<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Corbett">
Κύριε Πρόεδρε, το σημείο 6 των συνοπτικών πρακτικών, όπου τροποποιούμε την ημερήσια διάταξη της εβδομάδας είναι ακριβές, αλλά, κατά πάσα πιθανότητα, ορθώς δεν αναφέρει πως η ώρα των ψηφοφοριών της Πέμπτης μεταφέρθηκε στις 11.30, λόγω του μεγάλου αριθμού των τροπολογιών, που κατατέθηκαν επί ορισμένων εκθέσεων. Παρεμβαίνω λοιπόν για να ρωτήσω κατά πόσον εφαρμόζεται σωστά η παράγραφος 1 του άρθρου 139 του Κανονισμού μας.
<P>
Όπως γνωρίζετε, αφιερώνουμε πάρα πολύ χρόνο στις ψηφοφορίες τα μεσημέρια της Τρίτης της Τετάρτης και της Πέμπτης. Πέρυσι εγκρίναμε μια σειρά αλλαγών στον Κανονισμό μας στην προσπάθειά μας να οργανώσουμε ορθολογικότερα την εργασία μας. Στο πλαίσιο αυτών των αλλαγών δώσαμε σε κάθε βουλευτή το δικαίωμα να καταθέτει τροπολογίες για εξέταση σε επιτροπή, αλλά περιορίσαμε το δικαίωμα κατάθεσης τροπολογιών στην Ολομέλεια σε 32 βουλευτές ή μια πολιτική ομάδα.
<P>
Ωστόσο, κοιτάζοντας τις τροπολογίες που κατατέθηκαν την Πέμπτη, π.χ. στην έκθεση Δημητρακόπουλου - Leinen, διαπιστώνει κανείς πως κατατέθηκαν πάνω από 100 τροπολογίες από μεμονωμένους βουλευτές, υποτίθεται εξ ονόματος της πολιτικής τους ομάδας, κάτι που μπορεί όμως να μην αληθεύει.
<P>
Παρατηρώ π.χ. πως η Ομάδα του Ευρωπαϊκού Λαϊκού Κόμματος υπέβαλε περισσότερες από 100 τροπολογίες, που έχουν υπογραφεί όμως από 18 διαφορετικούς βουλευτές, κανένας από τους οποίους δεν είναι ο συντονιστής ή ο αρχηγός της Ομάδας. Πάνω από 20 από αυτές τις τροπολογίες είναι αντιφατικές, και επομένως πιθανόν να μην εκφράζουν όλες τη θέση της Ομάδας του Ευρωπαϊκού Λαϊκού Κόμματος. Ορισμένες είναι ταυτόσημες και έχουν κατατεθεί από διαφορετικούς βουλευτές. Υπάρχει μάλιστα και μια περίπτωση δύο ταυτόσημων τροπολογιών που έχουν κατατεθεί από τον ίδιο βουλευτή. Ας συντονίσει η Ομάδα του Ευρωπαϊκού Λαϊκού Κόμματος τις ενέργειές της!
<P>
(Γέλια)
<P>
Αφιερώνεται και σπαταλάται πάρα πολύς χρόνος στις ψηφοφορίες με τη μορφή που διεξάγονται σήμερα, και κατ' αυτόν τον τρόπο παραβιάζεται ο εξορθολογισμός του Κανονισμού που εγκρίναμε πέρυσι ως Κοινοβούλιο. Οι τροπολογίες πρέπει να υποβάλλονται είτε εξ ονόματος 32 βουλευτών, είτε εξ ονόματος μιας πολιτικής ομάδας και να εκφράζουν όντως τη θέση της εν λόγω πολιτικής ομάδας και όχι τον βουλευτή που τυγχάνει να τις υποβάλει εξ ονόματος της, παρακάμπτοντας κατ' αυτόν τον τρόπο τον περιορισμό των κανόνων υποβολής στην Ολομέλεια.
<P>
Θα ήθελα να ζητήσω από τις υπηρεσίες συνόδου να επαληθεύουν στο μέλλον πως οι τροπολογίες έχουν όντως κατατεθεί εξ ονόματος μιας πολιτικής ομάδας.
<P>
(Χειροκροτήματα από την αριστερή πτέρυγα)

<SPEAKER ID=3 NAME="Provan">
Κύριε Πρόεδρε, θα ήθελα απλά να ενημερώσω τον κ. Corbett, πως στο πλαίσιο της Ομάδας του Ευρωπαϊκού Λαϊκού Κόμματος οι τροπολογίες δεν μπορούν να κατατεθούν στο Κοινοβούλιο χωρίς την προηγούμενη έγκριση και υποστήριξη της Ομάδας. Οφείλει να είναι απολύτως σαφής σχετικά με τη διαδικασία στο πλαίσιο της Ομάδας μας.
<P>
Δεύτερον, όπως γνωρίζει, αυτή τη στιγμή βρίσκεται υπό εξέλιξη μια διαδικασία μεταρρύθμισης του Κοινοβουλίου. Εάν έχει να υποβάλει οποιεσδήποτε προτάσεις σχετικά με τις διαδικασίες ψηφοφορίας, θα πρέπει να τις υποβάλει στο Προεδρείο.

<SPEAKER ID=4 NAME="Πρόεδρος">
Κύριε βουλευτή, όσον αφορά τις παρατηρήσεις που διατυπώσατε, θα τις θέσω υπόψη της Προέδρου και το Προεδρείο θα εξετάσει ό,τι αφορά το σύνολο των εργασιών μας τον μήνα Μάιο.

<SPEAKER ID=5 NAME="McNally">
Κύριε Πρόεδρε, ήμουν παρούσα χθές και υπέγραψα στον κατάλογο παρουσίας, αλλά το όνομά μου δεν περιλαμβάνεται στα συνοπτικά πρακτικά. Θα ήθελα να γίνει η σχετική διόρθρωση.

<SPEAKER ID=6 NAME="Πρόεδρος">
Θα γίνει, κυρία McNally.

<SPEAKER ID=7 LANGUAGE="NL" NAME="Van den Berg">
Κύριε Πρόεδρε, ως συντάκτης γνωμοδότησης της Επιτροπής Ανάπτυξης και Συνεργασίας σχετικά με την απαλλαγή για το 1998, θα ήθελα να αναφέρω ότι πραγματοποιήθηκε χθες το βράδυ μια εν μέρει κοινή συνεδρίαση της Επιτροπής Ελέγχου του Προϋπολογισμού και της επιτροπής μου, κατά την οποία επιτεύχθηκε κατ' αρχήν συμφωνία για μια συμβιβαστική προσέγγιση, προσέγγιση την οποία συζητήσαμε στη συνέχεια περαιτέρω. Συμφωνήσαμε βασικά να αντικαταστήσουμε το ισχύον κείμενο με μια νέα, κοινή συμβιβαστική πρόταση για διακοπή των συζητήσεων και διεξαγωγή νέων τον Ιούνιο. Το κείμενο αυτό διενεμήθη σήμερα το πρωί σε όλες τις πολιτικές ομάδες, οπότε και μπορεί να συζητηθεί. Πρόκειται, θα έλεγα, για μια νέα πολιτική κατάσταση κατά την οποία τα μέλη της Επιτροπής Ελέγχου Προϋπολογισμού και της Επιτροπής Ανάπτυξη και Συνεργασίας συζήτησαν και συμφώνησαν μεταξύ τους για μια θετικότερη, πιστεύουμε, προσέγγιση.

<SPEAKER ID=8 NAME="Theato">
Κύριε Πρόεδρε, θέλω μόνο να πω σχετικά με την απάντηση του κ. van den Berg ότι η έκθεση σχετικά με την αναβολή χορήγησης απαλλαγής όσον αφορά το Ταμείο Ανάπτυξης για το οικονομικό έτος 1998 έχει υποβληθεί και θα τεθεί σε ψηφοφορία, με την προϋπόθεση ότι πρόκειται φυσικά μόνο για αναβολή και όχι για απόρριψη ή έγκριση και ότι όλα όσα επεξεργαστήκαμε μαζί χθες θα περιληφθούν κατόπιν στο τελικό κείμενο, ότι δηλαδή παρ' όλα αυτά θα συζητήσουμε και θα ψηφίσουμε για την έκθεση της κυρίας Rόhle.

<SPEAKER ID=9 NAME="Rόbig">
Κύριε Πρόεδρε, θέλω να εκφράσω μια παράκληση. Συγκεκριμένα, κάθε βουλευτής έχει ένα πολύ ακριβές χρονοδιάγραμμα, αφού πραγματοποιούμε πάρα πολλές συναντήσεις προς το συμφέρον των πολιτών. Σήμερα η συνεδρίαση γίνεται και πάλι ενωρίτερα, για πρώτη φορά μάλιστα στις 8.30. Πιστεύω ότι η εργασία μας θα είναι πολύ πιο αποδοτική αν τηρούμε εδώ στο Σώμα το καθορισμένο πρόγραμμα αντί να το αλλάζουμε κάθε τόσο την τελευταία στιγμή. Ευχαριστώ για την κατανόησή σας.

<SPEAKER ID=10 NAME="Πρόεδρος">
Κύριε βουλευτή, λάβετε υπόψη σας ότι ήταν μια ειδική απόφαση που ελήφθη βάσει συγκεκριμένων αιτημάτων της πορτογαλικής Προεδρίας.
<P>
(Το Σώμα εγκρίνει τα συνοπτικά πρακτικά)

<SPEAKER ID=11 NAME="Kirkhope">
Κύριε Πρόεδρε, παρεμβαίνω επί διαδικαστικού θέματος σχετικά με μια χθεσινή αναφορά της Προέδρου στις αλλαγές της διάταξης των εργασιών της τρέχουσας εβδομάδας. Ανησυχώ πράγματι πάρα πολύ σχετικά με την αναφορά της Προέδρου σε όσους θα παρίστανται εξ ονόματος του Συμβουλίου κατά την προσφώνηση που θα απευθύνει αύριο στο Κοινοβούλιο ο Πρόεδρος της Αυστρίας. Πολλοί φοβήθηκαν και εξακολουθούν να φοβούνται μήπως η αλλαγή της διάταξης των εργασιών σημαίνει πως το Συμβούλιο δεν θα παρίσταται στη σημαντική αυτή προσφώνηση. Θα ήθελα να ζητήσω κάποιες διαβεβαιώσεις πως το Συμβούλιο θα εκπροσωπείται σε αρκετά υψηλό επίπεδο, ώστε να εξασφαλίζεται ο σεβασμός που κατά παράδοση αποτίνει το Ευρωπαϊκό Κοινοβούλιο σε περιπτώσεις ανάλογων επισκέψεων.
<P>
(Χειροκροτήματα από τη δεξιά πτέρυγα)

<SPEAKER ID=12 NAME="Πρόεδρος">
Θα διαβιβάσω στην Πρόεδρο την παρατήρησή σας αυτή, κύριε Kirkhope.

<CHAPTER ID=2>
Ψηφοφορία επί της αίτησης κατεπείγοντος
<SPEAKER ID=13 NAME="Wynn">
Κύριε Πρόεδρε, αν και το Συμβούλιο υπέβαλε αυτή την αίτηση και με μεγάλη χαρά θα κάνουμε ό,τι μπορούμε για να εξασφαλίσουμε την επίσπευση της διαδικασίας, δεν χρειάζεται να ψηφίσουμε σήμερα επ' αυτής της αίτησης κατεπείγοντος. Η σχετική συζήτηση έχει εγγραφεί στην ημερήσια διάταξη της συνεδρίασης του Μαΐου. Δεδομένης της παρούσας κατάστασης των οικονομικών δεν θα υπάρξει πρόβλημα με τη χρηματοδότηση του Ανώτατου Εκπροσώπου στη Βοσνία Ερζεγοβίνη, τα χρήματα για τον οποίο έχουν εξασφαλισθεί μέχρι το τέλος του τρέχοντος έτους, όπως συμβαίνει και με τα βασικά κεφάλαια που διατίθενται για την εκεί λειτουργία της UNMIK. Η εν λόγω ψηφοφορία μπορεί να περιμένει μέχρι τον επόμενο μήνα.
<P>
(Το Σώμα απορρίπτει την αίτηση κατεπείγοντος)

<CHAPTER ID=3>
Απαλλαγές 1998, δημοσιονομικός έλεγχος
<SPEAKER ID=14 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(Α5-0087/2000) της κ. Stauner, εξ ονόματος της Επιτροπής Ελέγχου του Προϋπολογισμού, σχετικά με την αναβολή της χορήγησης απαλλαγής στην Επιτροπή για την εκτέλεση του προϋπολογισμού της Ευρωπαϊκής Ένωσης για το οικονομικό έτος 1998 (SEC(1999) 412 - C5-0006/1999 - 1999/2050(DEC)),
<P>
(Α5-0089/2000) της κ. Rόhle, εξ ονόματος της Επιτροπής Ελέγχου του Προϋπολογισμού, σχετικά με:
<P>
. την αναβολή της χορήγησης απαλλαγής στην Επιτροπή, όσον αφορά τη δημοσιονομική διαχείριση του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1998 (COM(1999) 227 - C5-0003/1999 - 1999/2004(DEC)),
<P>
. τη χορήγηση απαλλαγής στο Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας (Δουβλίνο) για το οικονομικό έτος 1998 (C5-0150/2000 - 2000/2094(DEC)),
<P>
. τη χορήγηση απαλλαγής στο Ευρωπαϊκό Κέντρο για την Ανάπτυξη της Επαγγελματικής Κατάρτισης (Θεσσαλονίκη) για το οικονομικό έτος 1998 (C5-0149/2000 - 2000/2093(DEC)),
<P>
. τη χορήγηση απαλλαγής όσον αφορά την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1998
<P>
Τμήμα IV- Δικαστήριο
<P>
Τμήμα V - Ελεγκτικό Συνέδριο
<P>
Τμήμα VI, Μέρος B - Επιτροπή των Περιφερειών
<P>
(SEC(1999) 414 - C5-0008/1999 - 1999/2166(DEC))
<P>
. την αναβολή της απόφασης για τη χορήγηση απαλλαγής όσον αφορά την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1998
<P>
Τμήμα VI, Μέρος A - Οικονομική και Κοινωνική Επιτροπή
<P>
(SEC(1999) 414 - C5-0008/1999),
<P>
(Α5-0092/2000) του κ. Khanbhai, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή όσον αφορά την εκτέλεση του προϋπολογισμού της Ευρωπαϊκής Κοινότητας Ανθρακα και Χάλυβα (ΕΚΑΧ) για το οικονομικό έτος 1998 (C5-0153/2000 - 2000/2077(DEC)),
<P>
(Α5-0097/2000) του κ. Kuhne, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής όσον αφορά την εκτέλεση του γενικού προϋπολογισμού για το οικονομικό έτος 1998
<P>
Τμήμα I - Ευρωπαϊκό Κοινοβούλιο/Διαμεσολαβητής Παράρτημα (SEC(1999) 414 - C5-0008/1999 - 1999/2051(DEC)),
<P>
(Α5-0095/2000) του κ. Mulder, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή όσον αφορά τις αποφάσεις εκκαθάρισης των λογαριασμών του Τμήματος Εγγυήσεων του ΕΓΤΠΕ για τα οικονομικά έτη 1993, 1994 και 1995 (C4-0128/1998 - C4-0372/1998 - C5-0167/2000 - 1997/2167(DEC)),
<P>
(Α5-0079/2000) του κ. Casaca, εξ ονόματος της Επιτροπής Ελέγχου του Προϋπολογισμού, σχετικά με την πρόταση κανονισμού του Συμβουλίου που τροποποιεί τον κανονισμό (ΕΚ) αριθ. 723/97 για την υλοποίηση προγραμμάτων δράσεων των κρατών μελών στον τομέα των ελέγχων των δαπανών του ΕΓΤΠΕ, Τμήμα Εγγυήσεων (COM(1999) 169 - C4-0225/1999 - 1999/0091(CNS)).

<SPEAKER ID=15 NAME="Stauner">
Κύριε Πρόεδρε, αξιότιμοι συνάδελφοι, η μηδενική ανοχή στην απάτη και τις άλλες μορφές αντικανονικής συμπεριφοράς αποτελεί προϋπόθεση για την αποκατάσταση της εμπιστοσύνης στην ευρωπαϊκή δημόσια διοίκηση - έτσι δήλωσε ο Αντιπρόεδρος της Επιτροπής Kinnock, που είναι υπεύθυνος για τη μεταρρύθμιση της Επιτροπής, στο έγγραφο διαβούλευσης της Επιτροπής με ημερομηνία 18 Ιανουαρίου τρέχοντος έτους. Η Επιτροπή Prodi ανέλαβε καθήκοντα τον Σεπτέμβριο έχοντας γνώση όλων αυτών και φιλοδοξώντας να μην επαναλάβει τα σφάλματα του παρελθόντος - στο κάτω κάτω πριν από έναν περίπου χρόνο οδηγήθηκε σε παραίτηση η τελευταία Επιτροπή εξαιτίας υποθέσεων απάτης και παρατυπιών. Η Επιτροπή πρέπει να κριθεί βάσει της φιλόδοξης πρόθεσής της και της αυτονόητης υποχρέωσής της να διασφαλίζει ως θεματοφύλακας των Συνθηκών απέναντι στους τρίτους ότι αυτές θα ισχύουν και μέσα στην ίδια την Επιτροπή.
<P>
Με τα κριτήρια αυτά η Επιτροπή Ελέγχου του Προϋπολογισμού, ως αρμόδια επί της ουσίας επιτροπή, αποφάσισε να προτείνει αναβολή της χορήγησης απαλλαγής έως τις 15 Μαΐου 2000 και να απαιτήσει από την Επιτροπή να προβεί στη λήψη 17 μέτρων που αφορούν κυρίως 4 τομείς που πρέπει να διασαφηνιστούν, ή καλύτερα όπου πρέπει να γίνει η νέα αρχή που τόσο συχνά μνημονεύεται.
<P>
Πρώτον, πρέπει να περιοριστεί δραστικά μέχρι το 2001 το ποσοστό σφαλμάτων που διαπιστώνει εδώ και χρόνια επανειλημμένα το Ελεγκτικό Συνέδριο και που υπερβαίνει το 5% και πρέπει μέχρι το 2003 να εξασφαλιστεί θετική δήλωση αξιοπιστίας. Δεύτερον, οι ιδιαίτερα σημαντικές περιπτώσεις απάτης και παρατυπιών σε σχέση με τις υποθέσεις Flιchard, ECHO, MED και με τις συμβάσεις που ανατέθηκαν σε εξωτερικούς επιστημονικούς συνεργάτες πρέπει να διαλευκανθούν πλήρως και να επιβληθούν οι ανάλογες κυρώσεις. Τρίτον, πρέπει να εξασφαλιστεί η απρόσκοπτη πρόσβαση του Κοινοβουλίου σε πληροφορίες και έγγραφα απαραίτητα για την άσκηση του ελέγχου, όπως απαιτείται ήδη στο ψήφισμα περί απαλλαγής του 1997. Πρέπει να ανακοινωθούν οι σχετικές πειθαρχικές διαδικασίες και να γίνει εκ βάθρων μεταρρύθμισή τους.
<P>
Η λήψη της παρούσας απόφασης δεν ήταν εύκολη για την επιτροπή, στο τέλος όμως η παρούσα πρόταση ψηφίσματος έγινε δεκτή με μεγάλη πλειοψηφία, συγκεκριμένα με 19 ψήφους υπέρ και μία κατά. Το γεγονός ότι κατέστη δυνατόν να συνταχθεί η πρόταση ψηφίσματος ως αποτέλεσμα συμβιβασμού μεταξύ των τεσσάρων μεγάλων Ομάδων δείχνει καθαρά ότι το Κοινοβούλιο είναι ομόφωνο ως προς αυτή την τόσο σημαντική υπόθεση και δίνει το μήνυμα ότι είναι σύσσωμο, πέρα από τα όρια των Ομάδων και από ενδεχόμενα εθνικά συμφέροντα και εγωϊσμούς. Η Επιτροπή θα πρέπει να το μιμηθεί ως προς αυτό προκειμένου να διατηρήσει την αξιοπιστία της ως προς τη διαχείριση των χρημάτων των Ευρωπαίων φορολογουμένων και τη δημοκρατική αντιμετώπιση των εκλεγμένων τους εκπροσώπων.
<P>
Με ενδιαφέρει ιδιαίτερα η ικανότητα λειτουργίας και η ακεραιότητα της Επιτροπής, του ευρωπαϊκού διοικητικού οργάνου, ειδικά ενόψει της διεύρυνσης της ΕΕ, διότι η Επιτροπή πρέπει να έχει ελευθερία δράσης για να εκτελέσει καθήκοντα διαμόρφωσης της πολιτικής και δεν πρέπει να περιορίζεται με απολογητικές εκστρατείες που είναι χρονοβόρες και εκνευριστικές. Το Κοινοβούλιο παίρνει στα σοβαρά τον ελεγκτικό ρόλο που του δίνουν οι ευρωπαϊκές Συνθήκες. Όλες οι περιπτώσεις απάτης και παρατυπιών που αναφέρονται στο ψήφισμα σχετίζονται άμεσα με το οικονομικό έτος 1998, έστω κι αν η απαρχή τους βρίσκεται εν μέρει πολλά χρόνια πριν. Όλα τα μέτρα που ζητούμε μπορούν να υλοποιηθούν μέσα στη συγκεκριμένη προθεσμία. Είναι καιρός να ληφθεί απόφαση για όλες τις περιπτώσεις.
<P>
Είναι αυτονόητο ότι η νέα Επιτροπή, μολονότι δεν είναι νέα όλα τα μέλη της, δεν μπορεί να θεωρηθεί ότι φέρει συνολικά άμεση ευθύνη για την εμφάνιση των υποθέσεων αυτών. Ασφαλώς όμως φέρει την ευθύνη για τον τρόπο με τον οποίον θα αντιμετωπίσει αυτά τα βάρη του παρελθόντος, γιατί μόνον η αμείλικτη και πλήρης αντιμετώπισή τους μπορεί να τη διαφοροποιήσει από την προκάτοχό της. Επίσης, η Επιτροπή θα πρέπει να εξετάσει καλά πώς αντιμετωπίζει τους συνεργάτες της που επέδειξαν θάρρος κατά την αντιμετώπιση των περιπτώσεων παρατυπιών και προς τους οποίους δεν μπορώ παρά να εκφράσω την απόλυτη εκτίμησή μου.
<P>
Παρά τις πολυάριθμες πομπώδεις εξαγγελίες δεν διαφαίνεται ακόμη νέο ξεκίνημα. Το σημαντικό - τουλάχιστον ως προς την έκτασή του - μεταρρυθμιστικό έγγραφο του Επιτρόπου Kinnock αποτελεί σήμα γενικού συναγερμού, ειδικά ως προς τον τομέα του δημοσιονομικού ελέγχου. Η αποκέντρωση δεν πρέπει να συνεπάγεται εκ των πραγμάτων την πλήρη κατάργηση του εσωτερικού δημοσιονομικού ελέγχου. Αντίθετα, πρέπει να δοθεί προσοχή ώστε να επικεντρωθεί η μεταρρύθμιση στα ουσιώδη και εξακολουθεί να ισχύει η αρχή ότι η ποιότητα είναι σημαντικότερη από την ποσότητα.
<P>
Θα εκφράσω το συμπέρασμά μου με τα λόγια του Goethe: Der Worte sind genug gewechselt, laίt mich auch endlich Taten sehen. Indes Ihr Komplimente drechselt, kann etwas Nόtzliches geschehen (Αρκετά είπατε, τώρα θέλω να δω επιτέλους πράξεις. Την ώρα που εσείς ανταλλάσσετε φιλοφρονήσεις θα μπορούσε να γίνει κάτι ωφέλιμο). Όπως βλέπετε, ο καλός μας Goethe είχε βρει τα κατάλληλα λόγια και γι' αυτή την περίπτωση. Με αυτό το πνεύμα θεωρώ την πρόταση ψηφίσματος μια ευκαιρία για να δικαιώσει η Επιτροπή την εμπιστοσύνη που έδειξε το Κοινοβούλιο σε αυτή και στον Πρόεδρό της κατά τον διορισμό τους πέρυσι τον Σεπτέμβριο και την οποία ανανέωσε με την απόφαση χορήγησης απαλλαγής για το οικονομικό έτος 1997.
<P>
Η πρόταση ψηφίσματος στοχεύει επίσης να δώσει στον Πρόεδρο της Επιτροπής, που δυστυχώς δεν είναι παρών, ένα σαφές μήνυμα υποστήριξης από την πλευρά του Κοινοβουλίου - τίποτα περισσότερο και τίποτα λιγότερο. Θέλω να φωνάξω στον Πρόεδρο: αξιοποιείστε αυτή την ευκαιρία και κάντε χρήση της αρμοδιότητάς σας σχετικά με τις οδηγίες στο μέτρο που αυτό είναι αναγκαίο!

<SPEAKER ID=16 NAME="Rόhle">
Κύριε Πρόεδρε, αγαπητοί συνάδελφοι, αυτή την εβδομάδα πρέπει να λάβουμε δύσκολες αποφάσεις. Ο έλεγχος της εκτελεστικής εξουσίας αποτελεί κεντρικό δικαίωμα του Κοινοβουλίου και πυρήνας του είναι ο έλεγχος του προϋπολογισμού. Ωστόσο, είναι δύσκολη η χορήγηση απαλλαγής για έναν προπέρσινο προϋπολογισμό, και γίνεται ακόμη δυσκολότερη επειδή δεν είναι υπεύθυνη γι' αυτόν η σημερινή Επιτροπή, αλλά η προκάτοχός της, μια Επιτροπή που αναγκάσθηκε να παραιτηθεί επειδή δεν είχε ανταποκριθεί επαρκώς στις ευθύνες της.
<P>
Γι' αυτό κριτήριό μας είναι αναγκαστικά το βασικό ερώτημα πώς αντιμετωπίζονται σήμερα οι ευθύνες από τη νέα Επιτροπή. Ένα καλό παράδειγμα είναι κατά την άποψή μου η απαλλαγή για το Ευρωπαϊκό Ταμείο Ανάπτυξης. Η επιτροπή μας είχε εμπιστευτικές πληροφορίες για κακοδιαχείριση και παρατυπίες, ακόμη και για υπόνοιες διαφθοράς. Για πολύ καιρό οι απαντήσεις που παίρναμε στις ερωτήσεις μας ήταν ανεπαρκείς. Γι' αυτό η πλειοψηφία της επιτροπής μας αποφάσισε να αναβάλει τη χορήγηση απαλλαγής προκειμένου να λάβει περισσότερες πληροφορίες.
<P>
Στο μεταξύ υπάρχουν όμως και θετικές εξελίξεις. Χθες συμφωνήσαμε από κοινού με τους εκπροσώπους της Ευρωπαϊκής Επιτροπής και της κοινοβουλευτικής Επιτροπής Aνάπτυξης ένα σχέδιο δράσης, το οποίο μπορεί να τεθεί σε εφαρμογή έως τις 15 Μαϊου. Επομένως, μπορώ να διορθώσω το σημείο αυτό της έκθεσής μου, δηλαδή θα αντικαταστήσουμε την έκθεση με το συγκεκριμένο σχέδιο δράσης και θα προτείνουμε να αναβληθεί η χορήγηση απαλλαγής έως τις 15 Μαΐου, προκειμένου να χορηγήσουμε τότε την απαλλαγή μετά την υποβολή της έκθεσης της Επιτροπής σχετικά με το σχέδιο δράσης. Θεωρώ ότι η εξέλιξη αυτή δείχνει καθαρά την κατεύθυνση που πρέπει να ακολουθηθεί. Η Επιτροπή και το Κοινοβούλιο πρέπει να συνεργασθούν, να δημιουργήσουν μεγαλύτερη διαφάνεια ως προς τον προϋπολογισμό και την εκτέλεσή του.
<P>
Δυστυχώς, είμαι αναγκασμένη να περιλάβω στην έκθεσή μου άλλη μια αναβολή, η οποία αφορά την Οικονομική και Κοινωνική Επιτροπή. Υπάρχουν και πάλι προβλήματα στην Οικονομική και Κοινωνική Επιτροπή αναφορικά με το ζήτημα της επιστροφής των εξόδων ταξιδίου, της ημερήσιας αποζημίωσης και της αποζημίωσης ταξιδίου. Η Οικονομική και Κοινωνική Επιτροπή άφησε να περάσουν πάνω από 15 μήνες πριν παραπέμψει στην OLAF τις περιπτώσεις όπου υπάρχουν δικαιολογημένες υποψίες παρατυπιών. Γι' αυτό η χορήγηση απαλλαγής πρέπει να αναβληθεί μέχρι να υποβληθούν τα αποτελέσματα της έρευνας της OLAF.
<P>
Ένα άλλο πρόβλημα σε σχέση με την Οικονομική και Κοινωνική Επιτροπή αφορά τα κτήρια. Σήμερα εξακολουθούμε να καταβάλλουμε μίσθωμα για τα συγκροτήματα Ardenne και Ravenstein. Επιπλέον, καταβάλλουμε μίσθωμα για το συγκρότημα Belliard, και το Κοινοβούλιο αναγκάζεται να πληρώνει για το νέο του κτήριο, πράγμα που σημαίνει ότι ο Ευρωπαίος φορολογούμενος πρέπει σήμερα να πληρώνει για τα μισθώματα τριών κτηρίων. Στο σημείο αυτό θέλουμε να ασκήσουμε πίεση προκειμένου να μπορέσει να μεταφερθεί το συντομότερο δυνατόν στο συγκρότημα Belliard τόσο η Οικονομική και Κοινωνική Επιτροπή όσο και η Επιτροπή των Περιφερειών. Στο ζήτημα αυτό όμως δεν ζητήσαμε αναβολή παρά ελπίζουμε να καταλήξουμε σε μια ικανοποιητική λύση, ούτως ώστε να μπορέσουμε να χορηγήσουμε στον προϋπολογισμό 1999 απαλλαγή και για τα κτήρια και να μη χρειαστεί άσκηση περαιτέρω πίεσης.
<P>
Θέλω ωστόσο να επισημάνω πως ειδικά για το ζήτημα των κτηρίων χρειάζεται καλύτερη διαχείριση σε ευρωπαϊκό επίπεδο. Παρόμοια προβλήματα υπάρχουν και με το Ευρωπαϊκό Δικαστήριο. Υπάρχει σχετική ειδική έκθεση του Ελεγκτικού Συνεδρίου που θα ληφθεί υπόψη στο πλαίσιο της χορήγησης απαλλαγής για το 1999. Θέλω να προτείνω ως εισηγήτρια να υπάρξει σε ευρωπαϊκό επίπεδο καλύτερη συνεργασία των διαφόρων οργάνων στο ζήτημα της διαχείρισης των κτηρίων, να μάθουμε οι μεν από τα λάθη των δε, προκειμένου να επιτύχουμε και στο θέμα αυτό μια πιο υπεύθυνη διαχείριση των χρημάτων των Ευρωπαίων φορολογουμένων. Ειδικά επειδή είμαι νέα βουλευτής, θεωρώ ότι πρέπει να επισημάνω ότι στον συγκεκριμένο τομέα παρουσιάζονται προφανή ελλείμματα.
<P>
Δεδομένου του λίγου χρόνου που έχω στη διάθεσή μου θα παρουσιάσω πολύ λακωνικά και περιεκτικά το υπόλοιπο τμήμα της έκθεσής μου. Μπορούμε να προτείνουμε χορήγηση απαλλαγής για το Ευρωπαϊκό Δικαστήριο και το Ελεγκτικό Συνέδριο. Και τα δύο όργανα έδωσαν πολύ ικανοποιητικές απαντήσεις στις κριτικές παρατηρήσεις της έκθεσης, και ως εκ τούτου θεωρούμε ότι οι ερωτήσεις και οι παρατηρήσεις μας απαντήθηκαν έγκαιρα και διεξοδικά. Επίσης, μπορούμε να χορηγήσουμε απαλλαγή στο Ευρωπαϊκό Κέντρο για την Ανάπτυξη της Επαγγελματικής Κατάρτισης, στη Θεσσαλονίκη, και στο Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας, στο Δουβλίνο. Ωστόσο, θέλουμε να επισπευσθεί μελλοντικά η διαδικασία αντιπαράθεσης στον τομέα των ιδρυμάτων αυτών. Επικροτούμε το γεγονός ότι τα ιδρύματα αποφάσισαν να προβούν σε αξιολόγηση και περιμένουμε την υποβολή της μέχρι τον Δεκέμβριο του 2000.
<P>
Σε γενικές γραμμές θέλω να σημειώσω γι' άλλη μια φορά ως νέα βουλευτής ότι κατά τη γνώμη μου η επεξεργασία για την απαλλαγή για το 1998 ήταν ένα σημαντικό βήμα προόδου προκειμένου να ενισχυθεί και πάλι η εμπιστοσύνη των φορολογουμένων στα ευρωπαϊκά θεσμικά όργανα.

<SPEAKER ID=17 NAME="Kuhne">
Κύριε Πρόεδρε, κυρίες και κύριοι, τις τελευταίες μέρες, λίγο πριν από τη συζήτηση της παρούσας έκθεσης, δημιουργείτο η εντύπωση από μερίδα του Τύπου πως δεν αντιλαμβανόμαστε τα ελλείμματα του δικού μας θεσμικού οργάνου παρά μόνον όταν μας επισημαίνονται από έξω, ότι το Κοινοβούλιο εφαρμόζει δύο μέτρα και δύο σταθμά, επικρίνοντας με δριμύτητα την Επιτροπή ενώ κλείνει τα μάτια εμπρός στα δικά του ελλείμματα.
<P>
Θέλω να αναφέρω και να δηλώσω ξεκάθαρα ότι τίποτα από τα δύο δεν ισχύει. Το σχέδιο της έκθεσής μου υποβλήθηκε στην επιτροπή σε όλες τις γλώσσες στις 10 Φεβρουαρίου τρέχοντος έτους και όλα τα ελλείμματα που αναφέρθηκαν στον Τύπο, π.χ. στην European Voice πριν από περίπου 10 μέρες, εθίγησαν ήδη με ανοιχτό και κριτικό τρόπο στην έκθεση. Δεν είναι σωστό πως ωραιοποιήσαμε όσα μας αφορούν. Στην έκθεση που έχει υποβληθεί σήμερα στο Κοινοβούλιο περιλαμβάνονται παράλληλα με την περιγραφή των ελλειμμάτων και σαφείς εντολές προς τη διοίκηση του Κοινοβουλίου, μαζί με δεσμευτικές προθεσμίες, που καθιστούν σαφές τι πρέπει να γίνει για να μπορέσουμε να απαλλαγούμε από τα συγκεκριμένα ελλείμματα.
<P>
Επίσης, αντίθετα με ό,τι ισχύει για τη διαδικασία χορήγησης απαλλαγής στην Επιτροπή, δεν μπορούμε να παραπονεθούμε ότι δεν μας δόθηκαν κάποια έγγραφα. Μπορεί να λάβαμε μερικά από αυτά λίγο αργά, όμως τα λάβαμε όλα. Τούτο αποτελεί άλλη μια διαφορά με τη διαδικασία χορήγησης απαλλαγής στην Επιτροπή. Ασφαλώς πρέπει ως Κοινοβούλιο να ασκήσουμε κριτική για κακοδιαχείριση και να προβούμε σε διορθώσεις σε ορισμένους τομείς, ωστόσο δεν έχουμε να αντιμετωπίσουμε βάρη από το παρελθόν, όπως π.χ. περιπτώσεις απάτης.
<P>
Το λέω αυτό για να υπογραμμίσω μια σημαντική διαφορά, επειδή από κάποια ενδιαφερόμενη πλευρά διαδίδεται ότι το Κοινοβούλιο θα έπρεπε ουσιαστικά - αν εφαρμόσει τα ίδια κριτήρια - να καταλήξει στο ίδιο συμπέρασμα και δεν μπορεί αφενός να αναβάλλει τη χορήγηση απαλλαγής στην Επιτροπή και αφετέρο να δέχεται να χορηγεί απαλλαγή στον εαυτό του. Είμαι υπέρ της εφαρμογής όμοιων κριτηρίων, όμως αυτά δεν οδηγούν αναγκαστικά σε όμοια αποτελέσματα. Δεν πρέπει να φανούμε κοντόφθαλμοι ως προς τη στρατηγική μας και να θεωρήσουμε ότι πρέπει τώρα να συρθούμε στα πόδια εκείνων που δημιούργησαν την εντύπωση πως πρέπει να δείξουμε μετάνοια μόνο και μόνο για να φανεί πιο αξιόπιστη η απόφασή μας να αναβάλουμε τη χορήγηση απαλλαγής στην Επιτροπή. Αν κάνουμε κάτι τέτοιο σας διαβεβαιώ ότι την Πέμπτη, το πολύ μισή ώρα μετά τις ψηφοφορίες, θα ακούγεται μέχρι το Στρασβούργο ο ήχος από το άνοιγμα των μπουκαλιών της σαμπάνιας σε ορισμένα γραφεία των Βρυξελλών, και στα γραφεία αυτά κάποιοι θα αισθανθούν ικανοποίηση αν το Κοινοβούλιο εξαρτήσει το περιεχόμενο της δικής του απαλλαγής από την ανεξάρτητη μεταβλητή της απαλλαγής της Επιτροπής. Αν το κάνουμε αυτό καμία Επιτροπή στα επόμενα 20 χρόνια δεν χρειάζεται να φοβάται πλέον τη διαδικασία χορήγησης απαλλαγής από το Κοινοβούλιο - το μόνο που ίσως θα πρέπει να φοβάται είναι ο ανελέητος οπορτουνισμός του!
<P>
Περνάω τώρα στο ερώτημα ποια είναι τα δικά μας ελλείμματα που πρέπει να καλύψουμε. Πρέπει π.χ. να αντιμετωπίσουμε την τάση δραματικής αύξησης του αριθμού των απευθείας αναθέσεων συμβάσεων σε σχέση με την πρόσκληση για υποβολή προσφορών, που σχετίζονται κυρίως με τον εξοπλισμό αυτού του κτηρίου. Αυτή καθαυτή η διαδικασία δεν είναι παράνομη, θα ήταν σφάλμα να υποθέσουμε κάτι τέτοιο. Πρέπει ωστόσο να εμμείνουμε στην αντιστροφή της συγκεκριμένης τάσης για λόγους καλλιέργειας ενός καθαρού διαχειριστικού πνεύματος. Δεν πρέπει η διαδικασία αυτή της απευθείας ανάθεσης να επικρατήσει, γιατί κάτι τέτοιο θα σήμαινε μακροπρόθεσμα ότι αποδεχόμαστε αύξηση δαπανών των αναθέσεων χωρίς να μπορούμε να ελέγξουμε αν γίνονται και με μικρότερες δαπάνες. Γι' αυτό η τάση αυτή πρέπει να αλλάξει.
<P>
Το δεύτερο σημείο είναι ότι ως Κοινοβούλιο χάσαμε πολλές δίκες για ζητήματα προσωπικού ενώπιον του Ευρωπαϊκού Δικαστηρίου, και η γλώσσα του Ευρωπαϊκού Δικαστηρίου είναι σκληρή και σαφής. Αναφέρει σαφώς ότι προφανώς τα κριτήρια που προηγουμένως είχαν οριστεί δημόσια για την πρόσκληση υποβολής προσφορών δεν τηρήθηκαν για ορισμένες θέσεις, προκειμένου να διοριστούν ευνοιοκρατικά σε αυτές συγκεκριμένα πρόσωπα. Πρέπει να φροντίσουμε ως Κοινοβούλιο και ως βουλευτές να μην υπάρχουν τέτοια φαινόμενα στη δική μας διοίκηση. Πρέπει να φροντίσουμε να διατηρηθούν τα κίνητρα των συνεργατών μας, να μπορούν να είναι βέβαιοι ότι οι προαγωγές και οι διορισμοί γίνονται με βάση την αξία και τα επαγγελματικά προσόντα για τη συγκεκριμένη θέση και όχι με βάση τον νεποτισμό.
<P>
Ένα άλλο ουσιαστικό θέμα είναι το κτηριακό, που ήδη αναφέρθηκε. Διαπιστώσαμε ότι είμαστε ως Κοινοβούλιο σε εξαιρετικά δύσκολη θέση, που την οφείλουμε κατά κύριο λόγο στο Συμβούλιο, το οποίο χρηματοδότησε το δικό του κτήριο από τις υποχρεωτικές δαπάνες του προϋπολογισμού και δεν επέτρεψε στο Κοινοβούλιο την άμεση χρηματοδότηση.
<P>
Δεν συμφωνώ - το λέω ξεκάθαρα παρ' όλες τις δυσκολίες που πρέπει να ξεπεράσουμε - να στείλουμε επιπλέον στο κτήριο του Συμβουλίου ένα κουτί σοκολατάκια σε συσκευασία δώσου παραδεχόμενοι πως όλες οι διαδικασίες είναι προβληματικές από νομική άποψη. Εμείς συζητήσαμε διεξοδικά γι' αυτές και λάβαμε ένα σωρό σχετικά έγγραφα. Τονίζω: όποιος εξακολουθεί παρ' όλα αυτά να έχει πρόβλημα ας πάει στο Ευρωπαϊκό Δικαστήριο να το ξεκαθαρίσει, παρακαλώ όμως να μην κάνει αντί γι' αυτό την Ολομέλεια του Κοινοβουλίου σεμινάριο υποκατάστασης του Δικαστηρίου και να εξετάσει τι σημασία έχει από πολιτική άποψη να προσφέρουμε έτσι στο Συμβούλιο μια ακόμη καραμέλα.
<P>
Χθες ο κ. Seppδnen ανέφερε το θέμα της απογραφής. Στην έκθεση αναφέρονται οι δυσκολίες που παρουσιάστηκαν, ο μεγάλος αριθμός αντικειμένων που εξαφανίστηκαν - εγώ λέω καθαρά ότι κλάπηκαν. Στο μεταξύ ευτυχώς έχουμε στο Κοινοβούλιο ένα ηλεκτρονικό σύστημα απογραφής και περιμένουμε να πληροφορηθούμε πώς λειτουργεί.
<P>
Επανέρχομαι στα κριτήρια και τα συμπεράσματα. Αν το Κοινοβούλιο αυτό δεν αποφασίσει στην πλειοψηφία του βάσει λόγων που έχουν σχέση με την έκθεση, αλλά βάσει λόγων που έχουν σχέση με το γεγονός ότι μερικές Ομάδες έχουν πιο λερωμένη τη φωλιά τους από άλλες ως προς τη χρησιμοποίηση των χρημάτων και τη χρηματοδότηση της Ομάδας τους, αν δηλαδή μια πλειοψηφία χρησιμοποιεί τη συγκεκριμένη έκθεση σαν μπαλάκι, τότε εμείς ως Κοινοβούλιο θα περιέλθουμε σε τέτοια κατάσταση ώστε θα πρέπει την επόμενη κιόλας εβδομάδα να αναρωτηθούμε τι μέλλον έχει πλέον μια διαδικασία χορήγησης απαλλαγής του Κοινοβουλίου και της Επιτροπής η οποία δεν θα είναι τίποτε άλλο από πιόνι χειραγώγησης και τεχνασμάτων κομματικής πολιτικής. Δεν θα ήθελα να πάθει κάτι τέτοιο το Κοινοβούλιο!

<SPEAKER ID=18 NAME="Mulder">
Κύριε Πρόεδρε, η απαλλαγή που συζητούμε σήμερα σχετικά με τη γεωργία αφορά τα έτη 1993, 1994 και 1995. Γεννάται το προφανές ερώτημα γιατί αργήσαμε τόσο. Ο λόγος είναι ότι είχαμε καθυστερήσει τη χορήγηση απαλλαγής για το έτος 1992, διότι είχαμε θέσει συγκεκριμένους όρους προς την Ευρωπαϊκή Επιτροπή, όρους τους οποίους μόλις πέρυσι εκπλήρωσε, κάτι που μας χαροποιεί ιδιαίτερα. Ποιους όρους είχε θέσει το Κοινοβούλιο;
<P>
Κατ' αρχάς ζητήσαμε να δημιουργηθούν 15 επιπλέον θέσεις στο τμήμα ελέγχου για τη γεωργία, ενώ οι χρηματοδοτικές διορθώσεις, εφόσον υπήρξαν λάθη στη χορήγηση των κονδυλίων για τη γεωργία, να αυξάνονται κατ' ανώτατο όριο από το 10 στο 25%. Ο όρος αυτός έχει γίνει δεκτός, κάτι για το οποίο είμαστε ευγνώμονες. Μας ανησυχεί ωστόσο το γεγονός ότι οι 15 αυτές νέες θέσεις δεν έχουν ακόμα πληρωθεί, και φαίνεται εξαιρετικά δύσκολη η πλήρωσή τους.
<P>
Μπορούμε να πούμε γενικά ότι το ποσοστό θέσεων στον τομέα της γεωργίας είναι συνολικά χαμηλότερο από το ποσοστό λαθών στον προϋπολογισμό. Ενώ δηλαδή το γενικό ποσοστό ανέρχεται στο 5%, όπως ήδη ακούσαμε, στη γεωργία είναι 3%, θετικό. Αυτό οφείλεται ίσως εν μέρει και στο γεγονός ότι η γεωργία έχει αλλάξει τα τελευταία χρόνια. Πιστεύω ότι είναι ευκολότερος ο έλεγχος μιας πολιτικής τιμών. Σήμερα διατίθενται περισσότερα κονδύλια για την ανάπτυξη της υπαίθρου, αλλά θα επανέλθω σε αυτό.
<P>
Ιδιαίτερη προσοχή θα πρέπει να δοθεί στα έσοδα της Ευρώπης . Οι ίδιοι πόροι βαίνουν φθίνοντες, αποτελούν ωστόσο ακόμη σημαντική πηγή εσόδων. Μάλιστα, έχει δοθεί το δικαίωμα σε ορισμένα κράτη μέλη να διατηρούν το 25% των πόρων αυτών, κάτι που αποτελεί έναν επιπλέον λόγο για να μεριμνήσει η Ευρωπαϊκή Επιτροπή για την είσπραξή τους.
<P>
Ποιος είναι ο κύριος στόχος της Επιτροπής Ελέγχου του Προϋπολογισμού; Ζητούμε πρώτα απ' όλα να καταβάλει η Ευρωπαϊκή Επιτροπή το ταχύτερο δυνατόν τις δέουσες προσπάθειες ούτως ώστε να μειωθεί το ποσοστό λαθών σε επίπεδα ακόμα μικρότερα των σημερινών. Θεωρώ ότι μπορούμε σε μερικά χρόνια να επιτύχουμε ποσοστό 1%. Σε αυτό θα βοηθούσε η καθιέρωση μιας δήλωσης αξιοπιστίας, μιας εκτίμησης ανά τομέα. Κάτι τέτοιο θα μπορούσε να το κάνει η ίδια η Επιτροπή, να εκτιμήσει δηλαδή ποιο είναι το ποσοστό λαθών στον τομέα του γάλακτος, στον τομέα των γαλακτοκομικών προϊόντων, στα σιτηρά και ούτω καθεξής. Αυτό θα μπορούσε να οδηγήσει και σε μια ευγενή άμιλλα μεταξύ των υπηρεσιών της Επιτροπής, καθώς κάθε υπηρεσία θα θέλει να εμφανισθεί καλύτερη από τις άλλες, κάτι που θα αποβεί προς όφελος της γεωργίας σε σχέση με άλλες κατηγορίες δαπανών του προϋπολογισμού.
<P>
Συζητούμε επίσης εδώ και χρόνια σχετικά με ένα ολοκληρωμένο σύστημα διαχείρισης και ελέγχου για τη γεωργία, κάτι το οποίο δεν έχουν επιτύχει ωστόσο διάφορα κράτη μέλη. Πρέπει, πιστεύω, να τεθεί τέλος στην κατάσταση αυτή.
<P>
Ελέγχεται βέβαια ένα μέρος του προϋπολογισμού για τη γεωργία, αυτό των προσανατολισμών, οι έλεγχοι αυτοί ωστόσο δεν μπορούν να πραγματοποιούνται με τον ίδιο τρόπο όπως για τα κονδύλια των εγγυήσεων. Θεωρούμε ότι η Επιτροπή οφείλει να υποβάλει προτάσεις προκειμένου να εφαρμοσθεί το σύστημα των χρηματοδοτικών διορθώσεων και στις διαρθρωτικές δαπάνες στη γεωργία. Το ζήτημα που απασχολεί και την Επιτροπή, μάς υποστηρίζει μάλιστα εδώ και το Ελεγκτικό Συνέδριο, είναι ότι εξακολουθούν να διαπράττονται σημαντικά λάθη στο σύστημα των επιστροφών στις εξαγωγές.
<P>
Η Επιτροπή Ελέγχου του Προϋπολογισμού αποφάσισε λοιπόν να συστήσει τη χορήγηση απαλλαγής. Ωστόσο, παραμένουν κάποια προβλήματα. Όπως ήδη ανέφερα , ένα από τα προβλήματα αφορά τις επιστροφές στις εξαγωγές. Ζητούμε να υποβληθεί πρόταση σχετικά. Να υποβάλει επίσης πρόταση και η OLAF σχετικά με τις απάτες που διαπράττονται όσον αφορά το καθεστώς των ενισχύσεων στο λινάρι, ιδιαίτερα στην Ισπανία. Ζητούμε επίσης, τέλος, και θα επανέλθουμε ίσως αργότερα στο ζήτημα αυτό, να υποβληθεί έκθεση από το Ελεγκτικό Συνέδριο σχετικά με την υπόθεση Flιchard. Χωρίς αυτά τα τρία στοιχεία θα μπορούσαμε να αρνηθούμε τη χορήγηση απαλλαγής στην Επιτροπή.
<P>
Και ένα άλλο πρόβλημα: Από το 1995 υπάρχει μια επιτροπή συνδιαλλαγής για τις δαπάνες στη γεωργία. Εφόσον υπάρξουν διισταμένες απόψεις μεταξύ Επιτροπής και κρατών μελών σχετικά με την εφαρμοστέα χρηματοδοτική διόρθωση, η επιτροπή αυτή αναλαμβάνει διαμεσολαβητικό ρόλο. Δεν έχουμε πεισθεί μέχρι σήμερα σχετικά με τη χρησιμότητα του έργου αυτής της επιτροπής. Η Ευρωπαϊκή Επιτροπή είχε αναλάβει να το αξιολογήσει. Προσβλέπουμε με ενδιαφέρον σε αυτή την αξιολόγηση, καθώς θεωρούμε αναγκαία τη σημαντική μείωση των υποθέσεων που εξετάζει το ΔΕΚ στο Λουξεμβούργο.

<SPEAKER ID=19 NAME="Casaca">
Κύριε Πρόεδρε, η Συνθήκη του Αμστερνταμ ενίσχυσε σημαντικά το σύστημα προστασίας των οικονομικών συμφερόντων της Ευρωπαϊκής Ένωσης στο νέο άρθρο 208 μέσω της αναθεώρησης και της διεύρυνσης των μέσων που είχαν δημιουργηθεί από τη Συνθήκη του Μάαστριχτ. Κατ' αυτόν τον τρόπο, πέρα από την αρχή που εισήχθη στο Μάαστριχτ και σύμφωνα με την οποία τα κράτη μέλη υποχρεούνται να λαμβάνουν μέτρα ανάλογα με εκείνα που έχουν λάβει για την καταπολέμηση των περιπτώσεων απάτης που βλάπτουν τα οικονομικά τους συμφέροντα, στο Αμστερνταμ εισήχθησαν δύο νέα στοιχεία: το Ευρωπαϊκό Κοινοβούλιο απέκτησε εξουσία συναπόφασης και η προστασία των οικονομικών συμφερόντων της Κοινότητας θα πρέπει να είναι αποτελεσματική και ανάλογη. Η θέση σε ισχύ της Συνθήκης του Αμστερνταμ αφορά συνεπώς την εφαρμογή της αρχής της ισότητας μεταξύ όλων των πολιτών και της ισοτιμίας όλων των ενεργειών ενώπιον του νόμου στον τομέα της προστασίας των οικονομικών συμφερόντων.
<P>
Κύριε Πρόεδρε, αυτή τη στιγμή αξιολογούμε την πρώτη πράξη νομοθετικού χαρακτήρα σχετικά με την πρόληψη της απάτης και άλλων παρατυπιών έπειτα από τη θέση σε ισχύ της Συνθήκης του Αμστερνταμ. Πρόκειται για την τροποποίηση ενός κανονισμού που αποσκοπεί στην πρόληψη της απάτης και άλλων παρατυπιών στο πλαίσιο της Κοινής Γεωργικής Πολιτικής. Η ΚΓΠ είχε φτάσει να εκπροσωπεί κατά μέγιστο το 87% των κοινοτικών δαπανών το 1970, και το ποσοστό αυτό μειώθηκε σταδιακά κατά τη διάρκεια των επόμενων τριών δεκαετιών για να φτάσει σήμερα στο 45% των κοινοτικών δαπανών. Είναι συνεπώς κατανοητό ότι η νομοθεσία πρόληψης και καταπολέμησης της απάτης αναπτύσσεται αυτόνομα στο πλαίσιο της ΚΓΠ και όχι μέσω γενικών κανόνων που να εφαρμόζονται σε ολόκληρο τον προϋπολογισμό. Πριν από μερικά χρόνια η ίδια η καταστολή της απάτης στη γεωργία αντί να διεξάγεται από τον κατάλληλο φορέα, την ομάδα συντονισμού για την καταπολέμηση των περιπτώσεων απάτης (UCLAF), διεξαγόταν από τις υπηρεσίες της Γενικής Διεύθυνσης Γεωργίας. Σήμερα, με τη θέση σε ισχύ της Συνθήκης του Αμστερνταμ, η κατάσταση αυτή έπαψε να είναι πλέον αποδεκτή. Δεν μπορούμε να επιτρέψουμε τα οικονομικά συμφέροντα της Κοινότητας να συνεχίσουν να προστατεύονται βάσει της ξεχωριστής, μη συνεκτικής και αντιφατικής νομοθεσίας, η οποία αντιμετωπίζει τις διάφορες επιθέσεις κατά των οικονομικών συμφερόντων της Κοινότητας σύμφωνα με τις δαπάνες οι οποίες πλήττονται και όχι βάσει αρχών ισότητας.
<P>
Όσον αφορά την προστασία των οικονομικών συμφερόντων, θα πρέπει να πάψει να υφίσταται αυτή η στασιμότητα των διαφόρων κοινοτικών κεφαλαίων δαπανών και να εξασφαλιστεί η ύπαρξη ίδιων μέτρων και σταθμών σε όλα αυτά τα κεφάλαια. Η μεταρρύθμιση της Επιτροπής δεν μπορεί να συνεχίσει να εκλαμβάνεται ως απαγγελία στερεότυπων φράσεων χωρίς νόημα και ως μεταφυσική συζήτηση των πλεονεκτημάτων και μειονεκτημάτων των διαφόρων προτύπων εκ των προτέρων και εκ των υστέρων ελέγχου και αποκέντρωσης, αλλά ως αποφασιστικότητα να τεθεί τέρμα στην κυριαρχία της γραφειοκρατίας.
<P>
Γι' αυτόν τον λόγο προτείνουμε να ζητήσει αυτό το Σώμα την αλλαγή της νομικής βάσης του κανονισμού πρόληψης της απάτης και των παρατυπιών από το άρθρο 37 στο άρθρο 280. Όπως η Επιτροπή και όλα τα ευρωπαϊκά θεσμικά όργανα αποδέχονται και κατανοούν ότι η καταπολέμηση της απάτης πρέπει να διεξάγεται κατά τρόπο αποτελεσματικό και ισότιμο σε ολόκληρο το φάσμα των ενεργειών τους, αναθέτοντας αυτή την αρμοδιότητα στην OLAF, πρέπει λοιπόν τώρα η Επιτροπή να αποδεχτεί ότι η νομοθεσία πρόληψης της απάτης και των παρατυπιών θα πρέπει να διεξάγεται επίσης κατά τρόπο αποτελεσματικό και ισότιμο μέσω πλήρους τήρησης των διατάξεων της Συνθήκης του Αμστερνταμ. Ευελπιστούμε ότι η Επιτροπή θα συμμορφωθεί με αυτή την αρχή.

<SPEAKER ID=20 NAME="Khanbhai">
Κύριε Πρόεδρε, η έκθεσή μου αφορά την Ευρωπαϊκή Κοινότητα Ανθρακα και Χάλυβα (ΕΚΑΧ) και τη συμφωνία της με την έκθεση της κ. Stauner και τη χορήγηση απαλλαγής.
<P>
Αποφασίσαμε να χορηγήσουμε την απαλλαγή με τρεις όρους, οι οποίοι εκφράζονται σαφώς. Ελπίζουμε πως μέχρι τις 15 Αυγούστου οι ενδιαφερόμενοι θα μας παράσχουν τα στοιχεία που ζητήθηκαν. Αυτό που θεωρώ απίστευτο είναι το υπολειμματικό αυτό όργανο - πρόκειται για το τελευταίο απομεινάρι της Ευρωπαϊκής Κοινότητας Ανθρακα και Χάλυβα, που ήταν φυσικά πολύ σημαντική από ιστορική άποψη, αλλά που δεν είναι πλέον - να διαχειρίζεται δύο δισεκατομμύρια ευρώ. Στην παρούσα φάση η ΕΚΑΧ βρίσκεται υπό εκκαθάριση και είναι αξιοπερίεργο πως αυτό το όργανο θα πρέπει να συνεχίσει να υφίσταται με τον εν λόγω προϋπολογισμό και προσωπικό 145 ατόμων. Πιστεύω πως ένα τέτοιου είδους όργανο θα πρέπει να εκκαθαριστεί το συντομότερο δυνατόν, ούτως ώστε να ενσωματωθεί σε μια ενδεχομένως μεταρρυθμισμένη Ευρωπαϊκή Τράπεζα Επενδύσεων, μια Ευρωπαϊκή Τράπεζα Επενδύσεων που θα χαρακτηρίζεται από διαφάνεια και θα λογοδοτεί. Τέτοιου είδους επενδύσεις μπορούν και θα πρέπει να γίνονται μάλλον από επαγγελματικές τράπεζες παρά από τη μικρή μονάδα που έχουμε αυτή τη στιγμή. Ο αριθμός των απασχολούμενων είναι και πάλι πολύ δυσανάλογος με το χρηματικό ποσό που επενδύεται. Ελπίζω η ΕΚΑΧ να εκκαθαριστεί γρήγορα και να ενσωματωθεί είτε στην ΕΤΕ είτε στο Ευρωπαϊκό Ταμείο Επενδύσεων, γιατί κατ' αυτόν τον τρόπο θα επιτευχθεί καλύτερη αξιοποίηση των χρημάτων και των πόρων.
<P>
Αυτό ισχύει για τη χρηματοδότηση του κοινωνικού τομέα και του τομέα της έρευνας, αλλά και αυτοί οι στόχοι θα μπορούσαν να επιτευχθούν καλύτερα από μια τράπεζα η οποία θα ζητούσε από άλλες τράπεζες να διαχειριστούν τις επενδύσεις, ούτως ώστε να έχουν τη μεγαλύτερη απόδοση.
<P>
Ελπίζω οι τρεις όροι, οι υπό όρους χορήγηση απαλλαγής και οι υποχρεώσεις όσων έχουν αναλάβει να εκπληρώσουν αυτούς τους όρους να ληφθούν σοβαρά υπόψη. Πάρα πολύ συχνά στο παρελθόν διαπιστώσαμε πως δεν τηρήθηκαν οι υποσχέσεις που δόθηκαν. Ελπίζω λοιπόν να δοθούν οι απαντήσεις στο Κοινοβούλιο και στην Επιτροπή Ελέγχου του Προϋπολογισμού.
<P>
Ολοκλήρωσα νομίζω όσα χρειάζεται να πω. Επ' αυτής της βάσης συστήνω στο Σώμα να εγκρίνει τη χορήγηση απαλλαγής.

<SPEAKER ID=21 NAME="Deprez">
Κύριε Πρόεδρε, αγαπητοί συνάδελφοι, ως συντάκτης γνωμοδότησης εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων θέλω να επισημάνω με κάποια ικανοποίηση πως στον τομέα των αρμοδιοτήτων μας το Ελεγκτικό Συνέδριο δεν διατύπωσε κανενός είδους κριτική ως προς την εκτέλεση των πιστώσεων για το οικονομικό έτος 1998. Δεν δέχτηκα εξάλλου κανένα παράπονο από οποιονδήποτε υπάλληλο. Δεν υπέπεσε στην αντίληψή μου κανένα εκδικητικό άρθρο από δημοσιογράφο που διενήργησε έρευνα ούτε γνωρίζω να προέβη σε έρευνα η OLAF, και, όσο με αφορά, δεν ανακάλυψα καμία επιβεβαιωθείσα περίπτωση κακοδιαχείρισης, απάτης ή υπεξαίρεσης στον τομέα μας. Με δυο λόγια, στον τομέα αρμοδιοτήτων της επιτροπής μας δεν υπάρχει κατά τα φαινόμενα τίποτα που να αντιβαίνει στη χορήγηση απαλλαγής στην Επιτροπή.
<P>
Εκφράζοντας τώρα την προσωπική μου άποψη και μιλώντας γενικότερα, θέλω να πω πως υποστηρίζω τα συμπεράσματα της έκθεσης της κ. Stauner, που αποσκοπεί στην αναβολή της χορήγησης απαλλαγής στην Επιτροπή για το έτος 1998. Οι πολίτες δικαιούνται κατ' αρχάς χρηστή διαχείριση και σωστή διάθεση των χρημάτων τους, και εφόσον αυτό δεν αποδεικνύεται σαφώς δεν πρέπει να χορηγείται απαλλαγή. Θέλω ωστόσο να εκφράσω δύο σκέψεις. Δεν πρέπει να συγχέουμε την καταπολέμηση της κακοδιαχείρισης, των παρατυπιών και των απατών με ένα πολιτικό ξεκαθάρισμα λογαριασμών ή με υβριστικές επιθέσεις. Πρέπει να αποφύγουμε σε αυτό το πλαίσιο να δημιουργηθεί κλίμα πολιτικής βεντέτας μεταξύ των βασικών θεσμικών οργάνων της Ένωσης.
<P>
Δεύτερη σκέψη: πρέπει κατά τη γνώμη μου να είναι κανείς το ίδιο αμείλικτος με τον εαυτό του όσο και με τους άλλους. Διερωτώμαι λοιπόν από αυτή την άποψη ποιο θα είναι το αποτέλεσμα, το οποίο προβλέπω καταστροφικό, εάν αναβληθεί αφενός η χορήγηση απαλλαγής στην Επιτροπή και αφετέρου το Κοινοβούλιο χορηγήσει το ίδιο απαλλαγή στον εαυτό του, παρά τα προβλήματα διαχείρισης που αναγνωρίζει πως αντιμετωπίζει, και αν παράλληλα οι πολιτικές ομάδες καθαγιάζουν τη δική τους διαχείριση. Προσωπικά θα προτιμούσα να τηρήσουμε μια πιο κριτική στάση έναντι του εαυτού μας.

<SPEAKER ID=22 NAME="Plooij-Van Gorsel">
Κύριε Πρόεδρε, συνάδελφοι, τα έξοδα για την έρευνα ανέρχονται περίπου στα δύο τρίτα του προϋπολογισμού για την εσωτερική πολιτική. Η Επιτροπή Βιομηχανίας θεωρεί για τον λόγο αυτό αναγκαίο να εξετάσει ενδελεχώς το Ελεγκτικό Συνέδριο το νομότυπο της καταβολής των πληρωμών στον τομέα της έρευνας. Η Επιτροπή Βιομηχανίας λυπάται ιδιαίτερα για τις παρατυπίες που έχουν εντοπισθεί στο ένα τρίτο αυτών των πληρωμών.
<P>
Η Ευρωπαϊκή Επιτροπή πραγματοποίησε τις περισσότερες φορές υπερβολικές πληρωμές, καθώς οι δικαιούχοι δήλωναν μη επιδοτήσιμες δαπάνες. Ανεπαρκείς έλεγχοι από τις υπηρεσίες της Ευρωπαϊκής Επιτροπής καθώς και η μη υποχρεωτική επιβολή προστίμων για τις υπερβολικές δηλώσεις είχαν ως αποτέλεσμα σκόπιμες υπερτιμολογήσεις στα δύο τρίτα σχεδόν των πληρωμών. Τι σκοπεύει να πράξει ο Επίτροπος σχετικά; Προσέφυγε ποτέ στη δικαιοσύνη η Επιτροπή για τέτοιες περιπτώσεις; Ή προτίθεται να το κάνει; Θα παρακαλούσα να δοθεί κάποια απάντηση στα ερωτήματα αυτά.
<P>
Η επιτυχία και η χρησιμότητα αυτών των ερευνητικών προγραμμάτων είναι αναμφίβολη. Ωστόσο, προκειμένου να εφαρμοσθούν αποτελεσματικά, απαιτείται να βελτιωθεί η διαχείριση, ο συντονισμός και ο έλεγχος που πραγματοποιούν οι διάφορες γενικές διευθύνσεις.
<P>
Η Επιτροπή Βιομηχανίας θεωρεί επίσης εξαιρετικά σημαντικό να αναλάβουν την ευθύνη της χρηματοδοτικής διαχείρισης υπάλληλοι οι οποίοι οφείλουν να λογοδοτούν λεπτομερώς σχετικά με το πώς γίνεται η διαχείριση αυτή. Εάν χορηγούνται πόροι από τις Βρυξέλλες, θα πρέπει την ευθύνη γι' αυτούς να φέρουν οι Βρυξέλλες και όχι εξωτερικές υπηρεσίες. Υπό αυτούς τους όρους μπορούμε να χορηγήσουμε την απαλλαγή.

<SPEAKER ID=23 NAME="Koch">
Κύριε Πρόεδρε, κυρία Επίτροπε, κυρίες και κύριοι, η καρδιά μου είναι διχασμένη: η μισή θέλει - και προφανώς θα έπρεπε - να προτείνει εξ ονόματος της Επιτροπής Περιφερειακής Πολιτικής, Μεταφορών και Τουρισμού τη χορήγηση απαλλαγής στην Επιτροπή βάσει του ικανοποιητικού ποσοστού εκτέλεσης των θέσεων του προϋπολογισμού που μας αφορούν, και τούτο παρά τις πολυάριθμες παρατηρήσεις. Η άλλη μισή δεν μπορεί βασικά να προτείνει τη χορήγηση της απαλλαγής εξαιτίας ανεξιχνίαστων συμβάντων μέσα στην Επιτροπή που οδήγησαν σε επικίνδυνα απειλητικές επιβαρύνσεις περιφερειακών φορέων έργων, τις οποίες προσπαθώ εδώ και μήνες να διαλευκάνω ως εκπρόσωπος της περιοχής από την οποία κατάγομαι.
<P>
Δεν αρκεί να αναγνωρίζει η παρούσα Επιτροπή τα σφάλματα της παλαιάς χωρίς να βρίσκει λύσεις. Ωστόσο, παρόμοιες προσωπικές εμπειρίες προφανώς δεν έχουν θέση εδώ. Επιτρέψτε μου αντί γι' αυτό να επισημάνω ως συντάκτης της γνωμοδότησης και εκπρόσωπος της Επιτροπής Περιφερειακής Πολιτικής, Μεταφορών και Τουρισμού τα ακόλουθα γεγονότα, των οποίων έχει γίνει κριτική αξιολόγηση.
<P>
Πρώτον, δεν έχουν ολοκληρωθεί ακόμα δράσεις που είχαν αρχίσει προ του 1989. Δεύτερον, οι παρατυπίες που διαπιστώνει το Ελεγκτικό Συνέδριο αφορούν κυρίως σφάλματα στις δηλώσεις δαπανών, για τα οποία είναι υπεύθυνα τα κράτη μέλη. Στο σημείο αυτό η συνυπευθυνότητα της Επιτροπής είναι περιορισμένη και έμμεση, στο μέτρο που θα έπρεπε να έχει θεσπίσει σαφέστερους κανόνες για τις ενισχύσεις ή την επιλεξιμότητα για επιχορήγηση. Τρίτον, η καθυστέρηση πληρωμών από την Επιτροπή, που δημιουργεί ανασφάλεια στους πολίτες μας και είναι εν μέρει καταστροφική γι' αυτούς, εκπορεύεται είτε από σφάλματα και αναποτελεσματικές γραφειοκρατικές δομές και ελιγμούς συγκάλυψης είτε από προβλήματα ρευστότητας εξαιτίας των περικοπών των πιστώσεων πληρωμών από το Συμβούλιο.
<P>
Πρέπει να επικροτηθεί η περιορισμένη χρονικά και υπό όρους αναβολή χορήγησης της απαλλαγής που ζητά η κυρία Stauner. Προσωπικά εύχομαι να υπάρξουν μελλοντικά βελτιωμένες δυνατότητες ποιοτικού ελέγχου του τρόπου χρησιμοποίησης των κοινοτικών δημοσιονομικών πόρων, και μάλιστα επιτόπου!

<SPEAKER ID=24 NAME="Van den Berg">
Κύριε Πρόεδρε, η Επιτροπή Ανάπτυξης και Συνεργασίας άσκησε εξαιρετικά έντονες κριτικές σχετικά με τις δαπάνες του 1998 στον τομέα της συνεργασίας για την ανάπτυξη. Εκφράζουμε αυτή την κριτική υπό μορφή απολύτως συγκεκριμένων ερωτήσεων, απαντήσεων και προτάσεων προκειμένου να τροποποιηθεί ουσιαστικά η πολιτική που θα εφαρμοσθεί εφέτος και του χρόνου. Βρισκόμαστε προς μεγάλη μας ικανοποίηση στις παραμονές μιας ουσιαστικής μεταρρύθμισης της πολιτικής μας σχετικά με τη συνεργασία για την ανάπτυξη. Η πολιτική που από το 1998 και μετά ακολουθεί η Ευρώπη, ως ένα από τα σημαντικότερα ενδιαφερόμενα μέρη στον τομέα αυτό, δεν εστιάζεται με σαφήνεια στη φτώχεια, στερείται σαφών και δυναμικών στόχων και δεν μπορεί επομένως να ελεγχθεί για να διαπιστωθεί εάν έχει επιτύχει αποτελέσματα.
<P>
Συμφωνήσαμε να κατανεμηθεί το σύνολο του προϋπολογισμού σε ορισμένους σαφείς τομείς, σύμφωνα με τις διεθνείς συμφωνίες που ισχύουν στον τομέα της καταπολέμησης της φτώχειας, και στο εξής να υποβάλλονται στο Κοινοβούλιο ετήσιες εκθέσεις ανά τομέα σχετικά με τα επιτευχθέντα αποτελέσματα. Συμφωνήσαμε επιπλέον να διατυπωθούν συγκεκριμένοι, σαφείς στόχοι σε κάθε τομέα και να υπογραμμισθούν ιδιαίτερα στα πλαίσια των στόχων αυτών τα τμήματα που αφορούν τη βασική υγειονομική περίθαλψη και την πρωτοβάθμια εκπαίδευση, και μάλιστα ότι αυτό θα πρέπει να γίνει παντού και όχι μόνο στον προϋπολογισμό του Κοινοβουλίου ή στον προϋπολογισμό του Ευρωπαϊκού Ταμείου Ανάπτυξης. Είχαμε μάλιστα εκφράσει την επιθυμία και είχαμε συμφωνήσει να περιληφθεί, έστω και μόνο αριθμητικά, το ΕΤΑ τουλάχιστον στον προϋπολογισμό του 2001, ούτως ώστε να διαθέτει το Κοινοβούλιο μια σαφή εικόνα για το που διατίθενται οι διάφοροι πόροι. Διότι πρόκειται στην ουσία για τον Ευρωπαίο φορολογούμενο και για σημαντικότατα κονδύλια, τα οποία οι πολίτες περιμένουν να χρησιμοποιηθούν για την καταπολέμηση της φτώχειας. Αν δούμε ωστόσο τι συμβαίνει στην πράξη, δεν πρόκειται απλώς για το εάν θα πάνε κάποια παιδιά στο σχολείο ή για το εάν θα βελτιωθούν οι καλλιέργειες σιτηρών σε τοπικό επίπεδο, αλλά για ζητήματα που αφορούν συχνά περισσότερο τα οικονομικά συμφέροντα των κρατών μελών και λιγότερο την καταπολέμηση της φτώχειας στις αναπτυσσόμενες χώρες. Βέβαια, όλα αυτά μπορούν να ελεγχθούν λογιστικά βάσει συγκεκριμένων λογαριασμών, όμως οι έλεγχοι αυτοί δεν καλύπτουν σωστά την ουσία του προβλήματος. Η έμφαση στην καταπολέμηση της φτώχειας είναι θεμελιώδους σημασίας προκειμένου να επιτύχουμε μια σωστή σχέση κόστους-οφέλους.
<P>
Ελπίζουμε πως, εφόσον περιληφθεί το ΕΤΑ στον προϋπολογισμό του 2001, παρ' όλο που δεν έχουμε τυπικά καμία σχετική δημοσιονομική αρμοδιότητα, θα μπορούμε να εφαρμόσουμε μια πιο αποτελεσματική πολιτική καθορίζοντας σαφείς κατηγορίες και συγκεκριμένους τομείς. Τίθεται βέβαια και το ζήτημα του προσωπικού. Πολλά από τα ελλείμματα, η μη χορήγηση πόρων ή οι πιστώσεις ανάληψης υποχρεώσεων που ενίοτε δεν καταβάλλονται σε ποσοστό 80% οφείλονται σε μια ανεπαρκή οργανωτική δομή, με περιορισμένη αποκέντρωση στις διάφορες αποδέκτριες χώρες, με ελάχιστους εκ των υστέρων ελέγχους και κυρίως με υπερβολική γραφειοκρατία. Χρειάζεται λοιπόν να υπάρξουν μεταρρυθμίσεις το ταχύτερο δυνατόν. Ως Επιτροπή Ανάπτυξης και Συνεργασίας θεωρούμε ότι μπορούμε να αντιμετωπίσουμε αυτά τα προβλήματα μέσω των συμφωνιών με την Ευρωπαϊκή Επιτροπή. Χάρη στις συμφωνίες μας με την Επιτροπή Ελέγχου του Προϋπολογισμού ελπίζω πως το πρόγραμμα δράσης της 15ης Μαΐου θα μας βοηθήσει να εισέλθουμε σε έναν νέο δρόμο από κοινού με την Ευρωπαϊκή Επιτροπή. Υπογραμμίζω ότι έχουμε πλήρη εμπιστοσύνη στην Ευρωπαϊκή Επιτροπή και σε κάθε Επίτροπο ξεχωριστά.

<SPEAKER ID=25 NAME="Schreyer">
Κύριε Πρόεδρε, αξιότιμοι κυρίες και κύριοι βουλευτές, σήμερα συζητάμε για δεύτερη φορά αυτή τη χρονιά σχετικά με τη χορήγηση απαλλαγής στην Επιτροπή για την εκτέλεση του προϋπολογισμού ενός περασμένου οικονομικού έτους. Πριν από δυόμισι μήνες χορηγήσατε στην Επιτροπή απαλλαγή για το οικονομικό έτος 1997 και τη συνδέσατε με πολλά και πολύ εκτεταμένα αιτήματα προς αυτή, που έδωσαν πολύ ισχυρές ωθήσεις και κίνητρα για τη μεταρρύθμιση της Επιτροπής και περιλήφθηκαν στη Λευκή Βίβλο. Θα ήθελα να εκφράσω για άλλη μια φορά τις ευχαριστίες μου εξ ονόματος της Επιτροπής, κυρίως προς την τότε εισηγήτρια κυρία van der Laan, καθώς και στον εισηγητή της μεταρρύθμισης κύριο van Hulten.
<P>
Σήμερα αντικείμενο της συζήτησης είναι η χορήγηση απαλλαγής για το οικονομικό έτος 1998. Βάσει της Συνθήκης για την ΕΕ το Κοινοβούλιο έχει καθήκον να ελέγχει για τον σκοπό αυτό τη δημοσιονομική διαχείριση και τους ισολογισμούς καθώς και την ετήσια έκθεση του Ελεγκτικού Συνεδρίου μαζί με τις απαντήσεις των εκάστοτε οργάνων που ελέγχονται. Στην έκθεσή του για το 1998, που υπέβαλε τον Νοέμβριο του περασμένου χρόνου, το Ελεγκτικό Συνέδριο παρέσχε θετική δήλωση αξιοπιστίας όσον αφορά τα έσοδα και τον χειρισμό των πιστώσεων ανάληψης υποχρεώσεων.
<P>
Όμως, το Ελεγκτικό Συνέδριο δεν χορήγησε στην Επιτροπή πιστοποιητικό ελέγχου ως προς την κανονικότητα και το θεμιτό των πληρωμών. Το Ελεγκτικό Συνέδριο θεωρεί ιδιαίτερα υψηλό το ποσοστό των ανεπαρκειών και των σφαλμάτων που διαπίστωσε. Ως Επίτροπος αρμόδια για τον προϋπολογισμό συμμερίζομαι πλήρως την άποψη ότι σε ορισμένους τομείς οι ελλείψεις κατά την εκτέλεση του προϋπολογισμού είναι απλά απαράδεκτες. Αυτός είναι ο λόγος που εγώ και οι υπηρεσίες μου αναλάβαμε αμέσως πρωτοβουλία για την επεξεργασία σχεδίου δράσης όπου παρουσιάζονται συγκεκριμένες ενέργειες για κάθε τομέα βάσει συγκεκριμένου χρονοδιαγράμματος προκειμένου να μειωθεί το ποσοστό των σφαλμάτων.
<P>
Σχεδόν το 90% του αριθμού των σφαλμάτων που διαπίστωσε ή υπολόγισε το Ελεγκτικό Συνέδριο αφορούν τα κράτη μέλη. Το μεγαλύτερο μέρος των πληρωμών από τον κοινοτικό προϋπολογισμό δεν διενεργείται, ως γνωστόν, άμεσα από τη διοίκηση των Βρυξελλών, αλλά από διοικητικές μονάδες στα κράτη μέλη. Η εν λόγω αποκέντρωση της εκτέλεσης του προϋπολογισμού έχει πάρα πολλά πλεονεκτήματα, από την άλλη πλευρά όμως καθιστά φυσικά απαραίτητη μια πολύ καλή και στενή συνεργασία.
<P>
Ο κύριος Kuhne, ως εισηγητής για τα μέτρα του SEM 2000 (σύστημα υγιούς και αποτελεσματικής δημοσιονομικής διαχείρισης) και της διοικητικής αποκέντρωσης, ασχολήθηκε διεξοδικά με τα ζητήματα αυτά, και τον ευχαριστώ για την εργασία του στον εν λόγω τομέα. Στη συζήτηση για την απαλλαγή για το 1998 το Συμβούλιο - που πρότεινε τη χορήγηση της απαλλαγής στην Επιτροπή - συμπεριέλαβε τα ζητήματα της κοινής διαχείρισης (shared management) και διατυπώθηκε η πρόταση να θέσουν ενδεχομένως τα ίδια τα κράτη μέλη έναν στόχο ως προς τον περιορισμό των ελλείψεων κατά τη εκτέλεση των κοινοτικών πιστώσεων. Είναι μια πολύ ενδιαφέρουσα πρόταση.
<P>
Η Επιτροπή θα εντείνει τις προσπάθειές της προκειμένου να διατυπώσει δημοσιονομικές ρυθμίσεις τις οποίες θα είναι πιο εύκολο να χειρισθούν οι διοικήσεις των κρατών μελών και θα τους προσφέρει συμβουλές και πληροφορίες ιδίως για τα συστήματα ελέγχου ή, αν παραστεί ανάγκη, θα χρησιμοποιήσει δημοσιονομικές διορθώσεις κατά τις επιστροφές στα κράτη μέλη ως νομισματικό μοχλό, όπως συμβαίνει άλλωστε στη γεωργία. Το γεγονός ότι π.χ. το ποσοστό σφαλμάτων στις γεωργικές δαπάνες είναι πολύ μικρότερο από εκείνο των διαρθρωτικών ταμείων οφείλεται ίσως και σε αυτό το μέσο των δημοσιονομικών διορθώσεων. Αμέσως μετά ο συνάδελφός μου Franz Fischer θα αναφερθεί πιο αναλυτικά σε αυτό το θέμα, εγώ όμως θέλω στο σημείο αυτό να ευχαριστήσω τον κύριο Casaca για την έκθεσή του και να εκφράσω στον κύριο Mulder την μεγάλη μου εκτίμηση για τη δική του έκθεση.
<P>
Το Ελεγκτικό Συνέδριο δεν άσκησε κριτική σχετικά με τον προϋπολογισμό της Ευρωπαϊκής Κοινότητας Ανθρακα και Χάλυβα, και ευχαριστώ τον εισηγητή κύριο Khanbhai για την έκθεσή του, την οποία μόλις παρουσίασε. Το Ελεγκτικό Συνέδριο παρέσχε επίσης θετική δήλωση αξιοπιστίας για την εκτέλεση του προϋπολογισμού του Ευρωπαϊκού Ταμείου Ανάπτυξης, διατύπωσε όμως και κριτική σε ορισμένα σημεία. Σε γενικές γραμμές διαπιστώθηκε σαφής μείωση του ποσοστού σφαλμάτων του Ταμείου συγκριτικά με τα προηγούμενα έτη.
<P>
Αυτό όμως δεν ωθεί σε καμία περίπτωση την Επιτροπή σε αυτάρεσκη στάση. Αντίθετα, η Επιτροπή θέλει να επιτύχει πιο ικανοποιητικά αποτελέσματα ως προς αυτό το τόσο σημαντικό για την αναπτυξιακή πολιτική χρηματοδοτικό μέσο, και αυτό αφορά ιδίως το θέμα της ταχύτητας της βοήθειας. Εσείς αναφερθήκατε σε αυτό, κύριε van den Berg, και αποτελεί επίσης μέλημα της εισηγήτριας για τον συγκεκριμένο τομέα. Κυρία Rόhle, θα ήθελα να σας ευχαριστήσω θερμά για την προθυμία σας να συμπεριλάβετε στην έκθεσή σας επιχειρήματα της Επιτροπής Ανάπτυξης και Συνεργασίας καθώς και της Ευρωπαϊκής Επιτροπής και να προτείνετε σχέδιο δράσης. Επίσης, θέλω στο σημείο αυτό να ευχαριστήσω τον κύριο Blak για τις προκαταρκτικές εργασίες.
<P>
Στην Ευρωπαϊκή Ένωση υπάρχει περισσότερο από ό,τι στα κράτη μέλη η επικάλυψη νομοθετικών, δημοσιονομικών και ελεγκτικών αρμοδιοτήτων των επιμέρους θεσμικών οργάνων. Το γεγονός αυτό καθιστά απαραίτητη μια στενή συνεργασία μεταξύ τους προκειμένου να λειτουργεί η ευρωπαϊκή πολιτική και προϋποθέτει σαφή και αξιόπιστη κατανομή καθηκόντων. Για τον λόγο αυτό οι τρέχουσες συνομιλίες και διαπραγματεύσεις μεταξύ Κοινοβουλίου και Επιτροπής για τη συμφωνία που περιλαμβάνει και το θέμα της πρόσβασης σε εμπιστευτικές πληροφορίες και του τρόπου χρησιμοποίησής τους είναι εξαιρετικά σημαντικές. Εδώ η κυρία Theato, Πρόεδρος της Επιτροπής Ελέγχου του Προϋπολογισμού, έχει να παίξει έναν πολύ υπεύθυνο ρόλο. Είναι προς το συμφέρον όλων μας - και το ελπίζουμε - να τελειώσουν οι διαπραγματεύσεις αυτές σύντομα και να έχουν θετικό αποτέλεσμα που θα καταστήσει εφικτή μια καλή πολιτική και μια καλή συνεργασία, ειδικά σε τόσο σημαντικά ζητήματα όπως η χορήγηση απαλλαγής.
<P>
Η Επιτροπή δεσμεύθηκε να εξασφαλίσει διαφάνεια και ανοιχτό χαρακτήρα στις εργασίες της. Αυτό δεν αποτελεί κενό γράμμα για την Επιτροπή. Για τον λόγο αυτό μεταβίβασα στο πλαίσιο της διαδικασίας χορήγησης απαλλαγής στην εισηγήτρια και την Επιτροπή Ελέγχου του Προϋπολογισμού όλες τις εμπιστευτικές εκθέσεις λογιστικού ελέγχου που μου ζητήθηκαν. Για τον ίδιο λόγο η Επιτροπή απάντησε διεξοδικά σε ερωτηματολόγια, ακόμη κι αν αυτό αποκλίνει από τη μέχρι τώρα πρακτική υποβολής εκθέσεων.
<P>
Η Επιτροπή δεν έχει τίποτα να κρύψει και θεωρεί καθήκον της να υποστηρίξει πλήρως το Κοινοβούλιο κατά την άσκηση των καθηκόντων του. Χρειαζόμαστε όμως μια διαδικασία που θα σέβεται τον εμπιστευτικό χαρακτήρα των πληροφοριών και κυρίως την αρχή του κράτους δικαίου, η οποία αποκλείει την εκ των προτέρων καταδίκη προσώπων. Η αρχή αυτή πρέπει να ισχύει και για το προσωπικό της Επιτροπής, ακριβώς όπως πρέπει να ισχύει για τα μέλη των άλλων ευρωπαϊκών θεσμικών οργάνων και για όλους τους πολίτες.
<P>
Στην έκθεση της Επιτροπής Ελέγχου του Προϋπολογισμού καλείται η Επιτροπή να απαντήσει μέχρι τις 15 Μαΐου σε ορισμένα ερωτήματα ή και να λάβει άμεσα μέτρα. Θα ήθελα να ευχαριστήσω την Επιτροπή Ελέγχου του Προϋπολογισμού για το συγκεκριμένο ψήφισμα καθώς και για την πίεση χρόνου που επιβάλλει με αυτό. Μέρος των σημείων αναφέρεται σε κάποιες από τις επονομαζόμενες παλιές υποθέσεις, δηλαδή στην εμφάνιση παρατυπιών ή σε υποψίες απάτης που ανάγονται σε προηγούμενα έτη.
<P>
Στο σημείο αυτό θέλω να πω καθαρά το εξής: η Επιτροπή κάνει ό,τι μπορεί για την καταπολέμηση της απάτης, και αυτό δεν αφορά μόνο το μέλλον, αλλά και τη διαλεύκανση παλαιών υποθέσεων. Η συγκεκριμένη Επιτροπή δεν φοβάται κάποιες αποκαλύψεις. Αυτό το απέδειξε παραδίδοντας στα δικαστήρια τα έγγραφα που αφορούν την υπόθεση Cresson/Barthelot, ξεκινώντας πειθαρχικές διαδικασίες, αίροντας την ασυλία ενός πρώην μέλους της Επιτροπής, επιτρέποντας φυσικά την πρόσβαση του ανακριτή στους χώρους της Επιτροπής και απαιτώντας την επιστροφή ευρωπαϊκών πόρων που είχαν ήδη απορροφηθεί.
<P>
Ωστόσο, επαναλαμβάνω και πάλι: για την Επιτροπή ισχύει η αρχή του κράτους δικαίου, δηλαδή ότι δεν μπορεί φυσικά να ασκήσει επιρροή σε δικαστικές διαδικασίες, έστω κι αν δεν είναι ικανοποιητικό ότι π.χ. στην περίπτωση του ECHO τα αρμόδια δικαστήρια δεν έχουν κάνει ακόμη τίποτα, ενώ έχουν λάβει τους φακέλους εδώ και πολύ καιρό. Αυτό όμως σημαίνει επίσης ότι ως προς ποινές και απαιτήσεις επιστροφής η αρχή της αναλογικότητας ισχύει και για τα αιτήματα της Επιτροπής ή για τις απαιτήσεις των κρατών μελών για επιστροφές. Το κατέστησε γι' άλλη μια φορά σαφές το Ευρωπαϊκό Δικαστήριο με την πρόσφατη απόφαση που εξέδωσε εδώ και λίγες εβδομάδες για τη μείωση στο ήμισυ ή και την ακύρωση των χρηματικών ποινών στην περίπτωση του καρτέλ της τσιμεντοβιομηχανίας.
<P>
Ο συνάδελφός μου Franz Fischler θα αναφερθεί αμέσως μετά πιο διεξοδικά στο ζήτημα του προϋπολογισμού για τον τομέα της γεωργίας σχετικά με τη χορήγηση απαλλαγής. Θέλω όμως να πω επίσης εδώ ότι δεν θεωρώ παράνομη απόπειρα επέμβασης κάθε επιστολή που επισημαίνει στην Επιτροπή ότι με ένα συγκεκριμένο μέτρο της Επιτροπής θα μπορούσε να φαλιρίσει μια εταιρία ή να χαθούν θέσεις εργασίας, αδιάφορο αν οι εν λόγω επιστολές προέρχονται από το Κοινοβούλιο ή από κάποιο κράτος μέλος και επίσης αδιάφορο αν προέρχονται από τη Γαλλία, την Ιρλανδία ή τη Βαυαρία.
<P>
Είναι αυτονόητο ότι ειδικά εκεί που υπάρχει περιθώριο διακριτικής ευχέρειας, οι αποφάσεις πρέπει να λαμβάνονται σύμφωνα με σαφείς κανόνες και με διαφάνεια. Στο πλαίσιο του δημοσιονομικού κανονισμού θα εισηγηθώ για την πραγματική σαφήνεια των κανόνων αυτών. Φυσικά, η Επιτροπή θα εξετάσει πολύ προσεκτικά όσα συνιστά ή αποκαλύπτει το Ελεγκτικό Συνέδριο κατά την εξέταση της υπόθεσης Flechard, και πρέπει να πω ότι από την πλευρά μου αισθάνομαι μεγάλη ευγνωμοσύνη προς το Ελεγκτικό Συνέδριο γιατί ανέλαβε το συγκεκριμένο καθήκον.
<P>
Αυτή τη στιγμή δεν μπορώ ακόμη να αναφερθώ αναλυτικά σε όλα τα σημεία του ψηφίσματος. Όμως η Επιτροπή θα ενημερώσει αμέσως την OLAF για το αίτημά σας. Σε ό,τι αφορά δε τη διοικητική εξέταση έχω ήδη εγκαινιάσει τα απαιτούμενα βήματα για τη διαλεύκανση.
<P>
Το πρώτο που ζητάτε επειγόντως στο ψήφισμα είναι η μείωση του ποσοστού των σφαλμάτων στην εκτέλεση του προϋπολογισμού. Μπορώ να σας διαβεβαιώσω ότι η Επιτροπή πραγματικά επιδιώκει με ζήλο τον συγκεκριμένο στόχο. Γι' αυτό υποβάλαμε το σχέδιο δράσης, όπου παρουσιάζονται συγκεκριμένες ενέργειες σε συγκεκριμένο χρόνο. Γι' αυτό θα συντάξουμε έναν εντελώς καινούργιο δημοσιονομικό κανονισμό, και σύντομα θα ενημερώσω σχετικά το Κοινοβούλιο. Γι' αυτό ενισχύεται η Ευρωπαϊκή Υπηρεσία Καταπολέμησης της Απάτης. Γι' αυτό προβαίνει η Επιτροπή σε γενική μεταρρύθμιση της δημοσιονομικής διαχείρισης, ενισχύοντας τις ευθύνες όλων εκείνων που διαχειρίζονται τα χρήματα των Ευρωπαίων φορολογουμένων, βελτιώνοντας την αποτελεσματικότητα και με σαφή στόχο την ανάκτηση της εμπιστοσύνης των πολιτών στα ευρωπαϊκά θεσμικά όργανα.
<P>
Η Επιτροπή θα κάνει όλα τα αναγκαία βήματα προκειμένου να επιτύχει η μεταρρύθμιση, και καλό θα ήταν να αντιμετωπίσουν όλα τα ευρωπαϊκά θεσμικά όργανα με ανοιχτό πνεύμα τη δυνατότητα τέτοιων μεταρρυθμίσεων.

<SPEAKER ID=26 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, θα ήθελα να περιοριστώ στις εκθέσεις Mulder και Casaca. Αξιότιμε κύριε Mulder, θα ήθελα αρχικά να σας ευχαριστήσω θερμά εξ ονόματος της Επιτροπής για την έκθεσή σας σχετικά με τη χορήγηση απαλλαγής στην Επιτροπή όσον αφορά τις αποφάσεις εκκαθάρισης των λογαριασμών του Τμήματος Εγγυήσεων του ΕΓΤΠΕ για τα οικονομικά έτη 1993, 1994 και 1995. Η βασική άποψη που εκφράζεται στην έκθεση είναι ότι η εργασία της εκκαθάρισης λογαριασμών για τις δαπάνες που χρηματοδοτήθηκαν από το Τμήμα Εγγυήσεων του ΕΓΤΠΕ ήταν καλή. Αυτό προκύπτει από τις δημοσιονομικές διορθώσεις του σημείου 1.
<P>
Θεωρώ πως αυτό συνιστά μια αναγνώριση, ταυτόχρονα όμως και μια προτροπή να κάνουμε ακόμη περισσότερα στο μέλλον. Δηλώνω επίσης σαφώς ότι συμφωνώ με το σημείο 4. Η προθεσμία του Απριλίου 2002 είναι απαραίτητη προκειμένου να διασφαλιστεί επιτέλους ότι το Ολοκληρωμένο Σύστημα Διαχείρισης και Ελέγχου θα καταστεί πλήρως λειτουργικό σε όλα τα κράτη μέλη. Τούτο αποτελεί επίσης την προϋπόθεση για να μπορέσουμε να μειώσουμε περαιτέρω το ποσοστό των σφαλμάτων. Όσον αφορά το ζήτημα της δημιουργίας μιας κεντρικής βάσης δεδομένων η οποία θα περιλαμβάνει όλα τα δεδομένα όλων των πληρωμών που αφορούν τους τελικούς δικαιούχους, θέλω να επιστήσω την προσοχή στο εξής: η σύνδεση της Κοινής Γεωργικής Πολιτικής και των τελικών δικαιούχων γίνεται αυτόν τον καιρό μέσω των εγκεκριμένων οργανισμών πληρωμής στα κράτη μέλη, οι οποίοι διαθέτουν όλα τα δεδομένα που αφορούν όλους τους τελικούς δικαιούχους, στα οποία φυσικά έχουν απεριόριστη πρόσβαση και οι υπηρεσίες της Επιτροπής. Θέλω όμως να υπογραμμίσω ότι η Επιτροπή δεν χρειάζεται ουσιαστικά κεντρική βάση δεδομένων για την άσκηση των ελεγκτικών της αρμοδιοτήτων. Ως εκ τούτου, σας καλώ να εξετάσουμε μήπως πρέπει εδώ να γίνει ανάλυση κόστους-ωφέλειας.
<P>
Αυτόν τον καιρό εξετάζεται στο πλαίσιο μιας μελέτης αν είναι δυνατή από τεχνική άποψη η δημιουργία μιας κεντρικής βάσης δεδομένων που θα περιλαμβάνει όλες τις πληρωμές, και κατά συνέπεια και όλους τους τελικούς δικαιούχους. Ακόμη κι αν αυτό δεν επιβάλλεται από νομική άποψη, θα μπορούσε βέβαια να διευκολύνει ορισμένα βήματα, και μάλιστα όχι μόνο για την Επιτροπή, αλλά και για το Ελεγκτικό Συνέδριο ή την OLAF. Η Επιτροπή καταλαβαίνει ότι στο ζήτημα αυτό έχει επίσης σημασία για το Κοινοβούλιο η επιθυμία του να γνωρίζει ονομαστικά τους αποδέκτες των μεγαλύτερων ενισχύσεων. Ωστόσο, πρέπει εδώ να επιστήσω την προσοχή σας στο γεγονός ότι βάσει της προστασίας των δεδομένων σε ευρωπαϊκό και εθνικό επίπεδο απαγορεύεται η δημοσίευση τέτοιων στοιχείων, ακόμη κι αν κάτι τέτοιο θα ήταν εφικτό από τεχνική άποψη.
<P>
Σε σχέση με το προσωπικό για τη μονάδα εκκαθάρισης λογαριασμών, μπορώ να σας διαβεβαιώσω, κύριε Mulder, ότι το μόνο που εκκρεμεί είναι η δημοσίευση της προκήρυξης των τριών θέσεων των νέων διευθυντών. Η διαδικασία πρόσληψης για τις υπόλοιπες έξι θέσεις θα περατωθεί σύντομα ή έχει ήδη περατωθεί. Το Συμβιβαστικό Όργανο που αναφέρεται στο σημείο 16 της έκθεσης είναι μία από τις δράσεις που σκοπό έχουν να διαφαλίσουν ότι οι προσπάθειες επιτάχυνσης της διαδικασίας δεν θα παραβλάψουν την ποιότητα ελέγχου των στοιχείων. Όμως πρόκειται και πάλι μόνο για διαβούλευση, ενώ η απόφαση είναι οπωσδήποτε θέμα της Επιτροπής. Μπορώ επίσης να σας διαβεβαιώσω ότι οι επιστροφές κατά την εξαγωγή και το καθεστώς ενίσχυσης για το λινάρι και την κάνναβη ελεγχονται με μεγάλη ευσυνειδησία. Μεταξύ άλλων έγιναν στις επιστροφές κατά την εξαγωγή για τα οικονομικά έτη 1994-1998 συνολικές διορθώσεις ύψους 249,8 εκατ. ευρώ. Πάντως, για να μπορέσουμε να προβούμε σε περαιτέρω διορθώσεις για τα επόμενα οικονομικά έτη, πρέπει να διεξαγάγουμε τις προγραμματισμένες επισκέψεις με σκοπό τον έλεγχο.
<P>
Επιτρέψτε μου τελειώνοντας να κάνω μερικές ακόμη παρατηρήσεις για τη δήλωση αξιοπιστίας. Στο ψήφισμα προτείνεται να καταρτίζονται χωριστές δηλώσεις αξιοπιστίας για το ΕΓΤΠΕ και τους τομείς του. Φυσικά, το συγκεκριμένο αίτημα απευθύνεται κυρίως στο Ελεγκτικό Συνέδριο. Η Επιτροπή βλέπει με ενδιαφέρον τη συγκεκριμένη πρόταση. Ασφαλώς ένα πρώτο βήμα προς την κατεύθυνση αυτή θα ήταν μια χωριστή δήλωση αξιοπιστίας για τους επιμέρους τομείς της πολιτικής, δηλαδή για το Γεωργικό Ταμείο, τα διαρθρωτικά ταμεία κ.λπ.. Αυτό θα συνιστούσε ήδη ουσιαστική βελτίωση του συγκεκριμένου μέσου. Τέλος, θέλω να απευθύνω επίσης τις ευχαριστίες μου στην Επιτροπή Ελέγχου του Προϋπολογισμού για την καλή συνεργασία κατά την εκπόνηση της έκθεσης.
<P>
Τώρα δυο λόγια για την έκθεση του κ. Casaca. Θέλω να ευχαριστήσω και εσάς, κύριε Casaca, για την έκθεσή σας. Σύμφωνα με τον κανονισμό 723/97 του Συμβουλίου η Κοινότητα συμμετέχει στις δαπάνες που δημιουργούνται στα κράτη μέλη σε σχέση με την εκτέλεση των νέων σχεδίων δράσης για τη βελτίωση της δομής ή της αποτελεσματικότητας των ελέγχων των δαπανών του Τμήματος Εγγυήσεων του ΕΓΤΠΕ, τα οποία ενέκρινε η Επιτροπή και προκύπτουν από νέες υποχρεώσεις της Κοινότητας. Με την τροποποίηση που προτείνεται επιδιώκεται η βελτίωση των ελέγχων. Ακόμη, προβλέπεται οικονομική συμμετοχή της Κοινότητας και στις περιπτώσεις όπου η Επιτροπή καλεί τα κράτη μέλη να διεξαγάγουν επιπλέον ελέγχους που υπερβαίνουν το ελάχιστο ποσοστό ελέγχων που αναφέρονται στους κανονισμούς.
<P>
Σχετικά με τις τροπολογίες θέλω να πω τα εξής: η Επιτροπή δυστυχώς δεν μπορεί να κάνει δεκτή την τροπολογία 1 επειδή ο εισηγητής προτείνει την αντικατάσταση του άρθρου 37 ως νομικής βάσης του κανονισμού από το άρθρο 280. Όμως, η Επιτροπής είναι της άποψης ότι το άρθρο 37 της Συνθήκης συνιστά την ορθή νομική βάση, αφού ο σημαντικότερος στόχος της πρότασης ψηφίσματος είναι η πρόληψη παρατυπιών σχετικά με τις δαπάνες του Τμήματος Εγγυήσεων του ΕΓΤΠΕ.
<P>
Ως προς την τροπολογία 2, η Επιτροπή δεν μπορεί να εγκρίνει εκείνο το τμήμα της που αναφέρεται στην παράγραφο 2 του άρθρου 5α, η οποία αφορά τα διοικητικά και άλλα έξοδα προσωπικού στα οποία προβαίνει η Επιτροπή κατά τη διαχείριση του προγράμματός της. Συμφωνώ βέβαια με την ιδέα που κρύβεται πίσω από τη συγκεκριμένη τροπολογία, δηλαδή να διασφαλιστεί ότι η Επιτροπή θα έχει στη διάθεσή της επαρκείς πόρους για την εκτέλεση των καθηκόντων της, η συγκεκριμένη όμως τροπολογία επιφέρει σύγχυση μεταξύ των διοικητικών και των άλλων εξόδων προσωπικού της Επιτροπής, που πρέπει ως γνωστόν να καλύπτονται από το Τμήμα A του προϋπολογισμού, και των επιχειρισιακών εξόδων του Τμήματος Β. Δεν μπορώ να συμφωνήσω με αυτό.

<SPEAKER ID=27 LANGUAGE="DE" NAME="Theato">
Κύριε Πρόεδρε, αγαπητοί συνάδελφοι, αξιότιμη κυρία Schreyer, αγαπητέ κύριε Fischler, θέλω να πω εξ αρχής ότι η αναβολή χορήγησης απαλλαγής δεν πρέπει να ταυτιστεί με άρνηση χορήγησης, όπως επανειλημμένα παρερμηνεύεται. Από την άλλη, η χορήγηση της απαλλαγής είναι μια σοβαρή διαδικασία που έχει συνέπειες, διότι η ελεγκτική αρχή αναλαμβάνει έτσι την ευθύνη για την ορθότητα από νομική, οικονομική και πολιτική άποψη όλων των δραστηριοτήτων και της δημοσιονομικής διαχείρισης του ελεγχομένου. Η ευθύνη αυτή του Κοινοβουλίου απέναντι στον Ευρωπαίο πολίτη και φορολογούμενο έχει μεγάλη βαρύτητα. Για τον λόγο αυτό η απαλλαγή της Επιτροπής για την εκτέλεση του προϋπολογισμού δεν μπορεί να υποβαθμιστεί σε μια ετήσια, μάλλον ενοχλητική υποχρεωτική άσκηση, και λυπάμαι που δεν μπορεί να παρευρεθεί σήμερα ο Πρόεδρος της Επιτροπής.
<P>
Αντίθετα, επιβάλλεται ακριβής εξέταση βάσει όλων των υπεύθυνων πηγών πληροφόρησης και ευσυνείδητη εκτίμηση των αποτελεσμάτων. Αυτά κάναμε τις περασμένες εβδομάδες στην Επιτροπή Ελέγχου του Προϋπολογισμού. Η εισηγήτρια κ. Stauner καθώς και οι εισηγήτριες και οι εισηγητές των υπολοίπων εκθέσεων με θέμα την απαλλαγή καθώς και των εγγράφων εργασίας, τους οποίους συγχαίρω για την εργασία τους, στηρίχθηκαν κυρίως στην ετήσια έκθεση και τις ειδικές εκθέσεις του Ελεγκτικού Συνεδρίου, αλλά και στις απαντήσεις της Επιτροπής.
<P>
Όμως οι πηγές των απαραίτητων πληροφοριών και εγγράφων που έπρεπε να δώσει η Επιτροπή δεν έρρεαν παρά ελάχιστα ή είχαν στερέψει τελείως, παρά το πλήθος των εγγράφων, που όμως δεν περιείχαν σαφείς πληροφορίες για τα ερωτήματα που είχαν τεθεί. Κατόπιν, η Επιτροπή σε μια επιστολή διαμαρτυρίας επέκρινε τα ερωτηματολόγια και τα έγγραφα εργασίας των μελών της Επιτροπής Ελέγχου του Προϋπολογισμού. Αυτό δείχνει ότι στη ροή πληροφοριών μεταξύ ελέγχοντος και ελεγχομένου υπάρχει κάποιο πρόβλημα που πρέπει να λυθεί το συντομότερο. Εργαζόμαστε γι' αυτόν τον σκοπό, όπως ανέφερε εδώ και η κ. Schreyer. Όμως, προειδοποιώ την Επιτροπή να μην πέσει στην παγίδα που έπεσε η προκάτοχός της.
<P>
Σύμφωνα με το άρθρο 276 της Συνθήκης, το Κοινοβούλιο, και κατά συνέπεια η εντολοδόχος κοινοβουλευτική επιτροπή, έχει δικαίωμα πρόσβασης σε όλες τις πληροφορίες και τα έγγραφα που χρειάζεται και ζητά για τις προπαρασκευαστικές εργασίες του σχετικά με την απαλλαγή. Εδώ συμπεριλαμβάνεται και η ενασχόληση με τις παλαιές περιπτώσεις. Η εισηγήτρια αναφέρει τέσσερεις για παράδειγμα, ενώ θα πρέπει να υπάρχουν και άλλες στον κατάλογο που δυστυχώς ακόμη δεν μας έχει δώσει η Επιτροπή - μολονότι στην απαλλαγή για το 1997 είχε οριστεί ως προθεσμία γι' αυτό ο Μάρτιος του 2000. Εδώ και πάλι η Επιτροπή παρερμηνεύει το βασικό μας μέλημα. Η εισηγήτρια και η Επιτροπή Ελέγχου του Προϋπολογισμού δεν καθιστούν σε καμία περίπτωση υπεύθυνη τη σημερινή Επιτροπή για τα λυπηρά συμβάντα των περασμένων ετών.
<P>
Ωστόσο, το πρόβλημα αυτό δεν λύθηκε με την παραίτηση της προηγούμενης Επιτροπής. Αντίθετα, η νέα Επιτροπή γνώριζε καλά πριν από τον διορισμό της όλες τις κατηγορίες που εκκρεμούσαν και είχε δεσμευτεί να αναλάβει την ευθύνη και να φροντίσει για διαφάνεια. Αυτό για μένα σημαίνει ότι η Επιτροπή πρέπει να διαλευκάνει ολοκληρωτικά τις παλαιές περιπτώσεις και να τις παραπέμψει - εν ανάγκη - στα δικαστήρια. Δεν είναι λύση η συγκάλυψη, το κουκούλωμα. Αντίθετα, η λύση έγκειται στην προθυμία εξαγωγής συμπερασμάτων από αυτά τα δυσάρεστα περιστατικά, προκειμένου να αποφευχθεί το ενδεχόμενο επανάληψή τους στο μέλλον. Εδώ περιλαμβάνονται μέτρα που ξεκινούν από ακριβείς διατάξεις αρχειοθέτησης, ώστε να μην εξαφανίζονται έγγραφα, και εκτείνονται μέχρι την εκ βάθρων μεταρρύθμιση της πειθαρχικής διαδικασίας και πολλά άλλα.
<P>
Υπό αυτό το πρίσμα θα εξετασθεί και η Λευκή Βίβλος για τη μεταρρύθμιση της Επιτροπής που υπέβαλε ο κ. Kinnock. Στην έκθεση της κ. Stauner απαριθμούνται τα βραχυπρόθεσμα αιτήματά μας που απορρέουν από τα εν λόγω συμπεράσματα. Θεωρούμε δε ότι όλα τα αιτήματα μπορούν να ικανοποιηθούν μέχρι την ορισμένη προθεσμία. Η επιτροπή συζήτησε το θέμα σε αρκετές συνεδριάσεις της και το ενέκρινε με μία μόνο αρνητική ψήφο. Στο σημείο αυτό πρέπει να ευχαριστήσουμε ιδιαίτερα την εισηγήτρια για την ειλικρίνειά της, αλλά και για τη μεγάλη προθυμία της για συμβιβασμό. Κατά την άποψή μας ένας από τους σημαντικότερους στόχους που πρέπει να επιτύχει η Επιτροπή είναι να μειώσει σημαντικά το ποσοστό σφαλμάτων στις πληρωμές, που εξακολουθεί να υπερβαίνει το 5%. Αναγνωρίζω βέβαια ότι υποβάλατε σχέδιο δράσης, κυρία Schreyer. Ωστόσο, το υψηλό ποσοστό σφαλμάτων παραμένει αμετάβλητο εδώ και πέντε χρόνια. Αυτό θα το συζητήσουμε.
<P>
Γνωρίζουμε βέβαια επίσης ότι τα περισσότερα σφάλματα παρατηρούνται στα κράτη μέλη και ευχαρίστως θα συζητήσουμε μαζί τους και αυτό το θέμα ως επιτροπή. Παρ' όλα αυτά, κατά τη γνώμη μας και σύμφωνα με τη Συνθήκη, η εκτέλεση του γενικού προϋπολογισμού είναι ευθύνη της Επιτροπής. Οι απολογίες και οι υποσχέσεις δεν βοηθούν. Χρειαζόμαστε σαφείς αποδείξεις βελτίωσης. Αν τα δούμε όλα αυτά συνολικά, το συμπέρασμα παραμένει για μένα ότι χρειαζόμαστε μια ισχυρή και ικανή για δράση Επιτροπή που θα συνεργάζεται ανοιχτά με το Κοινοβούλιο και θα του παρέχει όλες τις πληροφορίες που χρειάζεται και ζητά.
<P>
Επιχειρούμε τώρα να προωθήσουμε το ζήτημα αυτό μέσω της πίεσης που ασκεί η αναβολή χορήγησης απαλλαγής, όμως η πίεση αυτή είναι εποικοδομητική, διότι με τον τρόπο αυτό δίδεται στην Επιτροπή η ευκαιρία να καλύψει το συντομότερο τα ελλείμματα που πηγάζουν από τη βραδύτητα, τη δυσκινησία ή και από την απροθυμία. Έτσι, το Κοινοβούλιο θα μπορέσει να χορηγήσει πολύ σύντομα - ελπίζω πριν ακόμη φθάσουν οι θερινές διακοπές - την απαλλαγή για το 1998. Θεωρώ ότι ο Πρόεδρος της Επιτροπής κ. Prodi θα πρέπει να ηγηθεί αποφασιστικά της ομάδας του προκειμένου να αυξηθεί περαιτέρω η διαφάνεια στην Ευρώπη.

<SPEAKER ID=28 NAME="Morgan">
Κύριε Πρόεδρε, η Επιτροπή Ελέγχου του Προϋπολογισμού εξέτασε πρόσφατα αρκετές εκθέσεις, αναφορικά ως επί το πλείστον με τη διαδικασία χορήγησης απαλλαγής για το 1998. Αισθανόμαστε κάπως περίεργα να εξετάζουμε πώς τα πάει η Επιτροπή, μετά την παραίτηση στην οποία εξαναγκάστηκε πέρυσι εξαιτίας, πολλών από τα ζητήματα που υπογραμμίστηκαν στην απαλλαγή του 1996.
<P>
Η διαδικασία απαλλαγής αποτελεί φυσικά μια ευκαιρία να επιτελέσει το Ευρωπαϊκό Κοινοβούλιο το καθήκον του, όσον αφορά την παρακολούθηση της συμπεριφοράς της Επιτροπής και των υπόλοιπων θεσμικών οργάνων. Ελέγχουμε τους λογαριασμούς τους. Διασφαλίζουμε πως οι πολιτικές έχουν τύχει ορθής διαχείρισης.
<P>
Η Επιτροπή αφιέρωσε το περασμένο έτος στην προετοιμασία μιας ριζικής μεταρρύθμισης, όπως περιγράφεται στη Λευκή Βίβλο που παρουσιάστηκε την 1η Μαρτίου, και κατά την εκτίμησή μας θα χρειαστεί περισσότερο από μερικούς μήνες για να αλλάξει πορεία αυτό το μεγάλο δεξαμενόπλοιο. Ωστόσο, το Κοινοβούλιο και η Επιτροπή Ελέγχου του Προϋπολογισμού αδημονούν να εξασφαλίσουν πως η μεταρρύθμιση συντελείται με γρήγορο ρυθμό, και αυτός είναι ο λόγος που αποφασίσαμε να αναβάλουμε τη χορήγηση απαλλαγής, προσδοκώντας πως η Επιτροπή θα επιτύχει εντός του επόμενου διμήνου τους στόχους που της θέσαμε.
<P>
Το κείμενο της έκθεσης αυτή τη στιγμή διαφέρει πολύ από την αρχική έκθεση που υπέβαλε η κ. Stauner εκ μέρους της Ομάδας του Ευρωπαϊκού Λαϊκού Κόμματος. Η αρχική αυτή έκθεση χρησιμοποιήθηκε σαφώς ως πολιτικός πολιορκητικός κριός. Η κ. Stauner παρέθεσε απόσπασμα από κείμενο του Γκαίτε, και εγώ θα μνημονεύσω τον Σαίξπηρ. Στην έκθεση γινόταν "πολύ κακό για το τίποτα" . Γι' αυτό η αιτιολογική έκθεση που επισυνάφθηκε στην έκθεση αυτή δεν έγινε δεκτή από την Επιτροπή Ελέγχου του Προϋπολογισμού. Δεν έχει κανένα νόημα στο πλαίσιο της έκθεσης για την αναβολή, είναι γεμάτη ασυναρτησίες και χαρακτηρίζεται από υστερικό ύφος.
<P>
Εκφράζουμε εντούτοις την ικανοποίησή μας για τη σχεδόν ομόφωνη συναίνεση ως προς τη νέα πρακτική προσέγγιση έναντι της εν γένει απαλλαγής. Θα θέλαμε να ευχαριστήσουμε την εισηγήτρια για τη συνεργασία της επ' αυτού. Αναμένουμε και ελπίζουμε η Επιτροπή να τα καταφέρει και η εισηγήτρια να ακολουθήσει ίσως μια πιο προσεκτική προσέγγιση στην τελική της έκθεση. Κάτι όμως που διαπίστωσα σαφώς κατά τη διάρκεια αυτής της διαδικασίας είναι πως χρειάζεται να προβούμε σε ενδελεχή εξέταση της διαδικασίας απαλλαγής, προκειμένου να αποφευχθούν μελλοντικά τέτοιου είδους αντιπαραθέσεις.
<P>
Αυτή η διαδικασία απαλλαγής θα πρέπει να αποτελέσει ευκαιρία να μελετηθούν οι ελλείψεις των συστημάτων στο πλαίσιο της Επιτροπή. Υπό ιδανικές συνθήκες αυτό θα πρέπει να βασίζεται στην έκθεση του Ελεγκτικού Συνεδρίου, αλλά αυτό σημαίνει ουσιαστικά πως πρέπει να αναπτυχθεί μια πολύ πιο στενή σχέση μεταξύ της Επιτροπής Ελέγχου του Προϋπολογισμού και του Ελεγκτικού Συνεδρίου. Το Ελεγκτικό Συνέδριο διαθέτει πολύ μεγάλη εμπειρογνωμοσύνη, την οποία θα πρέπει να αξιοποιήσει το Κοινοβούλιο προκειμένου να συναγάγει τα δικά του πολιτικά συμπεράσματα. Η διαδικασία απαλλαγής δεν θα πρέπει να θεωρείται ευκαιρία για να σημειωθούν πολιτικοί πόντοι ή να καταδιωχθούν κάποια άτομα, αλλά είναι καθήκον του Κοινοβουλίου να διορθώσει τις ελλείψεις των συστημάτων που οδηγούν σε αναποτελεσματικότητα ή - ακόμα χειρότερα - σε απάτες.
<P>
Πρέπει επίσης να εξασφαλίσουμε πως θα βρούμε στο πλαίσιο αυτού του συστήματος έναν μηχανισμό που να διασφαλίζει πως λαμβάνουμε υπόψη όχι μόνο τις εκθέσεις που υποβάλλουν μέρη της Επιτροπής Ελέγχου του Προϋπολογισμού, αλλά και όσες υποβάλλουν μέλη άλλων κοινοβουλευτικών επιτροπών.
<P>
Αναβάλλοντας τη χορήγηση απαλλαγής καθορίσαμε σαφή σημεία στα οποία αναμένουμε από την Επιτροπή να ενεργήσει. Δεν θα δεχθούμε ποτέ ξανά να μην μπορούμε να εξετάσουμε σε βάθος μια υπόθεση επειδή χάθηκαν κάποια έγγραφα. Πρέπει να τεθούν σαφή όρια ευθύνης, ούτως ώστε εάν ανακύπτουν προβλήματα να ακολουθούν πειθαρχικά μέτρα. Δεν θα δεχθούμε ποτέ ξανά μια παράβαση καθήκοντος ή ένας κακός διαχειριστής να κρίνεται από τους ομολόγους του/της. Προσδοκούμε να συμπεριληφθεί στην πειθαρχική διαδικασία ένα ανεξάρτητο εξωτερικό στοιχείο, σύμφωνα με τις συμβουλές της Επιτροπής Ανεξάρτητων Εμπειρογνωμόνων. Πρόκειται για δύο μόνο παραδείγματα του τρόπου με τον οποίο η Επιτροπή μπορεί να βελτιώσει τη δράση της βραχυπρόθεσμα, χωρίς να περιμένει να εφαρμόσει όλες τις συστάσεις της Λευκής Βίβλου.
<P>
Παραμένει αναπάντητο το ερώτημα κατά πόσον η σημερινή Επιτροπή θα πρέπει ή μπορεί να αναλάβει την ευθύνη για τα λάθη και τα προβλήματα της προηγούμενης Επιτροπής. Ας μην ξεχνάμε πως εδώ εξετάζουμε την απαλλαγή για το 1998. Αυτό οδηγεί στο λογικό συμπέρασμα πως το Κοινοβούλιο δεν μπορεί παρά να κρίνει μια εν ενεργεία Επιτροπή για διάστημα τριών ετών από τη θητεία της. Γι' αυτό είναι σαφές πως πρέπει να αντιμετωπίσουμε τις ελλείψεις των συστημάτων και όχι να κινηθούμε εναντίον ατόμων ή μεμονωμένων Επιτρόπων που μπορεί να μην είναι πλέον εν ενεργεία. Δεν θέλουμε κυνήγι μαγισσών. Θέλουμε απαντήσεις ως προς τη βέλτιστη αξιοποίηση των χρημάτων των Ευρωπαίων φορολογούμενων.
<P>
Θα ήθελα να περάσω πολύ σύντομα στις υπόλοιπες εκθέσεις που εξετάσαμε στην επιτροπή, και κατ' αρχάς στην έκθεση Kuhne σχετικά με το Ευρωπαϊκό Κοινοβούλιο. Ο κ. Kuhne εκπόνησε μια εξαιρετική έκθεση ως εισηγητής για τη χορήγηση απαλλαγής όσον αφορά το Κοινοβούλιο. Αναμφίβολα η απόδοση του Κοινοβουλίου έχει σημειώσει τεράστια βελτίωση. Το δικό μας σύστημα δημοσιονομικού ελέγχου αφορά λιγότερες πληρωμές από ό,τι της Επιτροπής, και επομένως η διαχείριση είναι πιο εύκολη. Αντιμετωπίζουμε φυσικά διαρκή προβλήματα με τα κτήρια, συχνά όχι λόγω δικής μας υπαιτιότητας, αλλά επειδή μας επιβάλλονται αποφάσεις από το Συμβούλιο. Εάν το Συμβούλιο ενδιαφερόταν για τον έλεγχο του προϋπολογισμού, δεν θα συνεδριάζαμε βεβαίως αυτή τη στιγμή στο παρόν κτήριο.
<P>
Ακούστηκαν πολλά για μια έκθεση σχετικά με τις δαπάνες των πολιτικών ομάδων. Η αλήθεια είναι πως η επιτροπή μας δεν έχει δει την εν λόγω έκθεση. Δεν έχει δημοσιευθεί ακόμα επισήμως, και δυσκολευόμαστε επομένως να διατυπώσουμε σχόλια επ' αυτής. Η διαφάνεια όμως είναι μια αρχή που πρέπει να θεωρούμε πολύτιμη σε αυτό το πλαίσιο. Εκφράζω την ικανοποίησή μου για την εξαιρετική εργασία της κ. Rόhle στην έκθεση σχετικά με τα Ευρωπαϊκά Ταμεία Ανάπτυξης. Ο κ. Mulder επιτέλεσε επίσης εξαιρετική εργασία, επιδεικνύοντας τη συνηθισμένη του επιδεξιότητα στους λογαριασμούς του ΕΓΤΠΕ. Υποστηρίζουμε την προσέγγιση του κ. Casaca, αν και δεν περιμέναμε φυσικά να μας υποστηρίξει η Επιτροπή ως προς την εν λόγω θέση. Ούτε βεβαίως περιμένουμε από το Συμβούλιο να υποστηρίξει τη θέση μας επί της έκθεσης Casaca.
<P>
Υπερψηφίζουμε την αναβολή της χορήγησης απαλλαγής σχετικά με πολλούς λογαριασμούς. Φυσικά οι σημαντικές εκθέσεις έπονται. Ελπίζουμε να καταφέρουμε να αναπτύξουμε μια καλύτερη προσέγγιση στο επόμενο μέρος αυτής της διαδικασίας απαλλαγής. Είναι σημαντικό να βρούμε έναν νέο τρόπο να το επιτύχουμε.
<P>
Σας ευχαριστώ, κύριε Πρόεδρε, για την ευγενική υποστήριξη που παρέχετε όλα αυτά τα χρόνια στην Επιτροπή Ελέγχου του Προϋπολογισμού, κάτι που ανέκαθεν εκτιμάται πάρα πολύ.

<SPEAKER ID=29 LANGUAGE="NL" NAME="Mulder">
Κύριε Πρόεδρε, όπως ανέφεραν και οι προλαλήσαντες, μετά από τα περυσινά γεγονότα η Ευρωπαϊκή Επιτροπή θα πρέπει να το σκεφθεί πολύ πριν αγνοήσει τα ψηφίσματα του Κοινοβουλίου. Αρχίζοντας αυτή την πρώτη συζήτηση, μπορώ να πω μόνο ότι καλά θα κάνει η Επιτροπή να μελετήσει με απόλυτη προσοχή κάθε λέξη και κάθε κόμμα των ψηφισμάτων μας, γιατί αυτή τη φορά το Κοινοβούλιο δεν αστειεύεται.
<P>
Για την έκθεση Stauner: οι Φιλελεύθεροι συμφωνούν με το συμβιβαστικό ψήφισμα. Συμφωνούμε να υποβάλει η Επιτροπή λεπτομερή έκθεση πριν από τις 15 Μαΐου σχετικά με όλα τα ζητήματα που αναφέραμε. Όπως και η κ. Theato, ελπίζουμε να έχουν ολοκληρωθεί οι σχετικές συζητήσεις πριν από το καλοκαίρι. Να προσθέσω επίσης ότι ως πολιτική ομάδα δεν εκτιμούμε ιδιαίτερα τις εξηγήσεις που έδωσε η εισηγήτρια για το ψήφισμά της. Συζητήσαμε ήδη χθες το βράδυ το ζήτημα αυτό. Πιστεύουμε ότι οι εξηγήσεις θα πρέπει να απηχούν το ψήφισμα χωρίς να θίγουν άλλα ζητήματα.
<P>
Να πω εν συντομία και κάτι για την έκθεση του κ. Kuhne. Εκτιμούμε και θαυμάζουμε και εμείς τον τρόπο με τον οποίο εκπόνησε την έκθεσή του ο κ. Kuhne. Όταν επικρίνουμε την Επιτροπή θα πρέπει πρώτα να έχουμε βάλει σε τάξη τα του οίκου μας. Είναι δύσκολο να ελέγχουμε τους άλλους καθ' ήν στιγμή δεν είμαστε άψογοι εμείς οι ίδιοι. Πιστεύω μάλιστα πως η διοίκηση του Κοινοβουλίου καλά θα κάνει να τηρήσει αυστηρά όλες αυτές τις ημερομηνίες και τα χρονοδιαγράμματα που αναφέρονται στην έκθεση Kuhne.
<P>
Για να επιστρέψω στην έκθεση Stauner και σε ορισμένα ζητήματα που αυτή αναφέρει, σύντομα θα δημοσιεύσει το Ελεγκτικό Συνέδριο μια έκθεση σχετικά με τη λεγόμενη υπόθεση Flιchard. Διαβάσαμε και ακούσαμε ήδη διάφορες σχετικές εικασίες στον Τύπο, στο Κοινοβούλιο και αλλού. Δεν πρέπει να προτρέχουμε. Ωστόσο, πέρα από την ίδια την υπόθεση απάτης, τίθενται διάφορα ζητήματα.
<P>
Πρώτα απ' όλα, πώς είναι δυνατόν να εξαφανίζονται συγκεκριμένα έγγραφα από τις τέσσερεις αρμόδιες Γενικές Διευθύνσεις; Τα έγγραφα αυτά εξαφανίσθηκαν συγχρόνως από όλες τις Γενικές Διευθύνσεις. Το μέγα ερώτημα που τίθεται είναι τι έπραξε έκτοτε η Ευρωπαϊκή Επιτροπή; Δεύτερον, να μας εξηγηθεί η έννοια της αναλογικότητας. Θα πρέπει οι μεγαλύτερες επιχειρήσεις να πληρώνουν υψηλότερα πρόστιμα από τις μικρότερες; Τρίτον, τι ευθύνες φέρουν οι μεμονωμένοι Επίτροποι; Πρόκειται για ένα εξόχως πολιτικό ζήτημα.
<P>
Γενικά, εφιστούμε την προσοχή της Επιτροπής σε ορισμένα σημεία. Τα περιθώρια λάθους είναι πολύ υψηλά. Δεν αρκεί να λέμε ότι θα πρέπει να περιοριστούν. Χρειάζεται ένα σχέδιο με συγκεκριμένο χρονοδιάγραμμα, με συγκεκριμένα στάδια. Να ορίζεται ότι στόχος της Επιτροπής είναι να έχει μειωθεί μέχρι το έτος τάδε το περιθώριο λάθους στο δείνα επίπεδο, οπότε να γνωρίζει και το Κοινοβούλιο τι θα πρέπει να περιμένει. Τότε θα διαθέτει συγκεκριμένους στόχους και η Επιτροπή, ενώ θα μπορέσουμε να πείσουμε ευκολότερα και την κοινή γνώμη για τους στόχους αυτούς. Αυτό είναι τελικά και το ζητούμενο. Θα πρέπει να προασπίσουμε το ευρωπαϊκό ιδανικό.

<SPEAKER ID=30 LANGUAGE="DE" NAME="Rόhle">
Κύριε Πρόεδρε, κυρία Επίτροπε, κύριε Επίτροπε, θέλω και εγώ να τονίσω γι' άλλη μια φορά ότι η αναβολή χορήγησης απαλλαγής δεν πρέπει να θεωρηθεί άρνηση χορήγησης απαλλαγής, αντίθετα μάλιστα! Και η επιτροπή μας δεν είχε σκοπό να κάνει κόλπα κομματικής πολιτικής, παρά υπήρξε ένας ευρείας συναίνεσης συμβιβασμός όλων των Ομάδων με μία μόνο αντίθετη ψήφο.
<P>
Βλέπουμε καλά δείγματα από τη νέα Επιτροπή, όμως πρόκειται για την απαλλαγή για το 1998 και πρέπει να την πάρουμε πολύ σοβαρά. Πρέπει να αναπληρώσουμε τη χαμένη εμπιστοσύνη της κοινής γνώμης στα ευρωπαϊκά θεσμικά όργανα. Πρέπει να αποκαταστήσουμε την εμπιστοσύνη και αυτό σημαίνει ότι πρέπει ως επιτροπή να εξετάσουμε με κριτικό πνεύμα τον προϋπολογισμό του 1998. Το ζητούμενο δεν είναι ούτε να αποκρύψουμε τους κινδύνους των προβλημάτων ούτε να δημιουργήσουμε εντυπώσεις. Αντίθετα, ήταν αναγκαίο να ασκηθεί από την πλευρά μας θετική πίεση. Εμείς βλέπουμε την απόφαση αυτή ως ευκαιρία και όχι ως τιμωρία.
<P>
Κριτήριά μας ήταν η αντιμετώπιση των ζητημάτων με υπευθυνότητα και διαφάνεια και η ανοιχτή αντιμετώπιση των ελλειμμάτων και των σφαλμάτων. Ελπίζουμε ότι το σχέδιο δράσης της διοίκησης θα συμβάλει τώρα σε καλύτερη διαχείριση. Όμως πιστεύουμε επίσης ότι το Κοινοβούλιο θα πρέπει να εφαρμόσει και για τον εαυτό του τα ίδια κριτήρια, και στο σημείο αυτό είμαστε ασφαλώς αντίθετοι με τον κ. Kuhne, του οποίου την κριτική έκθεση επιδοκιμάζουμε.
<P>
Ωστόσο, η κριτική είναι η μία πλευρά, η άλλη είναι η συνέπεια, και περιμένουμε να υπάρξει τώρα και στο Κοινοβούλιο πλειοψηφία υπέρ της αναβολής της απόφασης, σε συνδυασμό με τη σαφή εντολή προς τη διοίκηση του Κοινοβουλίου να υποβάλει και αυτή ένα σχέδιο δράσης για βελτίωση της διαχείρισης. Πρόκειται για το ζήτημα της ανάθεσης συμβάσεων έργου, των κτηρίων και του προσωπικού. Γνωρίζουμε πόση πίεση χρόνου υπήρχε μέχρι την απαλλαγή. Η υποβολή της εσωτερικής έκθεσης του δημοσιονομικού ελεγκτή π.χ. έγινε σχετικά αργοπορημένα. Προφανώς δεν ήταν εφικτή η υποβολή του εν λόγω σχεδίου δράσης μέχρη τη λήψη της σημερινής απόφασης. Όμως απευθύνουμε ακριβώς γι' αυτόν τον λόγο έκκληση στο Κοινοβούλιο να ταχθεί υπέρ της αναβολής, ώστε να μπορέσει να εκπονηθεί από κοινού ένα σχέδιο δράσης μέχρι τις 15 Μαΐου. Βλέπουμε και εδώ μια μεγάλη ευκαιρία για το Κοινοβούλιο να αποκαταστήσει την εμπιστοσύνη προς αυτό και να καταστήσει σαφές ότι παίρνει στα σοβαρά τη διοίκησή του και τα ελλείμματα που παρουσιάζει.
<P>
Πρέπει να αναφερθώ και πάλι σε κάτι, επειδή από τα λεγόμενα του κ. Kuhne διαφαινόταν ότι οι Ομάδες είχαν τάχα συμφέρον από τη συγκάλυψη κάποιων καταστάσεων. Ως νέα ταμίας των Πρασίνων μπορώ να πω μόνο ότι ήδη από τον Νοέμβριο-Δεκέμβριο απευθύνθηκα τόσο στη διοίκηση όσο και στο Ελεγκτικό Συνέδριο και επεσήμανα ότι αναλαμβάνοντας το αξίωμά μου βρήκα ορισμένα σφάλματα δημοσιονομικής διαχείρισης, ότι υπήρξε κακοδιαχείριση, ότι θα προσπαθήσω να την αντιμετωπίσω το επόμενο τρίμηνο, ότι είμαι υπέρ της μεγάλης διαφάνειας και της αποκάλυψης όσων συμβαίνουν στον συγκεκριμένο τομέα και ότι πρέπει να ασχοληθούμε επειγόντως με τη χρηματοδότηση των ευρωπαϊκών κομμάτων προκειμένου να μπορέσουμε να αποδυναμώσουμε τις κατηγορίες έμμεσης χρηματοδότησης κομμάτων, που διατυπώθηκαν δικαίως κατά του Κοινοβουλίου. Χρειαζόμαστε σαφή κριτήρια και οδηγίες. Πρέπει να σταματήσουν να υπάρχουν γκρίζες ζώνες σε ευρωπαϊκό επίπεδο, γιατί όλοι γνωρίζουμε ότι πάντα υπάρχει δυνατότητα κατάχρησής τους και επανειλημμένα γίνεται κατάχρησή τους. Γι' αυτό χρειάζεται διαφάνεια και ανοιχτή αντιμετώπιση.
<P>
Αυτό σημαίνει ότι πρέπει να εφαρμόζουμε τα ίδια κριτήρια σε όλα τα θεσμικά όργανα - και αυτή είναι η σαφής έκκληση που απευθύνω. Σε όλους τους τομείς όπου πιστεύουμε ότι μπορεί να καταρτισθεί μέσα σε έναν μήνα σχέδιο δράσης που θα καθιστά σαφές στην κοινή γνώμη ότι λαμβάνουμε σοβαρά υπόψη τα λάθη μας και προσπαθούμε να τα διορθώσουμε πρέπει να ταχθούμε υπέρ της αναβολής. Τονίζω και πάλι ότι αυτό δεν σημαίνει ότι ξηλώνουμε τα θεσμικά όργανα, αλλά το αντίθετο: θέλουμε να τα ενισχύσουμε και θέλουμε να αποκαταστήσουμε την εμπιστοσύνη της ευρωπαϊκής κοινής γνώμης.

<SPEAKER ID=31 LANGUAGE="DE" NAME="Theato">
Κύριε Πρόεδρε, στην οθόνη παρουσίασης αναγράφεται: "Dιcharge 1998 COBU". Εδώ όμως πρόκειται για την Επιτροπή Ελέγχου του Προϋπολογισμού (COCOBU). Ίσως θα έπρεπε να διορθωθεί αυτό, και το λέω για τον βασικό λόγο πως ο προϋπολογισμός συγχέεται επανειλημμένα με τον έλεγχο του προϋπολογισμού. Εδώ πρόκειται πραγματικά για το ζήτημα του ελέγχου.

<SPEAKER ID=32 NAME="Πρόεδρος">
Είναι δύσκολο να δημιουργηθεί σύγχυση, κυρία πρόεδρε, αλλά, εν πάση περιπτώσει, θα προσπαθήσουμε να το διορθώσουμε στην οθόνη. Με ενημερώνουν ότι υπάρχει περιορισμένος αριθμός ψηφίων που μπορούμε να χρησιμοποιήσουμε για τη γραφή του. Θα προσπαθήσουμε να βρούμε έναν τρόπο να καθίσταται σαφές ότι πρόκειται για την Επιτροπή Ελέγχου του Προϋπολογισμού (COCOBU). Ίσως να βοηθούσε η συντομογραφία CCB, που χρησιμοποιείται και σε άλλες περιπτώσεις.

<SPEAKER ID=33 LANGUAGE="FI" NAME="Seppδnen">
Αξιότιμε κύριε Πρόεδρε, η ΕΕ είναι αναρμόδια επί θεμάτων ηθικής, γεγονός ιδιαίτερα προβληματικό για τον τομέα των νομισματικών θεμάτων. Το Κοινοβούλιο έχει την ικανότητα και τη βούληση να αποτελέσει αυτή την εξουσία, όπως καθιστούν σαφές οι υπό εξέταση εκθέσεις. Όμως το Κοινοβούλιο υπολείπεται σε αξιοπιστία στο συγκεκριμένο θέμα. Προκειμένου να διαφυλάξει την εντιμότητά του το Κοινοβούλιο θα πρέπει να εγκρίνει τάχιστα τον Κανονισμό Υπηρεσιακής Κατάστασης. Επίσης, οφείλει να εξετάσει την κατάχρηση πιστώσεων εκ μέρους των πολιτικών ομάδων. Η Ομάδα μας δεν εγκρίνει την εφαρμογή της επιχορήγησης των ευρωπαϊκών πολιτικών κομμάτων για να καλυφθούν οι καταχρήσεις αυτές με χρήματα των φορολογουμένων. Το Κοινοβούλιο πρέπει να εξετάσει τον δικό του πλημμελή έλεγχο στα θέματα που αφορούν την απώλεια εκατομμυρίων ευρώ από τα περιουσιακά στοιχεία του Κοινοβουλίου. Στην πραγματικότητα δεν καταλαβαίνω γιατί το Κοινοβούλιο πρέπει να χορηγήσει απαλλαγή όσον αφορά τη δική του δραστηριότητα ακριβώς τώρα, όταν το Ελεγκτικό Συνέδριο των Ευρωπαϊκών Κοινοτήτων εκπονεί έκθεση σχετικά με τα νομισματικά και οικονομικά θέματα του έτους 1998, η οποία θα δημοσιευθεί προσεχώς.
<P>
Υπενθυμίζω πόσο δύσκολο ήταν να παρουσιαστούν ενώπιον του Ευρωπαϊκού Κοινοβουλίου οι καταχρήσεις με βάση τους λογαριασμούς της Επιτροπής για το έτος 1996. Υπενθυμίζω με ποιον τρόπο οι Σοσιαλδημοκράτες κυρίως υποστήριξαν την Επιτροπή Santer και πώς αναγκαστήκαμε να συγκεντρώσουμε ονόματα βουλευτών για τη συζήτηση της πρότασης δυσπιστίας. Οι βουλευτές που συγκέντρωσαν τα ονόματα αυτά είχαν προφανώς δίκιο. Οι λογαριασμοί και οι πληροφορίες για το 1998 ενίσχυσαν τα προηγούμενα συμπεράσματα: η Επιτροπή Santer φαίνεται ότι είχε εγκρίνει μια δημοσιονομική πειθαρχία που επέτρεπε τις καταχρήσεις. Σε πολλές περιπτώσεις δεν κατηγορήθηκαν οι ίδιοι οι Επίτροποι ότι επεδίωκαν το προσωπικό τους όφελος, αλλά οι υπάλληλοι, και οι υπάλληλοι εξακολουθούν να παραμένουν στη θέση τους, ενώ η σημερινή Επιτροπή πρέπει να θέσει υπό έλεγχο τους εν λόγω υπαλλήλους. Στο πλευρό τους τάχθηκαν πενήντα πληρεξούσιοι από τα συνδικάτα των εργαζομένων στην ΕΕ, οι οποίοι υπερασπίστηκαν αυτά τα άτομα που κατηγορήθηκαν για καταχρήσεις. Ήταν η προσωπική φρουρά υπαλλήλων με ατιμωτική συμπεριφορά. Οι υπάλληλοι της ΕΕ είναι στην συντριπτική τους πλειοψηφία φιλόπονοι και έντιμοι. Στην προκειμένη περίπτωση πρέπει να αυξηθούν οι έλεγχοι, αποστολή που η Επιτροπή Santer απέτυχε να φέρει εις πέρας. Φαίνεται επίσης ότι και η Επιτροπή του Romano Prodi δεν έχει ξεκινήσει σωστά τη δραστηριότητά της ως προς το εν λόγω θέμα, και κυρίως ο Πρόεδρος της Επιτροπής έχει προβεί σε γνωμοδοτήσεις, βάσει των οποίων η παρούσα Επιτροπή δεν σέβεται ιδιαίτερα τη δημοσιοποίηση των εγγράφων και τη διαφάνεια. Ωστόσο, η αναβολή χορήγησης απαλλαγής είναι βάσιμη και συνιστά το σωστό μέτρο στην παρούσα κατάσταση. Επιθυμία μας είναι να δώσουμε την ευκαιρία στην Επιτροπή να βελτιώσει τον τρόπο λειτουργίας της, και φαίνεται ότι είναι σε θέση να διευθετήσει ένα θέμα το οποίο έχει κληρονομήσει από την προηγούμενη Επιτροπή.

<SPEAKER ID=34 LANGUAGE="DA" NAME="Camre">
Η αναβολή της χορήγησης απαλλαγής είναι το αποτέλεσμα μιας εντελώς απίστευτης κατάστασης. Παρ' όλο που δεν γίνεται λόγος για απόρριψη τη συγκεκριμένη χρονική στιγμή, η αναβολή είναι συνέπεια του γεγονότος ότι η Επιτροπή Ελέγχου του Προϋπολογισμού δεν μπόρεσε να βρει επαρκείς πληροφορίες στον σωστό χρόνο, ότι διάφορα έγγραφα εξαφανίστηκαν και ότι πάρα πολλές καταστάσεις στην οικονομική και διοικητική διαχείριση είναι τόσο σαθρές που μας δημιουργείται η αίσθηση πως ασχολούμαστε μάλλον με μια νοτιοαμερικανική μπανανία παρά με έναν διακρατικό ευρωπαϊκό οργανισμό. Αυτά τα αδιανόητα αποτελέσματα μιας χρεοκοπημένης διοικητικής νοοτροπίας ανάγονται στο 1998 και δεν αποτελούν άμεση ευθύνη της τωρινής Επιτροπής, αλλά είναι ευθύνη της παρούσας Επιτροπής να δείξει ότι η κατάχρηση, οι απάτες και η κατάχρηση εντολής που διαπιστώθηκαν ανήκουν πραγματικά στο παρελθόν. Δεν έχουμε ακόμη αποδείξεις περί τούτου σε όλους τους τομείς, έχουμε ακούσει δικαιολογίες, συχνά με αρνητικούς τόνους εκ μέρους της Επιτροπής, λες και είναι η Επιτροπή αυτή που πρόκειται να μας χορηγήσει απαλλαγή και όχι το αντίστροφο. Διαπιστώνουμε σαφώς μια απροθυμία να αποδοθούν ευθύνες στους υπαλλήλους που ευθύνονται για τις επιλήψιμες αυτές συνθήκες. Δεν ισχύει ότι δεν υπάρχουν κανόνες, αλλά, αντιθέτως, ότι οι κανόνες παραγκωνίζονται εσκεμμένα σε πολλούς τομείς.
<P>
Είναι σημαντικό, όπως ανέφερε ο κύριος Kuhne, να ασκήσουμε επίσης κριτική και κατά της οικονομικής διαχείρισης του ίδιου του Κοινοβουλίου. Θα ήθελα ειδικά να τονίσω την εντελώς απαράδεκτη διαχείριση σχετικά με τα κτήρια και την παράβαση των κανόνων χρήσης για τις διαδικασίες μειοδοτικών διαγωνισμών και υποβολής προσφορών. Αναγκαστικά μας δημιουργείται η εντύπωση ότι οι παραγγελίες πηγαίνουν σε ξαδέλφια και μπανατζάκηδες, φίλους και γνωστούς, ακριβώς δηλαδή η κατάσταση που η διαδικασία μειοδοτικού διαγωνισμού καλείται να εμποδίσει. Γι' αυτό ψηφίζουμε κατά της χορήγησης απαλλαγής στο Κοινοβούλιο για τους λογαριασμούς του 1998. Εάν δεν γίνουν σημαντικές βελτιώσεις στην οικονομική διαχείριση οι Ευρωπαίοι φορολογούμενοι θα αντιδράσουν ενάντια σε τούτη την ανεύθυνη διασπάθιση των χρημάτων τους. Η Επιτροπή πρέπει να καταλάβει ότι δεν είναι άρχοντας της Ευρώπης αλλά υπάλληλος των Ευρωπαίων πολιτών. Θα ήθελα να υπογραμμίσω την ευρεία ομοφωνία στην Επιτροπή Ελέγχου του Προϋπολογισμού ως προς την αναβολή της χορήγησης απαλλαγής για τους σημαντικότερους λογαριασμούς και θέλω να ευχαριστήσω τους εισηγητές για την τόσο ευρεία και προσεκτική δουλειά τους. Θα ήθελα επίσης να τονίσω ειδικά το εξαιρετικό έργο της κυρίας Stauner και της κυρίας Rόhle, όπως και να ευχαριστήσω την κυρία Theato για τη σοβαρή και αποτελεσματικότατη ηγεσία της Επιτροπής Ελέγχου του Προϋπολογισμού. Κυρία Theato, θα ήθελα να ξέρετε ότι εκτιμούμε τη θέλησή σας να λέτε τα πράγματα με το όνομά τους.

<SPEAKER ID=35 LANGUAGE="NL" NAME="Vanhecke">
Κύριε Πρόεδρε, πριν αναφερθώ στην έκθεση του συναδέλφου Stauner θα ήθελα να επαναλάβω αυτό που ήδη υπογραμμίσθηκε σήμερα, ότι δηλαδή πολύ σωστά επιπλήττει το Κοινοβούλιο την Επιτροπή και αναβάλλει - τουλάχιστον - τη χορήγηση απαλλαγής για τον προϋπολογισμό του 1998. Αυτό συμβαίνει σε μια στιγμή κατά την οποία κυκλοφορεί στην αίθουσα ένα σχέδιο έκθεσης του Ελεγκτικού Συνεδρίου όπου αναφέρεται ότι ούτε και το Κοινοβούλιο είναι άψογο όσον αφορά τη χρήση των πόρων που προέρχονται από τον ιδρώτα των Ευρωπαίων φορολογούμενων. Ας το πούμε λοιπόν ανοικτά ότι οι κατηγορίες που απευθύνουμε τώρα κατά της Επιτροπής μπορεί ίσως να απευθυνθούν αύριο κατά του Κοινοβουλίου. Διότι εφόσον ευσταθούν όσα αναφέρονται στο σχέδιο έκθεσης του Ελεγκτικού Συνεδρίου, αυτό σημαίνει ότι οι πολιτικές ομάδες διαθέτουν αμελώς, ακόμα και παράνομα, τα τόσα εκατομμύρια που, ένας Θεός ξέρει για ποιον λόγο, έχουν τεθεί στη διάθεσή τους. Μάλιστα, ούτε η διοίκηση του Κοινοβουλίου μένει στο απυρόβλητο, για να το πω με ήπιο τρόπο.
<P>
Η κατάσταση αυτή έρχεται να προστεθεί σε άλλες καταστάσεις που διαρκούν εδώ και πολλά χρόνια, όπως π.χ. η ιδιαίτερη αμέλεια που επιδεικνύουμε εμείς οι βουλευτές για τις αποζημιώσεις, κυρίως για πρόσληψη προσωπικού, ή και η κτηριακή πολιτική του Κοινοβουλίου, πολιτική τόσο περίεργη που είναι αδύνατον να μη δημιουργήσει υποψίες για μεγάλης κλίμακας απάτες. Με δύο λόγια, εμφανιζόμαστε σήμερα σωστά ως κατήγοροι, αλλά ας μη λησμονούμε ότι μπορεί να καθόμαστε αύριο εμείς στο εδώλιο του κατηγορουμένου. Το γεγονός βέβαια ότι κάποιοι μπορούν να σχολιάσουν ότι είπε ο γάιδαρος τον πετεινό κεφάλα, δεν θα πρέπει ωστόσο να αποτελέσει λόγο, πολύ λιγότερο άλλοθι, για να ανεχθούμε την απάτη, την υπεξαίρεση και τη διαρκή κλοπή των χρημάτων των φορολογουμένων και να αφήσουμε έτσι ατιμώρητους όλους εκείνους που εδώ και χρόνια πλουτίζουν από αυτές τις παρανομίες.
<P>
Ήθελα να κάνω την παρατήρηση αυτή διότι πιστεύω απόλυτα ότι η απάτη και η κακοδιαχείριση αποτελούν εγγενή φαινόμενα που έχουν αιτιατική σχέση με συστήματα τα οποία δεν επιτρέπουν τη σαφή διάκριση μεταξύ εσόδων και εξόδων, την επιβολή φόρων και την πολιτική διάθεσης των εσόδων από τους φόρους αυτούς. Γνωρίζω π.χ. στη χώρα μου προγράμματα που έχουν χρηματοδοτηθεί με κοινοτικούς πόρους, τα οποία δεν θα είχαν ποτέ αποδεχθεί ή επιθυμήσει οι πολίτες εάν γνώριζαν πώς ακριβώς είχε γίνει η χρηματοδότησή τους. Οι κοινοτικοί πόροι χρησιμοποιούνται πάντοτε πολύ πιο επιπόλαια από τα υπόλοιπα χρήματα των φορολογουμένων που δεν διατίθενται μέσω Βρυξελλών. Και αυτό συμβαίνει με τη λογική του εάν δεν απορροφήσουμε πλήρως εμείς τους πόρους αυτούς, τότε αυτοί θα διατεθούν αλλού. Μπορεί ίσως να φαίνεται υπεραπλουστευμένη αυτή η λογική, όμως αυτή είναι η αλήθεια.
<P>
Και δεν ανέφερα ακόμη το γεγονός ότι υπάρχουν αλληλοεπικαλύψεις σε πάμπολλες ευρωπαϊκές πιστώσεις. Τα κράτη μέλη παρέχουν αναπτυξιακή βοήθεια, όπως και η Ένωση. Τα κράτη μέλη συμβάλλουν στην καταπολέμηση του ρατσισμού, όπως και η Ένωση. Τα κράτη μέλη στηρίζουν το γυναικείο κίνημα, όπως και η Ένωση. Τα κράτη μέλη στηρίζουν τα συνδικάτα και τα πολιτικά κόμματα, όπως και η Ένωση. Τα κράτη μέλη στηρίζουν διάφορα κινήματα εκπροσώπησης, όπως και η Ένωση, και ούτω καθεξής. Οι πόροι χορηγούνται χωρίς ουδείς να γνωρίζει εάν διατίθενται με χρήσιμο τρόπο ή μάλλον γνωρίζουμε πολύ καλά ότι ένα μέρος των ενισχύσεων αυτών πάει χαμένο, αν και ουδείς διαμαρτύρεται, καθώς οι ευρωπαϊκές αυτές ενισχύσεις εξασφαλίζουν ουσιαστικά την καλή θέληση και διαθέτουν θετικά πολλές και διάφορες ομάδες υπέρ της πολιτικής μας.
<P>
Για να έλθω στο θέμα που συζητούμε, θα ήθελα πρώτα απ' όλα να συγχαρώ την εισηγήτρια συνάδελφο Stauner για την έκθεσή της. Η αιτιολογική έκθεση για το ψήφισμα μπορεί πραγματικά να διαβαστεί σαν ένα αστυνομικό μυθιστόρημα, με όλες τις αναφορές που κάνει σε αποκαλύψεις σκανδάλων διασπάθισης δημοσίων πόρων, νεποτισμού, κλοπών, τις υποθέσεις Flιchard, ECHO και τα όμοια, για να μην αναφερθώ καν στις άμεσες ευθύνες της Επιτρόπου Cresson. Δεν χρειάζεται να επαναλάβουμε αυτά που με τρόπο συντριπτικό αναφέρει η έκθεση. Να προσθέσω απλώς ότι ως αντιπρόσωπος εκατοντάδων χιλιάδων φορολογουμένων φρίττω όταν διαπιστώνω ότι η νέα Ευρωπαϊκή Επιτροπή προβαίνει σε κάθε λογής μανούβρες, καταβάλλει κάθε δυνατή προσπάθεια προκειμένου να προστατεύσει διάφορους υπεύθυνους της κακοδιαχείρισης αυτής. Πραγματικά πιστεύω ότι θα πρέπει να τρίξουμε τα δόντια στην Επιτροπή και ότι θα πρέπει να τιμωρήσουμε την επιμονή της στις κακές πρακτικές του παρελθόντος προκαλώντας μια νέα κρίση εμπιστοσύνης μετά τη 15η Μαΐου, εν ανάγκη αρνούμενοι εκ νέου τη χορήγηση ψήφου εμπιστοσύνης, γιατί και ο άγιος φοβέρα θέλει.

<SPEAKER ID=36 LANGUAGE="DA" NAME="Bonde">
Κύριε Πρόεδρε, η Επιτροπή Ελέγχου του Προϋπολογισμού εκπονεί θαυμάσιο έργο υπό την έμπειρη ηγεσία των βουλευτών Theato, Van der Laan, Bφsch και Blak. Θα ήθελα επίσης να συγχαρώ την κυρία Stauner για την πολύ καλή έκθεσή της. Η Ομάδα μου δεν πρόκειται να χορηγήσει απαλλαγή για έναν λογαριασμό που κρύβει περισσότερα από όσα δείχνει και υποβάλλεται από μια Επιτροπή που περιφρονεί τη διαφάνεια, την επικουρικότητα και τη δημοκρατία. Ποια είναι η διαφορά της από την Επιτροπή που κατέρρευσε; Έχουν οι εισηγητές μας τώρα πλήρεις απαντήσεις και εξηγήσεις στις ερωτήσεις τους; Όχι. Θεσπίστηκαν διοικητικές διαδικασίες κατά αυτών που έκλεψαν από το ταμείο ή αυτών που κάλυψαν αυτούς που έκλεψαν; Όχι. Ανταμείφθηκε ο κύριος Paul van Buitenen για τη θαρραλέα προσπάθειά του να αποκτήσει η Επιτροπή πιο υπεύθυνη διοίκηση; Όχι, μετατέθηκε στο Λουξεμβούργο και αναγκάστηκε να δεχτεί ένα φίμωτρο, και όλοι οι μελλοντικοί van Buitenen γνωρίζουν ότι θα απολυθούν εάν συμπεριφερθούν όπως κάθε έντιμος άνθρωπος προσδοκεί από τους υπαλλήλους της Επιτροπής. Η Επιτροπή του κυρίου Prodi δεν ευθύνεται για τις αμαρτίες του παρελθόντος, όμως και οι είκοσι φέρουν τώρα από κοινού την ευθύνη για το γεγονός ότι δεν έχει μπει τάξη, ότι δεν έγινε ένα ξεκαθάρισμα και δεν έγινε μια καινούργια αρχή. Εσείς οι είκοσι είστε υπεύθυνοι για το γεγονός ότι η πρόταση κανονισμού της Επιτροπής για διαφάνεια θα απαγορεύσει στο κοινό έγγραφα που σήμερα είναι προσιτά. Εσείς οι είκοσι είστε υπεύθυνοι για το γεγονός ότι εμείς ως βουλευτές εξακολουθούμε να μη λαμβάνουμε αυτά που ζητάμε. Φέρεστε βάσει απολυταρχικών αρχών. Βγείτε επιτέλους από το σκοτάδι και αναγνωρίστε ότι δεν μπορείτε πλέον να κυβερνάτε με τον αδιαφανή τρόπο της παλιάς εποχής! Αναγνωρίστε ότι θα καταρρεύσετε εάν συνεχίσετε να κρύβετε τις βρωμιές σας κάτω από το χαλί! Όπου να ' ναι θα κλείσετε χρόνο και θα αναγκαστούμε να καταλήξουμε στη διαπίστωση ότι θα είστε και εσείς ένοχοι όταν αποποιείστε τις ευθύνες σας. Φυσικά τα ίδια μέτρα και σταθμά πρέπει να χρησιμοποιήσουμε και για εμάς τους ίδιους. Δε πρέπει να εγκρίνουμε τους λογαριασμούς του Κοινοβουλίου όσο έχουμε βοηθούς που δεν πληρώνουν φόρους και έχουν κοινωνική ασφάλιση και όσο αποζημιώνονται τα έξοδα ταξιδίου χωρίς να έχουν σχέση με τα πραγματικά έξοδα.

<SPEAKER ID=37 NAME="Elles">
Κύριε Πρόεδρε, πριν από μερικά χρόνια οι συζητήσεις στο Κοινοβούλιο για τις απαλλαγές ήταν συνήθως τυπικές και δεν διεξάγονταν φυσικά την Τρίτη το πρωί. Σήμερα όμως διαθέτουμε μεγαλύτερη αρμοδιότητα να συζητάμε αυτό το θέμα, και τα τελευταία χρόνια έχει γίνει αντιληπτό πως η απαλλαγή αποτελεί ένα πολύ σημαντικό μέρος της ζωής της Ευρωπαϊκής Ένωσης. Στην παράγραφο 2 του άρθρου 276 της Συνθήκης ΕΚ ορίζεται ότι η Επιτροπή οφείλει να διαβιβάζει στο Ευρωπαϊκό Κοινοβούλιο κάθε αναγκαία πληροφορία σχετικά με την εκτέλεση των δαπανών και τη λειτουργία των συστημάτων δημοσιονομικού ελέγχου. Στην παράγραφο 3 του άρθρου 276 της Συνθήκης ορίζεται ότι η Επιτροπή οφείλει να καταβάλλει κάθε προσπάθεια, ώστε να λαμβάνονται υπόψη οι παρατηρήσεις του Κοινοβουλίου σχετικά με την εκτέλεση των δαπανών.
<P>
Δεν θα πρέπει να εκπλήσσει καθόλου τους παρατηρητές, είτε βρίσκονται εκτός είτε εντός του συστήματος, το γεγονός πως το Κοινοβούλιο, καθώς απέκτησε μεγαλύτερο κύρος ως προς τη διασφάλιση της δημοκρατικής ευθύνης των θεσμικών οργάνων, δεν θα δεχθεί την κοροϊδία να μη λάβει απαντήσεις σε ερωτήματα που έχουν τεθεί, όσο παλιά κι αν είναι τα γεγονότα που αφορούν.
<P>
Συγχαίρω όλους τους εισηγητές των εκθέσεων για τις απαλλαγές που εξετάζει σήμερα το πρωί το Κοινοβούλιο. Θέλω να διατυπώσω μερικά σχόλια για τις εκθέσεις του κ. Kuhne και της κ. Stauner.
<P>
Θα ξεκινήσω από το θέμα της απαλλαγής όσον αφορά το Κοινοβούλιο. Έχει σημειωθεί σημαντική πρόοδος σε ορισμένα εκκρεμή θέματα, αλλά καθίσταται σήμερα σαφές από την έκθεση του κ. Kuhne πως εξακολουθούν να υπάρχουν ορισμένα θέματα που χρειάζεται να διευκρινιστούν: το θέμα της ανάθεσης συμβάσεων, το θέμα του σχεδίου χρηματοδότησης για κτήρια, το θέμα της υπηρεσίας ασφάλειας για το παρόν κτήριο του Κοινοβουλίου και κυρίως το θέμα που θίγεται στην παράγραφο 15 της έκθεσης Kuhne και αφορά την πολιτική επί του προσωπικού. Στην εν λόγω παράγραφο αναφέρεται: "λυπάται ακόμη περισσότερο για την εντύπωση που άφησαν οι εν λόγω υποθέσεις, ότι δηλαδή η ευνοιοκρατία εμφανίζεται να διαδραματίζει σημαντικό ρόλο κατά τους διορισμούς στις ανώτερες θέσεις της ιεραρχίας της διοίκησης του Κοινοβουλίου" .
<P>
Λαμβάνοντας υπόψη το πλαίσιο αυτής της έκθεσης διαπιστώνουμε την αξία του περιεχομένου της. Προσθέτοντας σε αυτό την έκθεση του Ελεγκτικού Συνεδρίου σχετικά με τη λειτουργία των πολιτικών ομάδων, η πολιτική μας ομάδα κατέληξε στο συμπέρασμα πως χρειάζεται να αναβάλουμε τη χορήγηση της απαλλαγής σταθμίζοντας τα υπέρ και τα κατά. Το θέμα δεν είναι εάν ο ήχος από το άνοιγμα των μπουκαλιών της σαμπάνιας θα ακουστεί στις Βρυξέλλες ή στο Στρασβούργο, αυτό είναι άσχετο, για να το θέσω ευγενικά. Δεν τίθεται θέμα αντιπαράθεσης παρά θέμα ουσίας.
<P>
Όσον αφορά το παραδεκτό της τροπολογίας, εφιστώ την προσοχή των υπηρεσιών του Κοινοβουλίου και τη δική σας προσοχή, κύριε Πρόεδρε, στο γεγονός πως το Παράρτημα V του Κανονισμού μας δεν ισχύει για τη χορήγηση απαλλαγής στο Κοινοβούλιο παρά για τη χορήγηση απαλλαγής στην Επιτροπή, και επομένως οι τροπολογίες μας θα πρέπει να θεωρηθούν παραδεκτές.
<P>
Θα αναφερθώ κατά δεύτερον στην εξαιρετική έκθεση της κ. Stauner και στην αιτιολογική της έκθεση. Κρίμα που η κ. Morgan δεν βρίσκεται πια στην αίθουσα, γιατί την άκουσα να λέει πως δεν μπορεί να βασιστεί κανείς μόνο στα συστήματα για τη χορήγηση απαλλαγής: το θέμα είναι η πρόσβαση στις πληροφορίες, ούτως ώστε εμείς ως Κοινοβούλιο να μπορούμε να χορηγήσουμε απαλλαγή. Όταν ζητάς πρόσβαση στις πληροφορίες, αλλά δεν την αποκτάς, τότε πρέπει να αρχίσεις να επιδεικνύεις κάποια αυστηρότητα και να αναβάλεις την απαλλαγή. Στην αιτιολογική έκθεση εκτίθενται σαφέστατα οι σχετικοί λόγοι.
<P>
Εδώ θα αναφερθώ σε δύο σημεία. Το πρώτο αφορά την πρόσβαση στις πληροφορίες. Δεν διαθέτουμε αυτή τη στιγμή μια συμφωνία πλαίσιο μεταξύ της Επιτροπής και του Κοινοβουλίου - το θέμα αυτό εκκρεμεί ακόμα στο πλαίσιο του Παραρτήματος ΙΙΙ. Και αυτό γιατί το Κοινοβούλιο και η Επιτροπή δεν μπορούν να συμφωνήσουν σχετικά με το είδος της πρόσβασης που έχουμε στις πληροφορίες. Μένει η εντύπωση πως χρονοτριβούμε, αλλά στην πραγματικότητα δεν λαμβάνουμε πλήρεις απαντήσεις στις ερωτήσεις που έθεσε ο κ. Bφsch και ο κ. Blak. Το Κοινοβούλιο δεν λαμβάνει τις απαντήσεις που ζητά.
<P>
Το δεύτερο σημείο αφορά το θέμα της πειθαρχικής διαδικασίας. Πρόκειται για μια αυθαίρετη διαδικασία. Φαίνεται πως υψηλά ιστάμενοι υπάλληλοι γλιτώνουν, ενώ πρώην κοινοβουλευτικοί οι οποίοι εργάζονται για τις υπηρεσίες της Επιτροπής υποβαθμίζονται χωρίς προφανή λόγο και παρά τις διαθέσιμες πληροφορίες. Αναφέρομαι συγκεκριμένα στην περίπτωση του κ. Ζαββού.
<P>
Εμείς επομένως ως Κοινοβούλιο πρέπει να εξετάσουμε μία προς μία αυτές τις περιπτώσεις. Η Ομάδα μου θα υποστηρίξει την αναβολή της χορήγησης απαλλαγής τόσο για την Επιτροπή όσο και για το Κοινοβούλιο έως ότου έχουμε στη διάθεσή μας όλες τις πληροφορίες.

<SPEAKER ID=38 LANGUAGE="DE" NAME="Bφsch">
- (DE) Κύριε Πρόεδρε, αγαπητοί συνάδελφοι, ασφαλώς η παρούσα συζήτηση είναι για την Επιτροπή ένα από τα πιο σημαντικά θέματα που πρέπει να διαπραγματευθεί αυτόν τον καιρό με το Κοινοβούλιο, και αυτό όχι μόνο για τους λόγους που ήδη αναφέρθηκαν. Διότι σήμερα λησμονήθηκε εντελώς ότι οι Υπουργοί Οικονομικών της Ένωσης δεν συνέστησαν ομόφωνα, για πρώτη φορά απ' όσο θυμάμαι, τη χορήγηση απαλλαγής στη σημερινή Επιτροπή. Επομένως, τα πράγματα αντί να πηγαίνουν καλύτερα, κυρία Επίτροπε Schreyer, ακολουθούν προφανώς μια διαφορετική κατεύθυνση, και γι' αυτό νομίζω πως πρέπει να ακολουθήσουμε όσο πιο πιστά μπορούμε τις συστάσεις που έκανε η κυρία Stauner εδώ στην Επιτροπή Ελέγχου του Προϋπολογισμού. Σχετικά με την πολιτική πληροφόρησης, συμφωνώ απόλυτα ως προς το περιεχόμενο με όσα είπε ο συνάδελφος Elles.
<P>
Δεν σας καθιστούμε υπεύθυνους για τα λάθη του παρελθόντος, όμως θεωρώ ότι εντελώς ρεαλιστικά μπορούμε να περιμένουμε από εσάς δύο πράγματα. Πρώτον, να φροντίσετε για την ανάκτηση των παράνομα καταβεβλημένων ποσών ή, όπως στην υπόθεση Flιchard, των παράνομα διαγεγραμμένων ποσών. Αποκαταστήστε λοιπόν τη ζημία του φορολογουμένου, στο μέτρο που κάτι τέτοιο είναι ακόμη εφικτό. Δεύτερον, φροντίστε να τιμωρηθούν με συνέπεια οι υπεύθυνοι για τις παρατυπίες και τις αρνητικές εξελίξεις, υποχρεώνοντάς τους εν ανάγκη να αποκαταστήσουν μέρος της ζημίας από την τσέπη τους. Αυτά θα αποτελούσαν δύο καινοτομίες για την Επιτροπή, διότι απ' όσο ξέρω ποτέ μέχρι σήμερα δεν υποχρεώθηκε κανένας ενεχόμενος υπάλληλος να επιστρέψει χρηματικά ποσά στον κοινοτικό προϋπολογισμό. Δεν είναι ανάγκη να διορθωθούν οι σχετικές δημοσιονομικές κανονιστικές ρυθμίσεις. Δεν χρειαζόμαστε γι' αυτό μεταρρυθμίσεις παρά εφαρμογή των εν λόγω ρυθμίσεων, γιατί διαφορετικά το γράμμα του νόμου θα παραμείνει νεκρό.
<P>
Υπό αυτό το πρίσμα πιστεύω ότι μπορείτε να καταλάβετε πως έχουμε σοβαρές αμφιβολίες για ορισμένες προτάσεις που υποβάλατε δημόσια κατά τις μεγαλόσχημες εξαγγελίες σας για τη μεταρρύθμιση της Επιτροπής. Αναφέρω ενδεικτικά την πρόθεσή σας να καταργήσετε τους εκ των προτέρων ανεξάρτητους δημοσιονομικούς ελέγχους - τονίζω, ανεξάρτητους - ή την πρόθεσή σας να διαγράψετε από τον δημοσιονομικό κανονισμό διατάξεις που αφορούν τη δημοσιονομική ευθύνη των διατακτών.
<P>
Όλα αυτά δείχνουν ότι κάποιες κυρίες και κύριοι έχουν μείνει περισσότερο από ό,τι πρέπει στις Βρυξέλλες προστατευμένοι από τις ευθύνες τους. Δεν θα έχουμε προσφέρει καλή υπηρεσία στην Ευρώπη αν πάμε στις εκλογικές μας περιφέρειες και πούμε στους ψηφοφόρους μας ότι, αφού για πρώτη φορά στα χρονικά μια Επιτροπή αναγκάσθηκε να παραιτηθεί εξαιτίας απατών και παρατυπιών, καταργείται τώρα από τις αντίστοιχες διατάξεις ο ανεξάρτητος δημοσιονομικός έλεγχος και η ευθύνη των υπαλλήλων. Κυρία Schreyer, αγαπητά μέλη της Επιτροπής, εκμεταλλευθείτε την ευκαιρία που σας προσφέρει η αναβολή χορήγησης απαλλαγής για το οικονομικό έτος 1998 για να δείξετε ότι ως νέα Επιτροπή διαθέτετε ισχυρή ηγεσία και ικανότητα δράσης!

<SPEAKER ID=39 LANGUAGE="NL" NAME="Van der Laan">
Κύριε Πρόεδρε, το σημαντικότερο καθήκον του Κοινοβουλίου ήταν και παραμένει η αποκατάσταση της εμπιστοσύνης των Ευρωπαίων πολιτών στην ευρωπαϊκή ολοκλήρωση. Στην προσπάθεια επίτευξης του στόχου αυτού το ισχυρότερο όπλο που διαθέτουμε είναι η χορήγηση απαλλαγής. Για τοn λόγο αυτό η Oμάδα μου των Φιλελευθέρων Δημοκρατών υποστηρίζει την πρόταση αναβολής της χορήγησης απαλλαγής, έως ότου η Ευρωπαϊκή Επιτροπή ανταποκριθεί στους συγκεκριμένους όρους που της θέσαμε. Με τον τρόπο αυτό διατηρούμε την πίεση και είμαστε σε θέση να επιτύχουμε γνήσιες μεταρρυθμίσεις.
<P>
Δυστυχώς, ούτε φέτος ακολούθησε το Συμβούλιο το καλό παράδειγμα του Κοινοβουλίου και χορήγησε την απαλλαγή για το 1998 σαν να μην είχε συμβεί το παραμικρό. Λυπούμαι ιδιαίτερα γι' αυτό, καθώς μάλιστα οι εθνικές κυβερνήσεις είναι υπεύθυνες για το 80% των διατιθέμενων πόρων στην Ένωση, ευθύνονται επομένως και για ένα ανάλογο ποσοστό των παρατυπιών. Είναι καιρός να ακολουθήσει το Συμβούλιο το παράδειγμά μας και να πράξει με παρρησία αυτό που επιβάλλουν οι περιστάσεις.
<P>
Η αποτελεσματικότητα των αποφάσεών μας για τη χορήγηση απαλλαγής καθίσταται προφανής από τις ευρείες μεταρρυθμίσεις που έχει ξεκινήσει η Επιτροπή. Να σας αναφέρω ένα πρόσφατο παράδειγμα. Με τις πιέσεις που ασκήσαμε δώσαμε μια πρώτη ώθηση προκειμένου να αναθεωρήσει ριζικά την εξωτερική της πολιτική η Επιτροπή. Σχετικά με την εξέλιξη αυτή πιστεύω κατ' αρχήν ότι τα σχέδια για αλλαγή του project cycle και για μετατροπή του SCR σε ευρωπαϊκό γραφείο αποτελούν ένα βήμα προς τη σωστή κατεύθυνση. Παρ' όλα αυτά, δεν είδα μέχρι τώρα να καθορίζονται σαφείς πολιτικές προτεραιότητες, οι οποίες χρειάζονται προκειμένου να χορηγηθούν οι πολύ περιορισμένοι πόροι που διαθέτουμε.
<P>
Το ενδιαφέρον που έχει εκδηλωθεί για τη χορήγηση απαλλαγής προς την Επιτροπή είναι εντονότατο, πιστεύω ωστόσο ότι τουλάχιστο το ίδιο έντονο, αν όχι και εντονότερο, ενδιαφέρον θα πρέπει να επιδειχθεί στην απαλλαγή για το Ευρωπαϊκό Κοινοβούλιο. Εντός της Επιτροπής έχει ξεκινήσει μετά από τις δικές μας πιέσεις ένα ριζοσπαστικό πρόγραμμα μεταρρυθμίσεων. Δυστυχώς, δεν κατέστη δυνατόν να πραγματοποιηθεί κάτι αντίστοιχο και στο Κοινοβούλιο.
<P>
Η έκθεση Kuhne είναι η πρώτη έκθεση του Κοινοβουλίου η οποία αναφέρεται σοβαρά στο ζήτημα της χορήγησης απαλλαγής. Ο κ. Kuhne όχι μόνο κατάφερε να θέσει το δάκτυλο στον τύπο των ήλων, αλλά χάρη στην έκθεσή του συμφωνήσαμε επίσης και σε ένα συγκεκριμένο χρονοδιάγραμμα. Βάσει αυτού του χρονοδιαγράμματος θα κριθούν οι προσπάθειές μας, γεγονός για το οποίο θεωρούμε ιδιαίτερα σημαντική την έκθεση του κ. Kuhne.
<P>
Υποστήριξαν ορισμένοι ότι το Κοινοβούλιο θα πρέπει να κριθεί βάσει των ίδιων αυστηρών κριτηρίων με τα οποία κρίνεται η Επιτροπή. Εγώ δεν συμφωνώ με τη θέση αυτή. Πιστεύω ότι για εμάς τους ίδιους θα πρέπει να βάλουμε τον πήχη ακόμα ψηλότερα. Είμαστε η ελέγχουσα αρχή. Έχουμε άμεσες σχέσεις με τους πολίτες. Φέρουμε την κύρια ευθύνη για την αποκατάσταση της εμπιστοσύνης των πολιτών. Για τον λόγο αυτό δεν αρκεί να παίζουμε τον ρόλο του αυστηρού κριτή των μη αιρετών υπαλλήλων της Επιτροπής. Θα πρέπει και να είμαστε πολύ καλύτεροι από αυτούς, αν και δυστυχώς κάτι τέτοιο απέχει πόρρω από την πραγματικότητα.
<P>
Δεν θέλω να κατηγορήσω άμεσα τη στιγμή αυτή για την κακή εικόνα του Κοινοβουλίου όλους όσους είχαν πάντοτε την πλειοψηφία. Τα δύο μεγάλα κόμματα ευθύνονται για το κλίμα νεποτισμού και σκοτεινών δοσοληψιών που επικρατεί στο Κοινοβούλιο. Αλλά και τα μικρά κόμματα που αντιμετώπισαν τόσο ανεύθυνα τις κομματικές χρηματοδοτήσεις δεν είναι άμοιρα ευθυνών για την κακή εικόνα που δίνουμε στην κοινή γνώμη.
<P>
Η έκθεση Kuhne μπορεί να αποτελέσει ένα ισχυρό όπλο στα χέρια των μεταρρυθμιστικών στοιχείων του Κοινοβουλίου. Δεν είναι ωστόσο σίγουρο ακόμα ότι η έκθεση θα γίνει δεκτή. Υπάρχει ο κίνδυνος να αποδυναμώσουμε ένα σημαντικό μέρος της έκθεσης εφόσον χορηγήσουμε απαλλαγή στον εαυτό μας, αντίθετα από ό,τι κάναμε για την Επιτροπή. Ελπίζω να μη συμβεί κάτι τέτοιο. Ας σκεφτούμε το ζήτημα σοβαρά, έτσι ώστε να μπορέσουμε να ξανακερδίσουμε την εμπιστοσύνη των πολιτών.

<SPEAKER ID=40 LANGUAGE="NL" NAME="Staes">
 Κύριε Πρόεδρε, κύριοι Επίτροποι, αγαπητοί συνάδελφοι, η διόρθωση των κακώς κειμένων πρέπει να αποτελέσει τον στόχο μας στο δύσκολο εγχείρημα που λέγεται χορήγηση της ετήσιας απαλλαγής. Η απαλλαγή αυτή είναι μια σοβαρή υπόθεση, όπως τόνισε σωστά η κ. Theato. Χορήγηση απαλλαγής σημαίνει τελικά πιστοποίηση χρηστής διοίκησης. Θα ήθελα να ευχαριστήσω όλους τους εισηγητές καθώς και τους συναδέλφους της Επιτροπής Ελέγχου του Προϋπολογισμού για το σημαντικό έργο που πραγματοποίησαν. Η έκθεση Stauner, περιλαμβανομένου της αιτιολογικής της έκθεσης, με την οποία συμφωνώ απόλυτα, είναι ιδιαίτερα επικριτική κατά της Ευρωπαϊκής Επιτροπής. Οι τέσσερεις μεγαλύτερες πολιτικές ομάδες κατέληξαν σε συμφωνία συνιστώντας αναβολή της χορήγησης απαλλαγής και απευθύνοντας στην Επιτροπή αντί της απαλλαγής έναν κατάλογο με 17 συγκεκριμένα ερωτήματα. Συμφωνώ με αυτή την προσέγγιση και σας καλώ να κάνετε δεκτή την έκθεση της κ. Stauner στο σύνολό της.
<P>
Θα ήθελα στη συνέχεια να αναφερθώ στην έκθεση του κ. Kuhne, ο οποίος πραγματοποίησε ένα εξαιρετικό έργο. Η έκθεσή του αποτελεί μια ανηλεή καταγγελία των κακώς κειμένων στα ευρωπαϊκά θεσμικά όργανα. Μας είπε μόλις η κ. Morgan ότι δεν θα πρέπει να κυνηγούμε φαντάσματα. Μα δεν κυνηγούμε φαντάσματα, κυρία Morgan. Οι καταγγελίες μας περιλαμβάνονται σαφέστατα στη θαρραλέα έκθεση του οικονομικού ελεγκτή μας κ. O' Hannrachain. Οι καταγγελίες αυτές είναι συντριπτικές: κενά στην απογραφή, σωρεία κλοπών. Θύμα τους μάλιστα υπήρξα και εγώ στο παρελθόν, όταν εκλάπησαν ο υπολογιστής και ο εκτυπωτής μου.
<P>
Δεύτερον, απαράδεκτα συχνή ευνοϊκή μεταχείριση "ημετέρων". Αυτή η παράνομη ευνοϊκή αντιμετώπιση θα έπρεπε να αποτελούσε την εξαίρεση και όχι τον κανόνα. Ωστόσο, διαπιστώνουμε ότι το 1998 οι παράνομες ευνοϊκές μεταχειρίσεις ανέρχονται στο 50% των περιπτώσεων. Δεν μπορούμε βέβαια να μιλούμε πλέον γι εξαίρεση!
<P>
Τρίτον, η κτηριακή πολιτική, μια πολιτική σαλαμοποίησης, κατά την οποία οι αποφάσεις λαμβάνονται βήμα-βήμα. Μια πολιτική τετελεσμένων γεγονότων. Αγαπητοί συνάδελφοι, χρειαζόμαστε μια μακροπρόθεσμη κτηριακή πολιτική που όχι μόνο να εφαρμόζεται σωστά, αλλά και να αποφεύγει τις περιττές σπατάλες. Όπως για παράδειγμα η κατασκευή υπόγειας σήραγγας εδώ στο Στρασβούργο μεταξύ του τυπογραφείου στο κτήριο ΙΡΕ-Ι και αυτού του κτηρίου, προκειμένου να επικοινωνεί το τυπογραφείο με το δικό μας σύστημα διανομής. Κόστος της κατασκευής: 27,4 εκατ. γαλλικά φράγκα! Πρόκειται περί παραλογισμού! Ο κ. Kuhne καταφέρθηκε δια του Τύπου, αλλά και εδώ σήμερα κατά της στάσης της Ομάδας μου των Πρασίνων. Μας κατηγορεί ότι παίζουμε μικροκομματικά παιχνίδια. Όχι, κύριε Kuhne, δεν παίζουμε κανένα μικροκομματικό παιχνίδι εδώ! Αντίθετα, τηρούμε συνεπή στάση. Είναι μήπως μικροκομματικό παιχνίδι να ζητούμε να αντιμετωπίσουμε τις δικές μας υπηρεσίες όπως αυτές της Επιτροπής; Γι' αυτό και υποβάλαμε την τροπολογία μας, με την οποία ζητούμε την αναβολή της χορήγησης απαλλαγής για τον προϋπολογισμό του Κοινοβουλίου και την υποβολή στον Γενικό Γραμματέα ενός καταλόγου ερωτημάτων που θα πρέπει να απαντηθούν προ της 15ης Μαΐου. Με χαρά μου διαπίστωσα, αγαπητοί συνάδελφοι, ότι και ο κ. Deprez τήρησε ανάλογη στάση. Με χαρά μου διαπίστωσα επίσης ότι και το Ευρωπαϊκό Λαϊκό Κόμμα υπέβαλε δια του κ. Elles μια ανάλογη τροπολογία. Ελπίζω λοιπόν η τροπολογία μας να τύχει ευρείας υποστήριξης. Αυτή απορρίφθηκε με μεγάλη πλειοψηφία στην Επιτροπή Ελέγχου του Προϋπολογισμού. Ελπίζω ωστόσο να γίνει τώρα δεκτή από την πλειοψηφία της Ολομέλειας.

<SPEAKER ID=41 LANGUAGE="FR" NAME="Caullery">
Κύριε Πρόεδρε, αγαπητοί μου συνάδελφοι, η έκθεση της κ. Stauner, για την οποία συζητάμε σήμερα, είναι σημαντική για πολλούς λόγους. Ενδιαφέρει πράγματι άμεσα τους πολίτες των διαφόρων χωρών μας, καθώς αφορά τα οικονομικά της Ευρωπαϊκής Ένωσης και οι λαοί της Ευρώπης δικαιούνται να ζητούν λογαριασμό προκειμένου να μάθουν τι γίνονται τα χρήματά τους.
<P>
Η έκθεση αυτή είναι εξίσου σημαντική επειδή θίγει σοβαρές δυσλειτουργίες της Ευρωπαϊκής Επιτροπής κατά την εκτέλεση του προϋπολογισμού, δυσλειτουργίες που αφορούν σημαντικά δημοσιονομικά κονδύλια.
<P>
Η Ομάδα μας υποστηρίζει εξ ορισμού κάθε προσπάθεια καταπολέμησης της απάτης και συμμερίζεται κατά συνέπεια τη γνώμη της εισηγήτριας πως αποτελεί επιτακτική ανάγκη να βελτιωθεί και να καταστεί αποτελεσματικότερη η διαχείριση της Ευρωπαϊκής Επιτροπής.
<P>
Μας ανησυχούν πάρα πολύ τόσο οι παρατυπίες που διαπιστώνονται στο πλαίσιο των προγραμμάτων ΜED και ECHO όσο και ορισμένες πληροφορίες σχετικά με την υπόθεση Flιchard. Η Ομάδα Ένωση για την Ευρώπη των Εθνών είναι πεπεισμένη πως τέτοιου είδους πρακτικές επιφέρουν αναπόφευκτα σοβαρό πλήγμα στην αξιοπιστία και κατά συνέπεια στην εικόνα ολόκληρης της Ευρωπαϊκής Ένωσης.
<P>
Πρέπει να υπενθυμιστεί επίσης, αγαπητοί μου συνάδελφοι πως υποχρεωθήκαμε να διαπιστώσουμε ανεπάρκειες στη διαδικασία διαλόγου με την Επιτροπή, η οποία φαίνεται πως δεν κατάφερε ή δεν θέλησε να ανταποκριθεί στις προσδοκίες και να απαντήσει στις ερωτήσεις των μελών του οργάνου κοινοβουλευτικού ελέγχου.
<P>
Δεδομένων των πολυάριθμων επίμαχων περιπτώσεων που εκκρεμούν, είτε πρόκειται για παρατυπίες είτε για διακυβευόμενα δημοσιονομικά κονδύλια, η Ομάδα μας θεωρεί απαραίτητο για την ώρα να αρνηθεί τη χορήγηση απαλλαγής για το έτος 1998. Δεν μπορούμε παρά να καλέσουμε την Ευρωπαϊκή Επιτροπή να διαβιβάσει εμπρόθεσμα όλες τις πληροφορίες που ζητήθηκαν από την Επιτροπή Ελέγχου του Προϋπολογισμού, όσον αφορά τα μέτρα που θα λάβει προκειμένου να εξαλειφθούν τα εμπόδια και να ανοίξει ο δρόμος για τη χορήγηση της απαλλαγής.
<P>
Προφανώς η χορήγηση απαλλαγής χωρίς να ζητηθούν συμπληρωματικές διευκρινίσεις από την Ευρωπαϊκή Επιτροπή θα αποτελούσε δείγμα αδυναμίας του Ευρωπαϊκού Κοινοβουλίου. Το Κοινοβούλιό μας θα έχανε την υπόληψή του και θα εξευτελιζόταν στα μάτια της κοινής γνώμης των χωρών μας, κάτι που δεν το θέλουμε.
<P>
Όσον αφορά την πρόταση της Ευρωπαϊκής Επιτροπής, δεν τίθεται θέμα για την Ομάδα Ένωση για την Ευρώπη των Εθνών να δεχθεί να λαμβάνεται από κοινού η απόφαση για την απαλλαγή. Στις Συνθήκες προβλέπεται πράγματι σαφώς η αποκλειστική αρμοδιότητα του Κοινοβουλίου στον τομέα του δημοσιονομικού ελέγχου.

<SPEAKER ID=42 LANGUAGE="NL" NAME="Van Dam">
 Κύριε Πρόεδρε, η διαδικασία χορήγησης απαλλαγής για το 1998 μας υπενθυμίζει για άλλη μια φορά ότι όντως η Ευρωπαϊκή Ένωση έχει αποκτήσει μια πολύ κακή εικόνα. Το Ελεγκτικό Συνέδριο αναφέρει στην ετήσια έκθεσή του για το 1998 ένα απαράδεκτα υψηλό ποσοστό λαθών, και μάλιστα αναγκάζεται να υποβάλει αρνητική δήλωση αξιοπιστίας. Εφόσον δεν δεσμευθεί η Επιτροπή να μειώσει ουσιαστικά το ποσοστό λαθών από το επόμενο έτος, δεν μπορούμε να της χορηγήσουμε απαλλαγή. Η έκθεση Stauner αξίζει γενικώς υποστήριξης στο σημείο αυτό.
<P>
Το Κοινοβούλιο θέτει αυστηρούς όρους στην Επιτροπή. Θέτουμε όμως ανάλογους όρους και στους εαυτούς μας; Σωστά ζητούμε από την Επιτροπή να βασίζει τον προϋπολογισμό σε λεπτομερείς υπολογισμούς. Ωστόσο, πόσο λεπτομερείς είναι οι υπολογισμοί για τον προϋπολογισμό του ίδιου του Κοινοβουλίου; Εδώ και χρόνια δημιουργούνται τεράστια πλεονάσματα σε διάφορες θέσεις του προϋπολογισμού του Κοινοβουλίου, τα οποία στη συνέχεια διατίθενται για την αγορά κτηρίων. Μου δίνεται έτσι η εντύπωση ότι πολλές διοικητικές δαπάνες υπολογίζονται επίτηδες με τέτοια γενναιοδωρία, ώστε να βρεθούν τελικά χρήματα για τα κτήρια. Πρέπει να τεθεί τέλος σε τέτοια ύποπτα κόλπα.
<P>
Αλλά και για τις δημόσιες συμβάσεις θα πρέπει το Κοινοβούλιο να αναλάβει τις ευθύνες του. Είναι απαράδεκτο το γεγονός ότι ο αριθμός συμβάσεων που ανατίθεται σε "ημετέρους" ανέρχεται στο 50% όλων των συμβάσεων. Πού οφείλεται αυτή η τεράστια άνοδος; Ο Γενικός Γραμματέας ανέφερε ορισμένους διαδικαστικούς λόγους, αρκούν όμως αυτοί για να εξηγηθεί το φαινόμενο; Χρειάζεται να χυθεί επειγόντως άπλετο φως στην υπόθεση.
<P>
Ο εισηγητής Kuhne θίγει επίσης και τα προβλήματα με τη χρηματοδότηση του κτηρίου Spinelli. Πρόκειται για το γνωστό σκάνδαλο με νέα κτήρια. Μήπως είναι καιρός να πραγματοποιηθεί μια ανεξάρτητη έρευνα σχετικά με το πώς λαμβάνονται οι αποφάσεις γι' αυτά τα κτήρια;
<P>
Τα σκάνδαλα αυτά δεν πρέπει πλέον να αποσιωπούνται. Το Κοινοβούλιο οφείλει να απαιτήσει την πραγματοποίηση των αναγκαίων μεταρρυθμίσεων. Γι' αυτό και συμφωνούμε με εκείνες τις τροπολογίες που ζητούν την αναβολή της απαλλαγής μέχρις ότου υποβάλει συγκεκριμένα σχέδια ο Γενικός Γραμματέας.

<SPEAKER ID=43 NAME="Pomιs Ruiz">
Κύριε Πρόεδρε, χαιρετίζω τους δύο Επιτρόπους που έχουν μεγαλύτερη συμμετοχή στην κατάρτιση του προϋπολογισμού και δεν έχω καμία αμφιβολία ότι ο Πρόεδρος κ. Prodi θα παρευρίσκεται στη συζήτηση που θα διεξαχθεί σε δύο μήνες.
<P>
Ξεκινώντας από την πιο σημαντική απαλλαγή, την έγκριση των λογαριασμών της Επιτροπής - που είναι από πολιτική άποψη πιο σχετική και από ποσοτική άποψη πιο σημαντική - αντιλαμβανόμαστε ότι η ευθύνη της όσον αφορά τις δαπάνες είναι περιορισμένη και ότι μεγάλο μέρος της ευθύνης αυτής ανήκει στα κράτη μέλη. Θα πρέπει να καταβληθεί κατ' αρχάς προσπάθεια ώστε να δώσετε εσείς το παράδειγμα στο οποίο θα μπορούν να αναφερθούν τα κράτη, και επομένως να καταλάβετε ότι εμείς απαιτούμε περισσότερα, εάν κάτι τέτοιο είναι δυνατόν· και θα πρέπει να αρχίσουμε κάποια μέρα να συζητάμε με σοβαρότητα για τις περιπτώσεις που πάντα εντοπίζονται όχι στην Επιτροπή, αλλά στο Συμβούλιο.
<P>
Θα ήθελα επίσης η έκθεση της συναδέλφου μας κ. Stauner να θεωρηθεί από την πιο θετική κατά το δυνατό πλευρά της. Έχει επιτευχθεί συμφωνία εκ μέρους όλων των Ομάδων να υποβάλουμε 17 ερωτήσεις σχετικά με ορισμένες περιπτώσεις. Δεν είναι οι μόνες. Θα μπορούσαμε να είχαμε αναφέρει και άλλα προβλήματα που προκύπτουν από τα προγράμματα TACIS ή PHARE. Μετά την κρίση από την οποία εξήλθε η προηγούμενη Επιτροπή και που εσείς έχετε αρχίσει να διαχειρίζεστε, αυτό που θέλουμε - επειδή πιστεύουμε στις προθέσεις της και επιθυμούμε μια ισχυρή και ανεξάρτητη Επιτροπή, λόγο για τον οποίο σας δίνουμε πίστωση χρόνου - είναι να μας δώσετε μια θετική απάντηση για κάποιες πολύ συγκεκριμένες περιπτώσεις. Σας βεβαιώ ότι για καθεμία από τις περιπτώσεις που σας εκθέτουμε μπορείτε να απαντήσετε θετικά. Επομένως, από τώρα μέχρι το καλοκαίρι θα μπορούσαμε να διεξάγουμε μια συνεδρίαση για να εγκρίνουμε τους λογαριασμούς. Εμείς ενδιαφερόμαστε ακόμα περισσότερο από εσάς για την έγκριση των λογαριασμών. Θα ήθελα να εξετάσετε υπό αυτό το πρίσμα την έκθεση που παρουσιάζει η Gabriele Stauner με την ευρεία συγκατάθεση των πολιτικών ομάδων.
<P>
Η συζήτηση αυτή είναι πολιτική και πρέπει να καταλάβετε ότι απαιτούμε έργα εκ μέρους σας. Δεν είναι δυνατόν να εξαφανίζονται τα έγγραφα. Πρέπει να κάνετε κάτι, ανεξάρτητα από το γεγονός ότι επιθυμώ να επιτευχθεί σύντομα συμφωνία σχετικά με τον τρόπο με τον οποίο πρέπει να χειριζόμαστε τα έγγραφα που ονομάζετε εμπιστευτικά. Ως εισηγητής του προϋπολογισμού της Επιτροπής για το 1999 θα ήμουν πολύ ικανοποιημένος αν μπορούσα να εργαστώ γνωρίζοντας επακριβώς σε ποια έγγραφα έχουμε πρόσβαση και σε ποια όχι και γιατί.
<P>
Σας αναφέρω ένα πρόσθετο στοιχείο. Δεν πρέπει να επικεντρωνόμαστε υπερβολικά σε μια συζήτηση αυστηρά λογιστικού περιεχομένου. Όπως βλέπω σε αυτόν τον προϋπολογισμό, πρόκειται για μια συζήτηση πολιτικού περιεχομένου, η οποία ξεφεύγει από την αυστηρή εξέταση όσων κάνατε με τον προϋπολογισμό του 1998. Είναι μια γενική συζήτηση. Πρέπει επίσης να επιτευχθεί μια συμφωνία-πλαίσιο σχετικά με το πώς μπορούμε να συμπεριλάβουμε σε αυτή τη συζήτηση - της οποίας η σημασία ενισχύεται όλο και περισσότερο - όχι μόνο τα λογιστικά θέματα, αλλά και θέματα προηγουμένων ετών που σχετίζονται με τις δαπάνες ή τη διαχείριση.
<P>
Γνωρίζετε ήδη ότι η απάτη ή η κατάχρηση αποτελούν αιτία απώλειας χρημάτων. Εσείς αντιμετωπίζετε μια μεγάλη πρόκληση επειδή παρατηρείται απώλεια πολύ περισσότερων πόρων λόγω της έλλειψης κινήτρων, αυτού του ιού από τον οποίο έχουν προσβληθεί όλες οι διοικητικές υπηρεσίες της Επιτροπής και εναντίον του οποίου πρέπει εσείς να "λάβετε δραστικά μέτρα";. Η έλλειψη κινήτρων, σε μεγαλύτερο βαθμό από την κατάχρηση, έχει ως αποτέλεσμα την απώλεια πολλών πόρων. Αυτό είναι ένα ποιοτικό στοιχείο που θα πρέπει επίσης να λαμβάνεται όλο και περισσότερο υπόψη σε αυτή τη συζήτηση.
<P>
Τέλος, θα αναφερθώ στον προϋπολογισμό του Ευρωπαϊκού Κοινοβουλίου και θα ήθελα να απαντήσω σε όποιον λέει ότι, όσο αυστηροί και απαιτητικοί υποτίθεται ότι είμαστε με εσάς, άλλο τόσο θα πρέπει να είμαστε και με τους εαυτούς μας. Ασφαλώς. Δεν πρέπει όμως να συγκρίνουμε διαφορετικά θέματα. Στον προϋπολογισμό π.χ. του Κοινοβουλίου ο δημοσιονομικός ελεγκτής δεν εντόπισε καμία παρατυπία. Επομένως, πρέπει να είμαστε συνετοί και δίκαιοι και να αντιμετωπίζουμε τον καθένα με τον κατάλληλο τρόπο. Από το Κοινοβούλιο πρέπει να έχουμε τις ίδιες απαιτήσεις όπως και από τους άλλους, αυτό όμως είναι το δικό μας θεσμικό όργανο, διαθέτουμε περισσότερα στοιχεία, και επομένως μπορούμε να έχουμε ένα ιδιαίτερο κριτήριο τη στιγμή που θα προτείνουμε, όπως η έκθεση Kuhne, την απαλλαγή υπό όρους και όχι την αναβολή της απαλλαγής.
<P>
Τελειώνω λέγοντας ότι μπορείτε να απαντήσετε στις 17 ερωτήσεις που σας υποβάλαμε. Επιθυμούμε να απαντήσετε και πιστεύουμε ότι με αυτόν τον τρόπο σας στηρίζουμε ώστε εσείς, οι άρτι αφιχθέντες σε αυτή την Επιτροπή, να ελέγχετε πραγματικά αυτό το όργανο, να "πιάσετε τον ταύρο από τα κέρατα"; - όπως λέμε στην Ισπανία - και να μπορέσουμε πριν από το καλοκαίρι να καταλήξουμε σε συμφωνία της πλειοψηφίας των Ομάδων του Κοινοβουλίου για την απαλλαγή σχετικά με την εκτέλεση του προϋπολογισμού αυτό το έτος.

<SPEAKER ID=44 LANGUAGE="DA" NAME="Blak">
Κύριε Πρόεδρε, η νέα Επιτροπή δεν έχει ευθύνη για τις παλιές υποθέσεις, αλλά πρέπει να κριθεί βάσει της βούλησής της να βάλει τάξη. Μέχρι τώρα δεν έχει δείξει ιδιαίτερη προθυμία για κάτι τέτοιο. Η Επιτροπή έχει συγκαλύψει τη μη πρόσβαση στις απαραίτητες πληροφορίες, ενώ ισχυρίζεται πως οι υποθέσεις δεν εμπίπτουν στην απαλλαγή για το 1998, κάτι που δεν ισχύει. Όλες οι υποθέσεις ανέκυψαν το 1998, και γι' αυτό πρέπει φυσικά να συμπεριληφθούν στην απαλλαγή για το 1998. Η Επιτροπή έχει εν γένει μεταχειριστεί διάφορα τεχνάσματα σε μια προσπάθεια να αποφύγει τις ερωτήσεις μας, πράγμα εντελώς απαράδεκτο. Η Συνθήκη είναι σαφής: το Κοινοβούλιο βάσει του άρθρου 276 έχει δικαίωμα να λάβει όλες τις απαιτούμενες πληροφορίες που αφορούν τη διαδικασία χορήγησης απαλλαγής. Θα ήθελα να σας δώσω ένα παράδειγμα. Σύμφωνα με τη συνήθη πρακτική, απέστειλα ως εισηγητής για την αναπτυξιακή βοήθεια ένα ερωτηματολόγιο στην Επιτροπή σχετικά με το ECHO. Απεστάλη στην Επιτροπή τον Νοέμβριο. Μόλις τον Μάρτιο έλαβα μια απάντηση, όπου μεταξύ άλλων λέει ότι μπορώ να πάω να κουρεύομαι. Εν τω μεταξύ λαμβάνει η κυρία Fontaine ένα γράμμα από τον κύριο Prodi, το οποίο λέει ότι η Επιτροπή κουράστηκε να απαντά σε όλες τις ηλίθιες ερωτήσεις της Επιτροπής Ελέγχου του Προϋπολογισμού. Συγγνώμη δηλαδή, αλλά ή τους βάρεσε ο ήλιος στο κεφάλι ή πρέπει να έχουν πάρα πολύ κακούς συμβούλους. Η Επιτροπή έχει υποχρέωση να απαντά στις ερωτήσεις μας, είτε τους αρέσει το περιεχόμενο είτε όχι. Μέχρι να το καταλάβουν αυτό νομίζω ότι πρέπει να αναβάλουμε τη χορήγηση απαλλαγής. Ελπίζω ότι η Επιτροπή θα πάρει στα σοβαρά τις απαιτήσεις μας, διαφορετικά θα είμαστε έτοιμοι τον Μάιο να τους στείλουμε σε πολύ μακρόχρονες διακοπές.
<P>
Θα ήθελα να εξηγήσω τι αφορά η υπόθεση ECHO. Πρώτα απ' όλα θα ήθελα να υπογραμμίσω ότι δεν πρόκειται για μια προσωπική δυσφημιστική εκστρατεία, αλλά για την ανάγκη επιτέλους να μπει μια τάξη. Τι μηνύματα στέλνουμε στους παρόντες και μελλοντικούς ηγέτες της Επιτροπής όταν οι υπεύθυνοι διαφεύγουν από την ποινική δίωξη; Το σκάνδαλο του ECHO ακόμη δεν έχει επιφέρει συνέπειες. Το θέμα βρίσκεται αυτή τη στιγμή ενώπιον του Δικαστηρίου στο Λουξεμβούργο, το οποίο παραδέχεται ότι κατά τα φαινόμενα δεν συνέβη τίποτα σχετικά με το θέμα και κατά πάσα πιθανότητα θα το μεταβιβάσει στις βελγικές αρχές σε ένα δύο χρόνια. Το πρόβλημα είναι ότι η υπόθεση ECHO δεν αφορά εγκλήματα κατά της ιδιοκτησίας. Πρόκειται για μια κατάφωρη παράλειψη και για έναν υπάλληλο που πήρε αποφάσεις κατά παράβαση του δημοσιονομικού κανονισμού. Η απόφαση για την απαλλαγή του πρώην διευθυντή ελήφθη από την προηγούμενη Επιτροπή και ήταν μια καθαρά πολιτική απόφαση. Τώρα η Επιτροπή έχει προθεσμία έως τις 15 Μαΐου για να λύσει το πρόβλημα. Εάν δεν υπάρξουν ικανοποιητικές λύσεις, θα αγωνιστώ ώστε να συσταθεί κοινοβουλευτική εξεταστική επιτροπή, η οποία θα μπορέσει να φτάσει στην άκρη της υπόθεσης. Θεωρώ επίσης ότι είναι καλή ιδέα να εξετάσουμε πιο εξονυχιστικά τη χορήγηση απαλλαγής για τα Ευρωπαϊκά Ταμεία Ανάπτυξης. Υπάρχουν ακόμη μη ικανοποιημένες απαιτήσεις, αλλά τυχόν αναβολή της χορήγησης απαλλαγής πρέπει να συνοδεύεται από σαφείς απαιτήσεις προς την Επιτροπή. Οι αντιπροσωπείες της Επιτροπής έσφαλαν. Υπάρχουν πολλά παραδείγματα ότι θα μπορούσαν να έχουν εμποδίσει τις απάτες, εάν είχαν δείξει λίγο περισσότερη προσοχή. Δυστυχώς υπάρχουν πάρα πολλές αντιπροσωπείες που το μόνο που κάνουν είναι να πίνουν σαμπάνιες. Γι' αυτόν τον λόγο ζήτησα άδεια να εκπονήσω μια έκθεση πρωτοβουλίας ώστε να ξεκαθαρίσουμε αυτά τα πράγματα. Το τελευταίο που θέλω να πω, κύριε Πρόεδρε, είναι ότι η Επιτροπή πρέπει να εξαναγκαστεί να μεταβιβάσει τις υποθέσεις απάτης στην OLAF. Έλαβα 11 αναφορές με εκφράσεις που θυμίζουν Πεντάγωνο, ωστόσο η OLAF συνεχίζει να μη γνωρίζει τίποτα σχετικά, γι' αυτό θεωρώ ότι είναι καιρός να μπει μια τάξη στο όλο θέμα και χαίρομαι που ο κύριος Nielson έδειξε πρωτοβουλία ότι θέλει να το πράξει. Προσμένω με χαρά να δω τα αποτελέσματα.

<SPEAKER ID=45 LANGUAGE="FI" NAME="Virrankoski">
Αξιότιμε κύριε Πρόεδρε, η χορήγηση απαλλαγής στα διάφορα θεσμικά όργανα της ΕΕ συνιστά ένα ευρύ σύνολο. Αξιοσημείωτο είναι δε το γεγονός ότι, σε πολλές περιπτώσεις προτείνεται τώρα η αναβολή της χορήγησης απαλλαγής. Όσον αφορά μάλιστα την Επιτροπή, είναι το πέμπτο κατά σειρά έτος που το Ελεγκτικό Συνέδριο δεν παρέχει σαφή θετική γνωμοδότηση. Επειδή τα κράτη μέλη, ήτοι το Συμβούλιο, έχουν υποστηρίξει τη χορήγηση απαλλαγής, ουσιαστικά πρόκειται για μια οιονεί διαρθρωτική σύγκρουση. Προφανώς το Ελεγκτικό Συνέδριο θα πρέπει να αναλύει προσεκτικότερα τις ελλείψεις και τις καταχρήσεις και να δείχνει λιγότερη εμπιστοσύνη στους μαθηματικούς υπολογισμούς.
<P>
Ασχέτως με όσα ανέφερα μόλις τώρα, αυτό δεν περιορίζει διόλου την ευθύνη της Επιτροπής, η οποία είναι μεγάλη. Οι εκθέσεις περί απαλλαγής καταδεικνύουν την αδήριτη ανάγκη για διοικητική μεταρρύθμιση. Η μεταρρυθμιστική δέσμη προτάσεων του Επιτρόπου Kinnock πρέπει να εγκριθεί χωρίς καθυστέρηση. Πρωταρχικός στόχος είναι η μεταρρύθμιση των εσωτερικών ελέγχων όλων των θεσμικών οργάνων. Πρέπει να συνδυάσουμε τη διαχείριση και τον δημοσιονομικό έλεγχο με τέτοιο τρόπο, ώστε να διατηρείται και να ενισχύεται η προσωπική ευθύνη. Το ισχύον σύστημα, το οποίο απαιτεί πλήθος υπογραφών για την πραγματοποίηση πληρωμών, εξαφανίζει την προσωπική ευθύνη. Οι υπεύθυνοι δεν εμφανίζονται πουθενά. Η βελτίωση της ποιότητας στη διοίκηση αποτελεί βασική προϋπόθεση για μια υπεύθυνη και αποτελεσματική διοίκηση. Η αύξηση των ελέγχων απεικονίζει μόνον ένα πράγμα: ότι η διοικητική οργάνωση έχει αποτύχει.
<P>
Οι βασικές οικονομικές δυσκολίες εστιάζονται στη μεγαλύτερη κατηγορία του προϋπολογισμού: στη γεωργία. Τούτο προκύπτει από το γεγονός ότι οι γεωργικές ενισχύσεις βασίζονται σε σημαντικό βαθμό είτε στην επιφάνεια είτε στον αριθμό των εκτρεφομένων ζώων, καθώς και από το γεγονός ότι καταβάλλονται από τα κράτη μέλη. Η εν λόγω εξέλιξη οφείλεται κατά μεγάλο μέρος στη συμφωνία στα πλαίσια του Παγκόσμιου Οργανισμού Εμπορίου (ΠΟΕ), η οποία καθορίζει τις διαφορετικές μορφές γεωργικών ενισχύσεων, την ταξινόμησή τους και την επιθυμητή εξελικτική τους πορεία. Το σύστημα συνεπάγεται γιγάντωση της γραφειοκρατίας και τεράστια αύξηση των ελέγχων, ενώ μακροπρόθεσμα μπορούμε να υποθέσουμε ότι θα οδηγήσει επίσης στην αναποτελεσματικότητα και στην εξαφάνιση των καλλιεργητών. Παράλληλα, οι Ευρωπαίοι γεωργοί κατέληξαν να αποτελούν το στενότερα ελεγχόμενο τμήμα του πληθυσμού μιας περιοχής, και για τον λόγο αυτό εύχομαι να αποσαφηνιστεί στις προσεχείς διαπραγματεύσεις του ΠΟΕ το θέμα των γεωργικών ενισχύσεων.
<P>
Αξιότιμε κύριε Πρόεδρε, τις τελευταίες ημέρες διαβάσαμε στις εφημερίδες ότι το Ευρωπαϊκό Κοινοβούλιο αποτελεί παράδεισο για τους κλέφτες. Τούτο είναι αφενός ενοχλητικό και αφετέρου άσχημο. Πρέπει να δράσουμε, ούτως ώστε τα περιουσιακά στοιχεία του Ευρωπαϊκού Κοινοβουλίου να αντιμετωπίζονται με τον ίδιο σεβασμό, όπως και τα υπόλοιπα περιουσιακά στοιχεία. Στο πλαίσιο αυτό πρέπει να αξιώσουμε μια διοίκηση για το Κοινοβούλιο. Στον προϋπολογισμό του τρέχοντος έτους της ΕΕ έχει ορισθεί κονδύλι ύψους 300.000 ευρώ, προκειμένου να διενεργηθεί έρευνα σχετικά με τον διοικητικό τομέα του Κοινοβουλίου. Βάσει του προϋπολογισμού, την εν λόγω έρευνα αναλαμβάνει ανεξάρτητος εμπειρογνώμονας. Πού καθυστερεί η έρευνα, γιατί δεν έχει αρχίσει ακόμη και τι πρόκειται να γίνει γι' αυτό;

<SPEAKER ID=46 LANGUAGE="PT" NAME="Nogueira Romαn">
Κύριε Πρόεδρε, έχουμε συνειδητοποιήσει λόγω των προβλημάτων που προέκυψαν από τις μεγάλες απάτες στην παραγωγή κρασιού καθώς και λόγω άλλων τέτοιων περιπτώσεων ότι τα κονδύλια του ΕΓΤΠΕ-Εγγυήσεις χρησιμοποιούνται συχνά για την προώθηση παραγωγών μεγάλων εκμεταλλεύσεων, των οποίων μοναδικός πρακτικός στόχος είναι η απόσπαση επιδοτήσεων χωρίς καν να σκέφτονται αν υπάρχει η αγορά που θα μπορέσει να απορροφήσει τις παραγωγές αυτές. Αυτό συμβαίνει τη στιγμή που μικρές εκμεταλλεύσεις, όπως οι γαλακτοπαραγωγικές, παραμένουν εκτός του πλαισίου των επιδοτήσεων και βλέπουν να απειλείται η ίδια τους η επιβίωση.
<P>
Γι' αυτόν τον λόγο φρονούμε ότι η πρόταση της Επιτροπής σχετικά με την τροποποίηση του Κανονισμού 723/97 και επίσης σχετικά με την αλλαγή της νομικής βάσης του κανονισμού πρόληψης της απάτης και των παρατυπιών από το άρθρο 37 στο άρθρο 280 της Συνθήκης, όπως προτείνει ο εισηγητής κ. Casaca, είναι πολύ ορθή. Κατ' αυτόν τον τρόπο οι αγροτικές δαπάνες θα αντιμετωπίζονται ως οποιεσδήποτε άλλες δαπάνες για τις οποίες χρησιμοποιούνται πόροι της Ένωσης, κάτι που οδηγεί στην ενίσχυση της παρέμβασης του Κοινοβουλίου.

<SPEAKER ID=47 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, στην έκθεση της συναδέλφου μας Gabriele Stauner ανέλαβα την ευθύνη του τομέα έρευνας του τμήματος εσωτερικής πολιτικής. Ασφαλώς και είχα επίγνωση της σημασίας του. Ωστόσο, δεν μπορούσε να προβλεφθεί ότι κατά τη γενική ψηφοφορία για την έκθεση το κλίμα θα ήταν πάλι σχεδόν το ίδιο εκρηκτικό όπως κατά την άρνηση χορήγησης απαλλαγής για το 1996. Όταν αναφέρομαι στα αποσπάσματα που αφορούν την έρευνα, ταυτόχρονα αναφέρομαι και σε αυτό που κατά καιρούς σκόπιμα χαρακτηρίζεται υποτιμητικά σαν "παλαιές περιπτώσεις" . Όμως οι παλαιές περιπτώσεις δεν είναι παλιό χαρτί που πρέπει να πάει στην ανακύκλωση, παρά ένα παλιό βάρος που η Επιτροπή πρέπει επιτέλους να πάρει από τους ώμους μας.
<P>
Το Ελεγκτικό Συνέδριο επεσήμανε μια σειρά ελλείψεων στον τομέα της έρευνας του 1998. Επέκρινε την προχρονολόγηση συμβάσεων, αλλά και το υψηλό γενικό ποσοστό σφαλμάτων που προέκυψε από τον έλεγχο των πληρωμών, που οφείλονται σε ανακριβείς αποδείξεις και στοιχεία κόστους. Για το ποσοστό αυτό η Επιτροπή δεν είναι ίσως ολοκληρωτικά υπεύθυνη, είναι όμως τουλάχιστον υπεύθυνη κατά 90%. Σε αυτά προστίθενται τα παλιά βάρη που αναφέρθηκαν, όπως η περίπτωση του εξωτερικού συνεργάτη B και του τρόπου σύναψης της σύμβασής του. Επίσης συμπεριλαμβάνεται η εσωτερική λογιστική έκθεση του 1997 του τομέα της τότε Επιτρόπου για θέματα έρευνας Cresson. Η έκθεση αυτή μέχρι τα τέλη του 1999 ή τις αρχές του 2000 είχε χαθεί σε κάποιο συρτάρι. Ταυτόχρονα εμφανίστηκε το επονομαζόμενο ευρωπαϊκό πυρηνικό σκάνδαλο. Ποιος θα μπορούσε μετά από όλ' αυτά να απορήσει που διαπιστώνεται ότι εδώ υπάρχει σχέση ανάμεσα στο συρτάρι των δημοσιονομικών ελεγκτών και στο πλουτώνιο που πλανάται ακόμη στον χώρο στα τέλη του 1999;
<P>
Θα μπορούσαμε να εκφράσουμε την ικανοποίησή μας για μερικές από τις δηλώσεις που έκανε η Επιτροπή για τα γεγονότα αυτά. Λέω με ευχαρίστηση ότι από πολλές συνομιλίες που είχα με αξιόπιστους υπαλλήλους της Επιτροπής αποκόμισα την εντύπωση ότι υπάρχει σαφής διάθεση για διορθώσεις. Υπάρχει και σε εμάς αυτή η διάθεση. Όμως έχουν γίνει λάθη και ο έλεγχος διαμορφώθηκε ήδη με τόσο ευγενικό τρόπο, όπως γίνεται όταν ο ορκωτός λογιστής επισκέπτεται κάποια εταιρία. Αλλά αυτός που διεξήγαγε τον έλεγχο είναι το Ελεγκτικό Συνέδριο, μια αρχή που δεν έχει κανενός είδους προσωπικό συμφέρον από τη συγκεκριμένη υπόθεση. Συνεπώς, δεν ωφελεί η προσπάθεια παρουσίασης των σφαλμάτων ως ασήμαντων. Εφόσον η εισηγήτρια εξακολουθεί παρ' όλα αυτά να πιστεύει πως οι περιπτώσεις αυτές δεν αντιμετωπίστηκαν σωστά, θα συμφωνήσω απόλυτα και χωρίς ενδοιασμούς, όπως έκανε - με μία μόνο αρνητική ψήφο - και η Επιτροπή Ελέγχου του Προϋπολογισμού.
<P>
Θέλω να παροτρύνω την Επιτροπή να μας δώσει άμεσα επαρκείς απαντήσεις που να αντέχουν την παρουσίασή τους στην κοινή γνώμη. Έτσι, ο καθένας θα μπορέσει να σχηματίσει μια αντικειμενική εικόνα. Οι ερωτήσεις μπορεί να είναι οδυνηρές. Τις θέσαμε εξαιτίας της επέκτασης της δυσπιστίας και της κριτικής από την άρνηση χορήγησης της απαλλαγής για το 1996. Ωστόσο, αποφασιστικό ρόλο θα παίξουν τα αποτελέσματα που θα παρουσιαστούν στις 15 Μαΐου.

<SPEAKER ID=48 LANGUAGE="FR" NAME="Ferreira">
Κύριε Πρόεδρε, κυρίες και κύριοι εκπρόσωποι της Επιτροπής, αγαπητοί συνάδελφοι, η διαδικασία απαλλαγής είναι περίπλοκη υπόθεση. Χρειάζεται να αξιολογήσουμε έναν προϋπολογισμό δύο χρόνια μετά την εκτέλεσή του από την Επιτροπή, λαμβάνοντας παράλληλα υπόψη τον υπό κατάρτιση προϋπολογισμό, τις απαραίτητες βελτιώσεις για την εκτέλεση του προϋπολογισμού καθώς και τη συγκεκριμενοποίηση των πολιτικών στόχων της Ευρωπαϊκής Ένωσης.
<P>
Σε αυτή την περιπλοκότητα προστίθεται σήμερα η σαφώς ιδιόμορφη κατάσταση στην οποία βρισκόμαστε εδώ και περίπου έναν χρόνο, δηλαδή μια κάποια ανυποληψία στην οποία έχει περιέλθει η Ευρωπαϊκή Ένωση ως αποτέλεσμα της περσινής παραίτησης της Επιτροπής Santer, μια νέα Επιτροπή που αποτελείται ως επί το πλείστον από Επιτρόπους που δεν ανήκαν στην Επιτροπή που εξαναγκάστηκε σε παραίτηση, ένα νέο Κοινοβούλιο με πολλούς βουλευτές που αντιμετωπίζουν για πρώτη φορά αυτή τη διαδικασία απαλλαγής και, τέλος, μεταρρυθμίσεις ή προτάσεις μεταρρυθμίσεων που αφορούν άμεσα τα οικονομικά της Ευρωπαϊκής Ένωσης. Αναφέρομαι στα διαρθρωτικά ταμεία, όσον αφορά τις ενέργειες που ήδη πραγματοποιήθηκαν, και στον δημοσιονομικό κανονισμό, όσον αφορά αυτά που πρέπει να γίνουν.
<P>
Σε αυτό το ακριβώς το πλαίσιο μας υποβλήθηκε η έκθεση της κ. Stauner, μια έκθεση που δυστυχώς δεν αξιολογεί παρά ελάχιστα την εκτέλεση από την Επιτροπή του προϋπολογισμού για το οικονομικό έτος 1998 με βάση τους πολιτικούς στόχους που έθεσε η Ευρωπαϊκή Ένωση. Είναι βεβαίως αδιανόητο και απαράδεκτο να χρησιμοποιούνται τα χρήματα των πολιτών για παρατυπίες και απάτες και πρέπει βεβαίως να αναλύσουμε παράλληλα τους μηχανισμούς που επέτρεψαν αυτές τις καταχρήσεις και να καταγγείλουμε τους πρωταγωνιστές τους, αλλά μπορούμε επίσης να διερωτηθούμε σχετικά με τη μέθοδο που χρησιμοποιήθηκε για την εκπόνηση αυτής της έκθεσης.
<P>
Η έκθεση αυτή δεν έγινε αποδεκτή στην αρχική της μορφή, γιατί δεν επέτρεπε τη διαμόρφωση μιας άποψης σχετικά με την καλή ή όχι εκτέλεση του προϋπολογισμού του 1998 από την Επιτροπή. Παρότι επιτεύχθηκε ένας συμβιβασμός, η αιτιολογική έκθεση εξακολουθεί να μη μας ικανοποιεί. Στην πραγματικότητα δεν αντικατοπτρίζει τον νέο προσανατολισμό της έκθεσης, καθηλώνοντας τις σχέσεις μεταξύ των θεσμικών μας οργάνων σε ένα πλαίσιο δυσπιστίας, τη στιγμή που εμείς και οι συμπολίτες μας επιθυμούμε να αναπτυχθεί μια εποικοδομητική συνεργασία προκειμένου να αυξηθεί η συνοχή μεταξύ των κρατών μας. Ούτε βέβαια το περιεχόμενο και η επιχειρηματολογία άλλων πιο ειδικών εκθέσεων δικαιολογούν την αναβολή της χορήγησης της απαλλαγής.
<P>
Παραπέμπω ενδεικτικά στην έκθεση του κ. Khanbhai, που παρουσίαζε κάποια προβλήματα όσον αφορά τους λογαριασμούς της ΕΚΑΧ, τη στιγμή που η Επιτροπή και η Υψηλή Αρχή βρίσκονται στο στάδιο εξάλειψής τους εν όψει της λήξης της Συνθήκης της ΕΚΑΧ το 2002. Μεταξύ αυτών συγκαταλέγεται ο συντελεστής φερεγγυότητας και η μεταφορά των ακινήτων. Στο πλαίσιο αυτής της ιδιάζουσας κατάστασης η σημερινή διαδικασία απαλλαγής μοιάζει να είναι επικίνδυνη. Δεν θα χρειαζόταν άραγε να δημιουργηθεί ένα πιο συγκεκριμένο πλαίσιο για την εργασία των βουλευτών εντός της Επιτροπής Ελέγχου του Προϋπολογισμού;
<P>
Θα ολοκληρώσω με μια αναφορά στην εσωτερική μεταρρύθμιση της Επιτροπής, η οποία, μεταξύ άλλων στόχων, θέτει τη βελτίωση του δημοσιονομικού ελέγχου με διάφορα μέσα: νέες δομές, καθήκοντα των διατακτών, δημοσιονομικοί ελεγκτές στο πλαίσιο κάθε Γενικής Διεύθυνσης. Πρέπει να επαγρυπνούμε, ώστε η μεταρρύθμιση να επιτρέψει την επίτευξη του καθορισμένου στόχου και να μεταφραστεί σε πραγματική ευθύνη των διαφόρων δημοσιονομικών παραγόντων στο πλαίσιο των Γενικών Διευθύνσεων. Παράλληλα με τη βούληση να μειωθούν αποτελεσματικά οι παρατυπίες και οι απάτες, φαίνεται πως είναι επίσης απαραίτητο να ασχοληθούμε στο πλαίσιο της μεταρρύθμισης με την εφαρμογή των πολιτικών μας στα κράτη μέλη, όπου ένα από τα προβλήματα αφορά την προθεσμία των πληρωμών και την ανεπάρκεια ορισμένων πιστώσεων πληρωμών.

<SPEAKER ID=49 NAME="McCartin">
Κύριε Πρόεδρε, πρόκειται για μια χρήσιμη και πολύ απαραίτητη διαδικασία. Ένα πρόβλημα που αντιμετωπίζω σχετικά είναι πως υπάρχει μια φυσική τάση να επικεντρωνόμαστε πολύ περισσότερο στο 4% του προϋπολογισμού που πιθανόν να έχει χαθεί ή στο 2% που κατά πάσα πιθανότητα χάθηκε παρά στο 98% του προϋπολογισμού που δαπανήθηκε σωστά. Χρειάζεται να αναγνωρίσουμε πως το 98% δαπανήθηκε σωστά. Είναι επίσης σημαντικό να προσπαθήσουμε να διορθώσουμε την κατάσταση όπου τα πράγματα δεν πήγαν καλά, χωρίς όμως να υπερβάλουμε, ούτως ώστε να δημιουργούμε στο μυαλό της ευρωπαϊκής κοινής γνώμης μια εικόνα μιας Ευρωπαϊκής Ένωσης εκτός ελέγχου, έρμαιο της δωροδοκίας και στην οποία οι φορολογούμενοι δεν μπορούν να εμπιστευθούν τα χρήματά τους.
<P>
Η απάτη είναι παρούσα σε κάθε επίπεδο διακυβέρνησης όπου υπηρέτησα - τοπικό, εθνικό καθώς και ευρωπαϊκό και περιφερειακό. Δεν λείπει από πουθενά, αλλά οι τοπικοί και εθνικοί φορείς μπορούν να αντιμετωπίσουν τις επικρίσεις καλύτερα ίσως από ό,τι ο νεότερος αυτός θεσμός της Ευρωπαϊκής Ένωσης, που είναι λιγότερο αποδεκτός. Αν και είναι σημαντικό να βάλουμε τα πράγματα στη θέση τους και να εμπνεύσουμε στους πολίτες εμπιστοσύνη, δεν τους βοηθάμε εντούτοις να αποκτήσουν εμπιστοσύνη εάν υπερβάλουμε ως προς τον βαθμό των καταχρήσεων και της απώλειας χρημάτων.
<P>
Ευχαριστώ την κ. Stauner για την έκθεσή της, η οποία κατηγορήθηκε από ορισμένους για κάπως υπερβολική αυστηρότητα. Η κ. Stauner είναι νέα στην Επιτροπή Ελέγχου του Προϋπολογισμού, αλλά η έκθεσή της αποδίδει την αληθινή εικόνα του κλίματος και της συζήτησης που διεξήχθη. Αν και διαφωνώ φυσικά σε μερικά σημεία, η έκθεση εγκρίθηκε εντούτοις κατά πλειοψηφία. Δεν θα συμφωνούσα απολύτως με την αιτιολογική έκθεση. Αποτελεί την προσωπική εξήγηση της κ. Stauner, αλλά και την πρόταση ψηφίσματος επί της οποίας καλούμαστε να αποφασίσουμε ως Κοινοβούλιο.
<P>
Θα ήθελα να επισημάνω επίσης πως στην προσπάθειά μας να εξασφαλίσουμε πως όλοι θα λογοδοτούν, είτε πρόκειται για υπαλλήλους είτε για μέλη της Επιτροπής, οφείλουμε, όπως είπε ο κ. Deprez, να αποφύγουμε αυτή τη βεντέτα μεταξύ των θεσμικών οργάνων. Οφείλουμε να αποφύγουμε ιδιαίτερα τις βεντέτες μεταξύ ενός θεσμικού οργάνου και μεμονωμένων Επιτρόπων. Θα πρέπει να αντιμετωπίζουμε την Επιτροπή ως συλλογικό σώμα και, ενώ οι μεμονωμένοι Επίτροποι πρέπει να θεωρούνται υπόλογοι, χρειάζεται εντούτοις να έχουμε μια αντικειμενική άποψη για ό,τι συμβαίνει και να προσέχουμε ώστε η κρίση μας να μην επηρεάζεται από την πολιτική κάποιου ευρωπαϊκού κόμματος ούτε από τη διεθνή πολιτική.
<P>
Το τελευταίο σχόλιο που θέλω να διατυπώσω είναι πως, εκτός από την υποχρέωση να εξασφαλίσουμε την καλύτερη τήρηση των λογαριασμών και την καλύτερη λογοδοσία για τη διαχείριση των χρημάτων, είναι επίσης υποχρέωσή μας να εξασφαλίσουμε πως οι κανονισμοί που θεσπίζουμε μπορούν να εφαρμοστούν. Έχω μακράν εμπειρία στη θέσπιση όλων των κανονισμών που αποτελούν πηγή προβλημάτων, και βάσει της εμπειρίας μου στο Ευρωπαϊκό Κοινοβούλιο πιστεύω πως πάντα θέλαμε να γίνουμε αρεστοί στην κοινή γνώμη. Ουδέποτε προσπαθήσαμε να εξασφαλίσουμε το εφικτό των κανονισμών μας.

<SPEAKER ID=50 LANGUAGE="NL" NAME="Van Hulten">
 Κύριε Πρόεδρε, η άρνηση του Κοινοβουλίου πέρυσι να χορηγήσει απαλλαγή για το δημοσιονομικό έτος 1996 προξένησε την πτώση της Επιτροπής Santer. Το Κοινοβούλιο έκανε έτσι χρήση των αρμοδιοτήτων του σε συγκεκριμένες συνθήκες και με σώφρονα τρόπο. Σήμερα έχουμε νέα Ευρωπαϊκή Επιτροπή η οποία έχει παρουσιάσει ένα φιλόδοξο πρόγραμμα μεταρρυθμίσεων. Ενώ πριν από έναν χρόνο κάναμε λόγο για αρνητική αντιμετώπιση του Κοινοβουλίου από την Επιτροπή, έχουμε σήμερα μια καλή σχέση συνεργασίας.
<P>
Φυσικά, οφείλει το Κοινοβούλιο να παρακολουθεί κριτικά το έργο της Επιτροπής και στο μέλλον. Η χρησιμοποίηση της διαδικασίας χορήγησης απαλλαγής ως όπλο σε ένα μικροκομματικό αγώνα είναι ωστόσο πρακτικά απαράδεκτη, και αποτελεί μάλιστα μακροπρόθεσμα πλήγμα για το κύρος του Κοινοβουλίου. Το σχέδιο ψηφίσματος της κ. Stauner που υπεβλήθη αρχικά μπορεί να χαρακτηρισθεί επομένως ως στερούμενο ισορροπίας, καθώς φαινόταν να αποσκοπεί αποκλειστικά στο να πλήξει τη νέα Επιτροπή. Το σχέδιο ψηφίσματος Stauner περιείχε σοβαρές καταγγελίες κατά της Επιτροπής, καταγγελίες οι οποίες μάλιστα δεν είχαν καμία σχέση με τον προϋπολογισμό του 1998. Βέβαια, το σχέδιο αυτό έχει τροποποιηθεί τώρα ουσιαστικά και προτείνει την αναβολή της χορήγησης απαλλαγής. Δίνεται η ευκαιρία στην Επιτροπή να δώσει απαντήσεις πριν από τις 15 Μαΐου σε μια σειρά σημαντικών ερωτήσεων και αιτημάτων που της θέτει το Κοινοβούλιο.
<P>
Θα ήθελα να αναφερθώ σε ένα συγκεκριμένο ζήτημα. Διαπιστώσαμε όλοι μας πέρυσι ότι η πειθαρχική διαδικασία της Επιτροπής δεν λειτουργεί σωστά. Σε πάρα πολλές περιπτώσεις η Επιτροπή δεν ανέλαβε δράση ή δεν υπήρξαν αποτελέσματα. Η διαδικασία αυτή θα πρέπει να τροποποιηθεί ουσιαστικά. Και η ίδια η Επιτροπή υπέβαλε συγκεκριμένες προτάσεις στη Λευκή Βίβλο προς την κατεύθυνση αυτή. Οι προτάσεις αυτές δεν πιστεύω ωστόσο ότι αρκούν. Η επιτροπή ανεξάρτητων εμπειρογνωμόνων συνέστησε τη συμμετοχή ενός ανεξάρτητου προσώπου στην όλη διαδικασία, κατά προτίμηση ως πρόεδρος της πειθαρχικής επιτροπής. Το Κοινοβούλιο υποστήριξε την πρόταση αυτή τον Ιανουάριο, όπως αναφέρει και σε αυτό το σχέδιο ψηφίσματος. Καλώ την Επιτροπή να αναθεωρήσει τη στάση της σχετικά.
<P>
Κατά τις προηγούμενες εβδομάδες έγιναν διεξοδικές αναφορές στα μέσα μαζικής ενημέρωσης σχετικά με τα οικονομικά του Κοινοβουλίου. Ο συνάδελφος κ. Kuhne εκπόνησε μια έκθεση για το ζήτημα αυτό, έκθεση για την οποία τον συγχαίρω θερμά. Ο κ. Kuhne δεν παρασύρθηκε από τα κάποτε ιδιαίτερα δηκτικά δημοσιεύματα του Τύπου και δεν έχασε την ψυχραιμία του κατά την παρουσίαση του προβλήματος. Η έκθεση Kuhne προτείνει τη χορήγηση απαλλαγής στο Κοινοβούλιο, θέτει ωστόσο μια σειρά σαφών στόχων. Έτσι, σωστά απαιτείται π.χ. από τις υπηρεσίες του Κοινοβουλίου να προκηρύσσονται στο εξής δημόσιοι διαγωνισμοί για τις περισσότερες συμβάσεις.
<P>
Επιπλέον, το Κοινοβούλιο οφείλει να δηλώσει πότε θα προχωρήσει σε μεταρρυθμίσεις ανάλογες με αυτές που έχουν ήδη ξεκινήσει στην Επιτροπή. Μία από τις σημαντικότερες προτάσεις είναι να συσταθεί κοινοτική υπηρεσία εσωτερικών ελέγχων με καθήκον την εξέταση της σκοπιμότητας της διάθεσης δημοσίων πόρων από το Κοινοβούλιο. Μια τέτοια υπηρεσία οφείλει να υποβάλλει ετησίως, εν ανάγκη δε και πιο συχνά, συστάσεις σχετικά με τον τρόπο λειτουργίας των υπηρεσιών του Κοινοβουλίου. Μόνο όταν το Κοινοβούλιο τακτοποιήσει τα του οίκου του θα μπορεί αξιόπιστα να κρίνει, ακόμα και να κατακρίνει, την Επιτροπή και τα κράτη μέλη.

<SPEAKER ID=51 LANGUAGE="FR" NAME="Bourlanges">
Κύριε Πρόεδρε, δεν συνηθίζω - η Επιτροπή το γνωρίζει καλά - να είμαι για την εκτελεστική Επιτροπή ένας εύκολος και πειθήνιος συνομιλητής που προσπαθεί να γίνεται αρεστός. Αυτό με κάνει να αισθάνομαι σήμερα πιο άνετα για να εκφράσω τις ανησυχίες που μου εμπνέει η διαδικασία απαλλαγής, όπως διεξάγεται.
<P>
Δεν αμφισβητώ τον συμβιβασμό που παρουσιάζεται στο ψήφισμα, το οποίο προέκυψε από διαπραγματεύσεις μεταξύ των πολιτικών ομάδων και της εισηγήτριας. Ο εν λόγω συμβιβασμός χαρακτηρίζεται συγκριτικά με το αρχικό σχέδιο της εισηγήτριας από τρία αξιοπρόσεκτα πλεονεκτήματα. Πρώτον, εγκαταλείπει τον επιθετικό και προκλητικό τόνο του αρχικού σχεδίου έκθεσης, τον τόνο - θα έλεγα - τύπου Kenneth Starr, που θεωρώ πως δεν συμβαδίζει με το παρόν Σώμα, που αρμόζει περισσότερο στον κίτρινο Τύπο και που, εν πάση περιπτώσει, δεν πρέπει να χαρακτηρίζει τις σχέσεις μεταξύ ενός υπεύθυνου θεσμικού οργάνου, όπως το δικό μας, και μιας Επιτροπής προς την οποία εκφράσαμε πριν από μερικούς μήνες την εμπιστοσύνη μας. Από αυτή την άποψη το σχέδιο είναι καλύτερο.
<P>
Δεύτερον, η έκθεση αυτή εγκαταλείπει αδικαιολόγητες κατηγορίες εναντίον υπαλλήλων που μπορεί να έλαβαν λιγότερο ή περισσότερο κατάλληλες αποφάσεις, αλλά οι οποίοι επ' ουδενί αξίζουν να κατηγορούνται δημοσίως σε μια μη ελεγχόμενη νομική διαδικασία και να αποκτήσουν ένα είδος ρετσινιάς.
<P>
Τρίτον, η έκθεση αυτή θέτει στην Επιτροπή ερωτήματα στα οποία μπορεί να απαντήσει σε εύλογο χρονικό διάστημα και επιτρέπει, επομένως, να ολοκληρώσουμε την ψηφοφορία για τη χορήγηση της απαλλαγής εντός προθεσμιών που συμφωνούν με ό,τι καλούμαστε να πράξουμε βάσει της Συνθήκης. Αυτά είναι λοιπόν τρία πλεονεκτήματα.
<P>
Αντίθετα όμως, η ανησυχία μου οφείλεται σε τρεις παρεκκλίσεις. Πρώτον, ξεχνάμε σήμερα τι είναι η διαδικασία απαλλαγής. Πρέπει να θυμηθούμε πως η εν λόγω διαδικασία συνίσταται και πρέπει να συνίσταται μόνο στην έγκριση των λογαριασμών του οικονομικού έτους, της κανονικότητας των δαπανών, και πως στο πλαίσιο της εν λόγω διαδικασίας δεν πρέπει να ξεθάβουμε μετά θάνατον και επανειλημμένως όλα τα πτώματα που σαπίζουν εδώ και χρόνια στο περιθώριο των διαφόρων θεσμικών οργάνων. Είναι παράδοξο έως αφύσικο η εν λόγω έκθεση να ασχολείται τόσο λίγο με το οικονομικό έτος 1998.
<P>
Η δεύτερη παρέκκλιση είναι πως ξεχνάμε την αιτιολογική έκθεση και τη διαχωρίζουμε από την υπόλοιπη έκθεση. Έχουμε αφενός μια έκθεση νηφάλια και αντικειμενική, πιεστική ενδεχομένως, αλλά θεμιτά πιεστική, και αφετέρου μια αιτιολογική έκθεση η οποία, αν και δεσμεύει φυσικά μόνο την εισηγήτρια, προβάλλεται εντούτοις από τον Τύπο ως απόλυτη αλήθεια. Κανείς όμως από τους δημοσιογράφους δεν γνωρίζει πως μόνο το ψήφισμα δεσμεύει την Ολομέλεια, ενώ η αιτιολογική έκθεση δεσμεύει μόνο τον εισηγητή. Αυτό αποτελεί επομένως για μας λόγο ανησυχίας.
<P>
Η τρίτη και τελευταία παρέκκλιση συνίσταται στον διαφορετικό τρόπο με τον οποίο το Κοινοβούλιο χειρίζεται τα δικά του προβλήματα και τα προβλήματα των άλλων. Η αρετή δεν αποτελεί απαίτηση μεταβλητής γεωμετρίας, και επιδεικνύοντας απέναντι στους εαυτούς μας μεγαλύτερη επιείκεια από ό,τι απέναντι στους όλους διατρέχουμε έναν πολύ σοβαρό πολιτικό κίνδυνο.
<P>
Κύριε Πρόεδρε, σας ευχαριστώ που με αφήσατε να ολοκληρώσω, και υπενθυμίζω απλά πως οι δολοφόνοι κατά συρροήν συλλαμβάνονται πάντα από την αστυνομία όταν αυξάνουν τη συχνότητα των εγκλημάτων τους. Πριν από έναν χρόνο οδηγήσαμε σε παραίτηση την Επιτροπή. Είναι καιρός το Ευρωπαϊκό Κοινοβούλιο να καταστείλει τις ανθρωποκτονικές του τάσεις.
<P>
(Χειροκροτήματα)

<SPEAKER ID=52 NAME="Πρόεδρος">
Κύριε Bourlanges, μιλήσατε λίγο παραπάνω, αλλά είστε ένας τόσο ενθουσιώδης αγωνιστής που πραγματικά δεν μπορεί κανείς να σας σταματήσει!
<P>
(Γέλια)

<SPEAKER ID=53 LANGUAGE="EN" NAME="McAvan">
Κύριε Πρόεδρε, θα επικεντρωθώ σε ένα μόνο σημείο: στην πρόσβαση στις πληροφορίες. Πολλοί από τους συναδέλφους μου έθιξαν το θέμα αυτό σήμερα το πρωί. Χρειαζόμαστε καλύτερη πρόσβαση προκειμένου να προχωρήσουμε. Στην κοινοβουλευτική μου επιτροπή, την Επιτροπή Βιομηχανίας, Εξωτερικού Εμπορίου, Έρευνας και Ενέργειας, είμαστε αποφασισμένοι να ανταποκριθούμε όντως πολύ σοβαρά στις ευθύνες μας ως βουλευτές. Ζητήσαμε από βουλευτές του Κοινοβουλίου να προσφερθούν εθελοντικά να παρακολουθούν κάποιες θέσεις του προϋπολογισμού. Οι εν λόγω βουλευτές έρχονται τώρα σε επαφή με τις υπηρεσίες της Επιτροπής, προκειμένου να συνομιλήσουν με τους υπαλλήλους που είναι αρμόδιοι για τις εν λόγω θέσεις. Αντιμετωπίζουμε προβλήματα, προβλήματα να βρούμε ποιο είναι το κατάλληλο άτομο. Οι άνθρωποι με τους οποίους συνομιλούμε δεν γνωρίζουν σαφώς τις ευθύνες τους και τι είδους πληροφορίες θα πρέπει να μας δίνουν. Ορισμένες υπηρεσίες συνεργάζονται πολύ καλά, κάποιες άλλες διοργανώνουν συναντήσεις ενημέρωσης για τους βουλευτές του Κοινοβουλίου, κάτι όμως που δεν γίνεται από άλλες.
<P>
Αυτό που χρειαζόμαστε από την Επιτροπή είναι ένα νέο σύστημα. Χρειαζόμαστε έναν καλύτερο μηχανισμό υποβολής εκθέσεων στις κοινοβουλευτικές επιτροπές, στις αρμόδιες για τις δαπάνες επιτροπές, ούτως ώστε να γνωρίζουμε ποιες πληροφορίες πρόκειται να λάβουμε. Θα μπορούσαμε να ξεκινήσουμε με έναν κατάλογο που θα παρουσιάζει ποιος είναι υπεύθυνος για τι στο πλαίσιο ποιων θέσεων προϋπολογισμού κάθε επιτροπής. Μόνο κατ' αυτόν τον τρόπο μπορούμε να επιτελέσουμε σωστά το καθήκον μας και να αποκαταστήσουμε την εμπιστοσύνη του κοινού στην οποία αναφέρθηκε η κ. Schreyer σήμερα το πρωί. Χρειάζεται να γνωρίζουμε πως τα χρήματα δαπανώνται σωστά. Εάν είμαστε πεπεισμένοι γι' αυτό μπορούμε να προωθήσουμε το μήνυμα στην ευρωπαϊκή κοινή γνώμη.
<P>
Η συνάδελφός μου κ. Morgan μίλησε νωρίτερα για την ανάγκη ενδελεχούς εξέτασης ολόκληρης της διαδικασίας απαλλαγής και έχει δίκιο. Για πάρα πολύ καιρό η απαλλαγή θεωρείτο γραφειοκρατική και μάλλον περιττή διαδικασία - κάτι με το οποίο έπρεπε να ξεμπερδεύουμε πολύ γρήγορα. Σήμερα πρέπει να απομακρυνθούμε από αυτή την αντίληψη, πρέπει να εξετάσουμε ενδελεχώς την εν λόγω διαδικασία, και ελπίζω πως οι κατάλληλοι μηχανισμοί υποβολής εκθέσεων στις κοινοβουλευτικές επιτροπές θα περιλαμβάνονται σε αυτή την ενδελεχή εξέταση.

<SPEAKER ID=54 LANGUAGE="NL" NAME="Pronk">
 Κύριε Πρόεδρε, λαμβάνω τον λόγο κυρίως ως εισηγητής της Επιτροπής Απασχόλησης και Κοινωνικών Υποθέσεων. Θα ήθελα κατ' αρχάς να συγχαρώ θερμά την εισηγήτρια για την έκθεσή της. Χαίρομαι επίσης ιδιαίτερα για το γεγονός ότι έχουμε και μια ευρεία συμβιβαστική πρόταση για το ζήτημα της απαλλαγής, πρόταση που επιτρέπει στην Επιτροπή να σημειώσει πρόοδο και να αντιμετωπίσει μια σειρά προβλημάτων που είχαμε εντοπίσει κατά την προηγούμενη περίοδο.
<P>
Θα ήθελα περαιτέρω να αναφερθώ σε ορισμένα ζητήματα που θίγει η έκθεση της Επιτροπής Απασχόλησης. Κατ' αρχάς συμφωνούμε με την κριτική που ασκεί το Ελεγκτικό Συνέδριο στην έλλειψη αποτελεσματικών κριτηρίων αξιολόγησης των αποτελεσμάτων που έχουν για την απασχόληση τα μέτρα που λαμβάνουν τα διαρθρωτικά ταμεία. Καλώ την Ευρωπαϊκή Επιτροπή να δώσει περισσότερη προσοχή στο ζήτημα. Με τα χρόνια η πρόοδος αυτή δε φαίνεται να απηχείται στον τρόπο διάθεσης των πόρων από τα διαρθρωτικά ταμεία.
<P>
Δεύτερον, σχετικά με τη χρηματοδότηση. Όσον αφορά στις πιστώσεις πληρωμών, ιδιαίτερα του Κοινωνικού Ταμείου, σημειώθηκαν προβλήματα κατά την τελευταία περίοδο. Τα προβλήματα αυτά παραμένουν δυστυχώς. Και εδώ θα πρέπει να δοθεί η δέουσα προσοχή.
<P>
Τέλος, υπάρχει ακόμα το πρόβλημα του προγράμματος Leonardo. Γνωρίζετε ότι το πρόγραμμα Leonardo έπαιξε έναν ιδιαίτερα σημαντικό ρόλο στα γεγονότα που οδήγησαν στην παραίτηση της προηγούμενης Επιτροπής. Ζητούμε να ολοκληρωθεί με τρόπο σαφή η εξέταση του προβλήματος αυτού. Αυτά είναι τα κύρια σημεία στα οποία ήθελα να αναφερθώ. Φυσικά η Επιτροπή Ελέγχου του Προϋπολογισμού δεν μπόρεσε να αναλύσει πλήρως όλα αυτά τα ζητήματα και ούτε θα ήταν σκόπιμο να γίνει κάτι τέτοιο, θα ήθελα ωστόσο, καθώς μου δόθηκε ο λόγος, να επιστήσω την προσοχή σας σε αυτά τα συγκεκριμένα ζητήματα ζητώντας να προστεθούν στον κατάλογο που σας έχει ήδη υποβληθεί.

<SPEAKER ID=55 LANGUAGE="DE" NAME="Sakellariou">
Κύριε Πρόεδρε, κυρίες και κύριοι, αγαπητοί συνάδελφοι, στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής συζητήσαμε για την έκθεση της συναδέλφου Stauner με βάση μια γνωμοδότηση του συναδέλφου Thielemans και καταλήξαμε ομόφωνα σε συμπεράσματα που περιλαμβάνουν μια διαφορετική πολιτική αξιολόγηση για την απαλλαγή 1998. Θα κάνω τρεις σχετικές παρατηρήσεις.
<P>
Πρώτον, είμαστε της γνώμης ότι ναι μεν πρέπει να διδασκόμαστε από το παρελθόν και φυσικά πρέπει να διαλευκαίνουμε πλήρως όλα τα ζητήματα για τα οποία έχουμε νέες, συμπληρωματικές αποδείξεις, αλλά θέλουμε να αναθέσουμε στην Επιτροπή καθήκοντα που αφορούν το μέλλον και όχι την αντιμετώπιση ενός παρελθόντος για το οποίο δεν είναι καν υποχρεωμένη να αναλάβει την ευθύνη.
<P>
Δεύτερον, στην προηγούμενη κοινοβουλευτική περίοδο παραπέμψαμε στη δικαιοσύνη τις αξιόποινες πράξεις με μια πράξη μοναδικής δύναμης. Μεριμνήσαμε να αποκτήσει η OLAF δομή και δυνατότητες που επιτρέπουν την διερεύνηση κάθε υποψίας και κάθε παρατυπίας. Θέλουμε να δείξουμε επιτέλους εμπιστοσύνη στη δικαιοσύνη, στην OLAF και στα πειθαρχικά μέτρα και αποφάσεις που ελήφθησαν και να συνεργασθούμε σε κλίμα εμπιστοσύνης με τη νέα Επιτροπή του Προέδρου Prodi βάσει ακριβώς των νέων σχετικών κανόνων και δεσμεύσεων που δημιουργήθηκαν.
<P>
Τρίτον, αυτό συνεπάγεται να αναγνωρίζουμε και να αποδεχόμαστε και τέτοια συμπεράσματα - ο συνάδελφος Bourlanges αναφέρθηκε προηγουμένως σε αυτό - όπως π.χ. η πειθαρχική διαδικασία που τελείωσε για την περίπτωση του ECHO, ακόμη κι αν ο συνάδελφος Blak θέλει, όπως είπε προηγουμένως, να παλέψει εναντίον της με νύχια και με δόντια. Πρέπει επιτέλους να καταλάβουν όλοι οι συνάδελφοι ότι έχουμε βέβαια υποχρέωση ως κοινοβουλευτικοί να εκτελούμε με τη μέγιστη δυνατή ακρίβεια το καθήκον ελέγχου που έχουμε, όμως δεν είμαστε ούτε ντετέκτιβ ούτε εισαγγελείς, πολύ δε λιγότερο εκδικητικοί άγγελοι, δηλαδή black vengeance angels. Δεν βοηθάει και πολύ την αξιοπιστία του Κοινοβουλίου να ζητάμε επανεξέταση διαδικασιών χωρίς να υποβάλουμε νέες αποδείξεις ή νέα στοιχεία!

<SPEAKER ID=56 NAME="Heaton-Harris">
Κύριε Πρόεδρε, χαιρετίζω όλες τις εκθέσεις σχετικά με τις διαδικασίες απαλλαγής, και ιδιαίτερα την έκθεση της κ. Stauner. Πριν διατυπώσω τις αρχικές μου παρατηρήσεις, θα ήθελα απλά να χαιρετίσω όσα είπε η κ. McAvan σχετικά με την πρόσβαση στις πληροφορίες από την Επιτροπή. Δυσκολεύτηκα πολύ σε ορισμένες περιπτώσεις, και ειδικά για διάφορες θέσεις του προϋπολογισμού που αφορούν τον πολιτισμό, να λάβω σημαντικά έγγραφα και πληροφορίες από την Επιτροπή. Θα ήταν πολύ χρήσιμο εάν η Επιτροπή έθετε στη διάθεσή μας περισσότερες πληροφορίες και μας παρείχε τις εκθέσεις που ζητούμε.
<P>
Χαιρετίζω την έκθεση της κ. Stauner για διάφορους λόγους. Ο ένας είναι επειδή, καθώς ασχολούμαστε με το 1998, θα πρέπει να εξετάζουμε το παρελθόν και να προσπαθούμε να βρούμε απαντήσεις στις ερωτήσεις που τέθηκαν σχετικά με τις υποθέσεις Flιchard, ECHO και MED. Όλες αυτές οι υποθέσεις έχουν σημασία σήμερα, επειδή πρέπει να διδαχτούμε από αυτές. Κάθε νέο αποδεικτικό στοιχείο που προκύπτει από αυτές τις υποθέσεις πρέπει να διερευνάται. Οι έρευνες αυτές πρέπει να είναι πολύ αυστηρές και πρέπει να μας υποβάλλονται σχετικές εκθέσεις. Η OLAF πρέπει να δείξει τα δόντια της.
<P>
Οι τρεις υποθέσεις που προανέφερα είναι επίσης πολύ σημαντικές επειδή αμαυρώνουν σοβαρά την εικόνα τεσσάρων σημερινών Επιτρόπων. Και οι τέσσερεις τους πρέπει να κοιτάξουν προσεκτικά το παρελθόν τους, να ομολογήσουν τα πάντα και να δείξουν στη νέα αυτή Επιτροπή πού χρειάζονται μεταρρυθμίσεις. Ελπίζω ο Επίτροπος Kinnock να ακούει προσεκτικά αυτή τη συζήτηση και να προβληματιστεί σχετικά. Πρέπει να εξαχθούν διδάγματα και να απαντηθούν πολλές ερωτήσεις, και αυτός είναι που πρέπει να φροντίσει να λάβουμε πλέον απαντήσεις σε αυτές τις ερωτήσεις.
<P>
Θα ήθελα επίσης να διατυπώσω μερικά σχόλια σχετικά με την έκθεση Kuhne, όσον αφορά τη χορήγηση απαλλαγής για την εκτέλεση του προϋπολογισμού του ίδιου του Κοινοβουλίου. Συνήθως πετροβολούμε την Επιτροπή, αλλά όταν έρχεται η στιγμή να ασχοληθούμε με τα δικά μας οικονομικά, μερικές φορές αργούμε να πάρουμε μπρος. Αν και αυτή τη φορά προτείναμε να χορηγηθεί απαλλαγή για τον δικό μας προϋπολογισμό, υπάρχουν ορισμένα σημεία της έκθεσης για τη χορήγηση απαλλαγής τα οποία θα πρέπει να εξετάσουμε, ειδικά όσον αφορά τις υπηρεσίες απογραφής και το νέο σύστημα. Χαιρετίζω το γεγονός πως στην έκθεση Kuhne ζητείται να εκπονηθεί έκθεση σχετικά με το νέο σύστημα απογραφής για το Κοινοβούλιο.
<P>
Ελπίζω η Επιτροπή να βρει τον χρόνο να ασχοληθεί σοβαρά με αυτή τη συζήτηση. Το παρόν Κοινοβούλιο αντιμετωπίζει πολύ σοβαρά τον τρόπο χορήγησης απαλλαγής για τους διάφορους προϋπολογισμούς. Συμφωνώ με την κ. Morgan πως ίσως χρειάζεται να προβληματιστούμε σχετικά με τον τρόπο που θα χορηγούμε μελλοντικά απαλλαγή για την εκτέλεση των προϋπολογισμών. Ωστόσο, προς το παρόν η Επιτροπή πρέπει να απαντήσει σε ορισμένες ερωτήσεις, και ελπίζω να ξεκινήσει ευθύς αμέσως.

<SPEAKER ID=57 NAME="Schreyer">
Κύριε Πρόεδρε, αξιότιμοι κυρίες και κύριοι βουλευτές, είναι η δεύτερη φορά που μου δίδεται σήμερα η ευκαιρία να λάβω τον λόγο, και θα ήθελα να εκφράσω τις ευχαριστίες μου για την εξαιρετικά εποικοδομητική ατμόσφαιρα που επικρατεί κατά τη σημερινή πολύ διεξοδική συζήτηση. Λόγω του χρονικού παράγοντα δεν θα μπορέσω φυσικά να αναφερθώ σε όλες τις αγορεύσεις παρά θα προσπαθήσω να ομαδοποιήσω τα θέματά τους.
<P>
Στις διάφορες αγορεύσεις μεγάλο ρόλο έπαιξε το ζήτημα της πρόσβασης στις πληροφορίες προκειμένου να μπορέσει να διεξαχθεί με τη δέουσα σοβαρότητα η διαδικασία της χορήγησης απαλλαγής και να υπάρχουν τα απαραίτητα έγγραφα που χρειάζεστε για τη διαδικασία αυτή.
<P>
Επιτρέψτε μου να επισημάνω και πάλι σε σχέση με αυτό ότι η Επιτροπή διαβίβασε στους εισηγητές και στην Επιτροπή Ελέγχου του Προϋπολογισμού όλες τις εμπιστευτικές εκθέσεις που είχαν ζητήσει. Γι' αυτό σας παρακαλώ, εφόσον εκφράζεται η μομφή ότι κάποια από αυτά δεν παραδόθηκαν, να τα κατονομάσετε, γιατί μόνο σε αυτή τη βάση μπορούμε να λύσουμε τις σχετικές παρεξηγήσεις ή να σας προσφέρουμε περισσότερες πληροφορίες, και αυτό δεν πρόκειται να αποτύχει εξαιτίας της Επιτροπής. Υπάρχει πράγματι ένα επίμαχο σημείο που πρέπει να ρυθμιστεί και για τη μελλοντική διαδικασία, και συγκεκριμένα το ζήτημα των πρωτοκόλλων που αφορούν πειθαρχικές διαδικασίες ή διοικητικές εξετάσεις. Το θέμα αυτό εξακολουθεί να μην περιλαμβάνεται στη συμφωνία λόγω της ανάγκης προστασίας των προσωπικών συμφερόντων, και επισημαίνω ότι κατά την πειθαρχική διαδικασία ισχύουν ειδικοί κανόνες και για το Κοινοβούλιο.
<P>
Θα ήθελα να αναφερθώ και στην ερώτηση του κ. Blak για τα ερωτηματολόγια. Στο παρελθόν υπήρχε μια ειδική διαδικασία για τα ερωτηματολόγια, που τροποποιήθηκε τώρα ανεπίσημα, ας το πω έτσι, από την επιτροπή. Αυτό οδήγησε την Επιτροπή σε σύγχυση σχετικά με το αν το ερωτηματολόγιο του κ. Blak, που δεν είχε όμως επικυρωθεί από την επιτροπή, ήταν επίσημο ή όχι. Τότε η Επιτροπή, μολονότι δεν είχε διασαφηνιστεί το θέμα, είχε πει ότι φυσικά θα απαντήσει στο ερωτηματολόγιο. Εδώ φαίνεται και πάλι ότι είναι πραγματικά εύλογο να διατυπωθούν σαφείς διαδικαστικοί κανόνες. Η Επιτροπή όντως δεν θέλει να υπάρχουν τέτοιες παρεξηγήσεις ή διενέξεις. Ας δημιουργήσουμε στο ζήτημα αυτό σαφείς διαδικασίες ώστε η συνεργασία να είναι για όλους μας ολοκληρωμένη και ικανοποιητική.
<P>
Θα επανέλθω σε ένα σημείο που ανέφερε η Πρόεδρος της Επιτροπής Ελέγχου του Προϋπολογισμού, επειδή τέθηκε το ερώτημα γιατί δεν έχει ακόμη παραδοθεί ο κατάλογος των παλαιών υποθέσεων. Ως προς αυτό μπορώ μόνο να επισημάνω ότι η διαδικασία άλλαξε εξαιτίας της νομικής βάσης της OLAF. Στη νομική βάση της OLAF αναφέρεται σαφέστατα ότι ο διευθυντής της OLAF είναι ο αρμόδιος για πληροφορίες σχετικά με έρευνες ή αποτελέσματα ερευνών. Νομίζω ότι πρέπει να το συζητήσουμε αυτό κάποτε με τον διευθυντή της OLAF μαζί με την Επιτροπή Ελέγχου του Προϋπολογισμού, αφού η Επιτροπή δεν είναι πλέον αρμόδια γι' αυτό, και δεν έχει άλλωστε περισσότερες πληροφορίες από εσάς σχετικά με το ποιες έρευνες βρίσκονται σε ποια φάση, πράγμα που στο συγκεκριμένο σημείο θεωρώ σωστό. Κατά συνέπεια, πρέπει να το συζητήσουμε με τον διευθυντή της OLAF. Φυσικά, θα μεταβιβάσω κάθε αίτημά σας, όμως δεν μπορώ να σας δώσω στη θέση του διευθυντή της OLAF πληροφορίες σχετικά με αυτό.
<P>
Ένα άλλο σημαντικό ζήτημα είναι η πειθαρχική διαδικασία. Επανέρχομαι λοιπόν σε αυτό. Η Επιτροπή στη Λευκή Βίβλο της εξήγησε στον κ. van Hulten ότι θα προβεί σε μεταρρύθμιση της σημερινής μορφής της πειθαρχικής διαδικασίας. Πρέπει εντούτοις κατά τη μεταρρύθμιση να παραμείνουμε εντός των ορίων της ευρωπαϊκής Συνθήκης. Σε αντιστάθμισμα όμως μπορούμε να συμπεριλάβουμε και εξωτερικούς συνεργάτες στην πειθαρχική διαδικασία, προκειμένου να καταστήσουμε σαφές ότι δεν πρόκειται για κάποιο είδος closed shops, αλλά για μια διαδικασία που διέπεται από κανόνες και που διεξάγεται με αντικειμενικό τρόπο με σκοπό την εξέταση κατηγοριών.
<P>
Από την πληθώρα των επισημάνσεων επιλέγω να αναφερθώ στο ζήτημα της διαδικασίας χορήγησης απαλλαγής. Κυρία Morgan, επιτρέψτε μου να σας ευχαριστήσω για τις προτάσεις σας με στόχο την αποσαφήνιση της διαδικασίας χορήγησης απαλλαγής. Ευχαριστώ επίσης τον κύριο Bourlanges, που αναφέρθηκε στο σημείο αυτό στο θέμα της ερμηνείας της σημερινής Συνθήκης.
<P>
Κύριε Bφsch, παρατηρήσατε ότι εφέτος το Συμβούλιο δεν πρότεινε ομόφωνα την απαλλαγή της Επιτροπής. Πραγματικά, οι Κάτω Χώρες δεν συμφώνησαν με τη συγκεκριμένη απόφαση, επισημαίνοντας συγκεκριμένα ότι η Επιτροπή θα πρέπει να καταρτίσει ένα σαφέστερο χρονοδιάγραμμα. Κύριε Mulder, επανήλθατε και εσείς σε αυτό. Πιστεύω ότι θα πρέπει να συζητήσουμε σχετικά - και στην Επιτροπή Ελέγχου του Προϋπολογισμού - γιατί, μολονότι φυσικά η διαδικασία είναι διαφορετική στις Κάτω Χώρες, δίνει πολύτιμες υποδείξεις σχετικά με τα στοιχεία που ενδεχομένως θα μπορούσαμε να συμπεριλάβουμε στη διαδικασία στο πλαίσιο του ευρωπαϊκού προϋπολογισμού.
<P>
Σχετικά με τη μεταρρύθμιση και τον δημοσιονομικό έλεγχο, που αφορούσαν επίσης πολλές παρατηρήσεις, επικρίσεις και παραινέσεις, η Επιτροπή κατέστησε βέβαια στη Λευκή Βίβλο της σαφές ότι η μεταρρύθμιση του δημοσιονομικού ελέγχου είναι ένα από τα κύρια ζητήματα. Κύριε Bφsch, η πρόταση που υιοθετούμε και που περιλαμβάνεται στη Λευκή Βίβλο, δηλαδή να τροποποιηθεί, να καταργηθεί και να αποκεντρωθεί ο μέχρι τώρα κεντρικός εκ των προτέρων δημοσιονομικός έλεγχος είναι μια πρόταση που υπογραμμίζεται επανειλημμένα στην έκθεση των ανεξάρτητων εμπειρογνωμόνων και του Ελεγκτικού Συνεδρίου. Το ζητούμενο δεν είναι να περιοριστεί ο έλεγχος, αλλά να γίνει αποτελεσματικότερος. Πιστεύω στ' αλήθεια ακράδαντα ότι για να γίνει αυτό είναι απαραίτητο να καταστήσουμε πραγματικά υπεύθυνο κάθε υπάλληλο που έχει σχέση με ευρωπαϊκό χρήμα για την αποδοτική και τυπικά ορθή δαπάνη του. Κανείς δεν πρέπει να μπορεί να κρυφτεί πίσω από την πλάτη ενός κεντρικού δημοσιονομικού ελέγχου.
<P>
Αλλωστε, η Επιτροπή αποφάσισε επίσης να χρησιμοποιήσει μια χωριστή, εξωτερική υπηρεσία εκ των υστέρων ελέγχου, και θεωρώ πως έτσι καθίσταται και γι' άλλη μια φορά σαφές πως η Επιτροπή αντιμετωπίζει πραγματικά με μεγάλη σοβαρότητα τη βελτίωση του δημοσιονομικού ελέγχου.
<P>
Ειπώθηκε με σαφήνεια ότι στόχος πρέπει να είναι η μείωση του ποσοστού των σφαλμάτων, και δεν μπορώ παρά να συμφωνήσω με αυτό. Όμως, δεν μπορώ φυσικά να μειώσω εκ των υστέρων το ποσοστό σφαλμάτων των προϋπολογισμών του 1998 ή του 1999. Αντίθετα, στόχος είναι να φθάσουμε με ξεκάθαρα βήματα σε ένα καλύτερο αποτέλεσμα στο μέλλον. Αυτό άλλωστε συνιστά και το περιεχόμενο του σχεδίου δράσης που υπέβαλε η Επιτροπή.
<P>
Σχετικά με αυτό θέλω επίσης να επανέλθω σε αυτό που είπατε, κύριε Pomιs Ruiz, ότι δηλαδή η Επιτροπή θα έπρεπε ίσως να ενημερώσει την επιτροπή για το ποιες εμπιστευτικές εκθέσεις υπέβαλε για τη διαδικασία της απαλλαγής. Ευχαρίστως θα ανταποκριθώ στο αίτημα αυτό, επειδή πιστεύω πως κάτι τέτοιο θα συμβάλει ακόμη περισσότερο στην αποσαφήνιση.
<P>
Η κυρία Langenhagen άσκησε στην έκθεσή της γενικά κριτική στην ανεξάρτητη δημοσιονομική ελεγκτή της Ένωσης σχετικά με μια έκθεση για το ερευνητικό κέντρο του Geel. Επιτρέψτε μου όμως να επισημάνω ότι είναι παράλογο να λέει κανείς ότι εκείνη είναι υπεύθυνη για το περιστατικό που συνέβη στο Geel σχετικά με το πλουτώνιο, διότι δεν έχει αρμοδιότητα παρακολούθησης της ατομικής ενέργειας ούτε και κανένα άλλο καθήκον εποπτείας στο Geel. Φυσικά όμως σημείωσα την κατηγορία αυτή και δρομολόγησα ήδη διοικητική εξέταση για να διαπιστωθεί αν υπήρχε, όπως υποστηρίζεται, υποχρέωση ενημέρωσης για τη συζήτηση της έκθεσης με το ερευνητικό κέντρο και τη μεταβίβασή της στο Ελεγκτικό Συνέδριο.
<P>
Κυρία Ferreira, σας συγχαίρω για την πρώτη σας αγόρευση στο Κοινοβούλιο και σας ευχαριστώ για την υπεράσπιση της συνεργασίας για το καλό της ευρωπαϊκής πολιτικής.
<P>
Τελειώνοντας, θέλω να πω ότι δεν βλέπω την αναβολή χορήγησης απαλλαγής ως αντιπαράθεση παρά βλέπω ότι το Ευρωπαϊκό Κοινοβούλιο έκανε χρήση του δικαιώματός του να απαιτεί πληροφορίες καθώς και να θέτει όρους και να καλεί την Επιτροπή να δρομολογεί μέτρα. Τούτο αποτελεί δικαίωμα του Ευρωπαϊκού Κοινοβουλίου. Επίσης, αντιλαμβάνομαι τα αιτήματα που περιλαμβάνει το ψήφισμα ως υποστήριξη στην πορεία προς την ανανέωση και της ευρωπαϊκής πολιτικής, και ως εκ τούτου μπορώ πραγματικά να σας υποσχεθώ ότι θα εξετάσουμε με μεγάλη ακρίβεια και θα πάρουμε πάρα πολύ σοβαρά όλα τα επιμέρους σημεία του ψηφίσματος και θα σας δώσουμε πολύ γρήγορα τις απαντήσεις μας σχετικά με τις πληροφορίες που ζητάτε και τα βήματα που κάναμε.
<P>
(Χειροκροτήματα)

<SPEAKER ID=58 NAME="Πρόεδρος">
Ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11.30.
<P>
(Η συνεδρίαση διακοπείσα στις 11.45 συνεχίζεται στις 12.00.)

<CHAPTER ID=4>
ΨΗΦΟΦΟΡIΕΣ
<SPEAKER ID=59 NAME="σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 77/780/ΕΟΚ σχετικά με τον συντονισμό των νομοθετικών, κανονιστικών και διοικητικών διατάξεων που αφορούν την ανάληψη και την άσκηση δραστηριότητας πιστωτικών ιδρυμάτων (12005/1/1999 - C5-0307/1999 - 1998/0253(COD))">

<P>
Πριν από την ψηφοφορία:
<P>
Bolkestein, Επιτροπή. (ΕΝ) Κατόπιν της χθεσινοβραδινής συζήτησης και επαναλαμβάνοντας τα επιχειρήματα που εξέθεσα χθες, θα ήθελα να παρουσιάσω συνοπτικά τη θέση της Επιτροπής. Οι δύο πρώτες τροπολογίες αφορούν τη δυνατότητα εξαργύρωσης στην ονομαστική αξία. Κατά τη γνώμη της Επιτροπής αυτό εισάγει άσκοπη νομική αβεβαιότητα στο κείμενο. Γι' αυτόν τον λόγο η Επιτροπή θεωρεί πως δεν μπορεί να συμφωνήσει με τις δύο πρώτες τροπολογίες.
<P>
Στις τροπολογίες αριθ. 3 και 4 προτείνεται να περιοριστούν σημαντικά οι περιπτώσεις, στις οποίες τα κράτη μέλη μπορούν να εξαιρούν από την εφαρμογή των διατάξεων της παρούσας οδηγίας ορισμένα ιδρύματα ηλεκτρονικού χρήματος. Όπως είπα χθές, εάν υπάρχουν βάσιμες ανησυχίες μπορούν να αντιμετωπιστούν στην αναθεώρηση ολόκληρης της διαδικασίας κατά τα προσεχή έτη. Επομένως, η Επιτροπή δεν μπορεί να αποδεχθεί τις τροπολογίες αριθ. 3 και 4.
<P>
Σχετικά με την τροπολογία αριθ. 5, την τελευταία τροπολογία, μολονότι η ίδια η Επιτροπή κρίνει την τροπολογία λιγότερο αρνητικά από ό,τι τις πρώτες τέσσερεις, παραμένει της άποψης πως θα ήταν προτιμότερο να απορριφθούν και οι πέντε τροπολογίες και να μείνει η πρόταση ως έχει.
<P>
(Ο Πρόεδρος αναγγέλλει την έγκριση της πρώτης κοινής θέσης (όπως τροποποιήθηκε) και την έγκριση της δεύτερης κοινής θέσης)
<P>
Σύσταση για τη δεύτερη ανάγνωση (A5-0084/2000) του κ. Staes, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 95/53/ΕΟΚ για τον καθορισμό των αρχών των σχετικών με τη διοργάνωση των επίσημων ελέγχων στον τομέα των ζωοτροφών (10804/1/1999 - C5-0273/1999 - 1998/0301(COD))
<P>
Πριν από τη ψηφοφορία:

<SPEAKER ID=60 NAME="Bolkestein">
Εκ μέρους της Επιτροπής, και ειδικά εκ μέρους του συναδέλφου μου κ. Byrne, θα ήθελα να δηλώσω πως η Επιτροπή θεωρεί πως μπορεί να αποδεχθεί όλες τις τροπολογίες που προτάθηκαν από το Κοινοβούλιο. Δεν χρειάζεται να προσθέσω τίποτα περισσότερο, αφού είμαι βέβαιος πως το Κοινοβούλιο θα χαιρετίσει αυτή την αποδοχή.
<P>
(Χειροκροτήματα)
<P>
(Ο Πρόεδρος αναγγέλλει την έγκριση της κοινής θέσης (όπως τροποποιήθηκε))
<P>
Έκθεση (A5-0072/2000) του κ. Lannoye, εκ μέρους της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/2/EΚ για τα πρόσθετα τροφίμων πλην των χρωστικών και των γλυκαντικών (COM(1999) 329 - C5-0068/1999 - 1999/0158(COD))
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (A5-0090/2000) του κ. Kirkhope, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Δημοκρατίας της Αυστρίας που αφορά λήψη απόφασης του Συμβουλίου για την καταπολέμηση της παιδικής πορνογραφίας στο Internet (10317/1999 - C5-0318/1999 - 1999/0822(CNS))
<P>
Πριν από την τελική ψηφοφορία:

<SPEAKER ID=61 NAME="Schreyer">
Αξιότιμοι κυρίες και κύριοι βουλευτές, η Επιτροπή υποστηρίζει όλες τις τροπολογίες που έγιναν δεκτές.
<P>
(Χειροκροτήματα)
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (A5-0091/2000) του κ. Frahm, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση απόφασης του Συμβουλίου που αφορά τη δημιουργία Ευρωπαϊκού Ταμείου για τους Πρόσφυγες (COM(1999) 686 - C5-0120/2000 - 1999/0274(CNS))
<P>
Πριν από τη ψηφοφορία επί των τροπολογιών:

<SPEAKER ID=62 LANGUAGE="NL" NAME="Oostlander">
 Κύριε Πρόεδρε, το Ευρωπαϊκό Λαϊκό Κόμμα ζητά να πραγματοποιηθεί ξεχωριστή ψηφοφορία για την τροπολογία 19, και μάλιστα προτείνουμε η ψηφοφορία να διεξαχθεί ξεχωριστά για κάθε τμήμα της τροπολογίας.

<SPEAKER ID=63 NAME="Πρόεδρος">
Λυπάμαι, αλλά είναι πάρα πολύ αργά. Η αίτηση υποβλήθηκε εκπρόθεσμα. Ο Κανονισμός ορίζει σαφέστατα πως οι αιτήσεις πρέπει να υποβάλλονται το βράδυ που προηγείται των ψηφοφοριών.
<P>
Θα ήθελα να εξηγήσω στο Σώμα πως αυτό το κάνουμε ούτως ώστε όλες οι πολιτικές ομάδες να μπορούν να προετοιμάζουν τα σημειώματά τους για τις ψηφοφορίες και να αποφεύγεται η σύγχυση κατά τη διεξαγωγή τους. Εάν αρχίσουμε να παραβαίνουμε αυτόν τον κανόνα το μόνο αποτέλεσμα θα είναι να δημιουργηθεί χάος κατά τη διάρκεια των ψηφοφοριών.
<P>
(Το Σώμα εγκρίνει το ψήφισμα νομοθετικού περιεχομένου)
<P>
Αιτιολογήσεις ψήφου
<P>
Έκθεση Staes (A5-0084/2000):

<SPEAKER ID=64 NAME="Caudron">
Η πρόταση που συζητάμε σήμερα στοχεύει στην τροποποίηση της οδηγίας 95/53/ΕΚ, ούτως ώστε να αποκτήσουμε ένα νομικό μέσο καλύτερα προσαρμοσμένο στις ανάγκες διενέργειας ελέγχων στον τομέα των ζωοτροφών.
<P>
Μετά από την κρίση της διοξίνης τον Μάιο του 1999 κρίθηκε απαραίτητη η προσαρμογή της εν λόγω νομοθεσίας. Η Επιτροπή είχε τότε εξαγγείλει ένα νομοθετικό πρόγραμμα με στόχο τη βελτίωση των κανονισμών σχετικά με την ασφάλεια των τροφίμων. Το πρόγραμμα εγκρίθηκε από το Συμβούλιο και από το Ευρωπαϊκό Κοινοβούλιο και περιλαμβάνει επανεξέταση της οδηγίας 95/53/ΕΚ.
<P>
Εκείνη την εποχή εντοπίστηκαν πολλά προβλήματα. Έτσι, εμφανίστηκαν και διαπιστώθηκαν στο πλαίσιο ενός ελέγχου από την Επιτροπή διάφορες δυσλειτουργίες στη διαχείριση της κρίσης, και ιδιαίτερα άσχημος συντονισμός μεταξύ των διαφόρων αρμόδιων αρχών. Οι πληροφορίες σχετικά με τη μόλυνση από τη διοξίνη παρασχέθηκαν αργοπορημένα στην Επιτροπή και τα μέτρα που ελήφθησαν σε εθνικό επίπεδο ήταν ανεπαρκή.
<P>
Προκειμένου να αντιμετωπίσει αυτές τις ελλείψεις, στόχος της πρότασης είναι να καταστεί δυνατόν οι εμπειρογνώμονες της Επιτροπής και των κρατών μελών να διενεργούν ελέγχους όχι μόνο στην Κοινότητα, αλλά και στις τρίτες χώρες, ειδικά εφόσον εμφανιστεί κάποιο φαινόμενο ικανό να επηρεάσει αρνητικά την ασφάλεια των ζωοτροφών που διατίθενται στην Κοινότητα. Στόχος της πρότασης είναι επίσης να θεσπιστεί ένα καθεστώς διασφάλισης και να δοθεί στην Επιτροπή η δυνατότητα, σε περίπτωση ανάγκης, να αποστέλλει εσπευσμένα επιτόπου κοινοτικούς εμπειρογνώμονες, προκειμένου να εξακριβώσουν κατά πόσον τηρούνται οι κοινοτικοί κανονισμοί και να λάβουν, εάν χρειαστεί, τα απαραίτητα μέτρα. Η πρόταση αναθέτει επιπλέον στην Επιτροπή να εγκρίνει, εκτός από τα γενικά προγράμματα που προβλέπονται ήδη από την οδηγία 95/53/ΕΚ, ειδικά συντονισμένα προγράμματα ελέγχου σε περίπτωση αιφνίδιας μόλυνσης που μπορεί να αποτελέσει άμεσο και σοβαρό κίνδυνο για την υγεία ανθρώπων και ζώων.
<P>
Στην κοινή θέση δεν γίνεται αποδεκτό το δικαίωμα της Ευρωπαϊκής Επιτροπής να λαμβάνει τα κατάλληλα μέτρα διασφάλισης για τις ζωοτροφές σε περίπτωση έκτακτης ανάγκης. Πρόκειται βεβαίως για κάτι πολύ μεμπτό αλλά και ανεύθυνο! Γι' αυτό ο εισηγητής προτείνει την επανεισαγωγή αυτής της διάταξης, κάτι για το οποίο εκφράζω την ικανοποίησή μου, γιατί χωρίς αυτή η προστασία των καταναλωτών σε περιπτώσεις επισιτιστικής κρίσης δεν διασφαλίζεται.
<P>
Έκθεση Lannoye (A5-0072/2000):

<SPEAKER ID=65 NAME="Caudron">
Θέλω να συγχαρώ τον εισηγητή για την εργασία του σχετικά με την πρόταση τροποποίησης της οδηγίας 95/2/EΚ. Η οδηγία αυτή επιτρέπει τη χρήση στα τρόφιμα ορισμένων νέων πρόσθετων ουσιών οι οποίες απαγορεύονται επί του παρόντος, αλλά αξιολόγησαν πρόσφατα από την Επιστημονική Επιτροπή Τροφίμων ως κατάλληλες για την ανθρώπινη διατροφή.
<P>
Η έκθεση εκφράζει σαφώς τις ανησυχίες των καταναλωτών έναντι των πρόσθετων και των χημικών ουσιών που κατακλύζουν την καθημερινή διατροφή, η οποία άλλαξε ριζικά υπό την πίεση των αλλαγών του τρόπου διαβίωσης και της συμβολής νέων τεχνικών. Ο χρόνος προετοιμασίας του γεύματος μειώθηκε σημαντικά, κάτι που μας οδηγεί πολύ συχνά στην κατανάλωση προκατασκευασμένων τροφίμων, που είναι μεν πρακτικά αλλά δεν ικανοποιούν ουσιαστικά τις επιταγές της γεύσης μας και κυρίως τις ανάγκες μας σε βιταμίνες, μεταλλικά άλατα ·. Πράγματι, τα βιομηχανικά τρόφιμα που φτάνουν στο πιάτο μας συχνά έχουν υποστεί μεγάλες τροποποιήσεις με αποτέλεσμα να σημειώνεται απώλεια γεύσης, υφής και χρωματισμού. Για την αντιμετώπιση των μειονεκτημάτων αυτών ο χημικός τροφίμων προσθέτει αρώματα, εξασθενητές γεύσης, σταθεροποιητές, χρωστικές ουσίες, κ.λπ.. Εξάλλου, καθώς οι αλυσίδες διανομής επιμηκύνονται συνεχώς, η προσφυγή σε συντηρητικές και αντιοξειδωτικές ουσίες καθίσταται αναπόφευκτη.
<P>
Η κατάσταση αυτή προκαλεί φυσικά την ανησυχία των καταναλωτών, οι οποίοι, μετά από τις πρόσφατες επισιτιστικές κρίσεις, εκφράζουν όλο και περισσότερο την επιθυμία να ξέρουν τι τρώνε! Σε αυτές τις ανησυχίες η Ευρωπαϊκή Ένωση έχει να αντιπαρατάξει ένα ιδιαίτερα περίπλοκο νομοθετικό οπλοστάσιο, το οποίο υποτίθεται ότι στοχεύει στην εκμηδένιση κάθε κινδύνου για τον καταναλωτή. Έτσι, για να αιτιολογηθεί η προσθήκη ενός προσθέτου σε κάποιο τρόφιμο πρέπει να πληρούνται τρία κριτήρια για τα οποία τα περιθώρια ερμηνείας παραμένουν πολύ μεγάλα. Το πρώτο είναι η τεχνολογική ανάγκη του προς έγκριση προσθέτου. Η εν λόγω ανάγκη καθορίζεται προφανώς από τη βιομηχανία, για την οποία πρυτανεύει πάνω από όλα η μείωση του κόστους παραγωγής και η κατάκτηση των αγορών. Το κριτήριο αυτό βαρύνει επί του παρόντος καταλυτικά στη ζυγαριά. Το δεύτερο είναι η χρησιμότητα για τον καταναλωτή, που αποτελεί μια ιδιαίτερα αφηρημένη έννοια. Επιθυμεί άραγε ο καταναλωτής να τρώει φρούτα και λαχανικά που μπορούν να διατηρούνται στο ψυγείο του για έναν μήνα χωρίς να αλλοιώνεται η όψη τους; Το τελευταίο κριτήριο είναι η αβλάβεια. Πριν από τη χορήγηση άδειας για τη χρησιμοποίηση μιας ουσίας ως προσθέτου τροφίμων, αυτή υποβάλλεται κατ' αρχήν σε τοξικολογικό έλεγχο. Συνήθως διενεργείται σειρά δοκιμασιών σε πειραματόζωα προκειμένου να διαπιστωθεί κατά πόσον η εν λόγω ουσία είναι αβλαβής και μπορεί να καταναλωθεί χωρίς πρόβλημα.
<P>
Παραμένουν όμως ελλείψεις! Αφενός, ο άνθρωπος δεν αντιδρά σε όλες τις περιπτώσεις όπως τα ζώα. Έτσι λοιπόν η εφαρμογή στον άνθρωπο των αποτελεσμάτων που προκύπτουν βάσει πειραμάτων σε ζώα είναι πάντα προβληματική. Αφετέρου, από τα πειράματα αυτά αξιολογείται η επίδραση κάθε ουσίας χωριστά. Όμως, τα τρόφιμα που καταναλώνουμε περιέχουν συχνά συνδυασμούς διαφόρων ουσιών τις συνέπειες των οποίων δεν γνωρίζουμε πάντα! Η αρχή της προφύλαξης πρέπει να χρησιμοποιείται με τη μεγαλύτερη δυνατή αυστηρότητα στον τομέα των τροφίμων! Η πρόταση όμως της Επιτροπής δεν έλαβε αρκετά υπόψη της την εν λόγω αρχή! Αναμένουμε λοιπόν από την Επιτροπή να μας προτείνει διατάξεις με τις οποίες θα βελτιώνεται η προστασία των καταναλωτών, αλλά και θα προωθείται μια ποιοτική διατροφή!
<P>
Έκθεση Kirkhope (A5-0090/2000):

<SPEAKER ID=66 NAME="Blak και Lund">
Οι Δανοί Σοσιαλδημοκράτες βουλευτές του Ευρωπαϊκού Κοινοβουλίου επέλεξαν να υπερψηφίσουν την έκθεση και να στηρίξουν πλήρως και συνολικά τις πρωτοβουλίες που περιέχονται σε αυτή. Το Διαδίκτυο έχει δημιουργήσει μια εντελώς νέα κατάσταση που ευνοεί την αναπαραγωγή, την πώληση και τη διανομή υλικού παιδικής πορνογραφίας. Το Διαδίκτυο λειτουργεί ανεξάρτητα από εθνικά σύνορα και γι' αυτό δεν είναι δυνατόν για ένα μεμονωμένο κράτος να παρεμποδίσει αποτελεσματικά τη διάδοση της παιδικής πορνογραφίας. Πρωτοβουλίες σαν και τούτη, όπου η συνεργασία μεταξύ κρατών εντείνεται σε μια κοινή προσπάθεια κατά της διάδοσης της παιδικής πορνογραφίας, είναι αδήριτα αναγκαίες.

<SPEAKER ID=67 NAME="Caudron">
Όπως είπα κατά την προηγούμενη περίοδο συνόδου, με την ευκαιρία μιας συζήτησης σχετικά με τον παιδεραστικό σεξουαλικό τουρισμό, δεν υπάρχει τίποτα πιο φρικτό και σιχαμερό από τη σεξουαλική εκμετάλλευση των παιδιών. Ωστόσο, πρέπει να παραδεχθούμε πως το Internet διευκολύνει αυτές τις "πρακτικές" , επιτρέποντας στα άτομα με κάθε είδους διαστροφή να έχουν πρόσβαση ανώνυμα σε ιστοχώρους με απαγορευμένο περιεχόμενο.
<P>
Βάσει της πολύ ανησυχητικής αυτής διαπίστωσης είναι απαραίτητο να σκεφθούμε μέσα καταπολέμησης αυτού του φαινομένου προκειμένου να προστατεύσουμε τα παιδιά μας. Χαιρετίζω εξάλλου την εργασία της Επιτροπής Ελευθεριών, που κατέληξε στην υποβολή πολύ ενδιαφερουσών προτάσεων. Έτσι, η εν λόγω επιτροπή προτείνει σε κάθε κράτος μέλος της Ευρωπαϊκής Ένωσης να ανατεθεί σε ειδικές μονάδες της αστυνομίας να εποπτεύουν το Internet αναζητώντας υλικό παιδικής πορνογραφίας. Πράγματι, εάν θέλουμε να καταπολεμήσουμε αποτελεσματικά την παιδική πορνογραφία που κυκλοφορεί στο Internet, δεν αρκεί η αντίδρασή μας ενάντια στα αδικήματα που αποκαλύπτονται. Η έκθεση ορίζει εξάλλου το 16ο έτος ως όριο ηλικίας για τον καθορισμό αυτού που πρέπει να θεωρείται παιδική πορνογραφία.
<P>
Υποστηρίζω επίσης τον εισηγητή στο επίμονο αίτημά του να καταστεί πιο δεσμευτική η απόφαση του Συμβουλίου και να μην αφήνονται τα προτεινόμενα μέτρα στη διακριτική ευχέρεια των κρατών μελών.
<P>
Ομοίως, το "αδίκημα της παιδικής πορνογραφίας" πρέπει να γίνεται αντιληπτό υπό ευρεία έννοια! Προτείνεται να προστεθεί η φράση "η παραγωγή, πώληση και διανομή ή άλλες μορφές διακίνησης υλικού παιδικής πορνογραφίας και η κατοχή τέτοιου υλικού τιμωρούνται" . Ωστόσο, "η κατοχή τιμωρείται μόνον όταν είναι αποτέλεσμα εν γνώσει ή εκ προθέσεως δράσης (ή) όταν συνεχίζεται σκοπίμως" . Χωρίς αυτή τη διευκρίνιση χρήστες που, "σερφάροντας" στο Internet πέφτουν εκ παραδρομής σε ιστοχώρο με υλικό παιδικής πορνογραφίας, μπορεί να θεωρούνται επίσης ένοχοι διάπραξης ποινικού αδικήματος. Ο ορισμός του αδικήματος επεκτείνεται επίσης σε απεικονίσεις οι οποίες, αν και δεν παρουσιάζουν παιδιά, μπορούν ή θέλουν να δημιουργήσουν αυτή την εντύπωση. Οι χρήστες υλικού παιδικής πορνογραφίας πρέπει να υφίστανται παραδειγματικές κυρώσεις.
<P>
Είναι εξάλλου πολύ σημαντικό να βελτιωθεί η συνεργασία μεταξύ των αστυνομικών δυνάμεων των κρατών μελών μέσω της Europol.
<P>
Το Ευρωπαϊκό Κοινοβούλιο πρέπει να υποβάλει τολμηρές προτάσεις και να επιδείξει μεγάλη επαγρύπνηση. Χρειάζεται να κινητοποιήσουμε όλα τα πιθανά προληπτικά και κατασταλτικά μέσα προκειμένου να καταπολεμήσουμε αυτά τα φαινόμενα. Η παρούσα πρόταση κινείται προς αυτή την κατεύθυνση και γι' αυτόν τον λόγο δεν μπορώ παρά να την υποστηρίξω.

<SPEAKER ID=68 NAME="Darras">
Αυτή η πρωτοβουλία του Συμβουλίου είναι απαραίτητη γιατί δεν μπορεί να χρησιμοποιείται η παιδική ηλικία και η αθωότητα για εμπορικούς σκοπούς που εξευτελίζουν και αρνούνται κάθε ανθρώπινη αξία. Είναι κεφαλαιώδους σημασίας να μπορούμε να προλαμβάνουμε αυτές τις παραβιάσεις των δικαιωμάτων του ανθρώπου και του παιδιού και να μην αρκούμαστε στην εκ των υστέρων αντίδραση. Συμμερίζομαι την άποψη του εισηγητή μας και της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων να καταστεί πιο δεσμευτική η πρόταση του Συμβουλίου. Ο ορισμός των αδικημάτων της παιδικής πορνογραφίας πρέπει επίσης να γίνει αυστηρότερος, και συμφωνώ απολύτως με την κοινοβουλευτική επιτροπή πως "η παραγωγή, πώληση και διανομή ή άλλες μορφές διακίνησης υλικού παιδικής πορνογραφίας και η κατοχή τέτοιου υλικού τιμωρούνται" . Ωστόσο, "η κατοχή τιμωρείται μόνον όταν είναι αποτέλεσμα εν γνώσει ή εκ προθέσεως δράσης" .
<P>
Χρειαζόμαστε την κινητοποίηση και την επαγρύπνηση όλων των πολιτών και όχι μόνο των αστυνομικών δυνάμεων μέσω της Europol, των δημόσιων αρχών, αλλά και των χρηστών του Internet, των οικονομικών παραγωγών του δικτύου, προκειμένου να καταφέρουμε να εντοπίσουμε τους χρήστες αυτών των ηλεκτρονικών μηνυμάτων. Όσα διακυβεύονται είναι εξαιρετικά σημαντικά και αξιώνουν κατά συνέπεια μια γενική κινητοποίηση εναντίον αυτού του κινδύνου. Αυτός είναι και ο λόγος που δεν μπορώ παρά να υπεψηφίσω την έκθεση αυτή.

<SPEAKER ID=69 LANGUAGE="SV" NAME="Malmstrφm, Paulsen">
και Olle Schmidt (ELDR), γραπτώς. (SV) Σε ό,τι αφορά τις προτάσεις τροπολογίας 22-28, οι οποίες αποτελούν αντικείμενο κοινής ψηφοφορίας, θέλουμε να δηλώσουμε τα εξής: αντιμετωπίζουμε με πολύ μεγάλη σοβαρότητα το πρόβλημα της παιδικής πορνογραφίας, τόσο στο Internet όσο και σε άλλα μέσα, και φυσικά συμμεριζόμαστε την άποψη ότι τόσο τα κράτη μέλη όσο και οι υποψήφιες χώρες θα πρέπει να καταβάλουν κάθε δυνατή προσπάθεια για να καταπολεμήσουν την παιδική πορνογραφία. Εξίσου σημαντικό είναι να ληφθούν κοινά και αποτελεσματικά μέτρα, καθώς και να ενημερώνεται αδιαλείπτως το Ευρωπαϊκό Κοινοβούλιο για την πορεία αυτού του έργου.
<P>
Θεωρούμε πως η πρόταση τροπολογίας 24 δεν είναι πολιτικά επιθυμητή για τους ίδιους λόγους που είμαστε αντίθετοι με τις προτάσεις σχετικά με την κατάρτιση ειδικών αρχείων με τους καταδικασθέντες για σεξουαλικά εγκλήματα (προτάσεις τροπολογίας 21, 30 και 32). Ο προσδιορισμός της ταυτότητας των ατόμων στα οποία διατίθεται μια ηλεκτρονική διεύθυνση θα συνεπαγόταν, ακόμη κι αν ήταν τεχνικά δυνατός, μια εκτεταμένη παραβίαση της ατομικής ακεραιότητας και θα ενείχε επίσης τον κίνδυνο να αποτρέψει τη νόμιμη και ιδιαίτερα επιθυμητή χρήση του Internet.

<SPEAKER ID=70 NAME="Montfort">
Ο 21ος αιώνας είναι ο αιώνας των επικοινωνιών. Παραδόξως, πολύ πιο συχνά επικοινωνούμε με φίλους ή συναδέλφους στην άκρη του κόσμου παρά συζητάμε με τους γείτονές μας. Στην τεράστια αυτή αγορά του Internet ορισμένοι βρήκαν ένα μέσο εύκολου πλουτισμού εκμεταλλευόμενοι την ανθρώπινη δυστυχία. Αμοραλιστές παραγωγοί και διανομείς αποφάσισαν να ικανοποιήσουν τις διεστραμμένες επιθυμίες ορισμένων ατόμων, διαδίδοντας μέσω του Internet υλικό παιδικής πορνογραφίας.
<P>
Κανείς δεν ταράζεται στη θέα τόσων πορνών που περιφέρονται στους δρόμους κοντά σε αυτό το κτήριο ή που εκτίθενται στις βιτρίνες των Βρυξελλών και κανείς δεν διαμαρτύρεται όταν τα περίπτερα πωλούν, έστω και στα ψηλά ράφια, περιοδικά που εκθειάζουν τις χειρότερες διαστροφές, μεταξύ των οποίων και η παιδεραστία. Εντούτοις, σαν όλα αυτά να μη συνδέονται, το Κοινοβούλιό μας συνταράζεται σήμερα από την παιδική πορνογραφία. Η ανοχή αποδεικνύει για μια ακόμα φορά την καταστροφή που προκαλεί: ικανοποιώντας τα πάθη ορισμένων παραμένει πηγή δυστυχίας για πολλούς άλλους. Είναι επομένως απαραίτητο οι αστυνομικές και δικαστικές υπηρεσίες των κρατών μας να αποκτήσουν τα μέσα καταπολέμησης μιας μάστιγας που πλήττει τους ασθενέστερους από εμάς. Σε αυτόν τον τομέα, λόγω της διασυνοριακής του φύσης, μπορεί να αποδειχθεί χρήσιμη η συμβολή της Ευρωπαϊκής Ένωσης.
<P>
Εάν όμως ο αγώνας πρέπει να αποτελέσει αντικείμενο διεθνούς συνεργασίας, είναι εξίσου απαραίτητο να διεξάγεται καθημερινά, ανατρέποντας τον κοινότοπο χαρακτήρα όλων αυτών των πρακτικών. Θα μου αντιπαραθέσουν, ως συνήθως, το επιχείρημα πως αυτό ανέκαθεν υπήρχε και πάντα θα υπάρχει. Πόση μοιρολατρία, πόση εγκατάλειψη και πόση περιφρόνηση για τον άνθρωπο δεν περιέχει αυτό το σχόλιο! Εκφράζω την ικανοποίησή μου που τα θεσμικά μας όργανα συνειδητοποιούν σήμερα αυτή την τραγωδία που ζουν χιλιάδες παιδιά στον κόσμο, ακόμα και στις χώρες μας, και που αποφασίζουν να την αντιμετωπίσουν.
<P>
Φοβάμαι ωστόσο μήπως το σύνηθες φαινόμενο των "δύο μέτρων και δύο σταθμών" αφαιρέσει από αυτά τα μέτρα το νόημά τους: πράγματι, πόσο αξιόπιστες μπορούν να είναι κάποιες πολιτικές που περιορίζουν τον αγώνα για την ανθρώπινη αξιοπρέπεια σε ορισμένους αποκλείοντας κάποιους άλλους; Τα παιδιά χρειάζονται βέβαια ιδιαίτερη προστασία εκ μέρους μας, όμως σε μια κοινωνία που έχει χάσει τα σημεία αναφοράς της, όποια κι αν είναι αυτά, και η οποία στο όνομα της ατομικής ελευθερίας παραπετά τα θύματα της ζωής είναι καθήκον μας να αγωνιστούμε ώστε όλοι, παιδιά και ενήλικες, να μπορούν να ζουν αξιοπρεπώς.
<P>
Ελπίζω, χωρίς ωστόσο να το πολυπιστεύω, πως θα έρθει μια μέρα που το κοινό καλό θα ξαναγίνει το βασικό μας μέλημα για να ικανοποιούμε όχι πλέον τα πιο ποταπά πάθη αλλά τις υψηλότερες φιλοδοξίες.
<P>
Έκθεση Frahm (A5-0091/2000) :

<SPEAKER ID=71 LANGUAGE="FR" NAME="Laguiller">
Κύριε Πρόεδρε, η δημιουργία αυτού του Ευρωπαϊκού Ταμείου για τους Πρόσφυγες είναι πράγματι το ελάχιστο που μπορούμε να κάνουμε για την υποδοχή των προσφύγων και των βιαίως εκτοπισθέντων ατόμων που ενδέχεται να έρθουν στο έδαφος της Ευρωπαϊκής Ένωσης. Επομένως, ψηφίζουμε υπέρ της δημιουργίας αυτού του Ταμείου, παρ' όλο που είναι προφανές πως δεν επαρκεί για τη διασφάλιση της υποδοχής των προσφύγων υπό κατάλληλες συνθήκες και μολονότι χρησιμεύει κυρίως ως άλλοθι.
<P>
Ας υπενθυμίσουμε μόνο την ακατονόμαστη συμπεριφορά των ευρωπαϊκών χωρών, κυρίως εκείνων που ευθύνονται για τους βομβαρδισμούς στη Σερβία και στο Κοσσυφοπέδιο, απέναντι στους πρόσφυγες που αναγκάστηκαν να εξοριστούν, πολλοί εκ των οποίων εξαιτίας ακριβώς αυτών των βομβαρδισμών. Πρόκειται για πρόσφυγες που η πλούσια Ευρώπη άφησε να αναλάβουν κυρίως οι γειτονικές χώρες της περιοχής, οι οποίες δεν έχουν ακόμη ανακάμψει από τη δοκιμασία.
<P>
Επιπλέον, καταγγέλλουμε το γεγονός ότι τα κράτη της Ευρωπαϊκής Ένωσης καθιστούν ολοένα και πιο περιοριστική και αυθαίρετη τη χορήγηση του καθεστώτος του πρόσφυγα. Καταγγέλλουμε το γεγονός ότι πολλές γυναίκες και άνδρες που δραπετεύουν από την καταπίεση τελικά δεν αποκτούν αυτό το καθεστώς και μετατρέπονται σε λαθρομετανάστες, που αντιμετωπίζουν μονίμως την απειλή της απέλασης στη χώρα από την οποία προέρχονται, με όλους τους συχνά σοβαρούς κινδύνους που συνεπάγεται κάτι τέτοιο.

<SPEAKER ID=72 LANGUAGE="FR" NAME="Berthu">
. (FR) Η δημιουργία ενός Ευρωπαϊκού Ταμείου για τους Πρόσφυγες, που μόλις ενέκρινε το Ευρωπαϊκό Κοινοβούλιο παρά την αρνητική ψήφο της Ομάδας Ένωση για την Ευρώπη των Εθνών, αποτελεί ένα καλό παράδειγμα αυτών των υποκριτικών προτάσεων, οι οποίες δεν θα επιλύσουν τίποτα επιτόπου και οι οποίες το μόνο που θα κάνουν είναι να συντελέσουν στην επιδείνωση της κατάστασης, μεταθέτοντας στην Ευρώπη δαπανηρές και ανεξέλεγκτες αρμοδιότητες.
<P>
Όπως δήλωσα στη χθεσινή μου παρέμβαση, αυτό το Ταμείο δεν προορίζεται ειδικά να αντιμετωπίσει σπάνιες, εξαιρετικές και τραγικές καταστάσεις εισροής προσφύγων που προέρχονται από χώρες σε κρίση. Σκοπός του είναι να πραγματοποιεί τακτικά ανακατανομές των πιστώσεων για τη διαχείριση της συνήθους ροής των πάσης φύσεως προσφύγων που κατευθύνονται προς τις πιο αναπτυγμένες χώρες.
<P>
Όμως, τι παραπάνω θα προσφέρει αυτό το Ταμείο σε σχέση με την υφιστάμενη κατάσταση; Όπως στην περίπτωση των διαρθρωτικών ταμείων, πρόκειται να πείσουμε τους πολίτες ότι η Ευρώπη τους διανέμει χρήματα που έπεσαν από τον ουρανό για να τους βοηθήσει να χειριστούν τα θέματα των προσφύγων. Στην πραγματικότητα αυτά τα χρήματα δεν πέφτουν από τον ουρανό παρά λαμβάνονται από τους ίδιους αυτούς πολίτες χωρίς να το αντιλαμβάνονται. Έτσι, η Ευρώπη αποκτά καλή φήμη με λίγα έξοδα.
<P>
Η διαδικασία είναι πάντοτε η ίδια: επιλέγουμε μια θλιβερή κατάσταση (εδώ αυτή των προσφύγων) προκειμένου να κάνουμε επίκληση όχι στην ορθολογική εξήγηση, αλλά στη συμπάθεια του κόσμου. Διευκρινίζουμε ότι η Ευρώπη θα συνεργήσει στην επίλυση του προβλήματος με το μικρότερο δυνατό κόστος και για να το αποδείξουμε δηλώνουμε ότι το νέο Ταμείο θα είναι ένας οργανισμός με λίγες αρμοδιότητες στον οποίο θα διατίθενται μόνο περιορισμένες πιστώσεις. Όμως, στα χρόνια που θα ακολουθήσουν θα αντιληφθούμε ότι οι αρμοδιότητες που μεταφέρθηκαν στις Βρυξέλλες εκτελούνται με ελάχιστα αυστηρό τρόπο, δεδομένου ότι είναι εξαιρετικά απομακρυσμένες από τους πολίτες, ότι το Ταμείο έχει αφαιρέσει κάθε ευθύνη από τα κράτη, ότι χρειάζονται επομένως επιπλέον χρήματα, ότι χρειάζονται επίσης Ευρωπαίοι ελεγκτές για να παρακολουθούν τη χρησιμοποίηση των πιστώσεων και ότι χρειάζεται επίσης μια ευρωπαϊκή διοίκηση για να διαχειρίζεται αυτό που θα έχει μετατραπεί σε ανεξέλεγκτο τέρας.
<P>
Συμβάλλουμε άμεσα στη γέννηση ενός νέου ευρωπαϊκού παραγώγου, που θα είναι εξαιρετικά δαπανηρό για όλους και το οποίο θα έχει ως μοναδικό αποτέλεσμα να μεταμορφώσει τα κράτη σε οργανισμούς λαμβάνοντες βοήθεια, και μάλιστα με τα δικά τους χρήματα.

<SPEAKER ID=73 LANGUAGE="FR" NAME="Caudron">
Στο τέλος του 1998 η Επιτροπή μάς πρότεινε ένα πρόγραμμα κοινοτικής δράσης με στόχο την προώθηση της ενσωμάτωσης των προσφύγων στην Ένωση. Μετά από τη γνωμοδότησή μας και τις αντιδράσεις του Συμβουλίου η Επιτροπή αντικατέστησε αυτό το σχέδιο με μια πρόταση δημιουργίας ενός Ευρωπαϊκού Ταμείου για τους Πρόσφυγες πενταετούς, σε πρώτη φάση, διάρκειας (2000-2004), και οφείλω να ομολογήσω πως είμαι πολύ ικανοποιημένος με αυτό!
<P>
Παρουσιάζοντας ένα πολυετές σχέδιο και στο ευρύτερο πεδίο δράσης η Επιτροπή βασίζεται στη Συνθήκη του Αμστερνταμ για να διεξάγει ορισμένες μακροπρόθεσμες δράσεις υπέρ των προσφύγων και των εκτοπισθέντων, καθώς και για να ανταποκριθεί στις απαιτήσεις που διατύπωσε το Ευρωπαϊκό Συμβούλιο του Tampere τον Οκτώβριο του 1999, όσον αφορά τη δημιουργία ενός μηχανισμού προσαρμοσμένου στις καταστάσεις έκτακτης ανάγκης.
<P>
Αυτό αποτελεί μια σαφή βελτίωση σε σχέση με την πρακτική που έχει επικρατήσει μέχρι τώρα.
<P>
Το Ταμείο αυτό θεσπίζει ένα σύστημα χρηματοδοτικής ανακατανομής, προκειμένου να εξισορροπηθούν τα βάρη που έχουν αναλάβει τα κράτη μέλη για να υποδεχτούν τους πρόσφυγες και προκειμένου τα κράτη με το λιγότερο αναπτυγμένο σύστημα υποδοχής να μπορέσουν να αναπληρώσουν την καθυστέρησή τους.
<P>
Το Ταμείο θα ενσωματώσει σε ένα μόνο όργανο τις τρεις πτυχές της ευρωπαϊκής πολιτικής σχετικά με τους πρόσφυγες: την υποδοχή, την ενσωμάτωση και τον επαναπατρισμό των προσφύγων και των εκτοπισθέντων. Κατά συνέπεια, θα επιτρέπει τη στήριξη εντός των κρατών μελών κάποιων δράσεων, όπως η βελτίωση των συνθηκών υποδοχής και των διαδικασιών που αφορούν υποδομές και υπηρεσίες (στέγαση, υλική βοήθεια, κοινωνική πρόνοια, βοήθεια σε διοικητικά θέματα), η ενσωμάτωση των ατόμων που διαθέτουν μια μορφή σταθερής διεθνούς προστασίας, ο εκούσιος επαναπατρισμός και η επανένταξη στη χώρα προέλευσης.
<P>
Ομάδες στόχοι είναι οι πρόσφυγες, βάσει της Σύμβασης της Γενεύης, τα άτομα που έχουν κάνει αίτηση για να αποκτήσουν αυτό το καθεστώς και οι εκτοπισθέντες που έχουν ζητήσει προσωρινή προστασία. Εκτός από τα διαρθρωτικά μέτρα, η Επιτροπή προτείνει το Ταμείο να χρησιμοποιείται επίσης για τη χρηματοδότηση επειγόντων μέτρων σε περίπτωση αιφνίδιας μαζικής εισροής προσφύγων.
<P>
Για το οικονομικό έτος 2000 η Επιτροπή προτείνει προικοδότηση 26 εκατ. ευρώ για διαρθρωτικά μέτρα και 10 εκατ. ευρώ και τα επείγοντα μέτρα. Αυτή η προικοδότηση συχνά δεν ανταποκρίνεται στις ανάγκες. Ο προϋπολογισμός αυτού του Ταμείου πρέπει να αυξηθεί εάν θέλουμε να έχουμε αποτελέσματα. Η Ευρωπαϊκή Επιτροπή πρέπει να μας παρουσιάσει εκτιμήσεις των χρηματοδοτικών πόρων για όλη την περίοδο του προγράμματος στο πλαίσιο των σημερινών δημοσιονομικών προοπτικών και, σε περίπτωση που χρειαστεί, μια πρόταση αναθεώρησης των πιστώσεων, δεδομένου ότι θα χρειαστούν πολύ μεγαλύτερα ποσά για να υλοποιηθούν οι στόχοι του Ταμείου.
<P>
Θα ολοκληρώσω επιμένοντας στο γεγονός ότι η δημιουργία αυτού του Ευρωπαϊκού Ταμείου για τους πρόσφυγες αποτελεί ένα πρώτο βήμα προς ένα κοινό καθεστώς ασύλου και ότι πρέπει να εξακολουθήσουμε να εργαζόμαστε προς αυτή την κατεύθυνση!

<SPEAKER ID=74 LANGUAGE="DE" NAME="Schrφder, Ilka">
 - (DE) Εάν η δημιουργία ενός Ευρωπαϊκού Ταμείου για τους Πρόσφυγες είχε ως στόχο να διαμορφώσει την πολιτική για το άσυλο και τους πρόσφυγες στα κράτη μέλη της Ένωσης έτσι ώστε να γίνει πιο ανθρώπινη και ανοιχτή, θα έπρεπε να επικροτηθεί το βήμα αυτό. Όμως, το συγκεκριμένο ταμείο που συστάθηκε με τη συνένωση τριών θέσεων του προϋπολογισμού δεν πρόκειται να επιτύχει κάτι τέτοιο. Δεν φάνηκε μόνο στη συζήτηση ποιο είναι το πραγματικό ζητούμενο κατά τη δημιουργία του Ευρωπαϊκού Ταμείου για τους Πρόσφυγες, δηλαδή η "κατανομή των βαρών" .
<P>
Η ερμηνεία της μετανάστευσης προσώπων που αναζητούν προστασία στην ΕΕ ως "βάρους" που πρέπει να "κατανεμηθεί" είναι μια ουσιαστικά εσφαλμένη προσέγγιση. Πάνω σε μια τέτοια βάση δεν μπορεί να διαμορφωθεί πολιτική που θα ανταποκρίνεται στις ανάγκες καταδιωκομένων και εκτοπισμένων προσώπων με βάση τα ανθρώπινα δικαιώματα. Η πολιτική των κρατών μελών και της Ένωσης προσανατολίζεται στην απομόνωση και στην απόκρουση των προσφύγων - αυτό κατέστη πρόσφατα σαφές από τη συμπερίληψη μιας "ρήτρας επιστροφής" στη Σύμβαση Λομέ. Αν αυτές είναι οι βασικές γραμμές της ευρωπαϊκής πολιτικής για το άσυλο και τους πρόσφυγες και αν οι πρόσφυγες θεωρούνται "βάρη" , τότε η δημιουργία ενός ταμείου για τους πρόσφυγες δεν είναι παρά μασκάρεμα για να κρυφτεί το αληθινό πρόσωπο μιας ευρωπαϊκής πολιτικής απομόνωσης.
<P>
Το Ταμείο με τη συγκεκριμένη μορφή δεν ωθεί κανένα κράτος να αλλάξει πολιτική και να γίνει πιο ανοιχτό ως προς την υποδοχή προσφύγων. Επίσης, το Ταμείο δεν μπορεί να επιφέρει βελτίωση ως προς τη νομική ασφάλεια των προσώπων που διώκονται και ζητούν προστασία. Ακριβώς όμως αυτό καθώς και τα δικαιώματα συμμετοχής των προσφύγων θα έπρεπε να είναι το ζητούμενο!
<P>
Η Ευρωπαϊκή Ένωση απαιτεί ελευθερία για το κεφάλαιο σε παγκόσμιο επίπεδο, ενώ συνεχίζει να περιορίζει την ελευθερία προσώπων κλείνοντας σύνορα και απομονώνοντας τους πρόσφυγες και τους αιτούντες άσυλο. Κάθε χρόνο χάνουν τη ζωή τους, δολοφονούνται, πολλοί πρόσφυγες στα εξωτερικά σύνορα της ΕΕ.
<P>
Θα ήταν ψευδαίσθηση να υποθέσει κανείς εν όψει όλων αυτών ότι με τη δημιουργία ενός ταμείου για τους πρόσφυγες θα γίνει πιο ανθρώπινη η πολιτική για το άσυλο και τους πρόσφυγες. Γι' αυτό απέχω από την ψηφοφορία.

<SPEAKER ID=75 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση διακοπείσα στις 12.25 συνεχίζεται στις 15.00)

<CHAPTER ID=5>
Αέ  ϊύ ί  23/24 ί 2000  ό
<SPEAKER ID=76 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης του Ευρωπαϊκού Συμβουλίου και της δήλωσης της Επιτροπής σχετικά με τα αποτελέσματα του Ευρωπαϊκού Συμβουλίου στη Λισαβόνα, της Συνόδου Κορυφής για κοινωνικά θέματα.

<SPEAKER ID=77 NAME="Gama">
Κυρία Πρόεδρε, κυρίες και κύριοι βουλευτές, το Ευρωπαϊκό Συμβούλιο της Λισσαβόνας σίγουρα έδωσε μια νέα ώθηση στην ευρωπαϊκή ατζέντα, και οι κυρίες και κύριοι βουλευτές σίγουρα γνωρίζουν τα αποτελέσματά του, τόσο από την ανάγνωση των αποτελεσμάτων του όσο και λόγω της ευρείας δημόσιας προβολής που έτυχε το συγκεκριμένο Συμβούλιο, τόσο στον ευρωπαϊκό όσο και στο διεθνή Τύπο. Επιτεύχθηκε η κεντρική ιδέα της χάραξης μιας νέας σφαιρικής στρατηγικής για την Ευρωπαϊκή Ένωση σε μια ανοιχτή, ανταγωνιστική και παγκοσμιοποιημένη οικονομία: να καταστεί η Ευρωπαϊκή Ένωση πιο δυναμικός και ανταγωνιστικός οικονομικός χώρος του πλανήτη, στηριζόμενος στη γνώση και ικανός να εξασφαλίσει μια αειφόρο οικονομική μεγέθυνση με περισσότερες και καλύτερες θέσεις εργασίας και μεγαλύτερη κοινωνική συνοχή. Μια οικονομία στηριζόμενη στη γνώση και επίσης σε μια κοινωνία των πληροφοριών και της έρευνας αποτελεί έναν ισχυρό παράγοντα ανάπτυξης της Ευρωπαϊκής Ένωσης και φυσικά προϋποθέτει την επιτάχυνση μιας σταθερής πορείας διαρθρωτικών μεταρρυθμίσεων, καθώς και την πλήρη πραγμάτωση της εσωτερικής αγοράς.
<P>
Η επίτευξη αυτού του στόχου προϋποθέτει ακόμη τον εκσυγχρονισμό του ευρωπαϊκού κοινωνικού προτύπου, μέσω των επενδύσεων σε ανθρώπινο δυναμικό και της καταπολέμησης του κοινωνικού αποκλεισμού. Και επίσης προϋποθέτει την υλοποίηση υγιών και ευνοϊκών προς την οικονομική ανάπτυξη και την απασχόληση μακροοικονομικών πολιτικών.
<P>
Θεμελιώδη σημασία για την ανάπτυξη της στρατηγικής της Λισσαβόνας θα έχει ο συντονιστικός και καθοδηγητικός ρόλος του Ευρωπαϊκού Συμβουλίου, το οποίο θα παρακολουθεί ετησίως τις επιτευχθείσες προόδους μέσω της διεξαγωγής ενός Ευρωπαϊκού Συμβουλίου κάθε άνοιξη, και επίσης θα χαράζει τις κεντρικές κατευθύνσεις για τα τομεακά συμβούλια. Προσδιορίστηκε μια νέα μέθοδος συντονισμού με τη χρήση αντικειμενικών βραχυπρόθεσμων, μεσοπρόθεσμων και μακροπρόθεσμων χρονοδιαγραμμάτων, με τον καθορισμό στόχων, συγκριτικών μεθόδων που θα θεμελιώνονται στις βέλτιστες πρακτικές και με τη χρήση και άλλων δεικτών. Πρόκειται για μια ανοιχτή μέθοδο συντονισμού η οποία ελπίζουμε ότι θα φέρει τα καλύτερα αποτελέσματα. Οι κεντρικές αυτές κατευθύνσεις μεταφράζονται επίσης σε εθνικές πολιτικές οι οποίες θα αποτελούν αντικείμενο τακτικής παρακολούθησης και αξιολόγησης στο πλαίσιο μιας διαδικασίας αμοιβαίας εξαγωγής διδαγμάτων.
<P>
Οι στόχοι που τέθηκαν στο Ευρωπαϊκό Συμβούλιο της Λισσαβόνας είναι πολύ ευρείς και περιέχουν συγκεκριμένες εντολές για την Επιτροπή. μόλις εχθές ο Πρόεδρος Romano Prodi υπέβαλε στο Συμβούλιο το πρόγραμμα της Επιτροπής για τον συγκεκριμένο τομέα καθώς επίσης και για τα διάφορα τομεακά συμβούλια. Συνεπώς, έχει ουσιαστική σημασία να λάβουμε υπόψη τα διάφορα προγράμματα που συγκεκριμενοποιούν τη στρατηγική που χαράχθηκε στη Λισσαβόνα, εμπλέκοντας διάφορους τομείς της επιστημονικής έρευνας, της εκπαίδευσης, της εσωτερικής αγοράς, της βιομηχανίας κ.λπ. Η ανάπτυξη του ηλεκτρονικού εμπορίου, η απελευθέρωση των αγορών των τηλεπικοινωνιών και η διαμόρφωση των προϋποθέσεων για την μείωση του κόστους πρόσβασης στο Internet αποτελούν σαφώς παράγοντες θεμελιώδεις για την ευόδωση αυτής της εκσυγχρονιστικής στρατηγικής, και το σχέδιο δράσης e-Europe, το οποίο θα υποβληθεί στο Ευρωπαϊκό Συμβούλιο της Feira, θα αποτελέσει επίσης αποφασιστικό μέσο για την επιτάχυνση της εξέλιξης της Ευρωπαϊκής Ένωσης σε ό,τι αφορά την κοινωνία των πληροφοριών.
<P>
Μόλις εχθές είχα την ευκαιρία να ανακοινώσω στο Συμβούλιο Γενικών Υποθέσεων ότι η πορτογαλική Προεδρία έχει ήδη καταρτίσει ένα χρονοδιάγραμμα για τις εντολές που έχουν δοθεί από το Συμβούλιο για τη λήψη συγκεκριμένων μέτρων στους διάφορους τομείς, καθώς επίσης και για την επαρκή προετοιμασία του Ευρωπαϊκού Συμβουλίου της Feira και εκείνου της Νίκαιας. Το Συμβούλιο ECOFIN έχει επιφορτιστεί με την ενίσχυση της διαδικασίας του Κάρντιφ, το σχέδιο δράσης των οικονομικών υπηρεσιών, το σχέδιο δράσης για τα επιχειρηματικά κεφάλαια το φορολογικό πακέτο, την ενδιάμεση αναθεώρηση των κατευθυντήριων γραμμών για την απασχόληση και την αξιολόγηση της συνεισφοράς των δημοσίων οικονομικών στην οικονομική μεγέθυνση και την απασχόληση.
<P>
Το Συμβούλιο Εσωτερικής Αγοράς θα επιφορτιστεί με το ηλεκτρονικό εμπόριο, τα δικαιώματα πνευματικής ιδιοκτησίας και άλλα συναφή δικαιώματα, τον έλεγχο των εξαγωγών αγαθών διπλής χρήσεως, και την άρση των εμποδίων στον τομέα των υπηρεσιών, καθώς επίσης και με τις δημόσιες συμβάσεις, τις κοινοτικές και δημόσιες αγορές με τη χρήση ηλεκτρονικών μέσων, τη θέσπιση μιας συντονισμένης στρατηγικής με στόχο την νομοθετική και κανονιστική απλούστευση και το πρόβλημα της κοινοτικής κατοχύρωσης.
<P>
Το Συμβούλιο Κοινωνικών Υποθέσεων θα επιφορτιστεί με την αναθεώρηση των κατευθυντήριων γραμμών για την απασχόληση, την παροχή εντολών στην ομάδα υψηλού επιπέδου σχετικά με την κοινωνική προστασία για την κατάρτιση μελέτης σχετικά με τη βιωσιμότητα του συνταξιοδοτικού συστήματος έως το έτος 2020, την εφαρμογή ανοιχτής μεθόδου συντονισμού στην πολιτική καταπολέμησης του κοινωνικού αποκλεισμού και την εξέταση του μελλοντικού προσανατολισμού της κοινωνικής πολιτικής, με στόχο να υπάρξει συμφωνία σχετικά με την ευρωπαϊκή κοινωνική ατζέντα στο Ευρωπαϊκό Συμβούλιο της Νίκαιας.
<P>
Το Συμβούλιο υπουργών Έρευνας θα επιφορτιστεί με το σχέδιο δράσης e-Europe και με την προώθηση της υλοποίησης του ευρωπαϊκού χώρου έρευνας.
<P>
Το Συμβούλιο Υπουργών Τηλεπικοινωνιών θα επιφορτιστεί με την ολοκλήρωση της αναθεώρησης του ρυθμιστικού πλαισίου των τηλεπικοινωνιών και την απελευθέρωση της συγκεκριμένης αγοράς.
<P>
Το Συμβούλιο Υποθέσεων των Καταναλωτών θα επιφορτιστεί με την εξ αποστάσεως παροχή οικονομικών υπηρεσιών, την έγκριση της νομοθεσίας που εκκρεμεί, και την εξώδικη επίλυση διαφορών επί θεμάτων κατανάλωσης, με τη δημιουργία ενός κοινοτικού δικτύου.
<P>
Το Συμβούλιο Υπουργών Παιδείας θα είναι επιφορτισμένο με την εξέταση των μελλοντικών στόχων των εκπαιδευτικών συστημάτων αποσκοπώντας στο να συμβάλλει στις διαδικασίες του Λουξεμβούργου και του Κάρντιφ, τον καθορισμό των νέων βασικών αρμοδιοτήτων σε ευρωπαϊκή κλίμακα, τη δημιουργία ενός ευρωπαϊκού διπλώματος βασικών ικανοτήτων σε τεχνολογίες πληροφοριών, την απομάκρυνση των εμποδίων που τίθενται στην κινητικότητα των καθηγητών και τη θέσπιση ενός ευρωπαϊκού κανόνα σχετικά με τα βιογραφικά σημειώματα, και την παρακολούθηση των εθνικών πολιτικών επίτευξης των στόχων, την πρόσβαση των σχολείων στο Internet έως το έτος 2001 και τις ελάχιστες απαιτήσεις κατάρτισης των καθηγητών στις τεχνολογίες πληροφοριών έως το έτος 2002.
<P>
Το Συμβούλιο Υπουργών Βιομηχανίας θα είναι επιφορτισμένο με την κατάρτιση του Χάρτη για τις μικρές επιχειρήσεις και την υλοποίηση μιας διαδικασίας μέτρησης όσον αφορά σημαντικές πρακτικές για τη δημιουργία και την ανάπτυξη καινοτομικών επιχειρήσεων, ιδιαίτερα μικρομεσαίων επιχειρήσεων.
<P>
Το Συμβούλιο Δικαιοσύνης και Εσωτερικών Υποθέσεων θα αναλάβει την έγκριση της νομοθεσίας που εκκρεμεί σχετικά με τις δικαστικές αρμοδιότητες και της εκτέλεσης των αποφάσεων. Θα πρέπει να σημειωθεί ότι η εκτέλεση αυτών των εντολών που αποφασίστηκαν στη Λισσαβόνα απαιτεί μια καλή συνεργασία μεταξύ Επιτροπής, Συμβουλίου και Ευρωπαϊκού Κοινοβουλίου εφόσον πολλές από τις πράξεις που θεσπίζονται υπόκεινται στη διαδικασία της συναπόφασης. Κυρίες και κύριοι βουλευτές, όπως διαπιστώνετε, η προσπάθεια αυτή καθορισμού στόχων στο Συμβούλιο της Λισσαβόνας διεξάγεται εντός ενός σημαντικού χρονοδιαγράμματος δράσεων που θα πρέπει τώρα να διεξαχθούν από την Επιτροπή και από τα διάφορα τομεακά συμβούλια. Η πορτογαλική Προεδρία έχει ήδη λάβει επαρκή μέτρα σε επίπεδο Συμβουλίου ούτως ώστε τα διάφορα τομεακά συμβούλια να αρχίσουν άμεσα την υλοποίηση των προγραμμάτων που προβλέπονται για τους αντίστοιχους τομείς καθώς και για την ύπαρξη επαρκούς συντονισμού μέσω της υποβολής μιας έκθεσης σύνθεσης τόσο από το Ευρωπαϊκό Συμβούλιο της Feira τον Ιούνιο του τρέχοντος έτους, όσο και από το Ευρωπαϊκό Συμβούλιο της Νίκαιας κατά τη γαλλική Προεδρία.

<SPEAKER ID=78 NAME="Prodi">
Κυρία Πρόεδρε, κύριε Πρόεδρε του Συμβουλίου, αξιότιμοι βουλευτές, η Σύνοδος Κορυφής που έγινε πρόσφατα στη Λισαβόνα υπήρξε - όπως είπε ο Υπουργός Gama - μια μεγάλη επιτυχία για την Ευρώπη. Αποτέλεσε πραγματικά μια σημαντική καμπή.
<P>
Το Ευρωπαϊκό Συμβούλιο υπέδειξε μια νέα στρατηγική για την Ένωση, μια στρατηγική που θα τη μετατρέψει σε ηγετική δύναμη στα πλαίσια της νέας οικονομίας, οικονομίας που θα στηρίζεται στις γνώσεις, και που θα επιτρέψει την αποκατάσταση των συνθηκών εκείνων που ευνοούν την πλήρη απασχόληση. Σήμερα κιόλας τα στοιχεία που διαθέτουμε όσον αφορά την αναθεώρηση των προβλέψεων, τόσο σχετικά με την ανάπτυξη της οικονομίας όσο και σχετικά με την απασχόληση, μας κάνουν να είμαστε αισιόδοξοι.
<P>
Το Ευρωπαϊκό Συμβούλιο της Λισαβόνας ανέλαβε μια αποφασιστική πολιτική δέσμευση να φέρει εις πέρας ένα φιλόδοξο κοινωνικοοικονομικό σχέδιο. Καθόρισε σαφείς στόχους για τις μεταρρυθμίσεις. Ενίσχυσε το ευρωπαϊκό κοινωνικό πρότυπο. Βοήθησε κυρίως ώστε οι ανειλημμένες δεσμεύσεις να μπορέσουν να ακολουθηθούν άμεσα από πραγματικές δράσεις. Όλα αυτά αποτελούν ένα πραγματικά νέο μήνυμα εμπιστοσύνης για το μέλλον της Ευρώπης και για το μέλλον της οικονομίας μας και της κοινωνικής μας συνοχής.
<P>
Η επιτυχία της Λισαβόνας οφείλεται κατά μεγάλο μέρος στην εξαιρετική ποιότητα των προπαρασκευαστικών εργασιών της πορτογαλικής Προεδρίας. Ο Antόnio Guterres διεξήγαγε τη συζήτηση με παραδειγματικό τρόπο, αλλά η συμβολή της Επιτροπής σε αυτή την επιτυχία ήταν καθοριστική: τα συμπεράσματα αντικατοπτρίζουν πράγματι σε μεγάλο βαθμό το προκαταρτικό έγγραφο συνοπτικής παρουσίασης που συντάξαμε εμείς κατά την προετοιμασία αυτού του Συμβουλίου.
<P>
Από τη συζήτηση στη Λισαβόνα προέκυψε μια σημαντική συμφωνία στο μεγαλύτερο μέρος των θεμάτων. Τα μοναδικά πραγματικά αμφιλεγόμενα σημεία αφορούν τις προθεσμίες για την ελευθέρωση της αγοράς ενέργειας και μεταφορών, το ζήτημα των δημόσιων υπηρεσιών, το φορολογικό πακέτο και τις αρμοδιότητες των περιφερειακών αρχών σε θέματα εκπαίδευσης και κατάρτισης. Πρόκειται για σημαντικά σημεία, αλλά πολύ περιορισμένα. Αυτό το σημαντικό επίπεδο συναίνεσης επέτρεψε στην Προεδρία να καθορίσει μια ιδιαίτερα φιλόδοξη ημερήσια διάταξη.
<P>
Δε θα ανατρέξω αναλυτικά στα συμπεράσματα, αλλά θα αρκεστώ σε μερικά αξιοπρόσεκτα σημεία.
<P>
Το Ευρωπαϊκό Συμβούλιο αναδιατύπωσε τη σημασία μιας υγιούς και ισχυρής μακροοικονομικής πολιτικής, της φορολογικής παγιοποίησης και των βιώσιμων χρηματοοικονομικών πολιτικών, καθώς και των διαρθρωτικών μεταρρυθμίσεων.
<P>
Όσον αφορά την κοινωνία των πληροφοριών, έχουν υλοποιηθεί τα κυριότερα στοιχεία της πρωτοβουλίας e-Europe, που επεδίωξε η Επιτροπή, και ιδιαίτερα το νομικό πλαίσιο για το ηλεκτρονικό εμπόριο, το άνοιγμα των αγορών των τηλεπικοινωνιών, η σύνδεση των σχολείων με το Διαδίκτυο και η κατάρτιση των εκπαιδευτικών. Η Επιτροπή κλήθηκε να επεξεργαστεί μια στρατηγική καθορισμού κριτηρίων για να εντοπίσει τις καλύτερες πρακτικές και για να εξασφαλίσει όχι μόνο την υλοποίηση των αναγκαίων υποδομών, αλλά και τη διαθεσιμότητα των απαραίτητων κεφαλαίων.
<P>
Όσον αφορά την εσωτερική αγορά, το Ευρωπαϊκό Συμβούλιο ενέκρινε φιλόδοξους στόχους για τις δημόσιες συμβάσεις και για την υλοποίηση των σχεδίων δράσης σχετικά με τις χρηματοοικονομικές υπηρεσίες και τα επιχειρηματικά κεφάλαια. Θα ληφθούν επίσης μέτρα για την επίσπευση της ελευθέρωσης των μεταφορών, της ενέργειας και των ταχυδρομικών υπηρεσιών. Δόθηκε μια ισχυρή ώθηση στην έρευνα, την εκπαίδευση και τη συνεχή κατάρτιση. Το Συμβούλιο συμφώνησε επίσης σχετικά με την ανάγκη μιας δραστικής αύξησης των ποσοστών απασχόλησης, και ιδιαίτερα μεταξύ των γυναικών, και - επαναλαμβάνω - οι σημερινές προβλέψεις είναι πολύ καθησυχαστικές όσον αφορά το θέμα αυτό.
<P>
Ένα από τα πιο σημαντικά βήματα προόδου ήταν η συναίνεση που επετεύχθη μεταξύ των κρατών μελών σχετικά με την ανάγκη να αναλυθούν οι δυνατότητες εκσυγχρονισμού των καθεστώτων κοινωνικής ασφάλισης και να καταστούν βιώσιμα τα συνταξιοδοτικά συστήματα, βάσει μιας πρωτοβουλίας της Επιτροπής. Έως πριν από λίγο καιρό μια σχετική συμφωνία θα ήταν αδιανόητη, και αυτό μπορεί να είναι ένα σημείο εξαιρετικής σημασίας.
<P>
Η Επιτροπή θα διαδραματίσει συνεπώς κεντρικό ρόλο, ώστε να δοθεί συνέχεια στα συμπεράσματα αυτής της Συνόδου Κορυφής.
<P>
Επιτρέψτε μου τώρα να υπενθυμίσω μερικά από όσα σκοπεύουμε να κάνουμε: πρώτον, θα συντάξουμε νέες νομοθετικές προτάσεις, όσον αφορά ιδιαίτερα το νομικό πλαίσιο του ηλεκτρονικού εμπορίου, κάτι εξαιρετικά επείγον - δεν μπορεί να πραγματοποιηθεί το ηλεκτρονικό εμπόριο με το υπάρχον νομικό πλαίσιο - και τις δημόσιες συμβάσεις. Δεύτερον, θα προχωρήσουμε στο καθορισμό κριτηρίων για τη διαχείριση της διαδικασίας "ανοιχτού συντονισμού" σε όλες τις φάσεις του στους τομείς της έρευνας, της πολιτικής για τις επιχειρήσεις και του κοινωνικού αποκλεισμού. Τρίτον, θα παρουσιάσουμε την ανακοίνωσή μας υπό τον τίτλο "Μια νέα ευρωπαϊκή κοινωνική ατζέντα" , που θα χρησιμεύσει ως βάση για τη Σύνοδο Κορυφής της Νίκαιας, που θα διοργανωθεί από τη γαλλική Προεδρία. Τέλος, θα προετοιμάσουμε τα εαρινά Συμβούλια, πραγματοποιώντας μια ετήσια ανακεφαλαίωση των εξελίξεων που έχουν πραγματοποιηθεί στον οικονομικό και κοινωνικό τομέα, ένα είδος γενικής έκθεσης σχετικά με την οικονομική και κοινωνική κατάσταση της Ευρώπης. Αυτά τα εαρινά Συμβούλια - που θα είναι ετήσια - θα έχουν ιδιαίτερη σημασία για την ανασκόπηση των εξελίξεων που έχουν πραγματοποιηθεί και για την επεξεργασία μελλοντικών στρατηγικών.
<P>
Η Επιτροπή θα επιτελέσει συνεπώς έναν κρίσιμο ρόλο στο να διασφαλίσει ότι οι δεσμεύσεις του Ευρωπαϊκού Συμβουλίου θα μεταφραστούν σε συγκεκριμένες δράσεις. Μόνον έτσι η Λισαβόνα θα αποτελέσει πραγματικά μια επιτυχία για την Ευρώπη. Η Επιτροπή θα πρέπει να χρησιμεύσει ως κινητήρια δύναμη σε αυτή τη διαδικασία. Αύριο κιόλας θα συναντηθώ με τους συναδέλφους μου Επιτρόπους για να βεβαιωθώ ότι οι εργασίες θα ξεκινήσουν αμέσως και θα επιτευχθούν οι διάφοροι καθορισμένοι στόχοι. Είμαι αποφασισμένος να ενεργήσω ώστε αυτή η Επιτροπή να τηρήσει τις δεσμεύσεις που ανέλαβε. Ευχαριστώ από αυτό το βήμα το Κοινοβούλιο για την ώθηση και την ενθάρρυνση, αλλά και για τις ιδέες, που μας έδωσε κατά τη διάρκεια αυτών των συζητήσεων.
<P>
Στη Λισαβόνα συζητήσαμε και το ζήτημα των Βαλκανίων: ήταν μια συνεδρίαση που έγινε κατά τις βραδινές ώρες, χωρίς να προβλέπεται στην κατεξοχήν διάταξη των εργασιών, αλλά ήταν μια συνεδρίαση εργασίας. Με την ευκαιρία αυτή έθιξα το πρόβλημα της πολιτικής ευθύνης της Ευρωπαϊκής Ένωσης για την περιοχή των Βαλκανίων, τονίζοντας ότι διακυβεύεται όλη μας η αξιοπιστία. Το Ευρωπαϊκό Συμβούλιο προσυπέγραψε την κοινή έκθεση που προετοίμασε η Επιτροπή και ο Ύπατος Εκπρόσωπος, καθώς και το αίτημά μας για έναν αποτελεσματικότερο συντονισμό μεταξύ των διαφόρων προγραμμάτων που πραγματοποιούνται από την Ευρωπαϊκή Ένωση στην περιοχή. Αυτός ο συντονισμός, το επαναλαμβάνω εδώ, είναι αναγκαίος και έχει εξαιρετικά επείγοντα χαρακτήρα. Κατόπιν πρωτοβουλίας μου οι αρχηγοί κρατών και κυβερνήσεων συμφώνησαν σχετικά με την ανάγκη να προχωρήσουν σε μια εγγειοβελτίωση του Δούναβη. Έχουμε συγκεντρώσει τους πόρους, και αναμένω πλέον να αναληφθούν κατάλληλες πρωτοβουλίες. Έχουμε επίσης συμφωνήσει να επισπεύσουμε τις διαδικασίες για την παροχή ενισχύσεων στα Βαλκάνια.
<P>
Τέλος, όσον αφορά τη Ρωσία, το Ευρωπαϊκό Συμβούλιο αναγνώρισε τον στρατηγικό χαρακτήρα των σχέσεών μας με τη Μόσχα και κάλεσε τον Πρόεδρο Putin να λάβει υπόψη του την ανησυχία μας για την κατάσταση στη Τσετσενία. Εγώ προσωπικά του έστειλα μια επιστολή συγχαίροντάς τον για την εκλογή του και τονίζοντας το ειλικρινές ενδιαφέρον της Επιτροπής για μια στενή συνεργασία με τη ρωσική κυβέρνηση. Κάναμε όμως και ειδική αναφορά στο πρόβλημα της Τσετσενίας.
<P>
Εν κατακλείδι, κυρία Πρόεδρε, θα ήθελα να ευχαριστήσω το Ευρωπαϊκό Κοινοβούλιο για την πολύτιμη συμβολή του στη Σύνοδο Κορυφής και για το έργο που επιτέλεσε για την εξασφάλιση της επιτυχίας του Συμβουλίου της Λισαβόνας.
<P>
Αξιότιμοι βουλευτές, θεωρώ πολύ ενθαρρυντική την έκβαση της Συνόδου αυτής και θέλω να επαναλάβω για μια ακόμα φορά ότι η Επιτροπή έχει δεσμευτεί να δράσει έτσι, ώστε οι αποφάσεις του Ευρωπαϊκού Συμβουλίου να τεθούν σε εφαρμογή ταχύτατα και αποτελεσματικά. Για τον σκοπό αυτό υπολογίζω στην πλήρη υποστήριξή σας και στη συνεργασία σας: οι Ευρωπαίοι πολίτες, που εσείς εκπροσωπείτε, μας κοιτούν και περιμένουν πολλά από τις αποφάσεις της Λισαβόνας: είναι καθήκον μας να μην τους απογοητεύσουμε.
<P>
(Χειροκροτήματα)

<SPEAKER ID=79 LANGUAGE="FI" NAME="Suominen">
Αξιότιμη κυρία Πρόεδρε, αξιότιμε εκπρόσωπε του Συμβουλίου Υπουργέ Gama, κύριε Πρόεδρε Prodi, η Σύνοδος Κορυφής της Λισαβόνας μπορεί κάλλιστα να θεωρηθεί ιστορική λόγω του πολιτικού περιεχομένου της. Στο πλαίσιο της Συνόδου Κορυφής ορίσθηκε ως στρατηγικός στόχος της Ένωσης η μετεξέλιξή της σε μια από τις πιο ανταγωνιστικές και δυναμικές οικονομίες παγκοσμίως, η οποία θα βασίζεται στην πληροφορία, θα αναπτύσσεται σταθερά και θα δημιουργεί περισσότερες και καλύτερες θέσεις απασχόλησης. Βεβαίως, δεν είναι ο στόχος εκείνος που χαρακτηρίζει από μόνος του τη Σύνοδο Κορυφής ιστορική, αλλά το φάσμα των μέσων που προτείνει το Ευρωπαϊκό Συμβούλιο, προκειμένου η Ένωση και τα κράτη μέλη της που εφαρμόζουν αυτά τα μέσα να επιτύχουν τον στόχο τους.
<P>
Δανείζομαι τα πορίσματα του Προέδρου του Συμβουλίου: πρώτον, προκειμένου να επιτύχουμε τον στόχο μας πρέπει να επιδείξουμε κατ' αρχάς εμπιστοσύνη στον ιδιωτικό τομέα, αλλά και στη συνεργασία μεταξύ ιδιωτικού και δημοσίου τομέα. Τούτο εξαρτάται από την κινητοποίηση των διαθέσιμων δυνάμεων της αγοράς και των μέτρων που λαμβάνουν τα ίδια τα κράτη μέλη. Η Ένωση δρα καταλυτικά στην όλη διαδικασία. Δεύτερον, πρέπει να μειωθεί η φορολόγηση του εργατικού δυναμικού, κυρίως των σχετικά χαμηλόμισθων και των χαμηλότερης εκπαίδευσης εργαζομένων. Τρίτον, πρέπει να αναδιανεμηθούν οι δημόσιες δαπάνες ώστε να ενισχυθεί η σχετική σημασία της αύξησης κεφαλαίου από την άποψη τόσο της υλικοτεχνικής υποδομής όσο και των ανθρώπινων πόρων. Τέταρτον, πρέπει να επισπεύσουμε την ελευθέρωση του ανταγωνισμού, μεταξύ άλλων στους τομείς του φυσικού αερίου, της ηλεκτρικής ενέργειας, των ταχυδρομικών υπηρεσιών και των μεταφορών, στοχεύοντας σε μια απολύτως λειτουργική εσωτερική αγορά και στους εν λόγω τομείς.
<P>
Παρουσίασα μόνο μερικά παραδείγματα για να αποδείξω ότι το Συμβούλιο των δεκαπέντε κρατών της Ευρωπαϊκής Ένωσης, εκ των οποίων τα δεκατέσσερα διαθέτουν σοσιαλιστική κυβέρνηση, έχει ενστερνιστεί πλήρως μια κεντροδεξιά οικονομική και αναπτυξιακή πολιτική, σε πολλά σημεία της οποίας η κοινωνική ευθύνη ενσωματώνεται σύμφωνα με τον τρόπο που προκρίνει η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Επισημαίνοντας εξ ονόματος της Ομάδας μου με ικανοποίηση το συγκεκριμένο γεγονός δεν έχω επ' ουδενί σκωπτική διάθεση, διότι για μας δεν είναι πρωτεύον να ανακαλύπτουμε σημεία πολιτικής αντιδικίας, αλλά αντιθέτως να χρησιμοποιούμε τα κατάλληλα μέσα προς όφελος των πολιτών. Στα συμπεράσματα του Συμβουλίου της Λισαβόνας τα μέσα για την κοινωνική οικονομία της αγοράς ήταν αυτά και καλώς έχουν.
<P>
Θα ήθελα να προβώ σε μερικές προειδοποιήσεις: τα κράτη μέλη εξακολουθούν να φέρουν την κύρια ευθύνη για την επίτευξη του αποτελέσματος, όσον αφορά την ελευθέρωση των αγορών και την ανάπτυξη της εμπορίας ηλεκτρικής ενέργειας, ώστε να είναι φτηνή για τους καταναλωτές. Και ερωτώ: η αστρονομική τιμή για τα δικαιώματα της κινητής τηλεφωνίας νέας γενιάς που δημοπρατούνται αυτή την εποχή στην Αγγλία είναι προς όφελος των μελλοντικών καταναλωτών; Όχι. Η απληστία κατά την πώληση εκδικείται με τη δαπανηρή και βραδεία εφαρμογή του συστήματος. Χρησιμοποιώ το συγκεκριμένο παράδειγμα λόγω επικαιρότητος και όχι για να τονίσω ότι μόνο το Ηνωμένο Βασίλειο προβαίνει σε ενέργειες που αντιβαίνουν στις αποφάσεις της Λισαβόνας.
<P>
Αλλη μια προειδοποίηση: βρισκόμαστε στο κατώφλι της διεύρυνσης. Όταν πλέον στην επικράτεια της Ευρωπαϊκής Ένωσης ασκούμε πιέσεις για την επιτάχυνση της ηλεκτρονικής Ευρώπης (e-Europe), μήπως αυξάνουμε τις δυσκολίες προσαρμογής των υπό ένταξη χωρών; Η απάντηση δεν μπορεί επ' ουδενί να είναι: ας μην επιταχύνουμε την πρόοδο προς την e-Europe της Ένωσης. Απαντούμε με ερώτηση: η προσχεδιασμένη, ή έστω η σχετικά αργά προσχεδιασμένη διεύρυνση και η δημοσιονομική πολιτική που απορρέει από την Ατζέντα 2000 βρίσκονται άραγε σε συμφωνία μεταξύ τους; Μήπως πρέπει παρ' όλα αυτά να αυξηθεί η υποστήριξη της διαρθρωτικής πολιτικής, προκειμένου οι υποψήφιες χώρες να πάψουν να υπολείπονται τόσο πολύ σε ανάπτυξη σε σύγκριση με τη σημερινή Ένωση;
<P>
Τέλος, αγαπητοί συνάδελφοι και αξιότιμοι εκπρόσωποι του Συμβουλίου και της Επιτροπής, θα ήθελα να επισημάνω εκ μέρους της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, ότι έχουμε πλήρη εμπιστοσύνη πως ο Πρόεδρος Romano Prodi και η Επιτροπή της οποίας ηγείται θα επιτύχουν από την πλευρά τους να υλοποιήσουν τους στόχους της Λισαβόνας. Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών - και ολόκληρο, πιστεύω, το Κοινοβούλιο - στηρίζει το έργο της Επιτροπής με τις εποικοδομητικές παρατηρήσεις της. Δεδομένου ότι η μη ολοκλήρωση της εσωτερικής αγοράς οφείλεται αυτή τη στιγμή σε κωλυσιεργία των κρατών μελών, η υλοποίηση σε θεσμικό επίπεδο των μεμονωμένων αποφάσεων της Λισαβόνας εξαρτάται επίσης κατά κύριο λόγο από το γεγονός ότι τα επόμενα χρόνια τα κράτη μέλη θα μείνουν από πλευράς έργων πίσω από τις επίσημες θέσεις της Λισαβόνας.

<SPEAKER ID=80 LANGUAGE="FR" NAME="Goebbels">
Κυρία Πρόεδρε, η Σύνοδος Κορυφής της Λισαβόνας θα αφήσει εποχή. Μετά το Λουξεμβούργο, το 1997, όπου η Ευρώπη είχε ανακαλύψει την κοινή της ευθύνη για την απασχόληση, το Ευρωπαϊκό Συμβούλιο σχεδίασε μια νέα οικονομική στρατηγική, η οποία θα καταστήσει την Ένωση όχι μόνο ένα οικονομικό σύστημα, το οποίο θα βασίζεται στην πλέον ανταγωνιστική και στην πλέον δυναμική γνώση του κόσμου, αλλά και ένα πρότυπο, όσον αφορά την απασχόληση και την κοινωνική συνοχή.
<P>
Παραθέτω αυτό που είπε ο Φιλελεύθερος Πρωθυπουργός του Βελγίου: "η καινοτομία αυτής της Συνόδου Κορυφής είναι ότι αφορούσε το σύνολο της οικονομικής και κοινωνικής πολιτικής". Μαζί με αυτόν, ο Πρόεδρος της Γαλλικής Δημοκρατίας και οι αρχηγοί κυβερνήσεων της Αυστρίας, της Ισπανίας, της Ιρλανδίας και του Λουξεμβούργου εγγυήθηκαν για τα συμπεράσματα της Λισαβόνας. Εντούτοις, ορισμένες πολιτικές δυνάμεις αυτού του Κοινοβουλίου φαίνεται πως θέλουν να καταστήσουν τη Σύνοδο Κορυφής της Λισαβόνας ένα είδος εκδήλωσης της Σοσιαλιστικής Διεθνούς. Πώς αλλιώς να ερμηνεύσει κανείς την άρνηση της Ομάδας του Ευρωπαϊκού Λαϊκού Κόμματος και της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών να διαπραγματευτούν ένα κοινό ψήφισμα με τις κυρίαρχες πολιτικές δυνάμεις αυτού του Κοινοβουλίου; Ορισμένοι Συντηρητικοί και Φιλελεύθεροι εκπρόσωποι φαίνεται πως δεν θέλουν να ακούσουν τίποτα για μακροοικονομική και νομισματική πολιτική στην υπηρεσία του ευρωπαϊκού κοινωνικού προτύπου. Φαίνεται πως η ελεύθερη και ανεξέλεγκτη αγορά είναι ο μοναδικός θεός τους.
<P>
Εντούτοις, η οικονομία της αγοράς δεν μπορεί παρά να είναι κοινωνική. Και τώρα ένα αίνιγμα: ποιος είπε στη Λισαβόνα ότι οι πολίτες αναμένουν από την Ένωση να επιδείξει με σθένος την κοινωνική της διάσταση; Ποιος είπε ότι, για τους πολίτες μας "η ανεργία είναι αυτή που καταστρέφει ζωές και τις κοινωνίες μας για γενιές ολόκληρες και παραμένει σήμερα η κυρίαρχη προτεραιότητα, έστω κι αν αρχίζει να υποχωρεί"; Ότι "η γενική ανάκαμψη της ανάπτυξης καθιστά σήμερα εφικτό αυτό που χθες ήταν αδύνατον"; Ότι "ο αχαλίνωτος καπιταλισμός οδηγεί, μέσω της μεταφοράς των επιχειρηματικών δραστηριοτήτων, σε κοινωνικό ντάμπινγκ, εκμεταλλευόμενος τις ανισότητες των αντίστοιχων κοινωνικών και φορολογικών μας νομοθεσιών και προτάσσει το μέγιστο κέρδος έναντι των εργαζόμενων γυναικών και ανδρών";
<P>
Σας παρέθεσα τα λόγια της κ. Nicole Fontaine, Προέδρου του Κοινοβουλίου μας. Η Ομάδα του Κόμματος των Ευρωπαίων Σοσιαλιστών στηρίζει επίσης την κυρία Fontaine στη δήλωση που έκανε στη Λισαβόνα ότι "το Κοινοβούλιο είναι προσηλωμένο στο ευρωπαϊκό κοινωνικό πρότυπο σε όλες τις εκφάνσεις του". Η Πρόεδρος έχει τη στήριξή μας, όσον αφορά τα αιτήματά της προς το Ευρωπαϊκό Συμβούλιο να "ρυθμίσει με ισόρροπο τρόπο τις συγχωνεύσεις των επιχειρήσεων στους κόλπους της Ένωσης", "να απαγορευθούν οι συγχωνεύσεις που δεν σέβονται μια δεσμευτική ευρωπαϊκή νομοθεσία, όσον αφορά την προκαταρκτική ενημέρωση και τη διαβούλευση με τους εργαζομένους", "να προηγείται αυτών των συγχωνεύσεων μια σοβαρή αξιολόγηση του κοινωνικού τους αντικτύπου". Συμφωνούμε επίσης με τη διαπίστωσή της ότι "οι αυθαίρετες συγχωνεύσεις, που διενεργούνται μόνο εξαιτίας μιας κυρίαρχης καπιταλιστικής εξουσίας, επιδρούν με καταστροφικό τρόπο στην κοινωνική συνοχή της Ένωσης".
<P>
Η Ομάδα του Κόμματος των Ευρωπαίων Σοσιαλιστών συντάσσεται με την Πρόεδρο ως προς την απαίτησή της για ένα παρατηρητήριο βιομηχανικών αλλαγών και την πιο ισότιμη κατανομή των εισοδημάτων μεταξύ του κεφαλαίου, το οποίο δημιουργεί τις δυνατότητες, και της εργασίας, η οποία παράγει. Με μια λέξη, η Ομάδα του Κόμματος των Ευρωπαίων Σοσιαλιστών προσυπογράφει τα συμπεράσματα της Προέδρου μας, την οποία συγχαίρουμε για τα σωστά και θαρραλέα λόγια της.
<P>
Το Ευρωπαϊκό Κοινοβούλιο θα γινόταν ρεζίλι εάν ψήφιζε το κοινό ψήφισμα που κατέθεσε η Ομάδα του Ευρωπαϊκού Λαϊκού Κόμματος και η Ομάδα των Φιλελευθέρων, που φαίνεται πως όχι μόνο θέλουν να αποκηρύξουν την Πρόεδρό μας, αλλά και να απομακρυνθούν από τις θέσεις και του Προέδρου Prodi και των Συντηρητικών και Φιλελεύθερων Χριστιανοδημοκρατών Πρωθυπουργών που παρείχαν εγγυήσεις στη Λισαβόνα.
<P>
Συνεπώς, συμβουλεύω όλους τους Χριστιανοδημοκράτες, όλους τους Φιλελεύθερους και όλους τους δημοκράτες εν γένει που θέλουν μια κοινωνική οικονομία της αγοράς, να εγκρίνουν το ψήφισμα της Ομάδας του Κόμματος των Ευρωπαίων Σοσιαλιστών. Θέλουμε να παντρέψουμε την οικονομική αποτελεσματικότητα με την ποιότητα ζωής και την κοινωνική προστασία. Θέλουμε μια αειφόρο ανάπτυξη από κάθε άποψη.
<P>
(Χειροκροτήματα από την αριστερή πτέρυγα)

<SPEAKER ID=81 LANGUAGE="DA" NAME="Jensen">
Κυρία Πρόεδρε, Πρόεδρε της Επιτροπής κύριε Prodi, Προεδρεύοντα του Συμβουλίου κύριε Garna, θέλω να ξεκινήσω λέγοντας ότι εμείς ως μέλη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών δεν συμφωνούμε ιδιαίτερα με την κυρία Fontaine στις απόψεις που εξέφρασε στην ομιλία της στη Σύνοδο Κορυφής της Λισαβόνας. Αντιθέτως, μας προκαλούν ιδιαίτερη χαρά τα διορατικά μηνύματα που περιέχονται στα συμπεράσματα της Συνόδου Κορυφής. Μας ικανοποιεί ειδικά η έμφαση που δίδεται στην ανάγκη να δημιουργήσει η Ευρώπη ευμάρεια και απασχόληση μέσω της ενίσχυσης της οικονομίας της αγοράς και της ενίσχυσης της ανταγωνιστικότητας, μεταξύ άλλων μέσω της αυξημένης ευελιξίας στην αγορά εργασίας και μιας χαμηλότερης φορολογικής πίεσης όσον αφορά το εργατικό δυναμικό και τους χαμηλόμισθους. Θέλω επίσης να εκφράσω την ικανοποίησή μου για το γεγονός ότι ο ανοιχτός συντονισμός που γνωρίζουμε από την πολιτική απασχόλησης θα χρησιμοποιηθεί ως εργαλείο σε άλλους τομείς, για να προωθήσει τη χρήση της τεχνολογίας της πληροφορίας, καθώς και για να ενισχύσει την εκπαίδευση και την έρευνα. Η συνεργασία πάνω σε κοινούς στόχους με αυτόν τον ανοιχτό και ευέλικτο τρόπο, όπου τα κράτη συναγωνίζονται και μαθαίνουν το ένα από το άλλο, είναι καλός δρόμος για να εξασφαλιστεί η πρόοδος και να διασφαλιστεί παράλληλα η ελευθερία κάθε χώρας να αναζητά τις δικές της λύσεις στα δικά της προβλήματα.
<P>
Θέλω επίσης να εκφράσω τη μεγάλη μου ικανοποίηση με το γεγονός ότι, η δήλωση θέτει χρονικά πλαίσια για την ανάπτυξη της εσωτερικής αγοράς σε σημαντικούς τομείς, πρωτίστως τη συναίνεση να δημιουργηθεί γρήγορα ένα νομικό πλαίσιο για το ηλεκτρονικό εμπόριο. Ωστόσο, υπάρχει εξίσου μεγάλη ανάγκη να αναπτυχθεί η παραδοσιακή οικονομία, και γι' αυτό χαίρομαι για την έμφαση που δίδεται σε μια ισχυρότερη ερευνητική πρωτοβουλία και εδραίωση της εσωτερικής χρηματοπιστωτικής αγοράς, καθώς και για τη στήριξη του Συμβουλίου προς την ελευθέρωση του τομέα της ενέργειας, των μεταφορών και των ταχυδρομικών υπηρεσιών, παρ' όλο που το Συμβούλιο δεν έθεσε χρονικό πλαίσιο για την εν λόγω ελευθέρωση. Στην ανάπτυξη της πολιτικής απασχόλησης και στον αγώνα κατά του κοινωνικού αποκλεισμού είναι ορθό να βασιστούμε όχι μόνο στην οικονομική ανάπτυξη, αλλά και στην εκπαίδευση και τη δραστηριοποίηση ως μεθόδους, προκειμένου οι κοινωνικά αποκλεισμένοι να αποκτήσουν γερή πρόσβαση στην αγορά εργασίας και να μπορούν να βοηθήσουν οι ίδιοι τον εαυτό τους. Υπάρχουν μεγάλα οφέλη στον συντονισμό βάσει καθορισμένων κριτηρίων, αλλά πρέπει φυσικά να προσέχουμε να μην εξελιχθεί η όλη κατάσταση προς μια πιο γραφειοκρατική κατεύθυνση ή να επιφέρει λεπτομερή παρακολούθηση. Εν κατακλείδι, θέλω να προβώ σε μια σημαντική και ίσως λιγότερο θετική παρατήρηση. Στο τελικό κείμενο της Λισαβόνας το Συμβούλιο αναφέρεται πολύ στη μελλοντική δράση του, πιθανώς κατόπιν εισηγήσεων της Επιτροπής. Ελπίζω να μη δώσουμε μεγάλη βαρύτητα σε τούτη τη φαινομενική έμφαση του διακρατικού χαρακτήρα της κοινοτικής συνεργασίας.

<SPEAKER ID=82 LANGUAGE="FR" NAME="Jonckheer">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, θεωρώ ότι είναι σαφές πως τον Ιανουάριο, όταν η πορτογαλική Προεδρία παρουσίασε το πρώτο της έγγραφο, το αρχικό προαίσθημα ήταν απολύτως εξαιρετικό. Η μαζική διάδοση επικοινωνιακών τεχνικών θα προκαλούσε αξιοσημείωτες αλλαγές - και ήδη προκαλεί αξιοσημείωτες αλλαγές - στον τρόπο ζωής και εργασίας των Ευρωπαίων.
<P>
Τα συμπεράσματα της πορτογαλικής Προεδρίας περιλαμβάνουν πολλούς στόχους και θετικές δεσμεύσεις. Τούτου ρηθέντος, αυτά κινδυνεύουν να αποδυναμωθούν, και η ανάγνωση της πρότασης ψηφίσματος που κατέθεσε η Ομάδα του Ευρωπαϊκού Λαϊκού Κόμματος και η Ομάδα των Φιλελευθέρων αποτελεί μια αληθινή παρωδία τους που θα δώσει στο Κοινοβούλιο την ευκαιρία να διχαστεί στο παλιό γνώριμο σχήμα Δεξιάς - Αριστεράς, κάτι που δεν αντιστοιχεί στην πραγματικότητα στην τήρηση των συγκεκριμένων πολιτικών που εφαρμόζονται στα δεκαπέντε κράτη μέλη, ούτε βεβαίως ανταποκρίνεται στις προκλήσεις του μέλλοντος.
<P>
Ως εκ τούτου, η πραγματική πρόκληση, κύριε Prodi, θα είναι να μην προσυπογράψετε ίσως τους προσεχείς μήνες αυτή την πρόταση ψηφίσματος, εάν εγκριθεί αύριο από το Κοινοβούλιο. Γι' αυτό σας καλούμε να εμβαθύνετε από κοινού με το Συμβούλιο στον προβληματισμό, όσον αφορά ορισμένα σημεία που κατά τη γνώμη μας αποτελούν σοβαρές ελλείψεις των συμπερασμάτων της Λισαβόνας.
<P>
Το πρώτο σημείο αφορά τον στρατηγικό στόχο. Ξεχάσαμε τον στρατηγικό στόχο της αειφόρου ανάπτυξης που έπρεπε να αποτελεί αναπόσπαστο μέρος μιας οικονομίας του 21ου αιώνα ικανής να ανταποκρίνεται στις ανάγκες του πλανήτη και των πολιτών του; Δεν υπάρχει ούτε μια αράδα, σχετικά με τις εκθέσεις που είχε υποβάλει εντούτοις η Επιτροπή στο Ελσίνκι κατά τη διάρκεια του Ευρωπαϊκού Συμβουλίου. Δεν υπάρχει ούτε μια αράδα που να αναφέρεται στη συγκεκριμένη εφαρμογή του άρθρου 6 της Συνθήκης της Ευρωπαϊκής Ένωσης. Πρέπει να συνδέσουμε τη διάδοση των σύγχρονων επικοινωνιακών τεχνικών με την εφαρμογή της αειφόρου ανάπτυξης.
<P>
Το δεύτερο σημείο αφορά την απασχόληση. Δεν πρέπει να αποκρύψουμε από τους Ευρωπαίους πολίτες το γεγονός ότι η διάδοση αυτών των επικοινωνιακών τεχνικών πρόκειται μεν να δημιουργήσει, αλλά και να καταργήσει θέσεις εργασίας και ότι θέτει στο επίκεντρο των ίδιων των κοινωνιών μας, τόσο σε μακροοικονομικό όσο και σε μικροοικονομικό πεδίο, αφενός το ζήτημα της ανακατανομής του χρόνου εργασίας και αφετέρου το ζήτημα της ανακατανομής των εισοδημάτων. Η αποφυγή αυτών των ζητημάτων συνεπάγεται τον κίνδυνο σοβαρών κοινωνικών κρίσεων, παρά το πνεύμα αισιοδοξίας που χαρακτηρίζει σήμερα την οικονομία.
<P>
Το ίδιο ισχύει και για το ζήτημα της φορολογίας που αναφέρατε. Η ίδια η Επιτροπή σε ένα από τα έγγραφά της σχετικά με την ολοκλήρωση των χρηματοοικονομικών αγορών είχε πει ότι αυτή η ολοκλήρωση δεν είναι δυνατή παρά μόνο με τη θέσπιση ελάχιστων φορολογικών κανονιστικών ρυθμίσεων. Το ίδιο ισχύει και για το πακέτο Monti. Οι υποθέσεις αυτές δεν προχωρούν καθόλου και η ολοκλήρωση των χρηματοοικονομικών αγορών χωρίς τη θέσπιση φορολογικών κανονιστικών ρυθμίσεων σε ευρωπαϊκό επίπεδο έχει και πάλι ως αποτέλεσμα τη δημιουργία μιας Ευρώπης δύο ταχυτήτων.
<P>
Τέλος, όσον αφορά τον κοινωνικό τομέα, πιστεύω ότι δεν είναι συνετό, κύριε Monti, να εγκαταλείψει η Επιτροπή κάθε νομοθετική πρόταση ως προς το εργατικό δίκαιο. Η νέα οικονομία συνίσταται επίσης στην απόκτηση από τους εργαζομένους του δικαιώματος να συμμετέχουν δεόντως σε περιπτώσεις ανασυγκρότησης επιχειρήσεων ή, όταν χρειάζεται να συζητηθεί ακριβώς η εισαγωγή τεχνολογικών καινοτομιών στις επιχειρήσεις. Το θέμα αυτό πρέπει επίσης να συμπεριληφθεί στη διάταξη των εργασιών επί κοινωνικών θεμάτων που θα συζητηθούν στη Νίκαια, και σας προτρέπουμε να επιδιώξετε την επίτευξη μιας τέτοιας εξέλιξης, καθώς η Ομάδα μου επιθυμεί μια ισχυρή και φιλόδοξη Επιτροπή και θα σας παρέχει τη στήριξή της, εάν λάβετε υπόψη σας τα σχόλια που μόλις διατύπωσα.
<P>
(Χειροκροτήματα)

<SPEAKER ID=83 LANGUAGE="FR" NAME="Wurtz">
Κυρία Πρόεδρε, πολλοί παρατηρητές υπογράμμισαν ότι αυτό το έκτακτο Ευρωπαϊκό Συμβούλιο σηματοδοτήθηκε από τον θρίαμβο των θέσεων των κυρίων Blair και Aznar. Εάν με αυτόν τον τρόπο θέλουμε να πούμε ότι η Σύνοδος Κορυφής της Λισαβόνας επικυρώνει μια φιλελεύθερη οπτική της Ευρώπης, φυσικά και προσυπογράφω, δυστυχώς, αυτή την ανάλυση. Δεν μπορώ όμως να αρκεστώ σε αυτό. Στην πραγματικότητα, δεν επιθυμώ καθόλου να αφήσω στους σημερινούς αρχηγούς κυβερνήσεων της Βρετανίας και της Ισπανίας το μονοπώλιο μιας επιθετικής στάσης ως προς την επανάσταση στον τομέα των πληροφοριών. Κατά τη γνώμη μου, ουσιαστικά πρόκειται για μια πολύ σημαντική πρόκληση στην οποία πρέπει να ανταποκριθούμε. Επίσης, διαβάζοντας στα συμπεράσματα της Συνόδου Κορυφής ότι η Ευρώπη θέτει ως στόχο την προώθηση μιας δυναμικής οικονομίας της γνώσης, "ικανής για μια αειφόρο ανάπτυξη που θα συνοδεύεται από μια ποιοτική και ποσοτική βελτίωση της απασχόλησης", λέω "στοίχημα!". Υποστηρίζω χωρίς ενδοιασμούς μια ετήσια αύξηση "των επενδύσεων σε ανθρώπινους πόρους και την εφαρμογή μιας βολονταριστικής πολιτικής που θα στοχεύει στην πλήρη απασχόληση".
<P>
Η πολιτική αντιπαράθεση μεταξύ μας δεν αφορά συνεπώς την επιλογή του εκσυγχρονισμού, αλλά την έννοια αυτού του εκσυγχρονισμού, και, κυρίως, τη θέση και τον ρόλο που πρέπει να έχουν σε αυτό το πλαίσιο οι άνδρες και οι γυναίκες χωρίς εξαιρέσεις, τόσο ως υπάλληλοι όσο και ως πολίτες. Ωστόσο, σε αυτό το πεδίο ο κ. Blair και ο κ. Aznar, καθώς και εκείνοι που τους ακολούθησαν είναι δέσμιοι κοινότοπων κομφορμιστικών αρχαϊσμών της φιλελεύθερης σκέψης του παρελθόντος. Ελευθέρωση της αγοράς, κυρίως της χρηματοπιστωτικής, ελαστικοποίηση των συνθηκών εργασίας και μείωση του κόστους εργασίας, με κίνδυνο ενίσχυσης του μηχανισμού δημιουργίας ανισοτήτων, αστάθειας και αποκλεισμού σε παγκόσμια κλίμακα. Εκεί έγκειται λοιπόν η δυσκολία: κατά πόσον έχουμε ή όχι την τόλμη να αντιταχθούμε σε αυτά τα ταμπού, τη στιγμή που εμφανίζονται τα πρώτα τόσο ελπιδοφόρα σημάδια μιας νέας εποχής του ανθρώπινου πολιτισμού. Κατά τη γνώμη μου, σε αυτό το πεδίο θα αξιολογήσουμε την πραγματική φιλοδοξία της Ευρώπης, καθώς και τον πραγματικό εκσυγχρονισμό της Αριστεράς.

<SPEAKER ID=84 LANGUAGE="PT" NAME="Queirσ">
Κυρία Πρόεδρε, αγαπητοί συνάδελφοι, κατ' αρχάς θα ήθελα να επισημάνω κάποια θετικά συμπεράσματα τα οποία εμφανίζει το Ευρωπαϊκό Συμβούλιο της Λισσαβόνας, τα οποία εξάλλου στην ουσία διαρθρώνονται γύρω από το σχέδιο κοινού ψηφίσματος που μεταξύ άλλων έχει επίσης υπογράψει η πολιτική μου ομάδα και που εδώ τόσες επιθέσεις έχει δεχθεί από τους σοσιαλιστές. Τα συμπεράσματα αυτά εξέφρασαν οι αρχηγοί κρατών ή κυβερνήσεων στα πλαίσια ενός στρατηγικού στόχου να μετατραπεί η Ευρωπαϊκή Ένωση στον περισσότερο ανταγωνιστικό χώρο παγκοσμίως εντός δέκα ετών μέσω της ανάπτυξης μιας οικονομίας της γνώσης και της θέσπισης πολιτικών που αποσκοπούν στην ανάπτυξη και την πλήρη απασχόληση.
<P>
Αλλά σας ερωτώ: οι δηλώσεις των σημερινών Ευρωπαίων υπευθύνων, οι οποίοι στην πλειοψηφία τους είναι σοσιαλιστές και που εδώ και χρόνια καθοδηγούν τις κυβερνήσεις των κρατών τους, δεν αποτελούν απόδειξη της ανικανότητας και των ελλείψεων του ευρωπαϊκού προτύπου ανάπτυξης που προωθούσαν; Τι πραγματικά καινούριο και πρωτότυπο υπάρχει στα συμπεράσματα της Συνόδου Κορυφής της Λισσαβόνας που δεν είχε διαπιστωθεί και αναφερθεί στη Λευκή Βίβλο του 1993 για την ανάπτυξη, τον ανταγωνισμό και την απασχόληση; Τότε δινόταν έμφαση, και χρησιμοποιώ τα ακριβή λόγια, στα "δίκτυα πληροφοριών" , σήμερα δίνεται έμφαση στην υποστήριξη, και πάλι χρησιμοποιώ τα ακριβή λόγια, του "τομέα της γνώσης και της πρόσβασης στην κοινωνία των πληροφοριών" . Πριν δινόταν έμφαση στην "μακροχρόνια εκπαίδευση και κατάρτιση" , αυτά ήταν τα ακριβή λόγια. Σήμερα, και πάλι χρησιμοποιώ τα ακριβή λόγια, "μας απασχολεί η μακροχρόνια κατάρτιση" .
<P>
Και θα μπορούσαμε να συνεχίσουμε με άπειρα συμπεράσματα καθ' όλα ίδια με αυτά της Λευκής Βίβλου του 1993. Ωστόσο, υπάρχει μια πτυχή που αξίζει ιδιαίτερη μνεία στον τομέα των πολιτικών πλήρους απασχόλησης. Το 1993, ο στόχος ήταν να μειωθεί κατά το ήμισυ ο αριθμός των ανέργων στην Ευρωπαϊκή Ένωση, ήτοι από 17 εκατ. σε 8,5 εκατ. Είναι αλήθεια ότι βρισκόμαστε στο 2000, ο αριθμός των ανέργων συνεχίζει να είναι 15 εκατ. και τα συμπεράσματα της συνόδου κορυφής μας υπόσχονται ποσοστά πλήρους απασχόλησης μέσα στα επόμενα δέκα χρόνια.
<P>
Αυτό είναι τουλάχιστον πολιτική ανευθυνότητα και δείχνει μια νοοτροπία πολύ κοντινή σε αυτήν των σοσιαλιστών, ακόμη και σε εκείνη αυτών που ακολουθούν την τρίτη οδό, βασιζόμενη στην βολονταριστική θέσπιση μιας στρατηγικής που όπως όλοι γνωρίζουμε αποτελεί προϊόν πολλαπλών παραγόντων και που σε τελική ανάλυση επικεντρώνεται στη δέσμευση των επιχειρήσεων. Όπως είπε κάποιος γνωστός αναλυτής, οι Ευρωπαίοι ηγέτες αποφάσισαν αυτό που με κανέναν τρόπο δεν μπορούν να τηρήσουν. Το να υπόσχονται φιλόδοξους στόχους ανάπτυξης και απασχόλησης, όπως όντως έκαναν, είναι το ίδιο σαν να ανακοίνωναν μια αύξηση πληθυσμού ή αύξηση των ημερών ηλιοφάνειας. Πιστεύουμε πως ο ρόλος των κυβερνήσεων θα πρέπει πρώτα να επικεντρώνεται στην ανάπτυξη των μέσων που επιτρέπουν στους κοινωνικούς και οικονομικούς παράγοντες να παράγουν πλούτο και να επιφέρουν θετικά αποτελέσματα σε αυτούς τους τομείς.
<P>
Μια άλλη πτυχή που αξίζει της προσοχής μας είναι εκείνη που έχει ως επίκεντρο το γεγονός ότι στη σύνοδο κορυφής προφανώς αγνοήθηκε το γεγονός ότι τα κράτη μέλη της Ένωσης έχουν διαφορετική ιστορία, οικονομικές και κοινωνικές δομές, ανισότητες που η διεύρυνση προς την ανατολή θα τονίσει περισσότερο, και ότι επίσης υφίστανται ασυμμετρίες που η παρουσίαση του μέσου όρου των ποσοστών ανάπτυξης δεν καταφέρνει να κρύψει. Και αυτό ισχύει τόσο για τα θετικά όσο και για τα αρνητικά σημεία. Πως μπορούμε να εξηγήσουμε για παράδειγμα ότι η Σουηδία και η Φινλανδία, χώρες που διαθέτουν πάρα πολύ ανεπτυγμένα πρότυπα κοινωνικής προστασίας, έχουν ποσοστό πρόσβασης στο Internet ίδιο με αυτό των Ηνωμένων Πολιτειών, περίπου 50%, ενώ για την Αγγλία η οποία είναι μια χώρα πολύ πιο φιλελεύθερη το ποσοστό αυτό είναι 29%;
<P>
Από την άλλη, πώς είναι δυνατόν να υπάρχουν στην Ένωση τεράστιες ανισότητες στους βασικούς μισθούς μεταξύ κάποιων κρατών μελών, ή έντονες διαφορές στα συστήματα κοινωνικής ασφάλισης και στις συντάξεις, ή ακόμη και στα ποσοστά ανεργίας ή κρυφής ανεργίας, για να μην μιλήσουμε για τα ολοένα μεγαλύτερα ποσοστά φτώχειας και κοινωνικού αποκλεισμού.
<P>
Η Ευρωπαϊκή Ένωση έχει ήδη αρχίσει για τα καλά την πορεία της προς τα επίπεδα ανάπτυξης που διαθέτουν σήμερα η οικονομία και οι επιχειρήσεις στις Ηνωμένες Πολιτείες. Αλλά η πραγματική Ευρώπη συνεχίζει να οικοδομείται τη στιγμή που η σύγκλιση των εθνικών οικονομιών και η οικονομική και κοινωνική συνοχή δεν αποτελούν κύρια προτεραιότητά της.

<SPEAKER ID=85 LANGUAGE="DA" NAME="Krarup">
Παρακολούθησα με μεγάλο ενδιαφέρον τη σύνοδο του Ευρωπαϊκού Συμβουλίου στη Λισαβόνα, που ήταν μια άκρως εντυπωσιακή ρητορική επίδειξη, η οποία πάνω απ' όλα καταδεικνύει μια κολοσσιαία και συνεχώς διογκούμενη αδυναμία. Είναι αναμφισβήτητα ωραίος και καλός στρατηγικός στόχος να γίνουμε η, πιο ανταγωνιστική, δυναμική και βασιζόμενη στις γνώσεις, οικονομία της υφηλίου με απώτερο σκοπό τη δημιουργία βιώσιμης ανάπτυξης. Το πρόβλημα ωστόσο είναι, πρώτον, ότι δεν σκιαγραφήθηκαν καθόλου συγκεκριμένες δράσεις που μπορούν να συνδέσουν τούτη τη φιλοδοξία με την πραγματικότητα και, δεύτερον, ότι τα κοινωνικά προβλήματα που προκαλούνται και τα οποία αποτελούν δίχως άλλο ένα ουσιαστικό μέρος της πραγματικότητάς μας στην Ευρωπαϊκή Ένωση καλώς, αλλά κυρίως κακώς, παραλήφθηκαν. Δεν γνωρίζω κανένα ευρωπαϊκό κοινωνικό πρότυπο. Γνωρίζω μια σειρά διαφορετικών προτύπων κοινωνικής πρόνοιας, τα οποία συνδέονται με συγκεκριμένες εθνικές παραδόσεις. Στη χώρα από την οποία κατάγομαι η παράδοση διαφοροποιείται θεμελιωδώς από την επικρατούσα παράδοση της Ευρωπαϊκής Ένωσης. Αυτό το πολύ πραγματικό πρόβλημα το παρέλειψαν εντελώς. Στις διαπραγματεύσεις της Διακυβερνητικής Διάσκεψης υπαινίχθηκαν το θέμα της μεταρρύθμισης και της δημιουργίας ενός ευρωπαϊκού κοινωνικού προτύπου, και οφείλω να δηλώσω τη σθεναρή αντίδρασή μου σε αυτό. Είναι υπέρ πλειοψηφικών αποφάσεων στον εν λόγω τομέα. Η κυβέρνηση της χώρας μου αντιτίθεται σε αυτό, όπως και εμείς, που βλέπουμε με μεγάλο σκεπτικισμό τούτη τη συνεχώς μεταβαλλόμενη εξέλιξη στην Ευρωπαϊκή Ένωση. Η ουσιωδέστερη συμβολή του Ευρωπαϊκού Συμβουλίου της Λισαβόνας είναι όλα τα προβλήματα που δεν λύθηκαν.

<SPEAKER ID=86 LANGUAGE="DE" NAME="Raschhofer">
Κυρία Πρόεδρε, αξιότιμοι συνάδελφοι, η Λισαβόνα βρέθηκε στον αστερισμό της απασχόλησης, της οικονομικής μεταρρύθμισης και της έναρξης της ψηφιακής εποχής. Ωστόσο, η Σύνοδος Κορυφής της Λισαβόνας δεν είναι η πρώτη στην οποία συζητείται το θέμα της απασχόλησης. Ήδη στη Σύνοδο Κορυφής του Έσσεν υπήρξαν πολλές δηλώσεις προθέσεων και καλοπροαίρετα σχέδια δράσης. Ο μόνος δρόμος για μια μόνιμη αύξηση του ποσοστού της απασχόλησης είναι να δοθεί στις επιχειρήσεις εκείνο το λειτουργικό πλαίσιο που έχουν ανάγκη ως ελεύθερο χώρο για τη δραστηριότητά τους. Τα προτεινόμενα μέτρα για τις ΜΜΕ περιορίζονται σε αναλύσεις και την εκπόνηση περαιτέρω μη δεσμευτικών δηλώσεων προθέσεων. Το χαρτί έχει υπομονή. Δυστυχώς, λείπουν εντελώς τα συγκεκριμένα αποτελέσματα. Μόνιμη βελτίωση της κατάστασης ως προς την απασχόληση μπορεί να επιτευχθεί μόνο με διαρθρωτικές μεταρρυθμίσεις, συγκεκριμένα με τη μείωση του ποσοστού των εισφορών, την απλούστευση των φορολογικών συστημάτων και τη διευκόλυνση της ίδρυσης επιχειρήσεων. Όλοι γνωρίζουν τα συγκεκριμένα αιτήματα. Όλοι λένε ότι είναι απόλυτα σωστά. Ωστόσο, η υλοποίησή τους δεν επιτυγχάνεται.
<P>
Ως Αυστριακή βουλευτής μιλώντας για τη Λισαβόνα αισθάνομαι την ανάγκη να αναφέρω και τις κυρώσεις της ΕΕ των 14. Η ικανότητα άσκησης της δημοκρατίας είναι ανέκαθεν συνυφασμένη με την ικανότητα διεξαγωγής διαλόγου. Γι' αυτό με προβλημάτισε ακόμη περισσότερο η προσπάθεια της Προεδρίας να αποκλείσει από την ημερήσια διάταξη το θέμα της Αυστρίας. Είναι και προς το συμφέρον της Ένωσης να ξεκαθαριστεί η σχέση Αυστρίας-ΕΕ. Η άρνηση του διαλόγου ποτέ δεν αποτέλεσε προσέγγιση που οδηγεί σε λύση των συγκρούσεων. Πολλοί άνθρωποι στην πατρίδα μου με ερωτούν πώς μπορεί να οικοδομηθεί μια ειρηνική Ευρώπη όταν ταυτόχρονα οι ανώτατοι εκπρόσωποί της δεν χαιρετούν ο ένας τον άλλον και αρνούνται να συζητήσουν. Αυτές οι συμβολικές χειρονομίες μπορούν να έχουν ως συνέπεια να επανεμφανιστούν χάσματα που χώριζαν παλαιότερα τους ανθρώπους. Γι' αυτό λέω σε όποιον δηλώνει πως οι κυρώσεις αφορούν την κυβέρνηση και όχι τον πληθυσμό ότι ένας τέτοιος διαχωρισμός είναι αδύνατος! Δεν μπορούμε να διαχωρίσουμε μια κυβέρνηση που νομιμοποιείται από δημοκρατικές εκλογές από τον λαό που την ψήφισε. Αυτό αποδεικνύεται από παράλογα παραδείγματα όπως το μποϋκοτάζ των ταξί στις Βρυξέλλες, τα προβλήματα στα προγράμματα ανταλλαγής μαθητών και άλλα πολλά.
<P>
Η δυσπιστία με την οποία αντιμετωπίζεται η Αυστρία, μολονότι από το 1945 ουδέποτε έχει παραβιάσει τις δημοκρατικές αρχές, βρίσκεται σε σαφή αντίθεση με το πνεύμα της Κοινότητας. Κρίνετε την αυστριακή κυβέρνηση από τις πράξεις της! Δεν θα βρείτε καμία αντίθεση με το πνεύμα της Ένωσης!
<P>
(Χειροκροτήματα από τη δεξιά πτέρυγα.)

<SPEAKER ID=87 LANGUAGE="PT" NAME="Cunha">
Κύριε Πρόεδρε, θα ήθελα να απευθύνω τον χαιρετισμό μου στον Προεδρεύοντα του Συμβουλίου και να του ευχηθώ κάθε επιτυχία κατά την άσκηση της πορτογαλικής Προεδρίας της Ευρωπαϊκής Ένωσης. Όλοι εκφράζουμε τη συνολική μας συμφωνία με τον στρατηγικό στόχο που έθεσε η Σύνοδος Κορυφής της Λισαβόνας, να μετατρέψει την Ευρωπαϊκή Ένωση - αναφέρω αυτολεξεί - "στον πιο δυναμικό και ανταγωνιστικό οικονομικό χώρο του πλανήτη, στηριζόμενο στη γνώση και ικανό να εξασφαλίσει μια αειφόρο οικονομική μεγέθυνση" . Κανείς δεν αμφιβάλλει για τη σημασία της προετοιμασίας των πολιτών μας ώστε να αντεπεξέλθουν στις απαιτήσεις της κοινωνίας των πληροφοριών και της γνώσης και για τη σημασία των νέων τεχνολογιών της επικοινωνίας ως στρατηγικά όπλα για να πετύχουμε νίκες στο μέλλον, δημιουργώντας θέσεις απασχόλησης και εξασφαλίζοντας ανώτερα επίπεδα ποιότητας και αμοιβών. Δεν θα υπήρχε κανένα πρόβλημα εάν η Σύνοδος Κορυφής της Λισαβόνας είχε όντως συγκληθεί για να εξετάσει συγκεκριμένα την κατηγορία των ζητημάτων που ανέφερα προηγουμένως, οπότε θα έπρεπε να αποκαλείται Σύνοδος της Κοινωνίας των Πληροφοριών, Σύνοδος για την Οικονομία ή ακόμη Σύνοδος για τη Νέα Οικονομία, ανάλογα με τα γούστα, τις ευαισθησίες ή τις προθέσεις του καθενός. Αλλά το να την ονομάζουμε Σύνοδο Κορυφής για την Απασχόληση συνιστά παρέκκλιση από τους στόχους της. Είναι σαν να βάζουμε μια ψευδεπίγραφη ετικέτα σε ένα προϊόν, εφόσον η ετικέτα δεν αντιστοιχεί στο περιεχόμενο. Και στην προκειμένη περίπτωση αυτό γίνεται για πολιτικές σκοπιμότητες.
<P>
Διότι, στην πραγματικότητα, ο στόχος της απασχόλησης ξεπερνά κατά πολύ τα όρια των προαναφερόμενων θεμάτων. Κατά πρώτον, επειδή η νέα οικονομία, από τη στιγμή που αποτελεί μια πρόκληση που διαπερνά τις γενιές, δεν μπορεί να ρίξει μαύρη πέτρα στην παλιά οικονομία, η οποία συνιστά το θεμέλιο της υπαρκτής πραγματικότητας που βιώνουμε και της οποίας ο εκσυγχρονισμός και η διαρθρωτική προσαρμογή είναι μεταβατικά στάδια που δεν μπορούμε να παρακάμψουμε. Αυτό όμως προϋποθέτει πρώτα και κύρια τη συζήτηση περί μετατροπής και αναπροσανατολισμού των παραδοσιακών τομέων της οικονομίας μας και επίσης θα απαιτούσε την επανεξέταση των επιλογών που θα κληθούμε να προωθήσουμε αναφορικά με τις κατευθυντήριες αρχές του Παγκοσμίου Οργανισμού Εμπορίου. Κατά δεύτερον, διότι η πραγματοποίηση μιας στρατηγικής συζήτησης περί απασχόλησης θα έπρεπε να είχε ως αφετηρία την ουσιαστική εξέταση των παραγόντων ανταγωνιστικότητας της Ευρωπαϊκής Ένωσης, μιας και σε αυτό ακριβώς το επίπεδο είναι που διακυβεύεται η αειφόρος οικονομική μεγέθυνση και συνεπακόλουθα η απασχόληση και η κοινωνική ευημερία.
<P>
Στην πραγματικότητα, όταν διεξάγουμε μια συζήτηση παρόμοιου χαρακτήρα, δεν μπορούμε να μη διερωτηθούμε για ποιους λόγους το ποσοστό οικονομικής μεγέθυνσης που σημείωσε η Ευρωπαϊκή Ένωση τα τελευταία χρόνια είναι χαμηλότερο από το ήμισυ του αντίστοιχου ποσοστού που πέτυχαν οι Ηνωμένες Πολιτείες της Αμερικής ή για ποιον λόγο καμία κυβέρνηση δεν επέδειξε την τόλμη να προβληματιστεί για τις πλέον αρνητικές πλευρές του λεγόμενου "ευρωπαϊκού κοινωνικού προτύπου", μιας και, χωρίς να θέλουμε να αμφισβητήσουμε τις θετικές του πλευρές, θεωρούμε ωστόσο ότι το συγκεκριμένο πρότυπο παροτρύνει κατά κάποιον τρόπο στην αδράνεια, στην αναζήτηση εύκολων λύσεων και στην τεμπελιά ορισμένα στρώματα του πληθυσμού τα οποία και θα μπορούσαν και θα όφειλαν να δουλέψουν. Επομένως, θα έπρεπε να θέσουμε το ερώτημα γιατί παρατηρήθηκαν τόσο χαμηλά ποσοστά επανένταξης στον οικονομικό βίο του ενεργού πληθυσμού που ευεργετήθηκε από συγκεκριμένες πολιτικές κοινωνικής αλληλεγγύης, όπως είναι ειδικότερα η περίπτωση των συστημάτων τύπου "ελάχιστου εγγυημένου εισοδήματος" ή ακόμη γιατί συνεχίζουμε στην Ευρώπη να είμαστε προσηλωμένοι σε μια παράδοση κρατικής χειραγώγησης και κρατικού παρεμβατισμού σε βαθμό τέτοιο που να επηρεάζει αρνητικά την ανταγωνιστικότητα της οικονομίας και που, με άλλοθι την επίκληση κοινωνικών επιχειρημάτων και την κατοχύρωση της σταθερότητας, υποκρύπτει καμιά φορά λογικές αλόγιστων δαπανών ή ακόμη, πολύ συχνά, στρατηγικές εξυπηρέτησης πολιτικής πελατείας. Λογικές και στρατηγικές που, αυτές μάλιστα, επηρεάζουν αρνητικά την οικονομική μεγέθυνση, την αναδιανομή του πλούτου και, κατά συνέπεια, την ίδια την απασχόληση. Επομένως, στο πλαίσιο μιας διεξοδικής συζήτησης για τα προβλήματα της απασχόλησης στην Ευρωπαϊκή Ένωση δεν θα μπορούσε να μην υπάρξει μια ενδεδειγμένη ενασχόληση με αυτά τα ζητήματα.

<SPEAKER ID=88 NAME="Murphy">
Κυρία Πρόεδρε, θέλω και εγώ να χαιρετίσω και να συγχαρώ θερμά την Προεδρία για την επιτυχή έκβαση της Συνόδου Κορυφής της Λισαβόνας. Νομίζω πως στο μέλλον θα διαπιστώσουμε τελικά πως όλοι οι δρόμοι οδηγούσαν όντως στη Λισαβόνα μέσω του Λουξεμβούργου, του Cardiff και της Κολωνίας, επειδή η Λισαβόνα θα αποτελέσει μάλλον το τέρμα μιας διαδικασίας η οποία μπορεί πράγματι να αποδώσει όσον αφορά το είδος των προτεραιοτήτων που θέλουμε να φέρουμε επιτυχώς σε πέρας σε ολόκληρη την Ευρωπαϊκή Ένωση.
<P>
Το βασικό ερώτημα είναι πώς θα μετατρέψουμε τα συμπεράσματα της Συνόδου Κορυφής της Λισαβόνας σε πράξη. Πρέπει να εξασφαλίσουμε πως όσα ειπώθηκαν στη Λισαβόνα θα γίνουν πραγματικότητα.
<P>
Δεν θα επιμείνω πάρα πολύ στα ιδιαίτερα χαρακτηριστικά της Συνόδου Κορυφής της Λισαβόνας. Πολλοί από εμάς εξάντλησαν ήδη το θέμα αυτό, και χαιρετίζουμε πολλά από τα συμπεράσματα. Θέλω να αναφερθώ στις προκλήσεις που συνεπάγεται η διαδικασία της Λισαβόνας για το Κοινοβούλιο, την Επιτροπή και βεβαίως και για τα τρία θεσμικά όργανα. Το Κοινοβούλιο ειδικά αντιμετωπίζει μια τεράστια πρόκληση να δώσει σάρκα και οστά σε όλες τις νομοθετικές επιπτώσεις από την ολοκλήρωση μιας ενιαίας αγοράς. Αντιμετωπίζει την πρόκληση της πλήρους αξιοποίησης των δυνατοτήτων της ηλεκτρονικής οικονομίας. Το Κοινοβούλιο αντιμετωπίζει την πρόκληση να συμβάλει και αυτό, ώστε η Ευρώπη να καταστεί το δυναμικό κέντρο της βιώσιμης δημιουργίας θέσεων εργασίας, της καινοτομίας, της ανταγωνιστικότητας και της σύγχρονης κοινωνικής ευημερίας.
<P>
Πρόκειται για μια πρόκληση στην οποία πρέπει να ανταποκριθεί το Κοινοβούλιο σε συνεργασία με τα υπόλοιπα θεσμικά όργανα, τον Επίτροπο Prodi και τους συναδέλφους του καθώς και το Συμβούλιο. Σε αντίθετη περίπτωση, κανείς δεν θα κατανοήσει ούτε θα μας συγχωρήσει που δεν υλοποιήσαμε τον στόχο μας. Ο λόγος, όπως ανέφερα πριν από τη Συνόδο Κορυφής της Λισαβόνας, σχετίζεται με όσους μας παρακολουθούν σήμερα, τους πολίτες δηλαδή της Ευρώπης. Οφείλουμε να μετατρέψουμε τη Λισαβόνα σε κάτι που να σημαίνει κάτι γι' αυτούς, κάτι για τους ανθρώπους της γενέτειρας μου, του Wolverhampton.
<P>
Για μένα Λισαβόνα σημαίνει πάνω απ' όλα δημιουργία μιας Ευρώπης με υψηλούς μισθούς, υψηλή εξειδίκευση και θέσεις εργασίας μεγάλης προστιθέμενης αξίας. Εάν μπορούμε να επιτύχουμε αυτό το είδος της Ευρώπης από τη διαδικασία της Λισαβόνας, θα είναι καλό για τους πολίτες μας και για ολόκληρη την Ευρώπη, γιατί τίποτα δεν μπορεί να είναι κοινωνικά δικαιότερο και να καταπολεμά περισσότερο τον κοινωνικό αποκλεισμό από μια Ευρώπη που θα παρέχει πραγματικά πλήρη απασχόληση και καλές θέσεις εργασίας σε όλους. Αυτή είναι η πρόκλησή μας.
<P>
Εν κατακλείδι, ευχαριστώ πάρα πολύ την πορτογαλική Προεδρία. Ευχαριστώ τον Προεδρεύοντα του Συμβουλίου, τον Υπουργό και ειδικά τον Πρωθυπουργό Guterres για όλες τις προσωπικές προσπάθειες που κατέβαλε στο πλαίσιο της εν λόγω διαδικασίας. Στη Λισαβόνα η πορτογαλική Προεδρία μάς έδωσε το κλειδί που ανοίγει την πόρτα σε μια δεκαετία διαρκούς καινοτομίας, ανταγωνιστικότητας και δημιουργίας θέσεων εργασίας στην Ευρώπη. Τώρα ήρθε η ώρα για μας ως Κοινοβούλιο να συνεργαστούμε με την Επιτροπή και το Συμβούλιο, προκειμένου να εξασφαλίσουμε πως θα ανοίξει αυτή η πόρτα.

<SPEAKER ID=89 LANGUAGE="PT" NAME="Nogueira Romαn">
Κύριε Πρόεδρε, κύριε Πρόεδρε Romano Prodi, κύριε Πρόεδρε Jaime Gama, το έγγραφο που εγκρίθηκε στη Σύνοδο Κορυφής της Λισαβόνας χαρακτηρίζεται από ασάφεια, κάτι που ενδέχεται να επιφέρει αδικίες κατά την έμπρακτη εφαρμογή του. Η πολιτική που προκρίθηκε θα μας προσφέρει ίσως τη δυνατότητα να καταγράψουμε υψηλά ποσοστά οικονομικής μεγέθυνσης, κάνοντάς μας να πλησιάσουμε τις Ηνωμένες Πολιτείες, αλλά δεν θα μπορούσε να αποφύγει τον κοινωνικό αποκλεισμό ούτε να συμβάλει στην επίτευξη της οικονομικής και κοινωνικής συνοχής και της εδαφικής ισορροπίας.
<P>
Ας μου επιτραπεί να αναφερθώ στο συγκεκριμένο πρόβλημα, το οποίο επηρεάζει κάποιες βασικές ευρωπαϊκές πολιτικές. Το Ευρωπαϊκό Συμβούλιο θα έπρεπε να γνωρίζει ότι, τη σήμερον ημέρα συνυπάρχουν στην Ευρώπη, μέσα στην ίδια περιοχή ή την ίδια χώρα, το χαμηλότερο εισόδημα ανά κάτοικο και το υψηλότερο ποσοστό ανεργίας. Το γεγονός αυτό απαιτεί την εφαρμογή στον τομέα της απασχόλησης μιας ευρωπαϊκής πολιτικής που θα διαθέτει ειδικό προϋπολογισμό και θα προωθείται σε συνδυασμό με την πολιτική για τα διαρθρωτικά ταμεία, μιας πολιτικής σχετικά με την οποία το Ευρωπαϊκό Συμβούλιο εθελοτυφλεί και αρνείται να αποδεχθεί. Το Συμβούλιο θα όφειλε επίσης να γνωρίζει ότι στους κόλπους της Ευρώπης υπάρχουν χώρες λιγότερο ανεπτυγμένες, αλλά που είναι παρ' όλα αυτά έτοιμες να αντεπεξέλθουν στην οικονομία της γνώσης, εφόσον διαθέτουν ένα ποιοτικό σύστημα τεχνικής, πανεπιστημιακής και επαγγελματικής εκπαίδευσης, και που λόγω του γεγονότος ότι δεν έχουν επαρκές επίπεδο οικονομικής ανάπτυξης βλέπουν και πάλι τα παιδιά τους να αποδημούν, θυμίζοντας έτσι, κατά παράδοξο τρόπο, τους τεχνικούς πληροφορικής που σπουδάζουν στην Ινδία και μετά πάνε να δουλέψουν στις Ηνωμένες Πολιτείες. Το Συμβούλιο θα όφειλε να τα σκεφθεί όλα αυτά και να εργαστεί ώστε να έχουμε μια πραγματική Ευρώπη.

<SPEAKER ID=90 LANGUAGE="PT" NAME="Figueiredo">
Κύριε Πρόεδρε, τα αποτελέσματα της Συνόδου Κορυφής της Λισαβόνας έρχονται να φανερώσουν ότι όλες οι προηγούμενες διακηρύξεις της πορτογαλικής Προεδρίας περί προτεραιότητας στο θέμα της απασχόλησης και στην πάλη κατά του κοινωνικού αποκλεισμού δεν ήταν τίποτε άλλο από μια μεγάλη επιχείρηση παραπλάνησης. Μπορεί μεν οι υπέρμαχοι της συγκεκριμένης δέσμης αποφάσεων να προσπαθούν να χρυσώσουν το χάπι, μιλώντας είτε για τον λεγόμενο εκσυγχρονισμό του ευρωπαϊκού κοινωνικού προτύπου, είτε για την ανάγκη μετασχηματισμού της Ευρωπαϊκής Ένωσης στον πιο ανταγωνιστικό χώρο του πλανήτη, αλλά δεν καταφέρνουν να συγκαλύψουν τους στόχους τους, που δεν είναι άλλοι από την επίτευξη μιας αγοράς εργασίας απαλλαγμένης από τους περιορισμούς που επιβάλλονται από τη νομοθεσία για την προστασία των δικαιωμάτων των εργαζομένων, από την εξ ολοκλήρου παράδοση της κοινωνικής ασφάλισης στα χέρια των χρηματοπιστωτικών αγορών και από την επίσπευση της διαδικασίας ελευθέρωσης ουσιαστικών τομέων της οικονομίας, όπως είναι η παροχή αερίου, η ηλεκτρική ενέργεια, οι ταχυδρομικές υπηρεσίες, οι μεταφορές και οι τηλεπικοινωνίες.
<P>
Έτσι, αντί για περισσότερες θέσεις απασχόλησης με ποιοτικές προδιαγραφές και που συνεπάγονται δικαιώματα, αντί για μείωση του ωραρίου εργασίας με διατήρηση του ύψους των μισθών και χωρίς ευελιξία, εκείνο που αποφάσισε επί του πρακτέου η Σύνοδος Κορυφής είναι να συμβάλει στην προώθηση χειρότερων και πιο επισφαλών συνθηκών απασχόλησης, με λιγότερα δικαιώματα και χωρίς τα ευεργετήματα μιας αποτελεσματικής κοινωνικής προστασίας. Αντί για την κατοχύρωση της ποιοτικής προσφοράς δημοσίων υπηρεσιών που θα ανταποκρίνονται στις επιτακτικές ανάγκες των χρηστών, θα παρέχουν προστασία στα πιο ευάλωτα στρώματα του πληθυσμού και θα δημιουργούν θέσεις εργασίας με ποιοτικές προδιαγραφές, εκείνο που αποφάσισε το Συμβούλιο είναι η επίσπευση της διαδικασίας των ιδιωτικοποιήσεων, ούτως ώστε να υπηρετήσει τα συμφέροντα οικονομικών ομίλων και να τους βοηθήσει να αυξήσουν τα κέρδη τους, με αρνητικές επιπτώσεις στην απασχόληση και με τίμημα την υποβάθμιση των εργασιακών συνθηκών, του περιβάλλοντος και της χωροταξίας.
<P>
Ανάμεσα στα θετικά της υπόθεσης θα πρέπει να αναφέρουμε τη μεγαλειώδη διαδήλωση που πραγματοποίησαν δεκάδες χιλιάδες εργαζόμενοι οι οποίοι, εκφράζοντας τη διαμαρτυρία τους στη Σύνοδο Κορυφής της Λισαβόνας, κατήγγειλαν την αυξανόμενη τάση υποβάθμισης της εργασίας, την καλπάζουσα ανεργία και τον κοινωνικό αποκλεισμό και απαίτησαν περισσότερες θέσεις απασχόλησης με ποιοτικές προδιαγραφές, υψηλότερους μισθούς, περισσότερα κοινωνικά δικαιώματα και αλλαγή του προσανατολισμού των ευρωπαϊκών πολιτικών, κατά τρόπο ώστε να επιτευχθεί η οικονομική και κοινωνική συνοχή.

<SPEAKER ID=91 LANGUAGE="FR" NAME="Berthu">
Κυρία Πρόεδρε, κατά τη συζήτηση που προηγήθηκε του Ευρωπαϊκού Συμβουλίου της Λισαβόνας είχα πει ότι, κρίνοντας βάσει των προπαρασκευαστικών εγγράφων, οι αρχηγοί κρατών και κυβερνήσεων έδειχναν να διστάζουν, όσον αφορά τη νέα οικονομία μεταξύ αφενός μιας γραφειοκρατικής και συγκεντρωτικής προσέγγισης και αφετέρου μιας πιο ελεύθερης και απλά συντονισμένης προσέγγισης.
<P>
Την επομένη αυτού του Συμβουλίου θεωρούμε πως η ζυγαριά μάλλον γέρνει προς την πλευρά της ελευθερίας. Πράγματι, τα συμπεράσματα της Λισαβόνας επιβεβαιώνουν ότι δεν τίθεται ζήτημα προσθήκης νέων ευρωπαϊκών κανονιστικών ρυθμίσεων στις ήδη υπάρχουσες και ότι, αντιθέτως, πρέπει να δημιουργήσουμε μια νέα ανοιχτή μέθοδο συντονισμού - η έκφραση επαναλαμβάνεται πολλές φορές.
<P>
Ως εκ τούτου, η οικονομία της γνώσης στην οποία εισερχόμεθα έχει ήδη αναδρομική ισχύ, όσον αφορά την αντίληψή μας για τα ευρωπαϊκά θεσμικά όργανα. Γιατί η νέα αυτή μέθοδος συντονισμού πρέπει να σημαίνει, το γνωρίζουμε ήδη, την εγκατάλειψη της αυταρχικής άνωθεν ένταξης, την εγκατάλειψη των κανονιστικών ρυθμίσεων ενιαιοποίησης και την αντικατάστασή τους από ένα σύστημα, όπου τα κράτη και οι εθνικές δημοκρατίες θα διαδραματίζουν έναν πολύ πιο σημαντικό ρόλο και θα συντονιζονται σε δίκτυα, ακριβώς σύμφωνα με το πρότυπο ενός δικτύου πληροφορικής. Συνεπώς, αυτή καθαυτή πρέπει να παίξει έναν απλό ρόλο συνεννόησης και καταλύτη. Αλλωστε, στα συμπεράσματα της Λισαβόνας αναφέρεται αυτή ακριβώς η λέξη.
<P>
Αυτή η νέα μέθοδος συνεπάγεται επίσης ότι το Ευρωπαϊκό Συμβούλιο ανακαλύπτει εκ νέου τη βασική αποστολή του περί στρατηγικού προσανατολισμού, αφήνοντας στα διάφορα Συμβούλια Υπουργών το μέλημα να λάβουν τις συγκεκριμένες αποφάσεις και στην Επιτροπή το καθήκον της προετοιμασίας και της εκτέλεσης. Με αυτόν τον τρόπο θα επιτύχουμε τελικά πιο ισορροπημένα και πιο δημοκρατικά ευρωπαϊκά θεσμικά όργανα.
<P>
Εντούτοις, κύριε Πρόεδρε, τα συμπεράσματα της Λισαβόνας θα μπορούσαν, σε άλλα επίπεδα, να εγείρουν αρκετές επιφυλάξεις. Λόγω έλλειψης χρόνου θα αναφέρω μόνο μία: τον βολονταριστικό στόχο να επιτευχθεί αύξηση του ποσοστού των εργαζόμενων γυναικών από 51% σε 60% το 2010. Αυτό είναι πραγματικά το είδος της αυταρχικής συμπεριφοράς που θα πρέπει να αλλάξει. Δεν εναπόκειται στις δημόσιες αρχές να καθορίσουν πόσες γυναίκες πρέπει να εργάζονται, αλλά στις ίδιες και στην κοινωνία των πολιτών. Οι δημόσιες αρχές πρέπει μόνο να διασφαλίζουν την ισότιμη αντιμετώπιση των νοικοκυρών και την ελεύθερη πραγματοποίηση των προσωπικών επιλογών.

<SPEAKER ID=92 NAME="McMillan-Scott">
Κύριε Πρόεδρε, αποφάσισα να μιλήσω σε αυτή τη συζήτηση όταν διάβασα την πραγματικά εξαιρετική ανάλυση της τρέχουσας κατάστασης στην Ευρώπη την οποία παρουσίασε η Ευρωπαϊκή Επιτροπή πριν από τη Σύνοδο Κορυφής της Λισαβόνας.
<P>
Είναι αλήθεια πως η Σύνοδος Κορυφής της Λισαβόνας αποτέλεσε επίσης ένα είδος ριζικής μεταβολής της στάσης έναντι της παγκόσμιας κοινωνίας, και ιδιαίτερα έναντι θεμάτων όπως το ηλεκτρονικό εμπόριο. Ταυτόχρονα, στη Λισαβόνα δημιουργήθηκε ένταση μεταξύ του παλαιού κόσμου του διεθνούς σοσιαλισμού και του νέου κόσμου όσων έχουν μια κάπως ευρύτερη οπτική. Έτσι, η πόλη του Ερρίκου του Θαλασσοπόρου μπορεί να γίνει η πόλη του Netscape που πλοηγεί στο Διαδίκτυο, μια νέα προσέγγιση που θεωρώ απολύτως ευπρόσδεκτη.
<P>
Η Σύνοδος Κορυφής περιγράφηκε με διάφορους τρόπους, ως κοινωνική Σύνοδος Κορυφής και ηλεκτρονική Σύνοδος Κορυφής κ.λπ.. Ειπώθηκαν πολλά σχετικά με την οικονομική και κοινωνική πολιτική που υποτίθεται πως προκύπτει από τη Λισαβόνα. Στην πραγματικότητα, το ευρωπαϊκό κοινωνικό μοντέλο ζει σήμερα στο Λονδίνο και ονομάζεται Laetitia Casta. Είναι η Marianne, το σύμβολο της Γαλλίας, αλλά οι φόροι είναι σήμερα στη Γαλλία τόσο υψηλοί που αναγκάζεται να πάει να ζήσει στο Λονδίνο, παρά την πάρα πολύ μεγάλη αύξηση της φορολογίας που επέβαλε η κυβέρνηση των Εργατικών. Πολύ σύντομα η κυβέρνηση πρόκειται να εισπράξει 16 δισεκατομμύρια στερλίνες από την πώληση των αδειών κινητής τηλεφωνίας τρίτης γενιάς, όπως μας υπενθύμισε ο κ. Suominen.
<P>
Επικρατεί ένταση στην Ευρώπη, αλλά ταυτόχρονα διακρίνω μια ριζική αλλαγή. Σπάνια μιλώ σε συζητήσεις μετά από Συνόδους Κορυφής, αλλά αυτή η τελευταία είναι σημαντική. Προσβλέπω συνεπώς στην ανάληψη πραγματικής δράσης εκ μέρους της Ευρωπαϊκής Επιτροπής. Δεν χρειάζονται λόγια παρά δράση. Λέγοντας λόγια εννοώ εκφράσεις όπως "καθορισμός κριτηρίων" (bencmarking) και "ανεξάρτητος έλεγχος της ελεγκτικής διαδικασίας" (peer review). Είμαι βέβαιος πως λίγοι σε αυτή την αίθουσα καταλαβαίνουν τι σημαίνουν οι παραπάνω εκφράσεις. Μην ανησυχείτε, είναι άνευ σημασίας. Αυτό που πραγματικά έχει σημασία είναι μια μικρή παρέμβαση στην οδηγία περί ηλεκτρονικού εμπορίου, μια μικρή παρέμβαση στις τηλεπικοινωνίες. Αφήστε τους ανθρώπους ελεύθερους να χρησιμοποιήσουν το Internet προς όφελός τους, για κοινωνικούς και για εκπαιδευτικούς λόγους, για τα άτομα με ειδικές ανάγκες - όλα τα οφέλη που μπορεί να μας δώσει το Internet. Δεν χρειαζόμαστε τις βαριές κανονιστικές παρεμβάσεις του παρελθόντος. Κύριε Prodi, αγνοήστε, σας παρακαλώ, τους φίλους σας της Αριστεράς και μείνετε στο πλευρό του νέου και όχι του παλαιού κόσμου.

<SPEAKER ID=93 LANGUAGE="EN" NAME="Κατηφόρης">
Κύριε Πρόεδρε, θα ήθελα να επισημάνω στον κ. McMillan-Scott πως την Ευρώπη κυνηγά ένα φάντασμα, το φάντασμα της οικονομικής αποτελεσματικότητας, και αναρωτιέται κανείς γιατί εξακολουθεί να ξεγλιστρά τόσο πολύ παρ' όλες τις μεγάλες προσπάθειες του φιλελευθερισμού. Είναι όντως θέμα στρατηγικής.
<P>
Ποία είναι η στρατηγική για να πετύχουμε αυτή την απίστευτη οικονομική μεταμόρφωση που μας υπόσχεται η Λισσαβώνα; Πρόκειται για μια στρατηγική ριζοσπαστική στην καινοτομία της. Μέχρι σήμερα, όλοι όσοι καταπιάστηκαν με το πρόβλημα της ευρωπαϊκής οικονομίας προσπάθησαν να το λύσουν μέσα στα πλαίσια της παλαιάς οικονομίας.
<P>
Ο Guterres αποφάσισε ότι μέσα στα πλαίσια αυτά το πρόβλημα είναι περίπου άλυτο και, αντί να αγωνίζεται με τα αδιέξοδα της παλαιάς οικονομίας, αποφάσισε να τα υπερκεράσει. Αυτό είναι η μεγάλη στρατηγική του έμπνευση. Προτείνει να ρίξει η Ευρώπη όλο της το βάρος στη νέα οικονομία, στην πληροφορική, στις τηλεπικοινωνίες, με την ελπίδα ότι η νέα οικονομία, μεγαλώνοντας, θα ρυμουλκήσει την παλαιά σε νέους δρόμους. Και το βασικό παράδειγμα είναι η απασχόληση. Η Ευρώπη έχει σήμερα 16 εκατομμύρια ανέργους και δεν μπορεί να τους απορροφήσει. Παράλληλα, έχει σήμερα 800.000 θέσεις εργασίας υψηλής ειδίκευσης στον τομέα της νέας οικονομίας, που δεν μπορεί να τις συμπληρώσει από έλλειψη ειδικευμένου προσωπικού. Μερικοί λένε ότι του χρόνου οι θέσεις αυτές θα γίνουν 1.600.000. Αν η Ευρώπη δεν μάθει γρήγορα τα ηλεκτρονικά της γράμματα, οι άδειες θέσεις θα πολλαπλασιάζονται και η οικονομία θα βουλιάζει. Και αν συμπληρώσουμε τις 800.000 θέσεις, μένουν ακόμα 15 εκατομμύρια άνεργοι. Δεν φαίνεται να έχουμε λύσει κανένα πρόβλημα.
<P>
Αλλά οι νέες τεχνολογίες, στο βαθμό που τις στηρίζουμε, αποδίδουν σε ανταγωνιστικότητα και σε μείωση κόστους σε όλους τους τομείς. Στο βαθμό που χάρη στην επίδραση της νέας οικονομίας γίνονται και όλοι οι άλλοι τομείς παραγωγικότεροι, δημιουργούν και αυτοί θέσεις εργασίας. Αυτή είναι η απλή και μεγάλη ιδέα της Λισσαβώνας. Το ερώτημα είναι εάν θα αποδώσει στην πράξη. Και το αν θα αποδώσει στην πράξη, εξαρτάται από το εάν θα μπορέσουμε να έχουμε μία νέα δημοσιονομική αντίληψη στην Ευρώπη.
<P>
Η Ευρώπη όλα αυτά τα χρόνια είχε πεισθεί ότι δεν άξιζε τον κόπο να πετάξει τα λεφτά των φορολογουμένων της επενδύοντας στην παλαιά οικονομία. Από εκεί έρχονται και όλα τα μηδενικά ελλείμματα και όλα τα σχέδια σταθερότητας και όλα αυτά. Είναι συζητήσιμο κατά πόσον όλος αυτός ο υπερσυντηρητισμός του ECOFIN υπήρξε απόλυτα δικαιολογημένος, αλλά σήμερα μπορούμε ίσως να ξεπεράσουμε αυτό το θέμα. Η Λισσαβώνα ίσως μας δίνει τον τρόπο να το ξεπεράσουμε διότι, εάν πρόκειται να πραγματοποιηθούν οι στόχοι της, μας χρειάζονται δημόσιες επενδύσεις στη νέα οικονομία. Μας χρειάζεται να κατασκευάσουμε τους αυτοκινητόδρομους των πληροφοριών, πάνω στους οποίους μπορεί βέβαια οι ιδιωτικές επιχειρήσεις να δημιουργήσουν τα δικά τους αυτοκίνητα και να τρέξουν. Τους αυτοκινητόδρομους όμως μπορούν να τους κατασκευάσουν μόνον τα κράτη μέλη, μπορεί να τους κατασκευάσει το δημόσιο, μπορεί να τους κατασκευάσει η Ευρωπαϊκή Ένωση. Και επάνω σε αυτό, δηλαδή στο αν θα είμαστε ικανοί να συνδυάσουμε την δημόσια οικονομία με την ιδιωτική οικονομία με έναν τρόπο πρωτότυπο και γενναίο, θα κριθεί η τύχη της Λισσαβώνας.

<SPEAKER ID=94 LANGUAGE="FR" NAME="Laguiller">
Κύριε Πρόεδρε, για το Ευρωπαϊκό Συμβούλιο της Λισαβόνας, αν και αφιερωμένο στην απασχόληση, η ανεργία που πλήττει δεκαοχτώ εκατομμύρια γυναίκες και άνδρες της Ένωσης και το ανθρώπινο και κοινωνικό δράμα που συνεπάγεται δεν αποτελούν παρά μια σκιά σε μια οικονομική συγκυρία, η οποία υπόσχεται περισσότερα από ποτέ εδώ και μία γενιά. Τόσος κυνισμός αγγίζει ξώφαλτσα την ειλικρίνεια! Η ανέλπιστη αυτή συγκυρία για τα μεγάλα αφεντικά και τους κατέχοντες προκύπτει ακριβώς από το μέγεθος της ανεργίας, από την πίεση που ασκεί στους μισθούς και από την γενίκευση της αβεβαιότητας.
<P>
Όσον αφορά την υπόσχεση για δημιουργία είκοσι εκατομμυρίων θέσεων απασχόλησης στα επόμενα χρόνια, είναι τόσο ψευδής όσο και γελοία. Το Συμβούλιο παρουσίασε την υποτιθέμενη νέα οικονομία ως τη βασική πηγή νέων θέσεων απασχόλησης για το μέλλον. Εντούτοις, η χρηματιστηριακή κρίση που εκδηλώθηκε λίγες ημέρες μετά από την Σύνοδο Κορυφής κατέδειξε πόσο η νέα οικονομία στήριζε κυρίως την παλιά κερδοσκοπία και πόσο οι θέσεις απασχόλησης, που απετέλεσαν αντικείμενο υποσχέσεων στον τομέα των τεχνολογιών της πληροφορικής και των τηλεπικοινωνιών, ήταν εξολοκλήρου εικονικές.
<P>
Την ίδια στιγμή, η διαδήλωση των Ευρωπαίων εργαζομένων της Alsthom στις Βρυξέλλες υπενθύμισε ότι η πραγματική οικονομία, αυτή των μεγάλων επιχειρήσεων, εξακολουθεί να καταργεί εκατομμύρια θέσεις εργασίας επιδεινώνοντας την ανεργία, ενώ οι κυβερνήσεις ευνοούν αυτές τις επιχειρήσεις καταργώντας τις ενισχύσεις και τα επιδόματα ανεργίας, ώστε να εξαναγκάσουν τους ανέργους να αναλάβουν οποιαδήποτε εργασία, με οποιοδήποτε τίμημα και υπό οποιεσδήποτε συνθήκες.

<SPEAKER ID=95 LANGUAGE="DE" NAME="Karas">
Κύριε Πρόεδρε, κύριε Πρόεδρε της Επιτροπής, κυρίες και κύριοι, στη μια όψη του νομίσματος βλέπουμε ότι η οικονομία αναπτύσσεται και ο αριθμός των απασχολουμένων αυξάνει, δημιουργείται το σχέδιο δράσης της ηλεκτρονικής Ευρώπης, αρχίζει ελαφρά μείωση της ανεργίας και τα προγνωστικά για την οικονομία και την απασχόληση είναι θετικά.
<P>
Η άλλη πλευρά του νομίσματος γράφει πως εξακολουθούν να υπάρχουν 15 εκατομμύρια άνεργοι, ο τομέας παροχής υπηρεσιών των τηλεπικοινωνιών και του Internet είναι υποανάπτυκτος, υπάρχει έλλειμμα ως προς την εξειδίκευση στην τεχνολογία της πληροφορικής, υπάρχει μακρόχρονη διαρθρωτική ανεργία, υπερβολικά πολλά κρατικά μονοπώλια και δεσμεύσεις, μειονεκτήματα στον ανταγωνισμό με τις ΗΠΑ και έλλειμμα στην υλοποίηση ευρωπαϊκών καινοτομιών.
<P>
Η Λισαβόνα γέννησε προσδοκίες πως θα αρθούν τα ελλείμματα. Όποιος γεννά προσδοκίες πρέπει να κρίνεται από τις πράξεις του: να καθορίσει κριτήρια με γνώμονα τη συνέπεια, να διενεργεί τακτικά παρακολούθηση, να θέσει φιλόδοξους στόχους, να εκπονήσει ένα γενικό σχέδιο σε κάθε χώρα για την υλοποίηση των στόχων αυτών, και πρώτα απ' όλα να περάσει γρήγορα από τα λόγια στην πράξη. Αγαπητά κράτη μέλη που σας εκπροσωπεί το Συμβούλιο, θα σας κρίνουμε ανάλογα με το πότε θα έχει κάθε σχολείο της Ευρώπης σύνδεση με το Internet, πότε θα τελειώσει η ελευθέρωση των αγορών ηλεκτρικής ενέργειας, φυσικού αερίου, τηλεπικοινωνιών, ταχυδρομικών υπηρεσιών και μεταφορών, τι πραγματικά θα περιέχει ο χάρτης των ΜΜΕ και πότε θα υλοποιηθεί η επιθετική πολιτική ίδρυσης επιχειρήσεων. Θα σας κρίνουμε από το πότε θα υλοποιηθεί η εσωτερική αγορά χρηματοπιστωτικών υπηρεσιών και πότε θα γίνει η Ευρώπη ο πιο ανταγωνιστικός και δυναμικός οικονομικός χώρος στον κόσμο χάρη στην ποσότητα και την ποιότητα των καινοτομιών και της εφαρμογής τους.
<P>
Επιτρέψτε μου να πω και το εξής προς υποστήριξη της κ. Raschhofer: με βάση τις εμπειρίες που είχαμε από εσάς, θα σας κρίνουμε βέβαια και ανάλογα με τη συμπεριφορά σας απέναντι στο Κοινοβούλιο και την Επιτροπή στην πορεία αυτής της διαδικασίας και ανάλογα με το εάν η ανεργία όντως θα παρουσιάσει σταθερή μείωση. Το πρότυπό μας για την οικολογική και κοινωνική οικονομία της αγοράς είναι το θεμέλιο της δράσης μας, ενώ παράλληλα επιβάλλεται να συνεχιστεί η ανάπτυξη.
<P>
(Χειροκροτήματα)

<SPEAKER ID=96 NAME="Hughes">
Κύριε Πρόεδρε, χαιρετίζω τα συμπεράσματα της Λισαβόνας. Στην πραγματικότητα, από την άποψη της απασχόλησης και της κοινωνικής πολιτικής, καθώς και έναντι των πολυάριθμων Συνόδων Κορυφής που προηγήθηκαν, η Λισαβόνα ξεχωρίζει μαζί με το Λουξεμβούργο, όσον αφορά τις δυνατότητες που μας προσφέρει. Υπογραμμίζω τη λέξη "δυνατότητες" επειδή, όπως είπαν και άλλοι, χρειάζεται τώρα να φροντίσουμε να δοθεί συνέχεια. Εν μέρει αυτή η συνέχεια είναι θεσμικού χαρακτήρα. Θα παρακολουθούμε πολύ προσεκτικά π.χ. πώς θα καταρτιστούν οι γενικές οικονομικές κατευθυντήριες γραμμές, καθώς και με πόση επιτυχία θα συμβάλει το Συμβούλιο Κοινωνικών Υποθέσεων και Απασχόλησης στην υπογράμμιση της ανάγκης για απασχόληση και κοινωνική συνοχή, όταν διαμορφώνει τις γενικές οικονομικές κατευθυντήριες γραμμές.
<P>
Ακούσαμε επίσης πως την άνοιξη κάθε έτους το Ευρωπαϊκό Συμβούλιο θα εξετάζει μια συνολική έκθεση, που θα εκπονεί η Επιτροπή με θέμα τους διαρθρωτικούς δείκτες που πρόκειται να εγκριθούν. Διερωτώμαστε ποιος θα εγκρίνει αυτούς τους διαρθωτικούς δείκτες και πόσο πειστική θα είναι η συνολική έκθεση που θα εκπονεί η Επιτροπή. Ποιος θα είναι ο ρόλος της Επιτροπής και του Ευρωπαϊκού Κοινοβουλίου; Μήπως ουσιαστικά θα είναι σε μεγάλο βαθμό διακυβερνητικός; Σε μια τέτοια περίπτωση νομίζω πως θα απογοητευτούμε.
<P>
Δεν μας απασχολεί όμως μόνο η συνέχεια που θα δοθεί από θεσμική άποψη, αλλά και η ουσία. Τι είδους προτάσεις π.χ. θα υποβάλει σχετικά με την καταπολέμηση του κοινωνικού αποκλεισμού η Επιτροπή μέχρι τον Ιούνιο του τρέχοντος έτους, όπως της ζητήθηκε να πράξει στο πλαίσιο των συμπερασμάτων της Λισαβόνας; Επιπλέον, πόσο γρήγορα θα κινηθεί η ομάδα υψηλού επιπέδου για το μέλλον της κοινωνικής προστασίας προς την κατεύθυνση μιας στρατηγικής όσον αφορά τη σύγκλιση στον τομέα της κοινωνικής προστασίας, σύμφωνα με το αίτημα του Κοινοβουλίου; Μας απασχολεί επομένως να υπάρξει και κατ' ουσίαν συνέχεια.
<P>
Εκφράζω την απογοήτευση μου ως προς ένα σημείο, τη στάση δηλαδή του Ευρωπαϊκού Λαϊκού Κόμματος απέναντι σε όλα αυτά. Προσπαθεί να προσποιηθεί πως χαιρετίζει το αποτέλεσμα επειδή είναι σε μεγάλο βαθμό φιλελεύθερο και επικεντρώνεται στις φιλελεύθερες πτυχές της αγοράς. Πρέπει να φανεί ειλικρινές και να πεί ότι, όπως και εμείς, ανέκαθεν υποστηρίζει μια κοινωνική οικονομία της αγοράς. Χαιρετίζουμε την έμφαση που δίδεται στην ομαλή και αποτελεσματική λειτουργία των αγορών. Αποτελεί όμως πάγια επιθυμία μας αυτή να εξισορροπείται από την αλληλεγγύη και την καταπολέμηση του κοινωνικού αποκλεισμού. Ελπίζω η Ομάδα να διαθέτει την πολιτική ειλικρίνεια να αποδεχτεί πως συνεχίζει να υποστηρίζει αυτή την άποψη.

<SPEAKER ID=97 LANGUAGE="ES" NAME="Palacio Vallelersundi">
Κύριε Προεδρεύοντα του Συμβουλίου, κύριε Πρόεδρε της Επιτροπής, επιτρέψτε μου να επισημάνω μεταξύ των πολύ ενδιαφερόντων συμπερασμάτων της Λισαβόνας μια δήλωση που δεν έχει σχολιαστεί μέχρι αυτή τη στιγμή από τους προηγούμενους ομιλητές, προφανώς επειδή είναι τεχνικού περιεχομένου, αν και αντιλαμβάνομαι ότι έχει τεράστια πολιτική βαρύτητα. Πρόκειται για την αίτηση που υποβλήθηκε προς την Επιτροπή και αφορά τη χάραξη μιας συντονισμένης στρατηγικής για τον νομοθετικό τομέα για το έτος 2001.
<P>
Αυτή τη στιγμή διαθέτουμε - για να απαριθμήσω μερικές μόνο - τις πρωτοβουλίες SLIM, Business Test Panel, Regulatory Policy Guidelines, Better Law-Making Report, για να μην αναφερθώ στις πρωτοβουλίες σχετικά με την κωδικοποίηση ή την ποιότητα της νομοθεσίας. Είναι σαφές ότι όλες αυτές οι πρωτοβουλίες απαιτούν συντονισμό. Επίσης, πρέπει να προχωρήσουμε περισσότερο με τη θέσπιση των νέων κανονιστικών ρυθμίσεων ή την αναδιάρθρωση της υπάρχουσας νομοθεσίας.
<P>
Η βελτίωση της ποιότητας πρέπει να επικεντρώνεται όχι μόνο στην κοινοτική νομοθεσία, αλλά και στη νομοθεσία των κρατών μελών. Σε κάθε νέα νομοθεσία πρέπει να επιτυγχάνουμε καλύτερη ισορροπία ανάμεσα στην αυτορρύθμιση και στην κρατική ρυθμιστική παρέμβαση, σύμφωνα με αυτό που στα συμπεράσματα της Συνόδου Κορυφής της Λισαβόνας ονομάζεται, σε μερικές πρωτοβουλίες, κοινή ρύθμιση. Πρέπει να αναθεωρήσουμε την πρωτοβουλία Best Business Impact. Πρέπει καθ' όλη τη διάρκεια του τρέχοντος οικονομικού έτους να λάβουμε υπόψη μας τα συμφέροντα των καταναλωτών και τα συμφέροντα του περιβάλλοντος, τα οποία αποτελούν πολύπλοκα καθήκοντα.
<P>
Επιστρέφοντας στην απλούστευση, η πρωτοβουλία SLIM απαιτεί συνολική αναθεώρηση. Χρειαζόμαστε ένα σαφές πρόγραμμα, το οποίο χρειάζεται επιπλέον να μεταφερθεί σε εθνικό επίπεδο, όπου παρατηρείται ακόμα μεγάλο "φτιασίδωμα" των οδηγιών κατά τη μεταφορά τους. Χρειαζόμαστε ρήτρες αποκλεισμού καθώς και βελτίωση της κωδικοποίησης. Σήμερα η κωδικοποίηση αποτελεί ένα αρκετά δύσχρηστο και ελάχιστα αποτελεσματικό μέσο, και γι' αυτό ίσως να χρειαστεί η μεταρρύθμιση της Συνθήκης. Πρέπει να εξετάσουμε αυτό το θέμα της μεταρρύθμισης της Συνθήκης. Και, τέλος, πρέπει να θεσπίζουμε νομοθεσία σε λιγότερο χρόνο, να είμαστε πιο αποτελεσματικοί. Εάν ζούμε στην εποχή του Internet, πρέπει να αντιληφθούμε ότι ένα έτος ισοδυναμεί στο Internet το πολύ με τρεις μήνες. Είναι επομένως ανάγκη να επιφέρουμε βελτιώσεις και σε αυτόν τον τομέα.

<SPEAKER ID=98 NAME="McNally">
Κύριε Πρόεδρε, εκφράζω τα συγχαρητήρια μου για μια Σύνοδο Κορυφής εστιασμένη ιδιαίτερα στη σαφήνεια των στόχων, στην ανάλυση όσων απαιτούνται για την εκπλήρωση αυτών των στόχων, καθώς και στο σύστημα επιδίωξης αυτόνομης προόδου. Σε αυτή τη Σύνοδο Κορυφής δόθηκε ιδιαίτερη έμφαση στον ευρωπαϊκό τομέα έρευνας και καινοτομίας, κατόπιν της εξαιρετικής ανακοίνωσης του Επιτρόπου Busquin. Πρόκειται για έναν τομέα όπου η Ευρωπαϊκή Ένωση παρουσιάζει σοβαρή καθυστέρηση. Χρειάζεται να εμβαθύνουμε τις γνώσεις μας στην επιστήμη και στην τεχνολογία.
<P>
Έχουμε κατανοήσει την ανάγκη να συμπληρώσουμε τις ελλείψεις μας - κατοχυρώνοντας την προστασία μέσω διπλωμάτων ευρεσιτεχνίας, χαρτογραφώντας τους τομείς υπεροχής, παρέχοντας φορολογικά κίνητρα στον τομέα της έρευνας και της ανάπτυξης, δημιουργώντας ένα ηλεκτρονικό δίκτυο για επιστήμονες και ενισχύοντας την κινητικότητα των ερευνητών μας. Το έκτο πρόγραμμα πλαίσιο θα αποτελέσει άλλο ένα μέσο.
<P>
Ταυτόχρονα με την εμβάθυνση των γνώσεων χρειάζεται και να τις επεκτείνουμε. Στην αναζήτηση της ευρύτερης αυτής γνώσης χρειάζεται να συμπεριλάβουμε ανθρώπους που έχουν αποκλειστεί από τους τομείς της επιστήμης και της τεχνολογίας - γυναίκες, ηλικιωμένους και ιδιαίτερα όσους βρίσκονται σε μειονεκτική θέση. Χρειάζεται να χρησιμοποιήσουμε τη γνώση με καλύτερους τρόπους.
<P>
Χρειαζόμαστε φυσικά νέα προϊόντα καθώς και νέες διαδικασίες και νέες ιδέες σχετικά με τον τρόπο που θα πρέπει να λειτουργεί η κοινωνία μας. Χρειαζόμαστε επίσης νέες αειφόρους τεχνολογίες. Οι Ευρωπαίοι Σοσιαλιστές υποστηρίζουν πλήρως το άλμα προόδου που μπορεί να γίνει βάσει της πειστικής ανάλυσης που πραγματοποιήθηκε στη Σύνοδο Κορυφής της Λισαβόνας.

<SPEAKER ID=99 NAME="Helmer">
Κύριε Πρόεδρε, πολλοί σχολιαστές προέβησαν σε δυσμενείς συγκρίσεις μεταξύ της Ευρωπαϊκής Ένωσης και της πρώην Σοβιετικής Ένωσης. Και οι δύο υπήρξαν βαθιά αντιδημοκρατικές και φάνηκαν να αντιτίθενται στο επιχειρηματικό πνεύμα και στη δημιουργία πλούτου. Στη Σύνοδο Κορυφής της Λισαβόνας η ΕΕ μοιάζει να ανακάλυψε εκ νέου μια δέσμευση έναντι της ανάληψης επιχειρηματικών πρωτοβουλιών. Μολονότι διατηρώ κάποιες επιφυλάξεις σχετικά με τις αναφορές του ψηφίσματος της Ομάδας του Ευρωπαϊκού Λαϊκού Κόμματος στην αγορά με κοινωνικό πρόσωπο, ευχαρίστως θα υποστηρίξω το εν λόγω ψήφισμα. Ας ελπίσουμε να εφαρμοστεί και να είναι κάτι περισσότερο από απλές μεστές εκφράσεις και ανακοινώσεις Τύπου.
<P>
Στον αντίποδα, η Πρόεδρος του Κοινοβουλίου μας εκφώνησε στη Λισαβόνα έναν αξιοσημείωτο λόγο που συνιστά δριμεία και προσβλητική επίθεση εναντίον των πολυεθνικών, της φιλελεύθερης οικονομίας, των ελεύθερων αγορών και της πεμπτουσίας του δυτικού καπιταλισμού. Δεν αμφιβάλλω πως ο λόγος της εκπορεύθηκε από τις καλύτερες ανθρωπιστικές προθέσεις. Πρέπει όμως να κατανοήσουμε πως, εάν εφαρμοστούν οι προτάσεις της, θα πλήξουν την ανταγωνιστικότητα και την παραγωγικότητα, θα αποθαρρύνουν τις επενδύσεις, θα κάμψουν την οικονομική άνθιση και, πάνω απ' όλα, θα αυξήσουν την ανεργία στην Ευρώπη. Η επίθεσή της στρέφεται εναντίον των ίδιων των θεμελίων του δυτικού καπιταλισμού, του μηχανισμού που παρήγαγε πλούτο και επιτυχία που δεν είχαν ονειρευτεί οι προηγούμενες γενιές.
<P>
Ανέφερε πως οι Ευρωπαίοι έχουν σοκαριστεί πολύ από τον άκρατο καπιταλισμό, ο οποίος με τις μεταφορές επιχειρήσεων, το κοινωνικό ντάμπινγκ, την αδίστακτη εκμετάλλευση · και την αμείλικτη επιδίωξη του κέρδους εις βάρος των εργαζομένων ανδρών και γυναικών έχει άμεσες και τραυματικές επιπτώσεις στη ζωή τους. Η θέση αυτή υπερβαίνει τον σοσιαλισμό και είναι καθαρά μαρξιστική. Ίσως ήταν κατάλληλη για το Κρεμλίνο της δεκαετίας του ' 60, αλλά είναι εντελώς άτοπη στην Ευρώπη του 21ου αιώνα. Είναι χαρακτηριστικό του Ευρωπαϊκού Κοινοβουλίου πως, ενώ ζητάμε να εξαλειφθεί η ανεργία, εντούτοις προωθούμε δράσεις με αντίθετα αποτελέσματα. Τα σχόλια της Προέδρου ταιριάζουν τέλεια με τη θλιβερή αυτή παράδοση. Δεν ξέρω εάν μιλούσε εκ μέρους του κόμματος της ή του Κοινοβουλίου ή εάν εξέφρασε προσωπικές της απόψεις, αλλά απορρίπτω εντελώς, αρνούμαι και καταδικάζω τα σχόλιά της και χαίρομαι που μου δόθηκε αυτή η ευκαιρία να διαχωρίσω δημοσίως τη θέση μου από αυτά.

<SPEAKER ID=100 LANGUAGE="PT" NAME="Seguro">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, τόσο τον Ιανουάριο όσο και τον περασμένο μήνα είχαμε την ευκαιρία να απευθύνουμε τα συγχαρητήριά μας στην πορτογαλική Προεδρία για την πρωτοβουλία της να προχωρήσει στην πραγματοποίηση αυτού του έκτακτου Συμβουλίου, καθώς και για τον ενδελεχή και σοβαρό τρόπο με τον οποίο προέβη στην προετοιμασία του. Και τώρα, αφού ολοκληρώθηκαν οι εργασίες του, θα επιθυμούσαμε εδώ να προσθέσουμε τα συγχαρητήριά μας για τα συμπεράσματα του εν λόγω Συμβουλίου και επίσης να συγχαρούμε τον Πρόεδρο Romano Prodi για τον τρόπο με τον οποίο η Επιτροπή, προεδρεύοντος του ιδίου, συνεισέφερε με το έγγραφο που έφθασε εγκαίρως εν όψει της διεξαγωγής αυτού του Συμβουλίου.
<P>
Συμβαίνει, ωστόσο, κύριε Πρόεδρε Jaime Gama, τέτοιου είδους συμπεράσματα να παρουσιάζουν πάντα ένα ελάττωμα: δεν μπορούν να αλλάξουν την πραγματικότητα από τη μια μέρα στην άλλη. Και παρακολουθούμε σήμερα πολλές παρεμβάσεις βουλευτών, οι οποίοι θα επιθυμούσαν να έλθει εδώ η πορτογαλική Προεδρία και να μας πει: "πριν από τη Σύνοδο Κορυφής είχαμε δεκαπέντε εκατομμύρια άνεργους, ενώ τώρα έχουμε μόνο δέκα εκατομμύρια·πριν από τη Σύνοδο Κορυφής είχαμε σαράντα εκατομμύρια φτωχούς, και τώρα μας μένουν μόνο τριάντα εκατομμύρια". Ξέρουμε πόσο δύσκολη είναι η πραγματικότητα και γνωρίζουμε πόσο δύσκολο είναι να κάνουμε αυτή την Ευρωπαϊκή Ένωση να συμφωνήσει πάνω σε έναν στρατηγικό στόχο. Και επιτρέψτε μου να εκφράσω εδώ μέσα μια έντονη ανησυχία: ενώ η Προεδρία, τα δεκαπέντε κράτη μέλη, ο Πρόεδρος της Επιτροπής, η ίδια η Επιτροπή, η Πρόεδρος του Ευρωπαϊκού Κοινοβουλίου και ένα ουσιαστικό μέρος των μελών αυτού του Κοινοβουλίου δηλώνουν πως συμφωνούν με έναν στρατηγικό στόχο και μια στρατηγική επιδίωξη, παρατηρούμε ότι η κυριότερη Ομάδα αυτού του Ευρωπαϊκού Κοινοβουλίου εμφανίζεται βαθιά διχασμένη ως προς αυτό που προσδοκά και ως προς την πορεία που θέλει να ακολουθήσει στους κόλπους αυτής της Ευρωπαϊκής Ένωσης. Από την πλευρά μας θέλουμε να τονίσουμε και πάλι ότι ναι μεν επιθυμούμε αυτόν τον στόχο και συγκαταλεγόμαστε μεταξύ αυτών που τον προωθούν, αλλά δηλώνουμε επίσης για άλλη μια φορά ότι το μόνο που μας ενδιαφέρει στο αμερικανικό πρότυπο είναι να συγκρατήσουμε τον στόχο της οικονομικής μεγέθυνσης, μιας και δεν δεχόμαστε να αντιγράψουμε αυτούσιο το αμερικανικό πρότυπο στην Ευρώπη ούτε επιθυμούμε, όσον αφορά τον κοινωνικό τομέα, να γίνονται αναφορές στο αμερικανικό πρότυπο. Προτρέπουμε την πορτογαλική Προεδρία και την Επιτροπή να εξακολουθήσουν να παλεύουν με την ίδια αποφασιστικότητα, ώστε να σταθούμε ικανοί να διαμορφώσουμε το ίδιο μας το πρότυπο, αξιοποιώντας τις ευκαιρίες που μας παρέχει η παγκοσμιοποίηση, ούτως ώστε ο παραγόμενος πλούτος να μπορεί να χρησιμεύσει για την καταπολέμηση της φτώχειας και να μπορεί να κατανέμεται καλύτερα ώστε η κοινωνική συνοχή, η πλήρης απασχόληση και η αειφόρος ανάπτυξη να είναι όντως τα αποτελέσματα - μέσα σε μια δεκαετία και βήμα βήμα μέχρι τότε - αυτής της συνάντησης που πραγματοποιήθηκε στη Λισαβόνα. Τα συγχαρητήριά μου, κύριε Πρόεδρε.

<SPEAKER ID=101 LANGUAGE="NL" NAME="Pronk">
 Κύριε Πρόεδρε, οφείλω να ομολογήσω ότι παρακολουθώ τη σημερινή συζήτηση με όλο και μεγαλύτερη έκπληξη, κυρίως όταν ακούω αυτά που λέει η Σοσιαλιστική Ομάδα για το ψήφισμά της. Προφανώς, η εν λόγω Ομάδα θέλει να καταντήσουμε μια ομάδα χειροκροτητών αυτών που αποφασίσθηκαν στην Πορτογαλία. Και εμείς σας συγχαίρουμε, κύριε Gama. Θα έλεγα ότι μου θυμίζετε κάπως τον πρόγονό σας Vasco da Gama στο Ακρωτήριο της Καλής Ελπίδας. Η κατάσταση της απασχόλησης στην Ευρώπη φαίνεται να βελτιώνεται κάπως. Από αυτή την άποψη αξίζετε συγχαρητηρίων καθώς και για το γεγονός ότι ειπώθηκαν ορισμένα όμορφα λόγια στην Πορτογαλία. Το ζήτημα είναι ωστόσο τι θα συμβεί στην πραγματικότητα. Αυτό δεν είναι καθόλου σίγουρο, γιατί η Διάσκεψη της Λισαβόνας ήταν ιδιαίτερα ασαφής στο σημείο αυτό. Ιδίως μάλιστα όσον αφορά τους τρεις σημαντικότερους Πρωθυπουργούς που συμμετείχαν εκεί. Κατ' αρχάς ο κ. Blair είπε πολλά μεγάλα λόγια, ωστόσο αυτό που σήμερα τον απασχολεί πραγματικά είναι η υπερβολικά υψηλή ισοτιμία της στερλίνας, ισοτιμία η οποία έχει καταστρεπτικές συνέπειες για την αγγλική βιομηχανία. Η γαλλική κυβέρνηση αναζητά μια κοινωνική πολιτική η οποία δεν θα επιφέρει καμία απολύτως αλλαγή, κάτι που τελικά θα της δημιουργήσει προβλήματα, άλλος προβληματικός λοιπόν. Τέλος, ο κ. Schrφder, αυτός δεν κάνει απολύτως τίποτα πλέον, και δεν χρειάζεται επομένως να πω τίποτε άλλο γι' αυτόν.
<P>
Κύριε Πρόεδρε, ούτως εχόντων των πραγμάτων, δεν μπορεί κανείς να απαιτεί από το Ευρωπαϊκό Λαϊκό Κόμμα να μεταβληθεί σε μια ομάδα χειροκροτητών. Είμαστε ικανοποιημένοι με όσα δήλωσε η πορτογαλική Προεδρία, όμως θα πρέπει να περιμένουμε μέχρις ότου τα λόγια μετατραπούν σε έργα. Αναφέραμε διάφορα προβλήματα. Προβλήματα που ανέφερε τόσο η Ομάδα των Φιλελευθέρων, όσο και η δική μας. Εμείς κάναμε τα σχετικά μας σχόλια. Η Ομάδα μου ωστόσο, η Ομάδα του Ευρωπαϊκού Λαϊκού Κόμματος, όπως αναφέρεται ρητά στο ψήφισμα, έχει ως κεντρική της αρχή το μοντέλο της κοινωνικής οικονομίας της αγοράς. Περί αυτού πρόκειται. Μετά από τόσα χρόνια το κατάλαβαν κάπως αυτό και οι Σοσιαλιστές, κάτι που μας χαροποιεί ιδιαίτερα. Ελπίζουμε μάλιστα να μπορέσουν οι Σοσιαλιστές να εφαρμόσουν κάποτε αποτελεσματικά την αρχή αυτή, κάτι που δεν κατάφεραν δυστυχώς μέχρι τώρα.

<SPEAKER ID=102 NAME="Ferber">
Κύριε Πρόεδρε, αγαπητοί συνάδελφοι, η ενημέρωση του Ευρωπαϊκού Κοινοβουλίου για τα αποτελέσματα μιας Συνόδου Κορυφής είναι πάντα ένα συνταρακτικό γεγονός, και αυτό επειδή, αν συνέβαιναν πραγματικά έστω και τα μισά από όσα τακτικά μας εξαγγέλλονται, αν η Ευρώπη είχε ήδη επιτύχει τα εν λόγω αποτελέσματα, που μας παρουσιάζονται τώρα σαν ιδέες που καθορίζουν τη σκέψη του Συμβουλίου - την καταπολέμηση της ανεργίας και την κορυφαία θέση της Ευρωπαϊκής Ένωσης στις παγκόσμιες αγορές - αυτό θα αποτελούσε ήδη μια επιτυχία. Μα δεν έμαθε λοιπόν ακόμα το Συμβούλιο πόσο λίγο αξίζουν οι πολιτικές του υποσχέσεις, τη στιγμή που κατόπιν δεν πραγματοποιεί τίποτα και μπλοκάρει για χρόνια ασήμαντα ζητήματα; Ούτε κατάλαβε άραγε ότι ο μόνος λόγος που δεν λύνουμε προβλήματα στην Ευρώπη είναι ότι τα μεταθέτουμε στο ευρωπαϊκό επίπεδο; Είναι λοιπόν τόσο εύκολο για το Συμβούλιο να αποφεύγει την ευθύνη του σε επίπεδο κρατών μελών;
<P>
Δεν μπορούμε να το δεχθούμε αυτό ως Ευρωπαϊκό Κοινοβούλιο. Το σωστό πρότυπο για να ανταποκριθούμε με επιτυχία στις προκλήσεις της παγκοσμιοποίησης είναι ο ανταγωνισμός με αντικείμενο την πιο επιτυχημένη οικονομική πολιτική, την πιο επιτυχημένη πολιτική για την απασχόληση, για την έρευνα, την εκπαίδευση, την πιο επιτυχημένη κοινωνική πολιτική, και όχι η ισοπέδωση σε ευρωπαϊκό επίπεδο! Η Ευρώπη με τις διαφορετικές παραδόσεις και πολιτισμούς της θα μπορούσε ασφαλώς να βρει εδώ την καλύτερη λύση αν αφήσουμε την αρμοδιότητα επίλυσης προβλημάτων στη θέση της, δηλαδή στο επίπεδο των κρατών μελών.
<P>
Δεν έχει κανένα νόημα να ορίζουμε ευρωπαϊκούς στόχους οικονομικής ανάπτυξης όταν σε επίπεδο κρατών μελών δεν απομακρύνουμε τα εμπόδια που ορθώνονται στην ανάπτυξη αυτή. Δεν έχει κανένα νόημα να ενοποιούμε σε ευρωπαϊκό επίπεδο την πολιτική για την εκπαίδευση όταν κατά τη διαμόρφωση της ενοποίησης εξακολουθούμε να έχουμε άπειρα προβλήματα στην αναγνώριση διπλωμάτων. Αλλά και η επιθυμία να έχουν όλα τα σχολεία σύνδεση με το Internet δεν είναι θέμα που αφορά το ευρωπαϊκό επίπεδο, παρά πρέπει να υλοποιηθεί επιτόπου. Ως μέλος της Επιτροπής Προϋπολογισμών, προειδοποιώ επίσης ότι δεν πρέπει να το κάνουμε αυτό με ευρωπαϊκούς πόρους από τον ευρωπαϊκό προϋπολογισμό.
<P>
Στη Λισαβόνα χάθηκε η μεγάλη ευκαιρία να επιτύχουμε πραγματικά ουσιαστικές βελτιώσεις για τους πολίτες της Ευρώπης. Αντί γι' αυτό, εκφράστηκαν ευχές και όνειρα που ποτέ δεν θα μπορέσουν να ελεγχθούν και για τα οποία είναι αρμόδιο το Συμβούλιο σε επίπεδο κρατών μελών και όχι σε ευρωπαϊκό επίπεδο. Στο τέλος, οι άνθρωποι θα εγκαταλείψουν μια Ευρώπη σαν και αυτή. Δεν πρέπει να επιτρέψουμε να συμβεί κάτι τέτοιο!

<SPEAKER ID=103 LANGUAGE="NL" NAME="Smet">
 Κύριε Πρόεδρε, πιστεύω ότι η Ευρώπη οφείλει να ακολουθήσει μια ευρωπαϊκή στρατηγική. Θεωρώ ότι η Σύνοδος Κορυφής της Λισαβόνας έδωσε μια νέα ώθηση προς την κατεύθυνση αυτή. Αυτό είναι σημαντικό, κάτι τέτοιο εξάλλου περιμένουν όλοι από μια Σύνοδο Κορυφής. Βέβαια, η αξία μιας τέτοιας Συνόδου Κορυφής, στην οποία εκφράσθηκαν τόσες καλές προθέσεις και έγιναν τόσες εξαιρετικές αναλύσεις, θα κριθεί από το τι θα γίνει από εδώ και πέρα. Το λέω αυτό διότι ορισμένα από τα συμπεράσματα της Συνόδου Κορυφής είχαν ήδη διατυπωθεί και κατά το παρελθόν από την Επιτροπή. Αναφέρομαι για παράδειγμα στο έγγραφο για το ηλεκτρονικό εμπόριο. Το έγγραφο αυτό υπήρχε ήδη πριν από τη Σύνοδο αυτή. Ή πάλι η πρόθεση ανάληψης νομοθετικής δράσης για τα συνταξιοδοτικά ταμεία. Αυτά τα έχουμε ακούσει πολύ καιρό πριν από τη Σύνοδο Κορυφής.
<P>
Θέλω να διατυπώσω τώρα, πέρα από τα θετικά στοιχεία που ανέφερα, ορισμένα κριτικά σχόλια για τη Σύνοδο Κορυφής καθώς και για όλες αυτές τις Συνόδους. Προσπαθούν να δώσουν μια ώθηση στο έργο της Ένωσης, και οφείλουν να το κάνουν, όταν ωστόσο σβήσουν οι προβολείς της δημοσιότητας η ώθηση αυτή χάνεται διότι δεν δίνεται καμία συνέχεια σε τέτοιες πρωτοβουλίες, γι' αυτό και ουδείς πιστεύει στις νέες πρωτοβουλίες που εξαγγέλλονται. Ο Τύπος μάλιστα γράφει ότι το σημαντικότερο γεγονός της Συνόδου Κορυφής της Λισαβόνας ήταν η πραγματοποίησή της. Είναι πολύ σοβαρό το σχόλιο αυτό. Το περιεχόμενο της Συνόδου δεν ήταν κακό, αλλά απ' ό,τι φαίνεται όλο και λιγότεροι πιστεύουν ότι θα δοθεί κάποια συνέχεια, γεγονός που πρέπει να μας απασχολήσει σοβαρά.
<P>
Διαπιστώνω τρεις ελλείψεις. Η πρώτη αφορά τη φορολογική ολοκλήρωση. Συζητείται εδώ και χρόνια το ζήτημα αυτό. Αν θέλουμε να επιτύχουμε στον οικονομικό τομέα οφείλουμε να έχουμε φορολογική ολοκλήρωση. Η δεύτερη αφορά την κοινωνική ασφάλεια. Θα πρέπει να εκπονηθεί ένα πρόγραμμα σύγκλισης που θα λειτουργήσει ως κατευθυντήρια γραμμή για την κοινωνική ασφάλεια. Τρίτον, αν θέλουμε να δώσουμε ώθηση στην απασχόληση γυναικών, θα πρέπει να ενισχύσουμε και τον τομέα της πρόνοιας και όχι μόνο τις νέες τεχνολογίες, όσο σημαντικές κι αν είναι αυτές. Ο τομέας της πρόνοιας θα είναι επίσης εξαιρετικά σημαντικός στο μέλλον.
<P>
Τέλος, διαφωνώ με τους Αγγλους Συντηρητικούς. Το υπογραμμίζω αυτό με ιδιαίτερη έμφαση. Είναι σημαντικό να το πούμε κάποτε ότι υπάρχουν και άλλες φωνές πέρα από τη δική τους εντός του Ευρωπαϊκού Λαϊκού Κόμματος.

<SPEAKER ID=104 NAME="Gama">
Κύριε Πρόεδρε, κυρίες και κύριοι βουλευτές, θεωρώ πολύ σημαντικό το γεγονός ότι διεξήχθη η παρούσα συζήτηση και ότι άκουσα τη γνώμη σας, κατέγραψα τη συμβολή σας και σημείωσα τις απόψεις σας και τις κριτικές σας. Χωρίς αυτές τις κριτικές η Ευρώπη δεν μπορεί να πάει μπροστά. Αλλά θα έχετε μάλλον αντιληφθεί ότι δεν ήλθα εδώ για να πλέξω το εγκώμιο του Ευρωπαϊκού Συμβουλίου της Λισαβόνας, διότι αυτό έχει ήδη γίνει, και θα σπαταλούσα και τον δικό μου και τον δικό σας χρόνο εάν ερχόμουν με μια τέτοια πρόθεση.
<P>
Ο σκοπός της παρέμβασής μου εδώ είναι να περιγράψω τι είναι αυτό που κάνει η πορτογαλική Προεδρία ώστε να υλοποιήσει τις αποφάσεις του Ευρωπαϊκού Συμβουλίου της Λισαβόνας, τι κάνει όσον αφορά τη δρομολόγηση συγκεκριμένων προγραμμάτων που θα δώσουν ώθηση στο έργο του ECOFIN, του Συμβουλίου Εσωτερικής Αγοράς, του Συμβουλίου Υπουργών Παιδείας, του Συμβουλίου Τηλεπικοινωνιών, του Συμβουλίου Έρευνας·και έχουμε ήδη στα χέρια μας τα ειδικά προγράμματα κατά τομείς που θα επιτρέψουν να ξεκινήσει ήδη από τώρα το έργο των διαφόρων Συμβουλίων Υπουργών. Αλλά και ο κ. Πρόεδρος της Επιτροπής, εχθές στο Συμβούλιο και σήμερα εδώ, στο Ευρωπαϊκό Κοινοβούλιο, παρουσίασε ήδη ένα αναλυτικό χρονοδιάγραμμα των δράσεων που πρόκειται να δρομολογήσει η Επιτροπή με στόχο την υλοποίηση του προγράμματος της ηλεκτρονικής Ευρώπης.
<P>
Διανύουμε μια περίοδο που έχει ιδιαίτερα μεγάλη σημασία για τη διατράνωση του ρόλου της Ευρώπης: επιτύχαμε την περιστολή του πληθωρισμού σε ευρωπαϊκή κλίμακα και στα κράτη μέλη, καταφέραμε να σταθεροποιήσουμε το ύψος των δημοσίων δαπανών και να μειώσουμε τα ελλείμματα, επιτύχαμε να εξασφαλίσουμε κάποια οικονομική μεγέθυνση, επιτύχαμε τη μείωση της ανεργίας, καταφέραμε να βάλουμε μπροστά τη διαδικασία για την καθιέρωση του ενιαίου νομίσματος και βρισκόμαστε πλέον στο στάδιο της χάραξης σθεναρών πολιτικών που αποβλέπουν στη θεσμική μεταρρύθμιση, στη μεταρρύθμιση του Συμβουλίου και στη μεταρρύθμιση της Επιτροπής. Συγχρόνως έχουμε ξεκινήσει τις προσπάθειες για να επιτύχουμε τη διεύρυνση, καθώς και τη διαμόρφωση μιας δραστήριας και καινοτόμου εξωτερικής και αμυντικής πολιτικής και πολιτικής ασφάλειας. Δεν θα μπορούσαμε λοιπόν να μην αξιοποιήσουμε αυτή την ευκαιρία - και αυτό ακριβώς έκανε το Ευρωπαϊκό Συμβούλιο της Λισαβόνας - ώστε να προσδώσουμε στην Ευρώπη μεγαλύτερη συνεκτικότητα, όσον αφορά τη γενική στρατηγική που πρέπει να ακολουθήσει για τον εκσυγχρονισμό της οικονομίας της και τον εκσυγχρονισμό του τομέα της απασχόλησης, έχοντας κατά νου ότι δεν είναι δυνατόν να επιτύχουμε αυτόν τον στόχο ανεξαρτήτως και με αυτάρκεια, αλλά μόνο λαμβάνοντας υπόψη το γεγονός ότι είμαστε ενταγμένοι στην παγκοσμιοποίηση, ότι ορθώνεται μπροστά μας μια πρόκληση για άμιλλα και ανταγωνισμό σε παγκόσμια κλίμακα και ότι καλούμαστε να αντιμετωπίσουμε αυτή την πρόκληση δίνοντας μια ευρωπαϊκή απάντηση. Αυτός είναι ο λόγος που το Ευρωπαϊκό Συμβούλιο της Λισαβόνας άφησε στην άκρη τις ιδεολογικές υπερβολές, γι' αυτόν ακριβώς τον λόγο απέφυγε να προσεγγίσει τα θέματα που άπτονται της απασχόλησης με βάση τα παραδεδεγμένα πρότυπα του παρελθόντος. Θα πρέπει να θυμόσαστε: πριν από δύο, τρία, τέσσερα ή πέντε χρόνια όλες οι συζητήσεις περί θεμάτων ανεργίας και απασχόλησης στρέφονταν αποκλειστικά γύρω από το εξής φιλοσοφικό δίπολο: ή δημιουργούμε θέσεις εργασίας με την ενεργητική παρέμβαση του κράτους, με τη συνεπακόλουθη αύξηση των δημοσίων δαπανών και των ελλειμμάτων, ή, απεναντίας, δημιουργούμε απασχόληση μέσω της ανεργίας, σταματώντας τις υπερανεκτικές πολιτικές στον κοινωνικό τομέα.
<P>
Ε λοιπόν, το Ευρωπαϊκό Συμβούλιο της Λισαβόνας ήλθε να σηματοδοτήσει μια τομή στη σκέψη μας αναφορικά με τον τρόπο με τον οποίο αντιλαμβανόμαστε, αφενός, τις προκλήσεις του εκσυγχρονισμού της ευρωπαϊκής οικονομίας μέσα σε ένα παγκόσμιο περιβάλλον ανταγωνισμού και, αφετέρου, τα ίδια τα προβλήματα που αφορούν την απασχόληση. Δεν παύει παρά ταύτα να αποτελεί ένα Συμβούλιο το οποίο επικέντρωσε σε μεγάλο βαθμό την προσοχή του στον εκσυγχρονισμό και ταυτόχρονα στην απασχόληση. Για πρώτη φορά η Ευρωπαϊκή Ένωση χαράζει έναν ποσοτικώς προσδιορισμένο (3%) και όχι γενικώς αφηρημένο στόχο για την οικονομική μεγέθυνση·για πρώτη φορά η Ευρωπαϊκή Ένωση καθορίζει στόχους αναφορικά με το ποσοστό της συνολικής απασχόλησης, επιδιώκοντας να αυξήσει το εν λόγω ποσοστό από 61 σε 70% και το ποσοστό απασχόλησης των γυναικών από 51 σε 70%·για πρώτη φορά η Ευρωπαϊκή Ένωση προσδιορίζει στόχους που αφορούν τμήματα του πληθυσμού με ανεπαρκή κατάρτιση, όπως οι νέοι ηλικίας από 18 έως 24 χρόνων·και για πρώτη φορά, επιπλέον, η Ευρωπαϊκή Ένωση χαράζει σαφέστατους στόχους, αναφορικά με την προσφορά μιας επαγγελματικής κατάρτισης που θα ανταποκρίνεται στις ανάγκες της σύγχρονης κοινωνίας, μιας επαγγελματικής κατάρτισης που θα δίνει στον πολίτη τα εφόδια για να αντιμετωπίσει τα προβλήματα της απασχόλησης στο πλαίσιο μιας οικονομίας όπου επικρατεί έντονος ανταγωνισμός και όχι μιας οικονομίας παλαιού τύπου, ξεπερασμένης ή αποκλειστικά στραμμένης στην παραγωγή. Και από τη στιγμή που το Ευρωπαϊκό Συμβούλιο της Λισαβόνας χαράζει πολύ ξεκάθαρους στόχους στον τομέα των φορολογικών πολιτικών με σκοπό να τις προσανατολίσει προς την εξυπηρέτηση της απασχόλησης ή από τη στιγμή που προσδιορίζει στόχους, ώστε η Επιτροπή να εξετάσει τη δυνατότητα βιωσιμότητας των πολιτικών στον τομέα της κοινωνικής ασφάλισης μέχρι το έτος 2020, προβαίνει επιπλέον στη διαμόρφωση μιας νέας κοινωνικής ατζέντας στην Ευρώπη, προλειαίνοντας έτσι το έδαφος ώστε το προσεχές Ευρωπαϊκό Συμβούλιο να είναι εκείνο που θα συγκεκριμενοποιήσει κάτι που επί πολλά χρόνια κανένα Ευρωπαϊκό Συμβούλιο δεν θέλησε να συγκεκριμενοποιήσει, δηλαδή μια ευρωπαϊκή κοινωνική ατζέντα. Και το σημαντικό είναι ότι όλα αυτά πρέπει να δρομολογηθούν χωρίς τυμπανοκρουσίες, δίχως αντιπαλότητες και πολεμική, αλλά μέσα σε κλίμα απόλυτης συναίνεσης.
<P>
Θα έλεγα λοιπόν, ολοκληρώνοντας και εκφράζοντας τις ευχαριστίες μου για τις παρεμβάσεις σας, ότι η ενασχόληση με τα προβλήματα που άπτονται της οικονομικής και της κοινωνικής καινοτομίας βιώνει δύο διαφορετικές εποχές: πριν και μετά το Ευρωπαϊκό Συμβούλιο της Λισαβόνας. Και βεβαίως εμείς, που τόσες προσπάθειες καταβάλαμε για το Ευρωπαϊκό Συμβούλιο της Λισαβόνας, που μοχθήσαμε να το προετοιμάσουμε σε συνεργασία με όλους, με την Επιτροπή, με το Κοινοβούλιο, με τους κοινωνικούς εταίρους, κατά τρόπο τέτοιο ώστε να μην ασχοληθούμε με όλα αυτά τα θέματα σαν να ήταν καρικατούρα, έχουμε τώρα το χρέος να σας πούμε το εξής: έφθασε πλέον η στιγμή για όλους να μείνουν στη φωτογραφία, αλλά όποιος θελήσει να γυρίσει πίσω στην καρικατούρα, σίγουρα δεν θα έχει πια θέση στη φωτογραφία.

<SPEAKER ID=105 NAME="Prodi">
Κύριε Πρόεδρε, κλείνοντας αυτή τη συζήτηση πιστεύω ότι αρκούν λίγα λόγια, αφού η ίδια η συζήτηση ήταν εξαιρετικά σαφής και ακριβής.
<P>
Θα ήθελα να ξεκινήσω από έναν συλλογισμό, από το ευτυχές λάθος του κυρίου Martinez, ο οποίος συνδύασε τις δύο συζητήσεις: και λέγω "ευτυχές λάθος" γιατί πιστεύω πως η επόμενη συζήτηση, που αφορά την Αφρική, δε θα μπορούσε να φέρει στην επιφάνεια μια ατμόσφαιρα που είναι πιο τραγικά διαφορετική σε σχέση με αυτή για την οποία συζητήσαμε στη Λισαβόνα. Οι λίγες ημέρες - οι λίγες ώρες, θα έλεγα - που απέχουν χρονικά η Λισαβόνα και το Κάιρο, αποκαλύπτουν μια άβυσσο διαφορών: όταν μιλάμε για μια καινοτόμο Ευρώπη, για μια νέα Ευρώπη, δεν μπορούμε να ξεχνάμε ότι έχουμε μπροστά μας μια Αφρική που βρίσκεται σε μια δραματική κατάσταση, εκτός ελέγχου.
<P>
Για να επιστρέψουμε στη Λισαβόνα, η συζήτηση είχε ένταση και πάθος γιατί έθιξε πραγματικά και σημαντικά ζητήματα. Ως προς ένα σημείο όμως πρέπει να είμαστε σαφείς: είναι αλήθεια ότι στη Λισαβόνα μιλήσαμε για τη νέα οικονομία, αλλά δεν υπάρχουν δύο κατηγορίες: μια νέα και μια παλιά οικονομία. Η Ευρώπη είναι μια μεγάλη ρίζα και η ευρωπαϊκή οικονομική δύναμη είναι ακριβώς η παράδοση του να δρούμε σε όλους τους τομείς, ακόμα και τους παραδοσιακούς, και να διαπρέπουμε σε αυτούς τους τελευταίους. Κατά συνέπεια, η διάδοση των νέων τεχνολογιών - αυτή που ονομάζεται νέα οικονομία - αποτελεί μια ζύμωση, έναν πραγματικά εξαιρετικό τρόπο μετατροπής της παλιάς οικονομίας: αυτή είναι και η αποτελεσματικότητά της. Το ηλεκτρονικό εμπόριο δεν είναι μια ξεχωριστή οντότητα που μπορεί να παραμείνει ξεκομμένη. Το Διαδίκτυο ή τα νέα μέσα δεν απομονώνονται ως γεγονότα, αλλά μεταφράζονται σε μια τεράστια αύξηση παραγωγικότητας των παραδοσιακών τομέων. Όταν μετατρέπεται ο τρόπος διανομής των πιο στοιχειωδών, των πιο απλών αγαθών, μετατρέπεται και ολόκληρη η οικονομία: αυτό ήταν το άλμα το οποίο έπρεπε να γίνει και αυτό είναι το άλμα το οποίο είμαστε ικανοί τώρα να επιτελέσουμε χάρη στον μεγάλο συντονισμό της Λισαβόνας.
<P>
Επιβάλλεται συνεπώς και μια άλλη παρατήρηση όσον αφορά τη Λισαβόνα. Αισθάνθηκα να υπάρχει εδώ μια κάποια αντιπαράθεση μεταξύ όσων πρέπει να κάνει η Ευρώπη και όσων πρέπει να κάνουν τα επιμέρους κράτη. Δείτε όμως πως όλα αυτά αποτελούν ένα δίκτυο. Η Λισαβόνα δεν είναι σημαντική μονάχα γιατί ορισμένα πράγματα πρέπει να πραγματοποιηθούν σε ευρωπαϊκό επίπεδο. Είναι σίγουρο ότι πρέπει να πραγματοποιηθούν ορισμένοι μεγάλοι συντονισμοί σε θέματα επενδύσεων σε ευρωπαϊκό επίπεδο, αλλά για το μεγαλύτερο μέρος αυτών των καινοτομιών ευθύνονται οι εθνικές κυβερνήσεις ή ακόμα και οι τοπικές, και ως προς αυτό δεν υπάρχει καμία αμφιβολία. Το μεγαλείο έγκειται στο γεγονός ότι, δρώντας όλοι μαζί, δίνουμε μια ώθηση στην παραγωγικότητα του συστήματος, μια ώθηση η οποία, εάν οι επιμέρους χώρες δρούσαν ξεχωριστά - παρότι θα ήταν και πάλι αυτές οι ίδιες που θα αναλάμβαναν δράση - δε θα ήταν τόσο ισχυρή ώστε να δώσει νέα ορμή στην ευρωπαϊκή οικονομία. Αυτό είναι το σημαντικό γεγονός αυτών των Συνόδων Κορυφής: εάν βρεθεί ο τρόπος να ξεκινήσουμε μια κοινή δράση πολλαπλασιάζεται η αποτελεσματικότητα της δράσης μας. Αυτό είναι κατά τη γνώμη μου το εν δυνάμει μεγαλείο της Λισαβόνας.
<P>
Η άλλη πτυχή, τέλος, είναι η επιμονή όσον αφορά τους ανθρώπινους πόρους, που ισχύει τόσο για την παλιά όσο και για τη νέα οικονομία. Η Ευρώπη συνεχίζει να μην επενδύει πολλά στους ανθρώπινους πόρους, και αυτός είναι ένας τεράστιος τομέας στον οποίο πρέπει να ανακτήσουμε το χαμένο έδαφος. Θεωρώ ρεαλιστικό και εξαιρετικά σημαντικό τον στόχο του υποδιπλασιασμού του αριθμού των νέων μεταξύ 18 και 24 ετών που δεν φοιτούν σε σχολή ή δεν παρακολουθούν πρόγραμμα κατάρτισης. Είναι σαφές ότι αυτός είναι ο τρόπος να ξεπεράσουμε τα προβλήματα που είχαμε κατά τη διάρκεια αυτών των μηνών ακόμα και σε μερικές από τις μεγαλύτερες ευρωπαϊκές χώρες, την έλλειψη δηλαδή νέων τεχνικών και την ανάγκη να εισάγουμε τεχνικούς για το Διαδίκτυο από τον Τρίτο Κόσμο, ή άλλα προβλήματα αυτού του είδους. Αυτό δείχνει σαφώς ότι υπάρχουν εμπόδια για την ανάπτυξη, που δημιουργούνται ακριβώς από την ελλιπή χρησιμοποίηση του δικού μας ανθρώπινου δυναμικού.
<P>
Στη Λισαβόνα το θέμα αυτό συγκέντρωσε τη μεγάλη προσπάθεια της πολιτικής μας δράσης. Να λοιπόν που στη Λισαβόνα ελήφθησαν κάποιες εγκάρσιες αποφάσεις που είναι εξαιρετικά σημαντικές, αποφάσεις που κινητοποιούν όχι μόνο την κοινή γνώμη, αλλά και τη φαντασία μας. Υπενθυμίστηκε εδώ - κάτι που με χαροποιεί γιατί λίγοι το θυμούνται - ότι στη Λισαβόνα μιλήσαμε και για την κινητικότητα των καθηγητών και των ερευνητών. Και αυτό είναι πραγματικά μια επανάσταση σε ευρωπαϊκό επίπεδο: τώρα όμως πρέπει να εφαρμόσουμε στην πράξη τους κανόνες ώστε οι καθηγητές και οι ερευνητές να μπορούν πραγματικά να κινηθούν. Πρόκειται για κάτι τόσο νέο στη διαμόρφωση του ευρωπαϊκού πνευματικού κλίματος που, εάν επιτύχει, θα αποτελέσει πραγματικά ένα μεγάλο άλμα για την παραγωγικότητα και την ευρωπαϊκή νοοτροπία. Αυτές είναι λοιπόν οι σημαντικές, κατά τη γνώμη μου, εγκάρσιες αποφάσεις που ελήφθησαν στη Λισαβόνα.
<P>
Τέλος, χρειάζεται να είμαστε και λίγο τυχεροί, με την έννοια ότι ολόκληρη αυτή η νέα δυναμική μπορεί να είναι αποτελεσματική εφόσον υπάρχει αυτή η έννοια της ανάκαμψης. Η Ευρώπη κατά τη διάρκεια των τελευταίων τριών ετών έπασχε από μια τρομερή μεμψιμοιρία: ή έχουμε εμπιστοσύνη στους εαυτούς μας ή αυτά τα πράγματα δεν τα κάνουμε καθόλου, γιατί δεν είναι μονάχα ζήτημα χρημάτων: είναι ζήτημα πίστης στον ίδιο μας τον εαυτό. Σήμερα διεξαγάγαμε στους κόλπους της Επιτροπής τη συνεδρίαση σχετικά με τις προβλέψεις, και πρέπει να πω ότι κατά τη διάρκεια των τελευταίων μηνών υπάρχει κάτι καινούργιο στην Ευρώπη: από την άποψη της απασχόλησης, από την άποψη ρυθμιστικών κανόνων, από την άποψη επιχειρηματικών αποφάσεων. Θα μπορούσαμε πραγματικά, δεδομένης της μακροοικονομικής σταθεροποίησης την οποία ανέφερε ο Πρόεδρος Gama, να έχουμε μια μακρά περίοδο ανάπτυξης. Πιστεύω ότι στη Λισαβόνα έχουμε θέσει τις κατάλληλες βάσεις για να την εκμεταλλευτούμε: από εμάς εξαρτάται τώρα κατά πόσο θα είμαστε συνεπείς ως προς αυτές τις βάσεις.
<P>
(Χειροκροτήματα)

<SPEAKER ID=106 NAME="Πρόεδρος">
Ευχαριστώ πολύ, κύριε Πρόεδρε της Επιτροπής.
<P>
Σας ενημερώνω ότι έλαβα οκτώ προτάσεις ψηφίσματος, που υποβλήθηκαν σύμφωνα με το άρθρο 37, παρ. 2, του Κανονισμού.
<P>
Η ψηφοφορία θα διεξαχθεί την Τετάρτη, στις 12.00.
<P>
Η συζήτηση έληξε.

<CHAPTER ID=6>
ά ή /ής (ά, 3/4 ί 2000)
<SPEAKER ID=107 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με τη Διάσκεψη Κορυφής Ευρωπαϊκής Ένωσης - Αφρικής που πραγματοποιήθηκε στο Κάιρο στις 3 και 4 Απριλίου 2000.

<SPEAKER ID=108 NAME="Gama">
Κύριε Πρόεδρε, κυρίες και κύριοι βουλευτές, η πραγματοποίηση αυτής της Διάσκεψης Κορυφής στο Κάιρο αποτέλεσε το αποκορύφωμα διπλωματικών προσπαθειών τεσσάρων ετών, που έδωσαν τη δυνατότητα να προσέλθουν σε κοινή συνάντηση οι χώρες της Ευρωπαϊκής Ένωσης και της Αφρικής στο πλαίσιο της συγκεκριμένης πρωτοβουλίας, της πρώτης που αναλαμβάνεται επ' αυτού του θέματος, και αφού καταφέραμε να ξεπεράσουμε πολλές δυσκολίες, τόσο τυπικές όσο και ουσιαστικές, που προέκυπταν καθ' όλη τη διάρκεια της διαδικασίας. Η Διάσκεψη Κορυφής του Καΐρου έρχεται να θεσμοθετήσει έναν μηχανισμό συνολικού διαλόγου σε ανώτατο πολιτικό επίπεδο, ενός διαλόγου που θα προσδώσει νέα διάσταση στις ευρωαφρικανικές σχέσεις, οι οποίες μέχρι σήμερα προωθούνταν αποκλειστικά είτε σε διμερές επίπεδο είτε στο πλαίσιο μιας σειράς βημάτων διαλόγου περιφερειακής εμβέλειας, όπως οι μηχανισμοί της Σύμβασης με τις χώρες ΑΚΕ ή η διαδικασία της Βαρκελώνης. Συνιστά ένα σημείο καμπής στην πορεία των σχέσεων ανάμεσα στις δύο ηπείρους, ενώ επιπλέον θα επιτρέψει στην Ευρωπαϊκή Ένωση να προωθήσει παραπέρα τις στρατηγικές εταιρικές της σχέσεις με την αφρικανική ήπειρο, αναπτύσσοντάς τις σε παρόμοιο επίπεδο με αυτό των εταιρικών σχέσεων που ήδη προωθούνται με την Ασία, τις χώρες του Κόλπου ή τη Λατινική Αμερική.
<P>
Ο πρώτος σίγουρος δείκτης της επιτυχίας της Διάσκεψης και της ιστορικής της βαρύτητας υπήρξε το επίπεδο εκπροσώπησης των ευρωπαϊκών και των αφρικανικών χωρών: πενήντα οκτώ χώρες - σαράντα πέντε αφρικανικές και δεκατρείς ευρωπαϊκές - εκπροσωπήθηκαν σε επίπεδο αρχηγών κρατών ή κυβερνήσεων. Το γεγονός αυτό έδωσε τη δυνατότητα προσέγγισης σε ισότιμη βάση όλων των θεμάτων που παρουσιάζουν κοινό ενδιαφέρον για την Ευρωπαϊκή Ένωση και την Αφρική, εφόσον και τα δύο μέρη είχαν την ευκαιρία να εκφράσουν τις ανησυχίες τους, αλλά και να αναφερθούν στους κοινούς στόχους. Σε αυτό το πλαίσιο διεξήχθη μια ειλικρινής και ξεκάθαρη συζήτηση επί του συνολικού φάσματος των θεμάτων - οικονομικών, πολιτικών και αναπτυξιακών - που αποτελούν το αντικείμενο των παραπάνω ανησυχιών και εντάσσονται στο πλαίσιο των κοινών στόχων.
<P>
Θα παραθέσω στη συνέχεια ορισμένες σημαντικές αποφάσεις που εγκρίθηκαν στη Διάσκεψη Κορυφής. Στον οικονομικό τομέα καταλήξαμε σε συμφωνία όσον αφορά την ανάγκη χάραξης συγκεκριμένων πολιτικών που θα επιτρέπουν στις αφρικανικές χώρες να αποκομίζουν τα μέγιστα οφέλη από την ελευθέρωση των εμπορικών συναλλαγών σε παγκόσμια κλίμακα, αντιστρέφοντας με τον τρόπο αυτό τη σημερινή τάση συστηματικής και σταδιακής περιθωριοποίησης της Αφρικής από τα κυκλώματα του διεθνούς εμπορίου. Επιβεβαιώθηκε η δέσμευση που αφορά τη μείωση του παγκόσμιου επιπέδου της φτώχειας στο ήμισυ των σημερινών επιπέδων μέχρι το έτος 2015. Αναφορικά με το σημαντικό πρόβλημα του εξωτερικού χρέους των αφρικανικών χωρών, παρά το γεγονός ότι μεγάλος αριθμός χωρών ανακοίνωσαν στη Διάσκεψη τις εθνικές πολιτικές που ακολουθούν σχετικά με αυτό το θέμα, συνομολογήθηκε ότι η ομάδα υψηλών αξιωματούχων ΕΕ-Αφρικής, που σε πρώτη φάση θα αναλάβει την υλοποίηση των αποφάσεων της Διάσκεψης Κορυφής, θα εκπονήσει έκθεση σχετικά με την κατάσταση υπερχρέωσης των αφρικανικών χωρών. Η εν λόγω έκθεση θα μελετηθεί στη συνέχεια από τους Υπουργούς που συνέρχονται στο πλαίσιο του μηχανισμού παρακολούθησης της Διάσκεψης Κορυφής. Από την άλλη, οι αφρικανικές χώρες ανέλαβαν τη δέσμευση να προάγουν και να προασπίζουν τα ανθρώπινα δικαιώματα, να εξαλείψουν κάθε μορφή διάκρισης σε βάρος των γυναικών, να παράσχουν πλήρη στήριξη στη συγκρότηση του Διεθνούς Ποινικού Δικαστηρίου και να καταπολεμήσουν όλα τα κρούσματα διακριτικής μεταχείρισης και μισαλλοδοξίας. Όσον αφορά τη χρηστή διακυβέρνηση και την προαγωγή του κράτους δικαίου, αμφότερα τα μέρη ανέλαβαν τη δέσμευση να προωθήσουν συγκεκριμένα μέτρα με στόχο την πρόληψη και την πάταξη της δωροδοκίας, της διαφθοράς και του νεποτισμού. Σε αυτό το πλαίσιο εκδήλωσαν την προθυμία να λάβουν τα αναγκαία μέτρα ώστε να διασφαλίσουν ότι τα δημόσια χρήματα που αποκτήθηκαν παράνομα και κατατέθηκαν σε τραπεζικούς λογαριασμούς στο εξωτερικό θα αποτελέσουν αντικείμενο εμπεριστατωμένης έρευνας και θα επιστραφούν στους νόμιμους κατόχους τους στις χώρες καταγωγής. Εκφράστηκαν επίσης ανησυχίες αναφορικά με τις αρνητικές επιπτώσεις που έχουν στην ανάπτυξη οι διαρκώς αυξανόμενες στρατιωτικές δαπάνες.
<P>
Συζητήθηκαν και άλλα σημαντικά ζητήματα, όπως η παιδεία, το AIDS και τα θέματα που αφορούν το περιβάλλον, με γνώμονα το γεγονός ότι τα συγκεκριμένα ζητήματα συνιστούν ουσιαστικά στοιχεία της πρόκλησης που ορθώνεται ενόψει της αειφόρου ανάπτυξης της Αφρικής και της εξάλειψης της φτώχειας. Μία από τις βασικές πλευρές των διαφορών που χωρίζουν την Ευρώπη και την Αφρική συνίσταται στο θέμα της επιστροφής των πολιτιστικών αγαθών που εκλάπησαν ή εξήχθησαν λαθραία. Και στο θέμα αυτό σημειώθηκαν θετικά βήματα. Η ομάδα υψηλών αξιωματούχων ΕΕ-Αφρικής ανέλαβε να εκπονήσει μια έκθεση με σκοπό την αξιολόγηση σε υπουργικό επίπεδο της σκοπιμότητας δρομολόγησης κάποιας δράσης σε αυτόν τον τομέα.
<P>
Το τελευταίο σκέλος του σχεδίου δράσης αφορά τους μηχανισμούς παρακολούθησης. Οι εν λόγω μηχανισμοί θα διασφαλίσουν τη συνέχιση του συνολικού διαλόγου μεταξύ Ευρώπης και Αφρικής σε ανώτατο πολιτικό επίπεδο, σε υπουργικό επίπεδο και σε επίπεδο υψηλών αξιωματούχων, ενώ ήδη προβλέπεται η διοργάνωση της δεύτερης Διάσκεψης Κορυφής, που θα πραγματοποιηθεί στην Ευρώπη το 2003, εξασφαλίζοντας έτσι τη συνέχεια της διαδικασίας που εγκαινιάστηκε με την πρώτη ευρωαφρικανική Διάσκεψη Κορυφής, τη Διάσκεψη Κορυφής του Καΐρου.

<SPEAKER ID=109 NAME="Nielson">
Κύριε Πρόεδρε, η διεξαγωγή της Διάσκεψης Κορυφής ήταν από μόνη της μια επιτυχία που σημειώθηκε αφού υπερκεράστηκαν σοβαρές δυσκολίες. Οι δυσκολίες αυτές - πολιτικού ως επί το πλείστον χαρακτήρα - παραμένουν και χρειάζεται να αντιμετωπιστούν από την Αφρική και την Ευρώπη, τόσο χωριστά όσο και από κοινού. Η Διάσκεψη Κορυφής ήταν η πρώτη συνάντηση στο υψηλότερο πολιτικό επίπεδο μεταξύ της Αφρικής και των χωρών της ΕΕ. Θα προσθέσει δε μια νέα στρατηγική και παγκόσμια διάσταση στην υφιστάμενη σχέση Αφρικής - Ευρώπης και θα προαγάγει την εν λόγω σχέση στο ίδιο επίπεδο με αυτή που έχουμε ήδη με την Ασία και τη Λατινική Αμερική.
<P>
Η ΕΕ έχει ήδη μια βαθιά και ευρεία σχέση με την Αφρική, ιδιαίτερα στον τομέα της ανάπτυξης, όπου η εν λόγω σχέση είναι μοναδική και στηρίζεται από σημαντική χρηματοδότηση. Οι ετήσιες δαπάνες μας για αναπτυξιακή βοήθεια ανέρχονται σε 2,5 δισεκατομμύρια ευρώ. Εμείς από την πλευρά μας έχουμε επιτελέσει το καθήκον μας και με το παραπάνω, εάν λάβουμε υπόψη την πρωτοβουλία για παροχή βοήθειας στις φτωχές χώρες με βαρύ εξωτερικό χρέος. Εδώ η ΕΕ εξακολουθεί να περιμένει από ορισμένες χώρες της G7 να παράσχουν τη συνδρομή τους.
<P>
Θέλουμε να αντιμετωπίσουμε τις χώρες της Αφρικής ως ισότιμους εταίρους στον 21ο αιώνα - τον πρώτο αιώνα στον οποίο εισέρχονται ως ανεξάρτητα κράτη. Η ΕΕ διαθέτει ένα συγκριτικό πλεονέκτημα στην περιφερειακή ολοκλήρωση από το οποίο η Αφρική μπορεί να επωφεληθεί, και θα εξασφαλίσουμε πως όντως θα επωφεληθεί κατά τα προσεχή χρόνια, όταν η οργάνωση της περιφερειακής οικονομικής συνεργασίας θα κυριαρχήσει στη διάταξη των εργασιών για την Αφρική.
<P>
Η Διάσκεψη Κορυφής αποτέλεσε ευκαιρία για χρήσιμες συζητήσεις σχετικά με το εξωτερικό χρέος και άλλα διμερή προβλήματα. Αποτέλεσε επίσης ευκαιρία να υπογραμμιστεί η ανάγκη ενεργού συμμετοχής των λαών της Αφρικής στη διαδικασία του ΠΟΕ και να αναζητηθεί υποστήριξη για την κοινοτική προσέγγιση. Στο πλαίσιο της Διάσκεψης Κορυφής η ΕΕ μπόρεσε να συζητήσει με τους Αφρικανούς ηγέτες πολιτικά ευαίσθητα θέματα όπως η χρηστή διακυβέρνηση και τα ανθρώπινα δικαιώματα. Συζητήθηκαν επίσης άλλα δύσκολα θέματα όπως αυτό που αφορά την επιστροφή των πολιτιστικών αγαθών.
<P>
Στη δήλωση και στο σχέδιο δράσης που εγκρίθηκε στη Διάσκεψη Κορυφής λαμβάνονται υπόψη τα σημεία ευαισθησίας και των δύο πλευρών. Στη δήλωση γίνονται σεβαστές και εκφράζονται σαφώς διεθνώς αναγνωρισμένες αρχές, και ιδιαίτερα τα ανθρώπινα δικαιώματα. Αυτό είναι σημαντικό να σημειωθεί, δεδομένων επίσης των ελάχιστων δηλώσεων που έγιναν κατά τη διάρκεια της Διάσκεψης Κορυφής και απόκλιναν κάπως από την γενική αυτή συναίνεση, σχετικά με τις βασικές αρχές που τόσο εμείς όσο και άλλοι θεωρούμε δεδομένες.
<P>
Είναι κρίμα που το φόρουμ της κοινωνίας των πολιτών δεν μπορούσε να πραγματοποιηθεί στο Κάιρο, αλλά εκπρόσωποι του φόρουμ έγιναν δεκτοί στο Κάιρο στο περιθώριο της Διάσκεψης Κορυφής. Το κείμενο που εγκρίθηκε στη Λισαβόνα από το φόρουμ διανεμήθηκε σε όλους από την αλγερινή και την πορτογαλική προεδρία.
<P>
Η συνέχεια που θα δοθεί στη Διάσκεψη Κορυφής θα επιτρέψει στην ΕΕ να συμπληρώσει την υφιστάμενη σχέση της με την Αφρική με μια σχέση υψηλού επιπέδου, που θα καλύπτει ειδικά μια προσέγγιση σε κλίμακα ηπείρου σχετικά με θέματα πολιτικής και ασφάλειας, καθώς και με οικονομικά ζητήματα.
<P>
Η Επιτροπή θα αγωνιστεί για την επιτυχία των συναντήσεων της ομάδας υψηλών αξιωματούχων ΕΕ-Αφρικής. Η συνάντηση υπουργικού επιπέδου που θα λάβει χώρα μεταξύ των Διασκέψεων Κορυφής θα πρέπει να επικεντρωθεί σε θέματα που αφορούν ολόκληρη την ήπειρο, που σημαίνει πως πρέπει να διαμορφωθεί μια προσέγγιση σε κλίμακα ηπείρου για θέματα πολιτικής και ασφάλειας, καθώς και για θέματα που δεν καλύπτονται από τους μηχανισμούς που προβλέπονται στο πλαίσιο των υφιστάμενων συμφωνιών ΑΚΕ-ΕΕ, Μεσογείου και Νοτίου Αφρικής. Κατά την άποψη μας, όπου είναι δυνατόν θα πρέπει να επιδιωχθεί να δοθεί συνέχεια στη Διάσκεψη Κορυφής μέσω των υφιστάμενων μηχανισμών.
<P>
Βάσει του κλίματος που έχει διαμορφωθεί διαθέτουμε ήδη μια αξιόπιστη σχέση εργασίας. Η νέα Σύμβαση ΕΕ-ΑΚΕ, η οποία συνήφθη με επιτυχία πριν από μερικούς μήνες, και η συμφωνία συνεργασίας ΕΕ - Νοτίου Αφρικής, η οποία εφαρμόζεται τώρα βάσει του προγράμματος, αποτελούν δύο πολύ σημαντικές προσθήκες στη συνεργασία MEDA και στη διαδικασία της Βαρκελώνης. Αυτό σημαίνει πως, εκτός από την προοπτική αυτής της Διάσκεψης Κορυφής του Καΐρου, διαθέτουμε επίσης μια καλά εδραιωμένη βάση για να συνεχίσουμε, να διευρύνουμε και να βελτιώσουμε την καθημερινή μας εργασία.

<SPEAKER ID=110 NAME="Corrie">
Κύριε Πρόεδρε, χαιρετίζω την πραγματοποίηση της Διάσκεψης Κορυφής ΕΕ-Αφρικής στο Κάιρο, αλλά πρέπει να τονίσω την απογοήτευσή μου για το γεγονός πως κανένας βουλευτής από το δημοκρατικά εκλεγμένο αυτό Κοινοβούλιο δεν είχε την ευκαιρία να μιλήσει στην εν λόγω διάσκεψη και γιατί δεν συμμετείχαν σε αυτή ΜΚΟ. Θα μπορούσαν τουλάχιστον να κάνουν δηλώσεις οι δύο Συμπρόεδροι της Συνέλευσης Ίσης Εκπροσώπησης ΑΚΕ-ΕΕ, εξισορροπώντας έτσι τη συμμετοχή ΕΕ-Αφρικής.
<P>
Οι βουλευτές του παρόντος Κοινοβουλίου μέσω της Επιτροπής Ανάπτυξης και Συνεργασίας και της Συνέλευσης Ίσης Εκπροσώπησης ΑΚΕ-ΕΕ έθεσαν τις βάσεις για πολλές από τις πολιτικές στις αναπτυσσόμενες χώρες. Το 1997 η έκθεση Martens κατέδειξε τα οφέλη της Σύμβασης Λομέ. Το 1998 η έκθεση Rochard ενίσχυσε τους μελλοντικούς στόχους και το 1999 παρουσίασα τη δική μου έκθεση σχετικά με την περιφερειακή ανάπτυξη και ολοκλήρωση, που αποτελεί πρώτη προτεραιότητα στη διάταξη των εργασιών του σχεδίου δράσης του Καΐρου. Τέλος, στην εξαιρετική έκθεση της κ. Kinnock του 2000 σχετικά με τη μελλοντική συμφωνία εταιρικής σχέσης ΑΚΕ-ΕΕ προσδιορίζεται το σκηνικό για την επόμενη εικοσαετία. Το οριστικό σχέδιο δράσης του Καΐρου αποτελεί εξαιρετικό έγγραφο, φθάνει να καταφέρουμε τώρα να περάσουμε από τα λόγια και τις καλές προθέσεις σε συγκεκριμένες πράξεις.
<P>
Ξέρω πως ο περιορισμός του εξωτερικού χρέους συγκαταλεγόταν μεταξύ των θεμάτων πρώτης προτεραιότητας που έθεσαν οι αφρικανικές χώρες, και πρέπει να γίνει το παν για την ανακούφιση της φτώχειας, αλλά πρέπει να έχουμε κάποια στοιχεία πως τα εξοικονομούμενα κονδύλια διατίθενται για τη βελτίωση της υγειονομικής περίθαλψης, της εκπαίδευσης και του βιοτικού επιπέδου και όχι για όπλα και πολεμικούς εξοπλισμούς.
<P>
Προκειμένου αυτές οι ιδέες να καρποφορήσουν πρέπει οι ίδιες οι αφρικανικές χώρες να προσπαθήσουν να επιτύχουν χρηστή διακυβέρνηση. Είδαμε ήδη κάποια καλά εκλογικά αποτελέσματα. Ας ελπίσουμε να συμβεί το ίδιο στις προσεχείς εκλογές στη Ζιμπάμπουε, στην Ακτή του Ελεφαντοστού και στο Τόγκο.
<P>
Η κορυφαία προτεραιότητα της περιφερειακής συνεργασίας και ολοκλήρωσης θα πρέπει να αποφέρει σημαντικά πολιτικά καθώς και εμπορικά οφέλη. Καθώς μόνο το 6% του αφρικανικού εμπορίου διεξάγεται στην Αφρική, υπάρχουν τεράστιες δυνατότητες αύξησης του εμπορίου εάν αρθούν τα δασμολογικά και εμπορικά εμπόδια.
<P>
Πολλές από αυτές τις χώρες θα χρειαστούν και χρόνο και οικονομική βοήθεια προκειμένου να αντέξουν τον ανταγωνισμό στην παγκόσμια αγορά, αλλά οι χώρες αυτές πρέπει να κατανοήσουν πως δεν υπάρχει άλλη επιλογή στη νέα αυτή εποχή της παγκοσμιοποίησης. Όλα αυτά είναι ανέφικτα χωρίς την ειρήνη και την οικοδόμησή της. Η πρόληψη, η διαχείριση και η επίλυση των συγκρούσεων πρέπει να αποτελεί πρωταρχική επιδίωξη των αφρικανικών χωρών.
<P>
Ο Οργανισμός Αφρικανικής Ενότητας (ΟΑΕ) πρέπει να τύχει διεθνούς υποστήριξης προκειμένου να συνεχίσει το έργο του και οι ειρηνευτικές πρωτοβουλίες πρέπει να αναληφθούν από τις ίδιες τις αφρικανικές χώρες. Όπου επιτυγχάνεται ειρήνη πρέπει να παρέχεται βοήθεια για αποστρατικοποίηση και επανένταξη, και πρέπει να απαγορευτεί η χρήση παιδιών στρατιωτών ηλικίας κάτω των 18.
<P>
Η εθνοκάθαρση αποτελεί τη φρίκη της τελευταίας εικοσιπενταετίας και οι θρησκευτικοί πόλεμοι καταστρέφουν την ίδια τη δομή μιας χώρας. Η ειρήνη μπορεί να φέρει ευημερία. Επομένως, οι επιδιώξεις μας πρέπει να επικεντρωθούν στη βελτίωση της εκπαίδευσης που θα οδηγήσει σε καλύτερη υγειονομική περίθαλψη. Λόγω του AIDS και της ελονοσίας η Αφρική χάνει την ίδια τη γενιά που χρειάζεται για να οικοδομήσει το μέλλον της.
<P>
Αυτή η Διάσκεψη Κορυφής ήταν η αρχή, αλλά απομένει να γίνουν πολλά για να μετατραπούν τα λόγια σε πράξη, και εμείς ως βουλευτές του Ευρωπαϊκού Κοινοβουλίου πρέπει να συμμετέχουμε στην οικοδόμηση του νέου αυτού κόσμου.

<SPEAKER ID=111 NAME="Kinnock">
Κύριε Πρόεδρε, εκτιμώ την ευρεία κάλυψη των θεμάτων από τον κ. Corrie. Θα ήθελα να επικεντρωθώ στην άποψή μου πως η εξάλειψη της φτώχειας στην Αφρική πρέπει να ξεκινήσει από τα παιδιά και την πραγμάτωση των δικαιωμάτων των παιδιών.
<P>
Τη Διάσκεψη Κορυφής του Καΐρου θα ακολουθήσει ένα άλλο φόρουμ στο Ντακάρ σχετικά με τη στοιχειώδη εκπαίδευση. Η ανάγκη για στοιχειώδη εκπαίδευση αποτελεί την πλέον σοβαρή αιτία της παγκόσμιας φτώχειας. Χρειάζεται επομένως να εξασφαλίσουμε την ισότιμη πρόσβαση, ειδικά των κοριτσιών, τουλάχιστον στο εκπαιδευτικό πλεονέκτημα. Μπορούμε να δούμε πως η εκπαίδευση θα αποδώσει, θα τονώσει την οικονομία και θα παράσχει ευκαιρίες για έλεγχο του πληθυσμού και αύξηση της συνειδητοποίησης σε θέματα υγείας. Το Ντακάρ αποτελεί μια ευκαιρία για την επίτευξη διεθνώς συμφωνημένων στόχων.
<P>
Η ΕΕ θα πρέπει να υποστηρίξει με την πολιτική της βούληση την καθολική στοιχειώδη εκπαίδευση μέχρι το 2015. Οι δεσμεύσεις που ανελήφθησαν πριν από μία δεκαετία δεν υλοποιήθηκαν προφανώς. Η Αφρική βυθίζεται όλο και περισσότερο στον αναλφαβητισμό και στη φτώχεια της πλειοψηφίας του πληθυσμού της και αποκλείεται ακόμη περισσότερο από τις βασικές οικονομικές και δημοκρατικές εξελίξεις. Στην Αφρική νοτίως της Σαχάρας τα παιδιά που δεν πηγαίνουν στο σχολείο είναι σήμερα περισσότερα από ό,τι πριν από μία δεκαετία. Σήμερα στην Αφρική ο αριθμός των παιδιών που δεν πηγαίνουν στο σχολείο ανέρχεται σε 40 εκατομμύρια. Το ένα τρίτο των αιθουσών διδασκαλίας στην Αφρική δεν έχουν καν πίνακα ούτε τουαλέτες. Στο 70% των αφρικανικών σχολείων δεν υπάρχει καθαρό νερό. Οι δάσκαλοι δεν πληρούν τα απαραίτητα προσόντα, συχνά μάλιστα είναι εντελώς αναρμόδιοι, και αγωνίζονται χωρίς μολύβια, βιβλία ασκήσεων και πίνακες, προσπαθώντας συχνά να διδάξουν παιδιά που απλά είναι πάρα πολύ πεινασμένα με αποτέλεσμα να μην μπορούν να ακούσουν προσεκτικά και να συγκεντρωθούν.
<P>
Ο Julius Nyrere, ένας από τους διασημότερους δασκάλους στην Αφρική, εκείνη την αισιόδοξη εποχή που ακολουθεί την ανεξαρτησία είπε πως με την εκπαίδευση δεν μπορούμε να γλιτώσουμε από τη φτώχεια παρά να την καταπολεμήσουμε. Ορισμένοι από εσάς ίσως γνωρίζουν πως ο Julius Nyrere περνούσε τον ελεύθερο χρόνο του μεταφράζοντας Σαίξπηρ στα σουαχίλι. Όμως, τα υπέροχα όνειρα αυτού του ανθρώπου χάθηκαν. Έζησε για να δει τον αναλφαβητισμό να πλήττει το ένα τρίτο των Αφρικανών ανδρών και τα δύο τρίτα των Αφρικανών γυναικών.
<P>
Καλώ την Επιτροπή και το Συμβούλιο να συνδέσουν την εξάλειψη της φτώχειας με τη στοιχειώδη εκπαίδευση. Τα οφέλη θα είναι απτά για όλους μας στην αύξηση του προσδόκιμου ζωής των παιδιών, στον περιορισμό της αύξησης του πληθυσμού και στις βελτιώσεις της αγροτικής παραγωγής. Έχουμε τα σχέδια και καλώ όλους όσους διαθέτουν την πολιτική βούληση να αναλάβουν δράση, να αγωνιστούν για τα παιδιά της Αφρικής.

<SPEAKER ID=112 LANGUAGE="DA" NAME="Dybkjζr">
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου και τον Επίτροπο για τις εξηγήσεις για τη Διάσκεψη του Καΐρου και να πω ότι πραγματικά πιστεύω πως είναι να απορεί κανείς πώς δεν έγινε ποτέ στο παρελθόν τέτοιου είδους διάσκεψη. Ακούγοντας όμως ότι χρειάστηκαν τέσσερα χρόνια για να προετοιμαστεί, ίσως παύει να είναι άξιο απορίας. Θα βγει κάτι από αυτή τη Διάσκεψη; Φυσικά, εξαρτάται από τους παρατηρητές. Εάν λάβουμε ως αφετηρία τις καταστροφές, τους λιμούς, τις συρράξεις και τα προβλήματα του AIDS που μαστίζουν την Αφρική, τότε, όπως λέει και ο κύριος Prodi, η απόσταση από τη Λισαβόνα στο Κάιρο είναι αναντίρρητα μεγάλη και ούτε θα βγουν πάρα πολλά από τη Διάσκεψη, αλλά η δική μου γνώμη για την ακρίβεια είναι πως ούτε και θα έπρεπε να προσδοκούμε πολλά πράγματα, διότι δεν ήταν αυτός ο σκοπός της Διάσκεψης. Σκοπός της Διάσκεψης ήταν να ξεκινήσει ένας διάλογος μεταξύ της ΕΕ και των αφρικανικών χωρών. Ο διάλογος ξεκίνησε και κατά περιπτώσεις ήταν αρκούντως δυναμικός με τις διαδηλώσεις του και τους καβγάδες, ή τέλος πάντων τους εμφατικούς τρόπους έκφρασης - θα μπορούσε κανείς δικαιολογημένα να πει - και πιστεύω για την ακρίβεια ότι και οι δύο πλευρές, τόσο η αφρικανική όσο και η κοινοτική, μαθαίνουν πολλά από τέτοιου είδους διάλογους. Θεωρώ δε ότι αποτελεί προϋπόθεση προκειμένου να μη διακινδυνεύσουμε να υπάρξει πικρία εκ μέρους ορισμένων αφρικανικών χωρών για τα βιώματα που αναγκάστηκαν να ζήσουν με ορισμένες χώρες της Ευρώπης. Πιστεύω ότι στο τέλος του τελικού κειμένου γίνεται μια σημαντική αναφορά στην περαιτέρω συνεργασία μεταξύ της ΕΕ και της Αφρικής. Κατ' αρχάς αυτό οφείλεται στο γεγονός ότι το κείμενο αποτελεί αυτό καθαυτό σημαντικό σημάδι της στενότερης συνεργασίας μεταξύ ΕΕ και Αφρικής, αλλά και ότι δεν έχουμε ξεχάσει την Αφρική. Δεύτερον, το κείμενο υπογραμμίζει πως υπάρχει στενή συνάρτηση μεταξύ δημοκρατίας, πολιτικής και οικονομίας και ότι η ολοκλήρωση και η ανάπτυξη της Αφρικής πρέπει ως εκ τούτου να ιδωθεί εν συνόλω και όχι μερικώς ή τμηματικά. Τώρα, αν αυτό θα οδηγήσει σε απτά αποτελέσματα εξαρτάται φυσικά από την πολιτική βούληση που θα επιδείξουμε στο μέλλον.

<SPEAKER ID=113 LANGUAGE="FR" NAME="Rod">
Κύριε Πρόεδρε, αγαπητοί συνάδελφοι, αυτή η συνάντηση του Καΐρου είχε δημιουργήσει πολλές ελπίδες μεταξύ των αφρικανικών χωρών, και ιδιαιτέρως μεταξύ εκείνων που ήλπιζαν στη διαγραφή του χρέους τους. Ως προς αυτό, η Ευρώπη απάντησε ότι μια ενέργεια προς την κατεύθυνση της πλήρους διαγραφής του χρέους θα ήταν υπεράνω των δυνατοτήτων της.
<P>
Αντιθέτως, βεβαιώνουμε την πολιτική ανάγκη για εκ νέου εξισορρόπηση των σχέσεων μεταξύ Αφρικής και Ευρωπαϊκής Ένωσης. Έχοντας σε μεγάλο βαθμό λεηλατήσει τους φυσικούς πόρους της Αφρικής, κάτι άλλωστε που εξακολουθούμε να κάνουμε, οφείλουμε να διαγράψουμε το χρέος μας απέναντι στην ιστορία τους, διαγράφοντας το δικό τους χρέος απέναντι στις τράπεζές μας. Αυτό θα επέτρεπε τη συνέχιση των σχέσεών μας σε πιο υγιείς βάσεις. Και έπειτα, πρέπει τα μέλη της Ευρώπης να σταματήσουν να ψεύδονται.
<P>
Ζητάμε από τις αφρικανικές χώρες να σέβονται τις δημοκρατικές αρχές, παρ' όλο που εμείς διαιωνίζουμε τις αντιδημοκρατικές πρακτικές μας προκειμένου να εξασφαλίσουμε τα οικονομικά μας συμφέροντα σε ορισμένες χώρες, όπως με την εταιρεία Elf ή την Total. Επιβάλλουμε στα αφρικανικά κράτη να διασφαλίζουν την ύπαρξη μεγάλου αριθμού πολιτικών κομμάτων και να αναγνωρίσουν την ελευθερία του λόγου στις ΜΚΟ, εμείς όμως διαπραγματευόμαστε μόνο με τους αρχηγούς των κρατών, η πλειοψηφία των οποίων δεν αντιπροσωπεύει παρά μόνο τους ίδιους, λησμονώντας να καλέσουμε τις ΜΚΟ στη Διάσκεψη Κορυφής του Καΐρου.
<P>
Ζητάμε από τα αφρικανικά κράτη να ενισχύσουν τη θέση των γυναικών στην κοινωνία, θα έπρεπε όμως να ξεκινήσουμε εγκαθιδρύοντας την ισότητα στις δικές μας χώρες. Πρέπει μήπως να υπενθυμίσουμε ότι σε ορισμένες χώρες της Ευρωπαϊκής Ένωσης το ποσοστό συμμετοχής των γυναικών στα εθνικά κοινοβούλια είναι μικρότερο του 10%;
<P>
Αξιώνουμε από τις αφρικανικές χώρες κατάπαυση του πυρός. Ωστόσο, εμείς αναζωπυρώνουμε αυτές τις εχθροπραξίες εξάγοντας όπλα που προορίζονται για τους εμπόλεμους.
<P>
Η ουσία όμως δεν είναι εκεί. Όσο η Ευρωπαϊκή Ένωση δεν παραχωρεί τα μέσα για την εφαρμογή των συμφωνιών σχετικά με την έκδοση υποχρεωτικών αδειών για την παραγωγή φαρμάκων που θα δώσουν τη δυνατότητα καταπολέμησης της πανδημίας του AIDS, η ελπίδα για πρόοδο της αφρικανικής οικονομίας θα παραμένει ευσεβής πόθος. Πράγματι, πώς θέλετε μια χώρα που χάνει κάθε χρόνο ένα τέταρτο των νέων της εξαιτίας του AIDS να μπορεί να ελπίζει σε μια ανθούσα οικονομία;
<P>
Για μια ακόμη φορά, όπως έχουμε ήδη πει, η Ένωση και τα κράτη μέλη πρέπει να επιδείξουν συνέπεια δηλώσεων και πράξεων. Την ώρα που εμείς διστάζουμε, την ώρα που εμείς υπεκφεύγουμε, την ώρα που εμείς συζητάμε, η Αφρική είναι αυτή που πεθαίνει.

<SPEAKER ID=114 LANGUAGE="PT" NAME="Miranda">
Κύριε Πρόεδρε, θα επιθυμούσα πρώτα απ' όλα να επισημάνω ότι θεωρώ θετικό το ίδιο το γεγονός της πραγματοποίησης αυτής της Διάσκεψης Κορυφής. Ανέκαθεν ήμαστε της γνώμης ότι έπρεπε να καταβληθεί κάθε προσπάθεια προς τον συγκεκριμένο σκοπό, εφόσον πάντοτε πιστεύαμε πως αυτή θα αποτελούσε μια καλή ευκαιρία για να ξεκινήσει μια γνήσια εταιρική σχέση αμοιβαία επωφελής και για τις δύο ηπείρους. Αλλά επίσης φρονούμε ότι τα αποτελέσματα της Διάσκεψης απέχουν πολύ από εκείνο που θα ήταν εφικτό και επιθυμητό. Θα έλεγα μάλιστα ότι κατά τη γνώμη μου οι δυσκολίες που ανέκυψαν στην πορεία οδήγησαν στην αντίληψη πως το ουσιώδες ήταν αυτή καθαυτή η πραγματοποίηση του γεγονότος, ότι αρκούσε μια τυπική και επίσημη συνάντηση και η κλασική "οικογενειακή" φωτογραφία, και όχι τόσο κάποια αποτελέσματα στα οποία η Διάσκεψη μπορούσε και θα έπρεπε να καταλήξει ώστε να δρομολογηθεί πάνω σε καινούριες βάσεις μια στρατηγική για την προώθηση της προαναφερθείσας εταιρικής σχέσης.
<P>
Πράγματι, νομίζω ότι τα αποτελέσματα δεν ανταποκρίνονται στις σημερινές ανάγκες ούτε αντικατοπτρίζουν τις υπάρχουσες δυνατότητες. Και είναι προφανές ότι τα οικονομικά ζητήματα καθορίζουν την πραγματική προσέγγιση ανάμεσα στις δύο ηπείρους: το γεγονός αυτό φάνηκε ξεκάθαρα από τις θέσεις που προέβαλαν ορισμένα κράτη μέλη, θέσεις που ήταν μεν περιορισμένης εμβέλειας, αλλά κινούνταν προς τη σωστή κατεύθυνση. Αναφέρομαι συγκεκριμένα στην παραγραφή του εξωτερικού χρέους των αναπτυσσόμενων χωρών. Και αυτό συμβαίνει επειδή η Ευρωπαϊκή Ένωση, που ενώ υποχωρεί συστηματικά, αλλά κακώς, στα θέματα που άπτονται της συνεργασίας, είναι υποχρεωμένη, από την άλλη, να συναρτήσει και να καθορίσει τη θέση της επί θεμάτων συνεργασίας με την Αφρική από δύο ουσιαστικής σημασίας περιστάσεις: αφενός μεν από την προοπτική της μεταβίβασης των παραδοσιακών και προτιμησιακών της σχέσεων αποκλειστικά στο πλαίσιο του ΠΟΕ (η προοπτική αυτή κατέστη εμφανής κατά τις διαπραγματεύσεις για τη συμφωνία μετά τη Λομέ) και αφετέρου από το γεγονός ότι κυριαρχεί η προτεραιότητα που προσδίδεται στις σχέσεις με την Ανατολική Ευρώπη, κάτι που αναδείχθηκε σαφώς από τις περικοπές των κονδυλίων που διατίθενται για δράσεις συνεργασίας στο πλαίσιο του προϋπολογισμού του τρέχοντος οικονομικού έτους.
<P>
Είναι προφανές ότι, με βάση τις παραπάνω προοπτικές και μπροστά στα τεράστια προβλήματα και στις σημαντικές ελλείψεις που αντιμετωπίζουν όλες ανεξαιρέτως οι αφρικανικές χώρες στον οικονομικό και περιβαλλοντικό τομέα και στους τομείς της υγείας, των υποδομών, της επίλυσης των συγκρούσεων και της φτώχειας, μεταξύ άλλων, είναι ιδιαίτερα δύσκολο, αν όχι ανέφικτο, να θεμελιωθεί μια γνήσια, αποτελεσματική και διαρκής εταιρική σχέση. Και προς αυτήν ακριβώς την κατεύθυνση θα πρέπει να προχωρήσουμε από κοινού στο μέλλον. Και τονίζω ότι "θα πρέπει από κοινού", επειδή, σε αντίθεση με αυτό που συνέβη τώρα, ευελπιστώ ότι στο μέλλον το Ευρωπαϊκό Κοινοβούλιο και οι ΜΚΟ θα λάβουν μέρος στη συγκεκριμένη διαδικασία και διότι ελπίζω αυτή η Διάσκεψη Κορυφής να έχει τουλάχιστον συμβάλει σε μια μεγαλύτερη συνειδητοποίηση των πραγματικών προβλημάτων που τίθενται στον τομέα της συνεργασίας με την Αφρική και να βοηθήσει ώστε να κατανοήσουμε την αναγκαιότητα αλλαγής προσανατολισμού σε αυτόν τον τομέα.

<SPEAKER ID=115 LANGUAGE="FR" NAME="Martinez">
Κύριε Πρόεδρε, αγαπητοί μου συνάδελφοι, κατά τη δεκαετία του ' 60 λέγαμε ότι η Αφρική ξεκίνησε άσχημα. Σήμερα, το 2000, η Αφρική δεν έχει φτάσει ακόμη. Γιατί; Γιατί ο προορισμός δεν έχει καθορισθεί. Προς ποια κατεύθυνση να κινηθεί στ' αλήθεια και να φτάσει πού; Αρχικά ο στόχος της Αφρικής ήταν η ανεξαρτησία της, να αντικατασταθούν οι εθνοτικές φυλές από εθνικά κράτη, και το αποτέλεσμα ήταν η Ρουάντα, οι Χούτους, οι Τούτσι, η Νιγηρία, οι Ίμπος, η Μπιάφρα. Εν συνεχεία, ο στόχος ήταν ο σοσιαλισμός, οι ξανθοί σύντροφοι. Η μαύρη Αφρική έπρεπε να γίνει κόκκινη. Το αποτέλεσμα ήταν ο λιμός στην Αιθιοπία, μια Αλγερία χωρίς γεωργία, για να μην αναφέρουμε τη Γουινέα του Sιkou Tourι. Έπειτα ο λευκός Mitterrand πρότεινε στην Αφρική την κοινοβουλευτική δημοκρατία και την αντικατάσταση των φυλών από κόμματα. Αποτέλεσμα ήταν το διαρκές πραξικόπημα, ακόμη και στην Ακτή του Ελεφαντοστού.
<P>
Τώρα ο στόχος θα είναι ο φιλελευθερισμός, η αγορά, το ΔΝΤ, ο Παγκόσμιος Οργανισμός Εμπορίου. Αποτέλεσμα τούτου είναι η εξέγερση των φτωχών στην Τύνιδα, η εξέγερση των φτωχών στην Καζαμπλάνκα ενόψει της αύξησης των τιμών, το ευρωπαϊκό κρέας που καταστρέφει την κτηνοτροφία των Peuls στην Αφρική, η παραγωγή μπανανών στη Λατινική Αμερική που καταστρέφει την παραγωγή μπανανών του Καμερούν και της Ακτής του Ελεφαντοστού, μέχρι και οι λιπαρές ουσίες που προέρχονται από ΓΤΟ και οι οποίες πρόκειται να καταστρέψουν το κακάο της Ακτής του Ελεφαντοστού. Τελικά, από τη σοσιαλιστική Αφρική έως την υπερφιλελεύθερη Αφρική, από το Ευρωπαϊκό Ταμείο Aνάπτυξης έως την Παγκόσμια Τράπεζα, τις Διασκέψεις Κορυφής στη Bujumbura, στην Αντίς Αμπέμπα, στο Ναϊρόμπι, στην Καζαμπλάνκα και τώρα, στις 3 Απρίλιου, στο Κάιρο, ο απολογισμός είναι πάντα ο ίδιος, με το ίδιο τρίπτυχο: δυστυχία, επιδημίες, σφαγές.
<P>
Στις 4 Ιανουαρίου ωστόσο ο ΟΗΕ βρήκε την οριστική λύση, τη λύση θαύμα: τη μετανάστευση ενός μέρους των 800 εκατομμυρίων Αφρικανών. Μάλιστα ορίστηκε και ο αριθμός: 159 εκατομμύρια Αφρικανοί θα πρέπει να μεταφερθούν στην Ευρώπη από τώρα μέχρι το 2025. Όπως όμως δεν επιλύουμε το πρόβλημα των προαστίων χτίζοντας τις πόλεις στην εξοχή, έτσι και τα προβλήματα της Αφρικής δεν θα επιλυθούν μεταφέροντας ένα τμήμα της στην Ευρώπη.
<P>
Η λογική υπαγορεύει να εφαρμόσουμε σήμερα στην Αφρική ό,τι πέτυχε κάπου άλλού, ό,τι έκανε θαύματα σε εμάς, στις Ηνωμένες Πολιτείες, στην Ευρώπη, τη λύση που δημιούργησε σε εμάς τη βαριά βιομηχανία, τη γεωργία, την κλωστοϋφαντουργία, την αειφόρο ανάπτυξη. Αυτή η λύση έχει ένα όνομα: προστατευτισμός. Αυτή η λύση έχει ένα μέσο: τους τελωνειακούς φραγμούς. Αυτή η λύση εκφράστηκε θεωρητικά με τον όρο "dιveloppement autocentrι" (αυτοδύναμη ανάπτυξη). Αλλωστε, και ο νέος Πρόεδρος της Σενεγάλης εμπνεύστηκε από αυτή τη θεωρία και είπε στη νεολαία: αντί να περιμένετε τα δισεκατομμύρια από την Ευρώπη πρέπει μάλλον να κινητοποιηθείτε εσείς οι ίδιοι.
<P>
Στην πράξη, η Αφρική θα περάσει το πρώτο στάδιο ανάπτυξης σύμφωνα με το πρότυπο Rostow προστατεύοντας τη γεωργία, την κτηνοτροφία, τη βιοτεχνία και την αναδυόμενη οικονομία της. Αντιθέτως, το άνοιγμα στην παγκόσμια αγορά είναι ο νόμος του ισχυρού και συνεπάγεται τη λεηλασία των φυσικών πόρων, της ξυλείας, του πετρελαίου, των ορυκτών, της χλωρίδας και της πανίδας της Αφρικής από τις πολυεθνικές. Το είδαμε άλλωστε, αγαπητοί μου συνάδελφοι, με τις ιδιωτικοποιήσεις ορισμένων στρατηγικών τομέων της Αφρικής. Το αποτέλεσμα ήταν αρνητικό για τους Αφρικανούς.
<P>
Συνεπώς, η Αφρική δεν χρειάζεται ούτε μια απάνθρωπη παγκόσμια οικονομία ούτε την οικονομία της παγκόσμιας ελεημοσύνης, με τον Αγιο Πατέρα και τον Αγιο Jacques Chirac, ούτε την παραγραφή του δημόσιου χρέους ύψους 300 δισεκατομμυρίων ευρώ. Η λέξη κλειδί για τη λύση από την πλευρά της Αφρικής είναι η τελωνειακή προστασία, ενώ από την πλευρά της Ευρώπης η ευφυής διακυβερνητική συνεργασία, της οποίας ένα πρώτο πρότυπο ήταν η Σύμβαση Λομέ. Έτσι, η Μεσόγειος θα μπορούσε να δοκιμάσει μια ευρωαφρικανική πολιτική που θα σέβεται τις ταυτότητες.
<P>
Εμείς, στο Εθνικό Μέτωπο, προτείναμε μια συγκεκριμένη μέθοδο εργασίας για την επεξεργασία ορισμένων θεμάτων, τους υδάτινους πόρους, τη διάβρωση των εδαφών, την απερήμωση, τη διαχείριση των αλιευτικών πόρων, την κτηνοτροφία, τη ρύπανση, τον έλεγχο των μεταναστευτικών ροών, ένα σχέδιο Μάρσαλ για τη Μεσόγειο και την Αφρική το οποίο θα χρηματοδοτείται από τελωνειακούς δασμούς που θα επιστρέφονται στα αφρικανικά κράτη υπό τη μορφή πιστώσεων αγοράς που θα ανοιχτούν στις ευρωπαϊκές τράπεζες. Προτείναμε τη σύσταση ενός διεθνούς οργανισμού, με μια ανώτατη διακυβερνητική γραμματεία της Μεσογείου. Θα μπορούσε να εδρεύει στο Κάιρο, στην Ταγγέρη, στην Τύνιδα. Μια διακοινοβουλευτική συνέλευση όπως αυτή των χωρών ΑΚΕ. Νομίζω ότι η έδρα της επιβάλλεται να είναι στην Αθήνα. Ίσως ακόμη και ένα πανεπιστήμιο στη Βαλένθια, στο Μονπελιέ, στη Νίκαια, στη Βαρκελώνη. Και εκεί ίσως επιβάλλονται τα λόγια του Raymond Loulle. Η απτή πραγματοποίηση αυτών των ευρωμεσογειακών σχεδίων που θα σέβεται την ταυτότητα των δύο πλευρών, Νότου και Βορρά, και που θα αφορά καμιά εικοσαριά ευρωμεσογειακά κράτη, θα άνοιγε τον δρόμο σε μια μεγαλύτερη φιλοδοξία. Στη συνέχεια θα επεκτεινόταν στις σχέσεις της Ευρώπης με την Αφρική νοτίως της Σαχάρας.
<P>
Πρόκειται για ένα σπουδαίο σχέδιο, κύριε Πρόεδρε, που καλύπτει την ανθρωπότητα, και η ανθρωπότητα έχει ανάγκη τόσο τους Αφρικανούς όσο και τους Ευρωπαίους. Είναι ένας επιπλέον λόγος για να μην καταποντιστούν οι Αφρικανοί από το κύμα της απάνθρωπης παγκόσμιας οικονομίας και οι Ευρωπαίοι από το δημογραφικό κύμα. Η ανθρωπότητα χρειάζεται την Αφρική, όπου, κάπου στην Κένυα, λέγεται ότι για πρώτη φορά ένας άνθρωπος σηκώθηκε και περπάτησε όρθιος, αλλά η ανθρωπότητα χρειάζεται και την Ευρώπη, όπου για πρώτη φορά, κάπου στην Ελλάδα, διαμορφώθηκε ο ορθός λόγος.

<SPEAKER ID=116 LANGUAGE="NL" NAME="Maij-Weggen">
 Κύριε Πρόεδρε, την προηγούμενη εβδομάδα, όταν ο κ. Solana επισκέφθηκε την Ομάδα μας, απάντησε σε ένα ερώτημα σχετικά με τα αποτελέσματα της Διάσκεψης του Καΐρου λέγοντας ότι οι συζητήσεις διεξήχθησαν σε καλό κλίμα, κάτι σημαντικότερο από οποιοδήποτε άλλο αποτέλεσμα. Δεν συμφωνώ μαζί του στο σημείο αυτό. Ο Επίτροπος Nielson είπε επίσης κάτι ανάλογο. Πιστεύω ότι το κλίμα είναι βέβαια σημαντικό, εάν ωστόσο αποτελεί τη βάση για την επίτευξη καλών συμφωνιών, διαφορετικά ένα καλό κλίμα είναι ανώφελο. Παρ' όλα αυτά θεωρώ θετικό το γεγονός ότι πραγματοποιήθηκε αυτή η ευρωαφρικανική Διάσκεψη Κορυφής. Βλέπω επίσης θετικά και την πρωτοβουλία της πορτογαλικής Προεδρίας. Η μεγάλη αυτή ήπειρος εξακολουθεί να μαστίζεται από την έλλειψη δημοκρατίας, τον πόλεμο, τις παραβιάσεις των ανθρωπίνων δικαιωμάτων, την ξηρασία, τις πλημμύρες, τη χρόνια φτώχεια μεγάλων ομάδων του πληθυσμού. Βέβαια, υπάρχουν πολλές χώρες που έχουν σημειώσει πρόοδο, έχουν σημαντικά ποσοστά ανάπτυξης και αρχίζουν μάλιστα και να ευημερούν, αλλά υπάρχουν και χώρες όπου η κατάσταση έχει επιδεινωθεί δραματικά.
<P>
Κύριε Πρόεδρε, η Ευρώπη κατέβαλε έντονες προσπάθειες στα πλαίσια της συνεργασίας για την ανάπτυξη κατά τα τελευταία 25 έτη. Είναι απογοητευτικό όταν διαπιστώνουμε ότι οι ενισχύσεις που χορηγήσαμε δεν έφεραν πάντοτε τα προσδοκώμενα αποτελέσματα. Θεωρούμε ότι χρειάζεται μια αφρικανική πολιτική η οποία να θέτει τη δημοκρατία και τη χρηστή διακυβέρνηση ως απαραίτητες προϋποθέσεις για βοήθεια και συνεργασία. Συγχρόνως, και η ίδια η Ένωση οφείλει να προσαρμόσει τη γεωργική και εμπορική πολιτική έτσι ώστε να ευνοήσει περισσότερο την Αφρική, αντίθετα από ό,τι δυστυχώς συμβαίνει σήμερα. Τα αφρικανικά κράτη θα πρέπει με τη σειρά τους να αυξήσουν τη συνεργασία τους σε περιφερειακό επίπεδο, να ανοίξουν τις αγορές τους και να ελευθερώσουν την οικονομία τους. Συγχρόνως, η Αφρική χρειάζεται μια σωστή δημοσιονομική, κοινωνική, εκπαιδευτική και υγειονομική πολιτική. Σήμερα διαθέτει υπέρογκα ποσά για την άμυνα και για άλλα άχρηστα έργα.
<P>
Κύριε Πρόεδρε, τα κράτη της Αφρικής ζήτησαν παραγραφή των χρεών τους. Αυτό θα πρέπει να γίνει οπωσδήποτε για τα φτωχότερα κράτη, και μάλιστα όταν έχουν καλή διακυβέρνηση και ισορροπημένο προϋπολογισμό. Χρειάζεται ωστόσο πρώτα από όλα - όπως τόνισε ο κ. Nielson - να αντιμετωπίσουμε με ωριμότητα την Αφρική. Ναι μεν να στηρίζουμε τις σωστές προσπάθειες, να τολμούμε ωστόσο συγχρόνως να κατακρίνουμε τα κακώς κείμενα. Να ενισχύουμε τους καλούς ηγέτες και κυβερνήσεις, όχι όμως και τους δικτάτορες ή τις κακές και διεφθαρμένες κυβερνήσεις. Εάν η Διάσκεψη του Καΐρου είχε επιδείξει τέτοιο ρεαλισμό, θα είχε επιτύχει κάτι περισσότερο από ένα καλό κλίμα και θα βρισκόμασταν ίσως σε καλό δρόμο.

<SPEAKER ID=117 NAME="Martνnez Martνnez">
Κύριε Πρόεδρε, η πρόσφατη Διάσκεψη Κορυφής ΕΕ/Αφρικής περιλαμβάνει στοιχεία που προκαλούν ανησυχία, και μάλιστα δυσαρέσκεια, αλλά και στοιχεία που προκαλούν ικανοποίηση και ελπίδα. Ανησυχία λόγω του τρόπου διαχείρισης της Διάσκεψης Κορυφής - δεν περιεχόταν καν στο πρόγραμμα του τρέχοντος εξαμήνου - με στιγμές σύγχυσης, αγωνίας και άφθονης φημολογίας, που δεν συμβαδίζουν με τη σοβαρότητα και την αυστηρότητα που έπρεπε να επιβληθούν στην Ευρωπαϊκή Ένωση και τη σπουδαιότητα της ιστορικής αυτής συνάντησης, της πρώτης συνάντησης σε ανώτατο επίπεδο μεταξύ των μεγαλύτερων ηγετών της Ευρώπης και της αφρικανικής ηπείρου.
<P>
Ανησυχία και δυσαρέσκεια λόγω του τρόπου με τον οποίο το Ευρωπαϊκό Κοινοβούλιο έμεινε στο περιθώριο της διαδικασίας της Διασκέψης Κορυφής, εν μέρει λόγω της δικής μας αδιαφορίας. Αυτή η περιθωριοποίηση, καθώς και η περιθωριποίηση των κοινοβουλίων της Αφρικής, φανερώνει την έκδηλη ασυνέπεια εκ μέρους των οργανωτών. Είναι ασυνέπεια να κηρύσσει κανείς στον κόσμο τη χρηστή διακυβέρνηση, τη δημοκρατία και το κράτος δικαίου και να παραβλέπει στην πράξη τον κοινοβουλευτικό θεσμό που είναι αναγκαίος για την εφαρμογή αυτών των αρχών.
<P>
Δυσαρέσκεια όταν αποδείχτηκε ότι συγκεκριμένες συναντήσεις ΜΚΟ - φορέων της κοινωνίας των πολιτών - οι οποίες έπρεπε να διεξαχθούν στο Κάιρο υπό την αιγίδα της ίδιας της Ευρωπαϊκής Επιτροπής δεν μπορέσουν να πραγματοποιηθούν λόγω ανεπαρκούς επικοινωνίας ή λόγω του βέτο, ακόμα δεν έχει διευκρινιστεί, που άσκησε κάποιος από τους διοργανωτές της Διάσκεψης Κορυφής.
<P>
Όμως, όπως λέγαμε στην αρχή, σε αυτή τη Διάσκεψη Κορυφής του Καΐρου εκτιμήσαμε επίσης θετικές πλευρές που γεννούν ικανοποίηση και δημιουργούν ελπίδα. Ικανοποίηση για το γεγονός ότι κατέστη δυνατή η διεξαγωγή της Διάσκεψης - κάτι που από μόνο του έχει μεγάλη αξία - γεγονός για το οποίο πρέπει να συγχαρούμε την πορτογαλική Προεδρία και τον Επίτροπο Nielson, των οποίων οι προσπάθειες ήταν πιο ισχυρές από τις δυσκολίες, τις δολοπλοκίες και την αβίαστη ηττοπάθεια πολλών ατόμων που θεωρούσαν ήδη καλό σημάδι την αναστολή της διεξαγωγής μιας Διάσκεψης Κορυφής που θα κάλυπτε ένα αδικαιολόγητο κενό στις εξωτερικές σχέσεις της Ευρωπαϊκής Ένωσης.
<P>
Ικανοποίηση για μερικά από τα απτά αποτελέσματα της Διάσκεψης, σε θέματα όπως η διαγραφή του χρέους, η εξάλειψη των ναρκών κατά προσωπικού και η επιστροφή των πολιτιστικών αγαθών που λεηλατήθηκαν από τις αποικιοκρατικές δυνάμεις. Τώρα η Ευρώπη πρέπει επιπλέον να δεσμευτεί για την πρόληψη και την επίλυση των ενόπλων συγκρούσεων, για την ανθρωπιστική βοήθεια που προορίζεται για τους λιμοκτονούντες και για τη θεραπεία ασθενειών όπως το AIDS ή η ελονοσία που αποδεκατίζουν τον αφρικανικό πληθυσμό.
<P>
Όμως, μια τέτοιου είδους Διάσκεψη Κορυφής θα έπρεπε επίσης να ανοίξει σε σημαντικό βαθμό τον δρόμο για την ελπίδα, κυρίως αν δεν αποτελεί μεμονωμένο γεγονός, αλλά το πρώτο βήμα μιας διαδικασίας, στο πλαίσιο της οποίας πρέπει ήδη να αρχίσουν οι εργασίες, υπό την προοπτική επίσης ότι οι σχέσεις μεταξύ Ευρωπαϊκής Ένωσης και Αφρικής αλλάζουν συνεχώς προφίλ. Δεν με πείθει το υπάρχον σχέδιο, σύμφωνα με το οποίο οι εταίροι από την Αφρική παρουσιάζουν τις διεκδικήσεις τους για βοήθεια, για την επίλυση των προβλημάτων τους, και οι Ευρωπαίοι εταίροι παραχωρούν εν μέρει αυτή τη βοήθεια ή λίγο περισσότερη. Θα πρέπει να προχωρήσουμε πολύ περισσότερο, πολύ πιο πέρα από την απλή συνεργασία για την ανάπτυξη, που εξ ορισμού είναι μια συνεργασία άνισου χαρακτήρα. Θα πρέπει να οργανώσουμε πλατφόρμες διαλόγου και συνεργασίας στις οποίες οι Αφρικανοί και εμείς οι Ευρωπαίοι θα συζητάμε κοινά προβλήματα και θα χαράζουμε από κοινού στρατηγικές για να δράσουμε συντονισμένα σε μια παγκόσμια τάξη στην οποία οι μεν και οι δε πρέπει να είμαστε πρωταγωνιστές, επί ίσοις όροις όσον αφορά την αξιοπρέπεια και την υπευθυνότητα. Έτσι, η εν λόγω παγκόσμια τάξη θα μπορεί να διακρίνεται από μεγαλύτερη ισότητα, αλληλεγγύη, συνοχή, περισσότερη δημοκρατία και μεγαλύτερη συνέπεια προς τις αξίες τις οποίες διακηρύσσουμε στην Ευρωπαϊκή Ένωση ως στοιχεία της δικής μας ταυτότητας.
<P>
Κύριε Πρόεδρε, σύμφωνα με αυτή την προσέγγιση θα ψηφίσουμε τη σωστή απόφαση, με την οποία θα τερματιστεί αυτή η συζήτηση.

<SPEAKER ID=118 LANGUAGE="NL" NAME="Van den Bos">
 Κύριε Πρόεδρε, εκτός από φωτογραφίες και ωραία λόγια, η Διάσκεψη του Καΐρου είχε πενιχρά αποτελέσματα. Η Αφρική ζήτησε περισσότερη πρόσβαση στις αγορές της Ευρώπης καθώς και παραγραφή των χρεών της και ως αντάλλαγμα έλαβε μονάχα κάποιες γενικόλογες υποσχέσεις από την Ευρώπη. Η Ευρώπη ζήτησε περισσότερο σεβασμό των ανθρωπίνων δικαιωμάτων, καταπολέμηση της διαφθοράς και τερματισμό των βίαιων συγκρούσεων, και με τη σειρά της έλαβε μόνο κάποιες γενικόλογες υποσχέσεις.
<P>
Την επίσημη διακήρυξη του Καΐρου υπογράφουν κυβερνήσεις οι οποίες κάθε άλλο παρά γενναιόδωρες μπορούν να χαρακτηρισθούν όσον αφορά την παραγραφή των χρεών και το άνοιγμα των αγορών. Υπογράφουν επίσης κυβερνήσεις χωρών στις οποίες παραβιάζονται μαζικά τα ανθρώπινα δικαιώματα, όπου οι γυναίκες καταπιέζονται, όπου οι λιγοστοί διαθέσιμοι πόροι κατευθύνονται σε εθνικές εκκαθαρίσεις και όπου η διαφθορά έχει τεθεί εκτός ελέγχου.
<P>
Η εύπορη Ευρώπη οφείλει να ενισχύσει πιο γενναιόδωρα τα δημοκρατικά όργανα στην Αφρική καθώς και τη βασική εκπαίδευση και την ιατροφαρμακευτική περίθαλψη του πληθυσμού. Οι αφρικανικές χώρες οφείλουν να καταλάβουν ότι χωρίς χρηστή διοίκηση δεν θα αναπτυχθούν ποτέ, ενώ αμφότερες οι πλευρές οφείλουν να συνειδητοποιήσουν ότι μια αυστηρότερη δημογραφική πολιτική είναι απολύτως απαραίτητη. Στις φωτογραφίες του Καΐρου εμφανίζονται δίπλα δίπλα οι Αφρικανοί και οι Ευρωπαίοι ηγέτες. Στην πραγματικότητα ωστόσο οι δύο ήπειροι απέχουν πολύ, πάρα πολύ ακόμα η μία από την άλλη.

<SPEAKER ID=119 NAME="Lucas">
Κύριε Πρόεδρε, η πρώτη Διάσκεψη Κορυφής ΕΕ-Αφρικής ήταν ένα σημαντικό γεγονός με μεγάλες δυνατότητες λήψης σημαντικών μέτρων για τον περιορισμό της περιθωριοποίησης των αφρικανικών χωρών. Είναι επομένως κρίμα που κάποια πράγματα παρεμπόδισαν την πλήρη υλοποίηση αυτών των δυνατοτήτων. Πρώτον, ούτε το Ευρωπαϊκό Κοινοβούλιο ούτε η Συνέλευση Ίσης Εκπροσώπησης ΕΕ-ΑΚΕ κλήθηκε να συμμετάσχει στη Διάσκεψη Κορυφής. Δεύτερον, είναι πολύ λυπηρό το γεγονός ότι η κοινωνία των πολιτών δεν μπορούσε να συμβάλει περισσότερο στη διάσκεψη. Οι ΜΚΟ από τις χώρες της ΕΕ και της Αφρικής απέδωσαν μεγάλη σημασία στην εν λόγω Διάσκεψη, και χάθηκε επομένως μια ευκαιρία να ξεκινήσει ουσιαστικότερος διάλογος με αυτές. Ο ρόλος της κοινωνίας των πολιτών στη διαδικασία ανάπτυξης της Αφρικής είναι βασικός.
<P>
Τέλος, η Διάσκεψη αυτή θα μπορούσε να έχει καταλήξει σε ένα μεγαλεπήβολο σχέδιο δράσης που να περιέχει συγκεκριμένα μέτρα. Το σχέδιο που έχουμε ανά χείρας βρίθει ενθουσιωδών λέξεων και καλών προθέσεων, αλλά υστερεί σε αποφασιστικές δεσμεύσεις, ειδικά σε εμπορικά ζητήματα. Ενώ υπενθυμίζουμε με ικανοποίηση τη σημαντική απόφαση της ΕΕ να χορηγήσει ατελώς πρόσβαση σε όλα κατά βάση τα προϊόντα, θα ήταν ακόμα σημαντικότερο να έχουμε υπερβεί το περίφημο "όλα κατά βάση τα προϊόντα" προκειμένου να συμπεριλάβουμε όσα προϊόντα είναι πραγματικά σημαντικά για τις φτωχότερες χώρες, όπως π.χ. τα γεωργικά.
<P>
Τέλος - δυστυχώς - οι τιμές των βασικών προϊόντων έλαμψαν δια της απουσίας τους από τη διάταξη των εργασιών αυτής της Διάσκεψης. Οι περισσότερες αφρικανικές χώρες εξαρτώνται ως επί το πλείστον από ένα μόνο ή δύο βασικά προϊόντα για το κύριο μέρος των προσόδων τους από συνάλλαγμα. Έως ότου ληφθούν μέτρα για να αντιστραφεί η πτώση των τιμών των βασικών προϊόντων το πρόβλημα της φτώχειας στην Αφρική δεν θα αντιμετωπιστεί σωστά.

<SPEAKER ID=120 LANGUAGE="FR" NAME="Sylla">
Κύριε Πρόεδρε, η βούληση για σύναψη σχέσεων εταιρικής σχέσης μεταξύ της γηραιάς ηπείρου και της Αφρικής σημαίνει κατ' αρχάς παύση του τρέχοντος συστήματος, το οποίο λειτούργησε προς μεγάλο όφελος των μεγάλων δυνάμεων και ορισμένων διεφθαρμένων ελίτ του Νότου.
<P>
Η αφρικανική ήπειρος χειμάζεται από επιδημίες όπως το AIDS, από ορατούς ή μερικές φορές ξεχασμένους πολέμους. Οι νάρκες κατά προσωπικού εξακολουθούν να σκοτώνουν αθώους, κάθε είδους όπλα εξαπλώνονται και τα βρίσκει κανείς στα χέρια παιδιών στρατιωτών. Ο αριθμός των ανθρώπων που υποσιτίζονται στη μαύρη Αφρική αυξήθηκε από 90 εκατομμύρια το 1970 σε 180 εκατομμύρια το 1995. Οι αριθμοί αυτοί μιλούν από μόνοι τους. Μεταξύ του λιμού ξανά την Αιθιοπία και εκείνον της Μπιάφρα, πριν από τριάντα χρόνια, έχει κανείς την εντύπωση ότι ο χρόνος δεν έχει κυλήσει. Ο αναλφαβητισμός και η ανεργία πλήττουν τη μεγάλη πλειοψηφία της νεολαίας της αφρικανικής ηπείρου.
<P>
Συνεπώς, θα ήταν σήμερα ψευδαίσθηση να σκεφτεί κανείς πως τα τρία τέταρτα του πλανήτη, τα τρία τέταρτα της ανθρωπότητας, θα συνεχίσουν να ζουν σε αυτή τη δυστυχία χωρίς αυτό να προκαλέσει σοβαρές αποσταθεροποιητικές τάσεις σε παγκόσμια κλίμακα. Πρέπει επίσης να τελειώνουμε με τις πολιτικές παροχής βοήθειας, που είναι - κατά την παροιμία - σαν να δίνουμε στους χωρικούς που ζουν δίπλα στο ποτάμι ψάρια αντί να τους βοηθήσουμε να κατασκευάσουν καλάμια ψαρέματος. Το αποτέλεσμα είναι ότι τα ψάρια δεν είναι ποτέ αρκετά και διαρκώς αυξάνονται όσοι αγωνίζονται για τα ψαροκόκκαλα.
<P>
Επιπλέον, το ΔΝΤ διέταξε υπερφιλελεύθερες πολιτικές, τις λεγόμενες πολιτικές διαρθρωτικής προσαρμογής. Αυτές οι πολιτικές δεν πέτυχαν ποτέ πουθενά. Απεναντίας. Δεν γνωρίζω ούτε μια χώρα που να προόδευσε εφαρμόζοντας τις οδηγίες τους. Είναι αλήθεια ότι ο αγώνας κατά της διαφθοράς και ο αγώνας υπέρ της δημοκρατίας θα πρέπει να αποτελούν επίσης αιτήματα της Ευρωπαϊκής Ένωσης σε όλες τις διαπραγματεύσεις της, όμως και οι αφρικανικές χώρες από την πλευρά τους μπορούν επίσης να απαιτήσουν από τους φίλους του Le Pen, του Haider και του Martinez να σταματήσουν να βιαιοπραγούν συστηματικά κατά των πληθυσμών τους που είναι εγκατεστημένοι εδώ.
<P>
Είμαστε σύμφωνοι ότι δεν μπορούμε να συνεχίσουμε να στηρίζουμε δικτάτορες εξ ονόματος της realpolitik. Πρέπει να στηρίξουμε ανεπιφύλακτα τους δημοκράτες: αυτό που συνέβη στη Σενεγάλη αποτελεί από αυτή την άποψη μια ισχυρή ένδειξη που αποδεικνύει ότι η Αφρική δεν είναι καταδικασμένη να υπόκειται σε διαμάχες, σε πραξικοπήματα και σε φυλετικούς πολέμους.
<P>
Πρέπει να επιβληθεί μια νέα πολιτική η οποία θα βασίζεται στην από κοινού ανάπτυξη, στην πρόληψη των συγκρούσεων, στην απόρριψη των επιταγών των οικονομικών αγορών. Αυτό προϋποθέτει προφανώς την παραγραφή του χρέους, ύψους 350 δισεκατομμυρίων δολαρίων, που στραγγαλίζει κάθε προσπάθεια ανάπτυξης αυτών των κρατών.
<P>
Τέλος, κύριε Πρόεδρε, η Ευρώπη πλούτισε επίσης χάρη στην αποικιοκρατία και τη δουλεία. Έχει συνεπώς ένα ηθικό χρέος απέναντι στην Αφρική. Ένα μέρος του πλούτου μας προέκυψε από τα αποτελέσματα της αποικιοκρατικής λεηλασίας, θύμα της οποίας υπήρξε η Αφρική. Η αναγνώριση ότι η δουλεία αποτέλεσε έγκλημα κατά της ανθρωπότητας θα ήταν μια πολύ σημαντική ενέργεια συμβολικού χαρακτήρα.

<SPEAKER ID=121 LANGUAGE="NL" NAME="Van Hecke, Johan">
 Κύριε Πρόεδρε, μετά από μήνες ατέρμονων παζαριών για τα θέματα και τους συμμετέχοντες στη Διάσκεψη του Καΐρου, αυτή πραγματοποιήθηκε τελικά, απλώς για να διακηρύξει αυτό που όλοι μας γνωρίζουμε από καιρό, ότι δηλαδή η πλειονότητα του πληθυσμού της Αφρικής ζει ακόμα σε άθλιες συνθήκες και στενάζει κάτω από δυσβάστακτα χρέη. Σίγουρα όλες αυτές οι άτυπες επαφές που έλαβαν χώρα στα περιθώρια της Διάσκεψης ήταν χρήσιμες. Διερωτώμαι όμως πολύ σοβαρά εάν μπορούμε να κάνουμε λόγο για ευρωαφρικανική Διάσκεψη Κορυφής καθ' ήν στιγμή η κοινωνία των πολιτών "εξορίστηκε" στη Λισαβόνα και ούτε το Ευρωπαϊκό Κοινοβούλιο ούτε η Συνέλευση ΑΚΕ-ΕΕ μπόρεσαν να συμμετάσχουν στη Διάσκεψη.
<P>
Το Ευρωπαϊκό Συμβούλιο υπέκυψε στην απαίτηση των Αφρικανών δικτατόρων να μην επιτραπεί η συμμετοχή κοινοβουλίων στη Διάσκεψη, παρ' όλο που λέξεις όπως "δημοκρατία" και "λαϊκό συμφέρον" θα είχαν ηχήσει πιο αξιόπιστες εάν ο λαός είχε πραγματικά αντιπροσωπευθεί εκεί. Από αυτή την άποψη, στο Κάιρο δεν πραγματοποιήθηκε μια ευρωαφρικανική Διάσκεψη Κορυφής, αλλά μια Διάσκεψη μεταξύ κάποιων ελίτ. Με τη δήλωσή του ότι η Αφρική δε χρειάζεται δημοκρατία αλλά αντλίες νερού, ο συνταγματάρχης Khadaffi εξέφρασε αναμφίβολα αυτό που πιστεύουν πολύ από τους δικτάτορες συναδέλφους του.
<P>
Φυσικά και δεν μπορούν να μεταφερθούν αυτούσια τα πολιτικά μας συστήματα στην Αφρική. Οι Αφρικανοί οφείλουν να αναζητήσουν οι ίδιοι τη δική τους εκδοχή της δημοκρατίας. Όμως είναι αδύνατο να συζητηθούν θεμελιώδεις αρχές όπως η χρηστή διακυβέρνηση, η διάκριση των εξουσιών, οι ελεύθερες και αδιάβλητες εκλογές και ο σεβασμός των ανθρωπίνων δικαιωμάτων. Η Ευρωπαϊκή Ένωση αντιδρά συχνά χωρίς αποφασιστικότητα και συντονισμό απέναντι σε όσους παραβιάζουν αυτές τις αρχές. Για παράδειγμα στη Ζιμπάμπουε, όπου πραγματοποιούνται επιθέσεις κατά των μελών της αντιπολίτευσης κατά την προεκλογική περίοδο, οι λευκοί αγρότες απειλούνται και οι περιουσίες τους καταλαμβάνονται παράνομα, ενώ ο Mugabe υποκινεί τους οπαδούς του σε βίαιες εκδηλώσεις. Τι άλλα μηνύματα περιμένει άραγε η Ευρωπαϊκή Επιτροπή προκειμένου να διακόψει τη βοήθεια προς τη χώρα αυτή;
<P>
Σε συνέντευξη στους Sunday Times του προηγουμένου Σαββάτου ο Kofi Annan κατηγόρησε τους Αφρικανούς ηγέτες για απληστία, μεγαλομανία και αποτυχία να δημιουργήσουν καλύτερες συνθήκες ζωής για τους πολίτες των χωρών τους. Εάν όντως έχει δίκιο ο Kofi Annan, διερωτώμαι μήπως η πραγματοποίηση τέτοιων μεγαλόσχημων εκδηλώσεων όπως αυτή του Καΐρου θεωρηθεί από τους λαούς ως συνωμοσία μεταξύ ελίτ. Η διεθνής κοινότητα δεν θα πρέπει να νιώθει τύψεις για ό,τι την κατηγορούν Αφρικανοί ηγέτες, οι οποίοι στερούνται οιασδήποτε δημοκρατικής νομιμότητας. Καιρός είναι να θέσει με τη σειρά της η Ευρωπαϊκή Ένωση τους Αφρικανούς δικτάτορες προ των ευθυνών τους

<SPEAKER ID=122 NAME="Junker">
Κύριε Πρόεδρε, κυρίες και κύριοι, είναι πάρα πολλοί στην Ευρώπη εκείνοι που θεωρούν την Αφρική μια χαμένη ήπειρο, και γι' αυτό η Διάσκεψη Κορυφής ΕΕ/Αφρικής ήταν περισσότερο από αναγκαία. Δεν πρέπει να αποτελεί μια εκδήλωση-άλλοθι παρά να σηματοδοτήσει την απαρχή μιας γνήσιας εταιρικής σχέσης. Αν θελήσουμε να φανούμε ειλικρινείς, πρέπει να παραδεχτούμε και τα δικά μας σφάλματα, διότι αν είμαστε ειλικρινείς, θα παραδεχτούμε ότι ένα είδος αφρικανικής διάσκεψης θα ταίριαζε και στο Ευρωπαϊκό Κοινοβούλιο, γιατί κατά κανόνα η ενασχόληση με το θέμα αυτό περιλαμβάνει στην καλύτερη περίπτωση επίκαιρα γεγονότα, συνήθως δραματικού χαρακτήρα. Έτσι, οι αντιπαραθέσεις ιδεών και η προσπάθεια ανεύρεσης γνήσιων προοπτικών συνήθως παραμελείται, αν εξαιρέσουμε το γεγονός ότι η Αφρική αποτελεί κύριο θέμα στη Συνέλευση Ίσης Εκπροσώπησης ΑΚΕ-ΕΕ. Ποιος όμως το παίρνει είδηση αυτό στις χώρες μας;
<P>
Η Αφρική είναι η ήπειρος που πλήττεται περισσότερο από τις αδικίες του διεθνούς οικονομικού και χρηματοπιστωτικού συστήματος και τις συνέπειες της παγκοσμιοποίησης. Η υπόσχεση της γερμανικής κυβέρνησης και των κυβερνήσεων άλλων ευρωπαϊκών χωρών για πλήρη διαγραφή των χρεών των φτωχότερων χωρών του κόσμου μπορεί να αποτελέσει μεγάλη βοήθεια, γιατί η υπερχρέωση εμποδίζει την επένδυση σε κάθε είδους υποδομή στις εν λόγω χώρες, αποτελώντας έτσι ένα από τα μεγαλύτερα εμπόδια στην καταπολέμηση της φτώχειας. Οι κυβερνήσεις που δεν έχουν ακόμη θελήσει να κάνουν το βήμα αυτό θα πρέπει να μιμηθούν εκείνες που το έκαναν ήδη.
<P>
Μια μόνιμη επιτυχία είναι δυνατή μόνον αν αναζητηθούν τα στοιχεία που μας ενώνουν με την Αφρική και όχι εκείνα που μας χωρίζουν από αυτή και αν υπάρξει προσπάθεια αμοιβαίας κατανόησης προκειμένου να ενσωματωθεί η Αφρική στη διεθνή κοινότητα. Είναι ωστόσο προφανές ότι πρέπει να προβληθούν στην Αφρική ορισμένες απαιτήσεις αναφορικά με τον σεβασμό των ανθρωπίνων δικαιωμάτων, με τη δημοκρατική τάξη πραγμάτων και το κράτος δικαίου. Δεν είναι δυνατόν να επιτρέπεται να υπάρχουν στην αφρικανική ήπειρο δικτατορικά καθεστώτα που προωθούν τον ρατσισμό, την απαλλοτρίωση και τη βίαιη καταπίεση και καταλύουν εύρυθμα νομικά συστήματα, όπως συμβαίνει τώρα στη Ζιμπάμπουε. Η Σύμβαση Λομέ προσφέρει το κατάλληλο πλαίσιο διαβουλεύσεων, πολιτικού διαλόγου και εν ανάγκη παύσης της συνεργασίας.
<P>
Ακόμη πιο απαράδεκτο είναι να γίνεται κατάχρηση της οικονομικής και επισιτιστικής βοήθειας της Ευρωπαϊκής Ένωσης για την προμήθεια όπλων. Η τηλεόραση δείχνει και πάλι σήμερα αξιοθρήνητες εικόνες του λιμού της Αιθιοπίας, ενώ παράλληλα η εκεί κυβέρνηση επενδύει εκατομμύρια για νέο εξοπλισμό. Λέγεται μάλιστα ότι απέρριψε την πρόταση της Ερυθραίας να διαθέσει τους λιμένες και το οδικό της δίκτυο για τη μεταφορά της βοήθειας προς την Αιθιοπία, μολονότι οι δύο χώρες εξακολουθούν να βρίσκονται σε εμπόλεμη κατάσταση. Αυτό είναι ανήθικο και ίσως έτσι χάθηκε μια σημαντική ευκαιρία για να γίνει ένα βήμα συμφιλίωσης.
<P>
Ένα εξαιρετικά δυσάρεστο επιφαινόμενο ήταν ο αποκλεισμός της διεξαγωγής της συνάντησης των ΜΚΟ στο Κάιρο. Οι αφρικανικές χώρες θα πρέπει να συνηθίσουν ότι οι ΜΚΟ, ως τμήμα της κοινωνίας των πολιτών, έχουν μεγάλη αξία. Μπορούν να μεσολαβήσουν για την ανάπτυξη μιας αυτόνομης κοινωνίας των πολιτών σε αυτές τις ευάλωτες χώρες κατά την πορεία τους προς τη σταθερότητα και την ειρήνη.

<SPEAKER ID=123 LANGUAGE="ES" NAME="Marset Campos">
Κύριε Πρόεδρε, η Διάσκεψη Κορυφής του Καΐρου ήταν πραγματικά σημαντική, ένα ιστορικό ορόσημο. Ήταν σημαντική τόσο λόγω του νοήματός της όσο και λόγω της ανεπάρκειας των επιτευγμάτων. Έχει ιστορική σημασία γιατί ήταν η πρώτη φορά που η αποικιοκρατική Ευρώπη, η οποία είναι υπεύθυνη για την υπανάπτυξη και την ένδεια της Αφρικής, συνέρχεται με αυτούς που εκπροσωπούν τις συνέπειες των πράξεών της, με τις αφρικανικές χώρες που υποφέρουν σοβαρά από υπανάπτυξη. Επίσης, ήταν σημαντική επειδή τα συμπεράσματά της δεν θα μπορούσαν να είναι πιο πενιχρά.
<P>
Παρατηρήθηκε ότι σχεδιάστηκε ως εγχείριση αισθητικής, με βιασύνη, χωρίς να αναληφθούν οι ευθύνες του παρελθόντος και χωρίς να εκπονηθούν περιεκτικά και σταθερά προγράμματα για το μέλλον των σχέσεων μεταξύ της Ευρωπαϊκής Ένωσης και της Αφρικής.
<P>
Είναι πράγματι αντιφατικό να εκφράζουμε τη λύπη μας για τη συνεχιζόμενη αστάθεια και τους πολέμους, όταν διεξάγεται πραγματική μάχη για την εξουσία και τον έλεγχο των πόρων στην Αφρική, η οποία διευρύνει με τη σειρά της τον κύκλο της φτώχειας και σπρώχνει κύματα μεταναστών προς την Ευρώπη. Είναι επίσης αντιφατικό να λυπόμαστε για το AIDS, όταν αιτία του ήταν η αστάθεια και η αβεβαιότητα που δημιουργήθηκε στις χώρες αυτές από τα προγράμματα διαρθρωτικής προσαρμογής που επιβάλαμε εμείς, το ΔΝΤ και η Παγκόσμια Τράπεζα.
<P>
Για τον λόγο αυτό η Ευρώπη έχει συσσωρεύσει εδώ και αιώνες ένα τεράστιο ιστορικό χρέος προς την Αφρική, το οποίο θα έπρεπε να εξοφλήσει, όχι μόνο ζητώντας συγγνώμη, αλλά και μέσω της ανάπτυξης κοινωνικών, οικονομικών, πολιτικών και πολιτιστικών δεσμών που να αποδεικνύουν την ύπαρξη της αναγκαίας αλληλεγγύης.

<SPEAKER ID=124 LANGUAGE="DE" NAME="Zimmerling">
Κύριε Πρόεδρε, η Διάσκεψη Κορυφής ΕΕ/Αφρικής τιτλοφορήθηκε στον Τύπο "να είσαστε όλοι φίλοι" . Δυστυχώς, εδώ χάθηκε μια μοναδική έως σήμερα ευκαιρία προσέγγισης των διαφορετικών τρόπων θεώρησης των σημερινών προβλημάτων και της επίλυσής τους. Εκ πρώτης όψεως είναι παράξενο και καθόλου ικανοποιητικό που το Ευρωπαϊκό Κοινοβούλιο δεν συμπεριλήφθηκε σε αυτή τη Διάσκεψη, που είχε ωστόσο χαρακτηριστεί μελλοντοστραφής. Στο σημείο αυτό φαίνεται ότι ακόμη δεν έχει εμπεδωθεί από τα μέλη του Συμβουλίου η ιδέα ότι ο πληθυσμός της Ευρώπης εκπροσωπείται κατά κύριο λόγο από αυτό το Κοινοβούλιο. Επίσης, προφανώς δεν υπάρχει ούτε μεγάλο ενδιαφέρον να εξηγηθεί αυτό στα αφρικανικά κράτη.
<P>
Έτσι, ασφαλώς δεν πρόκειται για μια διάσκεψη κινητοποίησης, όπως περιγράφηκε στον Τύπο. Αναφορικά τώρα με το περιεχόμενο, μπορούμε βέβαια να καταλάβουμε ότι οι αναπτυσσόμενες χώρες ενδιαφέρονται για τη διαγραφή των χρεών τους, όμως δεν είναι δυνατόν να γίνει πλήρης διαγραφή χωρίς όρους. Στην τελευταία Διάσκεψη ΑΚΕ-ΕΕ στην Abuja πληροφορηθήκαμε ότι δυστυχώς στη Νιγηρία π.χ., η οποία επανήλθε στη δημοκρατία, ένας από τους τελευταίους δικτάτορες μετέφερε σε ιδιωτικούς τραπεζικούς λογαριασμούς αρκετά δισεκατομμύρια ευρώ. Το μόνο που μπορεί κανείς να συστήσει σχετικά στις αναπτυσσόμενες χώρες είναι να ασκήσουν δίωξη για τις πράξεις αυτές, που είναι και στην Αφρική αξιόποινες, και να προβούν σε κατάσχεση των χρημάτων.
<P>
Έτσι θα ήταν και πάλι διαθέσιμο ένα μέρος, και μάλιστα σημαντικό, των ποσών που χρειάζονται για την αποπληρωμή των χρεών. Θα μπορούσε κανείς να διαπιστώσει την καλή πρόθεση των αναπτυσσόμενων χωρών και εν συνεχεία θα ήταν δυνατή η διεξαγωγή διαπραγματεύσεων για την εξόφληση και τη διαγραφή των χρεών που απομένουν. Αυτό αποτελεί επίσης συστατικό στοιχείο της χρηστής διακυβέρνησης που δεσμεύθηκαν να ασκήσουν τα αφρικανικά κράτη, αν θέλουν να εξακολουθήσει η παροχή αναπτυξιακής βοήθειας.
<P>
Από την άλλη, μου είναι εντελώς ακατανόητο το γεγονός ότι π.χ. ο Γερμανός Καγκελάριος ακολουθεί, σε αντίθεση με τα υπόλοιπα κράτη μέλη της ΕΕ, έναν δρόμο που προβλέπει ότι πρώτα θα διαγραφούν όλα τα χρέη των πιο φτωχών ανάμεσα στις φτωχές χώρες. Η εντυπωσιακή αυτή, αλλά στην πραγματικότητα πολύ λίγο ρεαλιστική συμπεριφορά αντιβαίνει στις αποφάσεις της περυσινής Διάσκεψης Κορυφής της Ομάδας των 8 και ταιριάζει απόλυτα με την αποχώρησή του από τη συγκεκριμένη διάσκεψη. Στην πραγματικότητα, δεν βοηθάει την κατάσταση να προτιμά κανείς να συνομιλεί για 10 λεπτά με τον Καντάφι αντί να συμμετέχει στις συναντήσεις εργασίας. Για το θέμα μπορεί κανείς να κάνει μόνο εικασίες.
<P>
Ο καγκελάριος των μέσων ενημέρωσης, όπως αποκαλείται επίσης στη χώρα μας, έδωσε έτσι την παράστασή του και είναι φανερό πως του ήταν αδιάφορο τι προέκυψε από την τελική δήλωση που έγινε αρκετές ώρες αργότερα. Κατά τη γνώμη μου, δεν μπορεί κανείς να διαμορφώνει με τέτοιον τρόπο την αναπτυξιακή πολιτική ούτε και να επιτύχει την επειγόντως απαραίτητη εναρμόνιση των εθνικών αναπτυξιακών πολιτικών. Θεωρώ ότι πρέπει να εξακολουθήσουμε να επικρίνουμε ως Ευρωπαϊκό Κοινοβούλιο αυτές τις εθνικές μοναχικές πορείες και να απαιτήσουμε μεγαλύτερη υπευθυνότητα από τις κυβερνήσεις των κρατών μελών.
<P>
(Χειροκροτήματα)

<SPEAKER ID=125 LANGUAGE="NL" NAME="Van de Berg">
 Κύριε Πρόεδρε, ορισμένοι συνάδελφοι φαίνεται ότι κατηγορούν κυρίως τους Αφρικανούς για τα προβλήματα της Αφρικής. Αλλοι αντίθετα μας είπαν ότι κυρίως η Ευρώπη και οι πρώην αποικιοκράτες ευθύνονται για αυτά. Το ίδιο φαίνεται να συνέβη και στο Κάιρο: ορισμένοι το θεώρησαν ως χαμένη ευκαιρία και είναι ιδιαίτερα απογοητευμένοι κατηγορώντας τους πάντες και τα πάντα, ενώ άλλοι το θεωρούν μοναδικό ιστορικό γεγονός.
<P>
Το γεγονός ότι για πρώτη φορά στην Ιστορία πραγματοποιήθηκε μια τέτοια συνάντηση μεταξύ ηγετών της Αφρικής και της Ευρώπης είναι βέβαια ιστορικής σημασίας. Δεδομένου ότι είχαν πραγματοποιηθεί ήδη πολλές ανάλογες επαφές με τη Λατινική Αφρική και την Ασία, φαίνεται ότι κάτι δεν πάει καλά στις σχέσεις της Αφρικής με την Ευρώπη. Και βέβαια κάτι δεν πάει καλά, αφού συχνά στην Αφρική δεν στέλνουμε τους Υπουργούς μας των Εξωτερικών, αλλά τους Υπουργούς που είναι υπεύθυνοι για έκτακτες καταστροφές. Δεν υπήρξαν μέχρι τώρα αρκετές κανονικές επαφές με την Αφρική στους διάφορους τομείς του εμπορείου, της γεωργίας, των εξωτερικών υποθέσεων και βέβαια και της συνεργασίας για την ανάπτυξη. Αυτό οφείλεται αναμφίβολα στη διπρόσωπη στάση που μαρτυρά αδυναμία να απομακρυνθούμε από την παλιά αποικιοκρατική αντίληψή μας για την Αφρική. Εκεί βρίσκονται οι Αφρικανοί, εδώ βρισκόμαστε εμείς. Γι' αυτό και θεωρώ εξαιρετικά χρήσιμη την ευκαιρία της Διάσκεψης του Καΐρου, προκειμένου , παρά τα έντονα προβλήματα που υπάρχουν - φυσικά υπάρχουν δικτάτορες στην Αφρική, φυσικά στερούμαστε εμείς μιας σωστής πολιτικής - να πραγματοποιήσουμε μια νέα αρχή. Συγχαίρω την πορτογαλική Προεδρία, που συντέλεσε στην επιτυχή και ταχεία ολοκλήρωση των εργασιών της Διάσκεψης. Βέβαια, δεν επιτεύχθηκαν θεαματικά αποτελέσματα, το σημαντικό είναι ωστόσο όλα εκείνα που πέρασαν σε δεύτερο πλάνο.
<P>
Το Κοινοβούλιο έλαβε επιστολή από τον κ. Prodi, στην οποία αναφέρει ότι η Επιτροπή του ανέθεσε να υποβάλει προτάσεις προκειμένου εφέτος κιόλας να αποκτήσουν ελεύθερη, δηλαδή χωρίς δασμούς, πρόσβαση στην ευρωπαϊκή αγορά διάφορα αφρικανικά προϊόντα. Η πρωτοβουλία αυτή είναι σημαντική. Είπαμε ότι θέλουμε να χορηγήσουμε σημαντικά ποσά και να συμμετάσχουμε σε μια ευρύτατη πρωτοβουλία παραγραφής του χρέους, πρωτοβουλία η οποία ωστόσο θα πρέπει να συνδεθεί με την κοινωνική ανάπτυξη. Ο κ. Nielson είναι υπέρ μιας ριζικής αναθεώρησης της αναπτυξιακής μας πολιτικής προκειμένου να δοθεί πολύ μεγαλύτερη έμφαση, όπως γίνεται στη Συνθήκη ΑΚΕ-ΕΕ, αλλά και εντός της ίδιας της ΕΕ, στην κοινωνική ανάπτυξη και στην καταπολέμηση της φτώχειας. Δεν μπορούμε εμείς να αναπτύξουμε τους Αφρικανούς. Οι Αφρικανοί διαθέτουν οι ίδιοι σχέδια και τη θέληση να αναπτυχθούν μόνοι τους, αν και χρειάζονται βοήθεια στην προσπάθειά τους αυτή. Ένα τέτοιο νέο πλαίσιο δημιουργεί πραγματικά νέες δυνατότητες. Έμφαση στα πλαίσια αυτά θα πρέπει να δοθεί και στην πρόληψη των συγκρούσεων. Οι κανονικές, συνήθεις επαφές δεν είναι κάτι το θεαματικό, δεν χρειάζεται καν να έχουν συγκλονιστικά αποτελέσματα, είναι όμως αναγκαίο να πραγματοποιούνται. Χαίρομαι που η πορτογαλική Προεδρία μάς δήλωσε ότι προτίθεται να μεριμνήσει προκειμένου να πραγματοποιηθεί μια τέτοια Διάσκεψη Κορυφής εκ νέου μετά από ένα διάστημα. Τέτοιες συναντήσεις θα πρέπει να γίνονται σε τακτική βάση, να γίνουν κάτι το συνηθισμένο. Εφόσον συμβεί κάτι τέτοιο, μπορούμε να συνεργαζόμαστε όλο και πιο στενά και ουσιαστικά μεταξύ μας προκειμένου να επιτύχουμε συγκεκριμένα αποτελέσματα.
<P>
Και κάτι άλλο ακόμα: ελπίζω ότι και ο προϋπολογισμός μας για το 2001 - ο Επίτροπος γνωρίζει πόσο σημαντικό είναι το ζήτημα για μένα, αφού είμαι εισηγητής προϋπολογισμού για το τμήμα αυτό - θα λάβει υπόψη του ορισμένες από αυτές τις υποσχέσεις. 45 εκατομμύρια παιδιά στην Αφρική δεν έχουν πάει ποτέ στο σχολείο. Εάν εμείς κατορθώσουμε να διπλασιάσουμε τα κονδύλια για την εκπαίδευση για το 2001, όχι τον προϋπολογισμό στο σύνολό του, αλλά μόνο στο σημείο αυτό, τότε θα έχουμε περάσει από τα λόγια στα έργα. Εκφράζω μάλιστα εδώ το σύνολο της ευρωπαϊκής σοσιαλιστικής ομάδας.

<SPEAKER ID=126 LANGUAGE="IT" NAME="Mantovani">
Σας ευχαριστώ θερμά, κύριε Πρόεδρε, και γιατί είναι η πρώτη φορά που μου δίδεται ο λόγος σε αυτή την αίθουσα.
<P>
Και εγώ θεωρώ θετική την πρωτοβουλία γι' αυτή την πρώτη Διάσκεψη Κορυφής μεταξύ Ευρώπης και Αφρικής: ήταν αισθητή η ανάγκη για κάτι τέτοιο και ίσως και να γινόταν λόγος σχετικά εδώ και πενήντα χρόνια. Ωστόσο, ως μέλος της Επιτροπής Διεθνούς Ανάπτυξης και Συνεργασίας εκφράζω επιφυλάξεις όσον αφορά την απουσία του κόμματος του Ευρωπαϊκού Κοινοβουλίου. Λυπάμαι επίσης που η Ατζέντα 2000 δεν αντιμετώπισε καν το θέμα των μελλοντικών ευθυνών της Ευρωπαϊκής Ένωσης απέναντι ακριβώς στις αναπτυσσόμενες χώρες. Από αυτή την αντιπαράθεση προκύπτουν δύο προσεγγίσεις του προβλήματος: αφενός το ευρωπαϊκό αίτημα για σεβασμό των ανθρωπίνων δικαιωμάτων, τη χρηστή διακυβέρνηση και τους δημοκρατικούς θεσμούς και αφετέρου ένα ισχυρό αίτημα από την πλευρά των αφρικανικών χωρών για διαγραφή του χρέους, το οποίο θεωρείται υπεύθυνο για τον στραγγαλισμό της ανάπτυξης, της προόδου και της ευημερίας των πληθυσμών.
<P>
Πρέπει να βρεθεί ένα σημείο ισορροπίας, ένα σημείο επαφής. Το Κοινοβούλιο ασχολήθηκε πολλές φορές με αυτό το πρόβλημα χωρίς ποτέ να καταλήξει, πιστεύω, σε σαφή αποτελέσματα. Χρειάζεται μια ισχυρή, αισθητή και ευρεία πρωτοβουλία. Από πολλές πλευρές, και από την Αγία Έδρα, επ' ευκαιρία του έτους του Ιωβηλαίου, απαιτείται μια σημαντική μείωση, αν όχι η πλήρης διαγραφή, του διεθνούς χρέους με όρους που να ενισχύουν την ενσωμάτωση των χωρών με βαρύ εξωτερικό χρέος στο παγκόσμιο δίκτυο της παραγωγής και των εμπορικών συναλλαγών. Πιστεύω ότι χρειάζεται συγκεκριμένα να δημιουργήσουμε μια δομή που να αναλύει την κατάσταση των διαφόρων χωρών και να αξιολογεί την πολιτική κατάσταση, έτσι ώστε να καθορίζει με ποιον τρόπο θα καταπολεμηθεί ή και θα διαγραφεί το χρέος, λαμβάνοντας επίσης υπόψη τη σωστή χρήση των χρηματοδοτήσεων που έγιναν, εμπλέκοντας κατά συνέπεια τις κυβερνήσεις, την κοινωνία των πολιτών, την τοπική εκκλησία και τις μη κυβερνητικές οργανώσεις.

<SPEAKER ID=127 NAME="Khanbhai">
Κύριε Πρόεδρε, οι απλοί άνθρωποι στις περισσότερες αφρικανικές χώρες είναι σήμερα φτωχότεροι από ό,τι όταν οι χώρες τους έγιναν ανεξάρτητες. Η φτώχεια επομένως είναι μια αρρώστια που μαστίζει αθώους πληθυσμούς και επιβάλλεται από φαύλους δικτάτορες, καθώς και άπληστους και διεφθαρμένους πολιτικούς. Οι φυσικές καταστροφές, και η αλλαγή του κλίματος, έχουν επιδεινώσει το πρόβλημα. Οι Touareg στην έρημο της Βόρειας Νιγηρίας και οι Makonde στη Τανζανία και τη Μοζαμβίκη παίρνουν τις οικογένειες τους και μαζεύουν τα λιγοστά υπάρχοντά τους σε ένα μικρό καλάθι όταν θέλουν να μετακινηθούν. Είναι φτωχοί, ανασφαλείς και εκτεθειμένοι στα στοιχεία της φύσης. Δεν έχουν νερό, εγκαταστάσεις υγιεινής, ηλεκτρισμό, ιατρική περίθαλψη, εκπαίδευση ούτε ασφαλές καταφύγιο. Ανθρωποι σε τόσο απελπιστική κατάσταση δεν μπορούν να σκεφτούν για τη δημοκρατία και τα ανθρώπινα δικαιώματα, όπως κάνουμε εμείς από τα σπίτια μας και τα καταπράσινα προάστια της Δύσης. Δεν έχουν κανένα συμφέρον στο χωριό τους ούτε στην τοπική και εθνική οικονομία. Αυτοί οι ξεριζωμένοι και απελπισμένοι άνθρωποι γίνονται εύκολη λεία στα χέρια φαύλων πολιτικών, και αυτός είναι ο λόγος που επικρατεί τόσο μεγάλη διαμάχη και κοινωνικός αναβρασμός στις εν λόγω χώρες.
<P>
Εμείς στο παρόν Σώμα προσφέρουμε σε αυτούς τους ανθρώπους ανοικτή και ελεύθερη πρόσβαση στις αγορές μας της ΕΕ. Τους καλούμε να ενταχθούν στην παγκόσμια οικονομία ούτως ώστε να μπορούν να προσέλθουν και να συμμετάσχουν στις διαπραγματεύσεις του ΠΟΕ στο Seattle. Τι σημαίνει αυτό για τους φτωχούς αυτούς ανθρώπους οι περισσότεροι από τους οποίους δεν έχουν πού την κεφαλήν κλίναι, οι οποίοι δεν διαθέτουν γνώσεις ούτε μέσα αποτελεσματικής καλλιέργειας, συγκομιδής, επεξεργασίας και συσκευασίας ακόμα και των λίγων προϊόντων που παράγουν; Δεν μπορούν καν να τα εμπορευτούν στις χώρες τους, πόσο μάλλον στο εξωτερικό.
<P>
Προτείνω λοιπόν να τους διδάξουμε να είναι αυτοδύναμοι και ανεξάρτητοι, διδάσκοντας τους πώς να καλλιεργούν και να συλλέγουν τα προϊόντα που παράγουν αυτές οι χώρες. Ας τους μεταφέρουμε τη σχετική τεχνογνωσία για να μπορούμε στη συνέχεια να τους πούμε πως οι αγορές μας είναι ανοιχτές γι' αυτούς.

<SPEAKER ID=128 NAME="Gama">
Κύριε Πρόεδρε, κυρίες και κύριοι βουλευτές, θα ήθελα να σας εκφράσω τις ευχαριστίες μου για τις παρεμβάσεις σας, οι οποίες μας δίνουν κουράγιο και μας παρέχουν το κίνητρο για να συνεχίσουμε αυτή την πολιτική της Ευρωπαϊκής Ένωσης σχετικά με την Αφρική. Θα ήθελα να διευκρινίσω ορισμένα σημεία. Πρώτον, το ζήτημα της σύνδεσης ανάμεσα σε κοινοβουλευτικά όργανα, της Συνέλευσης Ίσης Εκπροσώπησης ΑΚΕ/ΕΕ και του Ευρωπαϊκού Κοινοβουλίου. Όπως γνωρίζετε, ενόψει της συγκεκριμένης Διάσκεψης Κορυφής πραγματοποιήθηκαν διαπραγματεύσεις με τη συμμετοχή και άλλου ενδιαφερόμενου μέρους. Η πραγματοποίησή της ούτε επεβλήθη ούτε θα μπορούσε άλλωστε να επιβληθεί. Δεν επρόκειτο για μια Διάσκεψη Κορυφής που ενδιέφερε μόνο την Ευρωπαϊκή Ένωση, αλλά υπήρχε και ένας συνομιλητής, ο οποίος έπρεπε να γίνει σεβαστός γιατί, αν δεν υπήρχε σεβασμός απέναντί του, τότε δεν θα υπήρχε ούτε διάλογος ούτε Διάσκεψη Κορυφής. Λοιπόν, ας πούμε ότι προέκυψαν και κάποιες δυσκολίες ως προς τη συμπερίληψη αναφορών στην ομάδα των χωρών ΑΚΕ στα τελικά συμπεράσματα. Γιατί όμως; Πρώτον, γιατί είχαμε κατά νου ότι αυτή ήταν η πρώτη μεγάλη συνολική προσέγγιση Αφρικής και Ευρώπης και ότι δεν είναι όλες οι αφρικανικές χώρες χώρες ΑΚΕ. Δεύτερον, η ομάδα των ΑΚΕ δεν αποτελείται μόνο από αφρικανικές χώρες, αλλά και από χώρες της Καραϊβικής και της Ασίας. Συνεπώς, όπως αντιλαμβάνεστε, η σκέψη για συμπερίληψη της ομάδας χωρών ΑΚΕ στη συγκεκριμένη Διάσκεψη Κορυφής, κυρίως σε επίπεδο Συνέλευσης Ίσης Εκπροσώπησης, εφόσον επιπλέον δεν έγινε λόγος για συμμετοχή τους σε οποιοδήποτε άλλο επίπεδο, δεν ήταν πολύ εύκολο να προωθηθεί.
<P>
Κατά δεύτερον, και σχετικά με το Ευρωπαϊκό Κοινοβούλιο, θα ήθελα να διευκρινίσω ότι αντιλαμβανόμαστε την ανάγκη του Ευρωπαϊκού Κοινοβουλίου και τη σημασία που έχει γι' αυτό η συμμετοχή του σε αυτές τις πρωτοβουλίες, και γι' αυτόν τον λόγο εμείς, ως Προεδρία, διεξάγουμε εκτενείς συζητήσεις με το Ευρωπαϊκό Κοινοβούλιο, τόσο στην Επιτροπή Εξωτερικών Υποθέσεων όσο και εδώ στην Ολομέλεια, όπως γίνεται σήμερα. Λυπάμαι μόνο που το ακροατήριο είναι μικρό, αν και αποτελούμενο από εξαιρετικά αρμόδια άτομα. Συζητήσαμε εκτενώς σχετικά με τη διεξαγωγή της εν λόγω Διάσκεψης Κορυφής, η οποία όμως για να πραγματοποιηθεί στηρίχθηκε σε δύο φορείς: στην Ευρωπαϊκή Ένωση και στον Οργανισμό Αφρικανικής Ενότητας. Συμβαίνει εντούτοις ο εν λόγω οργανισμός να μη διαθέτει, από την πλευρά του, κοινοβούλιο. Για τον λόγο αυτό υπήρχε πρόβλημα ως προς τη συμπερίληψή στο πλαίσιο μιας Διάσκεψης Κορυφής, που - επαναλαμβάνω - είναι μια διάσκεψη μεταξύ ισότιμων και όχι μεταξύ ανισότιμων μερών, ενός θεσμικού οργάνου αντίστοιχο του οποίου δεν διέθετε η άλλη πλευρά. Κατά την προετοιμασία της επόμενης Διάσκεψης Κορυφής, για το 2003, μπορούμε σίγουρα να εξετάσουμε τρόπους για την ενίσχυση της συμμετοχής του Ευρωπαϊκού Κοινοβουλίου σε ένα πλαίσιο το οποίο θα πρέπει να λαμβάνει υπόψη και το άλλο ενδιαφερόμενο μέρος, δεδομένου ότι αυτό υπάρχει. Και έχει κανείς μαύρα μεσάνυχτα σχετικά με το ζήτημα των σχέσεων με την Αφρική αν δεν κατανοήσει ότι η Αφρική μόλις αρχίζει να υπάρχει, να έχει γνώμη και άποψη για τα διάφορα θέματα. Ας μη θέλουμε να επιβάλουμε την άποψη ότι οι ιδέες μας, απλά επειδή είναι δικές μας, θεωρούνται αυτομάτως δεδομένες και περιλαμβάνονται στο πλαίσιο των οιωνδήποτε διαπραγματεύσεων.
<P>
Ένα άλλο σημαντικό σημείο αφορά το εξωτερικό χρέος. Προσωπικά δεν θα είχα τον σκεπτικισμό που εκφράστηκε σε κάποιες από τις παρεμβάσεις που ακούστηκαν εδώ σήμερα, μέχρι που θεωρώ ότι η αντίδραση των Αφρικανών στη Διάσκεψης Κορυφής και μετά από αυτή στον τρόπο με τον οποίο αντιμετωπίστηκε το θέμα του εξωτερικού χρέους ήταν μια αντίδραση εμπιστοσύνης. Δεν μπορούμε να ξεχνάμε ότι υπάρχει μια ποιοτική διαφορά. Σας υπενθυμίζω τη δέσμευση των κρατών μελών της Ευρωπαϊκής Ένωσης, έναντι των χωρών με βαρύ εξωτερικό χρέος, να μειώσουν ή να παραγράψουν αυτό το χρέος, χωρίς να ξεχνάμε τη συνεισφορά της Ευρωπαϊκής Ένωσης ύψους πολλών δις ευρώ σε αυτό το πρόγραμμα. Θα ήθελα επίσης να επιστήσω την προσοχή σας στο γεγονός ότι το 2000 η Ευρωπαϊκή Ένωση θα δεσμευτεί σαφώς για την υλοποίηση προγράμματος πρόσβασης στην οικονομία της έως το 2005, χωρίς τελωνειακούς δασμούς για τα προϊόντα των λιγότερο αναπτυγμένων χωρών, κάτι που αποτελεί σημαντική συμβολή στην κινητοποίηση των οικονομιών αυτών των χωρών σε ένα πλαίσιο ασύμμετρης ελευθέρωσης του εμπορίου. Δεν υπάρχουν προηγούμενα, κάτι τέτοιο δεν έχει γίνει από καμία ένωση κρατών. Είναι κάτι άκρως καινοτόμο και καλωσορίζεται θερμά από τις χώρες αυτές. Και οι αφρικανικές χώρες έκαναν ευρέως αποδεκτή την εκ νέου δήλωση αυτών των αρχών στη Διάσκεψη Κορυφής. Η Διάσκεψη Κορυφής δεν είναι διεθνής χρηματοπιστωτικό ίδρυμα, και το πρόβλημα της μείωσης ή της παραγραφής του εξωτερικού χρέους δεν μπορεί να επιλυθεί σε αυτή. Η Διάσκεψη Κορυφής συνεισέφερε στην επιβεβαίωση αξιών και βουλήσεων, και ήταν επίσης ύψιστης σημασίας ότι πολλά από τα κράτη μέλη της Ευρωπαϊκής Ένωσης επωφελήθηκαν της περίστασης για να ανακοινώσουν δημοσίως τις μειώσεις ή παραγραφές του εξωτερικού χρέους των φτωχότερων χωρών με βαρύ εξωτερικό χρέος, οδηγώντας στον παραδειγματισμό και τη συνεργία που προέκυψε.
<P>
Τονίζεται το σημαντικότερο γεγονός της Διάσκεψης Κορυφής, το οποίο τόνισε με μεγάλη έμφαση και η αφρικανική πλευρά: για πρώτη φορά η Ευρωπαϊκή Ένωση επέτρεψε τη διαχείριση του εξωτερικού χρέους των αφρικανικών χωρών για όλη την αφρικανική ήπειρο μέσω μηχανισμών παρακολούθησης μιας Διάσκεψης Κορυφής, γιατί η ομάδα υψηλών αξιωματούχων ΕΕ-Αφρικής έχει επιφορτιστεί με την κατάρτιση έκθεσης σχετικά με το εξωτερικό χρέος των αφρικανικών χωρών, η οποία στη συνέχεια θα συζητηθεί σε επίπεδο Υπουργών, κάτι που σηματοδοτεί απόλυτη αλλαγή πλεύσης σε αυτό το θέμα. Είναι η πρώτη φορά που η Ευρωπαϊκή Ένωση αποδέχεται και επιτρέπει, εκτός του πλαισίου των διεθνών χρηματοπιστωτικών ιδρυμάτων, τη συζήτηση σε επίπεδο θεσμικών οργάνων με το σύνολο των αφρικανικών χωρών σχετικά με το πρόβλημα του εξωτερικού χρέους των τελευταίων. Κατά την άποψη των αφρικανικών χωρών αυτό αποτελεί έναν από τους σημαντικότερους σταθμούς στην ιστορία αυτής της Διάσκεψης Κορυφής.
<P>
Πρέπει να σας πω πως η πορτογαλική Προεδρία της Ευρωπαϊκής Ένωσης είχε ως στόχο να κάνει κάτι σχετικά με την Αφρική, όχι μόνο επειδή το είχαμε ήδη κάνει με άλλες ηπείρους και περιοχές, όπως τη Λατινική Αμερική και την Ασία, αλλά επειδή άλλες χώρες ή ομάδες χωρών, οι Ηνωμένες Πολιτείες, η Ιαπωνία, ακόμη και η Κίνα, ξεκίνησαν να δραστηριοποιούνται πριν από εμάς. Ήταν ώρα να θέσουμε τέρμα σε αυτή την καθυστέρηση. Γι' αυτόν τον λόγο, και σε συνεργασία με τον Επίτροπο Poul Nielsen, για πρώτη φορά στην ιστορία το Συμβούλιο για την Ανάπτυξη που διεξήχθη στη Λισαβόνα τον Ιανουάριο ήταν αφιερωμένο στο θέμα των σχέσεων Ευρωπαϊκής Ένωσης - Αφρικής. Αυτό δεν είχε ξαναγίνει. Πρόκειται για ένα εξαίρετο έργο, κάτι που εξάλλου φάνηκε από τα αποτελέσματα της Διάσκεψης Κορυφής.
<P>
Έχουμε επίσης ολοκληρώσει τις διαπραγματεύσεις των συμφωνιών ΑΚΕ για τη 2η Σύμβαση Λομέ και ολοκληρώσαμε τη συμφωνία για το ελεύθερο εμπόριο με τη Νότιο Αφρική. Εργαζόμαστε εξάλλου πυρετωδώς για τη διαδικασία της Βαρκελώνης, σχετικά με τις αφρικανικές χώρες στα πλαίσια των συμφωνιών σύνδεσης με στόχο τη δημιουργία μιας ελεύθερης ζώνης εμπορίου μέχρι το 2010. Εργαζόμαστε για την αναθεώρηση της μεσογειακής στρατηγικής και για την εντατική κατάρτιση του Χάρτη Ασφαλείας και Σταθερότητας στη Μεσόγειο, καθώς και για την αναθεώρηση του κανονισμού MEDA II. Είχαμε το Μεσογειακό Φόρουμ στο Φουνσάλ και θα έχουμε μια ανεπίσημη υπουργική συνάντηση στη Λισαβόνα σχετικά με τη διαδικασία της Βαρκελώνης, ακριβώς για να διαπιστώσουμε τι πάει καλά και τι όχι, τι πρέπει να διορθωθεί και προκειμένου να προετοιμάσουμε τη Διάσκεψης Κορυφής που θα διεξαχθεί το δεύτερο εξάμηνο. Όσον αφορά τη Διάσκεψης Κορυφής στο Κάιρο, δεν υπήρχε στο αρχικό μας πρόγραμμα γιατί όταν αναλάβαμε την Προεδρία δεν είχε ακόμη παγιωθεί, αλλά πάντα λέγαμε ότι, αν επιλυόταν το πρόβλημα, θα ήμαστε διατεθειμένοι να τη διεξαγάγουμε. Αργότερα προτείναμε μια Διάσκεψη Κορυφής, επιλύσαμε τα διπλωματικά προβλήματα και διεξαγάγαμε μια Διάσκεψης Κορυφής το αποτέλεσμα της οποίας χαιρέτισαν οι αφρικανικές χώρες. Φυσικά όλα τα προβλήματα σχετικά με την αφρικανική ήπειρο δεν επιλύθηκαν από τη μία στιγμή στην άλλη, χρειάστηκε να κάνουμε ένα βήμα για να συμπεριλάβουμε την Αφρική στην ημερήσια διάταξη της Ευρωπαϊκής Ένωσης. Χρειάστηκε να διεξαγάγουμε μια Διάσκεψη Κορυφής με αυτό το βάρος, αυτές τις διαστάσεις, και να επισημάνουμε αυτές τις οδούς. Εμείς το κάναμε αυτό το βήμα. Τώρα απομένει να συνεχίσουμε, αλλά είμαι σίγουρος και βέβαιος ότι με τη σαφέστερη ένταξη του θέματος των αφρικανικών χωρών στις ευρωπαϊκές πολιτικές είμαστε σε θέση να συνεχίσουμε πάνω σε σταθερές βάσεις και με επιτυχία, γιατί το απαιτεί η αφρικανική ήπειρος, γιατί οι συγκρούσεις, η ένδεια και οι ασθένειες απαιτούν μεγάλη υπευθυνότητα εκ μέρους της Ευρωπαϊκής Ένωσης. Και είναι απαραίτητο να διαθέτει η Ευρωπαϊκή Ένωση μια αφρικανική ατζέντα. Όλοι, το Κοινοβούλιο, η Επιτροπή και το Συμβούλιο εργαζόμαστε προς αυτή την κατεύθυνση.

<SPEAKER ID=129 NAME="Nielson">
Θα ήθελα να αναφερθώ σε κάποιες συγκεκριμένες παρατηρήσεις που ακούστηκαν κατά τη διάρκεια της συζήτησης. Η κ. Kinnock αναφέρθηκε στην επικείμενη συνάντηση του Ντακάρ σχετικά με τη στοιχειώδη εκπαίδευση. Στο πλαίσιο των προπαρασκευαστικών εργασιών μας για την εν λόγω συνάντηση εξέτασα το μεγαλύτερο μέρος της δράσης μας αναφορικά με τη στοιχειώδη εκπαίδευση στην Αφρική και βρίσκομαι στην ευχάριστη θέση να μπορώ να εκφράσω κάτι θετικό για όσα είδα στην Επιτροπή. Κάνουμε πολύ περισσότερα από ό,τι περίμενα, και θα ήταν χαρά μου να ενημερώσω το Κοινοβούλιο σχετικά με το σύνολο των δραστηριοτήτων στις οποίες συμμετέχουμε στον τομέα της στοιχειώδους εκπαίδευσης στην Αφρική. Αυτό δεν σημαίνει ότι δεν θα μπορούσαμε να κάνουμε περισσότερα, αλλά είναι πολύ καλύτερο από τη γενική κατάσταση.
<P>
Αναφέρομαι κατά δεύτερον στον κ. Rod, ο οποίος είπε ότι όσο περισσότερο διαρκεί η συζήτησή μας τόσο περισσότεροι άνθρωποι θα πεθάνουν από AIDS στην Αφρική: έχω στη διάθεσή μου μόνο πέντε λεπτά. Συζήτησα το πρόβλημα του AIDS στην Αφρική με τον Πρόεδρο Mugabe. Τον άκουσα με μεγάλο ενδιαφέρον να παραδέχεται ανοιχτά πως ακολουθούν σήμερα μια πολιτική ανοιχτής και ειλικρινούς πληροφόρησης σχετικά με το AIDS και τον σχετικό ιό HIV, σχεδόν παράλληλα με ό,τι κάνει η Ουγκάντα με κάποια επιτυχία. Αυτό δεν σημαίνει πως το πρόβλημα έχει επιλυθεί, αλλά θεωρώ πραγματική πρόοδο το γεγονός ότι ένας από τους πολιτικούς ιθύνοντες της Αφρικής, ο οποίος στο πλαίσιο αυτής της συζήτησης θεωρείτο για κάποιον καιρό μέρος μάλλον του προβλήματος παρά της λύσης, παραδέχεται σήμερα ανοιχτά πως γνωρίζει την ανάγκη να αλλάξει την πολιτική του. Δεν διατείνομαι πως περιγράφω τη συνολική κατάσταση στη Ζιμπάμπουε, αλλά πρόκειται για σημαντική επισήμανση.
<P>
Ο κ. Miranda μας υπενθύμισε τις έμμεσες συνέπειες που έχει στον προϋπολογισμό για την Αφρική η επικέντρωση στα προβλήματα των Βαλκανίων στην περιοχή της Ανατολικής Ευρώπης. Μιλώντας απόλυτα, η επικέντρωσή μας στο Κοσσυφοπέδιο και σε άλλες δραστηριότητες δεν συνεπάγεται περιορισμό της σημερινής δράσης μας στην Αφρική. Μιλώντας σχετικά, αυτό συμβαίνει, αλλά καταφέραμε να προστατεύσουμε την Αφρική από άμεσες μειώσεις του αριθμού των δραστηριοτήτων μας. Εκτιμώ την υποστήριξη του Κοινοβουλίου γι' αυτόν τον σκοπό.
<P>
Η κ. Maij-Weggen επεσήμανε πως η αναπτυξιακή βοήθεια έχει αυξηθεί συν τον χρόνο. Μακάρι να ήταν αλήθεια. Εξετάζοντας τη συνολική επίσημη αναπτυξιακή βοήθεια διαπιστώνουμε πως έχει ουσιαστικά μειωθεί. Σήμερα έχουμε φτάσει στο 0,23%, και πολλές κυβερνήσεις θα πρέπει και θα μπορούσαν να κάνουν περισσότερα. Σε αυτό το πλαίσιο είναι προνόμιο να εκπροσωπεί κανείς την Ευρωπαϊκή Ένωση διεθνώς σε αυτόν τον τομέα, επειδή δεν συμμετείχαμε στην καθοδική αυτή τάση. Σε συνολικά αριθμητικά στοιχεία, προβλέπεται αύξηση της δράσης μας τα επόμενα χρόνια. Ο προϋπολογισμός και οι δραστηριότητες του Ευρωπαϊκού Κοινοβουλίου αποτελούν ένα είδος διορθωτικού μέτρου της παγκόσμιας τάσης, κάτι για το οποίο θα πρέπει να είμαστε υπερήφανοι και να το αξιοποιήσουμε με τον καλύτερο δυνατό τρόπο και στις πολιτικές σχέσεις.
<P>
Ο κ. van den Bos και άλλοι μίλησαν για περιορισμό του εξωτερικού χρέους, και αυτά τα προβλήματα χρειάζονται βεβαίως μεγάλη προσοχή. Σας υπενθυμίζω εντούτοις πως το μεγαλύτερο μέρος του 1 δισεκατομμυρίου ευρώ, που αντιστοιχεί στη συνεισφορά της ΕΕ στην πρωτοβουλία HIPC II (πρωτοβουλία για τις φτωχές χώρες με βαρύ εξωτερικό χρέος), θα διατεθεί στην Αφρική. Τα 680 εκατομμύρια ευρώ, η συνεισφορά μας δηλαδή ως χορηγού και όχι ως πιστωτή, θα διατεθούν στο σύνολό τους στην Αφρικανική Τράπεζα Ανάπτυξης με προορισμό το ειδικό ταμείο στο πλαίσιο της πρωτοβουλίας HIPC II προκειμένου να ενισχυθεί οικονομικά η Αφρική και να μπορέσει η Αφρικανική Τράπεζα Ανάπτυξης να συνεχίσει να βοηθά τις φτωχές αφρικανικές χώρες. Κάνουμε πάρα πολλά και το πρόβλημα τώρα είναι μέχρι ποίου σημείου οι χώρες της G7 - που άρχισαν την πρωτοβουλία HIPC II στην Κολωνία πέρυσι - θα ανταποκριθούν όχι μόνον ως χορηγοί, αλλά στα στενότερα όρια του ρόλου τους ως πιστωτές.
<P>
Χαιρετίζουμε τη διαγραφή του διμερούς χρέους, που αποτελεί σχετικά εύκολη πολιτική απόφαση, αλλά η δυσκολία αφορά το πολυμερές χρέος. Ως προς αυτό ακριβώς η ΕΕ ως χορηγός - και όχι συμμετέχοντας άμεσα ως πιστωτής - μπορεί να βοηθήσει αποτελεσματικά. Αυτό είναι κάτι που δεν θα πρέπει να ξεχαστεί στις συνεχιζόμενες συζητήσεις. Μπορεί να μην επαρκεί, αλλά είναι αναμφισβήτητα περισσότερο από ό,τι έχει κάνει μέχρι σήμερα κάθε άλλη ομάδα χορηγών.
<P>
Ο κ. Zimmerling αναφέρθηκε στο πρόβλημα της Νιγηρίας και την επιστροφή χρημάτων. Στο Κάιρο κάναμε ορισμένες αλλαγές της τελευταίας στιγμής στο κείμενο ενισχύοντας τις εκπεφρασμένες απόψεις, και ελπίζω πως η Ευρώπη θα μπορέσει να βοηθήσει στον εντοπισμό μέρος αυτών των χρημάτων και στην επιστροφή τους όπου ανήκουν. Το θέμα αυτό εντάσσεται στο πλαίσιο της διεθνούς οικονομικής διαχείρισης. Τα χρήματα δεν θα πρέπει να εξαφανίζονται, όπως συνέβη στην προκειμένη περίπτωση.
<P>
Ήταν πραγματικά σημαντικό που οι αρχηγοί κρατών και κυβερνήσεων πέρασαν μαζί δύο ημέρες. Τα πήγαν πολύ καλά. Αυτή η διαπίστωση είναι πολύ ευχάριστη και εξαιρετικά σημαντική όχι μόνο για το κλίμα μεταξύ Ευρώπης και Αφρικής, αλλά και για το είδος της εταιρικής σχέσης που θέλουμε να δημιουργήσουμε, το οποίο χρειάζεται επίσης τις προσωπικές αυτές σχέσεις. Οι εν λόγω σχέσεις εξελίχθηκαν αναμφισβήτητα πολύ καλά αυτό το διήμερο.
<P>
Τέλος, θα ήθελα να επωφεληθώ της ευκαιρίας για να εκφράσω τις ευχαριστίες μου για την πολύ καλή συνεργασία που υπήρξε με την πορτογαλική Προεδρία κατά τη διάρκεια της σημαντικής αυτής προσπάθειας. Η συνεργασία με την Προεδρία υπήρξε πολύ επιτυχής και ευχάριστη εμπειρία.

<SPEAKER ID=130 NAME="Πρόεδρος">
Η συζήτηση έληξε.
<P>
Έλαβα επτά προτάσεις ψηφίσματος που υπεβλήθησαν βάσει του άρθρου 37, παρ. 2, του Κανονισμού.
<P>
Η ψηφοφορία θα διεξαχθεί αύριο, στις 11.30.

<CHAPTER ID=7>
Δέσμη "εξωτερικές σχέσεις
<SPEAKER ID=131 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τη δέσμη "εξωτερικές σχέσεις" .

<SPEAKER ID=132 NAME="Patten">
Κύριε Πρόεδρε, σήμερα συζητήσαμε στην Επιτροπή ορισμένα θέματα, μεταξύ των οποίων οι γενικές κατευθυντήριες γραμμές οικονομικής πολιτικής που αποτέλεσαν το αντικείμενο μιας δήλωσης στην οποία προέβη ο συνάδελφός μου Επίτροπος Solbes κάπου αλλού στο Κοινοβούλιο σήμερα το απόγευμα. Θα ήθελα όμως να εστιαστώ σε δύο θέματα που αφορούν τις εξωτερικές σχέσεις, και ειδικά σε ένα από αυτά τα θέματα. Θα αναφερθώ πρώτα απ' όλα, αν και εν συντομία, στην ανακοίνωσή μας σχετικά με την παρακολούθηση και την παροχή βοήθειας για τη διεξαγωγή εκλογών, την οποία θα δημοσιεύσουμε σύντομα και επί της οποίας αδημονώ να συζητήσουμε με το Κοινοβούλιο κατά τις επόμενες εβδομάδες και μήνες.
<P>
Οφείλω να ομολογήσω ευθύς εξ αρχής - και εφόσον ο Δρ. Paisley δεν παρίσταται στο Σώμα μπορώ κατά πάσα πιθανότητα να προβώ σε μια ομολογία - πως το έγγραφο δεν αποτελεί μια ριζικά νέα προσέγγιση παρά μια απόπειρα να ρυθμιστεί μια δραστηριότητα που έχει εξελιχθεί τα τελευταία χρόνια σε έναν τομέα με πραγματικά μεγάλη ανάπτυξη. Έχουμε διαθέσει 150 εκατομμύρια ευρώ για τη σημαντική αυτή δραστηριότητα. Πρόκειται πλέον σαφώς για μια δραστηριότητα πρώτου πυλώνα μετά από την έγκριση των κανονισμών, που παρέχει μια νομική βάση για τα ανθρώπινα δικαιώματα και τη δραστηριότητα εκδημοκρατισμού.
<P>
Οι βουλευτές του Κοινοβουλίου θα διαπιστώσουν πως η ανακοίνωση καλεί τόσο το Κοινοβούλιο όσο και το Συμβούλιο να συνεργαστούν μαζί μας για μια πιο συντονισμένη προσέγγιση. Καλεί όλους να διδαχθούν από το παρελθόν. Πρόκειται για έγγραφο με μεγάλη πρακτική αξία. Εισηγείται πως χρειαζόμαστε μεγαλύτερη συνοχή σε ό,τι κάνουμε, και ανυπομονώ να ακούσω τις απόψεις των βουλευτών του Κοινοβουλίου σχετικά με το εν λόγω έγγραφο, το οποίο ελπίζω να θεωρήσουν σημαντική και χρήσιμη συνεισφορά σε μια συζήτηση που θα αποκτά όλο και μεγαλύτερη σημασία κατά τα επόμενα χρόνια.
<P>
Θέλω να περάσω σε ένα θέμα για το οποίο θα ήθελα να μιλήσω διεξοδικότερα στο Κοινοβούλιο. Πρόκειται για ένα θέμα για το οποίο ενδιαφέρομαι προσωπικά πάρα πολύ - αν και το δείγμα μπορεί να μην είναι και τόσο αντιπροσωπευτικό. Πρόκειται για τo ταμείο αμέσου αντίδρασης, κάτι που συζητάμε εδώ και κάμποσο καιρό και για το οποίο καταλήξαμε σε ορισμένα συμπεράσματα.
<P>
Ο συνάδελφος μου Επίτροπος Nielson αναφέρθηκε προ ολίγου στη Διάσκεψη Κορυφής ΕΕ-Αφρικής, που διεξήχθη στο Κάιρο μόλις πριν από μία εβδομάδα και κάτι. Είναι αλήθεια πως ο Πρόεδρος της Επιτροπής, οι συνάδελφοί μου Pascal Lamy και Poul Nielson και εγώ προσωπικά βρεθήκαμε όλοι αντιμέτωποι κατά τη διάρκεια της εν λόγω Διάσκεψης Κορυφής με μια σειρά παραπόνων σχετικά με τη βραδύτητα της παροχής της βοήθειας εκ μέρους της Ευρωπαϊκής Ένωσης. Όσοι διατύπωσαν αυτά τα παράπονα είχαν πολύ συχνά δίκιο - όχι πάντα βέβαια, αλλά πολύ συχνά. Το πρόβλημα δεν είναι καινούριο, όπως θα γνωρίζουν οι βουλευτές του Κοινοβουλίου - και ειδικά οι βουλευτές που έχουν επισκεφθεί άλλες χώρες ως μέλη αντιπροσωπειών. Από τότε που ανέλαβα τα καθήκοντά μου ως Επίτροπος, το περασμένο φθινόπωρο, έχω απογοητευτεί από τη βραδύτητα και τη δυσκινησία των διαδικασιών μας. Θέλω να επαναλάβω για μια ακόμη φορά πως το πρόβλημα δεν οφείλεται στο προσωπικό μας, που εργάζεται εξαιρετικά σκληρά καθώς είναι ολιγάριθμο, παρά είναι ένα πρόβλημα με το οποίο παλεύει το προσωπικό μας εδώ και αρκετά χρόνια.
<P>
Τα προβλήματα της βραδύτητας στη λήψη αποφάσεων και στην εφαρμογή τους είναι τόσο διαρθρωτικά όσο και πολιτιστικά. Οι διαδικασίες μας είναι ξεπερασμένες, "δυσκίνητες" , όπως προείπα. Ωστόσο, η παραδοσιακή νομοθετική προσέγγιση της κοινοτικής εργασίας δεν ταιριάζει μερικές φορές στην ταχέως μεταβαλλόμενη πραγματικότητα των εξωτερικών σχέσεων. Αυτό ισχύει ιδιαίτερα για την πρόληψη των συγκρούσεων, καθώς και για τις προσπάθειες διαχείρισης κρίσεων.
<P>
Σήμερα μας κατηγορούν πως είμαστε βραδείς, πως αιφνιδιαζόμαστε πάρα πολύ συχνά από τα γεγονότα, και νομίζω - για να χρησιμοποιήσω μια κοινοτοπία - πως "η ιστορία δεν πρόκειται να μας περιμένει για πολύ ακόμα" ούτε οι διεθνείς εταίροι μας ούτε καν το Συμβούλιο, και έχουν δίκιο. Πρέπει να εξασφαλίσουμε πως είμαστε έτοιμοι και ικανοί να δράσουμε όταν απαιτείται η δράση και όχι έξι εβδομάδες ή έξι μήνες αργότερα. Πρέπει να βελτιωθούμε και νομίζω πως έχουμε τη δυνατότητα. Έχουμε πλέον ξεκινήσει μια φιλόδοξη μεταρρύθμιση των προγραμμάτων μας εξωτερικής βοήθειας με στόχο να βελτιωθεί σημαντικά η αποτελεσματικότητά τους και ο ρυθμός υλοποίησής τους. Θα παρουσιάσουμε τις προτάσεις μας τις προσεχείς εβδομάδες. Μπορούμε να κάνουμε μερικά πράγματα σχετικά γρήγορα, ενώ για άλλα θα απαιτηθεί περισσότερος χρόνος, εάν π.χ. απαιτούνται περίπλοκες νομικές αλλαγές. Το ταμείο αμέσου αντίδρασης είναι κάτι που κατά την κρίση μας μπορούμε να πραγματοποιήσουμε αρκετά γρήγορα, εάν έχουμε την υποστήριξη του Κοινοβουλίου και την υποστήριξη του Συμβουλίου. Ελπίζω αυτή η υποστήριξη να παρασχεθεί σύντομα επειδή δεν έχουμε καιρό για χάσιμο. Το Ευρωπαϊκό Συμβούλιο του Ελσίνκι μάς κάλεσε, στο πλαίσιο της ανάπτυξης των δομών της Ένωσης για τη διαχείριση κρίσεων εντός του ΣΑΚΧ, να συστήσουμε έναν μηχανισμό ταχείας αντίδρασης. Η αδράνεια δεν αποτελεί παρά μέρος του σημερινού μας προβλήματος.
<P>
Πρέπει επίσης να μπορούμε να συνδυάζουμε αποτελεσματικότερα και πιο ευέλικτα διάφορα μέσα, ούτως ώστε να προκύπτει ένας συνδυασμός ειδικά προσαρμοσμένος στη συγκεκριμένη κατάσταση. Το ταμείο αμέσου αντίδρασης ανταποκρίνεται σε αυτές τις ανάγκες. Σκοπός του είναι να μας επιτρέπει να χρησιμοποιούμε άμεσα τους υφιστάμενους κοινοτικούς πόρους και εμπειρογνωμοσύνη προκειμένου να αντιμετωπίζουμε ειδικές καταστάσεις κρίσεων, συμπληρώνοντας το αξιόλογο έργο που έχει ήδη αναλάβει το ECHΟ στον τομέα της ανθρωπιστικής βοήθειας. Προτείνω έναν μηχανισμό με τα ακόλουθα γενικά χαρακτηριστικά. Πρώτον, υπάρχουν οι επείγουσες εντός περιορισμένων χρονικών ορίων επιχειρήσεις σε καταστάσεις κρίσεων ή αναδυόμενων κρίσεων. Η δράση δεν θα πρέπει κατά κανόνα να διαρκεί περισσότερο από εννέα μήνες. Δεύτερον, όπου απαιτείται πιο μακροπρόθεσμη παρέμβαση, οι δράσεις στο πλαίσιο του ταμείου αμέσου αντίδρασης θα επισπεύδουν τις επιχειρήσεις στο πλαίσιο των υφιστάμενων μέσων, που μπορούν να αναλάβουν δράση, χρησιμοποιώντας τις συνήθεις διαδικασίες. Τρίτον, όπως και με το ECHO, οι διαδικασίες πρέπει να είναι απλοποιημένες. Η Επιτροπή θα πρέπει να μπορεί να ενεργεί ως επί το πλείστον με δική της ευθύνη και, εάν πρέπει να ζητήσει τη γνώμη των κρατών μελών, αυτό να γίνεται επί της απλούστερης δυνατής συμβουλευτικής βάσης. Τέταρτον, υπεύθυνη για τη διαχείριση του ταμείου αμέσου αντίδρασης θα είναι μια μικρή ομάδα, η μονάδα συντονισμού κρίσεων της Γενικής Διεύθυνσης Εξωτερικών Σχέσεων. Δεν επιθυμώ τη συσσώρευση μεγάλων δομών, όπου οι άνθρωποι δημιουργούν εργασίες εν αναμονή μιας κρίσης.
<P>
Η προστιθέμενη αξία του ταμείου αμέσου αντίδρασης συνίσταται στην ταχεία και ευέλικτη κοινοτική παρέμβαση σε καταστάσεις κρίσεων. Θα μας βοηθήσει να υπερβούμε τα διαδικαστικά εμπόδια που επιβράδυναν τη δράση μας στο παρελθόν και θα μας επιτρέψει να συνδυάζουμε διάφορα μέσα στο πλαίσιο μίας και μόνης δράσης και για έναν και μοναδικό στόχο.
<P>
Ακουσα να εκφράζονται φόβοι πως αναλαμβάνουμε νέα καθήκοντα τη στιγμή που θα πρέπει να επικεντρώσουμε τις προσπάθειές μας σε συγκεκριμένα. Κατανοώ αυτόν τον φόβο, αλλά το ταμείο αμέσου αντίδρασης δεν δημιουργεί νέα καθήκοντα παρά προσπαθεί να επιτύχει περισσότερα οφέλη με βάση ό,τι ήδη διαθέτουμε. Βασίζεται στα υφιστάμενα κοινοτικά μέσα, τα οποία χρησιμοποιούνται συντονισμένα σε ένα νέο πλαίσιο. Μπορεί να καλύπτει δράσεις σε διάφορους τομείς, όπως η εργασία για τα ανθρώπινα δικαιώματα, η παρακολούθηση εκλογών, η διαμεσολάβηση, η θεσμική οικοδόμηση και η υποστήριξη των ΜΜΕ, η διαχείριση τελωνειακών και διασυνοριακών υποθέσεων, η δράση στον τομέα των ναρκών, η υποστήριξη αστυνομικών επιχειρήσεων, η παροχή βοήθειας σε μη στρατιωτικές περιπτώσεις έκτακτης ανάγκης, η επανεγκατάσταση και η αποκατάσταση.
<P>
Υπάρχει μια αναπόφευκτη, και βέβαια απαραίτητη, περιοχή επικάλυψης με τα υφιστάμενα μέσα. Επαναλαμβάνω πως το ταμείο αμέσου αντίδρασης δεν δημιουργεί νέο μέσο. Παρέχει έναν μηχανισμό αποτελεσματικότερης αξιοποίησης των υφιστάμενων μέσων και η επικάλυψη περιορίζεται από τη διαδικαστική φύση του ταμείου αμέσου αντίδρασης και από τον χρονικό περιορισμό στις παρεμβάσεις του.
<P>
Το εν λόγω ταμείο είναι ένα είδος δέσμης μέτρων ταχείας εκκίνησης. Θα μας επιτρέπει να αντιδρούμε εγκαίρως και, εάν παραστεί ανάγκη, να αναλαμβάνουμε πρωτοβουλία σε καταστάσεις εκτάκτου ανάγκης. Κατ' αυτόν τον τρόπο θα είμαστε σε καλύτερη θέση να αξιοποιούμε με τον βέλτιστο τρόπο την πλούσια κοινοτική εμπειρία και πόρους προς όφελος ολόκληρης της Ένωσης. Όμως, η δράση στο πλαίσιο του ταμείου αμέσου αντίδρασης δεν νοείται να διαρκεί περισσότερο από το απολύτως απαραίτητο. Εάν χρειαστεί να εξακολουθήσει πέρα από το άμεσο χρονικό πλαίσιο της κρίσης, θα πρέπει να την αναλάβει, μόλις κάτι τέτοιο καταστεί δυνατόν, το τακτικό γεωγραφικό ή θεματικό κοινοτικό όργανο που ενδείκνυται περισσότερο για την πιο μακρόχρονη διαχείριση της εν λόγω δράσης. Γι' αυτόν τον λόγο η Επιτροπή προτείνει τη διάθεση ενός μάλλον μικρού προϋπολογισμού για το ταμείο αμέσου αντίδρασης: περίπου 30 εκατομμύρια ευρώ για το τρέχον έτος και 40 εκατομμύρια ευρώ για τα επόμενα.
<P>
Χρειάζεται να διαθέτουμε επαρκή χρηματοδότηση για την ταχεία έναρξη της δράσης σε περίπτωση κρίσης, αλλά δεν θέλουμε να δεσμεύσουμε πολλούς πόρους, που θα μπορούσαν και θα πρέπει να χρησιμοποιηθούν καλύτερα σε τακτικά προγράμματα. Ομοίως, δεν θέλουμε να δημιουργήσουμε έναν μεγάλο νέο γραφειοκρατικό μηχανισμό που θα καραδοκεί έως ότου ανακύψει η επόμενη κρίση. Αναφέρθηκα σε αυτό το σημείο στα προηγούμενα σχόλιά μου.
<P>
Ανακεφαλαιώνοντας, είμαι πεπεισμένος πως το ταμείο αμέσου αντίδρασης θα μας βοηθήσει και ουσιαστικά - θα ήθελα να το είχαμε στη διάθεσή μας όταν ξεκινήσαμε το πρόγραμμα "Ενέργεια για τη δημοκρατία" , το περασμένο φθινόπωρο - και θεσμικά, μέσω της παροχής συγκεκριμένης συνεισφοράς της Επιτροπής στο υπό κατάρτιση ΣΑΚΧ. Δεν πρόκειται για ιδανική λύση. Η αγαπημένη μου οικονομολόγος και αναγνωρισμένη αυθεντία, Jane Jacobs, επισημαίνει πως στην πράξη τα πάντα απογοητεύουν. Σπάνια υπάρχουν ιδανικές λύσεις, αλλά πιστεύω όντως πως πρόκειται για πολύ εφικτή λύση και κανείς δεν θα χαιρόταν περισσότερο από εμένα εάν, κατά την αναθεώρηση του προγράμματος σε τρία χρόνια, ανακαλύψουμε πως δεν χρειαζόμαστε πια το εν λόγω ταμείο επειδή διαθέτουμε ολοκληρωμένους παρόμοιους μηχανισμούς ταχείας αντίδρασης στα τακτικά προγράμματα παροχής εξωτερικής βοήθειας.

<SPEAKER ID=133 LANGUAGE="NL" NAME="Maij-Weggan">
 Κύριε Πρόεδρε, θα ήθελα κατ' αρχάς να ευχαριστήσω τον Επίτροπο κ. Patten για τις λεπτομερείς εξηγήσεις που μας έδωσε. Ένα ερώτημα έχω να θέσω για το πρώτο ζήτημα που ανέφερε. Διαπίστωσα προς μεγάλη μου ικανοποίηση ότι η Επιτροπή θέλει να οργανώσει καλύτερα τις αποστολές παρατηρητών από την Ευρωπαϊκή Ένωση σε εκλογές που διεξάγονται σε τρίτες χώρες. Ερωτώ: οι αποστολές αυτές θα οργανώνονται όπως κάνουν οι Ηνωμένες Πολιτείες; Παρατήρησα ότι σε τέτοιες περιπτώσεις αναλαμβάνει πάντοτε ηγετικό ρόλο το Ίδρυμα Carter, με τρόπο πάντοτε πολύ επαγγελματικό και κυρίως διαφανή. Η Ευρωπαϊκή Ένωση, η οποία στέλνει πολυπληθείς ομάδες παρατηρητών, δεν δίνει μια τέτοια εντύπωση. Μπορείτε μήπως να μας πληροφορήσετε εάν προτίθεστε να εξετάσετε το ζήτημα, διότι θεωρώ την οργάνωση των Αμερικανών ένα καλό παράδειγμα προς μίμηση.

<SPEAKER ID=134 NAME="Patten">
Η αξιότιμη βουλευτής διατύπωσε, όπως πάντα, μια εξαιρετικά ευφυή παρατήρηση. Υπάρχει ένα πρόβλημα με την εικόνα μας, ένα πρόβλημα που αντιμετωπίζουμε στην επικοινωνία. Θέλουμε να εξασφαλίσουμε τη μεγαλύτερη προβολή της δράσης της Ένωσης: δεν είναι απλά θέμα συνθημάτων ή περιβραχιονίων, αλλά της συνολικής παρουσίασης όσων κάνουμε.
<P>
Νομίζω πως οι βουλευτές του Ευρωπαϊκού Κοινοβουλίου θα έχουν απογοητευτεί μερικές φορές ανακαλύπτοντας πως βάσει της χρηματοδότησης της Ευρωπαϊκής Ένωσης άνθρωποι από άλλες χώρες, ακόμα και από τη Βόρειο Αμερική και ορισμένες άλλες χώρες, λαμβάνουν όλες τις πιστώσεις, ενώ καμία δεν παρέχεται στον Ευρωπαίο φορολογούμενο που πληρώνει για όλα αυτά. Δεν υπάρχουν ευρωπαϊκά κονδύλια παρά κονδύλια των φορολογούμενων της Ευρωπαϊκής Ένωσης, και είναι σημαντικό να το θυμόμαστε. Η εικόνα που προβάλλεται είναι σημαντική και ασχοληθήκαμε με το θέμα αυτό στο παρόν έγγραφο. Εάν η αξιότιμη βουλευτής πιστεύει πως δεν έχουμε πράξει αρκετά, ελπίζω να μας ενημερώσει. Το παρόν έγγραφο στοχεύει εν μέρει να προσπαθήσει να συγκεντρώσει περισσότερες ιδέες από βουλευτές του Ευρωπαϊκού Κοινοβουλίου, οι οποίοι είναι φυσικά πολύ εξοικειωμένοι με τη σημαντική δραστηριότητα που εξετάζουμε.

<SPEAKER ID=135 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αναφέρομαι στην ερώτηση της κ. Maij-Weggen. Συμμετείχα αρκετές φορές σε παρακολούθηση εκλογών και επισημάναμε πολλές φορές - όχι μόνο εγώ ο ίδιος - ότι σε σχέση με την αρχή "να κάνεις το καλό, αλλά να το λες κιόλας" συχνά η παρουσία μας δεν ήταν αρκετά ορατή. Τάσσομαι υπέρ της συνέχισης της συνεργασίας μας με τον ΟΑΣΕ και με το Συμβούλιο της Ευρώπης, όμως είναι πολύ κακό να αναλαμβάνουμε - όπως συνέβη ορισμένες φορές - ως Ευρωπαϊκή Ένωση το συνολικό κόστος, ενώ σχεδόν κανείς δεν αντιλαμβάνεται ότι η Ευρωπαϊκή Ένωση συμμετέχει στην παρακολούθηση των εκλογών. Θεωρώ ότι ασφαλώς είναι λογικό να δώσουμε εδώ σημασία στην προβολή της παρουσίας μας.
<P>
Δεύτερον, θέλω να σας ρωτήσω, κύριε Επίτροπε, πότε σκοπεύετε να θέσετε σε λειτουργία, τουλάχιστον στοιχειωδώς, το εν λόγω ταμείο αμέσου αντίδρασης, γιατί αυτό είναι βέβαια σημαντικό και για την εργασία του Κοινοβουλίου. Ποιο χρονοδιάγραμμα να λάβουμε υπόψη; Τρίτον, κύριε Επίτροπε, δεν μπορούν βέβαια να αποτραπούν όλες οι κρίσιμες καταστάσεις, στις οποίες πρέπει να αντιδράσουμε, ορισμένες όμως μπορούν. Είσαστε ικανοποιημένος με την κατάσταση και με την εξέλιξη της πρόληψης των κρίσεων και πώς σκοπεύετε να συνδυάσετε την πρόληψη των κρίσεων με το ταμείο αμέσου αντίδρασης;

<SPEAKER ID=136 NAME="Patten">
Πρώτον, ως προς το θέμα της προβολής, στην αρχή της κάπως μακροσκελούς αυτής ανακοίνωσης υπάρχει μια παράγραφος που κατά την κρίση μου συνοψίζει αρκετά καλά το πρόβλημα. Δηλώνει πως η προβολή της ΕΕ δεν είναι τόσο συνεχής όσο θα θέλαμε, και αυτό οφείλεται σε ορισμένους λόγους. Ο πρώτος είναι η απουσία μιας σαφούς κοινοτικής πολιτικής και των απαραίτητων μέσων εφαρμογής της. Η έγκριση μιας κοινής δράσης ΚΕΠΠΑ δεν αποτελεί εγγύηση αυξημένης προβολής, όπως διαπίστωσαν πέρυσι οι άνθρωποι στη Νιγηρία.
<P>
Ένας δεύτερος λόγος είναι η συμμετοχή της Ευρωπαϊκής Ένωσης στη σκιά άλλων διεθνών παραγόντων. Αυτό αποτέλεσε συχνά πρόβλημα στα Βαλκάνια, ένα πρόβλημα που θα γνωρίζει ο αξιότιμος βουλευτής. Σε άλλες περιπτώσεις, όπως στην Παλαιστίνη, η έλλειψη προβολής οφειλόταν σε ανεπαρκείς προσπάθειες, όσον αφορά τα ΜΜΕ.
<P>
Έπειτα, τελειώνουμε ίσως κάπως υπερβολικά προκλητικά: "Αντίθετα με τις Ηνωμένες Πολιτείες, η Ευρωπαϊκή Ένωση δεν αναθέτει αυτά τα καθήκοντα σε πρώην πολιτικούς υψηλού επιπέδου." . Υπάρχουν πολιτικοί που ακόμα και σήμερα βρίσκονται στον παλμό των γεγονότων. Ίσως θα πρέπει να διδαχθούμε από αυτό, μολονότι συμφωνώ πως υπάρχουν ορισμένοι σημαντικοί πρώην πολιτικοί υψηλού επιπέδου που δεν θα ήθελε κανείς να δει κατ' ανάγκη να επιβλέπουν εκλογές. Εδώ η καλύτερη στρατηγική είναι η περίσκεψη.
<P>
Δεύτερον, όσον αφορά το ταμείο αμέσου αντίδρασης, επιθυμώ να δημιουργηθεί και να λειτουργήσει το συντομότερο δυνατόν, και μπορώ να παραθέσω αρκετά περιστατικά που δικαιολογούν την ανυπομονησία μου. Δεν αμφιβάλλω καθόλου πως το πρόγραμμα μας "Ενέργεια για τη δημοκρατία" , στο οποίο αναφέρθηκα στα σχόλιά μου, έχει τρομερή επιτυχία. Αυτό επεσήμανε ο δήμαρχος μίας από τις πόλεις δικαιούχους σε επιστολή του την περασμένη εβδομάδα προς τους συναδέλφους του της σερβικής αντιπολίτευσης. Σήμερα, μετά το τέλος της έκτακτης ανάγκης του χειμώνα, εξετάζουμε τι μπορούμε να κάνουμε κατά τη διάρκεια του καλοκαιριού για να το αξιοποιήσουμε.
<P>
Δεν αμφιβάλλω μάλιστα καθόλου πως, όλα τα μαρτύρια που χρειάστηκε να υποστούν οι υπάλληλοί μας για να επιτύχουν την έναρξη του προγράμματος, θα είχαν αντιμετωπιστεί πολύ πιο εύκολα εάν διαθέταμε ένα τέτοιου είδους ταμείο. Όποιος πιστεύει πως δεν το χρειαζόμαστε ας προσπαθήσει απλά να συζητήσει με τους υπαλλήλους μας που διαχειρίζονταν τον πυλώνα 4 στο πλαίσιο της UNMIK στο Κοσσυφοπέδιο. Και εδώ υπάρχουν πάρα πολλές, σχεδόν απίστευτες, ιστορίες που υπογραμμίζουν τη σημασία ενός τέτοιου είδους ταμείου - ενός ταμείου που δεν συνιστά αποφυγή ούτε τρόπο παράκαμψης των δημοσιονομικών διαδικασιών παρά μας επιτρέπει μια αποτελεσματικότερη και πιο ευέλικτη δράση στο πλαίσιο του υφιστάμενου προϋπολογισμού μας.
<P>
Φυσικά, ενεργώντας κανείς ταχύτερα συμβάλλει στην πρόληψη των κρίσεων. Σύμφωνα με ένα από τα παλαιότερα γνωστά αποφθέγματα, είναι ασύγκριτα ακριβότερη η καταστολή ενός πολέμου από τη διατήρηση της ειρήνης. Πολύ συχνά αυτό που απαιτείται για τη διατήρηση της ειρήνης ή την πρόληψη μιας κρίσης δεν είναι απλά μια γενναιόδωρη δράση παρά μια ταχεία και γενναιόδωρη δράση. Καθώς ο αξιότιμος βουλευτής διαθέτει πολύ μεγαλύτερη πείρα από τη δική μου, γνωρίζει πως προσπαθούμε δυναμικά να αναπτύξουμε μια θεωρητικά ορθή επιχειρηματολογία για τη διπλωματία πρόληψης, προσπαθώντας να συνδυάσουμε το σύνολο των διαφόρων μη στρατιωτικών βασικών στόχων που νομίζουμε πως απαιτούνται.
<P>
Θα κάνουμε πολλά πράγματα. Ανυπομονώ να ξαναγυρίσω στο Κοινοβούλιο με ακόμα περισσότερες ιδέες κατά τους προσεχείς μήνες.

<SPEAKER ID=137 LANGUAGE="DE" NAME="Rόbig">
Κύριε Πρόεδρε, κύριε Επίτροπε, μιλήσατε για την αργή διεκπεραίωση των πληρωμών, η οποία σε διάφορες δράσεις βλάπτει και το γόητρο της Ευρωπαϊκής Ένωσης. Αυτόν τον καιρό βρισκόμαστε σε διαδικασία συνδιαλλαγής για την οδηγία late payment, συνεπώς αυτό δεν συνιστά μόνο πρόβλημα των εξωτερικών σχέσεων, αλλά και πρόβλημα εντός της Ευρώπης. Θεωρώ ότι θα ήταν σκόπιμο να υποστηρίξετε ως Επίτροπος να ισχύσει η οδηγία late payment και για τα ευρωπαϊκά θεσμικά όργανα, επειδή η πληρωμή θα μπορεί, εφόσον θα υφίσταται νομική βάση, να καταβάλλεται εντός δεδομένης προθεσμίας, δηλαδή μεταξύ 21 και 30 ημερών και, ελπίζουμε, ακόμη συντομότερα. Η ιδέα που διαγράφεται είναι να εφαρμοστεί η οδηγία late payment και στους συγκεκριμένους τομείς.

<SPEAKER ID=138 NAME="Patten">
Πρόκειται για μια ενδιαφέρουσα και σημαντική επισήμανση, στην οποία θα δώσω συνέχεια, καθώς συνιστά μια εξαιρετικά πολύτιμη συμβολή.
<P>
Με απασχολεί επίσης ένα ακόμα πιο ευρύ θέμα, και συγκεκριμένα ο χρόνος που μεσολαβεί μεταξύ της ανάληψης υποχρεώσεων και της υπογραφής των συμβάσεων. Το ζήτημα είναι σοβαρό, και ελπίζω να μπορούμε να προσφέρουμε σχετικά μερικές χρήσιμες σκέψεις κατά τη διάρκεια των επόμενων εβδομάδων και μηνών.

<SPEAKER ID=139 NAME="Titley">
Κύριε Πρόεδρε, θα ήθελα να συγχαρώ τον Επίτροπο για την πρόοδο που σημείωσε σχετικά με την μονάδα ταχείας αντίδρασης.
<P>
Θα ήθελα να θέσω στον Επίτροπο μερικές ερωτήσεις. Πρώτον, αν και αναγνωρίζω πως θέλει να κρατήσει τον προϋπολογισμό σε χαμηλά επίπεδα και να χρησιμοποιήσει υφιστάμενα μέσα, είναι ικανοποιημένος που ο προϋπολογισμός της κατηγορίας 4 επαρκεί ώστε η ειδική μονάδα ταχείας αντίδρασης να μπορεί να εκπληρώσει τους στόχους της κατά τη διάρκεια ενός οικονομικού έτους; Δεύτερον, όσον αφορά το συντονισμό, ποια θα είναι η σχέση μεταξύ αυτής της μονάδας και των ειδικών απεσταλμένων της Ευρωπαϊκής Ένωσης; Ένα από τα προβλήματα που αντιμετωπίσαμε στο Κοσσυφοπέδιο δεν ήταν απλά ο συντονισμός στο πλαίσιο της Επιτροπής, αλλά και ο συντονισμός μεταξύ των κρατών μελών, όσον αφορά τη δράση των μεμονωμένων κυβερνήσεων. Τι είδους σχέση θα καταφέρετε να διατηρείτε με τα κράτη μέλη προκειμένου να εξασφαλίζετε τον συντονισμό των ανεξάρτητων δραστηριοτήτων τους;

<SPEAKER ID=140 NAME="Patten">
Όπως γνωρίζει ο αξιότιμος βουλευτής, επειδή ένα έγγραφο που συνέταξα μαζί με τον Ύπατο Εκπρόσωπο έφθασε μυστηριωδώς στις εφημερίδες, το θέμα του καλύτερου συντονισμού των δραστηριοτήτων των κρατών μελών απασχολεί ιδιαίτερα τόσο τον Javier Solana όσο και εμένα προσωπικά. Κατ' αρχάς, θα ήταν ωραίο να γνωρίζουμε πάντα τι κάνουν τα κράτη μέλη.
<P>
Ο Ύπατος Εκπρόσωπος και οι συνάδελφοί του στη γραμματεία κάνουν επί του παρόντος ό,τι καλύτερο μπορούν στην προσπάθειά τους να επιτύχουν αυτόν τον στόχο. Προσπαθούν π.χ. να εξηγήσουν πλήρως στις Ηνωμένες Πολιτείες τις ενέργειες της Ευρώπης στα Βαλκάνια. Αντιμετωπίσαμε προβλήματα που θα είχαμε αποφύγει, επειδή δεν γνωρίζαμε πάντα με αρκετές λεπτομέρειες τι ακριβώς σχεδιάζουν τα κράτη μέλη και η Ευρωπαϊκή Επιτροπή. Χρειαζόμαστε επομένως στενότερη συνεργασία και μεγαλύτερο συντονισμό. Πρόκειται για ένα ζήτημα με το οποίο ο Ύπατος Εκπρόσωπος και εγώ προσπαθούμε να ασχοληθούμε θετικότερα. Ελπίζω η διάσκεψη για το σύμφωνο σταθερότητας, πριν από μερικές εβδομάδες, να μας βοηθήσει στην πορεία μας, αλλά θα συνεχίσουμε φυσικά να ασχολούμαστε με το εν λόγω θέμα.
<P>
Όσον αφορά τη σχέση μεταξύ του ταμείου αμέσου αντίδρασης και των ειδικών απεσταλμένων, που είναι φυσικά υπεύθυνοι έναντι του Συμβουλίου - μολονότι εμείς είμαστε υπεύθυνοι για τον προϋπολογισμό - επιθυμία μας είναι να συνεργαστούμε στενά μαζί τους. Οι δραστηριότητες ορισμένων ιδιαίτερα συνδέονται με όσα μάλλον θέλουμε να υποστηρίξουμε και εμείς οι ίδιοι με το ταμείο αμέσου αντίδρασης, όπως η εργασία που επιτελεί ένας από τους ειδικούς απεσταλμένους μας στην αφρικανική περιοχή των Μεγάλων Λιμνών. Θα βρισκόμαστε σε επαφή μαζί τους.
<P>
Νομίζω πως τα κονδύλια για τα οποία μιλάμε δεν πρόκειται να μας δημιουργήσουν δημοσιονομικά προβλήματα. Μπορούμε να διαχειριστούμε 30 ή 40 εκατομμύρια ευρώ. Είμαι βέβαιος πως θα μου δοθούν άλλες ευκαιρίες να επανέλθω στο Κοινοβούλιο και να εξηγήσω μερικές από τις πιέσεις που δεχόμαστε για πολύ μεγαλύτερες δαπάνες στην κατηγορία 4. Κάτι που δεν παύω να σκέφτομαι διαρκώς είναι το χάσμα μεταξύ όσων αναφέρονται στα ανακοινωθέντα μας και όσων συμφωνούνται όταν συναντώνται οι Υπουργοί Οικονομικών για να συζητήσουν αυτά τα πράγματα. Προσβλέπω σε αυτό που καλείται πλήρης και ειλικρινής ανταλλαγή απόψεων με το Κοινοβούλιο επί αυτών των θεμάτων.

<SPEAKER ID=141 NAME="Deva">
Θα ήθελα κατ' αρχάς να ευχαριστήσω τον Επίτροπο για μια εξαιρετική παρουσίαση του ταμείου αμέσου αντίδρασης, για το οποίο υπάρχει μεγάλη ανάγκη. Θα ήθελα να τον ρωτήσω πώς οραματίζεται την αρωγή σε περιπτώσεις καταστροφών όπως αυτή που χρειάστηκε τελευταία η Μοζαμβίκη - πώς αυτό το μέσο ταχείας αντίδρασης θα συνδεθεί και θα συνεργαστεί με τον στρατό και το ναυτικό των κρατών μελών.
<P>
Θα εξετάσει επίσης το ενδεχόμενο να επεκτείνει την έκκληση για βοήθεια - εάν παραστεί ανάγκη - σε χώρες πέραν της Ευρωπαϊκής Ένωσης; Στη Μοζαμβίκη π.χ. θεώρησα πολύ παράδοξο το γεγονός ότι το ναυτικό της Ινδίας βρισκόταν στην άλλη πλευρά του Ινδικού Ωκεανού και θα μπορούσε να φθάσει πολύ σύντομα στη Μοζαμβίκη, αλλά κανείς δεν τους κάλεσε να συμμετάσχουν στην αποστολή αρωγής για να ανακουφιστεί από την καταστροφή η Μοζαμβίκη, ενώ οι άνθρωποι κρέμονταν από τα δέντρα.

<SPEAKER ID=142 NAME="Patten">
Υπάρχουν διάφορα είδη κρίσεων και διάφορα είδη καταστροφών. Οι τρομερές πλημμύρες στη Μοζαμβίκη ήταν κλασική περίπτωση, όπου χρειάστηκε να παρέμβει το ECHO παρέχοντας ανθρωπιστική βοήθεια. Η επιδεινούμενη επισιτιστική κρίση στο Κέρας της Αφρικής αποτελεί κλασική περίπτωση όπου χρειάζεται η παροχή παραδοσιακής επισιτιστικής βοήθειας, ακόμα και με επείγουσα αποστολή φορτίων με πλοία και με επείγουσες μεταφορές με φορτηγά, κ.λπ..
<P>
Είναι πολύ δύσκολο να διαχωριστούν αυτές οι κρίσεις. Πολύ συχνά χρειάζεται να χρησιμοποιηθούν διάφορα μέσα. Ανακαλύψαμε π.χ. πολύ ενωρίς στην κρίση της Μοζαμβίκης την ανάγκη για ελικόπτερα και τη σημασία της χρησιμοποίησης ορισμένων στρατιωτικών δυνατοτήτων προς υποστήριξη μη στρατιωτικών επιχειρήσεων. Αυτό που πρέπει να εξασφαλίσουμε είναι να μην υπάρχουν "σινικά τείχη"; μεταξύ των ποικίλων αυτών επιχειρήσεων.
<P>
Χρειάζεται να υπάρχουν "σινικά τείχη"; μόνο από δημοσιονομική άποψη. Χρειάζεται να καταστήσουμε απολύτως σαφές πως δεν χρησιμοποιούμε το ταμείο αμέσου αντίδρασης για να κόβουμε δρόμο στο πλαίσιο των δημοσιονομικών μας πρακτικών, όταν αυτό δεν δικαιολογείται από κάποια επείγουσα ανάγκη άμεσης παρέμβασης. Όμως, ο αξιότιμος βουλευτής έχει απόλυτο δίκιο πως η Μοζαμβίκη απέδειξε μέχρι ποίου σημείου αναμειγνύονται οι διάφορες μορφές παρέμβασης και πως είναι πολύ δύσκολο να κατηγοριοποιήσουμε επακριβώς τις διάφορες μορφές υποστήριξης.

<SPEAKER ID=143 NAME="Van Orden">
Κύριε Επίτροπε, σας ευχαριστώ πολύ για τη δήλωσή σας. Χαιρετίζω θερμά αυτό το ταμείο αμέσου αντίδρασης, το οποίο απαντά σε ανησυχίες που απασχολούν από παλιά πολλούς από εμάς. Σας αξίζουν συγχαρητήρια για την εργασία σας.
<P>
Θα ήθελα να εμβαθύνω περισσότερο στην επισήμανση του συναδέλφου μου Nirj Deva. Δεν μιλάμε απλά για επείγουσα ανάγκη, δεν μιλάμε απλά για αποτελεσματική δράση. Το θέμα της συνοχής είναι πολύ σημαντικό. Φέρετε τη συνολική ευθύνη για τις εξωτερικές σχέσεις όσον αφορά την Επιτροπή. Αναφέρομαι και πάλι στον ρόλο του ECHO. Δεν προβλέπετε πως σας δίδεται εδώ μια ευκαιρία να εντάξετε το ECHO στο συνολικό πλαίσιο κατάρτισης της πολιτικής σας, ούτως ώστε να προσεγγίζουμε με συνεκτικότερο τρόπο τις περιπτώσεις εκτάκτου ανάγκης που ανακύπτουν, να μην αντιμετωπίζουμε αυτό το πρόβλημα των διαφορετικών μέσων, να αντιμετωπίζουμε την κατάσταση με ενιαίο τρόπο και να μπορούμε να ενεργούμε άμεσα και αποτελεσματικά;

<SPEAKER ID=144 NAME="Patten">
Αναγνωρίζω το επιχείρημα της συνοχής. Θα αποτελούσε πολιτική πρόκληση η εκφώνηση ενός λόγου υπέρ της συνοχής. Ο αξιότιμος βουλευτής έχει απόλυτο δίκιο. Πρέπει όμως να θυμάται κανείς δύο σημαντικά γεγονότα σχετικά με το ECHO. Το ECHO δικαίως διαφυλάσσει ζηλότυπα τη φήμη του για παροχή ανθρωπιστικής βοήθειας μακριά από πολιτικά παρασκήνια και χωρίς πολιτική ανάμειξη. Μπορεί π.χ. να διαφοροποιήσει κανείς σαφέστατα την ανθρωπιστική βοήθεια που παρασχέθηκε μέσω του ECHO στη Σερβία από τη βοήθεια που παρείχαμε μέσω του προγράμματος "Ενέργεια για τη δημοκρατία" . Και στις δύο περιπτώσεις η βοήθεια συμβάλλει στη βελτίωση της ζωής των ανθρώπων που υποφέρουν εξαιτίας του Milosevic, αλλά είναι προφανές πως σε καθεμία ο μοχλός είναι διαφορετικός, όπως διαφέρουν ελαφρώς και οι στόχοι.
<P>
Δεύτερον, συμβαίνει πολύ συχνά να διαφέρουν αυτά που οι διαχειριστές στον τομέα του μάρκετινγκ αποκαλούν "παραδοτέα";. Στην περίπτωση του ECHO αναφερόμαστε πολύ συχνά σε τρόφιμα, φάρμακα και κουβέρτες, ενώ στην περίπτωση του ταμείου αμέσου αντίδρασης γίνεται συχνά λόγος για συμβούλους, μεσολαβητές, παρατηρητές, τελωνειακούς και αστυνομικούς υπαλλήλους, κ.λπ..
<P>
Υπάρχουν διαφορές, αλλά συμφωνώ απολύτως πως χρειάζεται μεγαλύτερη συνοχή. Αποτελεί σημαντικό πλεονέκτημα το γεγονός ότι στην παρούσα Επιτροπή οι αρμόδιοι επί των εξωτερικών σχέσεων Επίτροποι εργάζονται συλλογικά. Είμαστε έτοιμοι να αρχίσουμε να λαμβάνουμε από κοινού όλες τις αποφάσεις επί θεμάτων προγραμματισμού. Ευελπιστώ πως, χωρίς να καταργήσουμε ορισμένες σημαντικές διακρίσεις, μπορούμε να εξασφαλίσουμε πως τα διάφορα κοινοτικά μέσα που αφορούν τη διάθεση πολύ σημαντικών κονδυλίων βοήθειας κινούνται μαζί προς την ίδια κατεύθυνση, κάτι που δεν συνέβαινε πάντα στο παρελθόν.

<SPEAKER ID=145 NAME="Corrie">
Κύριε Πρόεδρε, είμαι βέβαιος πως ο Επίτροπος θα συμφωνήσει πως η σύνταξη της έκθεσης είναι το εύκολο μέρος. Το δύσκολο είναι η έμπρακτη εφαρμογή. Όταν συγκροτηθεί όντως αυτή η δύναμη ταχείας αντίδρασης θα λειτουργεί άραγε σε ορισμένες περιπτώσεις σε περιφερειακή καθώς και σε εθνική βάση; Υπάρχουν καταστάσεις, όπως π.χ. στο Κέρας της Αφρικής, στις οποίες εμπλέκονται περισσότερα του ενός κράτη. Τα προβλήματα στην περιοχή των Μεγάλων Λιμνών αφορούν αρκετές χώρες. Θα ήταν χρήσιμο να συνδέσετε αυτά τα προβλήματα σε περιφερειακή βάση και να αναλάβετε δράση με αφετηρία αυτό το σημείο. Συμφωνεί με αυτό ο Επίτροπος;

<SPEAKER ID=146 NAME="Patten">
Συμφωνώ με τον αξιότιμο βουλευτή στο σημείο αυτό. Πιστεύω πως και σε πολλούς άλλους τομείς θα πρέπει να εξετάσουμε με πολύ πιο εποικοδομητικό τρόπο λύσεις σε περιφερειακό επίπεδο, και κυρίως όσον αφορά τις εμπορικές μας σχέσεις με άλλες χώρες. Το ταμείο αμέσου αντίδρασης πρέπει να χρησιμοποιείται όχι μόνο σε διμερή βάση, αλλά και για να βοηθά ομάδες χωρών συχνά στην αντιμετώπιση κοινών πολιτικών προβλημάτων, καθώς και περιβαλλοντικών και άλλων προβλημάτων.

<SPEAKER ID=147 NAME="Andrews">
Θέλω απλά να συγχαρώ τον Επίτροπο για τις απαντήσεις του. Είμαι λίγο αναστατωμένος και ανήσυχος από την αναφορά του στην άμεση αντίδραση και την άρνηση πολιτικής ανάμειξης στο ECHO. Με πάσα ειλικρίνεια, το ECHO χρειάζεται κάτι περισσότερο από πολιτική ανάμειξη: χρειάζεται να εξετάσει κάποιος τι συμβαίνει εκεί.
<P>
Όταν ο κ. Deva ρώτησε τον Επίτροπο Nielson σχετικά με τη Μοζαμβίκη και την καθυστέρηση της άφιξης στη χώρα ελικοπτέρων, ο Επίτροπος αντιπαρήλθε το ερώτημα χωρίς δεύτερη συζήτηση, γεγονός απαράδεκτο.
<P>
Στην Αιθιοπία γνωρίζαμε την τελευταία τριετία πως επίκειτο λιμός. Τα μαγαζιά εκεί κάτω έχουν αδειάσει. Πού ήταν το ECHO; Γιατί, κύριε Επίτροπε, το ECHO δεν το προέβλεψε και δεν προέβλεψε πως χρειάζονταν τρόφιμα εκεί τη στιγμή που απειλούνταν τόσοι πολλοί άνθρωποι; Η Επιτροπή Ανάπτυξης και Συνεργασίας και εγώ προσωπικά προειδοποιήσαμε επανειλημμένως το ECHO και την Επιτροπή πως κάτι θα πρέπει να γίνει γι' αυτό. Δεν έγινε όμως απολύτως τίποτα.

<SPEAKER ID=148 NAME="Patten">
Ο αξιότιμος βουλευτής διατύπωσε ορισμένες σοβαρές παρατηρήσεις και τον καλώ, εάν είναι εύκαιρος αύριο το πρωί, να παρακολουθήσει τη συζήτηση για την Αιθιοπία, στην οποία θα συμμετέχω ο ίδιος επειδή ο συνάδελφός μου πρέπει να βρίσκεται κάπου αλλού. Θα παρουσιάσω τα στοιχεία για τις τρέχουσες εκταμιεύσεις επισιτιστικής βοήθειας στην Αιθιοπία και στην Ερυθραία.
<P>
Θέλω μόνο να προσθέσω δύο σημεία. Πρώτον, δεν συμμερίζομαι τις απόψεις του αξιότιμου βουλευτή για το ECHO, το οποίο επιτελεί πολύ καλό έργο υπό δύσκολες συνθήκες. Θέλω να κάνω αυτή την επισήμανση όσον αφορά το Κέρας της Αφρικής. Ήμουν Υπουργός Ανάπτυξης από το 1986 ως το 1989 και αφιέρωσα πολύ χρόνο στην προσπάθεια αντιμετώπισης των τότε επισιτιστικών κρίσεων στην Αιθιοπία και την Ερυθραία.
<P>
Είμαι βαθιά συγκινημένος που καταφέραμε συν τω χρόνω, παρά τα κατά καιρούς προβλήματα, να ενισχύσουμε την ικανότητά μας να παρέχουμε τρόφιμα και άλλου είδους βοήθεια σε ανθρώπους υπό τις πλέον δύσκολες συνθήκες. Καταφέραμε να ενισχύσουμε την ικανότητά μας να παρέχουμε ανθρωπιστική βοήθεια. Αυτό που δεν κάναμε είναι να ενισχύσουμε την ικανότητά μας να καταστήσουμε την παροχή ανθρωπιστικής βοήθειας περιττή πάνω απ' όλα. Το Κέρας της Αφρικής πλήττεται από επισιτιστική κρίση. Δύο μεγάλοι στρατοί πολεμούν στα χαρακώματα και αγοράζουν ακριβό στρατιωτικό εξοπλισμό από άλλες χώρες με χρήματα που προορίζονταν για γεωργικές εφαρμογές, καθώς και για τη βελτίωση των έργων υδροδότησης και τη μείωση της θνησιμότητας των βρεφών και των νεαρών μητέρων. Ελπίζω λοιπόν να τραβήξω την προσοχή σας στην αυριανή συζήτηση αναφερόμενος σε μερικά από αυτά τα θέματα.
<P>
Συμπονώ την Αιθιοπία και την Ερυθραία για τα προβλήματα που αντιμετωπίζουν. Πρέπει ωστόσο να επισημάνω πως ασχολήθηκα με τα προβλήματα αυτά πριν από 13 με 14 χρόνια, αλλά, δυστυχώς, η πρόοδος που σημειώθηκε είναι πολύ μικρότερη από αυτή που θα ήθελε κανείς.

<SPEAKER ID=149 NAME="Banotti">
Κύριε Πρόεδρε, παρεμβαίνω επί διαδικαστικού. Μπορείτε να μας ενημερώσετε επακριβώς πώς θα διαμορφωθεί τώρα το πρόγραμμα της ώρας των ερωτήσεων; Θα υποβληθούν ερωτήσεις προς την Επιτροπή - που υποτίθεται πως θα διαρκούσαν από 18.30 έως 19.00;

<SPEAKER ID=150 NAME="Πρόεδρος">
Σας ενημερώνω πως η ώρα των ερωτήσεων θα διαρκέσει μία ώρα. Επομένως, θα εργαστούμε από τις επτά μέχρι τις οκτώ. Το πρώτο μέρος των ερωτήσεων, προς την Επιτροπή, θα διαρκέσει 30 λεπτά. Κάθε Επίτροπος θα έχει στη διάθεσή του 10 λεπτά αντί για 20, όπως συμβαίνει συνήθως.

<CHAPTER ID=8>
΄Ωρα τωv Ερωτήσεωv (Επιτρoπή)
<SPEAKER ID=151 NAME="Πρόεδρος">
Η ημερήσια διάταξη προβλέπει την ώρα των ερωτήσεων προς την Επιτροπή (B5-0216/2000).
<P>
Κατόπιν αιτήματος της Επιτροπής θα ξεκινήσουμε με την τρίτη ερώτηση, για να μπορέσει να απαντήσει ο κ. Patten.
<P>
Πρώτο μέρος

<SPEAKER ID=152 NAME="Πρόεδρος">


<SPEAKER ID=153 NAME="Richard Graham Corbett">
Ερώτηση αριθ. 34 του κ. (H-0306/00):
<P>
Θέμα: Συμμετοχή της Επιτροπής στη Στρατιωτική Επιτροπή του Συμβουλίου Συμφωνεί η Επιτροπή ότι η συμμετοχή της σε συνεδριάσεις του Συμβουλίου και όλων των οργάνων του αποτελεί κατοχυρωμένο τμήμα του κοινοτικού κεκτημένου και ουσιαστικό στοιχείο της θεσμικής ισορροπίας της Ευρωπαϊκής Ένωσης;
<P>
Μπορεί η Επιτροπή να σχολιάσει διαδόσεις σύμφωνα με τις οποίες δεν συμμετέχει στις εργασίες της νέας Στρατιωτικής Επιτροπής; Μπορεί η Επιτροπή να εξηγήσει τους λόγους της μη συμμετοχής της; Θα επιμείνει η Επιτροπή στην άσκηση του δικαιώματος συμμετοχής της;

<SPEAKER ID=154 NAME="Patten">
Η Επιτροπή συμμερίζεται την άποψη πως η συμμετοχή της στις συνεδριάσεις του Συμβουλίου όλων των οργάνων του αποτελεί τμήμα του κοινοτικού κεκτημένου και ουσιαστικό στοιχείο του θεσμικού πλαισίου της Ευρωπαϊκής Ένωσης. Η συμμετοχή της Επιτροπής προβλέπεται ρητώς από τον κανονισμό του Συμβουλίου, όπου ορίζεται ότι η Επιτροπή συμμετέχει σε όλες τις συνεδριάσεις του Συμβουλίου και στις συνεδριάσεις όλων των προπαρασκευαστικών οργάνων του. Μόνο υπό εξαιρετικές συνθήκες και κατά περίπτωση μπορεί να αποκλειστεί η Επιτροπή από αυτές τις συνεδριάσεις.
<P>
Στο Ελσίνκι επιβεβαιώθηκε πως η κατάρτιση του Σχεδίου Ανάπτυξης του Κοινοτικού Χώρου θα πρέπει να πραγματοποιηθεί εντός του υφιστάμενου θεσμικού πλαισίου, κάτι που εκφράζει την πλήρη σύνδεση της Επιτροπής με την κοινή εξωτερική πολιτική και πολιτική ασφάλειας και το γεγονός πως φέρει από κοινού με το Συμβούλιο την ευθύνη να εξασφαλιστεί η συνοχή στις εξωτερικές σχέσεις της Ένωσης. Ο αποκλεισμός της Επιτροπής από τις εργασίες σε αυτόν τον τομέα θα ισοδυναμούσε με αποδοχή της εμφάνισης ενός τέταρτου πυλώνα στο πλαίσιο της Συνθήκης, αντίθετα με τα πορίσματα του Ελσίνκι. Μολονότι όμως η Επιτροπή έχει δικαίωμα να συμμετέχει σε όλες τις δομές εργασίας του Συμβουλίου, δεν υποχρεούται να το πράττει. Σε ορισμένες περιπτώσεις η Επιτροπή αποφασίζει να μη συμμετάσχει σε συγκεκριμένη συνεδρίαση, συνήθως επειδή θεωρεί πως τα θέματα που πρόκειται να συζητηθούν δεν την αφορούν άμεσα ή δεν επηρεάζουν άμεσα τις κοινοτικές υποθέσεις.
<P>
Συμφωνήσαμε χωρίς δυσκολία να συμμετέχουμε σε όλες τις μετα-Ελσίνκι δομές, όπως η προσωρινή Επιτροπή Πολιτικής και Ασφάλειας, με μία εξαίρεση. Οι συζητήσεις μας σχετικά με το προσωρινό στρατιωτικό όργανο συνεχίζονται. Ειλικρινά, δεν θα έχουμε να προσφέρουμε τίποτα στο προσωρινό στρατιωτικό όργανο όταν ασχολείται με αμιγώς στρατιωτικά θέματα. Θα συζητά όμως κατά καιρούς και θέματα πολιτικής και στρατιωτικής συνεργασίας, οπότε σε ανάλογες περιπτώσεις νομίζω πως είναι και φυσικό αλλά και προς το συμφέρον όλων να συμμετέχει η Επιτροπή στις συνεδριάσεις, προκειμένου να συμβάλει στη συνολική συνοχή και αποτελεσματικότητα των πολιτικών και των δράσεων της Ευρωπαϊκής Ένωσης.

<SPEAKER ID=155 NAME="Corbett">
Κύριε Πρόεδρε, θα ήθελα να ευχαριστήσω τον Επίτροπο γι' αυτή την εξαιρετική και περιεκτική απάντηση, που με καθησυχάζει σε μεγάλο βαθμό. Θα τον παρακαλούσα να επιβεβαιώσει πως η επιλογή της Επιτροπής να μη συμμετέχει σε ορισμένες συνεδριάσεις θα γίνεται, όπως είπε, κατά περίπτωση και όχι βάσει της εκάστοτε δομής, ανάλογα με το συζητούμενο θέμα. Η λήψη μιας απόφασης βάσει της εκάστοτε δομής θα δημιουργούσε όντως ένα ατυχές προηγούμενο, υπονομεύοντας το κοινοτικό κεκτημένο, σύμφωνα με το οποίο η Επιτροπή συμμετέχει σε όλες τις συνεδριάσεις του Συμβουλίου και στις προπαρασκευαστικές συνεδριάσεις. Κάτι τέτοιο θα αντίβαινε στη Συνθήκη, η οποία ορίζει ότι η Επιτροπή συνδέεται πλήρως και όχι εν μέρει με την ΚΕΠΠΑ και ότι παραμένει επιλογή της Επιτροπής εάν θα συμμετέχει ή όχι.

<SPEAKER ID=156 NAME="Patten">
Αντιλαμβάνομαι πως ο αξιότιμος βουλευτής είναι πιο έμπειρος από μένα στα θεσμικά αυτά θέματα, γι' αυτό και δεν είναι περίεργο πως πέτυχε διάνα. Το θέμα είναι κατά πόσον η επιλογή γίνεται κατά περίπτωση ή βάσει της εκάστοτε δομής, και ξεκαθαρίσαμε ήρεμα και ευγενικά, αλλά και με αποφασιστικότητα, τις απόψεις μας επί του θέματος. Ελπίζω ολόψυχα πως το θέμα θα επιλυθεί ικανοποιητικά τις προσεχείς εβδομάδες.

<SPEAKER ID=157 NAME="Titley">
Κύριε Πρόεδρε, εάν το Συμβούλιο δεν συμφωνεί με την Επιτροπή, αυτό σημαίνει πως η Επιτροπή θα πρέπει να πάει το Συμβούλιο στο Ευρωπαϊκό Δικαστήριο προκειμένου να συμμετάσχει στη Στρατιωτική Επιτροπή; Δεύτερον, μήπως η Επιτροπή έχει συναγάγει κάποια συμπεράσματα ως προς τις επιπτώσεις που θα έχει στην ασφάλεια η συμμετοχή της στην εν λόγω επιτροπή;

<SPEAKER ID=158 NAME="Patten">
Ως προς το δεύτερο σημείο, επιτρέψτε μου να απομακρυνθώ κάπως και να επισημάνω πως η ιστορία των τελευταίων πενήντα ετών δεν δείχνει να προκαλούνται σχετικά προβλήματα εξαιτίας θεσμικών οργάνων όπως η Επιτροπή. Δεν νομίζω φυσικά πως τίθεται ζήτημα. Υφίσταται ένα γενικό θέμα ασφάλειας, και γνωρίζω πως ασχολείται με αυτό ο Ύπατος Εκπρόσωπος, και πολύ σωστά.
<P>
Ως προς το πρώτο σημείο, ελπίζω ολόψυχα να επιλύσουμε αυτά τα θέματα με φιλικό διακανονισμό και είμαι βέβαιος πως, εάν και οι δύο αξιότιμοι κύριοι εκθέσουν εξίσου δυναμικά στους φίλους τους στην κυβέρνηση του Ηνωμένου Βασιλείου τα επιχειρήματα που εξέθεσαν σε εμένα, αυτό θα βοηθήσει πάρα πολύ στην ταχεία επίλυση αυτών των θεμάτων. Ελπίζω να μη χρειαστεί να προσφύγουμε στα μέτρα που ανέφερε ο αξιότιμος βουλευτής και ελπίζω να επιλύσουμε το θέμα με πολιτισμένο και λογικό τρόπο.
<P>
Επαναλαμβάνω πως δεν έχουμε "μεγάλη ιδέα για τον εαυτό μας";. Προσπαθούμε να εφαρμόζουμε τις διατάξεις της Συνθήκης και να το πράττουμε μόνον όταν βοηθά τη συνολική εφαρμογή της κοινής εξωτερικής πολιτικής και πολιτικής ασφάλειας.

<SPEAKER ID=159 NAME="Πρόεδρος">
Ευχαριστώ πολύ, κύριε Patten. Νομίζω ότι έχουν ήδη υποβληθεί όλες οι ερωτήσεις στις οποίες θα απαντούσατε σήμερα. Επομένως, σας καληνυχτίζουμε.

<SPEAKER ID=160 NAME="Πρόεδρος">


<SPEAKER ID=161 NAME="Per-Arne Arvidsson">
Ερώτηση αριθ. 32 του κ. (H-0293/00):
<P>
Θέμα: Δυνατότητα των ατόμων που υποβάλλονται σε αιμοκάθαρση να ταξιδεύουν εντός της ΕΕ Ένα θεμελιώδες δικαίωμα στην ΕΕ είναι η ελεύθερη κυκλοφορία των πολιτών των κρατών μελών. Μια ομάδα πολιτών που δεν μπορεί να επωφεληθεί από αυτό το δικαίωμα είναι τα άτομα που πρέπει να υποβάλλονται τακτικά σε αιμοκάθαρση λόγω νεφρικής ανεπάρκειας. Για να μπορούν να ταξιδεύουν, τα άτομα αυτά πρέπει να επισκέπτονται άλλες μονάδες αιμοκάθαρσης από αυτές που συνήθως τα παρακολουθούν. Το πρόβλημα αυτό είναι ιδιαίτερα μεγάλο κατά την περίοδο των ευρωπαϊκών διακοπών που σχεδόν όλες οι μονάδες αιμοκάθαρσης μειώνουν τις δραστηριότητές τους και συχνά αρνούνται να δεχτούν "επισκέπτες"; που διέρχονται ή βρίσκονται σε επίσκεψη. Συνεπώς, η δυνατότητα μετακίνησης των οικογενειών με κάποιο μέλος που υποβάλλεται σε αιμοκάθαρση είναι σημαντικά περιορισμένη.
<P>
Προτίθεται η Επιτροπή να αναλάβει πρωτοβουλία, πριν από την έναρξη της προσεχούς περιόδου καλοκαιρινών διακοπών, για να βελτιώσει τη δυνατότητα κυκλοφορίας στην ΕΕ των ατόμων που υποβάλλονται σε αιμοκάθαρση χωρίς να χρειάζεται να εγκαταλείπουν την αναγκαία αγωγή στην οποία υποβάλλονται;

<SPEAKER ID=162 NAME="Fischler">
Κύριε Πρόεδρε, κυρίες και κύριοι, θέλω αρχικά να παραπέμψω τον κ. βουλευτή Per Arne Arvidsson στις νομικές διατάξεις της Κοινότητας για τον συντονισμό των συστημάτων κοινωνικής ασφάλισης των επιμέρους κρατών. Σύμφωνα με τις διατάξεις αυτές, τα άτομα που βρίσκονται προσωρινά σε άλλο κράτος μέλος από εκείνο στο οποίο είναι ασφαλισμένα έχουν δικαίωμα παροχών στον τομέα της ιατρικής περίθαλψης, αν το απαιτεί επειγόντως η κατάσταση της υγείας τους. Τα εν λόγω άτομα πρέπει να ζητήσουν από τον ασφαλιστικό φορέα τους το έντυπο Ε 111 και να το υποβάλουν στον αντίστοιχο φορέα του κράτους μέλους όπου διαμένουν προσωρινά ως αποδεικτικό της ασφάλισής τους.
<P>
Για να διευκολύνουν την κατάσταση των ατόμων που υποβάλλονται σε αιμοκάθαρση κατά την προσωρινή παραμονή τους σε άλλο κράτος μέλος και για να διευκρινισθεί κάθε ενδεχόμενη ασάφεια του όρου "άμεση παροχή υπηρεσίας" , τα κράτη μέλη συμφώνησαν ορισμένες ειδικές ρυθμίσεις που καθορίζονται στην απόφαση αριθ. 163 με ημερομηνία 31 Μαΐου 1996 της διοικητικής επιτροπής των ΕΚ για την κοινωνική ασφάλεια των μετακινούμενων εργαζομένων. Βάσει των ρυθμίσεων αυτών, η αιμοκάθαρση θεωρείται άμεση υπηρεσία εφ' όσον η παραμονή του ασθενούς στη χώρα δεν γίνεται για ιατρικούς σκοπούς. Επειδή όμως μπορεί να υπάρχουν διαφορές στα κράτη μέλη ως προς την υφιστάμενη δυνατότητα αιμοκάθαρσης, φυσικά συνιστάται στους εν λόγω ασθενείς να συνεννοηθούν εκ των προτέρων με το εκάστοτε νοσοκομείο που παρέχει την υπηρεσία αυτήν, προκειμένου να βεβαιωθούν ότι κατά την προσωρινή παραμονή τους στο συγκεκριμένο κράτος μέλος υπάρχει γι' αυτούς δυνατότητα αιμοκάθαρσης.
<P>
Ως προς την ερώτηση αν η Επιτροπή σκοπεύει να αναλάβει κάποιες πρωτοβουλίες για να αυξήσει τη διαθεσιμότητα της αιμοκάθαρσης στην περίοδο των διακοπών θέλω να σας πω ότι δεν υπάρχει στο κοινοτικό δίκαιο ενοποίηση των συστημάτων κοινωνικής ασφάλισης και η διαμόρφωση των συστημάτων κοινωνικής ασφάλισης, καθώς και η απόφαση για τις προσφερόμενες υπηρεσίες, τους δικαιούχους και την έκταση της παροχής τους αποτελούν αρμοδιότητα των επιμέρους κρατών μελών. Κατά συνέπειαν η Επιτροπή δεν είναι αρμόδια για να παρέμβει εδώ και να ασκήσει επιρροή στις ρυθμίσεις των κρατών μελών για τον τρόπο λειτουργίας των νοσοκομείων και των κλινικών τους.

<SPEAKER ID=163 LANGUAGE="SV" NAME="Arvidsson">
Πολλά νοσοκομεία δεν αντιμετωπίζουν τη χρόνια αιμοκάθαρση ως ένα επείγον μέτρο, και ως εκ τούτου αρνούνται τη δυνατότητα χρήσης των μονάδων αιμοκάθαρσης που διαθέτουν από άτομα εξαρτώμενα από την αιμοκάθαρση, όταν αυτά ταξιδεύουν σε αυτές τις περιοχές.
<P>
Τα παιδιά, οι γονείς ή οι νέοι των οικογενειών στις οποίες υπάρχει κάποιος που χρειάζεται αιμοκάθαρση έχουν συχνά μεγάλη επιθυμία να ταξιδέψουν. Εργάζονται, έχουν διακοπές, αλλά δεν μπορούν να ταξιδέψουν, όπως συνηθίζεται, στο εξωτερικό για τις διακοπές τους. Το ταξίδι στο εξωτερικό είναι γι' αυτούς τους ανθρώπους ένα διεθνές θέμα, και όταν οι εθνικές υπηρεσίες δεν κάνουν τίποτε, τότε εναποθέτουν τις ελπίδες τους στα όργανα της ΕΕ. Ακόμη κι αν σε καθαρά νομικό επίπεδο δεν είναι δυνατή η παρέμβαση, ίσως υπάρχουν άλλες δυνατότητες επισήμανσης της ανάγκης αύξησης της δραστηριότητας της αιμοκάθαρσης στα κράτη μέλη κατά την περίοδο των διακοπών. Θα μπορούσαν π.χ. να προβληθούν τα νοσοκομεία που καταβάλλουν προσπάθειες σε αυτόν τον τομέα ή ίσως να προκηρυχθούν ευγενή ευρωπαϊκά βραβεία γι' αυτούς που λαμβάνουν αυτά τα μέτρα.

<SPEAKER ID=164 NAME="Fischler">
Κύριε βουλευτή, ίσως η πρώτη μου διευκρίνιση να είχε υπερβολικά νομικό χαρακτήρα. Επιτρέψτε μου να επαναλάβω με απλά λόγια: Η αρμόδια επιτροπή διευκρινίζει ότι, στο μέτρο που αυτό αφορά το κοινοτικό δίκαιο, η αιμοκάθαρση κατά την προσωρινή παραμονή σε ένα κράτος μέλος θεωρείται άμεσα παρεχόμενη υπηρεσία. Συνεπώς, δεν παίζει ρόλο αν πρόκειται για χρόνιο ή οξύ περιστατικό. Το κρίσιμο ερώτημα είναι αν πρόκειται για άμεσα παρεχόμενη υπηρεσία, και η απάντηση είναι θετική.
<P>
Από την άλλη, όπως ήδη ανέλυσα, η Επιτροπή μπορεί να διαθέσει ή να συστήσει τη διάθεση ορισμένων μόνο πληροφοριών. Οι υπηρεσίες της Επιτροπής φρόντισαν εξάλλου να είναι διαθέσιμες τέτοιες πληροφορίες. Όμως, σε συγκεκριμένες μεμονωμένες περιπτώσεις και σχετικά με συγκεκριμένα θέρετρα συνιστάται οπωσδήποτε - και μάλλον θα συμφωνήσετε μαζί μου - η εκ των προτέρων ενημέρωση για το αν υπάρχει μονάδα αιμοκάθαρσης στο αντίστοιχο νοσοκομείο ή ίδρυμα.

<SPEAKER ID=165 NAME="Πρόεδρος">


<SPEAKER ID=166 NAME="Pasqualina Napoletano">
Ερώτηση αριθ. 33 της κ. (H-0298/00):
<P>
Θέμα: Μέτρα για την προστασία της σοκολάτας Στο πλαίσιο της πολιτικής για την ποιότητα των γεωργικών προϊόντων και των τροφίμων, η Ένωση δημιούργησε συστήματα προστασίας των παραδοσιακών ιδιοτυπιών στο πλαίσιο των οποίων αναγνωρίζεται και η σοκολάτα. Ο κανονισμός (ΕΟΚ) αριθ. 2088/92 του Συμβουλίου προβλέπει την κατάρτιση και τη διαχείριση εκ μέρους της Επιτροπής μητρώου βεβαιώσεων ιδιοτυπίας, βάσει του οποίου οι παραγωγοί σοκολάτας χωρίς πρόσθετα φυτικά λιπαρά άλλα από το βούτυρο κακάο μπορούν να ζητούν βεβαίωση ιδιοτυπίας (ειδικού παραδοσιακού εγγυημένου προϊόντος) της σοκολάτας αυτής, προκειμένου να αναγνωριστεί ως προϊόν διατροφής που περιέχει παραδοσιακές πρώτες ύλες.
<P>
Έχει ήδη λάβει η Επιτροπή από τα κράτη μέλη αιτήσεις παραγωγών για την καταχώριση σοκολάτας με αυτά τα συστατικά στο μητρώο βεβαιώσεων ιδιοτυπίας; Είναι διατεθειμένη η Επιτροπή να θέσει σε εφαρμογή τα αναγκαία μέσα για να συγκεκριμενοποιήσει τις διατάξεις που περιέχονται στον κανονισμό και να καταχωρίσει τη σοκολάτα που δεν περιέχει πρόσθετα φυτικά λιπαρά μεταξύ των τροφίμων που μπορούν να φέρουν το σήμα ειδικού παραδοσιακού εγγυημένου προϊόντος;

<SPEAKER ID=167 NAME="Fischler">
Κύριε Πρόεδρε, κυρίες και κύριοι, δεν έχουν υποβληθεί στην Επιτροπή αιτήσεις παραγωγών για έκδοση βεβαίωσης ιδιοτυπίας για σοκολάτα που δεν περιέχει άλλες φυτικές λιπαρές ουσίες εκτός από βούτυρο του κακάο. Αν όμως κάποιος υποβάλει παρόμοια αίτηση, επακολουθεί εξέταση σύμφωνα με τη διαδικασία που προβλέπεται από τον κανονισμό 2082/92 για τη βεβαίωση ιδιοτυπίας γεωργικών προϊόντων και τροφίμων. Οι χαρακτηρισμοί προϊόντων που περιλαμβάνονται στις βεβαιώσεις ιδιοτυπίας μπορούν να φέρουν την προσθήκη - παραθέτω - "ειδικό παραδοσιακό εγγυημένο προϊόν" (ΕΠΕΠ) καθώς και ένα κοινοτικό σήμα που προορίζεται μόνο γι' αυτά.

<SPEAKER ID=168 LANGUAGE="IT" NAME="Napoletano">
Από ό,τι κατάλαβα, η Επιτροπή δεν λαμβάνει υπόψη της αυτή τη δυνατότητα. Θα ήθελα να επιμείνω γιατί πιστεύω ότι μεταξύ των καταναλωτών υπάρχει μια ανησυχία, ότι δηλαδή η σύσταση της εσωτερικής αγοράς θα σημάνει μια μείωση της αξιολόγησης της ποιότητας των προϊόντων. Πιστεύω πως πρέπει να αντιμετωπίσουμε αυτή την ανησυχία, και ως εκ τούτου, και στα πλαίσια της Λευκής Βίβλου σχετικά με την ασφάλεια των τροφίμων, πιστεύω πως η Επιτροπή - στην περίπτωση φυσικά που ένα κράτος μέλος διαβιβάσει μια σχετική αίτηση από την πλευρά των παραγωγών - θα πρέπει να φροντίσει να προστατεύσει τη σοκολάτα που παράγεται σύμφωνα με τις παραδοσιακές μεθόδους, χωρίς προσθήκες επιπλέον φυτικών λιπαρών, ως ένα ποιοτικό προϊόν της Ευρώπης μας, και να μη δώσει την έγκρισή της σε αυτή την προτίμηση για το πιο χαμηλό επίπεδο, που επιτρέπεται από την αγορά, αλλά ίσως να μην επιτρέπεται από την ποιότητα των παραγομένων προϊόντων και της ζωής των καταναλωτών μας.

<SPEAKER ID=169 NAME="Fischler">
Κύριε Πρόεδρε, αξιότιμη κυρία. βουλευτή, όπως είπα, μέχρι τώρα καμία επιχείρηση παραγωγής σοκολάτας δεν έχει ενδιαφερθεί για έκδοση παρόμοιας βεβαίωσης. Δεν μας έχει υποβληθεί καμία αίτηση. Για να σας το εξηγήσω όμως κάπως λεπτομερέστερα, όπως ζητήσατε, πρέπει να σας επισημάνω ότι ο κανονισμός που ανέφερα προβλέπει βασικά δύο περιπτώσεις νομικής προστασίας ονομασιών προϊόντων.
<P>
Στην πρώτη περίπτωση μία ονομασία μπορεί να προστατευθεί μόνον αν συνοδεύεται από τον κοινοτικό χαρακτηρισμό ΕΠΕΠ και το ανάλογο κοινοτικό σήμα. Σε αυτή την περίπτωση είναι δυνατόν να συναντήσει κανείς στην αγορά και άλλα προϊόντα με την ίδια ονομασία με το καταχωρημένο προϊόν, τα οποία όμως έχουν παραχθεί με διαφορετική διαδικασία και κατά συνέπεια δεν έχουν το δικαίωμα να φέρουν τον κοινοτικό χαρακτηρισμό και το κοινοτικό προστατευτικό σήμα. Αυτό είναι το μειονέκτημα αυτής της περίπτωσης.
<P>
Στη δεύτερη περίπτωση μπορεί να προστατεύεται η ίδια η ονομασία, αν αντιστοιχεί σε έναν και μόνο τρόπο παραγωγής, και συγκεκριμένα σε εκείνον που έχει καταχωρηθεί. Στη συγκεκριμένη περίπτωση δεν είναι πλέον δυνατόν να βρει κανείς στην αγορά προϊόν με την ίδια ονομασία που έχει παραχθεί υπό διαφορετικές συνθήκες.
<P>
Η καταχώρηση της ονομασίας "σοκολάτα" με την έκδοση βεβαίωσης ιδιοτυπίας είναι δυνατή μόνο στην πρώτη περίπτωση. Στη δεύτερη περίπτωση μια καταχώρηση θα ήταν αντίθετη με τη μελλοντική οδηγία για τη σοκολάτα, επειδή, ως γνωστόν, η σοκολάτα ορίζεται εκ νέου και μπορεί να περιέχει σε ορισμένο ποσοστό και άλλα φυτικά λίπη εκτός από το βούτυρο του κακάο.

<SPEAKER ID=170 NAME="Banotti">
Ο Επίτροπος απάντησε ουσιαστικά στην ερώτησή μου στο δεύτερο μέρος της απάντησής του. Ως παθιασμένη λάτρης της σοκολάτας εδώ και εγώ δεν ξέρω πόσα χρόνια, είμαι βέβαιη πως ο Επίτροπος θα συμφωνήσει πως, εάν επί εξήντα χρόνια οι άνθρωποι καταναλώνουν ένα προϊόν που ονομάζεται "σοκολάτα";, δικαιούνται να συνεχίσουν να καταναλώνουν το προϊόν με αυτό το όνομα. Εκφράζω τη μεγάλη μου χαρά που τελικά εγκρίναμε αυτή την οδηγία στην προηγούμενη σύνοδο.

<SPEAKER ID=171 NAME="Πρόεδρος">
Σημειώνουμε τη δήλωσή σας υπέρ της σοκολάτας καλής ποιότητας, κυρία Banotti.

<SPEAKER ID=172 NAME="Πρόεδρος">


<SPEAKER ID=173 NAME="Mary Elizabeth Banotti">
Ερώτηση αριθ. 35 της κ. (H-0307/00):
<P>
Θέμα: Δικαιώματα του παιδιού Λαμβανομένων υπόψη των πληροφοριών για σεξουαλική κακοποίηση παιδιών, παιδική πορνεία και τον υψηλό αριθμό μικρών παιδιών που ζουν στους δρόμους στις υποψήφιες για ένταξη χώρες της Ανατολικής Ευρώπης, ποια μέτρα λαμβάνει η Επιτροπή προκειμένου να διασφαλίσει ότι, στο πλαίσιο των διεξαγομένων διαπραγματεύσεων ένταξης, τα δικαιώματα του παιδιού και η προστασία του παιδιού αποτελούν θέματα προτεραιότητας και η ευημερία των παιδιών λαμβάνεται υπόψη κατά την προετοιμασία αυτών των χωρών για μελλοντική προσχώρηση στην Ευρωπαϊκή Ένωση;

<SPEAKER ID=174 NAME="Verheugen">
Κύριε Πρόεδρε, κυρία βουλευτή, αρχικά θέλω να σας πω ότι συμμερίζομαι την ανησυχία από την οποία εκπορεύεται η ερώτησή σας. Το γεγονός ότι σε αρκετά κράτη της Κεντρικής και Ανατολικής Ευρώπης βλέπουμε να υποφέρουν ιδίως τα παιδιά από τις συνέπειες της κοινωνικής αλλαγής - ή καλύτερα να πω τις συνέπειες που τα κράτη αυτά δεν μπορούν να ελέγξουν - είναι ιδιαίτερα οδυνηρό.
<P>
Πριν ωστόσο απαντήσω στην ερώτησή σας με τα συνηθισμένα νομικά επιχειρήματα, θα ήθελα να εκφράσω εκ των προτέρων μια πολιτική θέση. Δεν πρόκειται για πρόβλημα ειδικά των υποψήφιων για ένταξη στην ΕΕ χωρών. Το πρόβλημα, όπως ασφαλώς ξέρετε και η ίδια, υφίσταται δυστυχώς σε πολλές χώρες του πλανήτη, πιστεύω μάλιστα ότι αφορά σχεδόν την πλειοψηφία τους. Πρόκειται σαφώς για αναπτυξιακό πρόβλημα, πρόβλημα φτώχειας, κοινωνικής εξαθλίωσης και - όπως πιστεύω - επίσης πρόβλημα αδιαφορίας ή έλλειψης αποφασιστικότητας των δικών μας κοινωνιών να κάνουν πραγματικά κάτι για την αντιμετώπιση αυτής της τρομακτικής μορφής εκμετάλλευσης παιδιών.
<P>
Θα σας πω τι μπορούμε να κάνουμε στο πλαίσιο των διαπραγματεύσεων για την ένταξη. Δυστυχώς, δηλώνω εξαρχής ότι δεν μπορούμε να κάνουμε πολλά. Βέβαια, οι υποψήφιες για ένταξη χώρες έχουν φυσικά αναλάβει δέσμευση να μεταφέρουν το κοινοτικό κεκτημένο. Σε αυτό περιλαμβάνονται και οι νομικά δεσμευτικές ρυθμίσεις για την προστασία των παιδιών.
<P>
Η πιο σημαντική από αυτές είναι η κοινή δράση που αποφασίστηκε στις 24 Φεβρουαρίου 1997 για την καταπολέμηση του εμπορίου ανθρώπων και της σεξουαλικής εκμετάλλευσης παιδιών. Πέραν τούτου, η Επιτροπή σκοπεύει να υποβάλει εντός του 2000, δηλαδή μέσα στον χρόνο, πρόταση στο Συμβούλιο να χαρακτηρισθούν αξιόποινες πράξεις το εμπόριο ανθρώπων και η σεξουαλική εκμετάλλευση παιδιών και να ληφθεί εδώ ιδιαίτερα υπόψη η παιδική πορνογραφία στο Internet. Αν γίνει δεκτή η συγκεκριμένη πρόταση, θα αποτελέσει τμήμα του κοινοτικού κεκτημένου που θα πρέπει να εφαρμόσουν και οι υποψήφιες για ένταξη χώρες.
<P>
Στο πλαίσιο των προενταξιακών συμφωνιών για την καταπολέμηση του οργανωμένου εγκλήματος που έχουν συναφθεί μεταξύ των κρατών μελών της Ευρωπαϊκής αΕνωσης και των υπό ένταξη χωρών της Κεντρικής και Ανατολικής Ευρώπης και της Κύπρου - αυτό έγινε στις 28 Μαϊου 1998 - τα συμβαλλόμενα μέρη συνεργάζονται σε ευρύ πλαίσιο για την καταπολέμηση κάθε είδους οργανωμένου εγκλήματος και άλλων μορφών σοβαρών εγκλημάτων. Προγράμματα όπως τα PHARE και MEDA και τα ανάλογα ειδικά προγράμματα στον τομέα της δικαιοσύνης και των εσωτερικών υποθέσεων, όπως τα GROTIUS, STOP, ODYSSEUS και FALCONE, παρέχουν επίσης τη δυνατότητα υποστήριξης των υποψήφιων προς ένταξη χωρών στο εν λόγω ζήτημα, και αυτό συμβαίνει πραγματικά.
<P>
Τα ακόλουθα προγράμματα είναι σημαντικά για την προστασία των παιδιών. Πρώτον, το πρόγραμμα DAPHNE που εγκρίθηκε στις 24 Ιανουαρίου 2000. Αφορά το διάστημα 2000-2003, περιλαμβάνει προληπτικές δράσεις για την καταπολέμηση της βίας εναντίον των παιδιών, των νέων και των γυναικών και καθιστά δυνατή τη διάθεση πόρων για κρατικές και μη οργανώσεις που δραστηριοποιούνται στους συγκεκριμένους τομείς. Στα προγράμματα αυτά μπορούν να συμμετάσχουν και οι υποψήφιες για ένταξη χώρες.
<P>
Παράλληλα, υπάρχει το πρόγραμμα STOP για το διάστημα 1996-2000. Πρόκειται για ένα πρόγραμμα υποστήριξης και ανταλλαγής προσώπων που είναι αρμόδια για δράσεις κατά του εμπορίου ανθρώπων και της σεξουαλικής εκμετάλλευσης παιδιών. Το συγκεκριμένο πρόγραμμα έχει ως στόχο την ανάπτυξη συντονισμένων πρωτοβουλιών για την καταπολέμηση του εμπορίου ανθρώπων και της σεξουαλικής εκμετάλλευσης παιδιών. Η Επιτροπή θα επεξεργαστεί κατά το τρέχον έτος μια πρόταση για ανανέωση του προγράμματος STOP, που θα είναι έτσι στη διάθεση και των υποψήφιων προς ένταξη χωρών.

<SPEAKER ID=175 NAME="Banotti">
Ο Επίτροπος μάς έδειξε τα ανθρωπιστικά του αισθήματα στις εναρκτήριες παρατηρήσεις του. Θα ήθελα να τον ρωτήσω εάν γνωρίζει πως, παρά την εφαρμογή πολλών από τα κοινοτικά προγράμματα, σε πρόσφατη τηλεοπτική εκπομπή του προγράμματος Newsnight του BBC παρουσιάστηκαν σαφή στοιχεία για την ύπαρξη προγράμματος συστηματικής αναπαραγωγής ειδικά στη Ρουμανία, όπου ανατρέφονται παιδιά για εξαγωγή και πώληση. Ήταν ένα τρομερό πρόγραμμα, μολονότι συμφωνώ πως ο κοινωνικός αποκλεισμός αποτελεί σοβαρό παράγοντα για την εμφάνιση των φρικτών αυτών φαινομένων. Υπήρχαν παιδιά που ανατρέφονταν ειδικά για να σταλούν σε ίδρυμα, από όπου πωλήθηκαν στη συνέχεια σε ανθρώπους που πήγαν στη χώρα για να αγοράσουν μωρά.
<P>
Υπάρχει επίσης το πρόβλημα της πορνογραφίας στο Internet. Η Πολωνία είναι μία από τις χώρες από όπου μεταδίδεται κατά κύριο λόγο μεγάλο μέρος του πορνογραφικού υλικού. Δεν είναι αρκετό να διαθέτουμε αυτά τα μικρά προγράμματα με τη μικρή χρηματοδότηση. Τι κάνουμε πραγματικά στο πλαίσιο των προενταξιακών συζητήσεων με αυτές τις χώρες προκειμένου να καταστήσουμε απολύτως ξεκάθαρη την άποψή μας πως η κατάσταση αυτή είναι απαράδεκτη;

<SPEAKER ID=176 NAME="Verheugen">
Κυρία βουλευτή, θα σας εκθέσω για άλλη μια φορά τα συναισθήματά μου για το συγκεκριμένο ζήτημα και όχι μόνο τη νομική πλευρά του. Το όλο πρόβλημα δεν θα ήταν δυνατόν να δημιουργηθεί και δεν θα υφίστατο αν δεν υπήρχε στις πλούσιες κοινωνίες μας, μεταξύ των άλλων και στα κράτη μέλη της Ευρωπαϊκής Ένωσης, ζήτηση για τις τρομερές αυτές υπηρεσίες. Το όλο πρόβλημα δημιουργείται μόνο και μόνο επειδή υπάρχουν άνθρωποι στις κοινωνίες μας που πληρώνουν γι' αυτά. Στη Ρουμανία δεν υπάρχουν τέτοιοι άνθρωποι, που να πληρώνουν γι' αυτά. Υπάρχουν όμως στη χώρα που μένουμε, σε όλες τις γείτονες χώρες, σε όλες τις χώρες της Ευρωπαϊκής Ένωσης.
<P>
Θα ήμουν ευγνώμων στην αξιότιμη βουλευτή αν επεσήμαινε, πριν αναφερθεί στην ερώτησή της σε μια από τις φτωχότερες χώρες της Ευρώπης, ότι η πραγματική ευθύνη γι' αυτά τα τρομερά εγκλήματα ανήκει σε εκείνους που πληρώνουν γι' αυτά και δημιουργούν τη ζήτηση.
<P>
Τώρα περνάω στο θέμα της Ρουμανίας. Όπως γνωρίζετε, το ζήτημα των παιδιών στη Ρουμανία είναι ένα από τα ζητήματα με τα οποία ασχολείται εντατικότατα η Επιτροπή, καθώς και εγώ προσωπικά. Δεν υπάρχει ούτε ένα θέμα στον τομέα των προενταξιακών διαπραγματεύσεων, εκτός ίσως από την ασφάλεια των σταθμών παραγωγής ατομικής ενέργειας, με το οποίο να έχω ασχοληθεί περισσότερο από την κατάσταση των παιδιών στη Ρουμανία, καθώς και το πρόβλημα που θίξατε.
<P>
Δεν μπορώ να επιβεβαιώσω ότι το τηλεοπτικό ρεπορτάζ του BBC είναι ορθό. Το γεγονός ότι μια εκπομπή είναι του BBC δεν σημαίνει αυτόματα ότι είναι ακριβής. Δεν θέλω όμως να πω με αυτό ότι είναι εσφαλμένη. Απλώς δεν είμαστε σε θέση να την επιβεβαιώσουμε. Γι' αυτό μού είναι δύσκολο να σας απαντήσω με ένα ναι ή ένα όχι αν στη συγκεκριμένη χώρα μεγαλώνουν παιδιά με σκοπό τη σεξουαλική εκμετάλλευση. Το μόνο που μπορώ να σας πω είναι ότι η Επιτροπή, όπως προέκυψε άλλωστε και την περασμένη εβδομάδα στις Βρυξέλλες κατά την ακρόαση του Κοινοβουλίου για το ζήτημα των παιδιών στη Ρουμανία, κάνει πραγματικά ό,τι μπορεί προκειμένου να βελτιώσει την κατάσταση των παιδιών στη συγκεκριμένη χώρα.
<P>
Σας λέω, κυρία βουλευτή, ότι στην προσπάθειά μας αυτή υπερβαίνουμε κατά πολύ τα όρια των καθηκόντων μας και ουσιαστικά υπερβαίνουμε επίσης τα όρια του πολιτικά επιτρεπτού στο πλαίσιο προενταξιακών διαπραγματεύσεων. Θεωρώ όμως σωστές τις ενέργειές μας, γιατί κατά την άποψή μου είναι και αυτό ένα ζήτημα ανθρωπίνων δικαιωμάτων που πρέπει να εξετάζεται με βάση τα πολιτικά κριτήρια που ισχύουν για την ένταξη. Πρέπει όμως να πω σαφέστατα γι' άλλη μια φορά ότι δεν δέχομαι πως θα μπορούσε να παρουσιαστεί - δεν πιστεύω ότι αυτός ήταν ο σκοπός σας, κυρία βουλευτή - σαν ιδιαίτερο πρόβλημα των υπό ένταξη ή των υποψηφίων για ένταξη χωρών. Πρόκειται για ένα πρόβλημα με το οποίο όλοι οι Ευρωπαίοι έχουν λόγο να ασχοληθούν. Εφόσον ασχολούμαστε με το θέμα τι κάνουμε στη Ρουμανία ή σε άλλες χώρες για να καταπολεμήσουμε την προσφορά, παρακαλώ το Κοινοβούλιο να ασχοληθεί και με το θέμα τι κάνουμε για να καταπολεμήσουμε τη ζήτηση.

<SPEAKER ID=177 NAME="Πρόεδρος">


<SPEAKER ID=178 NAME="Αννα Καραμάνου">
Ερώτηση αριθ. 36 της κ. (H-0289/00):
<P>
Θέμα: Αλβανικά δίκτυα πορνείας στην Ευρώπη Σύμφωνα με πληροφορίες που δημοσίευσε πρόσφατα η εφημερίδα "Le Monde";, αλβανοί έμποροι λευκής σαρκός, επωφελούμενοι από τον πόλεμο στο Κοσσυφοπέδιο και τα κυκλώματα λαθρομετανάστευσης που δρουν μεταξύ Αλβανίας και Ιταλίας, εκμεταλλεύονται σεξουαλικά περίπου τριακόσιες χιλιάδες γυναίκες στη Γαλλία, τη Γερμανία και τη Βοσνία. Η υποταγή των γυναικών και ο εξαναγκασμός σε πορνεία εξασφαλίζεται με απειλές και άσκηση βίας, ενώ οι αλβανοί προαγωγοί συχνά προσποιούνται ότι είναι Κοσοβάροι, για να αποκτήσουν το καθεστώς του πρόσφυγα.
<P>
Ερωτάται η Επιτροπή, τι μέτρα λαμβάνει και τι πολιτικές προωθεί για την καταπολέμηση του φαινομένου, εάν διαθέτει στοιχεία για το μηχανισμό αυξανόμενης διακίνησης γυναικών από χώρες της ανατολικής Ευρώπης, τι αποτελέσματα έχουν επιτευχθεί μέσω διαφόρων προγραμμάτων και πώς προωθείται η εναρμόνιση της ποινικής νομοθεσίας των κρατών μελών και ο συντονισμός των προσπαθειών για την καταπολέμηση της σωματεμπορίας.
<P>
Δεύτερο μέρος
<P>
Ερωτήσεις προς την κ. Schreyer
<SPEAKER ID=179 NAME="Vitorino">
Κύριε Πρόεδρε, η Επιτροπή γνωρίζει πάρα πολύ καλά την ανάγκη για την ανάληψη συντονισμένων δράσεων σε ευρωπαϊκό επίπεδο, οι οποίες να είναι επίσης πολυκλαδικού χαρακτήρα, τόσο για την πρόληψη όσο και για την καταπολέμηση του εμπορίου λευκής σαρκός με θύματα γυναίκες, όπως φάνηκε διεξοδικά από τις δύο ανακοινώσεις που απηύθυνε στο Ευρωπαϊκό Κοινοβούλιο σχετικά με αυτό το θέμα, την πρώτη τον Νοέμβριο του 1997 και τη δεύτερη τον Δεκέμβριο του 1998.
<P>
Η Επιτροπή έχει υποστηρίξει και θα συνεχίζει να υποστηρίζει διάφορες μη κυβερνητικές οργανώσεις που δραστηριοποιούνται σε αυτόν τον τομέα σε διάφορες υποψήφιες χώρες, και πρόσφατα χρηματοδότησε δύο εκστρατείες πρόληψης τις οποίες θεωρούμε πολύ κατάλληλες, μία στην Πολωνία και την άλλη στην Ουγγαρία, και παράλληλα τέτοιου είδους εκστρατείες χρηματοδοτήθηκαν από την κυβέρνηση των ΗΠΑ στα πλαίσια της υπερατλαντικής συμφωνίας, όσον αφορά την πρόληψη του εμπορίου λευκής σαρκός με σκοπό την εκμετάλλευση γυναικών στην Ουκρανία και τη Βουλγαρία.
<P>
Στον τομέα της συνεργασίας των αστυνομικών αρχών, η Επιτροπή υπενθυμίζει ότι η Europol έλαβε το 1996 από το Συμβούλιο εντολή για την καταπολέμηση του εμπορίου λευκής σαρκός, με ουσιαστικό στόχο να εξασφαλιστεί η εξάλειψη των δικτύων εμπορίου λευκής σαρκός που δρουν στην Ευρώπη. Όσον αφορά τα ζητήματα ποινικού χαρακτήρα, η Επιτροπή επαναλαμβάνει εδώ ότι στόχος της είναι να υποβάλει ως το τέλος του τρέχοντος εξαμήνου στο Συμβούλιο και στο Ευρωπαϊκό Κοινοβούλιο μια σειρά προτάσεων νομοθετικού χαρακτήρα, που έχουν ως στόχο να προχωρήσουν πέρα από την κοινή δράση του Φεβρουαρίου του 1997 και να εφαρμόσουν τα προβλεπόμενα στην παράγραφο αριθ. 48 των συμπερασμάτων του Ευρωπαϊκού Συμβουλίου του Τάμπερε, αποσκοπώντας στη λήψη μιας απόφασης πλαίσιο που να αποβλέπει στον καθορισμό, την ποινικοποίηση και την κοινή επιβολή κυρώσεων για το εμπόριο λευκής σαρκός.
<P>
Τέλος, η Επιτροπή τονίζει επίσης ότι μέσω των προγραμμάτων STOP και DAPHNE έχει ήδη χρηματοδοτήσει πολυάριθμα σχέδια συνεργασίας και κατάρτισης στον τομέα της καταπολέμησης του εμπορίου λευκής σαρκός, και συγκεκριμένα ενάντια στο εμπόριο λευκής σαρκός με σκοπό τη σεξουαλική εκμετάλλευση των γυναικών, συνδέοντας σε αυτά τα προγράμματα όλους τους σχετικούς πρωταγωνιστές, είτε πρόκειται για αστυνομικές και δικαστικές αρχές, μη κυβερνητικές οργανώσεις ή κοινωνικές υπηρεσίες. Η Επιτροπή προτίθεται να υποβάλει στο Ευρωπαϊκό Κοινοβούλιο κατά το έτος 2000 νέα νομική βάση για το πρόγραμμα STOP για την περίοδο 2001-2005. Και σε αυτή τη νέα νομική βάση του προγράμματος STOP θα είναι επίσης δυνατή η χρηματοδότηση των σχεδίων για την καταπολέμηση του εμπορίου λευκής σαρκός, που θα υποβληθούν από μη κυβερνητικές οργανώσεις καθώς και από δημόσιες αρχές των ιδίων των υποψήφιων χωρών.
<P>
Τέλος, όσον αφορά την κατάσταση στην Αλβανία, η Επιτροπή παραδέχεται ότι τα δίκτυα εμπορίου λευκής σαρκός που προέρχονται από τα Βαλκάνια αποτελούν σοβαρό πρόβλημα λόγω του αυξανόμενου αριθμού των περιπτώσεων που παρατηρούνται στις ευρωπαϊκές χώρες. Και από αυτήν την άποψη παραδεχόμαστε ότι στο πλαίσιο του συμφώνου σταθερότητας για τα Βαλκάνια θα πρέπει να αποτελεί προτεραιότητα η καταπολέμηση του εμπορίου λευκής σαρκός. Μπορώ ακόμη να πω στην κυρία βουλευτή ότι μια ομάδα εμπειρογνωμόνων εργάζεται ήδη προκειμένου να καθορίσει τις καλύτερες δράσεις καταπολέμησης των δικτύων εμπόρων λευκής σαρκός και ότι πρόσφατα εγώ ο ίδιος σε επίσκεψή μου στην Ελλάδα είχα την ευκαιρία να ανταλλάξω εντυπώσεις με τον Υπουργό Εσωτερικών της εν λόγω χώρας, ούτως ώστε να έχουμε τη συνεργασία της κυβέρνησης της χώρας αυτής για τον καθορισμό αυτών των δράσεων και των προτεραιοτήτων, ακολουθώντας τη δράση που η Ελλάδα αναλαμβάνει ήδη στα πλαίσια του διμερούς σχεδίου όσον αφορά το εμπόριο λευκής σαρκός στα Βαλκάνια.

<SPEAKER ID=180 NAME="Καραμάνου">
Κύριε Επίτροπε, σας ευχαριστώ για την απάντησή σας, η οποία εν μέρει με ικανοποιεί, διότι γνωρίζω και το προσωπικό ενδιαφέρον σας και τις πρωτοβουλίες που έχετε αναλάβει προς την κατεύθυνση της καταπολέμησης των κυκλωμάτων σωματεμπορίας. Ωστόσο, πρέπει να παραδεχθούμε ότι μέχρι στιγμής δεν είμαστε αποτελεσματικοί, αφού τα κυκλώματα αυτά πολλαπλασιάζονται και τελευταία είχαμε μαρτυρίες για την δράση της εκμετάλλευσης, ιδιαίτερα των αλβανίδων και των κοσοβάρων γυναικών. Ασφαλώς το υπό συζήτηση θέμα συνδέεται και με τις οικονομικές, κοινωνικές και πολιτικές συνθήκες που επικρατούν στα Βαλκάνια και που οδηγούν στην εξαθλίωση και στην υπερεκμετάλλευση ευάλωτων ομάδων του πληθυσμού, όπως είναι οι γυναίκες. Όμως, κύριε Επίτροπε, θα πρέπει να παραδεχθούμε ότι η παρέμβαση των θεσμικών οργάνων της Ένωσης δεν είναι ούτε επαρκής, ούτε αποτελεσματική. Γνωρίζετε, κύριε Επίτροπε, ότι λειτουργούν ακόμη και στρατόπεδα συγκέντρωσης όπου οι γυναίκες βιάζονται πριν οδηγηθούν στην πορνεία; Οι ευρωπαίες γυναίκες αναρωτιούνται ειδικότερα αν υπάρχει πολιτική βούληση για την εξάρθρωση των εγκληματικών κυκλωμάτων σωματεμπορίας, εάν υπάρχει αστυνομική και δικαστική συνεργασία, αλλά και εάν υπάρχουν μέτρα υποστήριξης των θυμάτων.

<SPEAKER ID=181 NAME="Vitorino">
Συμφωνώ με την άποψη της κυρίας βουλευτή ότι σε αυτόν τον αγώνα υπάρχουν ακόμη πολλά που πρέπει να γίνουν, και γι' αυτόν τον λόγο είναι σημαντική η δήλωση που έκανα σήμερα, σύμφωνα με την οποία η Επιτροπή παραδέχεται ότι στο πλαίσιο του συμφώνου σταθερότητας για τα Βαλκάνια χρειάζεται να δοθεί προτεραιότητα στην καταπολέμηση του εμπορίου λευκής σαρκός. Εξάλλου, η δημιουργία των συνθηκών οικονομικής και κοινωνικής ομαλότητας στην ευρύτερη περιοχή των Βαλκανίων είναι ένα από τα απαραίτητα μέσα για την καταπολέμηση του κοινωνικού αποκλεισμού, και κατά συνέπεια για την καταπολέμηση του εμπορίου λευκής σαρκός. Εν πάση περιπτώσει, η Επιτροπή παραδέχεται ότι δεν υπάρχουν πλήρως αξιόπιστα στατιστικά στοιχεία σχετικά με τον ετήσιο όγκο εμπορίου λευκής σαρκός, και μπορώ να σας πω ότι εργαζόμαστε εντατικά για να καλύψουμε την ανάγκη για μεγαλύτερο συντονισμό και ενημέρωση μεταξύ των αστυνομικών δυνάμεων των κρατών μελών και της Europol, προκειμένου να μπορέσουμε να έχουμε μια πιο ρεαλιστική και σαφή εικόνα της διάστασης του προβλήματος. Υπάρχει η δέσμευση της μελλοντικής σουηδικής Προεδρίας ότι στις αρχές του επόμενου χρόνου θα προτείνει στο Συμβούλιο Δικαιοσύνης και Εσωτερικών Υποθέσεων μια δέσμη μέτρων εναρμόνισης των στατιστικών στοιχείων που αφορούν εγκληματικές ενέργειες, προκειμένου να μπορούμε να έχουμε μια ακριβέστερη και σαφέστερη αξιολόγηση των διαστάσεων αυτής της δράσης.
<P>
Όσον αφορά τις εκστρατείες, πρέπει να πω στην κυρία βουλευτή ότι η αξιολόγηση της Επιτροπής καταλήγει στο συμπέρασμα ότι οι εκστρατείες ήταν επιτυχείς, από την άποψη ότι αφενός συνέβαλαν στη σημαντική αύξηση της συνειδητοποίησης των κινδύνων που ενέχει το εμπόριο λευκής σαρκός στις χώρες πρόελευσης και αφετέρου κινητοποίησαν επίσης τη συνεργασία και τις προσπάθειες των αστυνομικών και δικαστικών αρχών των υποψήφιων χωρών. Υπάρχει ωστόσο ένα πρόβλημα το οποίο παραδέχομαι πως είναι δύσκολο να αντιμετωπιστεί: σήμερα δηλαδή πολλές από αυτές τις χώρες δεν αποτελούν πλέον χώρες προέλευσης, αλλά απλά χώρες διέλευσης των γυναικών που πέφτουν θύματα των εμπόρων λευκής σαρκός, και αυτό προϋποθέτει την ανάπτυξη της ικανότητας συνεργασίας της Europol με τις αστυνομικές δυνάμεις των υποψήφιων χωρών. Τον περασμένο μόλις μήνα ψήφισε το Συμβούλιο την εντολή ο διευθυντής της Europol να μπορεί να προβαίνει σε αυτή τη διμερή συνεργασία αυτού του σώματος με τις αστυνομικές αρχές των υποψήφιων χωρών. Πιστεύω πως από αυτή την άποψη βρισκόμαστε σε καλό δρόμο.

<SPEAKER ID=182 NAME="Πρόεδρος">
Θα σας ζητήσω να είστε σύντομοι και θα είμαι και εγώ σύντομος. Αυτός είναι ο Κανονισμός του Σώματος. Σας ενημερώνω πως το Παράρτημα II, μέρος B, παράγραφος 3, του Κανονισμού περιέχει κάποιες συστάσεις για περιπτώσεις όπως η παρούσα, στις οποίες δεν υπάρχει χρόνος για την υποβολή των ερωτήσεων. Για τον λόγο αυτό και κατ' εφαρμογή των εν λόγω συστάσεων, θα επιτρέψουμε μόνο μία συμπληρωματική ερώτηση για κάθε θέμα και μόνο 30 δευτερόλεπτα, που θα μπορούσαν να γίνουν το πολύ 35, για να αναδιατυπωθούν οι ερωτήσεις.

<SPEAKER ID=183 NAME="Πρόεδρος">


<SPEAKER ID=184 NAME="Marνa Izquierdo Rojo">
Ερώτηση αριθ. 37 της κ. (H-0272/00):
<P>
Θέμα: Η χρηματοδότηση δραστηριοτήτων της εξωτερικής πολιτικής στο Κοσσυφοπέδιο από τον προϋπολογισμό του γεωργικού τομέα Όσον αφορά τις δημοσιονομικές προβλέψεις, πρόκειται να χρηματοδοτηθούν οι δαπάνες για το Κοσσυφοπέδιο από τον προϋπολογισμό του γεωργικού τομέα; Πρόκειται να διατεθούν 300 εκατομμύρια ευρώ από τις θέσεις του προϋπολογισμού που προορίζονται για τη χρηματοδότηση της γεωργίας για να καλυφθούν οι ανάγκες στο Κοσσυφοπέδιο;

<SPEAKER ID=185 LANGUAGE="DE" NAME="Schreyer">
Κύριε Πρόεδρε, κυρία βουλευτή, η ανοικοδόμηση του Κοσσυφοπεδίου και η σταθεροποίηση της Νοτιοανατολικής Ευρώπης συγκαταλέγονται στα σημαντικότερα καθήκοντα της Ευρωπαϊκής Ένωσης στα επόμενα χρόνια. Τούτο τονίστηκε σε πολλά ψηφίσματα του Συμβουλίου και του Κοινοβουλίου, το τελευταίο ήταν στη Λισαβόνα, και για την Επιτροπή αναμφίβολα το καθήκον αυτό αποτελεί ανάγκη και έχει μεγάλη προτεραιότητα.
<P>
Πρέπει συνεπώς να οριστούν στον σχεδιασμό του προϋπολογισμού οι απαραίτητοι πόροι για το καθήκον αυτό. Το εν λόγω καθήκον δεν περιλαμβανόταν ακόμη στην απόφαση του Συμβουλίου για τις δημοσιονομικές προοπτικές 2000 - 2006 κατά τη Σύνοδο Κορυφής που έγινε την περασμένη άνοιξη στο Βερολίνο. Επιτρέψτε μου να σας υπενθυμίσω ότι η απόφαση για την Ατζέντα 2000 συνέπεσε με την ημέρα έναρξης του πολέμου στο Κοσσυφοπέδιο. Με τη διοργανική συμφωνία για τις δημοσιονομικές προοπτικές που συνήφθη τον Μάιο του 1999 μεταξύ Κοινοβουλίου, Συμβουλίου και Επιτροπής το Συμβούλιο και το Κοινοβούλιο καθόρισαν ότι ενόψει των εξελίξεων στα Βαλκάνια η Επιτροπή καλείται να υποβάλει τις απαιτούμενες δημοσιονομικές προτάσεις, εν ανάγκη υποβάλλοντας πρόταση αναθεώρησης των δημοσιονομικών προοπτικών. Ακριβώς σε αυτό το αίτημα ανταποκρίνεται η Επιτροπή, κυρία βουλευτή.
<P>
Τα σχετικά βήματα που έκανε η Επιτροπή είναι τα ακόλουθα: πρώτον, εκτίμηση του ποσού που απαιτείται για τη βοήθεια από τον προϋπολογισμό, δεύτερον, θέσπιση νέων προτεραιοτήτων στο πλαίσιο των δραστηριοτήτων της εξωτερικής πολιτικής προκειμένου να διατεθούν μέσω ανακατανομών πόροι για τη Νοτιοανατολική Ευρώπη και, τρίτον, πρόταση για ανακατανομή μεταξύ των κατηγοριών, δηλαδή μεταξύ των διαφόρων τομέων της πολιτικής, για το υπόλοιπο ποσό που απαιτείται. Η πρόταση για ανακατανομή 300 δις ευρώ από τις προβλεπόμενες μέγιστες δαπάνες για τη γεωργία οφείλεται μεταξύ άλλων και στο γεγονός ότι η δημοσιονομική προοπτική προβλέπει αύξηση 2,8 δις ευρώ για τις γεωργικές δαπάνες από το 2000 στο 2001. Εφόσον το Συμβούλιο μείωσε τις εγγραφές στον προϋπολογισμό για το 2000 κατά 400 εκατομμύρια ευρώ σε σχέση με το μέγιστο ποσό, δηλαδή την οροφή, που προβλεπόταν για το 2000, η μέγιστη αύξηση για τον επόμενο χρόνο θα ανερχόταν τελικά σε 3,2 δις ευρώ.
<P>
Αντίθετα, για τον τομέα της εξωτερικής βοήθειας θα προέκυπτε, από τα μεγέθη της δημοσιονομικής προοπτικής και μόνο, μείωση των δαπανών για το επόμενο σε σχέση με το τρέχον έτος, και θεωρώ ότι συμφωνούμε πως αυτό δεν αντιστοιχεί ουσιαστικά στην πραγματική κατάσταση και στις πραγματικές ανάγκες. Για τον λόγο αυτό η Επιτροπή αποφάσισε να προτείνει στην αρμοδία επί του προϋπολογισμού αρχή να γίνει ανακατανομή 300 δις ευρώ, έτσι ώστε η αύξηση των γεωργικών δαπανών να μειωθεί ανάλογα. Ελπίζω ότι και το Κοινοβούλιο θα υποστηρίξει την πρόταση της Επιτροπής ενόψει της πραγματικής κατάστασης.

<SPEAKER ID=186 NAME="Izquierdo Rojo">
Η κυρία Επίτροπος επιβεβαιώνει τις υποψίες μας, που σίγουρα ο Επίτροπος Fischler αποκρύπτει και κρύβεται. Δεν με εκπλήσσει το γεγονός πως έφυγε από την αίθουσα πριν από δέκα μόλις λεπτά, επειδή αυτή η πρόταση είναι επαίσχυντη: αφαιρεί από τη γεωργία ένα ποσό που αντιστοιχεί στην πληρωμή μιας αποστολής των Ηνωμένων Εθνών στο Κοσσυφοπέδιο με πόρους της Ευρωπαϊκής Ένωσης και με πόρους της γεωργικής πολιτικής. Πρόκειται για έναν Επίτροπο που αρνείται στους γεωργούς τις ενισχύσεις για τους καρπούς με κέλυφος - την παραγωγή των οποίων πρόκειται να χάσουν - που αρνείται στη γεωργία της Ευρώπης τις ενισχύσεις για την καταπολέμηση της ξηρασίας.
<P>
Όλα αυτά αποδεικνύουν ότι η Agenda 2000 ήταν μια μεγαλοπρεπής απάτη. Αυτό αποτελεί ντροπή για τη γεωργία της Ευρώπης. Δεν εκπλήσσομαι που ενόψει αυτής της χαώδους κατάστασης ο αρμόδιος Επίτροπος... Ντροπή· Ντροπή·

<SPEAKER ID=187 NAME="Martin, David W">
Κύριε Πρόεδρε, με κίνδυνο να προκαλέσω την οργή της κ. Izquierdo θα ήθελα να συμφωνήσω με την Επίτροπο. Θέλω να της επισημάνω πως είναι πολύ καλύτερα να μειωθεί ο ρυθμός ανάπτυξης της γεωργίας προκειμένου να προστατευθούν τα χρήματα που διατίθενται σήμερα στους πάμπτωχους του κόσμου, διαφορετικά θα έπρεπε να συρρικνωθούν περαιτέρω οι δημοσιονομικές θέσεις στην κατηγορία 4. Θα ήταν απαράδεκτο να εξευρεθούν χρήματα για το Κοσσυφοπέδιο - κάτι που υποστηρίζω - εις βάρος των πάμπτωχων του κόσμου. Συμφωνεί με αυτό η Επίτροπος;

<SPEAKER ID=188 LANGUAGE="DE" NAME="Schreyer">
Κύριε βουλευτή, σας ευχαριστώ για τα λόγια σας. Επιτρέψτε μου επίσης να διευκρινίσω ότι πραγματικά δεν είναι στον χαρακτήρα του συναδέλφου μου κ. Fischler να κρύβεται. Είναι σαφές ότι υπάρχουν νέες προτεραιότητες, νέα καθήκοντα, και ο καθένας πρέπει, και εδώ στο Σώμα, να υποβάλει πρόταση για τον τρόπο δημοσιονομικής διασφάλισης των εν λόγω νέων προτεραιοτήτων. Εκ μέρους της Επιτροπής έγινε το βήμα που προβλέπεται στη διοργανική συμφωνία, δηλαδή να εξεταστεί κατά πόσον είναι δυνατές οι ανακατανομές στην ανάλογη κατηγορία και κατόπιν να υποβληθεί άλλη πρόταση. Το εξετάσαμε αυτό διεξοδικά. Ο κ. Patten και ο κ. Nielson κατέληξαν στο συμπέρασμα ότι μέχρι το 2006 θα μπορούσαν να αναδιανεμηθούν συνολικά στον τομέα της εξωτερικής βοήθειας για τη Νοτιοανατολική Ευρώπη 1,6 δις ευρώ, και θεωρώ πως πρέπει πραγματικά να αναγνωριστεί πως πραγματοποιήθηκε το συγκεκριμένο βήμα.
<P>
Υπάρχει πέρα από αυτό και μια άλλη ανάγκη χρηματοδότησης, και διαπιστώνω για άλλη μια φορά πως ο ρυθμός ανάπτυξης στον τομέα της γεωργικής πολιτικής είναι για το επόμενο έτος εξαιρετικά υψηλός, και ο συνάδελφός μου Fischler υπολόγισε φυσικά με μεγάλη ακρίβεια κατά πόσον είναι εφικτή μια μείωση των γεωργικών δαπανών κατά το ποσόν αυτό, που είναι μικρό για τον γεωργικό προϋπολογισμό. Θέλω να δηλώσω επίσης καθαρά στο σημείο αυτό πως αυτή η ανακατανομή δεν θα έχει φυσικά καμία επίπτωση στις εισοδηματικές ενισχύσεις των αγροτών. Επίσης, πρέπει να επισημάνω ότι η Επιτροπή θα προτείνει μάλιστα για τον επόμενο χρόνο να αυξηθούν και να φθάσουν στο ανώτατο όριο οι δαπάνες που προβλέπονται για την προώθηση της ανάπτυξης της υπαίθρου. Πιστεύω όμως ότι αποτελεί κοινή μας ευθύνη να βρούμε μια λύση και στον δημοσιονομικό τομέα για τη σημαντική αυτή δέσμευση που έχει αναλάβει η Ευρωπαϊκή Ένωση στην περιοχή της Νοτιοανατολικής Ευρώπης.

<SPEAKER ID=189 NAME="Πρόεδρος">


<SPEAKER ID=190 NAME="Gφran Fδrm">
Ερώτηση αριθ. 38 του κ. (H-0287/00):
<P>
Θέμα: Διαρθρωτικά μέτρα που πρέπει να ληφθούν για την αντιμετώπιση των καθυστερήσεων στις πληρωμές Ο προϋπολογισμός της ΕΕ παρουσιάζει έλλειμμα επειδή οι εγκρίσεις δαπανών ανταποκρίνονται σε πολύ μικρό βαθμό στις πληρωμές. Οι πληρωμές ως ποσοστό των συνολικών αναλήψεων υποχρεώσεων μειώνονται εδώ και πολλά χρόνια και, σύμφωνα με πληροφορίες, μόλις φτάνουν το 80% των αναλήψεων υποχρεώσεων που καταβάλλονται. Το γεγονός αυτό οφείλεται, μεταξύ άλλων, στην καθυστέρηση της υλοποίησης των σχεδίων της Ένωσης. Ο παραλογισμός αυτού του συστήματος φαίνεται όλο και πιο καθαρά· τα κράτη μέλη της ΕΕ αναλαμβάνουν να χρηματοδοτήσουν δραστηριότητες υπό την αιγίδα της Ένωσης ενώ καθυστερεί η υλοποίηση των σχεδίων που έχουν χάσει από καιρό τη νομιμότητά τους και τα οποία, με το σύστημα αυτό, κατά εντελώς παράλογο τρόπο, συνεχίζουν να χρηματοδοτούνται. Η κατάσταση αυτή είναι απαράδεκτη, ιδίως αν ληφθεί υπόψη η αρνητική τάση της κοινής γνώμης σε ορισμένα κράτη μέλη.
<P>
Τι διαρθρωτικά μέτρα απαιτούνται, κατά τη γνώμη της Επιτροπής, προκειμένου να αντιμετωπιστούν οι καθυστερήσεις στις πληρωμές;
<P>
Ερωτήσεις προς τον κ. Kinnock
<SPEAKER ID=191 LANGUAGE="DE" NAME="Schreyer">
Κύριε Πρόεδρε, η Επιτροπή κάνει τα πάντα για να ικανοποιήσει εντός 60 ημερών τις κανονικές αιτήσεις πληρωμών. Το μεγαλύτερο μέρος των λογαριασμών πληρώνεται όντως μέσα στο διάστημα αυτό και ο αριθμός περιπτώσεων υπέρβασης της προθεσμίας ευτυχώς μειώνεται. Η ερώτηση του βουλευτού όμως προφανώς δεν αναφέρεται μόνο στη διαδικασία των πληρωμών με τη στενή της έννοια, αλλά και στο ερώτημα πόσες συνολικά αναλήψεις υποχρεώσεων εκκρεμούν ακόμη από προηγούμενα οικονομικά έτη. Συγκεκριμένα, πρόκειται λοιπόν για το διάστημα που μεσολαβεί μεταξύ της πρώτης ανάληψης υποχρεώσεων για μια δραστηριότητα και μιας συγκεκριμένης σύμβασης και του διαστήματος που μεσολαβεί μεταξύ της ανάληψης της υποχρέωσης και της καταβολής των πληρωμών.
<P>
Τον περασμένο χρόνο η Επιτροπή υπέβαλε στην αρμοδία επί του προϋπολογισμού αρχή ένα έγγραφο εργασίας που περιλαμβάνει εκτενή ανάλυση της εξέλιξης - κατανεμημένη ανά τομείς και τους αντίστοιχους βασικούς παράγοντες - και προτείνει μέτρα επίλυσης του προβλήματος. Τα στοιχεία της ανάλυσης αυτής ενημερώνονται τώρα από την Επιτροπή. Ως προς το ύψος, το ποσόν των υποχρεώσεων που έπρεπε να βεβαιωθεί το 1999, που πρέπει δηλαδή να καταβληθεί ως πληρωμές σε επόμενα έτη, θα αντιστοιχεί στο τέλος του χρόνου σε περίπου 71 δις ευρώ.
<P>
Εκ των πραγμάτων, η εξέλιξη των παλαιών βαρών επηρεάζεται από αρκετούς παράγοντες, και θεωρώ σημαντικό να το διευκρινίσω αυτό εδώ. Ο πρώτος παράγοντας είναι η αναλογία μεταξύ πιστώσεων αναλήψεων υποχρεώσεων και πιστώσεων πληρωμών που εγγράφει ετησίως στον προϋπολογισμό η αρμοδία επί του προϋπολογισμού αρχή. Για το έτος 2000 π.χ. οι πιστώσεις αναλήψεων υποχρεώσεων που εγγράφηκαν στον προϋπολογισμό ήταν κατά περίπου 4 δις ευρώ περισσότερες από τις πιστώσεις πληρωμών.
<P>
Ο δεύτερος παράγοντας αφορά τη χρησιμοποίηση των δημοσιονομικών αυτών κονδυλίων, δηλαδή τόσο των πιστώσεων αναλήψεων υποχρεώσεων όσο και των πιστώσεων πληρωμών. Τέλος, σημαντικό ρόλο παίζει ή κατάργηση εκείνων των αναλήψεων υποχρεώσεων για τις οποίες δεν αναμένεται πια αίτηση πληρωμής, των αδρανών αναλήψεων υποχρεώσεων - μια έκφραση κάπως παραπλανητική - για τις οποίες είναι σαφές ότι δεν πρόκειται πλέον να μετατραπούν σε συγκεκριμένες υποχρεώσεις και συγκεκριμένες υποχρεώσεις πληρωμών.
<P>
Η Επιτροπή όμως δεν μπορεί να συμφωνήσει με την άποψη του κ. βουλευτή ότι με την καθυστέρηση της εκτέλεσης κοινοτικών σχεδίων αυτά καθίστανται εντελώς παράνομα, αντίθετα μάλιστα. Μόλις η Επιτροπή καταλήξει στο συμπέρασμα ότι δεν αναμένονται πια για ένα σχέδιο αιτιολογημένες αιτήσεις πληρωμής, όπως π.χ. στην περίπτωση της αναστολής ή της εγκατάλειψης του σχεδίου, προβαίνει σε αποδέσμευση των αντίστοιχων πιστώσεων. Αυτό συνέβη το 1999 για ποσό ύψους περίπου ενός δις ευρώ.
<P>
Πρέπει να υπογραμμίσω ότι πολλά κοινοτικά προγράμματα χαρακτηρίζονται από χρονική μετατόπιση μεταξύ γενικών πιστώσεων ανάληψης υποχρεώσεων και της μεταφοράς τους σε συγκεκριμένα σχέδια. Έτσι συμβαίνει π.χ. στα πολυετή προγράμματα, και από ποσοτική άποψη το σημαντικότερο είναι εδώ τα διαρθρωτικά ταμεία, που ως γνωστόν έχουν μοιρασμένη διοίκηση, δηλαδή η Επιτροπή εγγράφει πιστώσεις ανάληψης υποχρεώσεων και αυτές κατόπιν μεταφέρονται σε συγκεκριμένα σχέδια σε επίπεδο κρατών μελών.
<P>
Για να βελτιωθεί η χρονική προσέγγιση μεταξύ έγκρισης, συγκεκριμένης μεταφοράς και πληρωμής, είναι σημαντικό από τη μια να ορίσει η αρμοδία επί του προϋπολογισμού αρχή μια ισόρροπη σχέση πιστώσεων υποχρεώσεων και πιστώσεων πληρωμών και από την άλλη να υπάρχει πραγματική πίεση για τη γρήγορη υλοποίηση των προγραμμάτων. Η Επιτροπή συζήτησε μόλις σήμερα για το θέμα αυτό στο πλαίσιο της αναθεώρησης του δημοσιονομικού κανονισμού, και μπορώ να σας διαβεβαιώσω ότι θα τροποποιήσουμε τους κανόνες έτσι ώστε να γίνει χρονικά πιο αυστηρή η διαδικασία. Ελπίζω ότι θα υποστηρίξετε την προσπάθειά μας!

<SPEAKER ID=192 LANGUAGE="SV" NAME="Fδrm">
Ευχαριστώ για την απάντηση. Με χαροποιεί το γεγονός ότι η Επιτροπή έχει όντως επισημάνει το πρόβλημα και σκέφτεται να κάνει ό,τι μπορεί, ώστε να φροντίσει να καταβάλλονται οι πληρωμές ταχύτερα.
<P>
Πριν λίγο καιρό στην Επιτροπή Προϋπολογισμών ο Επίτροπος κ. Patten επεσήμανε ότι, στην κατηγορία 4 υπάρχουν δεσμεύσεις που ανελήφθησαν πριν 8,5 έτη και για τις οποίες δεν έχουν καταβληθεί καθόλου πληρωμές. Αυτό το γεγονός υποδηλώνει είτε ότι υπάρχουν μεγάλα προβλήματα σε ό,τι αφορά την αποτελεσματικότητα κατά την εκτέλεση του προϋπολογισμού, είτε ότι θα έπρεπε όντως να είχαμε κάποια μορφή προθεσμίας ή stupstock, κάτι που θα ήταν πιο αυστηρό όταν πρόκειται για την παραγραφή παλαιών δεσμεύσεων. Ίσως να αποτελούν και τα δύο αυτά ενδεχόμενα ένα πρόβλημα για το οποίο η Επιτροπή θα έπρεπε εν τοιαύτη περιπτώσει να λάβει μέτρα.

<SPEAKER ID=193 LANGUAGE="DE" NAME="Schreyer">
Κύριε βουλευτή, μια ανάλυση έδειξε ότι η μεταφορά των πιστώσεων ανάληψης υποχρεώσεων σε συγκεκριμένες συμβάσεις διαρκεί περίπου ενάμιση χρόνο. Αυτό είναι αρκετά καλό, υπάρχουν όμως και παλιές αδρανείς αναλήψεις υποχρεώσεων και μπορώ να σας πω ότι πρόσφατα διατέθηκαν, πέραν των 60 θέσεων που είχαν αποφασισθεί για το SCR τον περασμένο Δεκέμβριο, άλλες 20 θέσεις για να δούμε ποιες αναλήψεις υποχρεώσεων δεν συνεπάγονται πλέον υποχρεώσεις και να μπορέσει κατά κάποιον τρόπο να ξεκαθαριστεί το θέμα. Σας ευχαριστώ θερμά που θίξατε το ζήτημα. Αυτός ακριβώς είναι ο δρόμος που θα βαδίσει η Επιτροπή κατά την αναθεώρηση του δημοσιονομικού κανονισμού, και ως εκ τούτου πιστεύω ότι έχω έναν υποστηρικτή στο Κοινοβούλιο.

<SPEAKER ID=194 LANGUAGE="DE" NAME="Rόbig">
Κύριε Πρόεδρε, με ενδιαφέρει να μάθω κατά πόσον πιστεύετε πως μια άμεση πληρωμή από πλευράς των ευρωπαϊκών θεσμικών οργάνων, όπως ουσιαστικά προβλέπεται στην υπό εκπόνηση οδηγία late payment, θα μπορούσε να βελτιώσει σημαντικά και το γόητρο της Ευρωπαϊκής Ένωσης. Σκοπεύετε να εφαρμόσετε μεθόδους συγκριτικής αξιολόγησης ή βέλτιστης πρακτικής;

<SPEAKER ID=195 LANGUAGE="DE" NAME="Schreyer">
Κύριε βουλευτή, πράγματι είναι πολύ ουσιαστικό σημείο για τη βελτίωση της φήμης της Ένωσης η ανάγκη να μειωθεί το προαναφερθέν διάστημα μεταξύ - θα το πω έτσι - υποσχέσεων και των συγκεκριμένων συμβάσεων και να γίνονται πληρωμές όταν υποβάλλονται λογαριασμοί, δηλαδή αιτιολογημένες αιτήσεις πληρωμής. Φυσικά, η συγκριτική αξιολόγηση αναφέρεται στο γεγονός ότι δεν πρέπει να περνούν πια περισσότερες από 60 ημέρες, και, όπως είπα, όλο και περισσότερες πληρωμές γίνονται στο διάστημα αυτό. Βέβαια, ο στόχος είναι να μην έχουμε ουσιαστικά καμία πλέον εξαίρεση.

<SPEAKER ID=196 NAME="Πρόεδρος">
Ευχαριστώ πολύ, κυρία Schreyer.
<P>
Καθώς εξαντλήθηκε ο χρόνος που παραχωρήθηκε στην κ. Schreyer, η ερώτηση 39 θα απαντηθεί γραπτώς.

<SPEAKER ID=197 NAME="Πρόεδρος">


<SPEAKER ID=198 NAME="Martin Callanan">
Ερώτηση αριθ. 40 του κ. (H-0332/00):
<P>
Θέμα: Θεσμική μεταρρύθμιση Στο Σχέδιο Δράσης σχετικά με τη μεταρρύθμιση αναφέρεται ότι ένας "εξωτερικός νομικός εμπειρογνώμων"; θα πρέπει να συμμετέχει σε πειθαρχικά συμβούλια με την ιδιότητα του συμβούλου.
<P>
Ποιός είναι ο επακριβής ορισμός της έννοιας "εξωτερικός νομικός εμπειρογνώμων"; και ποιά νομική ειδικότητα θα απαιτηθεί να έχει το εν λόγω άτομο;

<SPEAKER ID=199 NAME="Kinnock">
Στο παρόν στάδιο η Επιτροπή υλοποιεί τις διάφορες δράσεις που παρουσιάζονται στη Λευκή Βίβλο για τη μεταρρύθμιση της Επιτροπής ή επεξεργάζεται τη νομική βάση για την υλοποίησή τους.
<P>
Στην ερώτησή του ο αξιότιμος βουλευτής αναφέρεται κατά πάσα πιθανότητα στις δράσεις 57 και 58 του σχεδίου δράσης για τη στρατηγική μεταρρύθμισης, όπου προβλέπεται, μεταξύ άλλων, η δέσμευση για υποβολή προτάσεων σχετικά με τη συγκρότηση ενός διοργανικού πειθαρχικού συμβουλίου.
<P>
Το εν λόγω σχέδιο δράσης δεν προβλέπει εντούτοις τη συμμετοχή στο συμβούλιο εξωτερικού νομικού εμπειρογνώμονα. Η Επιτροπή θα παρουσιάσει λεπτομερείς προτάσεις για τον εκσυγχρονισμό των πειθαρχικών διαδικασιών και των σχετικών ρυθμίσεων σε ένα συμβουλευτικό έγγραφο που προγραμματίζεται να δημοσιευθεί τον Οκτώβριο. Το έγγραφο θα περιλαμβάνει συστάσεις για τη βελτίωση των διοικητικών διαδικασιών και για την πραγματοποίηση σχετικών τροποποιήσεων στον Κανονισμό Υπηρεσιακής Κατάστασης. Η διαβούλευση επί αυτών των προτάσεων αποτελεί νομική απαίτηση και οι απόψεις του Κοινοβουλίου και των κρατών μελών, καθώς και του προσωπικού, θα ληφθούν φυσικά υπόψη σε όλα τα σχετικά ζητήματα, μεταξύ των οποίων το ενδεχόμενο χρησιμοποίησης εξωτερικού εμπειρογνώμονα στο διοργανικό πειθαρχικό συμβούλιο.

<SPEAKER ID=200 NAME="Callanan">
Ευχαριστώ τον Επίτροπο για την απάντησή του.
<P>
Ύστερα από την υπόθεση Van Buitenen και την ειλικρινά αξιοθρήνητη αντίδραση της Επιτροπής επ' αυτής δεν εξετάζεται η περίπτωση μήπως τα πειθαρχικά αυτά συμβούλια - και ιδιαίτερα αυτά που αφορούν τους καταγγέλλοντες δυσλειτουργίες - πρέπει να είναι εντελώς ανεξάρτητα από την Επιτροπή;

<SPEAKER ID=201 NAME="Kinnock">
Ευχαριστώ τον αξιότιμο βουλευτή για την ερώτησή του. Ο χειρισμός της υπόθεσης του κ. van Buitenen πραγματοποιήθηκε σε απόλυτη συμφωνία με τον υφιστάμενο Κανονισμό Υπηρεσιακής Κατάστασης και, με όποιον τρόπο κι αν εξετασθεί, είμαι βέβαιος πως κάθε αμερόληπτος άνθρωπος θα καταλήξει αναγκαστικά σε αυτό το συμπέρασμα.
<P>
Όσον αφορά τις καταγγελίες δυσλειτουργιών, και όπως ενδεχομένως να γνωρίζει ο αξιότιμος βουλευτής, θα υποβάλουμε πολύ εκτενείς προτάσεις για ριζική αλλαγή των τρεχουσών διατάξεων, οι οποίες, όταν εφαρμοστούν - ευελπιστώ με τη βοήθεια του Ευρωπαϊκού Κοινοβουλίου ως νομοθετικού σώματος - θα παράσχουν στα θεσμικά όργανα της Ευρωπαϊκής Ένωσης το καλύτερο, το δικαιότερο και το αποτελεσματικότερο σύστημα διασφάλισης της πλήρους δυνατότητας των υπαλλήλων να ασκούν με κάθε αποτελεσματικότητα το καθήκον τους, αναφορικά με τις καταγγελίες των υπονοιών τους για υφιστάμενες δυσλειτουργίες.

<SPEAKER ID=202 NAME="Πρόεδρος">


<SPEAKER ID=203 NAME="Christopher Heaton-Harris">
Ερώτηση αριθ. 41 του κ. (H-0342/00):
<P>
Θέμα: Θεσμική αναμόρφωση Σήμερα το "σφύριγμα"; σημαίνει ότι ένα μέλος του προσωπικού της Επιτροπής παραβαίνει αυτομάτως τα άρθρα 12 και 17 του Κανονισμού της Επιτροπής. Ως εκ τούτου, όποιος υπάλληλος ενεργήσει κατ' αυτόν τον τρόπο θα υποστεί σίγουρα κυρώσεις.
<P>
Το σημείο 47 του προγράμματος δράσης της Επιτροπής αναφέρεται σ' αυτήν την κατάσταση, χωρίς όμως να προβλέπει κάποια λύση. Πως σκέφτεται η Επιτροπή να αντιμετωπίσει το θέμα αυτό; Εξετάζουν τώρα οι υπηρεσίες της το εν λόγω πρόβλημα, και αν το πράττουν, ποια είναι τα μέλη του Προεδρείου ή των Γενικών Διευθύνσεων που ασχολούνται ενεργά με την αναζήτηση λύσης σ' αυτή την αντιφατική κατάσταση;
<P>
Ερωτήσεις προς τον κ. Byrne
<SPEAKER ID=204 NAME="Kinnock">
Κύριε Πρόεδρε, η ερώτηση του αξιότιμου βουλευτή αναφέρεται στις προτάσεις της Επιτροπής σχετικά με την καταγγελία δυσλειτουργιών, προτάσεις που περιέχονται στο συμβουλευτικό έγγραφο που ενέκρινε η Επιτροπή στις 18 Ιανουαρίου 2000 σχετικά με τη μεταρρύθμιση. Ύστερα από αυτό εκτέθηκαν λεπτομερέστεροι προσανατολισμοί στη Λευκή Βίβλο σχετικά με τη μεταρρύθμιση της Επιτροπής, η οποία εγκρίθηκε, δημοσιεύθηκε και παρουσιάστηκε στο Ευρωπαϊκό Κοινοβούλιο την 1η Μαρτίου.
<P>
Απαντώντας συγκεκριμένα στην ερώτηση του αξιότιμου βουλευτή, τα άρθρα 12 και 17 του τρέχοντος Κανονισμού Υπηρεσιακής Κατάστασης δεν εμποδίζουν τα μέλη του προσωπικού να καταγγέλλουν δυσλειτουργίες εντός της Επιτροπής, και συνεπώς δεν αποτελεί παραβίαση κανόνων η ακριβής καταγγελία υπονοιών ή ανησυχιών από υπαλλήλους.
<P>
Επιπλέον, στην απόφαση της Επιτροπής πέρυσι τον Ιούνιο, όσον αφορά την εφαρμογή του ιδρυτικού κανονισμού της Υπηρεσίας για την Καταπολέμηση της Απάτης, της OLAF, προβλέπεται ρητώς ότι οι μόνιμοι και λοιποί υπάλληλοι της Επιτροπής "που διαθέτουν αποδεικτικά στοιχεία για την ενδεχόμενη ύπαρξη απάτης, διαφθοράς ή οποιασδήποτε άλλης παράνομης δραστηριότητας που ζημιώνει τα συμφέροντα των Κοινοτήτων" , οφείλουν να ενημερώνουν τον επικεφαλής της υπηρεσίας τους ή τον Γενικό Γραμματέα ή τον Διευθυντή της OLAF.
<P>
Στο νομικό αυτό κείμενο διασφαλίζεται επίσης σαφώς ότι, οι μόνιμοι και λοιποί υπάλληλοι της Επιτροπής "δεν πρέπει να υφίστανται άνιση ή διακριτική μεταχείριση ως αποτέλεσμα της κοινοποίησης των εν λόγω πληροφοριών" . Κατά συνέπεια, τα άρθρα 12 και 17 του Κανονισμού Υπηρεσιακής Κατάστασης δεν εμποδίζουν το προσωπικό να καταγγέλλει δυσλειτουργίες είτε στο πλαίσιο της Επιτροπής είτε στην OLAF. Σε καμία περίπτωση δεν θα ασκηθεί πειθαρχική δίωξη ως αποτέλεσμα αυτών των καταγγελιών.
<P>
Στη Λευκή Βίβλο για τη μεταρρύθμιση και αλλού η Επιτροπή έχει αναλάβει άμεσες δεσμεύσεις για μεταρρυθμίσεις που θα βελτιώσουν περαιτέρω τους κανόνες που αφορούν τις καταγγελίες πιθανολογούμενων δυσλειτουργιών. Απαιτούνται ακριβέστεροι κανόνες σχετικά με τα δικαιώματα και τις υποχρεώσεις των υπαλλήλων να καταγγέλλουν δυσλειτουργίες μέσω εσωτερικών διαύλων και στην OLAF, και χρειάζεται να καταρτισθούν και να προταθούν κανόνες για τον καθορισμό εξωτερικών διαύλων όσον αφορά τις καταγγελίες πιθανολογούμενων δυσλειτουργιών, κάτι που θα γίνει.
<P>
Οι κανόνες αυτοί για τις καταγγελίες δυσλειτουργιών θα προταθούν προς εισαγωγή στον τροποποιημένο Κανονισμό Υπηρεσιακής Κατάστασης και όσοι υπάλληλοι συμμορφώνονται με αυτούς δεν θα υφίστανται πειθαρχική δίωξη. Η Επιτροπή θα παρουσιάσει λεπτομερείς προτάσεις στο πλαίσιο εγγράφου που έχει προγραμματιστεί για τον Οκρώβριο του τρέχοντος έτους. Όπως απαιτεί η νομοθεσία, θα διεξαχθούν διαβουλεύσεις επί αυτών των προτάσεων με το προσωπικό και με τα υπόλοιπα θεσμικά όργανα της Ευρωπαϊκής Ένωσης.
<P>
Οι προπαρασκευαστικές εργασίες σχετικά με τις προτάσεις είναι υπό εξέλιξη στους κόλπους της Γενικής Διεύθυνσης Διοίκησης. Ένα μέλος του γραφείου μου είναι υπεύθυνο ως ειδικός για τη μεταρρύθμιση της πολιτικής προσωπικού, όπου περιλαμβάνονται και οι καταγγελίες δυσλειτουργιών, και άλλοι εμπλέκονται φυσικά ενεργά στο όλο ζήτημα.

<SPEAKER ID=205 NAME="Heaton-Harris">
Σε συνέχεια της ερώτησής μου, όπως μόλις επεσήμανε ο Επίτροπος, η Επιτροπή συντάσσει επί του παρόντος τον χάρτη της περί "καταγγελίας δυσλειτουργιών"; έως έναν βαθμό. Κατά πόσον τούτο θα οριοθετηθεί π.χ. στο πλαίσιο των κανόνων της σουηδικής ή της βρετανικής κυβέρνησης σχετικά με τέτοιου είδους καταγγελίες; Θα μπορούσε ο Επίτροπος να ενημερώσει το Κοινοβούλιο σε ποια ακριβώς κατάσταση βρίσκεται σήμερα ο Paul van Buitenen; Εξακολουθεί να υφίσταται πειθαρχικές διώξεις από την Επιτροπή και κατά πόσον του επεστράφησαν οι αποδοχές που του είχαν παρακρατηθεί στο παρελθόν;

<SPEAKER ID=206 NAME="Kinnock">
Ευχαριστώ τον αξιότιμο βουλευτή για την ερώτησή του. Πρώτον, για την κατάρτιση των προτάσεων σχετικά με τις καταγγελίες δυσλειτουργιών θα ληφθούν πλήρως υπόψη οι βέλτιστες πρακτικές σε αρκετά από τα κράτη μέλη. Η Επιτροπή είναι απολύτως ενήμερη για τη διάταξη που υφίσταται από παλιά στις σκανδιναβικές δημοκρατίες και που περιελήφθη τελευταία και στο Ηνωμένο Βασίλειο, στον νόμο περί δημοσιοποίησης στοιχείων, καθώς και αρκετές άλλες ανάλογες νομοθετικές πράξεις.
<P>
Όπως αναμένει ο αξιότιμος βουλευτής, το θεσμικό αυτό όργανο θα λάβει υπόψη του το εύρος της διάταξης και θα προσπαθήσει να εξασφαλίσει πως, όσον αφορά τη δυνατότητα πρόσβασης και χρησιμοποίησης καθώς και την ασφαλή εξέλιξη της σταδιοδρομίας, θα διαθέτουμε το καλύτερο σύστημα που μπορεί να επιτευχθεί, ώστε να διασφαλίζει την ύπαρξη αποτελεσματικού μηχανισμού για τις καταγγελίες δυσλειτουργιών, επειδή θεωρούμε τον εν λόγω μηχανισμό κατάλληλο συμπλήρωμα της σωστής συμπεριφοράς σε μια διεθνή διοίκηση με ευθύνη έναντι του κοινού.
<P>
Όσον αφορά τον κ. van Buitenen, την 1η Απριλίου ανέλαβε καθήκοντα σε μια πολύ υπεύθυνη θέση της Γενικής Διεύθυνσης Υγείας και Προστασίας του Καταναλωτή, στο Λουξεμβούργο, κάτι που ικανοποιεί τις προσδοκίες του Κοινοβουλίου. Δεν υφίσταται πλέον καμία πειθαρχική δίωξη, και ο αξιότιμος βουλευτής θα πρέπει να γνωρίζει πως αμέσως μετά το τέλος της περιόδου διαθεσιμότητάς του, τον Απρίλιο του περασμένου έτους, αποκαταστάθηκαν οι πλήρεις αποδοχές, οι όροι εργασίας, η θέση και τα συνταξιοδοτικά δικαιώματα του κ. van Buitenen, όπως και όλα τα υπόλοιπα δικαιώματά του. Όπως προανέφερα στο Σώμα, λίγο μετά το τέλος της περιόδου διαθεσιμότητάς του γνωστοποιήθηκε στον κ. van Buitenen ότι μπορούσε να αναζητήσει σε οποιοδήποτε θεσμικό όργανο της Ευρωπαϊκής Ένωσης θέση εργασίας για την οποία θα διέθετε τα προσόντα. Υπέβαλε μερικές αιτήσεις, μεταξύ των οποίων και για μια θέση στην Επιτροπή, για την οποία επελέγη, και βρίσκομαι στην ευχάριστη θέση να πω ότι διορίστηκε όπερ έδει.

<SPEAKER ID=207 NAME="Πρόεδρος">
Ευχαριστούμε τον Αντιπρόεδρο Kinnock για τις απαντήσεις του.
<P>
Καθώς εξαντλήθηκε ο χρόνος που παραχωρήθηκε στον κ. Kinnock, οι ερωτήσεις 42 και 43 θα απαντηθούν γραπτώς.

<SPEAKER ID=208 NAME="Πρόεδρος">
Oι ερωτήσεις 44 έως 48 καθίστανται άκυρες, δεδομένου ότι οι συντάκτες τους δεν είναι παρόντες.

<SPEAKER ID=209 NAME="Lone Dybkjζr">
Ερώτηση αριθ. 49 του κ. (H-0284/00):
<P>
Θέμα: "Mψllergεrdens Vivaldi" - Πόνι Shetland Στις 15 Μαΐου 1997, η Επιτροπή Αναφορών χαρακτήρισε μη παραδεκτή μια αναφορά σχετικά με ένα πόνι Shetland της Δανίας, το "Mollegεrdens Vivaldi" , που οι σουηδικές αρχές αρνούνται να καταχωρίσουν ως αναπαραγωγικό επιβήτορα. Στην απάντηση που έδωσε στις 29 Οκτωβρίου 1997, η Επιτροπή κατέληγε ότι η άρνηση των σουηδικών αρχών ήταν αντίθετη με την απόφαση 96/78 της Επιτροπής της 10ης Ιανουαρίου 1996 και με την οδηγία 90/427 της 26ης Ιουνίου 1990 και έκτοτε η Σουηδία τροποποίησε τη νομοθεσία της επί του θέματος. Ωστόσο, η Επιτροπή δεν έχει ακόμη επιβεβαιώσει αν οι σουηδικές αρχές τηρούν επί του παρόντος τις ισχύουσες διατάξεις της ΕΕ.
<P>
Σύμφωνα με πληροφορίες που παρέσχε φέτος η Εταιρεία Πόνι Shetland, η Σουηδία δεν τηρεί αυτές τις διατάξεις στο μέτρο που ένας επιβήτορας πρέπει, ακόμη και σήμερα, να είναι επιλέξιμος για πριμοδότηση στον επιβήτορα για να μπορεί να χρησιμοποιηθεί στη Σουηδία. Για να λάβουν έγκριση αναπαραγωγής στη Σουηδία, οι επιβήτορες πρέπει να υποβληθούν σε εξέταση αναγνώρισης της μητέρας που θα τους επιτρέψει να εγγραφούν στα σουηδικά γενεαλογικά μητρώα. Το σύστημα αυτό είναι μάλλον αντίθετο με τις ισχύουσες ευρωπαϊκές διατάξεις δυνάμει των οποίων επιβήτορας εγκεκριμένος σε κράτος μέλος είναι αυτόματα εγκεκριμένος και στα άλλα κράτη μέλη.
<P>
Εκτιμά η Επιτροπή ότι οι σουηδικές αρχές τηρούν τις κοινοτικές διατάξεις; Εάν όχι, με ποιο τρόπο προτίθεται να διασφαλίσει την τήρηση της σχετικής νομοθεσίας της ΕΕ από τη Σουηδία;

<SPEAKER ID=210 NAME="Byrne">
Οι σουηδικές αρχές αρνήθηκαν να καταχωρίσουν στα γενεαλογικά μητρώα τους για τα πόνι Shetland έναν πρώτης τάξεως επιβήτορα, ένα πόνι Shetland της Δανίας, το "Vivaldi";, και τους απογόνους του. Η διένεξη μεταξύ ενός θαρραλέου, θα έλεγα, ιδιώτη ιπποτρόφου από ένα κράτος μέλος και μιας εταιρείας ιπποτροφίας από ένα άλλο κράτος μέλος αποκαλύπτει ανεπάρκειες στην εφαρμογή εκ μέρους των κρατών μελών τόσο του πνεύματος όσο και του γράμματος της σχετικής κοινοτικής νομοθεσίας, και συγκεκριμένα της οδηγίας 90/427, σχετικά με τους ζωοτεχνικούς και γενεαλογικούς όρους που διέπουν το ενδοκοινοτικό εμπόριο ιπποειδών.
<P>
Θέλω να σας υπενθυμίσω πως είναι ευθύνη των κρατών μελών να εξασφαλίσουν πως, όλες οι διαφορές επιλύονται με ενέργειες των αρμόδιων αρχών σε συνεργασία με την οργάνωση που τηρεί το μητρώο της ίδιας ράτσας ή και το γενεαλογικό μητρώο της ράτσας.
<P>
Ύστερα από τις έρευνές της, η Επιτροπή βεβαιώθηκε επισήμως πως οι κανόνες των σουηδικών μητρώων ήταν σύμφωνοι με την κοινοτική νομοθεσία. Ωστόσο, υπό το φως νέων στοιχείων, η Επιτροπή δεσμεύεται να επιληφθεί και πάλι της υπόθεσης και να διοργανώσει μια αποστολή ζωοτεχνικής επιθεώρησης, εάν χρειαστεί.

<SPEAKER ID=211 LANGUAGE="DA" NAME="Dybkjζr">
Θα ήθελα να ευχαριστήσω για την απάντηση. Να υποθέσω ότι η Επιτροπή θα λάβει άμεσα δράση σε αυτό το ζήτημα ή μήπως πρέπει για άλλη μια φορά να προσφύγει κανείς στην Επιτροπή προκειμένου να δρομολογηθεί αυτή η υπόθεση; Θα ήθελα να πω ότι το θέμα αφορά έναν μεμονωμένο πολίτη, ο οποίος υφίσταται οικονομικό πλήγμα. Είναι κάτι που κοστίζει αφάνταστα πολλά χρήματα. Όπως γνωρίζουμε ορισμένοι από εμάς που ασχολούμαστε με τον κλάδο των αλόγων, στην υπόθεση παίζονται απίστευτα χρηματικά ποσά. Έχει κοστίσει τεράστια ποσά σε έναν συνηθισμένο πολίτη που έχει κάνει τα άλογα επάγγελμά του διότι οι σουηδικές εταιρίες δεν ήθελαν να αναγνωρίσουν τον επιβήτορά του. Γι' αυτό ακριβώς θέλω να ρωτήσω εάν είναι απαραίτητο για άλλη μια φορά να προσφύγει γι' αυτό το θέμα ή θα μπορούσε κανείς να προσδοκά - με όλες αυτές τις κουβέντες ότι η Επιτροπή θέλει να κάνει πράγματα για τους πολίτες - πως η Επιτροπή θα λάβει η ίδια πάραυτα την πρωτοβουλία;

<SPEAKER ID=212 NAME="Byrne">
Ευχαριστώ τη βουλευτή για τη συμπληρωματική της ερώτηση. Όπως επεσήμανα παραπάνω, πρόκειται κατά βάση για ζήτημα μεταξύ δύο κρατών μελών. Η Εταιρεία Εκτροφής της Δανίας θα έπρεπε να εξετάσει το θέμα αυτό μαζί με την αντίστοιχη Εταιρεία της Σουηδίας. Στην πραγματικότητα, η Επιτροπή δεν είναι αρμόδια να ασχοληθεί περισσότερο με αυτή την υπόθεση, αλλά θα το πράξει, όπως προανέφερα, σε μια προσπάθεια να βοηθήσει τον ιδιώτη ιπποτρόφο, που - συμφωνώ απόλυτα με την άποψή σας - δεν θα πρέπει να υποχρεωθεί να ξαναρχίσει την ίδια διαδικασία, αναζητώντας αποτέλεσμα στο συγκεκριμένο ζήτημα. Όπως προείπα, υπό το φως νέων στοιχείων, η Επιτροπή δεσμεύεται να επιληφθεί και πάλι της υπόθεση διοργανώνοντας, εν ανάγκη, αποστολή ζωοτεχνικής επιθεώρησης, εφόσον απαιτηθεί.

<SPEAKER ID=213 NAME="McKenna">
Ο τρόπος διεξαγωγής της ώρας των ερωτήσεων είναι απαράδεκτος. Πρώτον, δεν αρχίζει εγκαίρως. Είχαμε συναντήσεις Ομάδων και παρακολουθούσα την οθόνη: περάσατε από την ερώτηση 41 στην ερώτηση 49. Έτσι είναι αδύνατον να παρίστανται οι βουλευτές. Επιπλέον, η ώρα των ερωτήσεων δεν άρχισε την προγραμματισμένη βάσει της ημερήσιας διάταξης ώρα. Πώς περιμένετε να εργαστούμε υπό αυτές τις συνθήκες; Είναι ουσιαστικά αδύνατον για εμάς, και δεν είναι δίκαιη η διαδικασία.

<SPEAKER ID=214 NAME="Πρόεδρος">
Κυρία McKenna, η ώρα των ερωτήσεων της σημερινής ημέρας επικυρώθηκε από την Ολομέλεια του Κοινοβουλίου. Δόθηκαν εξηγήσεις σήμερα το πρωί, κατά την έναρξη της συνεδρίασης, αποδεχτήκαμε κάποιους κανόνες και παρακάμψαμε ερωτήσεις όταν οι συντάκτες τους απουσίαζαν. Επομένως, λυπάμαι πολύ, αλλά θα τερματίσουμε την ώρα των ερωτήσεων. Ευχαριστούμε ιδιαιτέρως τον κ. Byrne που ήταν παρών όλο το απόγευμα για να μπορέσει να δώσει απαντήσεις.
<P>
Καθώς εξαντλήθηκε ο χρόνος που παραχωρήθηκε στην Επιτροπή για την ώρα των ερωτήσεων, οι ερωτήσεις 50 έως 93 θα απαντηθούν γραπτώς.
<P>
Η ώρα των ερωτήσεων προς την Επιτροπή έληξε. (Η συνεδρίαση διακοπείσα στις 20.10 συνεχίζεται στις 21.00)

<CHAPTER ID=9>
Κατάσταση στην Τουρκία
<SPEAKER ID=215 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στην Τουρκία.

<SPEAKER ID=216 NAME="Gama">
Κύριε Πρόεδρε, κυρίες και κύριοι βουλευτές, η σημερινή ημέρα σηματοδοτεί ένα εξαιρετικά σημαντικό βήμα για τις σχέσεις ανάμεσα στην Τουρκία και την Ευρωπαϊκή Ένωση, ιδίως όσον αφορά την εφαρμογή των αποφάσεων του Ελσίνκι. Τρία ολόκληρα χρόνια είχε να πραγματοποιηθεί συνάντηση του Συμβουλίου Σύνδεσης Ευρωπαϊκής Ένωσης - Τουρκίας, ενώ καμία παρόμοια συνεδρίαση δεν είχε λάβει χώρα από τότε που έγιναν οι διαβουλεύσεις, οι οποίες οδήγησαν στον καθορισμό των κριτηρίων του Ελσίνκι. Επρόκειτο για μια σημαντική συνάντηση, η ημερήσια διάταξη της οποίας περιελάμβανε, εκτός από εξέχοντα θέματα που αφορούν τον πολιτικό διάλογο, και τη λήψη χειροπιαστών αποφάσεων, οι οποίες θα οδηγήσουν σε πρόοδο της διαπραγματευτικής διαδικασίας, και συγκεκριμένα στη σύσταση οκτώ υποεπιτροπών που από τώρα και στο εξής θα δώσουν τη δυνατότητα στην Επιτροπή, εκπροσωπούμενη προς τον σκοπό αυτό από τον Επίτροπο κ. Gόnter Verheugen, να θέσει σε εφαρμογή μια αυστηρή διαδικασία αξιολόγησης των επιδόσεων, αλλά και να ξεκινήσει τις διαπραγματεύσεις στον τομέα των υπηρεσιών και των δημοσίων συμβάσεων, διαπραγματεύσεις που θα συμβάλουν στην αύξηση του υφιστάμενου σήμερα βαθμού ελευθέρωσης των εμπορικών συναλλαγών ανάμεσα στην Ένωση και την Τουρκία.
<P>
Η Τουρκία, μετά τον καθορισμό των κριτηρίων του Ελσίνκι, αλλά και χάρη στην ίδια την εξέλιξη που σημειώθηκε στη χώρα, σημείωσε σταθερά βήματα προς την έναρξη της συγκεκριμένης διαπραγμάτευσης, τα οποία οφείλει να διατηρήσει, ενώ αναλάμβανε σταδιακά τη δέσμευση να πραγματοποιήσει ή να σχεδιάσει την πραγματοποίηση ενός ευρέως φάσματος μεταρρυθμίσεων σε θεσμικό και νομοθετικό επίπεδο. Πρόκειται για βήματα προόδου τα οποία κινούνται προς τη σωστή κατεύθυνση, για βήματα που προφανώς συνεχίζουν ακόμη να σημειώνουν καθυστερήσεις ή και διακοπές, αλλά που μόνο η έμπρακτη προώθηση αυτής της διαδικασίας θα μπορέσει να διασφαλίσει την πλήρη επιτυχία τους. Εξ ου και η σημασία της αξιολόγησης των επιδόσεων που βρίσκεται σε στάδιο προετοιμασίας, εξ ου και η σημασία της δέσμευσης της Τουρκίας όσον αφορά την ενσωμάτωση του κοινοτικού κεκτημένου καθώς και αναφορικά με τη συμμόρφωση προς τα κριτήρια της Κοπεγχάγης. Στο πλαίσιο του πολιτικού διαλόγου με την τουρκική αντιπροσωπεία μπορέσαμε να καταγράψουμε τις επιτευχθείσες προόδους, αλλά και να διατυπώσουμε παρατηρήσεις σχετικά με οτιδήποτε συνιστά, κατά τη γνώμη μας, ανεπάρκεια σε θεσμικό και σε νομικό επίπεδο και στο ζήτημα της ίδιας της υλοποίησης των οικονομικών πολιτικών.
<P>
Τη σημερινή συνάντηση θα ακολουθήσει σύντομα μια συνεδρίαση μιας επιτροπής σύνδεσης, η οποία θα προχωρήσει σε λεπτομερέστερη εξέταση αυτών των θεμάτων. Οφείλουμε επίσης να υπογραμμίσουμε ότι κατά την προετοιμασία αυτού του Συμβουλίου Σύνδεσης εκδηλώθηκε ένα ιδιαίτερα εποικοδομητικό πνεύμα, όσον αφορά τον καθορισμό της κοινής θέσης που θα υποστήριζαν οι Δεκαπέντε στο πλαίσιο του εν λόγω Συμβουλίου Σύνδεσης. Αυτό σημαίνει βεβαίως πως επιτελέσθηκε επίσης ένα πολύ διεξοδικό έργο και σε συνεργασία με την ελληνική αντιπροσωπεία, η οποία παρακολουθεί την εξέλιξη αυτής της υπόθεσης με όλη τη σημασία που της προσδίδουν οι διπλωματικοί κύκλοι των Αθηνών, αλλά που τη σήμερον ημέρα επίσης κινείται με βάση το πνεύμα της διπλωματικής προσέγγισης με τη γειτονική χώρα, το οποίο καταγράφεται μετά τον σεισμό που έπληξε την Τουρκία και τη συνεπακόλουθη αλληλεγγύη που επέδειξε η Ελλάδα. Πρόκειται για μια πρόοδο στις διμερείς σχέσεις η οποία θα επηρεάσει σε μεγάλο βαθμό τη μελλοντική εξέλιξη αυτής της υπόθεσης, μια πρόοδο που θα επηρεάσει τις σχέσεις ανάμεσα στις δύο χώρες και που σίγουρα θα συμβάλει, εκ παραλλήλου με την παρούσα διαπραγμάτευση μεταξύ Ευρωπαϊκής Ένωσης και Τουρκίας, στη διαμόρφωση ευνοϊκού κλίματος και στην ανάληψη δεσμεύσεων ενόψει της διευθέτησης του κυπριακού προβλήματος.
<P>
Καταβάλλουμε προσπάθειες προς τη σωστή κατεύθυνση, υπάρχουν μεν ανεπάρκειες, αλλά η ορθή και σταθερή αυτή κατεύθυνση είναι η μοναδική που είναι σε θέση να εγγυηθεί ότι η Τουρκία, η μεγάλη αυτή χώρα, θα μπορέσει να κάνει τα ενδεδειγμένα βήματα προς τον οικονομικό και θεσμικό εκσυγχρονισμό της και να προχωρήσει σε πλήρη ενσωμάτωση στους κόλπους των σύγχρονων δημοκρατικών κοινωνιών.

<SPEAKER ID=217 NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, επιδοκιμάζω εξαιρετικά τη σημερινή συζήτηση ως ευκαιρία για να γίνει τέσσερεις μήνες μετά από τη Σύνοδο Κορυφής του Ελσίνκι ένας πρώτος απολογισμός, και μάλιστα σε σχέση με το Συμβούλιο Σύνδεσης, για το οποίο μόλις μίλησε ο Πρόεδρος του Συμβουλίου. Η απόφαση του Ελσίνκι είναι φανερό ότι επέφερε μόνιμη αλλαγή στο κλίμα που επικρατούσε μεταξύ Ευρωπαϊκής Ένωσης και Τουρκίας. Επιτέλους είναι και πάλι δυνατόν να συζητήσουμε από κοινού για όλα τα ζητήματα με ανοιχτό και κριτικό πνεύμα. Διεξάγεται και πάλι ενισχυμένος πολιτικός διάλογος σε όλα τα επίπεδα.
<P>
Η σημερινή συνεδρίαση σφραγίστηκε από την εποικοδομητική και ανοιχτή συζήτηση, και έτσι μπορώ να πω ότι ο γενικός απολογισμός είναι οπωσδήποτε πολλά υποσχόμενος, ακόμη κι αν φυσικά υπάρχουν ταυτόχρονα, όπως πάντα σε τέτοιες περιπτώσεις, θετικά και αρνητικά στοιχεία.
<P>
Στο Ελσίνκι τονίστηκε πρώτα απ' όλα ότι η τήρηση των πολιτικών κριτηρίων για την ένταξη συνιστά απαραίτητη προϋπόθεση για την έναρξη διαπραγματεύσεων. Τα πολιτικά κριτήρια της Κοπεγχάγης αφορούν τη δημοκρατία, το κράτος δικαίου, τα ανθρώπινα δικαιώματα και την προστασία των μειονοτήτων. Η Τουρκία μέχρι τώρα δεν έχει εκπληρώσει τα εν λόγω κριτήρια. Κατά συνέπεια, οι διαπραγματεύσεις θα αρχίσουν μόνον αφού συμβεί αυτό. Στο μεσοδιάστημα βέβαια θα υπάρξει για την Τουρκία, όπως και για τις υπόλοιπες υποψήφιες χώρες, μια στρατηγική προσέγγισης και ένας ενισχυμένος πολιτικός διάλογος. Το κύριο από τα στοιχεία της στρατηγικής προσέγγισης θα είναι η προενταξιακή εταιρική σχέση που προετοιμάζουμε τώρα και στην οποία ορίζονται οι βραχυπρόθεσμες και μεσοπρόθεσμες προτεραιότητες που πρέπει να υλοποιήσει η Τουρκία σύμφωνα με τα κριτήρια της Κοπεγχάγης στους τομείς της πολιτικής, της οικονομίας και του κοινοτικού κεκτημένου. Σκοπεύουμε να παρουσιάσουμε την πρώτη προενταξιακή εταιρική σχέση το φθινόπωρο του τρέχοντος έτους.
<P>
Θεωρώ ότι η προενταξιακή εταιρική σχέση θα αποτελέσει κεντρικό μέσο για την επίσπευση των πολιτικών και οικονομικών μεταρρυθμίσεων στην Τουρκία. Στις συνομιλίες μας στις Βρυξέλλες, στο Λουξεμβούργο και στην Αγκυρα καταστήσαμε απόλυτα σαφές ότι στην προενταξιακή εταιρική σχέση πρέπει να γίνει αναφορά σε σημαντικά ζητήματα που αφορούν τη διαδικασία εκδημοκρατισμού και τα ανθρώπινα δικαιώματα.
<P>
Για την αξιολόγηση των επιδόσεων μίλησε ήδη ο Πρόεδρος του Συμβουλίου, και έτσι δεν είναι ανάγκη να μιλήσω και εγώ. Θα ήθελα να πω κάτι ακόμη για την πολιτική κατάσταση στην Τουρκία. Θα συμφωνήσετε βεβαίως μαζί μου ότι τους τελευταίους μήνες μια αλληλουχία γεγονότων προκάλεσε ασφαλώς ανησυχίες. Έτσι, καταδικάστηκαν π.χ. 18 μέλη του φιλοκουρδικού Δημοκρατικού Λαϊκού Κόμματος σε φυλάκιση τριών ετών και εννέα μηνών και φυλακίσθηκαν τρία ηγετικά μέλη του συγκεκριμένου κόμματος, που όμως απελευθερώθηκαν λίγο αργότερα. Οι τρεις δήμαρχοι που ανήκουν στο Δημοκρατικό Λαϊκό Κόμμα απελευθερώθηκαν αφού τα τρία κοινοτικά όργανα εξέφρασαν στην Τουρκία τις σοβαρές ανησυχίες τους.
<P>
Λυπάμαι ιδιαίτερα διότι στις 28 Μαρτίου οδηγήθηκε ξανά στις φυλακές ο Akin Birdal, η κατάσταση της υγείας του οποίου προφανώς εξακολουθεί να προκαλεί ανησυχία, προκειμένου να εκτίσει την ποινή φυλάκισής του διάρκειας τεσσεράμισυ μηνών. Η Επιτροπή εκφράζει ιδιαίτερη λύπη για το γεγονός ότι ο Akin Birdal, ένας υπερασπιστής της ειρηνικής επίλυσης των συγκρούσεων και της προστασίας των ανθρωπίνων δικαιωμάτων, ρίχθηκε ξανά στη φυλακή. Λυπάμαι που δεν εκμεταλλεύθηκαν στην Τουρκία την ευκαιρία αναστολής έκτισης της ποινής για ανθρωπιστικούς λόγους. Θεωρώ ότι όλα αυτά δίνουν έμφαση στην επείγουσα ανάγκη να γίνουν αποφασιστικές μεταρρυθμίσεις και να προστατευθεί αποτελεσματικά το δικαίωμα ελευθερίας της έκφρασης.
<P>
Θέλω ωστόσο σε συνάρτηση με αυτά να επιστήσω την προσοχή του Κοινοβουλίου σε κάτι που αφήνει να διαφανεί μια κάποια ελπίδα για το μέλλον, δηλαδή στο γεγονός ότι αυτόν τον καιρό διαβουλεύεται μια διϋπουργική επιτροπή της τουρκικής κυβέρνησης για τις μεταρρυθμίσεις που πρέπει να διεξαχθούν ενόψει της εκπλήρωσης των πολιτικών κριτηρίων. Αυτή η διϋπουργική επιτροπή θα υποβάλει έκθεση - ένα αρχικό σχέδιο αυτής της έκθεσης δημοσιεύθηκε ήδη πριν από λίγο στον τουρκικό Τύπο, ενώ η τελική έκθεση αναμένεται να υποβληθεί τον Ιούνιο και θα περιέχει συγκεκριμένες προτάσεις για πολιτικές μεταρρυθμίσεις και τις αναγκαίες τροποποιήσεις της νομοθεσίας.
<P>
Κυρίες και κύριοι βουλευτές, θεωρώ σημαντικό να ασκήσετε την επιρροή που διαθέτετε στις μελλοντικές επαφές με την τουρκική πλευρά, ιδίως με το τουρκικό κοινοβούλιο, προς την κατεύθυνση της αποδοχής των αντίστοιχων μεταρρυθμιστικών προτάσεων. Η Τουρκία θα μπορούσε τώρα να σημειώσει γρήγορα προόδους στον οικονομικό τομέα. Έχει μια σαφή στρατηγική για διαρθρωτικές μεταρρυθμίσεις, η οποία υποστηρίζεται από το Διεθνές Νομισματικό Ταμείο και την Παγκόσμια Τράπεζα. Ελπίζω ότι η Τουρκία θα μπορέσει να διευρύνει τον κοινωνικό διάλογο και την ενεργό πολιτική για την αγορά εργασίας προκειμένου να υποστηρίξει τη διαδικασία προσαρμογής. Η χώρα διαθέτει δυναμική οικονομία και πληθυσμό με έντονο επιχειρηματικό πνεύμα, που θα επωφεληθεί από ένα πρότυπο ανάπτυξης πιο διαφανές και ισόρροπο, το οποίο θα στηρίζεται στις εμπειρίες της ΕΕ.
<P>
Μετά το Ελσίνκι οι σχέσεις μας με την Τουρκία εισήλθαν σε μια νέα φάση, και αποτελεί πρόκληση και για τις δύο πλευρές να προωθήσουν τις σημαντικές νέες εργασίες που πρέπει να γίνουν. Φυσικά θα εξακολουθήσω να σας ενημερώνω διαρκώς για όλες τις πτυχές των νέων αυτών προσπαθειών.
<P>
(Χειροκροτήματα)

<SPEAKER ID=218 LANGUAGE="FR" NAME="Morillon">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, η ακρόαση των δηλώσεών σας ενίσχυσε την πεποίθηση και την αίσθηση που έχω. Η πεποίθησή μου είναι ότι ο δρόμος που ανοίχτηκε στο Ελσίνκι θα είναι μακρύς και ότι κανείς δεν μπορεί σήμερα να προβλέψει πού θα καταλήξει, αν όχι σε μια σημαντική θέση της Τουρκίας, είτε μέσα είτε έξω από την Ένωση. Σε αυτό συμφώνησαν άνετα όλοι οι συνομιλητές, τόσο σε δημόσιο όσο και σε ιδιωτικό επίπεδο, που συναντήθηκαν πρόσφατα στην Τουρκία.
<P>
Η αίσθησή μου είναι ότι ορισμένοι εκπρόσωποι του τουρκικού λαού ανακαλύπτουν, χάρη στην απόφαση του Δεκεμβρίου, πως η ένταξη στην Ένωση θα επιβάλει βαθιές μεταρρυθμίσεις στους θεσμούς τους καθώς και ριζοσπαστικές αλλαγές στη νοοτροπία. Αυτό μεταφράζεται με αντιδράσεις δυσπιστίας τόσο έναντι των ευρωπαϊκών θεσμικών οργάνων στο σύνολό τους, όσο και έναντι των εκπροσώπων του Ευρωπαϊκού μας Κοινοβουλίου ιδιαιτέρως, τις οποίες διαπιστώσατε και εσείς ο ίδιος, κύριε Επίτροπε.
<P>
Ακολουθεί η απόρριψη του αιτήματός για επίσκεψη της Leyla Zana, γεγονός που προκάλεσε την αναβολή της συνεδρίασης της μεικτής κοινοβουλευτικής επιτροπής Ευρωπαϊκής Ένωσης - Τουρκίας, η οποία είχε προβλεφθεί για τις 22 και 23 Φεβρουαρίου. Επίσης, την ίδια ημερομηνία και ενώ ο εισηγητής σας βρισκόταν στην Αγκυρα, συνελήφθησαν τρεις Κούρδοι δήμαρχοι της νοτιοανατολικής περιφέρειας. Τέλος, συνελήφθη και φυλακίστηκε εκ νέου ο κ. Akim Birdal, Πρόεδρος της τουρκικής ένωσης ανθρωπίνων δικαιωμάτων, ενώ μια αντιπροσωπεία του Ευρωπαϊκού Κοινοβουλίου βρισκόταν στη χώρα.
<P>
Ρωτώ το Συμβούλιο και την Επιτροπή μήπως υπό αυτές τις συνθήκες θα πρέπει να επιβεβαιώσουν με σαφήνεια ότι η Ένωση δεν έχει να δώσει κανένα μάθημα σε οιονδήποτε, αλλά ότι βασίζεται στη βούληση να προωθήσει και να υπερασπιστεί ορισμένες θεμελιώδεις αξίες, εκ των οποίων ο σεβασμός των ανθρωπίνων δικαιωμάτων και ο σεβασμός των δικαιωμάτων και των υποχρεώσεων των μειονοτήτων κατέχουν την πρώτη θέση.
<P>
Αυτό ακριβώς πρόκειται να υπενθυμίσει το Κοινοβούλιό μας, για μια ακόμη φορά, στο ψήφισμά που θα υποβάλει προς έγκριση στους βουλευτές του την Πέμπτη, καλώντας την κυβέρνηση και τα πολιτικά κόμματα της Τουρκίας να επωφεληθούν από την τρέχουσα διαδικασία συνταγματικής αναθεώρησης για να εφαρμόσουν, στο πνεύμα των συμφωνιών του Ελσίνκι, επείγουσες μεταρρυθμίσεις, οι οποίες θα επιτρέπουν στο τουρκικό κράτος να εγγυηθεί τα δημοκρατικά δικαιώματα που θεωρούμε ουσιώδη. Το μπαλάκι βρίσκεται στην περιοχή της Τουρκίας. Σε αυτήν εναπόκειται να αποφασίσει εάν τα πρώτα εμπόδια που θα συναντήσει στον νέο δρόμο θα είναι ανυπέρβλητα ή όχι.
<P>
(Χειροκροτήματα)

<SPEAKER ID=219 LANGUAGE="DE" NAME="Schulz">
Κύριε Πρόεδρε, αξιότιμοι συνάδελφοι, είναι ευχάριστο να ακούει κανείς τόσο τον Πρόεδρο του Συμβουλίου όσο και τον κύριο Επίτροπο να καταλήγουν στον πρώτο απολογισμό μετά από τέσσερεις μήνες στο συμπέρασμα πως βελτιώθηκε η ατμόσφαιρα στις σχέσεις ΕΕ - Τουρκίας καθώς και η δυνατότητα διεξαγωγής διαλόγου. Είναι ευχάριστο για μας τους κοινοβουλευτικούς, επειδή πριν από την απόφαση του Ελσίνκι είχε εκφρασθεί από μεγάλο μέρος όλων των Ομάδων του Σώματος σκεπτικισμός για το αν η απόφαση του Ελσίνκι ήταν η σωστή για τη συγκεκριμένη χρονική στιγμή.
<P>
Το Ευρωπαϊκό Συμβούλιο του Ελσίνκι έκανε βέβαια αυτό που αποτελεί δικαίωμά του και έλαβε μια απόφαση που ήδη στο Ελσίνκι την είχε συνδέσει με απαιτήσεις προς την τουρκική πλευρά - και ως προς αυτό υπάρχει μεγάλη συμφωνία μεταξύ Συμβουλίου και Κοινοβουλίου. Τις απαιτήσεις αυτές συνόψισε γι' άλλη μια φορά ο Επίτροπος κ. Verheugen. Μίλησε για τη δημοκρατία, για το κράτος δικαίου και για την προστασία των μειονοτήτων, που θεωρεί τρία βασικά στοιχεία στις απαιτήσεις που διατυπώνουν και προβάλλουν η Ευρωπαϊκή Ένωση, η Επιτροπή, το Συμβούλιο και το Κοινοβούλιο στην Τουρκία.
<P>
Κύριε Επίτροπε, τέσσερεις μήνες μετά το Ελσίνκι μπορώ να πω εκ μέρους της Ομάδας των Σοσιαλδημοκρατών πως συμμεριζόμαστε ασφαλώς την αντίληψή σας ότι υπάρχει βελτίωση της ατμόσφαιρας στις σχέσεις, όχι όμως και ότι υπήρξαν πρόοδοι στα τρία σημεία που αναφέρατε. Είναι δύσκολο να γνωρίζουμε πώς εξελίχθηκε η δημοκρατία σε αυτούς τους πρώτους τέσσερεις μήνες. Επιπλέον, ούτε η πρόοδος σχετικά με την προστασία των μειονοτήτων είναι ικανοποιητική, ενώ αντιμετωπίζουμε μάλλον με σκεπτικισμό και το ζήτημα του κράτους δικαίου.
<P>
Βλέπετε τι συνέβη με τον Akin Birdal. Η Τουρκία πρέπει, ειδικά ενόψει του συγκεκριμένου παραδείγματος, να αντιμετωπίσει το ερώτημα πώς πιστεύει ότι μπορεί να εμφανίσει πειστικά προόδους στους αναφερθέντες τομείς, τη στιγμή που στο εσωτερικό της συμβαίνουν γεγονότα των οποίων αντιπροσωπευτικό παράδειγμα αποτελεί κατά τη γνώμη μου ειδικά η περίπτωση του Akin Birdal. Ο κ. Birdal είναι ένας υπέρμαχος της ειρήνης και θέλει να επιλυθεί χωρίς χρήση βίας το πρόβλημα των μειονοτήτων. Ο κ. Birdal είναι ένας υπερασπιστής των ανθρωπίνων δικαιωμάτων αναγνωρισμένος πολύ μακρύτερα από τα σύνορα της Τουρκίας.
<P>
Ο τρόπος που η τουρκική κυβέρνηση αντιμετωπίζει τον κ. Birdal, ο τρόπος που αντιμετωπίζει τον άνθρωπο αυτόν η τουρκική δικαιοσύνη, πιστεύω ότι είναι πραγματικά αντιπροσωπευτικός για τον τρόπο που σκοπεύει η Τουρκία να αντιμετωπίσει τα πρόσωπα που υποστηρίζουν ακριβώς αυτό που απαιτούμε ως Ευρωπαϊκή Ένωση από την Τουρκία. Αν δεχθούμε ότι η πολιτική συμπεριλαμβάνει συμβολικά μηνύματα, τότε κατά την εκτίμησή μου ήταν σοβαρότατο το λάθος της τουρκικής δικαιοσύνης να φερθεί με τον συγκεκριμένο τρόπο στον κ. Birdal τέσσερεις μήνες μετά το Ελσίνκι.
<P>
Ως Ευρωπαϊκό Κοινοβούλιο περιμένουμε να καταβληθούν πολύ μεγαλύτερες προσπάθειες από ό,τι έως σήμερα κατά τη συγκεκριμένη διαδικασία και θεωρούμε δεδομένο ότι όλα όσα λέγονται στη σημερινή συζήτηση δεν πρέπει να περάσουν απαρατήρητα.
<P>
(Χειροκροτήματα)

<SPEAKER ID=220 NAME="Ludford">
Κύριε Πρόεδρε, όταν η Τουρκία εισέλθει στην Ευρωπαϊκή Ένωση ο αντίκτυπος και τα οφέλη θα είναι σημαντικά. Η ΕΕ θα πρέπει να προσαρμοστεί όταν έλθει εκείνη η ώρα και να φροντίσει να κάνει αυτή τη χώρα να νιώσει ευπρόσδεκτη. Σε πιο βραχυπρόθεσμη βάση όμως η Τουρκία είναι κυρίως εκείνη που θα πρέπει να προσαρμοστεί, ιδίως για να καταφέρει να εκπληρώσει τα πολιτικά κριτήρια της Κοπεγχάγης. Χαίρομαι που ο Επίτροπος τόνισε τη σημασία των εν λόγω κριτηρίων. Δεν γίνεται να ανταποκριθούμε στον ρόλο του φίλου που ασκεί και τη σωστή κριτική αν μονίμως αρνούμαστε να επιμείνουμε στην αναγκαιότητα ριζικών αλλαγών, κυρίως σε ό,τι αφορά την εγγύηση προσωπικής ελευθερίας και των νομίμων δικαιωμάτων στους Κούρδους. Το κλειδί μάλιστα των μεταρρυθμίσεων είναι ο τερματισμός του πολέμου κατά των Κούρδων, ο οποίος αποτελεί πρόφαση για να διαιωνίζεται η κατάσταση εκτάκτου ανάγκης και η καταπίεση που αυτή συνεπάγεται.
<P>
Οι Κούρδοι αξίζουν την επίτευξη ειρηνικού διακανονισμού που να περιλαμβάνει τη μεταβίβαση σε αυτούς κάποιων πολιτικών εξουσιών και που να τους εγγυάται ότι θα γίνεται σεβαστό το δικαίωμά τους να έχουν τον δικό τους πολιτισμό και τη δική τους γλώσσα. Όποιος εκφράζει αυτή την άποψη δεν σημαίνει ότι είναι και πολέμιος των Τούρκων. Αλλωστε, από έναν τέτοιο διακανονισμό δεν θα ωφεληθούν και άλλοι Τούρκοι πολίτες;
<P>
Η σύλληψη και η φυλάκιση ηγετών του τουρκικού Δημοκρατικού Λαϊκού Κόμματος, όπως της τιμημένης με το βραβείο Ζαχάρωφ Leyla Zana και του υπερμάχου των ανθρωπίνων δικαιωμάτων Akin Birdal, στέκονται εμπόδιο στην πορεία της Τουρκίας προς την ΕΕ. Για να είναι σε θέση το Ευρωπαϊκό Κοινοβούλιο να υπερψηφίσει την ένταξη της Τουρκίας όταν έλθει το πλήρωμα του χρόνου, οι μεταρρυθμιστές Ευρώπης και Τουρκίας πρέπει να συνεργαστούν και να ασκήσουν πιέσεις για την πραγματοποίηση αλλαγών, όπως συνέστησε ο Επίτροπος.

<SPEAKER ID=221 NAME="Ceyhun">
Κύριε Πρόεδρε, η πλειοψηφία της Ομάδας μου υποστήριξε την πολιτική της Επιτροπής για την Τουρκία και την απόφαση του Συμβουλίου του Ελσίνκι. Ήταν και είναι για μας πολύ σημαντικό να αλλάξει εκ βάθρων μέσω της χορήγησης του καθεστώτος υποψήφιας χώρας η κατάσταση στην Τουρκία όσον αφορά τη δημοκρατία και την αντιμετώπιση των ανθρωπίνων δικαιωμάτων.
<P>
Ακούσαμε με χαρά τη δήλωση του Τούρκου πρωθυπουργού ότι η Τουρκία θα εκπληρώσει το συντομότερο δυνατόν τα κριτήρια. Επίσης, η αναβολή εκτέλεσης της θανατικής ποινής του Οτσαλάν ήταν ένα βήμα προς τη σωστή κατεύθυνση, το οποίο επιδοκιμάζουμε.
<P>
Κατόπιν όμως πληροφορηθήκαμε ορισμένα γεγονότα που δεν ήταν ούτε είναι δυνατόν να αποδεχθούμε. Συνελήφθησαν οι δήμαρχοι που ανήκουν στο Δημοκρατικό Λαϊκό Κόμμα και εμείς δικαιολογημένα επικρίναμε το γεγονός αυτό. Εκφράζουμε την ικανοποίησή μας που η τουρκική κυβέρνηση αντέδρασε γρήγορα απελευθερώνοντας τους δημάρχους. Θα παρακολουθήσουμε τη δίκη τους.
<P>
Ο πρώην Πρόεδρος της τουρκικής ένωσης για τα ανθρώπινα δικαιώματα Akin Birdal βρίσκεται και πάλι στη φυλακή, μολονότι χρήζει ιατρικής περίθαλψης. Δυστυχώς πρέπει να εκτίσει ακόμη έξι μήνες της ποινής του, διάρκειας ενός έτους.
<P>
Κατανοούμε ότι η θέσπιση μέτρων για βιώσιμο εκδημοκρατισμό της τουρκικής κοινωνίας δεν μπορεί να υλοποιηθεί από τη μια μέρα στην άλλη. Όμως, είναι επείγουσα ανάγκη να γίνουν κάποια μικρά βήματα που θα μας καταστήσουν φανερό πως η Τουρκία είναι διατεθειμένη να βαδίσει τον δρόμο που βάδισαν η Ισπανία, η Πορτογαλία και η Ελλάδα.
<P>
Η Τουρκία είναι πλέον η μόνη ευρωπαϊκή χώρα που πρέπει να καταργήσει επιτέλους τη θανατική ποινή. Επίσης, δεν πρέπει να καθυστερήσει πολύ μια πολιτική μεταρρύθμιση σχετικά με το Κουρδικό. Η σημερινή αναφορά από το Λουξεμβούργο μας χαροποιεί μεν, αλλά είμαστε παρ' όλα αυτά αναγκασμένοι να πούμε πως η Τουρκία πρέπει να γνωρίζει ότι ο σεβασμός των δικαιωμάτων του ανθρώπου, των θεμελιωδών δικαιωμάτων και των δικαιωμάτων των μειονοτήτων αποτελεί προϋπόθεση κάθε ενταξιακής διαπραγμάτευσης. Είμαστε πρόθυμοι να επιδείξουμε υπομονή ως προς την ταχύτητα του εκδημοκρατισμού, όμως ειδικά στο ζήτημα αυτό δεν πρόκειται να ανεχθούμε τη στασιμότητα.
<P>
Όταν ο συνάδελφος Daniel Cohn-Bendit επισκέφθηκε τη Leyla Zana, εκείνη του είπε - και πιστεύω ότι απευθύνεται και σε εμάς - ότι θα πρέπει να υποστηρίξουμε τις μεταρρυθμίσεις στην Τουρκία και ότι η απόφαση του Ελσίνκι είναι η μοναδική ευκαιρία που έχει η χώρα. Με αυτό το πνεύμα θα εξακολουθήσουμε να παρακολουθούμε τη διαδικασία του Ελσίνκι.

<SPEAKER ID=222 LANGUAGE="DE" NAME="Uca">
Κύριε Πρόεδρε, αξιότιμοι συνάδελφοι, όποιος θέλει να μπει στην ΕΕ πρέπει να τηρήσει τα κριτήρια της Κοπεγχάγης και να καταργήσει τη θανατική ποινή. Αυτό ισχύει και για την Τουρκία! Παρά τις επανειλημμένες υποσχέσεις της τουρκικής κυβέρνησης, τα ανθρώπινα δικαιώματα εξακολουθούν να παραβιάζονται. Αναφέρω μερικά παραδείγματα. Από τις 20 Φεβρουαρίου υφίσταται επιθέσεις το Κουρδικό Δημοκρατικό Κίνημα. Τρεις Κούρδοι δήμαρχοι του Δημοκρατικού Λαϊκού Κόμματος συνελήφθησαν πρόσφατα και αφέθηκαν και πάλι ελεύθεροι, όμως δεν έχουν το δικαίωμα να φύγουν από την Τουρκία.
<P>
Επιπλέον, ο πρώην Πρόεδρος του Δημοκρατικού Λαϊκού Κόμματος, Murat Bozlak, και ο νυν Πρόεδρος, Ahmet Turan Demir, μαζί με άλλα 18 μέλη του Δημοκρατικού Λαϊκού Κόμματος καταδικάστηκαν σε τρία χρόνια και εννέα μήνες φυλάκισης με τη δικαιολογία ότι το Δημοκρατικό Λαϊκό Κόμμα υποστηρίζει και βοηθάει το Κουρδικό Εργατικό Κόμμα (PKK), που επέλεξε την ειρήνη αντί για τον πόλεμο.
<P>
Ο Akim Birdal άρχισε να εκτίει το υπόλοιπο της ποινής του. Ο τουρκικός στρατός εισέβαλε στις αρχές Απριλίου με χιλιάδες στρατιώτες στο Βόρειο Ιράκ. Περισσότεροι από 50 000 στρατιώτες έχουν τοποθετηθεί στα σύνορα για να αγωνιστούν κατά του PKK, το οποίο όμως απηύθυνε έκκληση για ειρηνική λύση.
<P>
Γιατί παραδίδονται όπλα στην Τουρκία; Περισσότεροι από 300 000 άνθρωποι συγκεντρώθηκαν στο Diyarbakir για τη γιορτή Newros με το σύνθημα "ειρήνη, αδελφοσύνη και δημοκρατία" . Συμμετείχα σε αυτή και η προσωπική μου εντύπωση είναι ότι οι άνθρωποι επιθυμούν την ειρήνη και τη δημοκρατία.
<P>
Ο Πρόεδρος του Κόμματος της Μητέρας Πατρίδας, κ. Mesut Jilmaz, είπε σε μια εκδήλωση στο Diyarbakir ότι ο δρόμος που οδηγεί στην ΕΕ περνάει μέσα από το Diyarbakir. Γι' αυτό καλώ την τουρκική κυβέρνηση να σεβαστεί τα ανθρώπινα δικαιώματα και να δώσει πολιτική λύση στο Κουρδικό, γιατί μόνο η εκπλήρωση των κριτηρίων της Κοπεγχάγης οδηγεί στην Ευρώπη.
<P>
Καθήκον της Επιτροπής και του Συμβουλίου θα είναι να δραστηριοποιηθούν περισσότερο για την εκπλήρωση των κριτηρίων. Αυτή τη στιγμή το σημαντικότερο μέλημα είναι η προώθηση του εκδημοκρατισμού της Τουρκίας. Γι' αυτό απευθύνω έκκληση σε όλους να ενωθούν χωρίς δισταγμό και να ενισχύσουν τη δημοκρατία και την ειρήνη.

<SPEAKER ID=223 NAME="Schori">
Κύριε Πρόεδρε, όλοι εμείς που επισκεφθήκαμε την Τουρκία πρόσφατα συνειδητοποιούμε ότι τα πράγματα είναι πολύ περίπλοκα. Η πρώτη εντύπωση είναι ότι στην Τουρκία, στα ΜΜΕ τουλάχιστον, επικρατεί μια ευφορία για την αποδοχή από την ΕΕ της υποψηφιότητάς τους. Σε όλη τη χώρα συζητιέται πολύ έντονα το ζήτημα και αυτό είναι πολύ σημαντικό.
<P>
Κατά δεύτερον, τα συνδικάτα, τα λαϊκά κινήματα, κ.λπ., λένε όλα το ίδιο πράγμα. Λένε ότι είναι θετικό που η Τουρκία είναι υποψήφιο μέλος. Ακούσαμε μέχρι και τον Akin Birdal να λέει την παραμονή της φυλάκισής του ότι τους τελευταίους πέντε μήνες κάνει την εμφάνισή της μια νέα Τουρκία.
<P>
Πρέπει να καταλάβουμε ότι θα συναντήσουμε πολλά σκαμπανεβάσματα στη σχέση μας αυτή, όπου και πρόοδος θα σημειώνεται αλλά και εμπόδια θα παρουσιάζονται. Ίσως μπροστά στα μάτια μας να γεννιέται κάτι νέο. Όμως, το παλιό νομικό σύστημα παραμένει. Αυτό είναι που αντιστρατεύεται μαχητές της δημοκρατίας όπως ο Akin Birdal. Βλέπουμε όμως και τους μεταρρυθμιστές, οι οποίοι γνωρίζουν πολύ καλά τι πρέπει να γίνει σύμφωνα με τα κριτήρια της Κοπεγχάγης. Ο αρχηγός κάποιου κόμματος μάς είπε ότι πρέπει να αναθεωρηθούν τουλάχιστον 65 άρθρα του συντάγματος και του ποινικού κώδικα.
<P>
Μιλώντας με διάφορα άτομα κατά την επίσκεψη της Ομάδας του Κόμματος των Ευρωπαίων Σοσιαλιστών στην Τουρκία, διαπιστώσαμε την ύπαρξη τριών διαφορετικών απόψεων σε ό,τι αφορά το ενδεχόμενο της ένταξης της χώρας στην ΕΕ. Συναντάμε κατ' αρχάς τους αντιμάχους των μεταρρυθμίσεων, τους φονταμενταλιστές, κ.ο.κ., οι οποίοι δεν επιθυμούν την είσοδο της χώρας στην ΕΕ. Έπειτα έχουμε όσους είναι υπέρ των μεταρρυθμίσεων - στους κόλπους της κυβέρνησης, στη δημόσια διοίκηση, σε ομάδες που αγωνίζονται για τα ανθρώπινα δικαιώματα και σε άλλα τμήματα της κοινωνίας των πολιτών - οι οποίοι την επιθυμούν διακαώς: θέλουν οπωσδήποτε να γίνει η χώρα μέλος της ΕΕ. Έχουμε και μια τρίτη μερίδα, η οποία λέει ότι θέλει μεν να γίνει η χώρα μέλος της ΕΕ, αλλά υπό τους όρους που θα θέσει η ίδια η Τουρκία. Εδώ ακριβώς τα κριτήρια της Κοπεγχάγης, η ίδια η Επιτροπή και η αξιολόγησή μας έχουν μεγάλη σημασία. Θα πρέπει να ανταποκριθούν στην αποστολή τους σχεδόν ακαριαία αν είναι να γίνει κάποια μέρα η Τουρκία μέλος της ΕΕ.
<P>
Πρέπει τέλος να αναφέρουμε δύο ακόμα εντυπώσεις και μηνύματα που μας έδωσαν οι άνθρωποι με τους οποίους μιλήσαμε κατά τις δυο τρεις μέρες της παραμονής μας στην Τουρκία. Το πρώτο είναι ότι τίποτα δεν πρόκειται να επιτευχθεί στη χώρα χωρίς μια ισχυρή κοινωνία των πολιτών. Μέλη της κοινωνίας των πολιτών τα οποία γνωρίσαμε μας είπαν ακόμη ότι εκτιμούν τη βοήθεια που δέχονται από την ΕΕ, αλλά κάποιες φορές αργεί να έλθει. Το γνωρίζουμε, και θα θέλαμε να εξετάσει το θέμα η Επιτροπή.
<P>
Το δεύτερο και τελευταίο μήνυμα είναι ότι ναι μεν διαθέτουμε τον χάρτη γενικών κατευθύνσεων, αλλά χρειαζόμαστε μεγαλύτερη ακρίβεια. Βοηθήστε μας να την αποκτήσουμε γιατί θέλουμε πολύ ακολουθήσουμε αυτόν τον χάρτη.

<SPEAKER ID=224 LANGUAGE="NL" NAME="Maes">
Κύριε Πρόεδρε, το γεγονός ότι η Τουρκία ανήκει στην Ευρώπη δεν είναι πρωταρχικά ούτε γεωγραφικό ούτε οικονομικό θέμα. Το στοιχείο αποφασιστικής σημασίας έγκειται στην αποδοχή από την Τουρκία μιας ευρωπαϊκής ιεραρχίας αξιών, όπου τα ανθρώπινα δικαιώματα, η δημοκρατία και η προστασία των μειονοτήτων θα είναι διασφαλισμένα. Δεν απαιτείται καμία θυσία, ίσως, αντίθετα με τα υπόλοιπα, αποτελεί μόνο όφελος για όλους τους κατοίκους της Τουρκίας. Η πολιτική λύση του κουρδικού προβλήματος δεν θα σήμαινε μόνο λύτρωση των Κούρδων παρά θα ανακούφιζε και την Τουρκία από ένα βαρύ φορτίο. Πιστεύω εξάλλου ότι είναι ανώφελο να μεγαλώσουμε αυτό το φορτίο προχωρώντας στην παράδοση όπλων. Αναρωτιέμαι και εγώ η ίδια όσον αφορά την ένταξη αυτής της χώρας, αλλά η τρέχουσα διαδικασία μπορεί να προωθήσει την ειρήνη και τη σταθερότητα. Αυτός είναι ο λόγος για τον οποίο θέλουμε να παραχωρήσουμε στην Τουρκία το πλεονέκτημα της αμφιβολίας. Η είσοδος της Τουρκίας στην Ευρωπαϊκή Ένωση θα εξαρτηθεί επομένως πριν απ' όλα από τη στάση της χώρας αυτής απέναντι στα ανθρώπινα δικαιώματα, στη δημοκρατία και στην προστασία των μειονοτήτων.

<SPEAKER ID=225 NAME="Φώλιας">
Θα ήθελα να παρακαλέσω τόσο το Συμβούλιο όσο και την Επιτροπή να βλέπουμε τα πράγματα μέσα από την πραγματικότητα και όχι από την εικονική πραγματικότητα. Επισημαίνω: στο Ελσίνκι η Ελλάδα απέσυρε τις επιφυλάξεις της, η Τουρκία έγινε υπό ένταξη χώρα. Η Ελλάδα έκανε πολλές χειρονομίες καλής θελήσεως και καλής γειτονίας, πάρα πολλές. Η Τουρκία δεν έκανε καμία. Ακόμη και σήμερα, στο Συμβούλιο Σύνδεσης, ο Υπουργός Εξωτερικών της Τουρκίας κ. Τζεμ είπε ότι στην Κύπρο δεν υπάρχει στρατός κατοχής, υπάρχει ένας στρατός ο οποίος πήγε εκεί να απελευθερώσει τόσο τους έλληνες Kυπρίους, όσο και τους τούρκους Kυπρίους. Διερωτώμαι, 25 χρόνια ποιον προσπαθούν να απελευθερώσουν και από ποιόν; Δεν τα κατάφεραν ακόμη; Επισημαίνω ότι ζητήσαμε, πηγαίνοντας στην Τουρκία σαν εκπρόσωποι του Κοινοβουλίου, να δούμε την Λεϊλά Ζάνα. Δεν μας το επέτρεψαν διότι ήταν φυλακισμένη. Ο κ. Ακίν Μπιρντάλ, ο οποίος συνομίλησε με τον κ. Barσn Crespo, μπήκε στη φυλακή ενώ ήταν απέξω. Και διερωτώμαι, η λύπη της Επιτροπής θα βοηθήσει να βγει αύριο ο Ακίν Μπιρντάλ από τη φυλακή; Τόσο δραστικό μέτρο είναι αυτό;
<P>
Τέλος, θα ήθελα να πω, για να τηρήσω και το χρόνο, ότι προ δύο μόλις εβδομάδων δημοσιοποιήθηκε σε τουρκικές εφημερίδες μια κατάσταση περίπου 100 ευρωπαίων δημοσιογράφων, βουλευτών και άλλων προσωπικοτήτων, μεταξύ αυτών και του Αρχιεπισκόπου της Ελλάδος, του Χριστόδουλου, μια κατάσταση ανεπιθύμητων προσώπων στην Τουρκία, και σήμερα ο κ. Τζεμ είπε ότι αυτή η κατάσταση ήταν μια δημοσιογραφική υπερβολή, αλλά σε τελική ανάλυση η Τουρκία διατηρεί το δικαίωμα να εκδίδει και κάποιες καταστάσεις με ανεπιθύμητα πρόσωπα. Κλείνω, λέγοντας ότι ελπίζω αυτά που λέω σήμερα να μην μαθευτούν παραέξω και συμπεριληφθώ και εγώ σε αυτή την κατάσταση, διότι αγαπώ την Κωνσταντινούπολη και μου αρέσει να πηγαίνω συχνά.

<SPEAKER ID=226 LANGUAGE="DE" NAME="Sakellariou">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, ήμουν μέλος της αντιπροσωπείας της Ομάδας μας που επισκέφθηκε την Τουρκία και δεν θέλω να κάνω μεγάλες εισαγωγές παρά να σας μεταδώσω άμεσα την εντύπωση που αποκόμισα, η οποία είναι απογοητευτική. Είμαι πολύ απογοητευμένος που τέσσερεις μήνες αφού η Τουρκία έλαβε το καθεστώς υποψήφιας χώρας δεν έχει γίνει ακόμη καμία σοβαρή προσπάθεια προς την κατεύθυνση της εκπλήρωσης των κριτηρίων της Κοπεγχάγης, ιδίως των πολιτικών.
<P>
Κύριε Επίτροπε, αναφερθήκατε στη διϋπουργική επιτροπή. Είναι σωστό ότι δημιουργούνται πολλές δομές. Από το 1995 το βλέπω αυτό στην Τουρκία. Όταν πρέπει να εκπληρώσουν κάποιους όρους αρχίζουν να κάνουν επιτροπές, διϋπουργικές, εξωυπουργικές και άλλα διάφορα. Οι δομές είναι φανταστικές, σε αυτό συμφωνούμε όλοι. Μόνο που δεν κάνουν τίποτα. Και όμως, θα ήταν πολύ εύκολο χωρίς καμία επιτροπή, χωρίς καμία Ευρωπαϊκή Επιτροπή, να καταργηθεί π.χ. το άρθρο 312 του ποινικού κώδικα - το μόνο που θα χρειαζόταν είναι μια ψηφοφορία στη μεγάλη τουρκική Εθνοσυνέλευση - και έτσι μεγάλος αριθμός διανοουμένων, συγγραφέων, δημοσιογράφων και ο ίδιος ο Akin Birdal θα έβγαιναν από τις φυλακές, θα απελευθερώνονταν. Τόσο εύκολο είναι να γίνουν τα πρώτα βήματα!
<P>
Οι Τούρκοι μάς είπαν ότι χρειάζονται χρόνο, πολύ χρόνο, διότι αυτή η μεταρρύθμιση μπορεί να προχωρήσει μόνο με μεμονωμένα βήματα. Σας είχα προειδοποιήσει! Σας είχα πει ότι ειδικά σε αυτό το Σώμα, στο Ευρωπαϊκό Κοινοβούλιο, υπάρχουν πάρα πολλοί συνάδελφοι που είναι διατεθειμένοι να τους δώσουν όσο χρόνο χρειάζονται - 200 χρόνια, 400 χρόνια ή ακόμη περισσότερα. Εγώ όμως ανήκω σε μια Ομάδα που βοήθησε με ενθουσιασμό την Τουρκία να αποκτήσει το καθεστώς υποψήφιας χώρας όχι για να μείνει υποψήφια παρά για να της δοθεί πραγματικά η ευκαιρία να γίνει μέλος, για να αρχίσουν οι διαπραγματεύσεις.
<P>
Γι' αυτό σκοπεύουμε να επιμείνουμε και να ασκήσουμε πίεση ώστε να γίνει η προσέγγιση της Τουρκίας βάσει ενός χάρτη γενικών κατευθύνσεων και ενός συγκεκριμένου χρονοδιαγράμματος και, φυσικά, με την ενταξιακή εταιρική σχέση που προανέφερε ο κ. Επίτροπος, και να μην παραμείνει η Τουρκία στο καθεστώς της υποψήφιας χώρας.
<P>
(Χειροκροτήματα)

<SPEAKER ID=227 LANGUAGE="DE" NAME="Stenzel">
Κύριε Πρόεδρε, στη Σύνοδο Κορυφής του Ελσίνκι παραχωρήθηκε στην Τουρκία το καθεστώς υποψήφιας χώρας, όμως η έναρξη ενταξιακών διαπραγματεύσεων πρέπει να περιμένει μέχρι να γίνουν οι απαραίτητες εσωτερικές μεταρρυθμίσεις και να προσαρμοστεί η κατάσταση των ανθρωπίνων δικαιωμάτων στις ευρωπαϊκές αρχές. Κατά την πρόσφατη επίσκεψή σας στην Αγκυρα, κύριε υπεύθυνε για τη διεύρυνση Επίτροπε Verheugen, επιστήσατε και εσείς την προσοχή στο γεγονός ότι η συνεχιζόμενη αγνόηση των ανθρωπίνων δικαιωμάτων, το έλλειμμα ως προς τη δημιουργία κράτους δικαίου καθώς και η απουσία λύσης του Κουρδικού αποτελούν εμπόδια για μια σύντομη ένταξη της Τουρκίας στην ΕΕ.
<P>
Τα σαφή ελλείμματα στον συγκεκριμένο τομέα βρίσκονται σε αντίφαση με δηλώσεις του Πρωθυπουργού Ecevit, σύμφωνα με τις οποίες η Τουρκία θα μπορούσε να είναι έτοιμη για ενταξιακές διαπραγματεύσεις ήδη από το 2004. Ορισμένα γεγονότα που έχουν ήδη απαριθμηθεί εδώ αρκετές φορές κάνουν μια τέτοια πρόβλεψη να φαίνεται πρόωρη. Επίσης, το γεγονός ότι ο αρχηγός της κυβέρνησης Ecevit χαρακτήρισε τα κουρδικά τουρκική διάλεκτο, μολονότι οι δύο γλώσσες έχουν εντελώς διαφορετικές ρίζες, αποτελεί ένδειξη σκλήρυνσης της πολιτικής κατάστασης στην Τουρκία. Η εικόνα συμπληρώνεται από την παράλληλη νέα πολεμική κατά του PKK στο Βόρειο Ιράκ. Δεν μπορεί να αμφισβητηθεί ότι η Ευρωπαϊκή Ένωση δεν υποστηρίζει τη ριζοσπαστικοποίηση του Ισλάμ στην Τουρκία ούτε θέλει να ενθαρρύνει νέες εχθροπραξίες του τροτσκιστικού PKK, το οποίο είναι επίσης υπεύθυνο για μαζικές παραβιάσεις των ανθρωπίνων δικαιωμάτων.
<P>
Ωστόσο, δεν μπορεί κανείς παρά να αποκομίσει την εντύπωση ότι πίσω από τις πρόσφατες συλλήψεις και τη νέα πολεμική κατά του PKK στο Βόρειο Ιράκ κρύβονται εχθρικές προς την Ευρώπη δυνάμεις που βρίσκονται μέσα στον στρατό και στη διοίκηση και σκοπός τους είναι να εμποδίσουν την προσέγγιση της Τουρκίας στην ΕΕ. Αυτό δείχνει εκ των υστέρων ότι ενδεχομένως η παραχώρηση που έγινε προς την Τουρκία στο Ελσίνκι ήταν πρόωρη και ότι θα έπρεπε να επανεξεταστεί η στρατηγική απέναντι στη χώρα αυτή που είναι τόσο σημαντική για την ασφάλεια της Δύσης.

<SPEAKER ID=228 LANGUAGE="DE" NAME="Swoboda">
Κύριε Πρόεδρε, αξιότιμοι κυρίες και κύριοι, τους τελευταίους έξι μήνες επισκέφθηκα τρεις φορές την Τουρκία, μία φορά πριν και δύο μετά από την απόφαση του Ελσίνκι. Επανειλημμένα αντιμετώπισα ευχάριστες εκπλήξεις, όμως επανειλημμένα αντιμετώπισα και απογοητεύσεις. Τα πράγματα είναι όπως τα περιέγραψαν ορισμένοι συνάδελφοι. Υπάρχουν δυνάμεις που καταβάλλουν τεράστιες προσπάθειες για την προσέγγιση στην Ευρωπαϊκή Ένωση, υπάρχουν όμως και άλλες που διαρκώς καταστρέφουν τις προσπάθειες αυτές με δολοφονικές επιθέσεις, με το γεγονός ότι ο Akin Birdal εξαναγκάστηκε να επιστρέψει στη φυλακή, και κυριολεκτικά προκαλούν τις φιλοευρωπαϊκές δυνάμεις της Τουρκίας.
<P>
Ασφαλώς είναι θετικό ότι υπάρχει τώρα καταγεγραμμένο πρόγραμμα της τουρκικής κυβέρνησης όπου ορίζονται τα βήματα που πρέπει να κάνει τώρα η Τουρκία σύμφωνα με όσα απαιτεί η Ευρωπαϊκή Ένωση. Όμως το θέμα είναι να τα κάνει πραγματικά, γιατί το χαρτί από μόνο του έχει υπομονή. Πρέπει να γίνουν αλλαγές. Οι αλλαγές αυτές αφορούν και το Εθνικό Συμβούλιο Ασφαλείας, που πρέπει τώρα να αναδιοργανωθεί σύμφωνα με τη συγκεκριμένη πρόταση και να γίνει συμβουλευτικό όργανο, παύοντας να είναι η τελευταία βαθμίδα και η ανώτατη αρχή της τουρκικής δημοκρατίας ή του τουρκικού καθεστώτος.
<P>
Ασφαλώς είναι αρνητικό ότι σημειώνονται διαρκώς γεγονότα σαν τη σύλληψη του Akin Birdal, που ο ίδιος - όπως ήδη είπε ο συνάδελφος Schori - έχει τόσο θετική τοποθέτηση ως προς τις αλλαγές στην Τουρκία. Επίσης, αρνητικό είναι ότι δεν κατέστη ακόμη δυνατή η επίτευξη σταδιακής λύσης του Κουρδικού, για την οποία οι προϋποθέσεις είναι σήμερα πολύ καλύτερες. Εδώ πρέπει να πω στη συνάδελφο Stenzel πως δεν άκουσα τον Ecevit να δηλώνει ότι τα κουρδικά είναι τουρκική διάλεκτος. Αυτό που μας είπε ο Ecevit είναι ότι υπάρχουν αρκετές κουρδικές διάλεκτοι και ότι υπό ορισμένους όρους θα μπορούσε ακόμη και να φανταστεί πως η κουρδική γλώσσα θα μπορεί να χρησιμοποιηθεί πραγματικά στην Τουρκία ως επίσημη γλώσσα.
<P>
Κύριε Πρόεδρε του Συμβουλίου, θέλω να σας παρακαλέσω θερμά να φροντίσετε μαζί με τα άλλα 14 κράτη μέλη της Ευρωπαϊκής Ένωσης να εξουσιοδοτηθεί επιτέλους και επίσημα η Ευρωπαϊκή Τράπεζα Επενδύσεων να παράσχει οικονομική υποστήριξη στην Τουρκία. Διότι σε συνάρτηση με το χρηματοδοτικό πρωτόκολλο ασφαλώς το γεγονός ότι δεν τηρήσαμε την υπόσχεσή μας να υποστηρίξουμε οικονομικά τον εκσυγχρονισμό και τη διαρθρωτική ανάπτυξη στην Τουρκία αποτελεί επίσης ένα σημείο κριτικής που δεν μπορούμε να αποφύγουμε εύκολα.
<P>
Και ένα τελευταίο σημείο. Φυσικά όλοι γνωρίζουμε επίσης εδώ στο Σώμα ότι το θέμα της Τουρκίας σχετίζεται, μέσω των σχέσεών της με την Ελλάδα, και με το Κυπριακό. Αν μπορέσουμε να κατορθώσουμε να γίνει η Τουρκία πιο ανοιχτή και συνεργάσιμη στο Κυπριακό, αυτό θα αποτελέσει πολύ θετική εξέλιξη. Θέλω όμως να δηλώσω ξεκάθαρα εδώ στο Σώμα, τουλάχιστον εξ ονόματος της Ομάδας μου, αλλά και πολλών άλλων νομίζω, ότι, ακόμη κι αν η Τουρκία φανεί συνεργάσιμη στο Κυπριακό, δεν μπορεί να υπάρξει γι' αυτήν δρόμος προς την Ευρώπη αν δεν κάνει η ίδια αυτά που πρέπει στο ζήτημα των ανθρωπίνων δικαιωμάτων και της δημοκρατίας, αν δεν δείξει προθυμία να αλλάξει το εσωτερικό δημοκρατικό της σύστημα.
<P>
(Χειροκροτήματα)

<SPEAKER ID=229 NAME="Σουλαδάκης">
Κύριε Πρόεδρε, η συζήτηση που κάνουμε σήμερα έχει αρκετό ενδιαφέρον, όμως πρέπει να δούμε ότι η Τουρκία πρέπει να αντιμετωπίζεται με βάση τα καθαρά ευρωπαϊκά κριτήρια και να μην χρησιμοποιούνται ορισμένες φορές οι σχέσεις Τουρκίας-Ελλάδας ως ένα φύλλο συκής πίσω από το οποίο κρύβεται μια άλλη πραγματικότητα.
<P>
Θα ήθελα να προσθέσω δύο-τρία πραγματάκια. Η Τουρκία έχει τα εσωτερικά της προβλήματα αλλά έχει και τα μη εσωτερικά. Θα μπορούσε, παραδείγματος χάρη, ως δείγμα γραφής, να αποδεχθεί τη δικαιοδοσία του Δικαστηρίου της Χάγης ή του Δικαστηρίου Ανθρωπίνων Δικαιωμάτων. Κάτι τέτοιο δεν γίνεται.
<P>
Δεύτερον, πρέπει να δούμε ότι στην προσπάθεια να βοηθήσουμε την Τουρκία να ενταχθεί στην Ευρωπαϊκή Ένωση πρέπει να είμαστε αυστηροί στην τήρηση των πολιτικών προδιαγραφών. Υπό την έννοια αυτή, εάν επιχειρήσουμε να κατασκευάσουμε μια εικονική πραγματικότητα, θα είναι ψευδής πραγματικότητα. Και στην πολιτική, η ψευδής πραγματικότητα παράγει ψευδή αποτελέσματα. Σε σχέση τώρα με τα προβλήματα που επικαλείται η Τουρκία, υπάρχει η θεωρία του κεμαλισμού που λέγει ότι "έχουμε ένα κίνδυνο διάσπασης της οντότητάς μας ως κράτους και πρέπει πλέον να μη λέμε ότι είμαστε Τούρκοι αλλά να λεγόμαστε Τούρκοι" . Η έννοια αυτή έχει τεράστια διαφορά, διότι το να λες ότι δεν είμαι Τούρκος αλλά ονομάζομαι Τούρκος για ορισμένους οδηγεί στην λογική ότι πρέπει να ομογενοποιηθούν όλες οι εθνότητες στη βάση ενός πολτού από τον οποίο θα προκύψει ο νέος άνθρωπος. Κάτι τέτοιο, όπως ξέρετε, ιστορικά δεν γίνεται.
<P>
Υπό την έννοια λοιπόν αυτή είναι σαφές ότι, πρώτον, ο εκδημοκρατισμός της Τουρκίας πρέπει να είναι το μάξιμουμ που πρέπει να επιδιώξουμε, αλλά και το μίνιμουμ συγχρόνως, και δεύτερον πρέπει να αποσείσουμε τις φοβίες της Τουρκίας ότι κινδυνεύει από διάσπαση εάν αναγνωρισθούν τα δικαιώματα τα οποία πρέπει να αναγνωρίσει στις μειονότητες, διότι δεν είναι μόνο οι Κούρδοι, είναι και οι Αραβες, είναι και οι κρυπτοχριστιανοί και κάποιοι άλλοι. Εν πάση περιπτώσει, το βέβαιον είναι ότι αν θέλουμε πραγματικά να βοηθήσουμε την Τουρκία, πρέπει να είμαστε απόλυτοι στην τήρηση των πολιτικών κριτηρίων και θέλω να προσθέσω τούτο: μέχρι τώρα τουλάχιστον, βάσει των όσων γνωρίζω εγώ, οι μόνες πραγματικά δυνάμεις που υπάρχουν στην Τουρκία υπέρ της ευρωπαϊκής στρατηγικής είναι οι δυνάμεις της οικονομίας και αυτό πρέπει να το λάβουμε υπόψη.

<SPEAKER ID=230 NAME="Gama">
Κύριε Πρόεδρε, κυρίες και κύριοι βουλευτές, θα ήθελα να ευχαριστήσω τους βουλευτές του Ευρωπαϊκού Κοινοβουλίου για τη συμβολή τους στην παρούσα συζήτηση. Η ερμηνεία που δίνω στις τοποθετήσεις τους και στις απόψεις που εξέφρασαν δεν είναι ότι απορρίπτουν κατηγορηματικά αυτή την πολιτική, λέγοντας "όχι, αυτή η πολιτική είναι εσφαλμένη, θέλουμε μιαν άλλη, αρνούμαστε το δικαίωμα της Τουρκίας να ενταχθεί κάποια μέρα στην Ευρωπαϊκή Ένωση" . Όχι, δεν είναι αυτό! Κανείς δεν είπε τέτοιο πράγμα! Και το γεγονός αυτό σηματοδοτεί επίσης ένα σημείο συναίνεσης μεταξύ μας. Ερμήνευσα τις απόψεις που ακούστηκαν ως απαιτητικές παρεμβάσεις με σκοπό όλη αυτή η διαδικασία να ελέγχεται αυστηρά κατά τη δρομολόγησή της. Στην υπόθεση αυτή το Ευρωπαϊκό Κοινοβούλιο έχει προφανώς να διαδραματίσει έναν σημαντικό ρόλο. Δεν πρόκειται να υπάρξει αποδοχή της Τουρκίας στην Ευρωπαϊκή Ένωση δίχως της έγκριση του Ευρωπαϊκού Κοινοβουλίου.
<P>
Ε λοιπόν, η πορεία που αποφασίστηκε στο Ελσίνκι προϋποθέτει πολλές απαιτήσεις, είναι μια πορεία με σαφέστατα κριτήρια και, τελικώς, στην παρούσα φάση οι διαπραγματεύσεις δεν έχουν ως αντικείμενο την προσχώρηση της Τουρκίας στην Ευρωπαϊκή Ένωση. Απλώς και μόνο αναγνωρίστηκε στην Τουρκία το καθεστώς της υποψήφιας χώρας. Αλλωστε, από το 1963, με την υπογραφή της Συμφωνίας της Αγκυρας, διαβλέπαμε ήδη το ενδεχόμενο μιας προσχώρησης της Τουρκίας στην Ευρωπαϊκή Ένωση, με βάση την εξέλιξη της συμφωνίας σύνδεσης στο αρχικό, το μεταβατικό και το τελικό της στάδιο. Έχουμε τα κριτήρια της Κοπεγχάγης, τα οποία είναι σαφή: δεν γίνονται διακρίσεις, ούτε θετικές ούτε αρνητικές, στην περίπτωση της Τουρκίας. Κατά τα άλλα, το ίδιο το γεγονός ότι την παρούσα στιγμή προωθούμε με γοργούς ρυθμούς τα ζητήματα της διεύρυνσης προς τις χώρες της Κεντρικής και Ανατολικής Ευρώπης φανερώνει ξεκάθαρα ότι η Τουρκία δεν υφίσταται διακριτική μεταχείριση. Όλως αντιθέτως: η Τουρκία αντιμετωπίζεται με τον ίδιο τρόπο, με την έννοια ότι καλείται να ενσωματώσει ένα κεκτημένο, ότι υποχρεούται να τροποποιήσει τη νομοθεσία της και πρέπει να επιδείξει σε αυτή τη διαδικασία μια συμπεριφορά παρόμοια με αυτή των υπολοίπων υποψηφίων προς ένταξη χωρών.
<P>
Θα λέγαμε ότι την παρούσα στιγμή η Επιτροπή δεν προβαίνει καν σε αξιολόγηση των επιδόσεων. Η συγκεκριμένη διαδικασία δεν έχει ακόμη ξεκινήσει. Η Επιτροπή έλαβε απλώς την εντολή να την προετοιμάσει. Η Επιτροπή διεξάγει διάλογο σε διμερές επίπεδο με την Τουρκία με σκοπό να της μεταβιβάσει πληροφορίες σχετικά με το κεκτημένο. Δεν φθάσαμε καν ακόμη στο στάδιο των διαπραγματεύσεων κατά το οποίο η αξιολόγηση των επιδόσεων θα διεξάγεται σε πολυμερές επίπεδο, με τη συμμετοχή όλων των χωρών. Βρισκόμαστε επομένως στο στάδιο διερεύνησης των προθέσεων. Αυτό που κάνουμε είναι να απευθύνουμε σθεναρά μηνύματα στην Τουρκία αναφορικά με την ανάγκη να προχωρήσει η συγκεκριμένη χώρα σε μεταρρυθμίσεις σε θεσμικό επίπεδο, σε νομικό επίπεδο, στο επίπεδο των διοικητικών διαδικασιών που εφαρμόζει. Σε αυτό το Συμβούλιο Σύνδεσης τηρήσαμε απαιτητική στάση έναντι της Τουρκίας, και η χώρα αυτή παραδέχθηκε κατά κάποιο τρόπο τις υφιστάμενες ανεπάρκειες, δηλώνοντας ταυτόχρονα διατεθειμένη να τις καλύψει, ιδίως όσον αφορά τον νόμο περί Τύπου, στο επίπεδο του κώδικα ποινικής δικονομίας, ή όσον αφορά τη μορφή αναγνώρισης των δικαιωμάτων ιθαγένειας στο πλαίσιο της πολιτιστικής και γλωσσικής πολυμορφίας. Πιστεύω ότι επί τη ευκαιρία αυτή σημειώθηκαν επίσης και κάποια έμπρακτα βήματα, που ενδεχομένως δεν μπορούμε ακόμη να τα εκλάβουμε ως προόδους από καθαρά νομική σκοπιά. Όπως επίσης υπήρξαν και παλινδρομήσεις, και θέλουμε να εκφράσουμε τη βαθιά μας απογοήτευση γι' αυτό που συνέβη με τον ηγέτη ενός εκ των πλέον αντιπροσωπευτικών κινημάτων υποστήριξης των ανθρωπίνων δικαιωμάτων, με ορισμένους προέδρους δημοτικών συμβουλίων και με πολιτικά πρόσωπα, που φυλακίστηκαν τον τελευταίο καιρό.
<P>
Είναι προφανές ότι η πολιτική διαδικασία στην Τουρκία είναι μια πολύπλοκη διαδικασία. Αλλά υπάρχει κάτι που οφείλουμε σήμερα να παραδεχθούμε: ότι δηλαδή, σε αντίθεση με αυτό που συνέβαινε κάποτε σε καταστάσεις κρίσεις, όπου η Τουρκία υπέκυπτε συστηματικά στον πειρασμό να κραδαίνει την απειλή της στρατιωτικής ισχύος ή υφίστατο τις απειλές εξτρεμιστικών δυνάμεων στο εσωτερικό, είναι γεγονός ότι τώρα, μετά τον προσδιορισμό των κριτηρίων και την πλαισίωση που επιτεύχθηκαν στο Ελσίνκι, διαπιστώσαμε ότι η συγκεκριμένη στρατηγική βοήθησε ώστε να αναδειχθούν και να εδραιώσουν τη θέση τους φιλοευρωπαϊκές δυνάμεις σε εκείνη τη χώρα, οι οποίες βεβαίως θα πρέπει να δρομολογήσουν ένα πρόγραμμα εξ ολοκλήρου φιλοευρωπαϊκό σε επίπεδο θεσμικών μεταρρυθμίσεων, πολιτικών αλλαγών και τροποποίησης της νομοθεσίας. Οφείλουμε προφανώς να αντιμετωπίζουμε κριτικά αυτές τις δυνάμεις, όχι με σκοπό να τις εμποδίσουμε να συνεχίσουν αυτή την πορεία, αλλά με την έννοια ότι παρακολουθούμε με απαιτητικό πνεύμα τα βήματά τους ώστε να τις παροτρύνουμε να προχωρήσουν στις αναγκαίες αλλαγές που θα οδηγήσουν τη συγκεκριμένη διαδικασία σε επιτυχή έκβαση.

<SPEAKER ID=231 LANGUAGE="DE" NAME="Verheugen">
Κύριε Πρόεδρε, θα ήθελα να συμφωνήσω με την εκτίμηση του Προέδρου του Συμβουλίου και να πω και εγώ ότι θεωρώ πως η συζήτηση αυτή βοηθά και ενισχύει τη γραμμή της Επιτροπής. Ωστόσο, δεν πειράζει που το Κοινοβούλιο εκφράζει εντονότερη κριτική από ό,τι μπορώ αυτή τη στιγμή να κάνω εγώ, για λόγους που ασφαλώς καταλαβαίνετε. Επεσήμανα στην τουρκική κυβέρνηση, στα τουρκικά κόμματα και στο τουρκικό κοινοβούλιο ότι ο ρόλος του Ευρωπαϊκού Κοινοβουλίου είναι να επαγρυπνεί να μη γίνουν κατά τις ενταξιακές διαπραγματεύσεις με τις υποψήφιες χώρες και κατά την προετοιμασία της Τουρκίας για ενταξιακές διαπραγματεύσεις πολιτικοί συμβιβασμοί που θα αντιβαίνουν στα κριτήρια της Κοπεγχάγης.
<P>
Θέλω να τονίσω σαφώς εδώ ότι δεν θα χαριστεί τίποτα σε κανέναν, άρα ούτε και στην Τουρκία, ως προς τις ενταξιακές διαπραγματεύσεις. Θέλω επίσης να επαναλάβω εδώ αυτό που έχω ήδη πει παλαιότερα: πρέπει να γνωρίζουμε καλά ότι η διαδικασία που εγκαινιάσαμε τώρα δεν θα συνεχιστεί χωρίς δυσκολίες. Δεν ξέρω τι είναι εύκολο και τι δύσκολο στην Τουρκία. Αυτό όμως που ξέρω είναι πως αυτή τη στιγμή διεξάγεται στην Τουρκία μια αντιπαράθεση, της οποίας αντιλαμβανόμαστε μόνο ένα μέρος, μια αντιπαράθεση που είναι αποφασιστικής σημασίας για τη μοίρα της χώρας αυτής και εν μέρει ασφαλώς και για τη μοίρα της Ευρώπης. Μας ενδιαφέρει πολύ να επικρατήσουν στη διένεξη αυτή οι δυνάμεις που προσανατολίζονται στη μεταρρύθμιση, οι δημοκρατικές και φιλικές προς την Ευρώπη δυνάμεις.
<P>
Τελειώνοντας, θα ήθελα να πω ακόμη ότι στην πραγματικότητα δεν βρισκόμαστε παρά στην αρχή. Ουσιαστικά είμαστε στην αρχή της αρχής. Τώρα προετοιμάζουμε την προενταξιακή στρατηγική, την οποία σε καμία περίπτωση δεν μπορούμε να πούμε ότι διαθέτουμε. Γι' αυτό μου φαίνεται κάπως πρόωρο να μιλάμε από τώρα για απογοήτευση ή για το ότι θα έπρεπε να σκεφτούμε μια νέα στρατηγική. Οι στρατηγικές έχουν ως φυσικό χαρακτηριστικό τους ότι ουσιαστικά αξίζουν να φέρουν αυτό το όνομα μόνο αν είναι μακρόπνοες. Επομένως, συνιστώ να έχουμε λίγη υπομονή.
<P>
Θα δούμε κάπως καλύτερα ποιες συγκεκριμένες προόδους μπορούμε να περιμένουμε όταν θα διαθέτουμε, το ερχόμενο φθινόπωρο, την ολοκληρωμένη μορφή της προενταξιακής στρατηγικής και όταν θα λάβουμε την απάντηση της Τουρκίας. Η απάντηση πρέπει να δοθεί μέσα στο τρέχον έτος και πρέπει να αναφέρεται με σαφήνεια σε αυτό που περιμένουμε από την Τουρκία, πρέπει δε να αναφέρει τι θα κάνει πραγματικά η Τουρκία. Τότε θα έχει ίσως φθάσει ο καιρός να πούμε περισσότερα από όσα είναι δυνατόν να πούμε κατά τη σημερινή προσεκτική αξιολόγηση.
<P>
(Χειροκροτήματα)

<SPEAKER ID=232 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί κατά την επόμενη ώρα των ψηφοφοριών.

<CHAPTER ID=10>
Σκόπιμη ελευθέρωση ΓΤΟ στο περιβάλλον
<SPEAKER ID=233 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0083/2000) του κ. Browe, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 90/220/ΕΟΚ που αφορά τη σκόπιμη ελευθέρωση γενετικά τροποποιημένων οργανισμών στο περιβάλλον (11216/1/1999 - C5-0012/2000 - 1998/0072(COD)).

<SPEAKER ID=234 NAME="Bowe">
(ΕΝ) Κύριε Πρόεδρε, πιστεύω πως σήμερα το Ευρωπαϊκό Κοινοβούλιο αντιμετωπίζει μία από τις σημαντικότερες συζητήσεις των τελευταίων χρόνων, αφού ασχολείται με τους κινδύνους που απορρέουν από την ελευθέρωση γενετικά τροποποιημένων οργανισμών στο περιβάλλον μας. Η προσωπική μου εκτίμηση είναι ότι αυτή η ψηφοφορία μπορεί να αποδειχθεί καθοριστικής σημασίας. Μπορεί, όπως και το ελπίζουμε, να μας παράσχει μια νέα δέσμη αυστηρών κανόνων, οι οποίοι να εξασφαλίζουν την ασφαλή και λογική χρήση των γενετικά τροποποιημένων καλλιεργειών και των άλλων προϊόντων ΓΤΟ, η οποία με τη σειρά της θα εγγυάται την προστασία του περιβάλλοντος και της δημόσιας υγείας.
<P>
Υπάρχουν αρκετά κρίσιμα ζητήματα με τα οποία χρειάζεται να ασχοληθούμε. Το πρώτο και σημαντικότερο είναι η αστική ευθύνη των παραγωγών. Το Ευρωπαϊκό Κοινοβούλιο ζητά επί μακρόν νομοθεσία που να εξασφαλίζει ότι οι εταιρείες οι οποίες θέλουν να παράγουν γενετικά τροποποιημένους οργανισμούς θα είναι απόλυτα υπεύθυνες για τα προϊόντα τους. Με άλλα λόγια, σύμφωνα με τις τροπολογίες, οι εταιρείες θα πρέπει να συνάπτουν ασφάλιση αστικής ευθύνης που να καλύπτει όλες τις οφειλόμενες σε ΓΤΟ ζημίες, που είναι πιθανόν να προκύψουν σε βάρος της ανθρώπινης υγείας ή του περιβάλλοντος και θα αντιμετωπίζουν το ενδεχόμενο δικαστικής δίωξης, αν οι καλλιέργειές τους ξεφύγουν από τον έλεγχό τους, με αποτέλεσμα να δημιουργηθούν υπερφυσικά σιτηρά ή να μολυνθούν βιολογικές καλλιέργειες ή αν αποδειχθεί ότι οι γενετικά τροποποιημένες καλλιέργειες βλάπτουν την ανθρώπινη υγεία.
<P>
Δυστυχώς, αντί να αναλάβουν πλήρως τις ευθύνες τους, αρκετές εταιρείες εδώ και καιρό καταβάλλουν παρασκηνιακά τεράστιες προσπάθειες να σταματήσουν την προώθηση της εν λόγω πρότασης.
<P>
Δεν έχω την παραμικρή αμφιβολία ότι κατά την αυριανή συζήτηση πολλοί ευρωβουλευτές θα βρεθούν σε σύγχυση και ίσως να διχαστούν όταν έρθει η ώρα να ψηφίσουν. Νομίζω ότι ο συμβιβασμός στον οποίο καταλήξαμε με τους Χριστιανοδημοκράτες είναι βιώσιμος και πραγματοποιήσιμος, και ελπίζω ότι θα βρει υποστηρικτές ανάμεσά μας. Παράλληλα, η Ευρωπαϊκή Επιτροπή μπορεί να τον προσυπογράψει, δίνοντας περαιτέρω διαβεβαιώσεις για τις δικές της προτάσεις σχετικά με το μέτρο αυτό περί αστικής ευθύνης.
<P>
Θέλω η πρόταση της Ευρωπαϊκής Επιτροπής, όταν έρθει στο Κοινοβούλιό μας, πράγμα που δεν θα αργήσει και πολύ να γίνει, να είναι πραγματικά δραστική. Εκτός από αυτό το κρίσιμο ζήτημα, υπάρχουν και αρκετά άλλα σημαντικά θέματα. Ελπίζω αύριο οι συνάδελφοί μου να στηρίξουν εκ νέου, όπως κατά την πρώτη ανάγνωση, τα αιτήματα να τεθούν νέα, αυστηρά όρια στη χρήση ΓΤΟ που περιέχουν γονίδια ανθεκτικά στα αντιβιοτικά. Στο παρελθόν το Ευρωπαϊκό Κοινοβούλιο είχε ζητήσει την απαγόρευση όλων των γενετικά τροποποιημένων καλλιεργειών και τροφών που περιέχουν τέτοια ανθεκτικά στα αντιβιοτικά γονίδια, ακόμα και εκείνων που χρησιμοποιούνται στην επιστημονική έρευνα.
<P>
Αύριο ενδέχεται να ακολουθήσουμε πιο ήπια γραμμή, αλλά και πάλι επιθυμούμε την ανάληψη δράσης στον τομέα αυτό. Θέλουμε να βεβαιωθούμε ότι θα δοθεί η δέουσα προσοχή στους κινδύνους που επιφυλάσσει η χρήση αυτών των καλλιεργειών.
<P>
Υπάρχουν και άλλα μέτρα τα οποία πιστεύω ότι χρειάζεται να ληφθούν - για τα οποία θέλω επίσης να ζητήσω την υποστήριξη του Ευρωπαϊκού Κοινοβουλίου αύριο - όπως νέα μέτρα για τον περιορισμό των κινδύνων από τη διασταύρωση φυτών ΓΤΟ με συγγενή τους φυτά αυτοφυή, άγρια. Πρέπει να φροντίσουμε ώστε τα προϊόντα που προωθούνται για παραγωγή, είτε πρόκειται για φυτά είτε για ζώα, να μη διασταυρώνονται και βλάπτουν ανεπανόρθωτα την ισορροπία του φυσικού περιβάλλοντος στο οποίο βρίσκονται.
<P>
Πρέπει επίσης να ασχοληθούμε με ένα ζήτημα το οποίο αποφύγαμε να θίξουμε κατά την πρώτη ανάγνωση, δηλαδή το ζήτημα επιβολής ελέγχου στις εισαγωγές και εξαγωγές καλλιεργειών ΓΤΟ και λοιπών προϊόντων ΓΤΟ. Εδώ πρέπει τουλάχιστον να φτάσουμε μέχρι τα μέτρα που συμφωνήθηκαν τον περασμένο Ιανουάριο στο Πρωτόκολλο του Μόντρεαλ περί βιοασφάλειας ή και να τα ξεπεράσουμε. Πολλοί εκφράζουν φόβους για τις ενδεχόμενες συνέπειες της γενετικής μόλυνσης, και δική μας δουλειά είναι να τους εξετάσουμε. Οι φόβοι αυτοί οξύνθηκαν πρόσφατα, όταν ανακαλύφθηκε ότι στην Ελλάδα εισήχθη από τις ΗΠΑ για παραγωγή βαμβακιού βαμβακόσπορος μολυσμένος από ΓΤΟ, ο οποίος, αν και μέχρι στιγμής τουλάχιστον δεν έχει λάβει καμία έγκριση για χρήση σε εμπορικές καλλιέργειες εντός της ΕΕ, κατάφερε εντούτοις να περάσει τα σύνορά μας και να χρησιμοποιηθεί σε τουλάχιστον ένα εκ των κρατών μελών.
<P>
Κατά τη διαδικασία κατάρτισης του παρόντος νομοθετικού ψηφίσματος δεχόμαστε πιέσεις από πάρα πολλές ομάδες. Τόσο η βιομηχανία όσο και οι οργανώσεις "Φίλοι της Γης" (Friends of the Earth) και Greenpeace εξέφρασαν την υποστήριξή τους προς διάφορες πτυχές της έκθεσης του Κοινοβουλίου. Μας υποστήριξαν και όσο συνεχίζαμε να ασκούμε πιέσεις στο Συμβούλιο των Υπουργών να συμφωνήσει στη θέσπιση νέων κανόνων για τη χορήγηση αδειών περί ΓΤΟ το συντομότερο δυνατόν, έτσι ώστε να μπει ένα τέλος στην de facto αναστολή των εγκρίσεων εμπορίας νέων ΓΤΟ, που ισχύει από τότε που η Επιτροπή δημοσίευσε την πρότασή της, εδώ και δυο χρόνια σχεδόν.
<P>
Οι πιέσεις εντάθηκαν πολύ τις τελευταίες εβδομάδες. Το αποτέλεσμα της αυριανής ψηφοφορίας στο Κοινοβούλιο είναι πιθανόν να αιφνιδιάσει και να προκαλέσει έκπληξη σε μερικούς. Αλλά θα σημαίνει κιόλας ότι σε διάστημα έξι μηνών το Ευρωπαϊκό Κοινοβούλιο, το Συμβούλιο των Υπουργών και η Επιτροπή θα έχουν καταλήξει σε μια από κοινού συμφωνηθείσα πρόταση, σε μια αναθεωρημένη οδηγία που θα ρυθμίζει την εμπορία βιοτεχνολογικών ευρεσιτεχνιών και προϊόντων βιοτεχνολογίας. Κάτι τέτοιο θα δώσει στις εταιρείες βιοτεχνολογίας και σε όποιον άλλον σχετίζεται με τον κλάδο μια σαφή εικόνα των κανόνων τους οποίους πρέπει να ακολουθούν, και συνεπώς ένα πιο διάφανο και προβλέψιμο καθεστώς. Κάτι τέτοιο μόνο θετικό μπορεί να αποβεί για τη μελλοντική ανάπτυξη της νέας αυτής τεχνολογίας στην Ευρωπαϊκή Ένωση.
<P>
Ταυτόχρονα, ελπίζω ότι οι κυβερνήσεις μας θα μπορέσουν να βεβαιώσουν τους καταναλωτές τους και τους λαούς τους ότι οι ΓΤΟ που ελευθερώνονται στο περιβάλλον σε οποιοδήποτε μέρος της Ευρώπης θα πληρούν τις πολύ αυστηρότερες προδιαγραφές που θα καθορίσουμε αύριο εδώ στο Ευρωκοινοβούλιο και ότι οι ανησυχίες της κοινής γνώμης σχετικά με την προστασία της ανθρώπινης υγείας και του περιβάλλοντος από τους κινδύνους που εγκυμονούν οι ευρεσιτεχνίες ΓΤΟ έχουν ληφθεί δεόντως υπόψη. Ελπίζω μάλιστα ότι ένα από τα σημαντικά μη νομοθετικής φύσεως αποτελέσματα της διαδικασίας αυτής θα είναι η αλλαγή στην ισορροπία δυνάμεων σχετικά με την έγκριση και τον έλεγχο καλλιεργειών και τροφίμων ΓΤΟ προς όφελος των καταναλωτών. Μόνο θετικό μπορεί να αποβεί κάτι τέτοιο για τον κλάδο της βιοτεχνολογίας. Θα δημιουργήσει μια ατμόσφαιρα, μια κατάσταση στην οποία ο κλάδος θα μπορεί να δρα με προσοχή, με επιμέλεια και, ελπίζω, επιτυχώς, ώστε να χρησιμοποιηθεί θετικά αυτή η εξαιρετικά θαυμαστή νέα τεχνολογία, την οποία όλοι μας θα πρέπει να καλωσορίσουμε, με τις κατάλληλες βέβαια εγγυήσεις.

<SPEAKER ID=235 LANGUAGE="DE" NAME="Liese">
Κύριε Πρόεδρε, κυρία Επίτροπε, κυρίες και κύριοι, θα ήθελα να ευχαριστήσω αρχικά τον εισηγητή David Bowe για τη σκληρή εργασία του. Πραγματικά προσπάθησε πάντα να βρει συμβιβασμούς σχετικά με αυτή τη δύσκολη υπόθεση, αλλά δεν κατέστη δυνατόν να βρεθούν σε όλους τους τομείς συμβιβασμοί που να μπορούν να υποστηριχθούν από όλες τις Ομάδες του Σώματος. Για τον λόγο αυτό αύριο θα διαφοροποιήσουμε την ψήφο μας σε ορισμένα σημεία.
<P>
Όσοι με γνωρίζουν ξέρουν ότι δεν είμαι άκριτα οπαδός της γενετικής μηχανικής. Υπάρχουν εκεί και πολλά που με ανησυχούν. Επίσης, μου προξενούν ανάμεικτα συναισθήματα οι ειδήσεις της τελευταίας εβδομάδας ότι έχει σχεδόν αποκωδικοποιηθεί το γονιδίωμα του ανθρώπου, επειδή πιστεύω ότι δεν έχουμε ακόμη στην Ευρωπαϊκή Ένωση αρκετά αυστηρούς κανόνες για τον συγκεκριμένο τομέα εφαρμογής της βιοτεχνολογίας στον άνθρωπο.
<P>
Σήμερα όμως το θέμα μας είναι η ελευθέρωση γενετικά τροποποιημένων οργανισμών, κυρίως φυτών. Και εδώ κατά τη γνώμη μου, και κατά τη γνώμη του Ευρωπαϊκού Λαϊκού Κόμματος, τα πράγματα είναι διαφορετικά. Η κοινή θέση είναι αρκετά ισχυρή για να εγγυηθεί την ασφάλεια του πληθυσμού, αντίθετα από ό,τι θέλουν μερικοί να μας κάνουν να πιστέψουμε, είναι μάλιστα πάρα πολύ αυστηρή. Προβλέπονται πάρα πολλοί κανόνες για την παρακολούθηση, την επισήμανση και την ενημέρωση του κοινού. Η κοινή θέση προσφέρει επαρκή ασφάλεια για τον άνθρωπο και το περιβάλλον. Γι' αυτό η Ομάδα του Ευρωπαϊκού Λαϊκού Κόμματος δεν συμφωνεί να γίνει αυστηρότερη η κοινή θέση, κυρίως σε ορισμένους ευαίσθητους τομείς.
<P>
Αν γίνουν δεκτές ορισμένες αυστηρές τροπολογίες, τότε ας ξεχάσουμε τη βιοτεχνολογία στον φυτικό τομέα. Τότε μπορούμε και να την απαγορεύσουμε εντελώς, πράγμα που όμως δεν θέλουμε.
<P>
Ας πάρουμε για παράδειγμα τη μεταφορά γονιδίων. Γίνεται μονίμως λόγος για τρομερά φυτά και υπερμεγέθη ζιζάνια. Αν όμως εξετάσει κανείς αναλυτικά το θέμα, θα δει πως δεν ισχύει ότι κάθε απομάκρυνση από το γενετικό υπόβαθρο μέσω διασταυρώσεων ενός γενετικά τροποποιημένου φυτού ισοδυναμεί με περιβαλλοντική καταστροφή. Έχω έναν βασικό μάρτυρα γι' αυτό. Ο πρώην εκπρόσωπος των Πρασίνων στην Ομοσπονδιακή Βουλή για θέματα ερευνητικής πολιτικής είχε πει κάποτε ότι στα χωράφια δεν φυτρώνουν τρομερά φυτά. Δυστυχώς, οι Πράσινοι δεν τον ξανάστειλαν στην Ομοσπονδιακή Βουλή, ωστόσο έχει παρ' όλα αυτά δίκιο. Γι' αυτό υποβάλαμε μία τροπολογία με στόχο να λαμβάνονται μεν υπόψη οι κίνδυνοι αυτοί, χωρίς όμως να απαγορευθεί ολοκληρωτικά η μεταφορά γονιδίων.
<P>
Επίσης, είμαστε εναντίον της διακριτικής μεταχείρισης κατά της βιοτεχνολογίας ως προς την ευθύνη. Δεν θέλουμε να υπάρχει ειδική ευθύνη για τη βιοτεχνολογία παρά γενική ευθύνη για το περιβάλλον. Λέγεται βέβαια συχνά ότι η Επιτροπή πρέπει να εξαναγκαστεί να κάνει επιτέλους κάτι. Συμφωνώ και εγώ, όμως θα πρέπει πρώτα στο σημείο αυτό να επαινέσουμε την κυρία Wallstrφm, διότι μας υποσχέθηκε κατά την ακρόαση στο Ευρωπαϊκό Κοινοβούλιο ότι θα παρουσιάσει μια Λευκή Βίβλο για την περιβαλλοντική ευθύνη και το έκανε. Η προκάτοχός της δεν το κατόρθωσε κατά τη διάρκεια πολλών ετών. Τώρα θα πρέπει να συνεχίσουμε τις εργασίες μας με βάση αυτή τη Λευκή Βίβλο και να αποφασίσουμε τις ειδικές διατάξεις περί ευθύνης στην παρούσα οδηγία.
<P>
Η κοινή θέση δεν είναι χαλαρή, σε ορισμένα μάλιστα σημεία είναι κατά τη γνώμη μας πολύ αυστηρή. Η γενική προθεσμία για τη δεκαετή περίοδο συγκατάθεσης στην ελευθέρωση δεν μπορεί να εφαρμοστεί στη φυτοκαλλιέργεια, και γι' αυτό υποστηρίζουμε την τροπολογία του εισηγητή κ. D. Bowe να ισχύει η περίοδος συγκατάθεσης 10 ετών αρχίζοντας μετά την πρώτη έγκριση των φυτών.
<P>
Πιστεύω ότι η κοινή θέση μας δίνει τη δυνατότητα να υπερνικήσουμε εύκολα τους κινδύνους. Δεν θα πρέπει να κάνουμε το λάθος να διακυβεύουμε τις ευκαιρίες που προσφέρει η βιοτεχνολογία, και γι' αυτό δεν θα εγκρίνουμε όλες τις τροπολογίες.

<SPEAKER ID=236 LANGUAGE="DA" NAME="Lund">
Κύριε Πρόεδρε, πρώτα απ' όλα θα ήθελα να ευχαριστήσω τον κύριο Bowe για την εργασία που εκπόνησε σχετικά με τη σύσταση για τη δεύτερη ανάγνωση, όσον αφορά την τροποποίηση της οδηγίας για την ελευθέρωση γενετικώς τροποποιημένων οργανισμών. Θεωρώ πως έγινε εξαιρετική εργασία και κάποιες σημαντικές βελτιώσεις στην κοινή θέση. Θα τονίσω τα σημεία που θεωρώ σημαντικότερα. Πρώτα απ' όλα θεωρώ ότι είναι σωστό που επιτέλους προτείναμε μια πραγματική απαγόρευση της χρήσης ουσιών που μπορούν να δημιουργήσουν ανθεκτικότητα στα αντιβιοτικά. Είμαι της γνώμης ότι είναι σημαντικό για λόγους διασφάλισης της υγείας. Το δεύτερον που θέλω να επισημάνω είναι ότι, σε αντίθεση με τον κύριο Liese, θεωρώ θετική την πρόταση να θεσπιστούν μέτρα ώστε να προληφθεί η μεταφορά γονιδίων από ΓΤΟ σε άλλους οργανισμούς, η επονομαζόμενη μόλυνση από ΓΤΟ. Θεωρώ επίσης σημαντικό, όσον αφορά τις εκτιμήσεις κινδύνου, να μην εκτιμάται μόνο ο κίνδυνος κατά περίπτωση, αλλά όταν κοιτάμε τις αιτήσεις και τα θέματα χορήγησης αδειών να προσπαθούμε να διεξάγουμε μια συνολική εκτίμηση των συσσωρευμένων επιπτώσεων των πολυάριθμων αδειών που έχουν χορηγηθεί, τόσο όσον αφορά τη γονιμότητα της γης, την τροφική αλυσίδα, τη βιολογική ποικιλία όσο και σε σχέση με τα ζητήματα υγείας που έχουν σημασία για εμάς τους ανθρώπους. Θεωρώ ότι η πρακτική που ακολουθείται μέχρι τώρα στον εν λόγω τομέα έχει σοβαρές ελλείψεις. Επ' αυτού θεωρώ επίσης σωστή την επανεξέταση των αδειών ανά δεκαετία, δηλαδή οι άδειες να χορηγούνται μόνο για περίοδο δέκα ετών κάθε φορά. Κατ' αυτόν τον τρόπο εξασφαλίζουμε με βεβαιότητα ότι πραγματοποιείται η απαιτούμενη παρακολούθηση.
<P>
Θεωρώ επίσης θετικό το γεγονός ότι με την παρούσα πρόταση αποκτούμε νομοθεσία που εξασφαλίζει ότι κάθε φορά που θεσπίζεται κάθετη νομοθεσία σε ειδικούς τομείς πρέπει να τηρούνται οι ίδιοι όροι όσον αφορά την εκτίμηση κινδύνου και την παρακολούθηση που ισχύουν και για τη γενική οδηγία. Τέλος, θέλω να επισημάνω το θέμα της αντικειμενικής ευθύνης. Θεωρώ ότι η αρχική πρόταση, η οποία συμπεριλαμβάνεται στην έκθεση του κύριου Bowes είναι σωστή, με άλλα λόγια να αποδίδεται αντικειμενική ευθύνη στους ομίλους επιχειρήσεων που ζητούν άδεια και παράλληλα να συνάπτεται ασφάλιση αστικής ευθύνης, όσον αφορά τις άδειες. Εάν δεν είναι εφικτή η σύναψη ασφάλισης αστικής ευθύνης σε αυτές τις συνθήκες, τότε μάλλον ο κίνδυνος είναι υπερβολικά μεγάλος για να χορηγηθεί άδεια. Ελπίζω να καταφέρουμε να εγκριθούν αυτές οι προτάσεις για να καταστεί η κοινή θέση αυστηρότερη. Εάν το καταφέρουμε πιστεύω πως θα αποκτήσουμε νομική βάση για τις μελλοντικές άδειες στον τομέα των ΓΤΟ, η οποία και θα είναι εύχρηστη και θα παρέχει την απαιτούμενη ασφάλεια. Θα αποκτήσουμε για την ακρίβεια τη νομική βάση που κανονικά θα έπρεπε να υπάρχει προτού χορηγηθεί η πρώτη άδεια για νέες καλλιέργειες με ΓΤΟ. Η παρούσα νομική βάση δεν είναι κατά τη γνώμη μου αρκετά ισχυρή.

<SPEAKER ID=237 LANGUAGE="NL" NAME="Maaten">
Κύριε Πρόεδρε, πρέπει να τονίσω ότι αυτή η συζήτηση αφορά διαδικαστικά θέματα σχετικά με τη σκόπιμη ελευθέρωση γενετικά τροποποιημένων οργανισμών (ΓΤΟ) στο περιβάλλον. Δεν πρόκειται λοιπόν, όπως θα μπορούσε κανείς να υποθέσει, για μια ουσιαστική συζήτηση σχετικά με τα υπέρ και τα κατά των ΓΤΟ, ούτε σχετικά με τις βασικές τους πλευρές. Είναι όμως φανερό ότι οι απόψεις μας σχετικά με τους ΓΤΟ αντικατοπτρίζονται στις θέσεις που εγκρίνουμε κατά τη διάρκεια των συζητήσεων σχετικά με αυτές τις διαδικασίες και το πλαίσιό τους. Με άλλα λόγια, στις μάλλον λεπτομερείς τροπολογίες σε αυτή την εξαιρετική έκθεση το θέμα είναι προφανώς αν θέλουμε να απλουστεύσουμε τη ζωή της βιομηχανίας των ΓΤΟ ή αν θέλουμε να την κάνουμε να χάσει τον ύπνο της.
<P>
Η συζήτηση όμως δείχνει εξίσου ξεκάθαρα ότι η παραγωγή γενετικά τροποποιημένων τροφίμων εγείρει ακόμη αρκετά ερωτήματα, που αφορούν τη δεοντολογία και την ηθική, τη δημόσια υγεία και το περιβάλλον, τις ευκαιρίες που παρέχονται στη βιομηχανία και στην έρευνα, καθώς και ζητήματα σχετικά με την ελευθερία επιλογής των καταναλωτών.
<P>
Για την Ομάδα μας των Φιλελευθέρων τα κύρια σημεία που επίσης θα θιγούν κατά την ψηφοφορία είναι τα ακόλουθα.
<P>
Το πρώτον είναι η ελευθερία επιλογής των καταναλωτών. Πράγματι, είναι σχεδόν αδιανόητο όσοι επιθυμούν να καταναλώνουν τρόφιμα χωρίς γενετικά τροποποιημένους οργανισμούς να μην έχουν άλλη διασφάλιση από το να αγοράζουν τρόφιμα που δεν περιέχουν ΓΤΟ σε ποσοστό μεγαλύτερο του 1%. Το σχέδιο οδηγίας δεν προσεγγίζει το θέμα άμεσα, αλλά η ενημέρωση του κοινού, η επισήμανση και η παρακολούθηση με τις οποίες ασχολείται έχουν ουσιαστικό ρόλο από αυτή την άποψη.
<P>
Το δεύτερο αφορά τις καλές δυνατότητες συμμετοχής του κοινού κατά τη διαδικασία έγκρισης των ΓΤΟ.
<P>
Το τρίτο είναι μια εκσυγχρονισμένη διαδικασία που να προσφέρει ασφάλεια τόσο στους καταναλωτές όσο και στους παραγωγούς, και επομένως, σε ό,τι μας αφορά, καλύτερη εναρμόνιση μέσω της Ευρωπαϊκής Ένωσης.
<P>
Το τέταρτο σημείο αφορά την ενίσχυση της έρευνας στον τομέα της βιοτεχνολογίας στην Ευρώπη, και επομένως αποσαφήνιση του τι μπορεί να γίνει και τι όχι.
<P>
Ένα αμφιλεγόμενο σημείο αφορά την αστική ευθύνη των παραγωγών. Υποστηρίζουμε την αυτορρύθμιση που προκύπτει από αυτή. Θα προτιμούσαμε η εν λόγω αστική ευθύνη να συμπεριληφθεί στην οριζόντια νομοθεσία που αναμένεται εδώ και καιρό σε θέματα περιβαλλοντικής ευθύνης. Ορισμένοι από εμάς έχουν ωστόσο βαρεθεί να περιμένουν αυτή την οριζόντια νομοθεσία, την οποία η Επιτροπή κυοφορεί εδώ και μια δεκαετία, και θέλουμε να κάνουμε ένα βήμα μπροστά. Η παρούσα πρόταση είναι σημαντική τόσο για τους παραγωγούς όσο και για τους καταναλωτές και γίνεται ευπρόσδεκτη από την Ομάδα των Φιλελευθέρων. Επίσης, θα θέλαμε να συγχαρούμε τον ακούραστο εισηγητή για αυτή την έκθεση.

<SPEAKER ID=238 LANGUAGE="DE" NAME="Breyer">
Κύριε Πρόεδρε, κατά την αυριανή ψηφοφορία θα δοκιμαστεί η υπευθυνότητα και η αξιοπιστία του Ευρωπαϊκού Κοινοβουλίου. Για μας αποφασιστικής σημασίας είναι η ύπαρξη ευθύνης με παράλληλη υποχρεωτική ασφάλιση. Αν η βιοτεχνολογία είναι τόσο ακίνδυνη όσο διαβεβαιώνουν η βιομηχανία και ο κ. Liese, τότε τίθεται το ερώτημα γιατί υπάρχει τόσο γενικευμένη αντίδραση στην ύπαρξη αυστηρής νομοθεσίας περί ευθύνης. Θέλουμε και εμείς γενική περιβαλλοντική ευθύνη, αλλά γνωρίζουμε ότι στην πρόταση της Επιτροπής δεν προβλέπεται ανάλογη ευθύνη για τη βιοτεχνολογία, δεν προβλέπεται ευθύνη με την ευρεία έννοια. Γι' αυτό προτείνουμε τη συμβιβαστική τροπολογία 45, που περιέχει ακριβώς αυτό. Οτιδήποτε άλλο θα σήμαινε ότι κρυβόμαστε πίσω από μια πολιτική πολυετούς αναβολής και παραπέμπουμε το ζήτημα στις καλένδες.
<P>
Είναι γελοίο να λέμε ότι απλώς καλούμε την Επιτροπή να το κάνει αυτό μέχρι το 2001. Τι θα γίνει λοιπόν αν εκείνη δεν το κάνει; Τι θα γίνει αν η οριζόντια περιβαλλοντική ευθύνη δεν καλύπτει όπως πρέπει τον τομέα της γενετικής επέμβασης ή καλύπτει, όπως κάνατε εσείς, κυρία Wallstrφm, μόνο περιοχές του δικτύου Natura 2000;
<P>
Δεύτερο κεντρικό σημείο αποτελεί για μας η απαγόρευση ελευθέρωσης γονιδίων ανθεκτικών στα αντιβιοτικά. Εδώ πρέπει να επιβληθεί σαφής απαγόρευση. Κύριε Bowe, δεν μπορώ να καταλάβω ότι λέτε πως αύριο θα έχουμε μια "ήπια" ψηφοφορία. Μήπως αυτό σημαίνει ότι υποκλίνεσθε στη βιομηχανία της βιοτεχνολογίας; Πιστεύω πως είναι απόλυτα σαφές - και το αποδεικνύουν επιστημονικές μελέτες - ότι όλο και περισσότεροι παθογόνοι οργανισμοί που προσβάλλουν τον άνθρωπο αποκτούν αντοχή στα αντιβιοτικά και ότι θα ήταν καταστροφικό να χάσουμε οριστικά τη δυνατότητα θεραπείας με αντιβιοτικά.
<P>
Το τελευταίο σημείο είναι η γενετική μόλυνση. Πιστεύω ότι εδώ χρειάζεται να υπάρχει σαφέστατη δέσμευση των κρατών μελών και ελπίζω η αυριανή ψηφοφορία να αποτελέσει ένα σαφές μήνυμα υπέρ της προστασίας του περιβάλλοντος και του καταναλωτή και αύριο να μην είναι μια μαύρη μέρα για την προστασία του περιβάλλοντος και του καταναλωτή.

<SPEAKER ID=239 LANGUAGE="SV" NAME="Sjφstedt">
Κύριε Πρόεδρε, η αρχή της προφύλαξης πρέπει να διαδραματίζει καθοριστικό ρόλο κατά την ελευθέρωση γενετικά τροποποιημένων καλλιεργειών, κάτι που σήμερα θα έπρεπε να σημαίνει αναστολή της ελευθέρωσης νέων τέτοιου είδους καλλιεργειών. Αυτή η αναστολή αιτιολογείται τόσο από τις επιστημονικές ασάφειες σε ό,τι αφορά, πέραν των άλλων, τους κινδύνους διάδοσης, όσο και από τα κενά της νομοθεσίας, καθώς και της εφαρμογής των διεθνών συμβάσεων.
<P>
Επίσης, θεωρούμε ότι κάθε κράτος μέλος της ΕΕ θα πρέπει να έχει το δικαίωμα να χαράζει μια αυστηρότερη πολιτική από αυτή της ΕΕ στον εν λόγω τομέα και γι' αυτόν τον λόγο θα καταψηφίσουμε την πρόταση τροπολογίας 6 περί μιας ενιαίας κοινοτικής διαδικασίας σε ό,τι αφορά την ελευθέρωση.
<P>
Οι προτάσεις που θα εγκριθούν αύριο δεν θα είναι όσο δραστικές επιθυμούμε. Γι' αυτόν τον λόγο θα ψηφίσουμε κατά τρόπο που να συμβάλουμε στη μέγιστη δυνατή βελτίωση των χειρισμών αυτού του θέματος, κάτι που σημαίνει ότι θα υπερψηφίσουμε τις περισσότερες, αλλά όχι όλες τις προτάσεις της έκθεσης Bowe. Θα ψηφίσουμε υπέρ της πλήρους ανάληψης νομικής ευθύνης από όσους ελευθερώνουν τις καλλιέργειες. Θέλουμε να ανασταλεί η χρήση παραγόντων με αντοχή στα αντιβιοτικά. Θέλουμε να υπάρχει μια υποχρεωτική σαφής σήμανση και ζητούμε να εξετάζεται ξεχωριστά η κάθε αίτηση, χωρίς απλοποιημένες διαδικασίες υποβολής. Επίσης, βλέπουμε θετικά την υποχρέωση σαφούς πληροφόρησης, καθώς και την έγκριση της χώρας αποδέκτη σε ό,τι αφορά τις εξαγωγές προς τρίτες χώρες.

<SPEAKER ID=240 LANGUAGE="FR" NAME="Berthu">
Κύριε Πρόεδρε, το σχέδιο οδηγίας σχετικά με τις διαδικασίες έγκρισης γενετικά τροποποιημένων οργανισμών επανέρχεται ενώπιον του Κοινοβουλίου μας σε δεύτερη ανάγνωση, ενώ τα γεγονότα που ακολούθησαν την πρώτη ανάγνωση δεν κατάφεραν παρά να ενισχύσουν τους φόβους που είχαμε εκφράσει τότε.
<P>
Κατά την πρώτη ανάγνωση, στις 11 Φεβρουαρίου 1999, ήμαστε πράγματι αντίθετοι με αυτό το σχέδιο, εκτιμώντας ότι οι κίνδυνοι από τους ΓΤΟ για το περιβάλλον, καθώς και για την υγεία των ζώων και των ανθρώπων δεν ελέγχονταν καθόλου και ότι η απλή εφαρμογή της αρχής της προφύλαξης έπρεπε να οδηγήσει, αν όχι στην οριστική απαγόρευση της ελευθέρωσης αυτών των οργανισμών, τουλάχιστον σε ένα πολυετές μορατόριουμ. Επιπλέον, επικρίναμε τις προβλεπόμενες από το σχέδιο διαδικασίες έγκρισης, οι οποίες κατά τη γνώμη μας αφενός δεν ήταν αρκετά αυστηρές και αφετέρου ήταν πάρα πολύ συγκεντρωτικές.
<P>
Ωστόσο, εδώ και έναν χρόνο οι μελέτες κατέδειξαν ακόμη περισσότερο τους κινδύνους από τις ελευθερώσεις ΓΤΟ. Μόλις την περασμένη εβδομάδα μια εξεταστική επιτροπή της γαλλικής Εθνοσυνέλευσης κατέληξε στο συμπέρασμα ότι "θεωρεί πρόωρη τη διάθεση στην αγορά νέων προϊόντων προερχόμενων από γενετικά τροποποιημένους οργανισμούς".
<P>
Υπό αυτές τις συνθήκες, θεωρούμε το κείμενο που μας υποβλήθηκε σε δεύτερη ανάγνωση πολύ ξεπερασμένο. Όλες οι επί της αρχής ενστάσεις μας καθίστανται επίκαιρες περισσότερο από ποτέ, συμπεριλαμβανομένου και του αιτήματος για ένα επίσημο μορατόριουμ. Όπως και στην υπόθεση των τρελών αγελάδων, θέλουμε, εάν κάποια χώρα είναι πεπεισμένη πως διατρέχει σοβαρό κίνδυνο, να έχει το δικαίωμα να λάβει μέτρα απαγόρευσης και διασφάλισης σε εθνικό επίπεδο.
<P>
Πώς γίνεται να έχουμε φτάσει σήμερα στο σημείο να απαιτούμε ένα τόσο προφανές δικαίωμα;

<SPEAKER ID=241 LANGUAGE="NL" NAME="Van Dam">
Κύριε Πρόεδρε, τον Φεβρουάριο του 1999 συζητήσαμε σε πρώτη ανάγνωση την αναθεώρηση της οδηγίας 90/220. Υπενθυμίζω ότι τότε ο κ. Blokland είχε υπογραμμίσει τη σημασία της αρχής της προφύλαξης. Εκφράζουμε λοιπόν την ικανοποίησή μας για το γεγονός ότι δίδεται έμφαση στην αρχή αυτή, στην κοινή θέση του Συμβουλίου. Τόσο στο κείμενο της ίδιας της οδηγίας, δηλαδή στο άρθρο 1, όσο και σε επίπεδο εφαρμογής, η αρχή της προφύλαξης καταλαμβάνει σημαντική θέση έναντι των οικονομικών συμφερόντων. Αναφέρομαι κυρίως στον περιορισμό της απλοποιημένης διαδικασίας και στην προσοχή που δίδεται στην ανιχνευσιμότητα των ΓΤΟ. Ως Κοινοβούλιο μπορούμε να είμαστε συνολικά ικανοποιημένοι με τις τρέχουσες προτάσεις.
<P>
Ευχαριστούμε τον εισηγητή κ. Bowe για την έκθεσή του, στην οποία εκφράζει και πάλι μια σειρά προτάσεων που υποστηρίζουμε απόλυτα. Είμαστε πράγματι πολύ ικανοποιημένοι για τα σημεία του κειμένου που έχουν αναδιατυπωθεί και αφορούν τη μείωση των κινδύνων για τους καταναλωτές.
<P>
Όσον αφορά την τροπολογία 32, εκτιμούμε ότι η αρχική τροπολογία του άρθρου 28, παράγραφος 1, ήταν ισχυρότερη. Η δυνατότητα διαβούλευσης με επιτροπές δεοντολογίας σχετικά με δεοντολογικά ζητήματα διατυπωνόταν με σαφέστερο τρόπο. Τώρα στην τροπολογία 32 κεντρική θέση κατέχει μόνο η σημασία διαβουλεύσεων με δυνατότητα πλήρους πρόσβασης των πολιτών. Εκφράζουμε τη δυσαρέσκειά μας γι' αυτή την αποδυνάμωση.
<P>
Τέλος, θα ήθελα να υπογραμμίσω ότι δεν μπορούμε να περιοριστούμε στην καταγραφή και στον περιορισμό των κινδύνων που συνδέονται με αυτές τις νέες μεθόδους παραγωγής. Τα φυτά και τα ζώα δεν είναι παράγοντες της παραγωγής που μπορούν εύκολα να υποστούν επεξεργασία. Η συζήτηση σχετικά με τη βιοτεχνολογία απαιτεί μια ακέραιη δεοντολογική προσέγγιση. Πιστεύουμε ότι η πραγματικότητα είναι έργο του Θεού. Επομένως, έχουμε χρέος να αντιμετωπίζουμε το φυσικό μας περιβάλλον με υπευθυνότητα.

<SPEAKER ID=242 NAME="Bowis">
Κύριε Πρόεδρε, η συζήτησή μας αφορά την έρευνα για νέα φυτά, αλλά και την προστασία των φυτών από την έρευνα. Είναι ένας διάλογος για τις δυνατότητες των ΓΤΟ να χρησιμοποιηθούν για αγαθούς σκοπούς και για τις πιθανότητες να μας δημιουργήσουν κινδύνους, αλλά και για το πώς θα διαχειριστούμε αυτούς τους κινδύνους. Ο κίνδυνος πάντα θα υπάρχει, είναι μέρος του φυσικού μας περιβάλλοντος. Δεν μπορούμε να αποτρέπουμε κάθε κίνδυνο που προέρχεται από ανθρώπινες ενέργειες, γιατί έτσι θα σταματούσαμε την πρόοδο της επιστήμης. Πρέπει όμως να ανταποκριθούμε στις ανησυχίες του κοινού, σχετικά με τους ενδεχόμενους και άγνωστους σε μας κινδύνους που εγκυμονούν οι ΓΤΟ για το περιβάλλον μας, για την τροφική μας αλυσίδα και για την υγεία μας.
<P>
Πιστεύω πως υπάρχουν τέσσερεις τομείς στους οποίους οφείλουμε να αναλάβουμε δράση για να καθησυχάσουμε το κοινό. Πιστεύω ότι μπορούμε να το καταφέρουμε χωρίς να καταστρέψουμε τη βιοτεχνολογία. Πρώτον, τα ανθεκτικά στα αντιβιοτικά γονίδια πρέπει σταδιακά να εξαλειφθούν. Η σχετική τροπολογία καθορίζει με ρεαλισμό, αλλά και με συναίσθηση του επείγοντος του θέματος, ως προθεσμία το 2005 για να επιτευχθεί αυτός ο στόχος. Δεύτερον, δεν πρέπει να κρύβουμε από το κοινό σε ποιες περιοχές βρίσκονται οι πειραματικές καλλιέργειες. Αυτό είναι το σωστό και το δίκαιο. Αλλά και εμείς με τη σειρά μας οφείλουμε να ζητήσουμε από τους φορείς που αναλαμβάνουν δράση για την προστασία του περιβάλλοντος, να δείξουν αυτοσυγκράτηση και υπευθυνότητα σε ό,τι αφορά τις εν λόγω πληροφορίες. Τρίτον, πρέπει να βασιστούμε στο πρωτόκολλο του Μόντρεαλ σε ό,τι αφορά την εξαγωγή ΓΤΟ, και αυτό θα πρέπει να γίνει με τη σύμφωνη γνώμη όλων των πλευρών και με διαφάνεια. Τέταρτον, όπως είπαν και πολλοί βουλευτές, πρέπει να εξασφαλίσουμε την αστική ευθύνη αυτό όμως έχει να κάνει με το αν χρειαζόμαστε μεγαλύτερη αστική ευθύνη που να ισχύει για άλλους περιβαλλοντικούς κινδύνους. Υποπτεύομαι πως όχι, εφόσον η νομοθεσία ήδη προβλέπει ποινική και αστική ευθύνη καθώς και ευθύνη για τα προϊόντα και περιβαλλοντική ευθύνη. Αυτά μου φαίνονται αρκετά, αλλά θα ήταν συνετό να προσθέσουμε και κάποια διάταξη για την περίπτωση της αμέλειας, ώστε να υπάρχει κάτι που να μπορεί να βαρύνει επιπρόσθετα σε δικαστικές διαμάχες.
<P>
Μπορούμε να ωφεληθούμε πολύ από τους ΓΤΟ, αν ρυθμίσουμε σωστά το θέμα. Η μείωση των ψεκασμών στις καλλιέργειες π.χ. θα ωφελήσει το περιβάλλον αν προωθήσουσαμε καλλιέργειες ΓΤΟ που απαιτούν λιγότερους ψεκασμούς. Αλλά πρέπει να φέρουμε τους πολίτες με το μέρος μας, με το μέρος της επιστήμης. Πιστεύω ότι αυτό ακριβώς θα βοηθήσουν να πετύχουμε τούτα τα μέτρα.

<SPEAKER ID=243 NAME="McKenna">
Κύριε Πρόεδρε, το ιδανικό θα ήταν να μην ελευθερώνονται ΓΤΟ στο περιβάλλον. Αλλά αν είναι να συμβεί, πρέπει να ληφθούν ορισμένα μέτρα για να διασφαλισθεί ότι οι βιομηχανίες, που ισχυρίζονται ότι η εν λόγω τεχνολογία είναι ασφαλής, θα αναλάβουν και τις ευθύνες τους. Γι' αυτό και αδυνατώ να καταλάβω γιατί η βιομηχανία και τα λόμπι ανησυχούν τόσο πολύ για το ζήτημα της ευθύνης. Εάν είναι τόσο σίγουροι ότι τα προϊόντα τους είναι ασφαλή, γιατί φοβούνται τόσο πολύ να αναλάβουν τις ευθύνες τους, τόσο ως προς τη αστική ευθύνη, όσο και ως προς την καταβολή αποζημιώσεων;
<P>
Το άλλο ζήτημα το οποίο θα ήθελα να θίξω είναι η μόλυνση από μεταφορά γονιδίων. Υπάρχει π.χ. το ενδεχόμενο να μολυνθούν από ΓΤΟ παραδοσιακές γεωργικές εκμεταλλεύσεις. Αυτό σημαίνει ότι δεν υπάρχει δυνατότητα ελεύθερης επιλογής ούτε για τους ίδιους τους καλλιεργητές - πράγμα που ισχύει και για τους βιοκαλλιεργητές - ούτε για τους καταναλωτές, τελικά. Αν έχουμε μόλυνση και των παραδοσιακών και των βιολογικών καλλιεργειών, ο καταναλωτής ουσιαστικά δεν έχει καμία ελευθερία επιλογής. Αυτό είναι απαράδεκτο. Σε τελική ανάλυση, η βιομηχανία των ΓΤΟ δεν έχει τίποτα να προσφέρει ούτε στον καταναλωτή ούτε στο περιβάλλον, ούτε καν ως προς τη μείωση της χρήσης χημικών προϊόντων. Είναι ειρωνία, αν σκεφτούμε ότι οι ίδιες βιομηχανίες που προωθούν τη λεγόμενη γεωργία χωρίς χημικά είναι οι ίδιες ακριβώς που μας βομβαρδίζουν χρόνια τώρα με χημικά και οι ίδιες που κάνουν τις καλλιέργειες να εξαρτώνται από τα χημικά και στο μέλλον.

<SPEAKER ID=244 LANGUAGE="ES" NAME="Gonzαlez Αlvarez">
Κύριε Πρόεδρε, θα ήθελα να ευχαριστήσω τον κ. Bowe για την έκθεσή του και να θέσω μέσα σε ένα λεπτό τέσσερα βασικά ζητήματα για τα οποία έχει γίνει ήδη λόγος.
<P>
Το πρώτο αφορά την προστασία της δημόσιας υγείας. Νομίζουμε ότι πρέπει να απαγορευθεί οριστικά η χρήση γονιδίων ανθεκτικών στα αντιβιοτικά. Η Γερμανία, το Λουξεμβούργο και η Αυστρία έδωσαν ένα παράδειγμα με την απαγόρευση του καλαμποκιού της Novartis, το οποίο περιέχει ένα γονίδιο ανθεκτικό στην αμπικιλίνη, αντιβιοτικό ευρέος φάσματος.
<P>
Το δεύτερο αφορά τις υποχρεώσεις βάσει των διεθνών συμφωνιών. Η τροπολογία αριθ. 1 αναφέρεται στο Πρωτόκολλο του Μόντρεαλ και στην ανάγκη προάσπισης της βιοασφάλειας, καθώς και διαβούλευσης και αίτησης για χορήγηση έγκρισης προκειμένου για τις εξαγωγές σε τρίτες χώρες.
<P>
Το τρίτο είναι η ρήτρα περί αστικής ευθύνης, που είναι σαφέστατη για όσους είναι υπεύθυνοι για την ελευθέρωση αυτών των γενετικά τροποποιημένων οργανισμών, που ενδέχεται να έχουν επιπτώσεις στην υγεία ή στο περιβάλλον.
<P>
Το τελευταίο ζήτημα, κύριε Πρόεδρε, αφορά την πρόληψη της γενετικής μόλυνσης, την αποφυγή δηλαδή της επέκτασης της διαγονιδιακής γύρης, που μπορεί να ταξιδέψει και να μολύνει άλλα φυτά και συνεπώς να έχει σοβαρές επιπτώσεις στο περιβάλλον.

<SPEAKER ID=245 NAME="Hyland">
Κύριε Πρόεδρε, θα ήθελα να ξεκινήσω συγχαίροντας τον κ. Bowe για την αντικειμενική και ισόρροπη παρουσίασή του. Σε προηγούμενες συζητήσεις του Ευρωπαϊκού Κοινοβουλίου έχω εκφράσει επίσημα τις δικές μου απόψεις σχετικά με τη βιοτεχνολογία. Στον λίγο χρόνο που έχω στη διάθεσή μου κάνω έκκληση στην Επιτροπή, και βέβαια και στο Ευρωπαϊκό Κοινοβούλιο, να επισπεύσουν όσο το δυνατόν περισσότερο τα αναγκαία συμπεράσματα για να καθησυχάσουμε τους φόβους των καταναλωτών σχετικά με τη δημόσια υγεία, καθώς και με τις περιβαλλοντικές και δεοντολογικές πλευρές μιας τεχνολογίας, η οποία μπορεί να συμβάλει σημαντικά στην παραγωγή τροφίμων και στη δημόσια υγεία.
<P>
Φυσικά και υπάρχουν ανησυχίες από πλευράς καταναλωτών. Και δικαιούνται μια εις βάθος και ανεξάρτητη αξιολόγηση για τις παραμέτρους μιας τεχνολογίας που εξελίσσεται ραγδαία. Όσο αφήνουμε να επικρατεί σύγχυση, τόσο περισσότερο θα καθυστερεί η μέρα που θα μπορέσει η κοινωνία να δρέψει όλα τα οφέλη που συνεπάγεται η εν λόγω τεχνολογία. Από αυτή την άποψη, ο ίδιος ο κλάδος της βιοτεχνολογίας έχει συμβάλει σημαντικά στις ανησυχίες του κοινού με τη συστηματική εισαγωγή απαράδεκτων πρακτικών, όπως η τεχνολογία εξολόθρευσης σπόρων, αλλά και λόγω άλλων δεοντολογικών ζητημάτων, όπως τα πειράματα με ανθρώπινα έμβρυα. Η επαγρύπνηση του Ευρωπαϊκού Κοινοβουλίου ιδιαίτερα ήταν εκείνη που έκρουσε τον κώδωνα του κινδύνου σε ό,τι αφορά πολλές πλευρές της εφαρμογής αυτής της έρευνας.
<P>
Ωστόσο, υπάρχουν πλέον θετικές ενδείξεις ότι η βιομηχανία έχει λάβει υπόψιν τις ανησυχίες του Ευρωπαϊκού Κοινοβουλίου σε αυτό το θέμα. Ενδεικτική των δυνατοτήτων που έχει η έρευνα στον τομέα της γενετικής να συμβάλει θετικά στην παραγωγή τροφίμων είναι η πολύ πρόσφατη ανακοίνωση της Monsanto για μια σημαντική ανακάλυψη σχετικά με τη γενετική δομή του ρυζιού, βασικού είδους διατροφής για εκατομμύρια ανθρώπους στον αναπτυσσόμενο κόσμο, για την προσφορά του οποίου εκφράζονται σοβαρές ανησυχίες ότι δεν θα παραμείνει μελλοντικά στα ίδια επίπεδα.
<P>
Σε ό,τι αφορά όλες τις πλευρές της εφαρμογής της τεχνολογίας των ΓΤΟ, ιδίως στην παραγωγή τροφίμων, οι λέξεις κλειδιά είναι η διαφάνεια, η ενημέρωση των καταναλωτών και η ακριβής σήμανση. Εν κατακλείδι, ο καταναλωτής πρέπει πάντοτε να έχει επιλογή.

<SPEAKER ID=246 LANGUAGE="FR" NAME="Berniι">
Κύριε Πρόεδρε, κυρίες και κύριοι, οι γενετικά τροποποιημένοι οργανισμοί και η ελευθέρωσή τους δικαίως ανησυχούν τους Ευρωπαίους καταναλωτές. Εξ ονόματος του ιερού και απαραβίαστου κέρδους το βιομηχανικό λόμπι εξακολουθεί να παίζει χωρίς ενδοιασμό τον ρόλο του μαθητευόμενου μάγου, να κάνει επικίνδυνες ταχυδακτυλουργίες με την ασφάλεια των τροφίμων και την υγεία του καταναλωτή. Η Ευρώπη οφείλει να νομοθετήσει με αυστηρότητα, προκειμένου να κάνει τους αλχημιστές να αναλάβουν τις ευθύνες τους, να μεριμνήσει για την ποιότητα των προϊόντων, ενημερώνοντας παράλληλα με σαφήνεια τους πολίτες.
<P>
Είμαστε απολύτως σύμφωνοι με τη φιλοσοφία αυτής της έκθεσης. Πρέπει να επικεντρωθούμε απολύτως στην ανιχνευσιμότητα χάρη σε μια πλήρη ενημέρωση, η οποία θα απευθύνεται και στις τρίτες χώρες που εισάγουν ή εξάγουν ΓΤΟ. Η ασφάλεια του καταναλωτή επιβάλλει πράγματι μια ισότιμη μεταχείριση προκειμένου να αποφευχθεί οποιαδήποτε εκτροπή του εμπορίου ή της εξαγωγής προϊόντων που δεν μπορούν να πωληθούν στην ευρωπαϊκή αγορά. Επίσης, πριν από κάθε εμπορική συναλλαγή πρέπει να απαιτούμε τη συγκατάθεση της χώρας προορισμού.
<P>
Καίτοι βεβαίως η ευθύνη εκείνου που προβαίνει σε μια ελευθέρωση πρέπει να θεσμοθετηθεί επισήμως, πρέπει επίσης να καθορισθεί με ακρίβεια, χωρίς βιασύνη, ώστε να αποφευχθεί μια υπερβολικά γενικευμένη περιβαλλοντική ευθύνη. Τέλος, πρέπει να εκτιμήσουμε τους κινδύνους για το περιβάλλον μέσω μιας ετήσιας ανάλυσης του κόστους και των ωφελειών αυτών των ελευθερώσεων ΓΤΟ, μια εκτίμηση που θα πρέπει να πραγματοποιηθεί με διαφάνεια και θα πρέπει να επεκτείνεται στην υγεία των ζώων και των φυτών, καθώς και στα δημόσια και ιδιωτικά αγαθά.

<SPEAKER ID=247 NAME="Τρακατέλλης">
Κύριε Πρόεδρε, σήμερα υπάρχει μεγάλη αύξηση των βιοτεχνολογικών εφαρμογών και η σημασία τους γίνεται ολοένα και μεγαλύτερη και για την οικονομία και για την κοινωνία, γιατί η αξιοποίηση των εφαρμογών από γενετικά τροποποιημένους οργανισμούς θα καταστεί καθοριστική για τη βελτίωση της ποιότητας ζωής του ανθρώπου. Επομένως, είναι αναγκαία η θέσπιση ενός σύγχρονου πλαισίου που θα διέπει την ανάπτυξη, τη διάθεση και την εκμετάλλευση των γενετικά τροποποιημένων οργανισμών.
<P>
Η Ευρώπη δεν μπορεί να παραμένει ουραγός σε σχέση με τις Ηνωμένες Πολιτείες της Αμερικής και την Ιαπωνία. Αυτό όμως δεν σημαίνει ότι θα παραγνωρίσουμε την ασφάλεια που πρέπει να συνοδεύει όλες αυτές τις καινοτομικές εφαρμογές, ασφάλεια για τη δημόσια υγεία και την προστασία του περιβάλλοντος. Πρέπει να επισημάνω ότι τον τελευταίο καιρό γινόμαστε μάρτυρες ενός συνεχούς πολέμου ανακοινώσεων σχετικά με την ασφάλεια των γενετικά τροποποιημένων οργανισμών. Το γεγονός αυτό δημιουργεί σύγχυση στους καταναλωτές, με αποτέλεσμα να μην είναι σε θέση να διαμορφώσουν μια σωστή αντίληψη σχετικά με τα οφέλη και τους κινδύνους που προκύπτουν από τις εφαρμογές της βιοτεχνολογίας. Πρέπει λοιπόν να κερδίσουμε την εμπιστοσύνη των καταναλωτών, και αυτό θα γίνει σίγουρα μέσω μέτρων που θα ενισχύσουν την ασφάλεια. Για παράδειγμα, η απαγόρευση δημιουργίας ή χρήσης γενετικά τροποποιημένων οργανισμών με γονίδια που προσδίδουν αντοχή στα αντιβιοτικά, καθώς και αντικειμενική και πλήρης ενημέρωση των φορέων και του κοινού γενικότερα, αποτελούν τέτοια μέτρα οικοδόμησης της εμπιστοσύνης.
<P>
Στην παρούσα οδηγία, το Κοινοβούλιο είχε ζητήσει σε πρώτη ανάγνωση τροπολογίες που κάλυπταν τις παραπάνω δύο επιδιώξεις, επιδιώξεις δηλαδή για ένα χρήσιμο πλαίσιο κανόνων της σκόπιμης απελευθέρωσης και εμπορίας γενετικά τροποποιημένων οργανισμών, συνοδευομένων από μέτρα ασφάλειας για την προστασία της δημόσιας υγείας και του περιβάλλοντος, καθώς και πρόνοια για την ενημέρωση του κοινού και των καταναλωτών. Είναι σημαντικό ακόμη ότι προβλέπεται αναπροσαρμογή και τροποποίηση της οδηγίας σύμφωνα με τα δεδομένα που προκύπτουν από την ταχύτατη εξέλιξη της βιοτεχνολογίας και των εφαρμογών της.
<P>
Τελειώνοντας, θα ήθελα να σταθώ σε ένα σημείο, κύριε Πρόεδρε, το οποίο τόνισα στην Επιτροπή Περιβάλλοντος και το οποίο αξίζει ιδιαίτερα της προσοχής μας και αφορά το θέμα της ασφάλισης. Ως προς το θέμα αυτό, αναμένουμε από την Ευρωπαϊκή Επιτροπή μια γενικότερη πρόταση σχετικά με την ευθύνη και την ασφάλεια που πρέπει να συνοδεύει ένα προϊόν. Οφείλουμε να αποφύγουμε τις υπερβολές αν θέλουμε αυτός ο τόσο ελπιδοφόρος τομέας να προωθηθεί και να υποστηριχθεί από την υπό ψήφιση οδηγία.

<SPEAKER ID=248 LANGUAGE="NL" NAME="De Roo">
Κύριε Πρόεδρε, η γενετική τροποποίηση των τροφίμων σημαίνει ότι δεν υπάρχουν πια σύνορα μεταξύ των διαφόρων ειδών και επιτρέπει π.χ. την εισαγωγή ενός γονιδίου ψαριού σε μια φράουλα, κάτι που είναι αδύνατον στην παραδοσιακή γεωργία. Δεδομένου ότι αυτό το γενετικό "μαστόρεμα"; εμπεριέχει ανύποπτους κινδύνους, είναι απαραίτητο να ληφθούν μέτρα με σκοπό την πρόληψη της μεταφοράς γονιδίων, προκειμένου να αποφύγουμε την ελευθέρωση αυτού του γονιδίου ψαριού και στις φράουλες που καλλιεργούνται με παραδοσιακό ή βιολογικό τρόπο.
<P>
Η βιομηχανία γενετικής μηχανικής ισχυρίζεται ότι οι κίνδυνοι μιας τέτοιας μη σκόπιμης ελευθέρωσης είναι μικροί. Αν είναι έτσι, γιατί η βιομηχανία αυτή αρνείται στο μέλλον κάθε νομική ευθύνη; Ίσως πράγματι υπάρχει κάποιος κίνδυνος για το περιβάλλον και για την ανθρώπινη υγεία, και στην περίπτωση αυτή μια τέτοια ρήτρα αστικής ευθύνης είναι παραπάνω από απαραίτητη. Οι Χριστιανοδημοκράτες παίζουν ένα κάπως επικίνδυνο παιχνίδι: υποστηρίζουν μια ρήτρα αστικής ευθύνης για την οδηγία που σχετίζεται με την διάθεση επικίνδυνων αποβλήτων, αλλά από τη στιγμή που γίνεται λόγος για γενετική ξαφνικά θέλουν να περιμένουν μια πενταετία. Αν το θέμα της αστικής ευθύνης για τα γενετικά τροποποιημένα τρόφιμα δεν ρυθμιστεί τώρα, η δυσπιστία του πληθυσμού απέναντι σε αυτά τα τρόφιμα θα αυξάνεται.
<P>
Η στάση των Χριστιανοδημοκρατών θα γίνει μπούμερανγκ για τη βιομηχανία γενετικής μηχανικής.

<SPEAKER ID=249 LANGUAGE="DE" NAME="Sommer">
Κύριε Πρόεδρε, η γενετική επέμβαση και η βιοτεχνολογία ανήκουν στις απόλυτα κορυφαίες τεχνολογίες του μέλλοντος. Αν δυσχεράνουμε ή μπλοκάρουμε τη χρησιμοποίηση γενετικά τροποποιημένων οργανισμών στην ΕΕ θα βρεθούμε τελειωτικά παραμερισμένοι χάρη στις δικές μας ενέργειες. Ήδη υπολειπόμαστε πολύ άλλων κρατών. Από αυτό θα προέκυπταν τεράστια μειονεκτήματα ανταγωνισμού για την έρευνα, τη φυτική και ζωική παραγωγή, τους παραγωγούς σπόρων σποράς, τους γεωργούς καθώς και τους καταναλωτές. Ακριβώς όμως αυτή η τακτική παρεμπόδισης ασκείται από πολλές ομάδες μέσα στην Ευρωπαϊκή Ένωση. Προφανώς, είναι μάλλον ιδεολογικού χαρακτήρα, γιατί κατά κανόνα πολλές αντιρρήσεις δεν μπορούν να τεκμηριωθούν αντικειμενικά.
<P>
Παρόμοιες απόπειρες παρεμπόδισης συναντώνται και σε μια σειρά τροπολογιών για την έκθεση Bowe. Χαρακτηριστικό τους είναι ότι ζητούν αδύνατα πράγματα, γνωρίζοντας βέβαια ότι τα αιτήματά τους δεν μπορούν να ικανοποιηθούν και έτσι ενδεχομένως να μπλοκάρουν γενικά την ελευθέρωση γενετικά τροποποιημένων οργανισμών. Αυτό ισχύει ιδιαίτερα για τη γονιδιακή μεταβίβαση, που ειδικά στην ύπαιθρο δεν μπορεί να εμποδιστεί, καθώς και για το ζήτημα της ευθύνης. Το αίτημα ειδικής ευθύνης έχει ως αποτέλεσμα να μην τολμούν οι αγρότες να χρησιμοποιήσουν γενετικά τροποποιημένους οργανισμούς. Ακόμη, δεν θεωρώ ρεαλιστική τη δημιουργία μητρώου των καλλιεργούμενων εκτάσεων εκτός της πειραματικής φάσης γιατί θεωρώ δεδομένο ότι σε λίγα χρόνια θα καταχωρούνται έτσι στο συγκεκριμένο μητρώο το 80% - 90% των χρησιμοποιούμενων γεωργικών εκτάσεων.
<P>
Κανείς δεν θέλει να παρουσιάσει ως ακίνδυνη τη βιοτεχνολογία, ούτε θέλω κάτι τέτοιο. Όμως, δεν γίνεται ούτε να την καταδικάζουμε. Ανέκαθεν αποτελούσε επιδίωξη της γεωργίας να δημιουργήσει αποδοτικό ζωϊκό και φυτικό υλικό μέσω συγκεκριμένων επεμβάσεων κατά την παραγωγή. Οι τεχνικές εξακολουθούν να εξελίσσονται - αυτό ισχύει και για τον τομέα της παραγωγής - και η γενετική τροποποίηση είναι μια νέα τεχνική. Είναι καθήκον μας να μεριμνήσουμε για την υπεύθυνη εφαρμογή της και όχι να την εμποδίσουμε.
<P>
(Χειροκροτήματα)

<SPEAKER ID=250 NAME="Evans, Jillian">
Κύριε Πρόεδρε, θα ήθελα να προτρέψω τους συναδέλφους να ενισχύσουν αυτή την έκθεση, επιμένοντας στην περιβαλλοντική ευθύνη. Οι παραγωγοί ΓΤΟ θα πρέπει να υποχρεούνται να συνάπτουν ασφάλιση για την όποια ζημιά μπορεί να προκαλούν στην ανθρώπινη υγεία ή στο περιβάλλον με την ελευθέρωση των προϊόντων τους. Η Επιτροπή έχει υποσχεθεί εδώ και δέκα χρόνια ότι θα θεσπιστεί οριζόντια νομοθεσία. Παρότι, όμως, έχουμε πλέον τη Λευκή Βίβλο, απέχουμε ακόμα κάτι χρόνια από τη θέσπιση της σχετικής νομοθεσίας. Αυτό σημαίνει ότι αν δεν συμπεριληφθεί το θέμα στην εν λόγω οδηγία, αντί για τις εταιρείες που έχουν το κέρδος, τη ζημιά θα την πληρώσουν τα θύματα.
<P>
Χιλιάδες άνθρωποι σε όλη την Ευρώπη έχουν επιλέξει να μην αγοράζουν προϊόντα που να περιέχουν ΓΤΟ, λόγω των στοιχείων που υπάρχουν ότι οι οργανισμοί αυτοί βλάπτουν την υγεία και το περιβάλλον. Οφείλουμε να ασχοληθούμε με αυτά τα ζητήματα με τη δέουσα σοβαρότητα.
<P>
Θα ήθελα να προτρέψω τους συναδέλφους να δεχθούν τις τροπολογίες της ομάδας μου σχετικά με τη σύναψη ασφάλειας αστικής ευθύνης, με την μόλυνση από ΓΤΟ, και με την απαγόρευση των ανθεκτικών στα αντιβιοτικά γονιδίων. Οι καταναλωτές απαιτούν τη διενέργεια των αυστηρότερων δυνατών ελέγχων, και δεν θα συμβιβαστούν με τίποτα λιγότερο. Είναι ζωτικής σημασίας το να συμπεριληφθούν τώρα στην οδηγία όλες οι απαραίτητες εγγυήσεις.

<SPEAKER ID=251 LANGUAGE="DA" NAME="Rovsing">
Κύριε Πρόεδρε, χαίρομαι που το Κοινοβούλιο σε συνεργασία με το Συμβούλιο μπορεί επιτέλους να δώσει στην Ευρώπη μια ευκαιρία να πάρει ηγετική θέση στον τομέα των ΓΤΟ. Πρέπει εντούτοις να προσέξουμε να μην επαναπαυτούμε πιστεύοντας πως η δουλειά τέλειωσε. Επιλέξαμε μια διαδικασία έγκρισης που θα είναι πιο περιοριστική από την αμερικανική, και αυτό φυσικά θα επηρεάσει τις δυνατότητές μας να κρατήσουμε τις καλύτερες επιχειρήσεις και τους καλύτερους ερευνητές. Γι' αυτόν τον λόγο πρέπει η περίοδος αναμονής που εγκρίνουμε να αντανακλά το απόλυτο μέγιστο παρά τον κανόνα. Πρέπει να απορρίψουμε την πρόταση να επωμίζεται ολόκληρη την ευθύνη για ενδεχόμενες βλάβες το πρόσωπο που ελευθερώνει ΓΤΟ. Φυσική συνέπεια της αυστηρής ευρωπαϊκής διαδικασίας έγκρισης πρέπει να είναι η ανάληψη μέρους της ευθύνης από τις αρχές. Μόνο με έναν τέτοιον καταμερισμό της ευθύνης μεταξύ των αρχών και των επιχειρήσεων μπορούν να αντισταθμιστούν οι αδυναμίες ως προς τον ανταγωνισμό που προκαλούνται από τη δυσκίνητη διαδικασία και μόνο με αυτόν τον τρόπο μπορούμε να καταστούμε ανταγωνιστικοί απέναντι στους Αμερικανούς.

<SPEAKER ID=252 NAME="Wallstrφm">
(ΕΝ) Κύριε Πρόεδρε, από το περασμένο φθινόπωρο που πρωτοανέλαβα καθήκοντα στην Επιτροπή δεν άργησα να συνειδητοποιήσω ότι η οδηγία περί σκόπιμης ελευθέρωσης ΓΤΟ θα ήταν από τις πιο λεπτές υποθέσεις που μου έχουν ανατεθεί.
<P>
Τα γενετικά τροποποιημένα προϊόντα και η βιοτεχνολογία προκαλούν πολλά ερωτήματα και ανησυχίες. Τα σημαντικότερα ίσως είναι ποιες είναι οι ωφέλειες, ποιοι είναι οι κίνδυνοι, ποιος είναι ο καλύτερος τρόπος να αποτρέψουμε ενδεχόμενες αρνητικές επιπτώσεις και πώς μπορούμε να βεβαιωθούμε ότι έχουμε πρόσβαση σε όλες τις σχετικές πληροφορίες.
<P>
Για να αντιμετωπίσουμε αυτές τις τρεις ανησυχίες που εξέφρασαν οι πολίτες μας είναι αναγκαίος ένας εκτενής και ανοιχτός διάλογος στον οποίο να συμμετέχουν όλοι οι άμεσα ενδιαφερόμενοι: η συζήτηση δεν μπορεί να περιοριστεί μόνο στους ειδικούς. Εδώ πρέπει να αναλάβουν τις ευθύνες τους όλοι: τα θεσμικά όργανα της ΕΕ, τα κράτη μέλη, η βιομηχανία και η επιστήμη.
<P>
Η βάση για την αντιμετώπιση αυτών των νέων προκλήσεων πρέπει να είναι ένα αποτελεσματικό και διαφανές νομοθετικό πλαίσιο.
<P>
Θα ήθελα να ευχαριστήσω ιδιαίτερα τον εισηγητή, τον κ. Bowe, και την Επιτροπή Περιβάλλοντος, Δημοσίας Υγείας και Πολιτικής των Καταναλωτών, που εργάστηκαν σκληρά για να συμβάλουν με ταχύτητα και αποτελεσματικότητα.
<P>
Ο ρόλος της χάραξης της ευρωπαϊκής πολιτικής με τον οποίο είμαστε επιφορτισμένοι επιβάλλει να ανταποκριθούμε σε αυτές τις νέες προκλήσεις έχοντας σταθμίσει σωστά την κατάσταση. Χρειαζόμαστε ένα ρυθμιστικό πλαίσιο που να βασίζεται στην ασφάλεια και στην αρχή της προφύλαξης, τα οποία διασφαλίζουν υψηλού επιπέδου προστασία για την ανθρώπινη υγεία και για το περιβάλλον. Ταυτόχρονα, πρέπει να επιτρέπεται στην κοινωνία να ωφελείται από την ανάπτυξη της σύγχρονης βιοτεχνολογίας.
<P>
Η ευρωπαϊκή μας νομοθεσία για τους ΓΤΟ εγγυάται μεμονωμένη και λεπτομερή εκτίμηση των κινδύνων για κάθε προϊόν ΓΤΟ που διοχετεύεται στην ευρωπαϊκή αγορά.
<P>
Βρισκόμαστε σήμερα εδώ για να ενισχύσουμε και να βελτιώσουμε το υπάρχον πλαίσιο. Το θέμα είναι τόσο λεπτό και περίπλοκο που εξηγεί ίσως γιατί έχουμε μπροστά μας στη δεύτερη ανάγνωση 52 συνολικά τροπολογίες.
<P>
Η Επιτροπή μπορεί να αποδεχθεί πλήρως τις τροπολογίες αριθ. 9, 17, 19, 29 και 47, οι οποίες βελτιώνουν την ποιότητα και τη σαφήνεια των κειμένων. Η Επιτροπή μπορεί επίσης να αποδεχθεί κατ' αρχήν τις τροπολογίες αριθ. 1 έως 4, 8, 11, 24, 35 έως 38, 46, 48, 49 και 52, οι οποίες ενισχύουν περαιτέρω την πρόθεση της Επιτροπής να καθιερώσει για τους ΓΤΟ ένα σωστά σταθμισμένο ρυθμιστικό πλαίσιο που να χαρακτηρίζεται από αποτελεσματικότητα και διαφάνεια.
<P>
Θέλω να σχολιάσω λίγο περισσότερο την τροπολογία αριθ. 1 και τις τροπολογίες αριθ. 13, 14 και 28, οι οποίες έχουν όλες σχέση με το πρωτόκολλο περί βιοασφάλειας και τις υποχρεώσεις για τις εισαγωγές και εξαγωγές ΓΤΟ. Η Ευρωπαϊκή Ένωση ήταν από τις κινητήριες δυνάμεις που συνέβαλε στην επιτυχή υπογραφή του Πρωτοκόλλου της Καρθαγένης περί βιοασφάλειας τον περασμένο Ιανουάριο. Έτσι, η Επιτροπή χαιρετίζει το πνεύμα της τροπολογίας αριθ. 1, η οποία αναφέρεται στην ανάγκη υποβολής των απαραίτητων προτάσεων για την εφαρμογή του Πρωτοκόλλου, όταν αυτό επικυρωθεί - έχουν ήδη αρχίσει οι εργασίες. Ωστόσο, η Επιτροπή δεν μπορεί να δεχθεί να περιληφθούν στο κείμενο της οδηγίας διατάξεις σχετικά με υποχρεώσεις κατά τις εισαγωγές και τις εξαγωγές. Πιστεύουμε πως οι επιπτώσεις του Πρωτοκόλλου στο συνολικό νομοθετικό πλαίσιο της Ευρωπαϊκής Ένωσης δεν έχουν ακόμα εκτιμηθεί πλήρως. Συνεπώς, οι τροπολογίες αριθ. 13, 14 και 28 δεν γίνονται δεκτές κατά την παρούσα αναθεώρηση.
<P>
Θα ήθελα τώρα να αναφερθώ στο ζήτημα της αστικής ευθύνης, που γνωρίζω ότι είναι σημαντικό πολιτικό ζήτημα για όλους σας. Κατά την παρουσίασή μου στο Ευρωπαϊκό Κοινοβούλιο το φθινόπωρο υποσχέθηκα ότι θα έκανα ειδική αναφορά στους ΓΤΟ στη Λευκή Βίβλο περί περιβαλλοντικής ευθύνης. Φέτος, η Επιτροπή έκανε αυτό ακριβώς κατά την έκδοση της Λευκής Βίβλου. Η Επιτροπή είναι της γνώμης πως η οριζόντια προσέγγιση είναι ο πιο αποτελεσματικός τρόπος να εγγυηθούμε ένα ολοκληρωμένο καθεστώς ευθύνης για τις περιβαλλοντικές ζημίες. Με αυτό τον τρόπο θα είναι σαφή τα πράγματα για τους ενάγοντες και θα αποφευχθούν τα παραθυράκια. Αυτός είναι επίσης ο καλύτερος τρόπος να συμπληρωθεί το ισχύον οριζόντιο σύστημα περί ευθύνης για τα προϊόντα, που ήδη καλύπτει τους ΓΤΟ.
<P>
Σας διαβεβαιώ ότι θα κάνω τα αδύνατα δυνατά για να μπορέσω να σας παρουσιάσω μια νομοθετική πρόταση περί αστικής ευθύνης πριν το τέλος του 2001. Συνεπώς, μπορώ να αποδεχθώ κατ' αρχήν τις τροπολογίες αριθ. 2, 36 και 46, στον βαθμό που παραπέμπουν στη Λευκή Βίβλο της Επιτροπής. Ας είμαστε σαφείς: αν αυτό αναφερθεί στην οδηγία θα πρέπει να δημιουργηθούν κανόνες για να το διασαφήσουμε νομικώς, και πόσον καιρό θα πάρει αυτό; Έτσι θα πρέπει να το δούμε.
<P>
Ωστόσο, δεν μπορώ να δεχθώ τις τροπολογίες αριθ. 33, 40 και 45. Γνωρίζω επίσης πολύ καλά την πολιτική σημασία ορισμένων άλλων παραμέτρων που βγαίνουν στην επιφάνεια λόγω των προτεινομένων τροπολογιών. Είναι προφανές ότι τα γονίδια που είναι ανθεκτικά στα αντιβιοτικά πρέπει σταδιακά να εξαλειφθούν και να αντικατασταθούν από άλλα το συντομότερο δυνατόν. Η διαδικασία σταδιακής εξάλειψης προβλέπεται ήδη στην κοινή θέση. Η Επιτροπή συμφωνεί να ενισχύσει τούτο το πολιτικό μήνυμα, αλλά δεν μπορεί να συμφωνήσει να απαγορευθούν γενικά οι ΓΤΟ που περιέχουν γονίδια που ανθεκτικά στα αντιβιοτικά. Αυτή τη στιγμή δεν υπάρχουν επιστημονικά στοιχεία, ότι όλοι οι ΓΤΟ αυτού του τύπου προκαλούν παρενέργειες στην ανθρώπινη υγεία και στο περιβάλλον. Αντ' αυτού, καλύτερα να συνεχίσουμε να διεξάγουμε ολοκληρωμένη ανάλυση των κινδύνων, εξετάζοντας την κάθε περίπτωση ξεχωριστά.
<P>
Εντός αυτών των ορίων οι τροπολογίες αριθ. 11, 37, 48 και 52 γίνονται επομένως κατ' αρχήν αποδεκτές. Η Επιτροπή μπορεί επίσης να αποδεχθεί κατ' αρχήν τις τροπολογίες αριθ. 3, 4, 8, 24 και 35, στο μέτρο που ευθυγραμμίζονται με το σκεπτικό των κειμένων και εντάσσονται στο συνολικό νομοθετικό πλαίσιο. Έτσι, η Επιτροπή μπορεί να συμφωνήσει, σε ό,τι αφορά τις κοινωνικοοικονομικές πλευρές, σε μια απαρίθμηση αναγόμενη στην υποχρέωση της Επιτροπής να υποβάλει εκθέσεις. Αυτό θα γίνεται ανά τρία χρόνια, όπως ορίζει το άρθρο 30.
<P>
Η Επιτροπή χαιρετίζει τις τροπολογίες αριθ. 38 και 49 περί μεταφοράς γονιδίων. Συνιστούν μια ισορροπημένη προσέγγιση, κάτι μεταξύ πλήρους πρόληψης και ανεκτικής στάσης. Ωστόσο, η διατύπωση θα πρέπει να ευθυγραμμιστεί με το κείμενο της οδηγίας. Επιπλέον, θα πρέπει να διαγραφεί η αναφορά στην Επιτροπή, αφού η Επιτροπή δεν διαδραματίζει αναγκαστικά κάποιον ρόλο δυνάμει του Μέρους Β - περί εθνικής συγκατάθεσης.
<P>
Όμως, η Επιτροπή δεν μπορεί να αποδεχθεί την τροπολογία αριθ. 12 περί πρόληψης της μεταφοράς γονιδίων. Η μεταφορά γονιδίων από τον ένα οργανισμό στον άλλο είναι, όπως γνωρίζουμε, σύνηθες φαινόμενο στη φύση. Αντ' αυτού, θα πρέπει να διασφαλίσουμε πως θα εκτιμηθούν ενδελεχώς οι ενδεχόμενοι κίνδυνοι κίνδυνοι από τη μεταφορά γονιδίων πριν επιτραπεί η έρευνα πάνω σε προϊόντα ΓΤΟ και πριν οποιαδήποτε από τα προϊόντα αυτά διοχετευθούν στην αγορά.
<P>
Η Επιτροπή δεν μπορεί να δεχθεί τις τροπολογίες αριθ. 22 και 23 ως έχουν, καθώς οι διατάξεις που προβλέπουν οι εν λόγω τροπολογίες δεν κρίνονται πραγματοποιήσιμες στο πλαίσιο του συστήματος χορήγησης συγκαταθέσεων που καθιερώνει η οδηγία, και αυτό τόσο για διοικητικούς όσο και για νομικούς λόγους.
<P>
Η Επιτροπή ωστόσο αναγνωρίζει ότι οι τροπολογίες αυτές σκοπό έχουν να αντιμετωπιστούν ενδεχόμενα προβλήματα που μπορεί να αντιμετωπίσουν ορισμένοι κλάδοι ως προς τη συγκατάθεση στο πλαίσιο αυστηρής προθεσμίας. Αυτό αφορά ιδίως τον κλάδο της βελτίωσης φυτών. Η Επιτροπή λοιπόν θα εξετάσει πώς μπορούν να ληφθούν υπόψιν αυτές οι ανησυχίες, φροντίζοντας παράλληλα να υπάρχει πολιτική, νομική και διοικητική συνέπεια. Με το ίδιο σκεπτικό, ούτε η τροπολογία αριθ. 26 γίνεται δεκτή, γιατί κάτι τέτοιο θα έθετε περιορισμούς στην ευελιξία της προαιρετικής προθεσμίας συγκατάθεσης για την ανανέωση.
<P>
Η τροπολογία αριθ. 25 ζητά να εισαχθεί μια διάταξη που να επιτρέπει την εφαρμογή διαφοροποιημένων διαδικασιών στο πλαίσιο του Μέρους Γ της οδηγίας. Αυτό βασίζεται στην αρχική πρόταση, όπως αυτή παρουσιάστηκε στο Κοινοβούλιο κατά την πρώτη ανάγνωση. Όμως, αυτή η τροπολογία υπερβαίνει την πρόταση της Επιτροπής, και έτσι δεν γίνεται αποδεκτή από την Επιτροπή ως έχει. Πάντως, η Επιτροπή είναι διατεθειμένη να επανεξετάσει αυτή την τροπολογία, λαμβάνοντας υπόψη την αρχική της πρόταση και στο πλαίσιο ενός γενικότερου συμβιβασμού.
<P>
Τέλος, θα ήθελα να μιλήσω συνολικά για τις τροπολογίες στις οποίες δεν έχω ήδη αναφερθεί. Η Επιτροπή δεν μπορεί να αποδεχθεί την τροπολογία αριθ. 21, δεδομένου ότι η νομική βάση για μελλοντικά νομοθετικά μέτρα εξαρτάται από το περιεχόμενό της και δεν μπορεί να καθοριστεί προκαταβολικά από την παρούσα οδηγία.
<P>
Η τροπολογία αριθ. 6, που αφορά μια κεντρική διαδικασία κοινοτικού επιπέδου, δεν γίνεται δεκτή. Θα ήθελα ωστόσο να τονίσω ότι υπάρχει πρόβλεψη για προσεκτική αξιολόγηση της κεντρικής διαδικασίας, στο πλαίσιο της έκθεσης της Επιτροπής που απαιτείται σύμφωνα με το άρθρο 30 της οδηγίας.
<P>
Το να έχουμε πρόσβαση στο έργο της Ευρωπαϊκής Ομάδας για τη Δεοντολογία της Επιστήμης και των Νέων Τεχνολογιών και στις απόψεις τους είναι σημαντικό στοιχείο της γενικής αξιολόγησης. Όμως, η Ευρωπαϊκή Επιτροπή είναι της γνώμης ότι αυτό έχει ήδη καλυφθεί δεόντως από τον κανονισμό της επιτροπής. Συνεπώς η τροπολογία αριθ. 32 δεν γίνεται δεκτή.
<P>
Επίσης δεν γίνονται δεκτές οι τροπολογίες αριθ. 5, 7, 10, 15, 16, 18, 20, 27, 30, 31, 34, 39, 41 έως 44, 50 και 51, δεδομένου ότι θα προκαλούσαν αβεβαιότητα από νομική και τεχνική άποψη ή ενδεχομένως θα έθεταν σε κίνδυνο την συνολική ισορροπία που επετεύχθη στην κοινή θέση.
<P>
Για να συνοψίσω, αυτό που χρειαζόμαστε επειγόντως είναι μια αναθεώρηση της οδηγίας 90/220. Πρέπει να διασφαλίζει υψηλό επίπεδο προστασίας για την ανθρώπινη υγεία και για το περιβάλλον και παράλληλα να επιτρέπει στην κοινωνία να ωφελείται από τα πλεονεκτήματα των νέων αυτών τεχνολογιών. Για να επιτευχθεί η σωστή ισορροπία ανάμεσα σε αυτές τις δύο πολύ δικαιολογημένες επιδιώξεις, χρειαζόμαστε μια διαφανή διαδικασία, ευρύ διάλογο και ισχυρή πολιτική ηγεσία. Πρέπει όλοι να αναλάβουμε τις ευθύνες μας για την επίτευξη αυτού του στόχου, και αυτός είναι ο μόνος τρόπος για να κερδίσουμε την εμπιστοσύνη των πολιτών μας.

<SPEAKER ID=253 LANGUAGE="DE" NAME="Breyer">
Κύριε Πρόεδρε, θεωρώ την αυριανή ψηφοφορία τόσο σημαντική ώστε παρακαλώ την Επίτροπο να διασαφηνίσει δύο ακόμη σημεία για να ξέρουμε αύριο για ποιο πράγμα ψηφίζουμε.
<P>
Κυρία Επίτροπε, η πρώτη ερώτηση είναι: κατάλαβα καλά ότι μπορείτε να διαβεβαιώσετε πως προβλέπετε περιβαλλοντική ευθύνη και υποχρεωτική ασφάλιση, ναι ή όχι; Σας παρακαλώ να μου απαντήσετε με ένα ναι ή ένα όχι. Ή μήπως απλώς εγκρίνετε μια ευθύνη σαν εκείνη που υπάρχει στη Λευκή Βίβλο, δηλαδή μόνο για τις περιοχές του δικτύου Natura 2000, δηλαδή χωρίς υποχρεωτική ασφάλιση; Αυτό σημαίνει ουσιαστικά ότι, εάν υπάρξει ζημία και δεν μπορεί να καταστεί υπεύθυνος εκείνος που την προκάλεσε, θα την πληρώσει το κοινό, οι φορολογούμενοι. Μπορείτε να εγγυηθείτε με σαφήνεια στο Κοινοβούλιο - θέλω να ακούσω ένα ναι ή ένα όχι - ότι θα υπάρχει σε μια οριζόντια οδηγία υποχρεωτική ασφάλιση;
<P>
Το δεύτερο σημείο: δυστυχώς, δεν συμφωνήσατε με την τροπολογία 42. Μπορείτε να βεβαιώσετε ότι δεν υπάρχει κοινοτική νομοθεσία για την περιορισμένη χρήση γενετικά τροποποιημένων οργανισμών; Γνωρίζετε ότι η οδηγία περί περιορισμένης χρήσης το αποκλείει και ταυτόχρονα δεν προβλέπεται στην κοινή θέση άρθρο 2, παράγραφος 4, κανένας κανονισμός για γενετικά τροποποιημένους οργανισμούς που προορίζονται για περιορισμένη χρήση. Επομένως, εδώ υπάρχει νομικό κενό, και θεωρώ ότι αυτό είναι πολύ σημαντικό για την αυριανή ψηφοφορία. Επισημαίνω σχετικά μόνο ότι π.χ. το transgenetic fish in contained use δεν καλύπτεται από καμία από τις δύο οδηγίες. Σας παρακαλώ να τοποθετηθείτε σαφέστατα για το ζήτημα αυτό.

<SPEAKER ID=254 NAME="Πρόεδρος">
Δεν πρόκειται να ξανανοίξω τη συζήτηση. Θα δώσω τον λόγο στην Επίτροπο αν θέλει να απαντήσει επί αυτών των δύο συγκεκριμένων σημείων, αν και προσωπικά θεωρώ την απάντησή της πολύ σαφή και ολοκληρωμένη.
<P>
Κυρία Επίτροπε, θα θέλατε να απαντήσετε;

<SPEAKER ID=255 NAME="Wallstrφm">
(ΕΝ) Κύριε Πρόεδρε, θα ξεκινήσω από το δεύτερο μέρος της ερώτησης της κ. Breyer. Είναι αλήθεια ότι δεν υπάρχει συγκεκριμένη κοινοτική νομοθεσία για την περιορισμένη χρήση γενετικά τροποποιημένων φυτών και ζώων. Ωστόσο, το άρθρο 2, παρ. 4, της κοινής θέσεως υποχρεώνει τα κράτη μέλη να φροντίζουν, ώστε αυτοί οι ΓΤΟ να περάσουν στα χέρια τρίτων μόνο αν έχουν προβλεφθεί πολύ αυστηρά μέτρα περιορισμού, αλλιώς επιβάλλεται υποβολή γνωστοποίησης, όπως ορίζεται στο Μέρος Γ της οδηγίας. Η τροπολογία αριθ. 42 θα αποτρέψει την όποια ανταλλαγή γενετικά τροποποιημένων φυτών και ζώων για λόγους έρευνας υπό περιορισμένη χρήση μέχρι να τεθεί σε ισχύ η κοινοτική νομοθεσία. Αυτός είναι ο λόγος που δεν μπορούμε να δεχθούμε την τροπολογία αριθ. 42.
<P>
Όπως ξέρετε, μόλις εκδώσαμε τη Λευκή Βίβλο περί περιβαλλοντικής ευθύνης. Δεχόμαστε σχόλια και απόψεις και είμαστε έτοιμοι να τα συζητήσουμε, γιατί θέλω να εξασφαλίσω πως αυτή η Βίβλος περί περιβαλλοντικής ευθύνης θα καλύπτει και τους ΓΤΟ. Οι απόψεις σας είναι επίσης ευπρόσδεκτες. Σκοπεύω να διασφαλίσω ότι αυτή η Βίβλος θα καλύπτει τους ΓΤΟ. Ήδη καλύπτει την αστική ευθύνη για τα προϊόντα. Το θέμα της ασφάλισης θα πρέπει να το μελετήσουμε πιο διεξοδικά και να ακούσουμε και τις απόψεις των άλλων κομμάτων για τις πρακτικές του πλευρές. Η Λευκή Βίβλος είναι απλώς το πρώτο βήμα, όπως γνωρίζετε. Πρώτα πρέπει να συζητηθεί διεξοδικά και μετά θα επανέλθω υποβάλλοντας κάποια πρόταση. Πιστεύω ότι είναι εφικτό να θεσπίσουμε ένα σύστημα ασφάλισης.

<SPEAKER ID=256 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=11>
Αναγνώριση και καταγραφή των βοοειδών και σήμανση του βοείου κρέατος
<SPEAKER ID=257 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0088/2000) του κ. Παπαγιαννάκη, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου, που αφορά τη θέσπιση συστήματος αναγνώρισης και καταγραφής των βοοειδών και τη σήμανση του βοείου κρέατος και των προϊόντων με βάση το βόειο κρέας, και την κατάργηση του κανονισμού (ΕΚ) αριθ. 820/97 του Συμβουλίου (COM(1999) 487 - C5-0240/1999 - 1999/0204(COD)).

<SPEAKER ID=258 NAME="Παπαγιαννάκης">
 - Κύριε Πρόεδρε, όλοι ξέρουμε ότι η κρίση που προκλήθηκε από την σπογγώδη εγκεφαλοπάθεια των βοοειδών, η κρίση των τρελών αγελάδων, αποτελεί ακόμα ένα έγκλημα που δεν έχει βρει την τιμωρία του και αμφιβάλλω αν θα τη βρει ποτέ. Πέρα από αυτό το σοβαρό ζήτημα, μας κληροδότησε και μια κρίση θεσμών, μια κρίση της αγοράς, πτώση των πωλήσεων των προϊόντων της βοοτροφίας, πτώση των τιμών και μια κρίση εμπιστοσύνης των καταναλωτών, που είναι και το σημαντικότερο.
<P>
Ο κανονισμός που συζητάμε έρχεται αργά, πολύ αργά κατά τη γνώμη μου, αλλά πάντως έρχεται για να συμβάλει στο να δώσουμε κάποιες απαντήσεις, κάποιες λύσεις, να πάρουμε κάποια μέτρα, για να αποκαταστήσουμε σχετικά την εμπιστοσύνη των καταναλωτών. Δώσαμε μια μάχη, κύριε Πρόεδρε, ως προς αυτόν τον κανονισμό, για να διαφυλάξουμε τα δικαιώματα του Ευρωπαϊκού Κοινοβουλίου, θα θυμάστε, τον περασμένο Δεκέμβριο. Και επίσης μια μάχη για να επισπεύσουμε όσο μπορούσαμε περισσότερο την εφαρμογή των ρυθμίσεων που προβλέπει αυτός ο κανονισμός. Με λίγα λόγια ξέρουμε όλοι για τί πρόκειται. Με βάση αυτόν τον κανονισμό, πολύ σύντομα, μέσα στο 2000, κανονικά, όλα τα βοοειδή θα πρέπει να έχουν ταυτότητα και να παρακολουθούνται μέχρι τη σφαγή. Το κρέας που θα παράγεται από τα βοοειδή θα έχει ετικέτες, θα έχει σήμανση που θα αναφέρουν την προέλευση και τη διαδρομή των ζώων από τα οποία προέρχεται το κρέας.
<P>
Προσπαθήσαμε στην ανάλυση αυτού του κανονισμού, κύριε Πρόεδρε, να συνδυάσουμε πολλές απαιτήσεις και πολλές απόψεις. Θελήσαμε οι ρυθμίσεις που περιλαμβάνει ο κανονισμός να είναι όσο το δυνατόν απλούστερες, για να μπορούν να είναι εφαρμόσιμες και να είναι εφαρμόσιμες γρήγορα, το γρηγορότερο δυνατό. Μην ξεχνάμε, κύριε Πρόεδρε, ότι το σύστημα που πάμε να εφαρμόσουμε είναι εξαιρετικά πολύπλοκο, εξαιρετικά τεχνολογικό και αφορά περίπου 100 εκατομμύρια ζώα στην όλη Ευρωπαϊκή Ένωση. Μιλάμε λοιπόν για κάτι εξαιρετικά πολύπλοκο. Να είναι λοιπόν το σύστημα απλό και εφαρμόσιμο, να είναι κατανοητό από τους καταναλωτές, πράγμα που μας ενδιαφέρει στο μάξιμουμ, και κυρίως να μην περιλαμβάνει εξαιρέσεις και να μην περιλαμβάνει παραθυράκια όπως λέμε, δηλαδή δυνατότητες παραβίασης του κανονισμού μέσα από πολύπλοκες διατυπώσεις και τοπικές ή ειδικές εξαιρέσεις και εφαρμογές. Νομίζω, κύριε Πρόεδρε, ότι το καταφέραμε. Το σύστημα, όπως τουλάχιστον προσπαθεί και το Κοινοβούλιο να το διαμορφώσει με τις τροπολογίες, είναι εφικτό να εφαρμοσθεί από την 1η Σεπτεμβρίου του 2000 και επιμένουμε σε αυτό γιατί ήταν και μια απαίτηση όλου του Κοινοβουλίου να μπουν επιτέλους ημερομηνίες, προθεσμίες και να αρχίσουμε.
<P>
Θέλω απλώς να επιμείνω σε δύο τροπολογίες, σε δύο κατηγορίες τροπολογιών, κύριε Πρόεδρε. Πρώτον, ζητά ο εισηγητής σας, με όλο τον σεβασμό, να έχουμε σύντομα, μέσα σε ένα χρόνο, έκθεση, πρόταση από την Επιτροπή σχετικά με την εφαρμογή αυτού του συστήματος και στα προϊόντα του κρέατος. Εάν θέλουμε να είμαστε σοβαροί, πρέπει να περιλάβουμε την εμπιστοσύνη του καταναλωτού και στα προϊόντα του κρέατος τα οποία εξάλλου, όπως ξέρουμε, είναι πάρα πολλά. Και δεύτερον, κύριε Πρόεδρε, υπάρχουν οι τροπολογίες που αφορούν το πώς θα δίδεται η άδεια στις επιχειρήσεις και σε οποιονδήποτε, εμπόρους κλπ. για να εφαρμόζουν την ετικέτα, να επισημαίνουν το κρέας. Οι ρυθμίσεις που προτείνονται από την Επιτροπή είναι, κατά τη γνώμη μου, εξαιρετικά ελαστικές. Ο ενδιαφερόμενος υποβάλλει μια αίτηση και μετά από ένα διάστημα, το σύστημα που θέλει να εφαρμόσει εφαρμόζεται. Προτείνω την ανατροπή του συστήματος αυτού. Θα πρέπει ο οποιοσδήποτε, για να επισημαίνει το κρέας, να έχει ρητή έγκριση από τις αρμόδιες δημόσιες αρχές. Φαίνεται λίγο πιο βαρύ, αλλά ήδη έχουμε ένα βαρύ σύστημα και πρέπει να υπάρχει οπωσδήποτε η εμπλοκή της δημόσιας έγκρισης για να υπάρχει επισήμανση του κρέατος, αλλιώς φοβάμαι, κύριε Πρόεδρε, ότι το σύστημα θα χαλαρώσει, για να μην πω ότι θα εκφυλισθεί και επομένως δεν θα επιτύχει τον κύριο στόχο, που είναι η εμπιστοσύνη των καταναλωτών στο σύστημα.

<SPEAKER ID=259 NAME="Kindermann">
Κύριε Πρόεδρε, ως συντάκτης γνωμοδότησης της Επιτροπής Γεωργίας και Ανάπτυξης της Υπαίθρου, θα ήθελα να επανέλθω εν συντομία σε ορισμένα σημαντικά μελήματα της επιτροπής μας ως προς το συγκεκριμένο ζήτημα. Θέλω να τονίσω εδώ για άλλη μια φορά ότι ο κύριος στόχος της πρότασης της Επιτροπής είναι η δυνατότητα παρακολούθησης προς τα πίσω μέχρι την προέλευση του βοείου κρέατος και των βοοειδών από τη γέννησή τους μέχρι την επεξεργασία και την πώληση.
<P>
Τούτο είναι μία από τις συνέπειες της κρίσης της ΣΕΒ, και συνεπώς κατά τη σημερινή μας συζήτηση για τα στοιχεία που πρέπει να υπάρχουν στην ετικέτα πρέπει πάντα να έχουμε υπόψη τον στόχο της πρότασης αυτής, δηλαδή την παρακολούθηση προς τα πίσω μέχρι την προέλευση. Το αίτημά μας σχετικά με τη σήμανση είναι να είναι εφαρμόσιμη, απλή, ασφαλής, φθηνή και εύκολη στον έλεγχο. Η ετικέτα πρέπει να είναι κατανοητή για τον καταναλωτή, και γι' αυτό τα στοιχεία που περιέχει θα πρέπει να περιοριστούν στο ελάχιστο. Ο καταναλωτής θέλει να διαβάζει πληροφορίες και όχι μυθιστόρημα.
<P>
Τα στοιχεία της διαδικασίας πάχυνσης και των αντιβιοτικών ή άλλων διεγερτικών που ενδεχομένως χορηγήθηκαν, στοιχεία που ζητούνται στην τροπολογία 48, δεν έχουν επομένως καμία θέση στην ετικέτα. Στοιχεία που δεν υπόκεινται σε υποχρεωτική σήμανση, αλλά τα θέλουν οι καταναλωτές ή συμπεριλαμβάνονται ήδη στις ετικέτες στα κράτη μέλη, θα μπορούν και στο μέλλον να παρέχονται στο πλαίσιο της εθελοντικής σήμανσης. Αυτό ισχύει ιδίως και για τη δήλωση της περιοχής προέλευσης του κρέατος.
<P>
Αναφορικά με την έναρξη ισχύος του κανονισμού, κατά βάσιν υποστηρίζουμε την άποψη της Επιτροπής, διότι προτείνει την καθιέρωση της υποχρεωτικής σήμανσης σε δύο φάσεις, όμως δεν συμφωνούμε με το χρονοδιάγραμμα, επειδή θεωρούμε πολύ μακρινή την ημερομηνία της 1ης Ιανουαρίου 2003.
<P>
Αυτό δεν είναι εύκολο να το εξηγήσουμε στους καταναλωτές. Στην Επιτροπή Γεωργίας είχαμε συμβιβαστεί ως προς τη θέσπιση της αναγκαστικής σήμανσης της προέλευσης, δηλαδή της δεύτερης φάσης, με τη διατύπωση "το αργότερο την 1η Ιανουαρίου 2002" . Τώρα η Επιτροπή Περιβάλλοντος υποστήριξε ως ημερομηνία την 1η Σεπτεμβρίου 2001, και νομίζω ότι μπορούμε να υποστηρίξουμε και εμείς τη συγκεκριμένη ημερομηνία. Πρόκειται άλλωστε για διαφορά μόνο τεσσάρων μηνών. Όμως, αρνούμαστε κατηγορηματικά την αντικατάσταση του μοντέλου των δύο φάσεων από την υποχρεωτική αναγραφή όλων των στοιχείων, του τόπου γέννησης συμπεριλαμβανομένου, ταυτόχρονα με την έναρξη ισχύος του κανονισμού, δηλαδή ήδη από τον Σεπτέμβριο του 2000. Αυτό δεν έχει νόημα, εφόσον στα περισσότερα κράτη μέλη η ηλεκτρονική βάση δεδομένων, που συνιστά ως γνωστόν τη βάση της δυνατότητας παρακολούθησης προς τα πίσω μέχρι την προέλευση, δεν είναι έτοιμη να λειτουργήσει. Ένα σύστημα υποχρεωτικής σήμανσης του βοείου κρέατος μπορεί να είναι μόνο τόσο καλό όσο το σύστημα αναγνώρισης βοοειδών και η καταγραφή όλων των κινήσεών τους.

<SPEAKER ID=260 NAME="Goodwill">
Κύριε Πρόεδρε, η σήμανση του βοείου κρέατος εξυπηρετεί δύο διαφορετικούς σκοπούς. Πρώτον, να παρέχει τη δυνατότητα ανίχνευσης σε περίπτωση που απειλείται η επισιτιστική ασφάλεια - όπως συνέβη π.χ. κατά την πρόσφατη εμφάνιση E. coli στη Σκωτία - και, δεύτερον, να παρέχει στους καταναλωτές πληροφορίες για την προέλευση του βοείου κρέατος στο σημείο πώλησης. Δεν πρέπει να συγχέονται αυτά τα δύο. Για να ανιχνεύεται η προέλευση του κρέατος είναι αναγκαίο να παρέχεται στις αρχές ο μέγιστος δυνατός αριθμός πληροφοριών, όποτε και όταν τις χρειάζονται, αλλά η ετικέτα που απευθύνεται στον καταναλωτή πρέπει να είναι απλή, σύντομη και χωρίς ασάφειες.
<P>
Η αναγκαιότητα πληροφόρησης προέκυψε ως αποτέλεσμα της κρίσης της σπογγώδους εγκεφαλοπάθειας των βοοειδών (ΣΕΒ). Διαφέρει η συχνότητα εμφάνισης των περιστατικών ΣΕΒ στο κάθε κράτος μέλος, αλλά διαφέρουν και τα μέτρα που ελήφθησαν για την εξάλειψη της ασθένειας και την προστασία της ανθρώπινης υγείας. Τα περισσότερα περιστατικά ΣΕΒ σημειώθηκαν μεν στο Ηνωμένο Βασίλειο, αλλά εκεί εφαρμόστηκαν και τα πιο ολοκληρωμένα μέτρα ελέγχου. Αλλες χώρες, όπου ομολογουμένως οι επίσημα δηλωμένες περιπτώσεις ΣΕΒ ήταν πολύ λιγότερες, εφαρμόζουν μια πολιτική σφαγής ολόκληρων κοπαδιών με κίνδυνο να μην αναφέρονται όλες οι περιπτώσεις εμφάνισης της νόσου. Ως εκ τούτου, ο κόσμος θέλει να ξέρει από ποια χώρα προέρχεται το βόειο κρέας που καταναλώνει.
<P>
Η περιοχή προέλευσης δεν πρέπει να υποκαθιστά τη χώρα προέλευσης, αλλά να αναφέρεται ως συμπληρωματικό στοιχείο, αν κάτι τέτοιο είναι επιθυμητό. Ακόμα και περιοχές όπως το Yorkshire, η γνωστότερη περιοχή της Βρετανίας και η περιοχή την οποία τυγχάνει να εκπροσωπώ, δεν είναι γνωστές σε όλους τους πολίτες της ΕΕ. Για λόγους μάρκετινγκ και διαφήμισης μικρότερες περιοχές και τόποι θα μπορούσαν να αναφέρονται, καθώς και ράτσες που εμφανίζονται σε συγκεκριμένες περιοχές, όπως η Aberdeen Angus. Η ράτσα έχει καθιερωθεί στην περιγραφή του σκοτσέζικου βοείου κρέατος και θα πρέπει να εξακολουθήσει να χρησιμοποιείται.
<P>
Στα μικρά, παραδοσιακού τύπου κρεοπωλεία, τα οποία πωλούν μη συσκευασμένο βόειο κρέας, θα πρέπει να επιτρέπεται να παρέχεται γραπτή πληροφόρηση στον καταναλωτή αντί της ανά τεμάχιο σήμανσης. Πολλοί καταναλωτές μπορεί να σαστίσουν αν τους δοθούν πληροφορίες για τη σφαγή ή την εκτροφή των σφαγίων, τις οποίες ενδέχεται να μπερδέψουν με τις ημερομηνίες πώλησης.
<P>
Θα ήθελα ιδίως να επιστήσω την προσοχή σας στην τροπολογία αριθ. 41, η οποία επιδιώκει να αποκλείσει τους αγρότες από κοινοτικά προγράμματα επιδοτήσεων αν δεν ακολουθούν κατά γράμμα τον κανονισμό. Ήδη έχω υπόψη μου συγκεκριμένες περιπτώσεις σε άλλα κοινοτικά προγράμματα όπου κάποιοι αγρότες, που δεν είναι άλλωστε επαγγελματίες γραφειοκράτες, έκαναν απλώς ανθρώπινα λάθη που επέσυραν ποινικές κυρώσεις, οι οποίες πολλές φορές απειλούν το μέλλον εκμεταλλεύσεων οικογενειακού χαρακτήρα. Δεν πρέπει να ακολουθήσουμε αυτόν τον δρόμο. Η κατάρτιση καταλόγου αντιβιοτικών και διεγερτικών, τα οποία ενδέχεται να χορηγήθηκαν στα ζώα, μπορεί να διχάσει την αγορά βοείου κρέατος. Κάτι τέτοιο μπορεί να θέσει σε κίνδυνο την υγεία των ζώων, αφού οι κτηνοτρόφοι θα δίσταζαν να ακολουθήσουν θεραπευτικές αγωγές για τα ζώα. Για τους ίδιους λόγους δεν θα πρέπει να περιλαμβάνονται αναφορές στις μεθόδους πάχυνσης.
<P>
Ελπίζω ότι κατά την τροποποίηση αυτού του κανονισμού το Ευρωπαϊκό Κοινοβούλιο θα μπορέσει για μια φορά να απλοποιήσει αντί να διανθίσει και να κάνει τη σήμανση του βοείου κρέατος πιο φιλική προς τους καταναλωτές, τους κρεοπώλες και τους κτηνοτρόφους.

<SPEAKER ID=261 NAME="Whitehead">
Κύριε Πρόεδρε, η Ομάδα μου καλωσόρισε την έκθεση του κ. Παπαγιαννάκη και χαιρετίζει τον ίδιο για την επιμονή του. Αυτό το λέω επειδή προέρχεται από μια μικρή πολιτική ομάδα - και είναι πολλές φορές δύσκολο να σημειώσει κανείς πρόοδο εδώ - και επειδή προέρχεται από ένα από τα κράτη μέλη του Νότου, τα οποία θα είναι αναγκασμένα από διάφορες απόψεις να κάνουν θυσίες και να εισαγάγουν κανονισμούς για να επιτευχθεί αποτελεσματική και σωστή σήμανση του βοείου κρέατος σε όλη την Κοινότητα.
<P>
Επίσης χρειάστηκε να αντιμετωπίσει τη σύγχυση και τις καθυστερήσεις εκ μέρους του Συμβουλίου. Το γεγονός ότι χρειάστηκε να περιμένουμε δύο χρόνια για να γίνει απτή πραγματικότητα αυτή η πρόταση δείχνει με μελανά χρώματα το πόσο επείγον θεωρούν το ζήτημα, παρότι μάλιστα η κατάσταση ήταν εξαιρετικά κρίσιμη από τότε που ξέσπασε η κρίση της ΣΕΒ. Όμως, δεν βρισκόμαστε σήμερα εδώ για να ανταλλάξουμε επιπλήξεις, αλλά για να κοιτάξουμε μπροστά. Τώρα έχουμε την ευκαιρία να εξιλεωθούμε γι' αυτή τη λυπηρή διαδικασία καθυστερήσεων.
<P>
Το Ευρωπαϊκό Κοινοβούλιο έχει την ευκαιρία, αν θελήσει να την αδράξει, να ορίσει ένα ρεαλιστικό χρονοδιάγραμμα σε δύο στάδια για την εφαρμογή μιας ολοκληρωμένης διαδικασίας σήμανσης για το βόειο κρέας και για τα προϊόντα αυτού.
<P>
Στην Επιτροπή Περιβάλλοντος, Δημόσιας Υγείας και Πολιτικής των Καταναλωτών στηρίξαμε τις περισσότερες από τις τροπολογίες που πρότεινε ο εισηγητής και άλλοι. Το ίδιο κάνουμε και σήμερα, με το σκεπτικό ότι η πρόταση πρέπει σαφώς να επικεντρωθεί στο ζήτημα του σωστού χρόνου. Ορισμένα από τα ίδια τα κείμενα αυτής της έκθεσης ήταν αντιφατικά ως προς τις ημερομηνίες που καθόριζαν. Τώρα πλέον μιλάμε για εφαρμογή του πρώτου σταδίου τον Σεπτέμβριο του 2000 και του δευτέρου σταδίου τον Σεπτέμβριο του 2001. Με χαρά μου άκουσα τον εκπρόσωπο της Επιτροπής Γεωργίας και Ανάπτυξης της Υπαίθρου να λέει ότι θα συμβιβάζονταν με την τετράμηνη παράταση που θα σήμαινε έναρξη ισχύος από τον Ιανουάριο του 2002. Πιστεύουμε ότι αυτό είναι απαραίτητο γιατί θα πρέπει πλέον να κινητοποιήσουμε όλη την Ευρώπη.
<P>
Γι' αυτό θέλουμε το δεύτερο στάδιο, όπως ορίζεται στο άρθρο 13, παρ. 5, να είναι ξεχωριστό, και η παράταση να είναι ανάλογη. Γιατί θέλουμε κάτι τέτοιο; Υπάρχουν κάποιοι ανάμεσά μας - σίγουρα κάποιοι από κράτη μέλη που έχουν ήδη δυνατότητες πολύ αποτελεσματικής ανιχνευσιμότητας και σήμανσης - οι οποίοι θα ήθελαν να γίνουν όλα μεμιάς. Θα μπορούσαν να πουν στους υπόλοιπους: κοίτα, δεν μπορείς να τα καταφέρεις, δικό σου το φταίξιμο. Ο δικός μας ρόλος είναι να συντονίσουμε και τα 15 κράτη της Ευρωπαϊκής Ένωσης, ώστε η διαδικασία της ανιχνευσιμότητας σε ολόκληρη την τροφική αλυσίδα, από τη γέννηση του ζώου μέχρι τη σφαγή και τη διάθεσή του, να εφαρμόζεται με τον ίδιο τρόπο σε κάθε γωνιά της Ευρωπαϊκής Ένωσης. Παρακαλούμε όσους αντιτάσσονται σε κάτι τέτοιο να μην ξεχνούν ότι πρέπει να βοηθήσουμε όλα τα κράτη να συμμετάσχουν. Αυτό που θέλουν όλοι - κτηνοτρόφοι, πολίτες ή καταναλωτές στο Ηνωμένο Βασίλειο ή σε οποιοδήποτε άλλο μέρος της Ένωσης - είναι να αισθάνονται ότι μπορούν να έχουν την ίδια εμπιστοσύνη, όπου κι αν βρίσκονται, στην ασφάλεια των προϊόντων που καταναλώνουν.
<P>
Έχουμε διαγράψει τη δεύτερη υποπαράγραφο της παραγράφου 5 του άρθρου 13 και όλες τις άλλες τροπολογίες που ακολουθούν την ίδια γραμμή, επιτρέποντας ασαφείς ανάμεικτες ενδείξεις προέλευσης ή μια ένδειξη τύπου προέλευση: ΕΚ" . Κάποια μέρα η ένδειξη προέλευση: ΕΚ μπορεί να αποτελεί επαρκή εγγύηση, αλλά αυτή τη στιγμή δεν ισχύει κάτι τέτοιο. Πρέπει να ξέρουμε από ποιο κράτος έχει προέλθει το κάθε προϊόν. Ξέρω ότι στην Ολλανδία υπάρχουν κάποιοι που διαφωνούν με αυτό, και πολύ θα ήθελα να μάθω το γιατί. Δεν βλέπω πώς η ένδειξη προέλευση: ΕΚ μπορεί για την ώρα να θεωρηθεί αρκετή στον τρόπο σήμανσης, και αντιτιθέμεθα στην εν λόγω πρόταση.
<P>
Αντιτιθέμεθα επίσης στη παρέκκλιση όσον αφορά τον κιμά από βόειο κρέας, που ενδέχεται να ισχύσει για το 30% περίπου της συνολικής παραγωγής βοείου κρέατος, και πιστεύουμε ότι και αυτός θα πρέπει να υπόκειται σε σήμανση. Και για τον κιμά από βόειο κρέας υπάρχει ο ίδιος, αν όχι μεγαλύτερος, κίνδυνος όπως και για όλες τις άλλες μορφές βοείου κρέατος, δεδομένου ότι πολλές φορές προέρχεται από ποικίλες πηγές. Στη χώρα μου αναμειγνύεται κάποιες φορές σε κιμά βόειο και αρνίσιο κρέας μαζί με άλλα κρέατα. Και σε αυτές τις περιπτώσεις είναι εξίσου αναγκαία η ανιχνευσιμότητα και η σήμανση.
<P>
Συμφωνούμε με την πρόθεση του εισηγητή να καταστήσει αυστηρότερες και να επισπεύσει τις διατάξεις περί συμμόρφωσης στις τροπολογίες αριθ. 42 και 43. Επίσης, συμφωνούμε ότι συμπληρωματικές πληροφορίες θα πρέπει και μπορούν να παρέχονται στην περίπτωση των κρατών μελών που τις χρειάζονται και στις ειδικές εκείνες περιπτώσεις περιφερειών που έχουν να ανακοινώσουν σημαντικές πληροφορίες.
<P>
Το τελευταίο που θα ήθελα να θίξω, για να τελειώσω εκεί από όπου ξεκίνησα: η χώρα μου, κύριε Πρόεδρε, και η δική σας - αν μπορώ να αποκαλώ τη Σκωτία και δική μου χώρα, όπως θα το επιθυμούσα - έχουν ζήσει τη φρίκη της ΣΕΒ. Γνωρίζουμε ότι φέρουμε μεγάλο μέρος της ευθύνης. Συνεπώς, ήταν χρέος μας να προτείνουμε ειδικές ρυθμίσεις σε ό,τι αφορά την επισιτιστική ασφάλεια. Μετά από χρόνια προσπαθειών για την επίτευξη αυτού του στόχου, τώρα μπορούμε με αποδείξεις να πούμε σε ολόκληρη την Κοινότητα ότι αυτό που θέλουμε για μας τους ίδιους το θέλουμε και για όλους τους άλλους.

<SPEAKER ID=262 LANGUAGE="SV" NAME="Paulsen">
Κύριε Πρόεδρε, κύριε εισηγητή, αξιότιμοι βουλευτές, είναι σημαντικό να αποκατασταθεί η εμπιστοσύνη της αγοράς. Ωστόσο, ακόμη σημαντικότερο είναι να αποκατασταθεί η εμπιστοσύνη των πολιτών, όσον αφορά τα τρόφιμα που αγοράζουν και καταναλώνουν. Στην πραγματικότητα, ίσως ενισχυθεί έτσι η αγορά. Ο καθοριστικός παράγοντας είναι να μπορεί κανείς να διαπιστώσει με βεβαιότητα τι καταναλώνει.
<P>
Η πρόταση τροπολογίας 29 είναι πολύ σημαντική για τους παραγωγούς, κυρίως ίσως για τους μικροπαραγωγούς στις ευάλωτες περιφέρειες. Αυτή η πρόταση παρέχει το δικαίωμα να διευρυνθούν οι ενδείξεις της σήμανσης πέραν της αναφοράς στη χώρα προέλευσης. Μπορεί π.χ. να υπάρχει η ένδειξη ότι το κρέας προέρχεται από μια συγκεκριμένη περιοχή, ότι πρόκειται για μια συγκεκριμένη ράτσα ή ότι έχουν χρησιμοποιηθεί συγκεκριμένες μέθοδοι εκτροφής. Ωστόσο, δεν θα πρέπει να θεσμοθετηθεί κάτι τέτοιο, αλλά να διασφαλιστεί ότι θα απαγορεύεται η ψευδής δήλωση.
<P>
Με χαροποιεί ιδιαίτερα η επισήμανση του κ. Whitehead σχετικά με τον κιμά. Στηρίζω πλήρως την πρόταση τροπολογίας 30 του εισηγητή. Αυτό που κατά την άποψή μου έχει μεγαλύτερη σημασία σε αυτό το θέμα είναι να μη γίνουν εξαιρέσεις όσον αφορά το φθηνό φαγητό. Εμείς, οι ως επί το πλείστον εύποροι και μεσήλικες που απαρτίζουμε αυτό το Κοινοβούλιο, γνωρίζουμε πολύ καλά ότι αυτοί που αγοράζουν και καταναλώνουν το φθηνότερο φαγητό - λουκάνικα, χάμπουργκερ κ.λπ. είναι οι οικογένειες με μικρά παιδιά και οι νέοι. Οι ευαίσθητες ομάδες έχουν σε όλα τα κοινωνικά συστήματα και σε όλες τις εποχές τη χαμηλότερη αγοραστική δύναμη. Έχουμε απόλυτη ηθική υποχρέωση να διασφαλίσουμε πρωτίστως το φτηνό φαγητό πριν διασφαλίσουμε το μοσχαρίσιο φιλέτο.

<SPEAKER ID=263 NAME="Graefe zu Baringdorf">
Κύριε Πρόεδρε, κύριε Επίτροπε, το Ευρωπαϊκό Κοινοβούλιο απέδειξε οξυδέρκεια στο ζήτημα αυτό, και θα ήθελα να ευχαριστήσω θερμά τους δύο εισηγητές, της Επιτροπής Περιβάλλοντος και της Επιτροπής Γεωργίας, για την εργασία τους. Έδειξαν την ίδια συνέπεια που έδειξε και το Ευρωπαϊκό Κοινοβούλιο στο συγκεκριμένο ζήτημα. Υπενθυμίζω την ιστορία γι' άλλη μια φορά. Κατά βάσιν η αναγκαστική σήμανση ισχύει εδώ και πολύ καιρό, καθώς την 1η Ιανουαρίου 2000 τέθηκε εν ισχύι ο κανονισμός 820/97. Η αναβολή που δόθηκε δεν είναι νόμιμη. Το Ευρωπαϊκό Κοινοβούλιο προσφεύγει κατά του Συμβουλίου γιατί η αναβολή δεν ήταν μέσα στις αρμοδιότητες του Συμβουλίου.
<P>
Δεν μπορούμε άλλωστε ούτε να πούμε ότι η Επιτροπή διακρίθηκε εδώ με τη στάση της. Διότι εκείνη υπέβαλε την πρόταση γι' αυτό το φαινομενικά κομψό, αλλά νομικά ύποπτο εγχείρημα. Αν δεν γίνει κάτι, την 1η Σεπτεμβρίου 2000 θα αρχίσει να ισχύει αυτή η αναγκαστική σήμανση. Ως εκ τούτου, επιβάλλεται επειγόντως να κληθεί η Επιτροπή να δεχθεί επίσης τις προτάσεις του Ευρωπαϊκού Κοινοβουλίου στο πλαίσιο αυτής της διαδικασίας συναπόφασης μέχρι την 1η Σεπτεμβρίου. Με την προσφυγή μας προσπαθήσαμε να εμποδίσουμε - ελπίζω ότι θα το επιτύχουμε όντως - να επιχειρηθεί την 1η Σεπτεμβρίου και πάλι με παρόμοιο κομψό τρόπο η επιβολή παράτασης.
<P>
Αν δεν μπορέσουμε να συμφωνήσουμε μέχρι τότε για τις προτάσεις του Κοινοβουλίου, θα τεθεί απλώς εν ισχύι ο παλιός κανονισμός, και τότε θα έχουμε αναγκαστική σήμανση. Ως εκ τούτου, ελπίζω ότι θα αποδεχθείτε και εσείς τις λογικές προτάσεις του Κοινοβουλίου και θα εγκαταλείψετε το σχέδιό σας να δώσετε νέα αναβολή μέχρι το 2003. Κάτι τέτοιο δεν θα μπορούσαμε να το εξηγήσουμε εύκολα στους πολίτες, και ασφαλώς θα συναντήσει και την αποφασιστική αντίδραση του Κοινοβουλίου.

<SPEAKER ID=264 LANGUAGE="DE" NAME="Fiebiger">
Κύριε Πρόεδρε, κυρίες και κύριοι, οι καταναλωτές λαμβάνουν ασφαλή στοιχεία προέλευσης του μεγαλύτερου μέρους των τροφίμων και του βοείου κρέατος, του οποίου η παραγωγή είναι εξαιρετικά πολύπλοκη, εάν παραστεί επιθυμία. Η βάση γι' αυτό ήταν και είναι το διαβατήριο κάθε ζώου, που δίνει στοιχεία για τον τόπο, την προέλευση και τη γέννηση.
<P>
Η προέλευση και η εκτροφή τεκμηριώνονται με τη βοήθεια εκτεταμένων ελέγχων και πολλών δεδομένων σχετικών με το ζωεμπόριο. Με αυτό θέλω να πω ότι δεν αρχίζουμε από το μηδέν και ως παραγωγός αρκετών τόνων βοείου κρέατος ετησίως ξέρω για τι πράγμα μιλάω. Η πρόσφατη κρίση στον τομέα των τροφίμων μπορεί να δικαιολογήσει τη θέσπιση αυστηρών κριτηρίων όπως εκείνα που περιέχει η έκθεση. Η γραφειοκρατία όμως πρέπει να μειωθεί όπου είναι δυνατόν.
<P>
Εγκρίνω, ανεξάρτητα από τον χρόνο καθιέρωσης, όλες τις τροπολογίες που επενδύουν στη μεγαλύτερη ενίσχυση της περιφερειακής διάθεσης και επεξεργασίας γεωργικών προϊόντων και βοηθούν έτσι στην αύξηση της δημιουργίας περιφερειακών αγορών και κατά συνέπεια και στην αύξηση της διαφάνειας.

<SPEAKER ID=265 LANGUAGE="FR" NAME="Souchet">
Κύριε Πρόεδρε, οι πρώτοι που θα εκπλαγούν από την αποψινή μας συζήτηση θα είναι οι Ευρωπαίοι καταναλωτές. Θα εκπλαγούν όταν μάθουν ότι τόσα χρόνια μετά την εκδήλωση της κρίσης των τρελών αγελάδων η Ευρωπαϊκή Ένωση εξακολουθεί να μη διαθέτει αξιόπιστο σύστημα ανιχνευσιμότητας του βοείου κρέατος. Ωστόσο, είναι προφανές ότι αποτελούσε επιτακτική ανάγκη να αποκατασταθεί η εμπιστοσύνη των καταναλωτών με την εξασφάλιση μιας αλάνθαστης ανιχνευσιμότητας από τον στάβλο μέχρι το τραπέζι, ώστε να εξαλείφεται έγκαιρα και αποτελεσματικά κάθε πιθανός κίνδυνος για την ανθρώπινη υγεία.
<P>
Αυτή η τρομερή βραδύτητα αντίδρασης του κοινοτικού μηχανισμού αντισταθμίστηκε ευτυχώς από τις κατάλληλες πρωτοβουλίες των πιο δυναμικών κρατών μελών. Είναι όμως εξαιρετικά λυπηρό το γεγονός ότι η Συνθήκη του Αμστερνταμ αφαιρεί από τις χώρες αυτές αυτή τη δυνατότητα. Αναφέρομαι ιδιαιτέρως στο υποχρεωτικό σύστημα σήμανσης που εκπονήθηκε στη Γαλλία από κοινού με τους κτηνοτρόφους και τους διανομείς και το οποίο ισχύει από το 1996. Το σύστημα αυτό αποδείχθηκε εξαιρετικά αποτελεσματικό και έδωσε τη δυνατότητα να αποκατασταθεί η εμπιστοσύνη των καταναλωτών.
<P>
Μάλιστα, για να διατηρήσει ακριβώς αυτή την ανακτημένη εμπιστοσύνη, δικαίως η Γαλλία δεν θέλησε να άρει πρώιμα το εμπάργκο που είχε επιβάλει στο βρετανικό βόειο κρέας, το οποίο δεν παρείχε τις ίδιες εγγυήσεις ανιχνευσιμότητας. Απλώς είχε ξεχάσει ότι δεν είχε πλέον αυτό το δικαίωμα. Είναι πράγματι περίεργη αυτή η Ευρώπη που τιμωρεί όσα κράτη μέλη λαμβάνουν τις αναγκαίες πρωτοβουλίες και καταβάλλουν τις αναγκαίες προσπάθειες για να κερδίσουν την εμπιστοσύνη των καταναλωτών και να διατηρήσουν την υγεία των πολιτών!
<P>
Εάν δεν μπορούμε πλέον να δρούμε νόμιμα παρά μόνο σε κοινοτικό πεδίο, τουλάχιστον ας προχωρήσουμε γρήγορα και ας μην αναβάλουμε επ' αόριστον την εφαρμογή των δεσμεύσεων που ελήφθησαν το 1997 με στόχο να θέσουν στη διάθεση του καταναλωτή μια σαφή και κατανοητή ενημέρωση.
<P>
Πρέπει συνεπώς να εφαρμόσουμε το συντομότερο δυνατόν την υποχρεωτική σήμανση της προέλευσης και σε καμία περίπτωση να μην την αναβάλουμε για την 1η Ιανουαρίου του 2003, όπως προτείνει η Επιτροπή. Δεν πρέπει να επιτραπεί καμία παρέκκλιση, όπως προτείνει επίσης η Επιτροπή, για τον κιμά βοείου κρέατος και το τεμαχισμένο κρέας, πράγμα που θα ισοδυναμούσε με την απαλλαγή από την υποχρέωση σήμανσης του 30 έως 50% του βοείου κρέατος, ανάλογα με τη χώρα. Ούτε θα πρέπει να δεχτούμε, όπως προτείνει πάντα η Επιτροπή, να γίνει δεκτή μια πολύ γενική ονομασία του τύπου ΕΚ. Οι καταναλωτές θέλουν να είναι σίγουροι για την ικανότητα των υπευθύνων να ελέγχουν την προέλευση του κρέατος. Συνεπώς, πρέπει να υπάρχει η ένδειξη των κρατών μελών. Όσον αφορά το βόειο κρέας που εισάγεται από τρίτες χώρες, θα πρέπει να υπόκειται στους ίδιους κανονισμούς σήμανσης με το κοινοτικό κρέας και, εάν δεν πληροί τους κανονισμούς της Ευρωπαϊκής Ένωσης όσον αφορά την ανιχνευσιμότητα, είναι προφανές ότι αυτό θα πρέπει να αναφέρεται με σαφήνεια.
<P>
Κύριε Πρόεδρε, προς αυτή την κατεύθυνση κινούνται οι τροπολογίες που κατέθεσα από κοινού με την κ. Thomas-Moreau, εξ ονόματος της Ομάδας Ένωση για την Ευρώπη των Εθνών, και τις οποίες προτείνουμε σε όλους τους συναδέλφους μας που ενδιαφέρονται να συμβάλουν στη δημιουργία μιας πραγματικής ανιχνευσιμότητας του βοείου κρέατος.

<SPEAKER ID=266 LANGUAGE="FR" NAME="Martinez">
Κύριε Πρόεδρε, κύριε Επίτροπε, αγαπητοί μου συνάδελφοι, δεκατέσσερα χρόνια μετά από την εμφάνιση της ΣΕΒ επεξεργαζόμαστε επιτέλους τη σήμανση των κρεάτων προκειμένου να προστατεύσουμε τους καταναλωτές και να διασφαλίσουμε την ανιχνευσιμότητα.
<P>
Πρόκειται για μια προστασία, η οποία έρχεται αναμφίβολα καθυστερημένα σε ό,τι αφορά το ζήτημα αρχής, αλλά η οποία είναι κυρίως παραπλανητική στην πράξη. Κατ' αρχάς, στο σχέδιο κανονισμού η σήμανση δεν είναι πράγματι υποχρεωτική για το 50% του κιμά και του τεμαχισμένου κρέατος στην Ευρώπη. Για το υπόλοιπο 50%, η σήμανση δεν είναι υποχρεωτική μέχρι το 2003, πράγμα που σημαίνει ότι έχουμε στη διάθεσή μας τρία χρόνια μέχρι εξαντλήσεως των βρετανικών αποθεμάτων. Και μετά το 2003, η ένδειξη της προέλευσης μπορεί να περιοριστεί απλώς στην αναφορά "προέλευση ΕΚ", χωρίς ένδειξη χώρας. Αλλωστε, προκειμένου να καταπνίξουμε ακόμη περισσότερο το πριόν (prion), υπερφορτώνουμε την ετικέτα, αναγράφοντας: τον τόπο γέννησης, εκτροφής, σφαγής, αφαίρεσης των οστών, καθώς και τη χώρα προέλευσης, την περιοχή προέλευσης, την εκμετάλλευση προέλευσης. Σύνολο δώδεκα ενδείξεις, συν την τιμή, συν το βάρος, μας κάνουν δεκατέσσερεις ενδείξεις. Η ετικέτα γίνεται δυσανάγνωστη.
<P>
Επομένως, ο κ. Παπαγιαννάκης βελτιώνει το διατακτικό, μεταθέτοντας την προθεσμία υποχρεωτικής σήμανσης από το 2003 στο 2001, εφόσον δεν γίνεται για το 2000·η ετικέτα πρέπει να απλοποιηθεί, διατηρούνται οι υποχρεωτικές εθνικές σημάνσεις της Γαλλίας, του Βελγίου και της Φινλανδίας. Αυτό είναι καλό. Θα ψηφίσουμε τις τροπολογίες. Ωστόσο, όλοι βλέπουν, με συγχωρείτε κύριε Επίτροπε, την κακή βούληση της Επιτροπής. Η λύση της σήμανσης είναι μια απατηλή καλή ιδέα. Η ετικέτα δεν προστατεύει ούτε από τους ΓΤΟ, ούτε από τη σοκολάτα με φυτικά λίπη ή με λίπη ΓΤΟ αύριο, ούτε από τα αμερικανικά κρέατα με ορμόνες αργότερα, ούτε από το κρέας με πριόν.
<P>
Η μόνη αποτελεσματική προστασία θα ήταν ο έλεγχος, ο οποίος απαιτεί κράτη και σύνορα. Εμείς όμως καταργήσαμε τα σύνορα, και αυτό είναι το τίμημα της Ευρώπης. Είμαστε ελεύθεροι να κυκλοφορούμε με τίμημα την ανασφάλεια. Ελπίζω ότι αύριο, αγαπητοί μου συνάδελφοι, κανείς δεν θα τιμωρηθεί. Παλαιότερα μας χτυπούσαν με μαστίγιο φτιαγμένο από νεύρα βοοειδών, τώρα θα μπορούν να μας τιμωρούν με βρετανικές μπριζόλες.

<SPEAKER ID=267 LANGUAGE="FR" NAME="Esclopι">
Κύριε Πρόεδρε, αυτή η συζήτηση για τη σήμανση του βοείου κρέατος προστίθεται στις προηγούμενες ανησυχίες μας για την ασφάλεια των τροφίμων.
<P>
Με αυτή την έκθεση και τα συμπεράσματά της, εάν ψηφιστούν, θα άρουμε κάποιες ανησυχίες των καταναλωτών, σχετικά με έναν τόσο ευαίσθητο τομέα, όπου το σύνδρομο της τρελής αγελάδας παραμένει κυρίαρχο.
<P>
Για την Ομάδα για την Ευρώπη της Δημοκρατίας και της Διαφοράς η ανιχνευσιμότητα των προϊόντων είναι μια σιγουριά και μια εγγύηση, τόσο για την προστασία της υγείας των καταναλωτών, όσο και για την προώθηση των ποιοτικών προϊόντων, τα οποία ξέρουν να παράγουν όλοι οι παραγωγοί τους, μικροί και μεγάλοι, δίνοντας προτεραιότητα στην ποιότητα σε σχέση με τα ποταπά εμπορικά και οικονομικά συμφέροντα, τα οποία ελάχιστα περιλαμβάνουν τις έννοιες της ανθρώπινης υγείας. Σε αυτή την έκθεση είναι για μας πολύ σημαντικό και εκ των ων ουκ άνευ αυτές οι υποχρεώσεις σήμανσης να αφορούν όλα τα προϊόντα του τομέα αυτού, από το ακατέργαστο κρέας του χασάπη μέχρι τα προϊόντα που παράγονται με βάση το βόειο κρέας, τον κιμά, το τεμαχισμένο κρέας και άλλα.
<P>
Επίσης, πρέπει οπωσδήποτε να προβλεφθεί μια πλήρης ενημέρωση του καταναλωτή αναγράφοντας στην ετικέτα όλα τα στοιχεία που αφορούν τη ζωή και τη σφαγή του ζώου: τον τόπο γέννησης, εκτροφής και σφαγής, καθώς και τις τεχνικές εκτροφής και πάχυνσης, χωρίς να λησμονούμε τα αντιβιοτικά και τα διεγερτικά ανάπτυξης που ενδεχομένως χορηγούνται.
<P>
Τέλος, είναι σημαντικό οι διατάξεις αυτές να θεσπιστούν το συντομότερο δυνατόν, γιατί διακυβεύονται βασικά δικαιώματα των καταναλωτών. Ας μην καθυστερούμε, πόσο μάλλον που η υπόθεσή αυτή δεν είναι πρόσφατη. Συνεπώς, είναι καιρός να δράσουμε. Η εμπιστοσύνη του καταναλωτή δεν ορίζεται με διατάγματα αλλά κατακτάται.
<P>
Με αυτόν τον τρόπο και γι' αυτόν τον λόγο, όπως είχα ήδη διαβεβαιώσει κατά τις συζητήσεις μας στις 5 Οκτωβρίου 1999, οι βουλευτές της Ομάδας για την Ευρώπη της Δημοκρατίας και της Διαφοράς που μετέχουν στο κόμμα CPNT θα στηρίξουν κάθε μέτρο που κινείται προς την κατεύθυνση μιας πλήρους ανιχνευσιμότητας, που δεν μπορεί παρά να ωφελεί όλον τον κόσμο: τους καταναλωτές, παρέχοντάς τους πληροφόρηση, και τους καλούς παραγωγούς παρέχοντάς τους προστασία.

<SPEAKER ID=268 NAME="Paisley">
) Κύριε Πρόεδρε, θα ήθελα να καταγραφεί ξεκάθαρα απόψε στα πρακτικά ότι οι κτηνοτρόφοι της Βορείου Ιρλανδίας έχουν θυμώσει πάρα πολύ με τη βρετανική κυβέρνηση, επειδή δεν ζήτησε κοινοτικά κονδύλια για την προώθηση της σήμανσης του βοείου κρέατος. Αλλα κράτη χρησιμοποίησαν από αυτά τα κονδύλια ποσό ύψους κάπου 4 εκατ. στερλινών - και η Δημοκρατία της Ιρλανδίας ποσό ύψους 100.000 στερλινών - και όμως η αισχρή στάση της κυβέρνησης του Λονδίνου είναι να μην αφήνει αυτά τα χρήματα να φτάσουν στα χέρια των κτηνοτρόφων του Ηνωμένου Βασιλείου.
<P>
Θα ήθελα να πω επίσης ότι ο τόπος προέλευσης που θα αναφέρεται στο όποιο σύστημα σήμανσης θα πρέπει να είναι ο πραγματικός τόπος προέλευσης, γιατί θα ήταν απαράδεκτο να δηλώνεται ο τόπος επεξεργασίας του κρέατος ως τόπος προέλευσης. Το θέμα αυτό είναι πρωταρχικής σημασίας και πρέπει να καταστεί απόλυτα σαφές σε όποια νομοθετική πράξη εγκρίνουμε τελικά. Η όποια πολιτική σήμανσης των τροφίμων πρέπει να είναι ακριβής και αξιόπιστη και για τους παραγωγούς και για τους καταναλωτές. Όποια πολιτική κι αν ακολουθεί η Ένωση για την προώθηση οικονομίας ανοιχτής αγοράς, οι άνθρωποι που θέλουν να αγοράσουν κρέας από αγρόκτημα πρέπει να μπορούν να ξέρουν με σιγουριά ότι είναι όντως από αγρόκτημα. Οι κτηνοτρόφοι δικαιούνται να έχουν τη σχετική εγγύηση, το ίδιο και οι καταναλωτές.

<SPEAKER ID=269 LANGUAGE="NL" NAME="Maat">
Κύριε Πρόεδρε, στη συζήτηση σχετικά με τη σήμανση του βοείου κρέατος έχουμε φτάσει σε ένα στάδιο όπου είναι κρίσιμο να αποκατασταθεί η εμπιστοσύνη των παραγωγών και των καταναλωτών. Η έκθεση έχει ως άξονα την ανιχνευσιμότητα του βοείου κρέατος, τη σαφή γνώση της προέλευσης του κρέατος, αλλά ταυτόχρονα δεν μπορούμε να παραγνωρίσουμε την εμπιστοσύνη του καταναλωτή, γιατί αυτός επιθυμεί να έχει πληροφορίες.
<P>
Είναι παράξενο να βλέπουμε το Σώμα αυτό αγωνίζεται, δικαιολογημένα για τον λόγο αυτό, προκειμένου να καταστεί δυνατή - ίσως υποχρεωτική - η εθνική σήμανση, αντίθετα με την Επιτροπή η οποία δίνει έμφαση στην ετικέτα "προέλευση: ΕΚ";. Είμαι πεπεισμένος ότι μια μέρα θα είμαστε υπερήφανοι για μια ετικέτα στην οποία θα αναγράφεται "παραγωγής ΕΕ"; και ότι θα έχουμε στο πλαίσιο της Ευρωπαϊκής Ένωσης έναν ισχυρό φορέα ασφάλειας τροφίμων που θα βρίσκεται υπεράνω κρατών μελών και θα μπορεί να παρεμβαίνει με ταχύτητα σε περίπτωση που υπάρχουν προβλήματα. Αυτός πρέπει να είναι ο τελικός μας στόχος. Από εδώ και στο εξής πρέπει να μπορούμε να εξασφαλίζουμε μια ακριβή ανιχνευσιμότητα όσων συμβαίνουν, πρέπει να είμαστε σε θέση να παρέχουμε καλές πληροφορίες στον καταναλωτή και μέχρι σήμερα πρέπει να το εφαρμόσουμε χρησιμοποιώντας τις μη χείριστες λύσεις. Μεταξύ αυτών ας σημειώσουμε τη χρήση της ετικέτας στην οποία αναφέρεται το κράτος μέλος. Είναι καλό, γιατί αποτελεί μια αρχή ανάκτησης της εμπιστοσύνης στον παραγωγό, κυρίως σε μια εποχή που αποδεικνύεται ότι η ασφάλεια των τροφίμων έχει φτάσει σε ένα υψηλό επίπεδο. Την έχουμε ανάγκη σήμερα.
<P>
Καλό θα ήταν να κατορθώσουμε να διακηρύξουμε κάποια στιγμή ότι η εμπιστοσύνη έχει αποκατασταθεί. Σχετικά πρέπει να πω ότι η αντιπροσωπεία μου και τα κόμματα της κοινοβουλευτικής μου ομάδας υποστηρίζουν την τροπολογία 61 των βουλευτών Maaten και De Roo, η οποία υποδεικνύει πότε μπορεί να παραχωρηθεί η εμπιστοσύνη στο επίπεδο του ελέγχου της ΣΕΒ και άλλων περιπτώσεων, και πότε ισχύει η ετικέτα EK. Κατά τη γνώμη μου πρόκειται για ένα μεταβατικό στάδιο, και ένας πρωταρχικός στόχος είναι η ανάκτηση της εμπιστοσύνης, να καταλήξουμε σε μια ευρωπαϊκή ετικέτα και σε έναν φορέα ασφάλειας τροφίμων που θα χαρακτηρίζονται από αξιοπιστία, γιατί οι συζητήσεις αυτές συνδέονται.

<SPEAKER ID=270 LANGUAGE="FI" NAME="Myller">
Αξιότιμε κύριε Πρόεδρε, κύριε Επίτροπε, ίσως περισσότερο από οποιοδήποτε άλλο θέμα οι πολίτες συζητούν το θέμα της διατροφικής ασφάλειας, και γι' αυτό είναι καλό να το συζητήσουμε και εμείς εδώ στο Ευρωπαϊκό Κοινοβούλιο. Το σημαντικότερο όμως είναι όχι μόνο να το συζητήσουμε, αλλά και να κάνουμε κάτι γι' αυτό το ζήτημα. Ο κύριος Παπαγιαννάκης έχει ήδη δεχθεί εδώ συγχαρητήρια για την εργασία του. Συντάσσομαι με όσους τον συγχαίρουν, η προσπάθειά του συνιστά μια καλή βάση για τη βελτίωση της ασφάλειας των καταναλωτών σε ολόκληρη την επικράτεια της Ευρώπης. Βεβαίως, εμείς διαθέτουμε πλήθος παραδειγμάτων που αποδεικνύουν ότι οι καταναλωτές δεν αποτελούν πάντοτε προτεραιότητα κατά την παραγωγή τροφίμων.
<P>
Η εσωτερική αγορά και η ελεύθερη κυκλοφορία των αγαθών καθιστούν εφικτή μια μεγαλύτερη ελευθερία επιλογής για τους πολίτες και μια καλύτερη αγορά για τους παραγωγούς. Όταν τίθεται το ζήτημα των τροφίμων, είναι ακόμη σημαντικότερο από ό,τι σε άλλη περίπτωση να διασφαλίσουμε ότι η ελευθερία περιορίζεται από την ευθύνη, ότι οι καταναλωτές προστατεύονται. Οι καταναλωτές έχουν δικαίωμα να γνωρίζουν με τι τρέφονται. Στην περίπτωση αυτή είναι ιδιαίτερα σημαντικό το κρέας και τα προϊόντα με βάση το κρέας να ανήκουν στα προϊόντα εκείνα που ο καταναλωτής γνωρίζει την προέλευσή τους. Ήδη πολλοί έχουν διαπιστώσει εδώ ότι η ένδειξη ΕΕ δεν αρκεί ως σήμανση, αλλά ότι χρειάζονται αντιθέτως ακριβέστερες πληροφορίες. Προσωπικά, επί του προκειμένου συμφωνώ με την άποψη αυτή. Πρέπει να γνωρίζουμε απαραιτήτως τη χώρα προέλευσης των προϊόντων. Επιπλέον, πρέπει να διευκρινίζεται όσο το δυνατόν καλύτερα όχι μόνο η προέλευση των προϊόντων με βάση το κρέας, αλλά και η προέλευση της πρώτης ύλης των επεξεργασμένων προϊόντων κρέατος. Η σήμανση θα πρέπει επίσης να καταστεί υποχρεωτική το συντομότερο δυνατόν. Το χρονοδιάγραμμα το οποίο προτείνει η Επιτροπή Περιβάλλοντος, Δημόσιας Υγείας και Πολιτικής των Καταναλωτών δεν είναι υπερβολικά απαιτητικό. Τα κράτη μέλη θα πρέπει να προετοιμάζονται ήδη για την υλοποίησή του.

<SPEAKER ID=271 LANGUAGE="DA" NAME="Busk">
Κύριε Πρόεδρε, αυτός ο κανονισμός δεν μπορεί να αναβληθεί πλέον άλλο, και στηρίζω απολύτως τις τροπολογίες του Ευρωπαϊκού Κοινοβουλίου επί της πρότασης της Επιτροπής που έχουν στόχο να γίνει αυστηρότερο το χρονοδιάγραμμα. Οι καταναλωτές απαιτούν ενημέρωση για τον τόπο γέννησης, εκτροφής και σφαγής του ζώου, ενώ τα κοπάδια πρέπει να φέρουν ταυτότητα και να καταχωρούνται, ώστε να υπάρχουν εγγυήσεις για τον εντοπισμό της προέλευσης. Η Επιτροπή πρέπει με πολύ περισσότερη πυγμή από ό,τι μέχρι τώρα να αστυνομεύσει τα κράτη που δεν έχουν δημιουργήσει τράπεζες δεδομένων, ώστε να καταστούν αυτές οι χώρες πλήρως λειτουργικές. Αυτή η υπόθεση δημιουργεί επίσης θέμα αξιοπιστίας όσον αφορά την εφαρμογή των κοινών αποφάσεων σε όλα τα κράτη μέλη. Η συγκεκριμένη υπόθεση αφορά επίσης την εμπιστοσύνη και την πίστη των πολιτών ότι η ποιότητα των τροφίμων είναι εντάξει. Πρέπει να επιδείξουμε δυναμισμό και να μην υπάρξουν εξαιρέσεις για τα κοπάδια που βόσκουν στα βουνά. Ποια στο κάτω κάτω είναι η διαφορά ανάμεσα σε κοπάδια που βόσκουν στα βουνά και σε κοπάδια που βόσκουν σε κοιλάδες ή σε χωράφια όπου απαιτείται καταχώριση; Είμαι υπέρ της σήμανσης του βοείου κρέατος όπου θα αναφέρεται η χώρα ή οι χώρες προέλευσης, και είμαι σθεναρά κατά της θέσπισης κοινής κοινοτικής σήμανσης, με την οποία οι καταναλωτές δεν μπορούν να δουν για ποια χώρα πρόκειται. Ο στόχος τούτου του κανονισμού πρέπει να είναι να επιτύχει την αποκατάσταση της εμπιστοσύνης των καταναλωτών στο βόειο κρέας από όλα τα κράτη μέλη της ΕΕ συνολικά. Έως ότου αυτό γίνει πραγματικότητα οι καταναλωτές έχουν την απαίτηση να γνωρίζουν επακριβώς από ποια χώρα προέρχεται το κρέας. Υπέβαλα τροπολογία ο αριθμός έγκρισης να μην αναγράφεται στην ετικέτα. Με την πρότασή μου ήθελα να εξασφαλίσω ότι τα μικρομεσαία σφαγεία θα συνεχίσουν να μπορούν να προμηθεύουν κρέας προς τεμαχισμό. Ο συγκεκριμένος αριθμός έγκρισης δεν παρέχει στον καταναλωτή καμία χρήσιμη πληροφορία και δεν έχει καμία συνέπεια στον εντοπισμό της προέλευσης.

<SPEAKER ID=272 NAME="Schierhuber">
Κύριε Πρόεδρε, κύριε Επίτροπε, αξιότιμοι κυρίες και κύριοι, θέλω κατ' αρχάς να ευχαριστήσω όλους εκείνους που συνεργάσθηκαν εποικοδομητικά για την εκπόνηση της παρούσας έκθεσης. Το σύστημα υποχρεωτικής αναγνώρισης βοοειδών που θα τεθεί εν ισχύι σύντομα αποτελεί προϋπόθεση μιας λογικής σήμανσης του βοείου κρέατος. Με ενδιαφέρει ως αγρότισσα να μπορεί ο κάθε καταναλωτής να παρακολουθήσει προς τα πίσω την προέλευση του σνίτσελ του. Ο κάθε αγρότης είναι υπερήφανος για την ποιοτική παραγωγή του και γι' αυτό είναι προς το συμφέρον των αγροτών να ξέρουν όλοι σε ποιον χρωστούν το υψηλό επίπεδο ασφάλειας και υγείας των τροφίμων τους.
<P>
Για να εκπληρώσει τον σκοπό του ένα τέτοιο σύστημα, πρέπει να είναι διαμορφωμένο έτσι ώστε να μπορεί να εφαρμοστεί. Πρέπει επίσης να ληφθεί υπόψη πώς διαμορφώνονται στην πράξη οι διαδικασίες. Οι μεγάλες τοπογραφικές διαφορές που υπάρχουν στην Ευρώπη απαιτούν από τους αγρότες εντελώς διαφορετικές μεθόδους εργασίας και παραγωγής. Έτσι, θέλω να επιστήσω την προσοχή στην ιδιαίτερη κατάσταση που δημιουργείται κατά το ανέβασμα των κοπαδιών στα αλπικά λιβάδια. Γνωρίζετε ότι κάθε χρόνο, την άνοιξη, ανεβάζουν στην Ιταλία, την Αυστρία και τη Γερμανία συνολικά 400 000 βοοειδή στα αλπικά λιβάδια για να περάσουν εκεί το καλοκαίρι ένα διάστημα περίπου τριών μηνών. Προκειμένου να μην επιβαρυνθούν οι αγρότες με μια ακόμη άχρηστη διοικητική δαπάνη, πρέπει να ληφθούν υπόψη οι κατάλογοι των ζώων που μεταφέρονται στα αλπικά λιβάδια, οι οποίοι ήδη είναι εν χρήσει και ανταποκρίνονται στην κατάσταση.
<P>
Όπως είπαμε, πρέπει να διασφαλιστεί οπωσδήποτε η παρακολούθηση προς τα πίσω μέχρι την προέλευση. Όμως ένας κανονισμός πρέπει να προσαρμόζεται στις πραγματικές επιτόπου συνθήκες, ώστε να μην προκαλέσει μόνο δυσαρέσκεια, θεωρούμενος ως κοινοτική ταλαιπωρία που επιβάλλει στον πολίτη μια απόμακρη ΕΕ, αλλά να τύχει της αποδοχής του πληθυσμού. Ως εκ τούτου, ελπίζω ότι το σύνολο του Σώματος θα εγκρίνει την τροπολογία 19 για το άρθρο 7, παράγραφος 1, δεύτερη παύλα, που ήδη εγκρίθηκε στην Επιτροπή Περιβάλλοντος και την Επιτροπή Γεωργίας.

<SPEAKER ID=273 LANGUAGE="NL" NAME="Corbey">
Κύριε Πρόεδρε, η σήμανση του βοείου κρέατος είναι ένα αρκετά δύσκολο θέμα στην προσέγγισή του. Ένα ουσιαστικό ζήτημα συνίσταται στο αν πρέπει να επιτραπεί η ετικέτα "προέλευση: ΕΚ"; ως επιπλέον δυνατότητα. Η Επιτροπή πιστεύει πως ναι. Ένας μεγάλος αριθμός των βουλευτών του Κοινοβουλίου εκτιμούν ότι πρέπει να αναφέρεται η χώρα προέλευσης. Αυτή η συζήτηση διεξάγεται σε ένα περιβάλλον κρίσης σχετικά με τα τρόφιμα.
<P>
Είμαι απόλυτα σύμφωνη σχετικά με το γεγονός ότι η πλήρης ανιχνευσιμότητα του βοείου κρέατος πρέπει να είναι δυνατή και ότι πρέπει να γίνει το συντομότερο. Επίσης, αναγνωρίζω ότι οι καταναλωτές επιθυμούν όλο και συχνότερα να έχουν πληροφορίες σχετικά με τη χώρα ή την περιοχή προέλευσης των τροφίμων τους. Συχνά πρόκειται για θέμα γούστου. Εξάλλου, συμμερίζομαι την ανάλυση σύμφωνα με την οποία η ετικέτα "προέλευση: ΕΚ"; μπορεί να αποτελέσει αντικείμενο κατάχρησης εκ μέρους χωρών που δεν κατορθώνουν να βάλουν τάξη στην ασφάλεια των τροφίμων τους. Αλλά δεν είμαι αντίθετη στη δυνατότητα να αναγράφεται "προέλευση: ΕΚ"; στην ετικέτα. Εκτιμώ ότι πρέπει να προτιμήσουμε μια άλλη προσέγγιση. Πρέπει να θέσουμε όρους στη χρήση της ετικέτας "προέλευση: ΕΚ";, συγκεκριμένα την πλήρη υλοποίηση και την τήρηση του συστήματος αναγνώρισης και καταγραφής. Υπάρχουν βέβαια και άλλες δυνατότητες για την επιβολή της τήρησης των κανόνων, αλλά αυτή η μέθοδος είναι πολύ πιο άμεση. Το Κοινοβούλιο πρέπει να επαγρυπνεί για την τήρηση των οδηγιών που εκδίδει. Αυτή η προσέγγιση παρουσιάζει επιπλέον το πλεονέκτημα ότι η ετικέτα "προέλευση: ΕΚ"; καθίσταται θετική. Αντί να αποτελεί το όνειδος των χωρών που δεν είναι εντάξει στο επίπεδο της ποιότητας των τροφίμων, η ετικέτα "προέλευση: ΕΚ"; είναι μια εγγύηση ποιότητας. Αν ο παραγωγός προτιμά να αναφέρει τη χώρα προέλευσης, μπορεί επίσης να το κάνει.
<P>
Πολλά άλλα επιχειρήματα εξηγούν τους λόγους για τους οποίους η επισήμανση "προέλευση: ΕΚ"; θα πρέπει να είναι δυνατή. Για παράδειγμα, η βιομηχανία κρέατος και το λιανικό εμπόριο μας επισημαίνουν όλες τις πρακτικές δυσκολίες και τα διοικητικά τέλη που απορρέουν από τις υπερβολικά λεπτομερείς πληροφορίες. Δεν θα σταθώ σε αυτό γιατί πιστεύω ότι αυτό το σημείο δεν έχει μεγάλη σημασία.
<P>
Θα ήθελα όμως να προσέξετε ένα ουσιαστικό ζήτημα. Η εσωτερική αγορά είναι ένα μεγάλο καλό. Η αρχή της αμοιβαίας αναγνώρισης απαιτεί την εμπιστοσύνη και η εμπιστοσύνη απαιτεί, κυρίως σε θέματα ασφάλειας τροφίμων, κοινούς κανόνες. Αν δεν επιτρέψουμε την επισήμανση "προέλευση: ΕΚ"; συναινούμε σε μια σχετική επανεθνικοποίηση της εσωτερικής αγοράς. Δεχόμαστε το γεγονός ότι έχουμε εμπιστοσύνη σε κάποιες χώρες περισσότερο από ό,τι σε κάποιες άλλες, που σημαίνει ότι έχουμε λίγη πίστη στην ίδια την πολιτική μας ασφάλειας τροφίμων. Προσωπικά το θεωρώ απαράδεκτο. Όλα τα κράτη μέλη της Ευρωπαϊκής Ένωσης πρέπει να εγγυώνται ασφαλές κρέας. Η ετικέτα "προέλευση: ΕΚ"; είναι συνώνυμο ποιότητας και τάσσομαι υπέρ της υποστήριξης των τροπολογιών 60 και 61.

<SPEAKER ID=274 LANGUAGE="FI" NAME="Pesδlδ">
Αξιότιμε κύριε Πρόεδρε, αξιότιμε κύριε Επίτροπε, κατά την άποψή μου αυτή τη στιγμή το θέμα δεν αφορά μόνο την εμπιστοσύνη στην ασφάλεια των τροφίμων, αντιθέτως το πλέον σημαντικό είναι να εστιάσουμε επίσης την προσοχή μας στο εγγύς μέλλον. Πρέπει να βάλουμε σε τάξη τον δικό μας χώρο, τη δική μας περιοχή. Η ΕΕ βρίσκεται σε φάση διεύρυνσης προς ανατολάς, και όλοι γνωρίζουμε τι δυνατότητες και τι όγκος υπάρχει εκεί, αν αναλογιστούμε π.χ. την παραγωγή κρέατος και βοείου κρέατος. Το μήνυμα όμως απευθύνεται και προς τις υποψήφιες χώρες, οι οποίες θα πρέπει να αρχίσουν από τώρα τη διευθέτηση των δικών τους θεμάτων προκειμένου να επιτύχουν την προσαρμογή στο πρότυπο που υπάρχει εδώ. Εάν εμείς δεν είμαστε έτοιμοι να το εφαρμόσουμε πώς μπορούμε να αξιώνουμε την εφαρμογή του από τις χώρες που θα ενταχθούν στο μέλλον; Για τον λόγο αυτό, η σήμανση θα πρέπει να είναι πολύ απλή, θα πρέπει να αναφέρει τη χώρα καθώς και, εάν το επιθυμούμε, την περιοχή παραγωγής. Ωστόσο, η σήμανση της χώρας προέλευσης του προϊόντος είναι ιδιαίτερα σημαντική για μας, εάν λάβουμε υπόψη μας την εμπιστοσύνη των καταναλωτών στην ασφάλεια των τροφίμων μελλοντικά.

<SPEAKER ID=275 LANGUAGE="FR" NAME="Daul">
Κύριε Πρόεδρε, κύριε Επίτροπε, ο τομέας του βοείου κρέατος έχει συνάψει ένα συμβόλαιο με την κοινή γνώμη. Το συμβόλαιο αυτό βασίζεται στη διαφάνεια που ζητά ο καταναλωτής, και θα έλεγα μάλιστα που απαιτεί ο πολίτης. Σήμερα στο επίπεδο του τομέα του βοείου κρέατος η διαφάνεια αυτή εφαρμόζεται στο πλαίσιο δύο διαφορετικών, αλλά οπωσδήποτε αδιάρρηκτα συνδεδεμένων τομέων: της ΣΕΒ και της σήμανση.
<P>
Η Γαλλία ενισχύει τα μέτρα προφύλαξης που έχει λάβει όσον αφορά τα υλικά που έχουν επισημανθεί ως επικίνδυνα και θεσπίζει ένα ιδιαίτερα ευρύ πρωτόκολλο προκειμένου να αξιολογήσει τις δοκιμές για τη ΣΕΒ στα βοοειδή. Αύριο η Ευρωπαϊκή Ένωση ετοιμάζεται να καθορίσει ένα πρόγραμμα δοκιμών για όλα τα κράτη μέλη. Σε αυτό το πλαίσιο οι καταναλωτές δεν θα κατανοήσουν ότι για θέματα σήμανσης είναι δυνατόν να υπάρξει καθυστέρηση. Γι' αυτό θεωρώ ιδιαίτερα σημαντικό οι επιχειρηματίες αυτού του τομέα να μη βρεθούν αντιμέτωποι με ένα νομοθετικό κενό, το οποίο δικαίως θα οδηγούσε την κοινή γνώμη στο ερώτημα κατά πόσον μια μεγαλύτερη διαφάνεια είναι πράγματι ευκταία.
<P>
Αλλωστε, πώς θα μπορούσε κανείς να εξηγήσει ότι σε κοινοτικό επίπεδο πετύχαμε μια συμφωνία για τη σοκολάτα, ενώ σε έναν τομέα τόσο ευαίσθητο και σημαντικό όπως το βόειο κρέας δεν καταφέρνουμε να σεβαστούμε τις προθεσμίες που εμείς οι ίδιοι έχουμε ορίσει;
<P>
Ας μην κάνουμε λάθος συζήτηση. Είμαι πεπεισμένος ότι το θέμα της σήμανσης του βοείου κρέατος δεν αποτελεί μια απλή τεχνική πρόκληση. Θα ήθελα να υπενθυμίσω ότι εάν η σήμανση είναι τόσο σημαντική για τους καταναλωτές, αυτό συμβαίνει γιατί αποτελεί γι' αυτούς την εγγύηση για την ενίσχυση της ανιχνευσιμότητας του προϊόντος και της ευαισθητοποίησης όλων των επαγγελματιών του τομέα και των ευρωπαϊκών και εθνικών δημοσίων εξουσιών καθώς και για τη βελτίωση των συστημάτων ελέγχου.
<P>
Τέλος, αυτό που ζητούν οι συμπολίτες μας είναι το δικαίωμα στην ενημέρωση. Αυτό το δικαίωμα αποτελεί το φυσικό αντιστάθμισμα της ανάπτυξης των συναλλαγών και της ορθής άσκησης τους ανταγωνισμού. Η σήμανση, χάρη στη διαφάνεια που τη συνοδεύει, επιτρέπει τη βελτίωση της ελεύθερης κυκλοφορίας του βοείου κρέατος καθησυχάζοντας τους καταναλωτές και εξασφαλίζοντάς τους την ελευθερία να επιλέγουν έχοντας πλήρη επίγνωση της κατάστασης. Στον τομέα του βοείου κρέατος η βελτίωση της ενημέρωσης του καταναλωτή μέσω της σήμανσης αποτελεί για την Ευρώπη ένα ισχυρό μήνυμα προς τους εμπορικούς της εταίρους: καταδεικνύει τη βούλησή της, πέρα από την υγειονομική ασφάλεια των προϊόντων, να διασφαλίσει τη δυνατότητα επιλογής του καταναλωτή.

<SPEAKER ID=276 LANGUAGE="NL" NAME="Mulder">
Κύριε Πρόεδρε, είμαι απόλυτα σύμφωνος με πολλούς ομιλητές που προηγήθηκαν: το σημαντικότερο για την ώρα είναι να καταρτίσουμε ένα σύστημα το οποίο να επιτρέπει την ανιχνευσιμότητα σε όλα τα στάδια της παραγωγής. Ευτυχώς, ο απόλυτος έλεγχος της αλυσίδας αποτελεί ήδη πραγματικότητα σε πολλές χώρες. Κατά τη γνώμη μου δεν εξαρτάται από τα εθνικά σύνορα. Αν ορισμένοι όροι πληρούνται - και θα ήθελα, όπως και άλλοι το έκαναν ήδη, να παραπέμψω στις τροπολογίες 60 και 61 σχετικά με τον έλεγχο της ΣΕΒ - εκτιμώ ότι η "προέλευση: ΕΚ" μπορεί να είναι επαρκής. Αυτό δεν σημαίνει ότι καμία άλλη πληροφορία δεν μπορεί να αναφέρεται εθελοντικά στην ετικέτα: μπορούν να αναφέρονται η χώρα, η περιφέρεια, η πόλη, το χωριό προέλευσης ενός προϊόντος. Πρέπει μόνο να αφήσουμε τον καταναλωτή να αποφασίσει τον τόπο από τον οποίο θα αγοράσει αυτό το προϊόν. Αλλά αυτή δεν πρέπει να είναι μια ευρωπαϊκή υποχρέωση. Αν ήταν έτσι, θα ήταν κατά κάποιον τρόπο συνώνυμο μιας επανεθνικοποίησης της κοινής αγοράς στην Ευρώπη και θα σήμαινε ένα βήμα προς τα πίσω.

<SPEAKER ID=277 NAME="Lynne">
Κύριε Πρόεδρε, με έχει απογοητεύσει πολύ η καθυστέρηση, αν και τώρα χαίρομαι που θα θεσπιστεί σαφής και υποχρεωτική σήμανση. Ελπίζω κάτι τέτοιο να αποκαταστήσει την εμπιστοσύνη των καταναλωτών στο βόειο κρέας, ειδικά μετά την κρίση της ΣΕΒ.
<P>
Προσωπικά θα ήθελα να αναφέρεται στην ετικέτα όχι μόνο η χώρα, αλλά και η περιοχή προέλευσης. Εκπροσωπώ τα δυτικά Midlands, όπου παράγονται μερικά από τα καλύτερα βόεια κρέατα παγκοσμίως - το βόειο κρέας του Herefordshire και του Shropshire. Θα ήθελα αυτές οι πληροφορίες να αναγράφονται στην ετικέτα. Είμαι εντελώς αντίθετη στην ιδέα να αναγράφεται στην ετικέτα η ένδειξη προέλευση: ΕΚ αντί της χώρας και της περιοχής προέλευσης.
<P>
Με απασχολούν επίσης κάποιες από τις λέξεις που μπορεί να αναγραφούν στην ετικέτα. Μια από αυτές είναι η λέξη σφαγή, η οποία κλονίζει την εμπιστοσύνη του καταναλωτή και ίσως να προκαλέσει την αποστροφή ορισμένων το να βλέπουν να αναγράφεται πού εσφάγη το ζώο. Θα ήθελα να βρίσκαμε κάποια άλλη λέξη. Γενικά πάντως εκφράζω την ικανοποίησή μου που επιτέλους θα αποκήσουμε σαφή σήμανση και, όπως προείπα, θα ήθελα να αναγράφεται και η χώρα και η περιοχή προέλευσης.

<SPEAKER ID=278 NAME="Nicholson">
Κύριε Πρόεδρε, θα ήθελα να αρχίσω δηλώνοντας ότι χαιρετίζω την έκθεση. Καιρός ήταν να θεσπιστεί επιτέλους ένα σύστημα αναγνώρισης των βοοειδών για όλη την επικράτεια της Ευρωπαϊκής Ένωσης. Το σύστημα αυτό είναι βέβαια απολύτως απαραίτητο, αν μη τι άλλο για να υπάρξει ισότιμη μεταχείριση στην Ευρωπαϊκή Ένωση και για να διασφαλισθεί ότι όλες οι χώρες θα τηρούν στο εξής τις ίδιες προδιαγραφές.
<P>
Και μια προειδοποίηση. Προέρχομαι από μια περιοχή της Βορείου Ιρλανδίας όπου η αναγνώριση και η ανιχνευσιμότητα είναι στα υψηλότερα επίπεδα που μπορούν να υπάρξουν. Δεν υπάρχει σύστημα χωρίς καμία ατέλεια, ας μην απατώμαστε ότι μπορούμε να το πετύχουμε εμείς. Πάντα θα υπάρχουν εκείνοι που θα καταχρώνται το σύστημα. Αιώνες τώρα αυτό γίνεται - και αυτό θα εξακολουθήσει να γίνεται. Το μόνο που μπορούμε να κάνουμε εμείς, είναι να προσπαθήσουμε να διαμορφώσουμε το καλύτερο δυνατόν σύστημα ανιχνευσιμότητας.
<P>
Αρκετά πράγματα με ανησυχούν. Το πρώτο είναι ποιος πληρώνει. Από την εμπειρία μου στη Βόρειο Ιρλανδία, το πρόβλημα μέχρι σήμερα είναι ότι αυτός που επιβαρύνεται περισσότερο από το κόστος της ενισχυμένης ανιχνευσιμότητας είναι ο καταναλωτής, και δεν είναι καθόλου χαμηλό αυτό το κόστος. Δεν την πληρώνει ο έμπορος λιανικής. Ίσως ο καταναλωτής είναι εκείνος που πληρώνει τελικά - ίσως και όχι. Από αυτή την άποψη το κόστος είναι μεγάλο γι' αυτούς τους ανθρώπους.
<P>
Έχω ένα επιπλέον ερώτημα για την Επιτροπή. Είναι συνετό να επανεθνικοποιήσουμε την αγορά του βοείου κρέατος ή να της δώσουμε περιφερειακό χαρακτήρα στο πλαίσιο των χωρών; Έχω σοβαρές επιφυλάξεις επ' αυτού. Χρόνια αγωνιστήκαμε εντός της Ευρωπαϊκής Ένωσης να οικοδομήσουμε ενιαία αγορά και τώρα επανεθνικοποιούμε αυτή την αγορά. Προκαλώ απόψε την Επιτροπή να μου απαντήσει σε αυτό. Είναι συνετή μια τέτοια κίνηση; Ας μην το δούμε βραχυπρόθεσμα, ας το δούμε μακροπρόθεσμα, γιατί η μακροπρόθεσμη σκέψη είναι η πρόκληση - όχι τι θα γίνεται σε πέντε, αλλά σε δέκα και σε δεκαπέντε χρόνια από σήμερα. Τι κατάσταση θα επικρατεί τότε στην αγορά του βοείου κρέατος;
<P>
Όπως προείπα, στη Βόρειο Ιρλανδία η ανιχνευσιμότητα είναι πλήρης και τα δικά μας μέτρα είναι αυστηρότερα από τους κανονισμούς. Οφείλω να δηλώσω στην Επιτροπή και στους παραγωγούς των άλλων κρατών μελών ότι οι δικοί μας παραγωγοί δεν έχουν δει μέχρι σήμερα κανένα οικονομικό όφελος από όσα έχουν περάσει.

<SPEAKER ID=279 NAME="Attwooll">
Η πρόταση, όπως είπε και ο κ. Goodwill, έχει δύο σημαντικούς στόχους. Πρώτον, να διασφαλίσει την ανιχνευσιμότητα του βοείου κρέατος και, δεύτερον, να επιτρέψει στους καταναλωτές να επιλέγουν έχοντας στη διάθεσή τους κάθε σχετική πληροφορία. Δυστυχώς, παρότι αυτοί οι δύο στόχοι είναι απολύτως συμβατοί, μεταξύ τους υπάρχει κάποια σύγκρουση σε ό,τι αφορά τις λεπτομέρειες του κανονισμού. Αυτό ισχύει ιδίως σε σχέση με τα άρθρα 13 και 13, παρ. 2, που εξυπηρετούν κυρίως τον πρώτο στόχο, και με το άρθρο 13, παρ. 5, που εξυπηρετεί κυρίως τον δεύτερο.
<P>
Ως εκ τούτου, οι τροπολογίες 26 και 28 στο άρθρο 13, παρ. 5, δείχνουν μάλλον συγκεχυμένες - αφού η μια ζητά να παρέχονται στους καταναλωτές λιγότερο και η άλλη περισσότερο λεπτομερείς πληροφορίες. Γι' αυτόν τον λόγο, όποια τελική μορφή και να πάρει το άρθρο 13, αποδίδω τη μεγαλύτερη βαρύτητα στις τροπολογίες 15 και 29. Ιδίως η τροπολογία 29 θα επιτρέψει σε περιοχές της ΕΕ που έχουν λόγο να είναι υπερήφανες για την ποιότητα του προϊόντος τους να το προσδιορίζουν αναλόγως. Σε ό,τι αφορά βέβαια την εκλογική περιφέρεια που εκπροσωπώ, το βόειο κρέας Aberdeen Angus είναι ήδη, και δίκαια, φημισμένο σε όλον τον κόσμο, αλλά δεν αμφιβάλλω ότι το ίδιο ισχύει και για άλλες περιοχές του Ηνωμένου Βασιλείου και άλλων κρατών μελών.

<SPEAKER ID=280 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αρχικά θέλω να ευχαριστήσω τον εισηγητή κ. Παπαγιαννάκη και τον συντάκτη γνωμοδότησης της Επιτροπής Γεωργίας κ. Kindermann για την εποικοδομητική τους συμβολή στις διαβουλεύσεις για το υπό συζήτηση σχέδιο κανονισμού. Διατυπώθηκε μια ολόκληρη σειρά τροπολογιών για την πρόταση της Επιτροπής, από τις οποίες η Επιτροπή Περιβάλλοντος, Δημόσιας Υγείας και Πολιτικής των Καταναλωτών έκανε δεκτές 44 στις 22 Μαρτίου. Μετά υποβλήθηκαν ακόμη 18 τροπολογίες για τη σημερινή συνεδρίαση της Ολομέλειας.
<P>
Θα αρχίσω με την τοποθέτηση της Επιτροπής απέναντι στις πρώτες 44 τροπολογίες. 18 από αυτές μπορούν να γίνουν δεκτές και από την Επιτροπή. Σε αυτές συγκαταλέγω εκείνες που εγκρίνονται πλήρως ή εν μέρει, καθώς και εκείνες για των οποίων το κείμενο προτείνω μικρές αλλαγές. Υπάρχουν άλλες 12 τροπολογίες, όπου καταλαβαίνω βέβαια καλά τι είναι εκείνο που σας ενδιαφέρει, αλλά η Επιτροπή δεν μπορεί να τις εγκρίνει. Θα φροντίσω όμως να ενημερωθεί το Συμβούλιο για τις θέσεις σας. Αυτό αφορά τροπολογίες όπως π.χ. η τροπολογία 20.
<P>
Μερικές τροπολογίες που μπορεί να εγκρίνει η Επιτροπή, όπως οι 2, 3, 4, 18 και 19, πρώτο μέρος, καθώς και οι 21, 33, 35 και 42, αφορούν διευκρινίσεις του κειμένου. Εγκρίνω επίσης την τροπολογία 19, δεύτερο μέρος, που προβλέπει μια απλοποίηση σχετικά με τα βοοειδή που τα ανεβάζουν στα αλπικά λιβάδια κατά τους θερινούς μήνες. Επίσης, μπορούν να γίνουν δεκτές οι βελτιώσεις που αφορούν τον ορισμό της έννοιας της σήμανσης. Το ίδιο ισχύει για τα στοιχεία που πρέπει να περιλαμβάνει η ετικέτα και για την ερμηνεία της λέξης "προέλευση" . Συνεπώς, μπορώ να εγκρίνω τις τροπολογίες 22 και 23 στα σημεία που αναφέρονται στη σήμανση καθώς και εκείνα τα τμήματα των 25, 26 και 28 σύμφωνα με τα οποία δεν θα αναφέρεται στη σήμανση η εκάστοτε περιοχή.
<P>
Εφόσον όλοι ενδιαφερόμαστε για την ταχύτερη δυνατή θέσπιση του συστήματος σήμανσης, επικροτώ θερμά την τροπολογία 39, με την οποία συντομεύεται η προθεσμία που δίδεται στα κράτη μέλη για τον ορισμό των αρμοδίων υπηρεσιών. Τέλος, η τροπολογία 44, σύμφωνα με την οποία ο κανονισμός θα αρχίσει να ισχύει την 1η Σεπτεμβρίου 2000, έχει ακριβώς τον ίδιο στόχο. Επίσης, μου φαίνεται καλή η νέα αιτιολογική σκέψη που προτείνεται στην τροπολογία 6, σύμφωνα με την οποία τα κράτη μέλη οφείλουν να φροντίσουν να είναι οι βάσεις δεδομένων τους όσο πιο γρήγορα γίνεται έτοιμες να λειτουργήσουν.
<P>
Ακόμη, μπορώ να εγκρίνω εκείνα τα τμήματα των τροπολογιών 25, 26 και 28 σύμφωνα με τα οποία δεν πρέπει να είναι υποχρεωτική η αναφορά της περιοχής. Το σκεπτικό μου είναι ότι το στοιχείο αυτό, αν δεν ληφθεί διαφορετική απόφαση, εμπίπτει στο σύστημα εθελοντικής σήμανσης. Επειδή είμαι και εγώ της γνώμης ότι πρέπει να αποκλεισθεί η δυνατότητα σύγχυσης με τις προστατευόμενες σύμφωνα με τον κανονισμό 2081/92 γεωγραφικές ενδείξεις, εγκρίνω πλήρως τη νέα αιτιολογική σκέψη της τροπολογίας 15. Πρέπει όμως να εξεταστεί ακόμη πώς θα επιτευχθεί ο αναφερόμενος στόχος και εγώ επιδιώκω μια ευρύτερη λύση από την προτεινόμενη στην τροπολογία 29.
<P>
Σημαντικό είναι το ερώτημα από πότε πρέπει να καθιερωθεί η αναγκαστική δήλωση της προέλευσης. Εφόσον η υποχρέωση καταχώρησης του τόπου γέννησης και όλων των τόπων εκτροφής στο διαβατήριο του ζώου και στη βάση δεδομένων θεσπίστηκε μόνο για τα ζώα που γεννήθηκαν μετά την 1/1/1998, θα είναι προβληματικό τα επόμενα πέντε χρόνια να προσδιοριστεί χωρίς κενά η προέλευση των βοοειδών. Σύμφωνα με τους υπολογισμούς μας, από το 2003 το πρόβλημα αυτό θα αφορά περίπου το ήμισυ μόνο του παραγόμενου βοείου κρέατος, και γι' αυτό διστάζω να προτείνω να καθιερωθεί ενωρίτερα η υποχρεωτική δήλωση προέλευσης ή ακόμη, όπως προτείνεται στην τροπολογία 26, ήδη από την 1/9/2001. Σημειώνω επίσης σε συνάρτηση με αυτό ότι η Επιτροπή Γεωργίας συνέστησε ως ημερομηνία καθιέρωσης την 1/1/2002.
<P>
Βλέπω επίσης ότι επιμένετε να αναφέρεται στα στοιχεία προέλευσης η χώρα, ακόμη κι όταν αυτό σημαίνει πως στην ετικέτα θα πρέπει να αναγράφονται περισσότερες από μία χώρες. Λυπάμαι που δεν θεωρείτε αποδεκτή την απλή διατύπωση "προέλευση: ΕΚ" , που αντιστοιχεί στις αρχές της εσωτερικής αγοράς. Αναφορικά με τη σήμανση του κιμά, πρέπει να αναλογιστούμε ότι η παραγωγή κιμά, π.χ. για χάμπουργκερ, είναι μια συνεχής διαδικασία και η υποχρέωση δήλωσης προέλευσης που δεν θα εμφανίζει κενά θα παρουσιάσει για το κρέας αυτό τεχνικές δυσκολίες και μπορεί να έχει ως επακόλουθο να σταματήσει απλά το συνολικό ενδοκοινοτικό εμπόριο με κρέας προοριζόμενο για επεξεργασία.
<P>
Ως εκ τούτου, προτείνω να επανεξετάσουμε το απλουστευμένο σύστημα σήμανσης. Ο προτεινόμενος κανονισμός σήμανσης προβλέπει τη δυνατότητα να μην αναφέρεται κάθε ζώο χωριστά. Αλλά στους παραγωγούς που κάνουν τον κόπο να παρέχουν για κάθε ζώο στοιχεία παρακολούθησης προς τα πίσω μέχρι την προέλευση θα δοθεί κίνητρο με τη μορφή ενός ειδικού λογότυπου.
<P>
Παραδέχομαι ότι δεν καταλαβαίνω απόλυτα γιατί ζητάτε στις τροπολογίες 14 και 31 να παραιτηθούμε από το μοναδικό μέσο που μας δίνει τη δυνατότητα να διασφαλίσουμε μια γνήσια και χωρίς κενά παρακολούθηση μέχρι την προέλευση για το κάθε ζώο.
<P>
Σχετικά με τις αρμοδιότητες της Επιτροπής, προκειμένου να μπορεί να αντιδρά σε έκτακτες και απρόβλεπτες καταστάσεις, πρέπει να σας πω ότι δυστυχώς δεν μπορώ να εγκρίνω τις τροπολογίες 16 και 38, επειδή αποτρέπουν μια εφαρμόσιμη λύση. Τέλος, θεωρώ πρόωρο να αποφασίσουμε την επέκταση του συστήματος σήμανσης στα επεξεργασμένα προϊόντα που περιέχουν βόειο κρέας, όπως προτείνεται στην τροπολογία 40. Ας αποκτήσουμε πρώτα μερικές εμπειρίες με το σύστημα που προτείνεται τώρα και ύστερα μπορούμε να επανέλθουμε σε αυτήν την ιδέα.
<P>
Αναφορικά με τις τροπολογίες που υποβλήθηκαν στο τέλος της περασμένης εβδομάδας, εξήγησα ήδη σχετικά με την υπ' αριθ. 45 και την 46 ότι η Επιτροπή συμφωνεί μαζί σας πως η πρώτη φάση του συστήματος υποχρεωτικής σήμανσης πρέπει να αρχίσει την 1η Σεπτεμβρίου τρέχοντος έτους. Αν όμως εγκριθεί η τροπολογία 44, τότε ο κανονισμός αρχίζει αυτόματα να ισχύει από τη συγκεκριμένη ημερομηνία. Γι' αυτό, οι τροπολογίες 45 και 46 είναι περιττές αποκλειστικά εξαιτίας τεχνικών νομικών λόγων.
<P>
Σχετικά με την τροπολογία 47, θέλω να προειδοποιήσω να μη συνεχίσουν να ισχύουν τα εθνικά υποχρεωτικά συστήματα αναγνώρισης βοείου κρέατος όταν θα θεσπιστεί το ολοκληρωμένο κοινοτικό σύστημα. Κάτι τέτοιο θα είχε ως επακόλουθο να έχουμε στο τέλος 15 διαφορετικά εθνικά συστήματα, πράγμα εντελώς αντίθετο με την εσωτερική αγορά.
<P>
Η τροπολογία 48 αναφέρεται στη δήλωση χρήσης αντιβιοτικών ή διεγερτικών και στις μεθόδους πάχυνσης. Η ιδέα αυτή μπορεί να φαίνεται απλή γραμμένη στο χαρτί, όμως είναι πολύ δύσκολο να υλοποιηθεί και προ πάντων να ελεγχθεί. Εκτός αυτού, δεν υπάρχει ορισμός των διαφόρων μεθόδων εκτροφής και ασφαλώς κάθε ζώο δεν διατρέφεται σε όλη του τη ζωή βάσει μίας, αλλά βάσει διαφόρων μεθόδων. Αναφορικά με τα φάρμακα, θα ήταν πολύ καλύτερο να διατηρήσουμε τις υψηλές κτηνιατρικές προδιαγραφές μας, διασφαλίζοντας έτσι ότι στην αγορά φτάνει μόνο ασφαλές βόειο κρέας. Γι' αυτό, η Επιτροπή προτιμά να μην δεχθεί τη συγκεκριμένη πρόταση.
<P>
Σχετικά με το εθελοντικό σύστημα που θα θεσπιστεί παράλληλα με το νέο υποχρεωτικό σύστημα για να περιλάβει όλα τα στοιχεία που η δήλωσή τους δεν καθίσταται υποχρεωτική, η Επιτροπή μπορεί να εγκρίνει δύο από τις τέσσερεις τροπολογίες που ενέκρινε η Επιτροπή Περιβάλλοντος, και συγκεκριμένα τις υπ' αριθ. 33 και 35.
<P>
Από την ψηφοφορία στην επιτροπή προκύπτει ότι προφανώς το Κοινοβούλιο δεν ήταν υπέρ της τροποποίησης της βασικής προσέγγισης που πρότεινε η Επιτροπή για να απλουστευθεί η διαδικασία έγκρισης. Διαπιστώνω όμως τώρα ότι έχουν υποβληθεί συνολικά εννέα νέες τροπολογίες για την Ολομέλεια αυτή, οι οποίες δεν εγκρίθηκαν από την Επιτροπή Περιβάλλοντος. Οι συγκεκριμένες τροπολογίες επιδιώκουν να θεσπιστεί ξανά μια διαδικασία τυπικής έγκρισης εθελοντικών στοιχείων σε αυτοκόλλητα.
<P>
Σας διαβεβαιώ ότι τέτοιες τροπολογίες δεν δημιουργούν μεγάλο πρόβλημα, αφού ο στόχος τους είναι η ενίσχυση της διοικητικής διαδικασίας. Αλλωστε, οι τελευταίες συζητήσεις στο Συμβούλιο είχαν την ίδια κατεύθυνση με τις δικές σας. Επομένως, αισιοδοξώ ότι το Συμβούλιο θα αντιμετωπίσει θετικά παρόμοιες τροπολογίες.
<P>
Από δω και πέρα η Επιτροπή θα έχει ρόλο διαμεσολαβητή μεταξύ των δύο αρχών που θα αποφασίσουν ως προς την υπόθεση αυτή. Μας απομένει λίγος χρόνος, μόλις λίγο παραπάνω από τρεις μήνες, για την τελική απόφαση. Ενόψει της ταχύτητας με την οποία εργάσθηκε το Κοινοβούλιο, ελπίζω ότι το Συμβούλιο θα καθορίσει το συντομότερο δυνατό την κοινή θέση του.

<SPEAKER ID=281 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.
<P>
(Η συνεδρίαση λήγει στις 00.10)

