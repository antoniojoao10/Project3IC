<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;
<P>
Κυρία Ludford, θέλετε μήπως να παρέμβετε επί των συνοπτικών πρακτικών;

<SPEAKER ID=2 LANGUAGE="EN" NAME="Ludford">
Κυρία Πρόεδρε, έγνεψα ότι επιθυμούσα να θέσω ένα διαδικαστικό θέμα, μολονότι στην πραγματικότητα δεν εμπεριέχεται στα συνοπτικά πρακτικά. Δεν θέλω να καθυστερήσω υπερβολικά τις εργασίες του Σώματος, ωστόσο θεωρώ ότι, καθώς προετοιμαζόμαστε να συζητήσουμε για την οικοδόμηση της Ευρώπης, είναι σημαντικό να προσέξουμε ιδιαίτερα μια δικαστική απόφαση ορόσημο στο Ηνωμένο Βασίλειο.
<P>
Ο επονομαζόμενος ιστορικός, David Irving, έχασε την προσφυγή του για συκοφαντική δυσφήμηση εναντίον της αμερικανής ακαδημαϊκού Deborah Lipstadt, η οποία τον κατηγόρησε ότι παραποίησε στοιχεία για να αρνηθεί τη γενοκτονία των Εβραίων από τους Ναζί. Ο δικαστής, σε μια αποστομωτική απόφαση, απεφάνθη ότι ο εν λόγω ιστορικός ήταν "ένας ενεργός αρνητής του Ολοκαυτώματος, αντισημίτης και ρατσιστής, και ότι συνδέεται με ακροδεξιούς εξτρεμιστές που προωθούν τον νεο-ναζισμό".
<P>
Αυτή η απόφαση είναι σημαντική όχι μόνο για το παρελθόν της Ευρώπης, αλλά και για το παρόν της. Λαμβάνοντας υπόψη την άνοδο του ρατσισμού και του αντισημιτισμού και την εκλογική επιτυχία ορισμένων εξτρεμιστικών κομμάτων, η εν λόγω απόφαση προάγει τον αγώνα για να κάνουμε την Ευρώπη μια κοινωνία απαλλαγμένη από τον ρατσισμό, η οποία θα αποδέχεται πλήρως την πολυμορφία.
<P>
(Χειροκροτήματα)

<SPEAKER ID=3 NAME="Πρόεδρος">
Ευχαριστώ, κυρία Ludford. Σημειώνω ευχαρίστως το διαδικαστικό θέμα που εγείρατε. Θα ήθελα όμως οι παρεμβάσεις προς το παρόν να αφορούν τα συνοπτικά πρακτικά, ούτως ώστε να μπορέσουμε να προβούμε στην έγκρισή τους. Στη συνέχεια, όσοι επιθυμούν να υποβάλουν προτάσεις επί της διαδικασίας θα μπορέσουν να εκφραστούν με πλήρη άνεση.

<SPEAKER ID=4 LANGUAGE="EN" NAME="Corbett">
Κυρία Πρόεδρε, το σημείο 2 των συνοπτικών πρακτικών, στη σελίδα 5, η οποία στην πραγματικότητα είναι η πρώτη ουσιαστική σελίδα, αναφέρεται στις παρατηρήσεις μου για ορισμένες πολιτικές ομάδες, οι οποίες προφανώς δεν σέβονται τον Κανονισμό, εφόσον φαίνεται ότι επιτρέπουν σε μεμονωμένους βουλευτές της Ομάδας τους να υποβάλλουν τροπολογίες στην Ολομέλεια, υποτίθεται εξ ονόματος της Ομάδας τους. Όμως αυτό δεν μπορεί να είναι αληθές, διότι κατατίθενται αντιφατικές τροπολογίες εξ ονόματος της ίδιας Ομάδας.
<P>
Θα ήθελα να υπογραμμίσω ότι μολονότι στα συνοπτικά πρακτικά αναφέρεται συγκεκριμένα η Ομάδα του Ευρωπαϊκού Λαϊκού Κόμματος, στην πραγματικότητα αυτή δεν είναι η μόνη Ομάδα που έχει ενεργήσει κατ' αυτόν τον τρόπο. Για παράδειγμα, η Τεχνική Ομάδα, η Ομάδα Τεχνικού Συντονισμού των Ανεξαρτήτων Βουλευτών, η οποία δεν υπέβαλε καμία απολύτως τροπολογία στο στάδιο εξέτασης στην επιτροπή, αφίχθη τώρα στην Ολομέλεια με τροπολογίες, ο αριθμός των οποίων κυμαίνεται μεταξύ 20 και 30, πολλές εκ των οποίων αντιφάσκουν μεταξύ τους. Οι τροπολογίες έχουν κατατεθεί από διαφορετικούς βουλευτές της εν λόγω Ομάδας, οι οποίοι λαμβάνουν διαφορετικές θέσεις, ως εκ τούτου δεν είναι δυνατόν να αποτελούν θέση της Ομάδας. Το γεγονός αυτό παραβαίνει τον Κανονισμό μας, ο οποίος επιτρέπει μόνο σε 32 βουλευτές ή σε μία Ομάδα να καταθέτουν τροπολογίες στην Ολομέλεια.

<SPEAKER ID=5 LANGUAGE="EN" NAME="McKenna">
Κυρία Πρόεδρε, η παρατήρησή μου αφορά το τμήμα των συνοπτικών πρακτικών της χθεσινοβραδινής Ώρας των Ερωτήσεων, κατά την οποία έθεσα ένα διαδικαστικό θέμα. Κατ' αρχάς, η Ώρα των Ερωτήσεων αναβλήθηκε για τις 18.30, στη συνέχεια ανακοινώθηκε στην οθόνη ότι θα ξεκινούσε στις 18.50, αλλά τελικά η Ώρα των Ερωτήσεων ξεκίνησε μετά τις 19.00. Το πρώτο μέρος υποτίθεται ότι θα διαρκούσε 30 λεπτά σύμφωνα με την ημερήσια διάταξη, αλλά διήρκεσε πολύ περισσότερο.
<P>
Ουσιαστικά, το πρόβλημά μου είναι ότι είχα υποβάλει ερωτήσεις - όπως και ορισμένοι άλλοι - στον Επίτροπο Byrne. Εκείνη τη χρονική στιγμή είχαμε συνεδριάσεις των πολιτικών ομάδων και είδα στην οθόνη ότι βρισκόμασταν στην ερώτηση αριθ. 41. Εντούτοις, μέχρι να φθάσω στην Ολομέλεια είχατε προχωρήσει αυτομάτως, μέσα σε λίγα λεπτά, στην ερώτηση αριθ. 49. Συνεπώς, πέντε-έξι άτομα είχαν υποβάλει ερωτήσεις στον Επίτροπο Byrne, αλλά κανένας μας δεν βρισκόταν εδώ για να τις θέσει.
<P>
Ο Επίτροπος Byrne φαίνεται ότι προσβλήθηκε από αυτό και το θεώρησε ως κάποιου είδους περιφρόνηση. Ωστόσο, είναι πολύ δύσκολο για τους βουλευτές να παρευρίσκονται σε όλες τις ερωτήσεις κατά τη διάρκεια της Ώρας των Ερωτήσεων, μην τυχόν προχωρήσουμε απευθείας, μέσα σε δευτερόλεπτα, από την ερώτηση αριθ. 1 στην ερώτηση αριθ. 99. Θα παρακαλούσα λοιπόν να τηρούμε πιστά την ημερήσια διάταξη: τριάντα λεπτά για το πρώτο μέρος της Ώρας των Ερωτήσεων, είκοσι για το δεύτερο και ούτω καθεξής. Δεν πρέπει να αλλάζουμε συνεχώς την ημερήσια διάταξη, διότι τότε είναι εξαιρετικά δύσκολο για μας να επιτελούμε το έργο μας.

<SPEAKER ID=6 NAME="Πρόεδρος">
Ευχαριστώ, κυρία McKenna. Σημειώνω πολύ προσεκτικά την παρατήρησή σας, έτσι ώστε να μη ξανασυμβεί κάτι τέτοιο.

<SPEAKER ID=7 LANGUAGE="SV" NAME="Thors">
Κυρία Πρόεδρε, κατά τη διάρκεια των τελευταίων ημερών τρομακτικές φυσικές καταστροφές έπληξαν εκ νέου τις περιοχές κατά μήκος του ποταμού Τίσα, όπου πολλοί άνθρωποι έχασαν τη ζωή τους. Γι' αυτόν τον λόγο, παρακαλώ την Πρόεδρο να στείλει συλληπητήρια στα κοινοβούλια τόσο της Ρουμανίας όσο και της Ουγγαρίας. Παράλληλα, πρέπει να επικεντρώσουμε την προσοχή μας στους περιβαλλοντικούς κινδύνους που μπορεί να συνεπάγεται για το κοινό ευρωπαϊκό περιβάλλον μας αυτή η καταστροφή, διότι τα νερά του Τίσα καταλήγουν στο δέλτα του ποταμού Δούναβη, που αποτελεί μία από τις σημαντικότερες, διεθνώς, προστατευόμενες περιοχές για το περιβάλλον.

<SPEAKER ID=8 NAME="Πρόεδρος">
Ευχαριστώ, κυρία Thors. Θα το κάνω πολύ ευχαρίστως.

<SPEAKER ID=9 LANGUAGE="EN" NAME="Wynn">
Κυρία Πρόεδρε, θα ήθελα να θίξω ένα θέμα με πιο ανάλαφρο τρόπο. Χθες βράδυ, όταν διανεμήθηκαν τα αναψυκτικά στην Επιτροπή Προϋπολογισμών, ο κ. Colom επεσήμανε ότι τα μικρά χαρτοκιβώτια με το γάλα έφεραν τη σημείωση "για διανομή μόνο στα σχολεία". Εάν έλεγε "μόνο για μαθητές" θα αντιλαμβανόταν κανείς για ποιο λόγο διανεμήθηκαν στο Ευρωπαϊκό Κοινοβούλιο, ωστόσο η σημείωση ανέφερε ότι προορίζονταν "μόνο για σχολεία". Μπορούμε να ανακαλύψουμε γιατί συνέβη αυτό; Μας δημιουργεί μεγάλη αμηχανία το θέμα. Γνωρίζω ότι διεξαγάγαμε εκστρατεία για περισσότερο γάλα στα σχολεία, ωστόσο στην προκειμένη περίπτωση δεν το θέλαμε να έλθει εδώ.
<P>
(Γέλια)

<SPEAKER ID=10 NAME="Πρόεδρος">
Ευχαριστώ, κύριε Wynn. Δεν μπορώ να σας απαντήσω τώρα αμέσως αλλά θα το διερευνήσω.

<SPEAKER ID=11 LANGUAGE="FR" NAME="Laguiller">
Κυρία Πρόεδρε, θα ήθελα να πληροφορήσω εσάς, καθώς και τους βουλευτές, οι οποίοι περνούν καθημερινά, ενίοτε όμως χωρίς να το βλέπουν, δίπλα από το προσωπικό του Κοινοβουλίου, χάρη στο οποίο λειτουργεί αυτό το Σώμα ότι μία κατηγορία αυτού του προσωπικού - φύλακες, προσωπικό υποδοχής και πυροσβεστικής ασφάλειας - απεργούσε εχθές το απόγευμα. Οι άνθρωποι αυτοί διαμαρτύρονταν για το γεγονός ότι τους υποχρεώνουν να εργάζονται επί 12 συνεχόμενες ώρες, τόσο την ημέρα όσο και τη νύχτα, για έναν μέσο καθαρό μισθό 6.000 φράγκων, χωρίς καν να πληρώνονται υπερωρίες για τις ώρες που εργάζονται τη νύχτα ή το σαββατοκύριακο. Θα ήθελα να τους εκφράσω την αλληλεγγύη μου· εξάλλου, εξ ονόματος των βουλευτών του κόμματος LO/LCR σάς έχουμε απευθύνει, κυρία Πρόεδρε, σχετική επιστολή στην οποία ελπίζουμε ότι θα δώσετε θετική συνέχεια.

<SPEAKER ID=12 NAME="Πρόεδρος">
Ευχαριστώ, κυρία Laguiller. Θα εξετάσω πολύ προσεκτικά αυτή την επιστολή.

<SPEAKER ID=13 LANGUAGE="FI" NAME="Paasilinna">
Αξιότιμη κυρία Πρόεδρε, παρακολουθώ εδώ και καιρό τη διερμηνεία από τα ακουστικά και είναι γεγονός ότι μολονότι αλλάζω θέση, ορισμένες φορές χάνεται ο ήχος της διερμηνείας και επιπλέον υπάρχουν παράσιτα, όχι μόνο εδώ αλλά και στην αίθουσα της Ομάδας. Πρόκειται για κάποιο τεχνικό σφάλμα, ελπίζω λοιπόν το αρμόδιο προσωπικό να εξετάσει εάν υπάρχουν εδώ πάρα πολλές παρεμβολές π.χ. λόγω των κινητών τηλεφώνων. Αν και η θέση του κεφαλιού μεταβάλλει την ακουστικότητα, σε αυτή την αίθουσα δεν είναι δυνατό να ακούσει κανείς ούτε με το κεφάλι σε πλάγια θέση. Το δεύτερο αίτημά μου απευθύνεται προς τον τεχνικό που ρυθμίζει τον ήχο της αίθουσας. Ορισμένοι συνάδελφοι φωνάζουν όταν μιλάνε από μικροφώνου, μολονότι το μικρόφωνο είναι γι' αυτόν ακριβώς τον λόγο, για να μην χρειάζεται να φωνάζουμε στην αίθουσα. Σε αυτές τις περιπτώσεις λοιπόν δεν ακούγεται απολύτως τίποτε από τα ακουστικά. Θα ήθελα να ζητήσω επομένως, μόλις κάποιος αρχίζει να φωνάζει από μικροφώνου - μολονότι δεν θα έπρεπε να φωνάζει - να μειώνεται αμέσως η ένταση του ήχου στην αίθουσα έτσι, ώστε να ακούγεται η ομιλία και από τα ακουστικά.

<SPEAKER ID=14 NAME="Πρόεδρος">
Ευχαριστώ, κύριε Paasilinna, θα ελέγξουμε το όλο θέμα και θα ελέγξουμε και την ακουστική γενικά.
<P>
(Εγκρίνονται τα συνοπτικά πρακτικά)

<CHAPTER ID=2>
ΔΚΔ
<SPEAKER ID=15 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0086/2000) των κυρίων Δημητρακόπουλου και Leinen, εξ ονόματος της Επιτροπής Συνταγματικών Υποθέσεων, σχετικά με τις προτάσεις του Ευρωπαϊκού Κοινοβουλίου για τη Διακυβερνητική Διάσκεψη (14094/1999 - C5-0341/1999 - 1999/0825(CNS)).
<P>
Καταρχάς, μου έχουν υποβάλει πρόταση επί της διαδικασίας, η οποία έχει κατατεθεί συμφώνως προς τον Κανονισμό από την Ομάδα Ένωση για την Ευρώπη των Εθνών και η οποία αποσκοπεί στη μη διεξαγωγή της συζήτησης πάνω στο ζήτημα αυτό για λόγους απαράδεκτου. Σας επισημαίνω ότι έχει ζητηθεί η γνώμη του Κοινοβουλίου σχετικά με τη σύγκληση της Διακυβερνητικής Διάσκεψης από το Συμβούλιο και ότι η έκθεση των κυρίων Δημητρακόπουλου και Leinen έχει εγγραφεί στην ημερήσια διάταξη σύμφωνα με τις σχετικές διατάξεις του Κανονισμού.
<P>
Ο κ. Ribeiro e Castro παρουσιάζει το θέμα διαδικασίας.

<SPEAKER ID=16 LANGUAGE="PT" NAME="Ribeiro e Castro">
Κυρία Πρόεδρε, αγαπητοί συνάδελφοι, δεν θα έπρεπε να είχε γίνει αποδεκτή αυτή η έκθεση. Το γενικό της πνεύμα αντίκειται στην Ευρώπη, αντίκειται στην ουσία της Ευρώπης, αντίκειται σε πολλά από τα ουσιαστικά στοιχεία τα οποία μας έφεραν μαζί. Σύμπτωμα της συγκεκριμένης καταπάτησης ουσιαστικών αξιών είναι η παράγραφος 15 της πρότασης ψηφίσματος. Όλοι μας είμαστε προσηλωμένοι προς τα θεμελιώδη δικαιώματα και το κράτος δικαίου, με πρώτο και καλύτερο αυτό εδώ το Σώμα. Τώρα όμως πώς μπορούμε να συνεχίσουμε όταν διακυβεύεται το θεμελιώδες δικαίωμα προσφυγής στη δικαιοσύνη; Ούτε πρόκειται για εσωτερικά θέματα, αλλά για εξωτερικά θέματα μείζονος σπουδαιότητας. Είμαστε βουλευτές και εκπροσωπούμε τους ψηφοφόρους. Οτιδήποτε οδηγεί σε διακρίσεις όσον αφορά το νομικό και το πολιτικό μας καθεστώς, τα κόμματα και τις πολιτικές μας ομάδες ως προς την ελευθερία και την ισότητα, επηρεάζει το δικαίωμά μας για την εκπροσώπηση του λαού και, σε τελευταία ανάλυση, επηρεάζει επίσης τα δικαιώματα και την ίδια την ελευθερία των ψηφοφόρων. Αυτό λοιπόν διακυβεύεται, κυρίως σε μια έκθεση που έχει ως στόχο να παρέμβει και να εισαγάγει διακρίσεις στο καθεστώς των πολιτικών κομμάτων. Εν πάση περιπτώσει, διακυβεύεται αυτό που είναι απαραίτητο. Κανείς δεν μπορεί να επηρεάσει το δικαίωμα προσφυγής στη δικαιοσύνη, ούτε το κράτος δικαίου.
<P>
Η παράγραφος 15 της έκθεσης είναι αυτή που χαλάει όλο το κείμενο και επηρεάζει αρνητικά ένα πολύ σοβαρό θέμα. Ο πειρασμός της αυθαιρεσίας των ισχυρών που παρουσιάζει είναι ένα πολύ καλό παράδειγμα για όλα τα υπόλοιπα, και επίσης ένας κακός οιωνός ως προς τα υπόλοιπα. Για αυτόν τον λόγο στην πρότασή μας ζητούμε το μη παραδεκτό για την έκθεση, η οποία πέραν του ότι έχει μια αμφίβολη νομική βάση, δεν έχει ωριμάσει ούτε έχει δημιουργήσει την ευρεία συναίνεση βάσει της οποίας πρέπει να πορευθεί η Ευρώπη. Δεν υπάρχει σαφέστερη απόδειξη του γεγονότος ότι βρισκόμαστε μπροστά σε μια έκθεση η οποία δεν έχει την παραμικρή χρησιμότητα. Δεν έχει καμία απολύτως χρησιμότητα. Για αυτόν τον λόγο, και υπερασπίζοντας την Ευρώπη και το κράτος δικαίου, προτείνουμε την απόρριψή της.

<SPEAKER ID=17 NAME="Πρόεδρος">
Ευχαριστώ, κύριε Ribeiro e Castro.
<P>
Υπάρχει κάποιος συνάδελφος ο οποίος θα ήθελε να εκφραστεί υπέρ αυτής της αιτήσεως παραπομπής;

<SPEAKER ID=18 LANGUAGE="FR" NAME="Berthu">
Κυρία Πρόεδρε, νομίζω ότι ο κ. Ribeiro e Castro έχει απόλυτο δίκιο να πιστεύει ότι η έκθεση Δημητρακόπουλου-Leinen είναι μη παραδεκτή, διότι έρχεται σε αντίθεση και μάλιστα παραβιάζει ορισμένα δικαιώματα που κατοχυρώνονται στα θεσμικά μας όργανα. Καταρχάς, ο κ. Ribeiro e Castro έχει δίκιο όταν επισημαίνει την παράγραφο 15 όπου αναφέρεται ότι οι υποθέσεις interna corporis του Ευρωπαϊκού Κοινοβουλίου δεν παραπέμπονται ενώπιον του Δικαστηρίου. Η πρόταση αυτή είναι προφανές ότι παραβιάζει ένα θεμελιώδες δικαίωμα κάθε πολίτη, και επομένως και των βουλευτών, το δικαίωμα δικαστικής προσφυγής. Γενικότερα όμως, πιστεύω ότι η έκθεση αυτή παραβιάζει μία ολόκληρη σειρά διαφορετικών δικαιωμάτων, αρχής γενομένης από τα δικαιώματα των μικρών και μεσαίων κρατών τα οποία, ήδη από την πρώτη στιγμή της Συνθήκης της Ρώμης, αποτελούν αναπόσπαστο τμήμα των θεσμικών μας οργάνων και γίνονται απολύτως σεβαστά από τα τελευταία.

<SPEAKER ID=19 NAME="Πρόεδρος">
Ευχαριστώ, κύριε Berthu.
<P>
Ο κ. Δημητρακόπουλος και ο κ. Leinen, οι δύο εισηγητές, επιθυμούν να παρέμβουν εναντίον αυτής της αίτησης.

<SPEAKER ID=20 NAME="Δημητρακόπουλος">
Κυρία Πρόεδρε, αγαπητοί συνάδελφοι, με όλο τον σεβασμό που τρέφω για τη γνώμη των συναδέλφων οι οποίοι μίλησαν πριν από μένα, θεωρώ πολύ σκληρό και άδικο να θεωρηθεί μη παραδεκτή η έκθεσή μας εξαιτίας της παραγράφου 15. Κάποιοι άλλοι συνάδελφοι έχουν καταθέσει τροπολογίες για να καταψηφιστεί η παράγραφος 15, και μπορεί κανείς να είναι σύμφωνος με αυτές τις τροπολογίες.
<P>
Το να είναι ή να μην είναι κανείς σύμφωνος με μια παράγραφο μιας έκθεσης είναι δίκαιο και δημοκρατικό, και γι' αυτό βρισκόμαστε εδώ. Αλλά το να ζητάμε, εξαιτίας μιας παραγράφου, να θεωρηθεί μια έκθεση μη παραδεκτή, κατά τη γνώμη μου δεν είναι σωστό. Ζητώ να καταψηφίσουμε το θέμα διαδικασίας που εγείρεται. Οφείλουμε να εξετάσουμε και να ψηφίσουμε την έκθεση κατά τη διάρκεια αυτής της περιόδου συνόδου, διότι το ζητούμενο δεν είναι μια ψήφος υπέρ των δύο εισηγητών αλλά μια ψήφος υπέρ της γνωμοδότησης του Ευρωπαϊκού Κοινοβουλίου.

<SPEAKER ID=21 NAME="Leinen">
 Κυρία Πρόεδρε, με χαροποιεί ιδιαίτερα το γεγονός ότι ειδικά η Ομάδα Ένωση για την Ευρώπη των Εθνών είναι εκείνη που υπερασπίζεται και ζητά περισσότερα θεμελιώδη δικαιώματα και περισσότερη δημοκρατία στην επικράτεια της Ευρωπαϊκής Ένωσης. Χαίρομαι γι' αυτό, καθότι σηματοδοτεί μεγάλη πρόοδο. Ωστόσο, είμαι ταυτόχρονα της γνώμης ότι εν προκειμένω τα βαρύγδουπα λόγια που χρησιμοποιούν οι συνάδελφοι δεν έχουν εδώ καμία θέση. Στα κράτη μέλη της ΕΕ έχουν καλλιεργηθεί εντελώς διαφορετικοί τρόποι αντιμετώπισης προβλημάτων. Σε μερικά κράτη επιτρέπεται στο κοινοβούλιο να ρυθμίζει από μόνο του τις υποθέσεις interna corporis και οι υποθέσεις αυτές δεν παραπέμπονται στο δικαστήριο. Σε άλλα κράτη υπάρχουν διαφορετικές ρυθμίσεις. Έχουμε στην πρόταση ψηφίσματος το σημείο αριθ.15. Ο συνάδελφος Δημητρακόπουλος ανέφερε ήδη ότι στο συγκεκριμένο σημείο έχουν κατατεθεί σχετικές τροπολογίες. Η Ομάδα Ένωση για την Ευρώπη των Εθνών έχει τη δυνατότητα να το καταψηφίσει. Κατόπιν θα δούμε αν το σημείο θα συμπεριληφθεί ή θα αφαιρεθεί από το ψήφισμα. Θεωρώ όμως ότι συνολικά χρησιμοποιήθηκαν πολύ σοβαρές εκφράσεις που δεν είχαν εδώ καμία θέση. Υποστηρίζω και εγώ ότι θα πρέπει να απορρίψουμε την πρόταση αυτή.

<SPEAKER ID=22 LANGUAGE="DE" NAME="Brok">
 Κυρία Πρόεδρε, θεωρώ ότι δεν μπορούμε να ψηφίσουμε για την εν λόγω πρόταση, επειδή η Συνθήκη του Αμστερνταμ προβλέπει ρητά ότι θα ρυθμιστούν εκ νέου οι σχέσεις των θεσμικών οργάνων μεταξύ τους καθώς και οι διαδικασίες. Ως εκ τούτου, η παρούσα έκθεση υλοποιεί τη Συνθήκη του Αμστερνταμ. Δεν μπορεί κανείς να ψηφίζει για νομικά λανθασμένες προτάσεις, μπορεί μόνο να τις απορρίπτει!
<P>
(Γέλια και χειροκροτήματα)

<SPEAKER ID=23 NAME="Πρόεδρος">
Αν θεωρείτε ότι το μόνο που μπορείτε να κάνετε είναι να την απορρίψετε, θα έχετε την ευκαιρία να το πράξετε. Ξεκινώ την ψηφοφορία με ονομαστική κλήση σχετικά με την πρόταση επί της διαδικασίας που κατατέθηκε από την Ομάδα Ευρώπη των Εθνών.
<P>
(Το Σώμα απορρίπτει την πρόταση επί της διαδικασίας)

<SPEAKER ID=24 NAME="Δημητρακόπουλος">
Κυρία Πρόεδρε, κύριε Υπουργέ, κύριε Υφυπουργέ, κύριε Επίτροπε, κυρίες και κύριοι συνάδελφοι, είμαστε μπροστά σε μια πραγματικά πολύ σημαντική στιγμή σε ό,τι αφορά την πορεία της Ευρωπαϊκής Ένωσης. Η Ευρωπαϊκή Ένωση καλείται σήμερα, μέσα από τις διαδικασίες της Διακυβερνητικής Διάσκεψης, να αντιμετωπίσει τις μεγάλες προκλήσεις που περικλείονται στο πέρασμα από τον 20ο στον 21ο αιώνα, προκλήσεις που όλοι γνωρίζουμε, που είναι σημαντικές, που επηρεάζουν καθημερινά την πορεία της Ευρωπαϊκής Ένωσης, προκλήσεις που, πέρα και πάνω από όλα, θέτουν ένα θεμελιώδες ζήτημα: πόσο έτοιμοι είμαστε σαν θεσμός, σαν Ευρωπαϊκή Ένωση, να τις αντιμετωπίσουμε; Η Διακυβερνητική Διάσκεψη προσπαθεί να απαντήσει ακριβώς στο ερώτημα αυτό. Είναι κοινός τόπος ότι η Ευρωπαϊκή Ένωση, όπως λειτουργεί σήμερα, ενόψει όλων αυτών των προκλήσεων χρειάζεται οπωσδήποτε ορισμένες αλλαγές, αλλαγές οι οποίες θα έχουν σαν σημαντικό στόχο την παραπέρα πορεία της Ευρωπαϊκής Ένωσης, στη βάση των όσων όλοι έχουμε ως τώρα αποδεχθεί.
<P>
Η σημασία της έκθεσης που έχετε σήμερα ενώπιόν σας βρίσκεται στα εξής σημεία. Το πρώτο σημείο είναι η κατοχύρωση για μια ακόμη φορά της θεσμικής φύσης της Ευρωπαϊκής Ένωσης. Επαναλαμβάνουμε και επιμένουμε: η Ευρωπαϊκή Ένωση είναι ταυτόχρονα μια Ένωση κρατών και μια Ένωση λαών. Και είναι ακριβώς η παραδοχή αυτής της αρχής που οδήγησε την Ευρωπαϊκή Ένωση στις επιτυχίες στις οποίες μπορούμε να αναφερθούμε και όλοι βεβαίως κατά καιρούς αναφερόμαστε.
<P>
Το δεύτερο σημείο είναι η επαναβεβαίωση και η κατοχύρωση μιας άλλης σημαντικής αρχής, της αρχής της ισορροπίας των δυνάμεων, μιας αρχής που αφορά ακριβώς τον ρόλο και τη σχέση των συμμετεχόντων στην Ευρωπαϊκή Ένωση, μιας αρχής που εκφράζεται με τον τρόπο που εκφράζονται όλα τα κράτη μέλη σε όλα - επαναλαμβάνω σε όλα - τα θεσμικά όργανα της Ευρωπαϊκής Ένωσης. Και όπως γνωρίζετε, κυρία Πρόεδρε και αγαπητοί συνάδελφοι, η Ευρωπαϊκή Ένωση έφθασε ως σήμερα, πέτυχε τα όσα πέτυχε, ακριβώς γιατί λειτουργούσε και λειτουργεί στη βάση μιας ισορροπίας δυνάμεων που είχε συμφωνηθεί και ήταν κοινά αποδεκτή.
<P>
Η τρίτη βασική αρχή που κατοχυρώνεται στην έκθεση είναι ακριβώς η πρόταση για μια γενική - τονίζω τη λέξη γενική - αναθεώρηση του συνόλου των θεσμικών οργάνων που απαρτίζουν την Ευρωπαϊκή Ένωση. Ίσως για ορισμένους αυτό να είναι μια παρακινδυνευμένη πρόταση. Όμως, οφείλω να τονίσω ότι είναι αναγκαία και απαραίτητη, ιδιαίτερα μάλιστα αφού όλοι συμφωνούμε ότι, πέρα και πάνω από όλα, η σημερινή επανεξέταση του τρόπου λειτουργίας της Ευρωπαϊκής Ένωσης συνδέεται ευθέως με την μεγάλη πρόκληση που συνιστά η διεύρυνση της Ευρωπαϊκής Ένωσης. Και είναι πάρα πολύ φυσικό, όταν ήδη σε μια Ευρώπη των 15 χωρών μελών διαπιστώνουμε και συμφωνούμε όλοι ότι υπάρχουν κάποιες δυσλειτουργίες που πρέπει να διορθωθούν, πόσο μάλλον θα πρέπει να γίνει αυτό όταν θα μιλούμε για μια Ευρωπαϊκή Ένωση των 18, των 20, των 25 και των 27.
<P>
Το τέταρτο στοιχείο είναι ορισμένες νέες προτάσεις, παρά το γεγονός ότι τα θέματα στα οποία αυτές αναφέρονται είχαν πάντοτε συζητηθεί. Αναφέρομαι πολύ συγκεκριμένα στην ενισχυμένη συνεργασία. Η ενισχυμένη συνεργασία, τουλάχιστον όπως εμείς την βλέπουμε, πρέπει να έχει δύο στοιχεία. Το πρώτο, ότι πρέπει να αποτελεί κίνητρο και όχι εμπόδιο ­τονίζω το και όχι εμπόδιο­, πρέπει να αποτελεί κίνητρο για όλες τις χώρες μέλη για παραπέρα συμμετοχή, σε βάθος, στις ευρωπαϊκές διαδικασίες. Το δεύτερο, ότι πρέπει να έχει υπερανεπτυγμένο το στοιχείο της δημοκρατικής αντίληψης, πράγμα που σημαίνει ότι όσες χώρες ή όποια χώρα για κάποιο λόγο επιθυμεί, τουλάχιστον σε πρώτη φάση, να μη συμμετάσχει, αυτό να μην θεωρείται ούτε ως αποκλεισμός ούτε ως περιοριστικό στοιχείο της παρουσίας των χωρών αυτών στην Ευρωπαϊκή Ένωση.
<P>
Έχουμε κάνει πάρα πολλά βήματα και οπωσδήποτε έχουμε δύο παραδείγματα ενισχυμένης συνεργασίας. Η Συνθήκη του Σένγκεν και η ίδια η Οικονομική και Νομισματική Ένωση. Εγώ θα ήθελα να δω την ενισχυμένη συνεργασία και στα θέματα της εξωτερικής πολιτικής και σε άλλα. Και για να είμαι σαφής, η ενισχυμένη συνεργασία είναι κοινοτική διαδικασία και πρέπει και τα θέματα της εξωτερικής πολιτικής και της κοινής πολιτικής αμύνης να βρίσκονται μέσα στην κοινοτική διαδικασία, διότι έτσι υπάρχουν μηχανισμοί ελέγχου. Τελειώνω, θέλοντας να εκφράσω τις ευχαριστίες μου στην πορτογαλική Προεδρία και ιδιαίτερα στον κ. Da Costa για τη συνεργασία που είχαμε, στον Επίτροπο κ. Barnier, σε σας και όλους τους συναδέλφους και, βεβαίως, στον συνεισηγητή μου κ. Leinen, με τον οποίο εργαστήκαμε σκληρά αλλά πολύ καλά, όπως επίσης και στα μέλη της Γραμματείας του Κοινοβουλίου που μας βοήθησαν και στους διερμηνείς οι οποίοι πάρα πολλές φορές υπερέβησαν τα ωράρια για να μπορούν να γίνουν οι δύσκολες διαπραγματεύσεις που όλοι αντιλαμβάνεσθε.

<SPEAKER ID=25 NAME="Leinen">
 Κυρία Πρόεδρε, κύριε Eπίτροπε, κύριε Υπουργέ, οι κυβερνήσεις αποφάσισαν στο Ελσίνκι τον διπλασιασμό του αριθμού των κρατών μελών. Θεωρώ ότι τούτο είναι και το πλαίσιο στο οποίο πρέπει να ειδωθεί η μεταρρύθμιση που ζητούμε σήμερα, προκειμένου να μπορέσει η Ευρωπαϊκή Ένωση να επιδείξει αντοχή στις προκλήσεις της διεύρυνσης. Ο διπλασιασμός του αριθμού των κρατών μελών απαιτεί μια σε βάθος μεταρρύθμιση των δομών στα πεδία εργασίας της Ευρωπαϊκής Ένωσης και στις διαδικασίες λήψης αποφάσεων, ώστε το όλο εγχείρημα να μην καταστεί ανίκανο να λειτουργήσει. Το καθοριστικό σημείο είναι η μετάβαση από τη λήψη αποφάσεων βάσει ομοφωνίας στη λήψη αποφάσεων με πλειοψηφία. Τούτο αποτελεί και το σημαντικότερο σημείο βάσει του οποίου πρέπει να κριθεί η επιτυχία ή η αποτυχία της Διακυβερνητικής Διάσκεψης.
<P>
Είναι απόλυτα σαφές ότι με 27 κράτη μέλη θα είναι πλέον σχεδόν αδύνατον να λαμβάνονται αποφάσεις ομόφωνα. Είτε θα είναι υπερβολικά μακρά η διάρκεια της διαδικασίας, είτε θα λαμβάνονται αποφάσεις με βάση τον ελάχιστο κοινό παρονομαστή. Τούτο δεν ωφελεί ούτε τους πολίτες μας αλλά ούτε τα κράτη μέλη. Κατά συνέπεια ζητάμε να ισχύσει κατά κανόνα η αρχή της ειδικής πλειοψηφίας, η δε αρχή της ομοφωνίας να αποτελεί εξαίρεση. Ωστόσο, παρακολουθώ με μεγάλη ανησυχία τις εξελίξεις της Διακυβερνητικής Διάσκεψης. Αυτό που αντιλαμβάνεται κανείς είναι ότι δεν υπάρχει ούτε ένα σημείο για το οποίο να έχει επιτευχθεί σύγκλιση των απόψεων των κυβερνήσεων όσον αφορά τη μετάβαση στη λήψη αποφάσεων με ειδική πλειοψηφία. Νομίζω ότι εδώ αποδεικνύεται και πάλι πως η αυτή η μέθοδος της διακυβερνητικής διάσκεψης δεν είναι η καλύτερη δυνατή, καθότι είναι μακρύς ο χρόνος αναμονής μέχρις ότου αρχίσουν πραγματικά οι διαπραγματεύσεις και όλοι παραμένουν καθηλωμένοι στα σημεία εκκίνησης.
<P>
Ο συνάδελφός μου Δημητρακόπουλος έθιξε το θέμα της ρήτρας ευελιξίας. Θεωρώ ότι αποτελεί μια επίσης σημαντική αρχή σε μια διευρυμένη Ένωση. Δεν θα είναι δυνατόν να προχωρήσουν και τα 27 κράτη μέλη με την ίδια ταχύτητα προς την ολοκλήρωση. Για τον λόγο αυτό προέχει η ενισχυμένη ολοκλήρωση μερικών κρατών μελών - όπως το ονομάζουμε αυτό - εάν θέλουμε η ευρωπαϊκή ολοκλήρωση να διεξαχθεί εντός και όχι εκτός του πλαισίου της Ευρωπαϊκής Ένωσης. Υπενθυμίζω ότι μετά το Ελσίνκι έχει αναβιώσει η συζήτηση σχετικά με τον σκληρό πυρήνα ή αντίστοιχα τον ομοσπονδιακό πυρήνα, επειδή μερικοί φοβούνται ότι η ολοκλήρωση αυτή είναι αδύνατη εντός του πλαισίου της Ευρωπαϊκής Ένωσης.
<P>
Αναρωτιέμαι ποιο μήνυμα θα πρέπει να άραγε να στείλει η ΔΔ στους πολίτες μας. Θεωρώ ότι οι πολίτες μας πρέπει να γνωρίζουν ότι η Ένωση θα γίνει πιο δημοκρατική, πιο διαφανής και θα πλησιάσει περισσότερο τον πολίτη. Τούτο σημαίνει ότι θα πρέπει να καλυφθεί το υπάρχον δημοκρατικό έλλειμμα. Το Κοινοβούλιο πρέπει να αποκτήσει δικαίωμα συναπόφασης σε όλα τα ζητήματα όπου στο Συμβούλιο λαμβάνονται αποφάσεις με πλειοψηφία. Θέλουμε επίσης να βελτιώσουμε τις δυνατότητες άσκησης ελέγχου στην Επιτροπή. Υποβάλαμε επίσης προτάσεις να μπορεί ο Πρόεδρος της Επιτροπής να θέτει ζήτημα εμπιστοσύνης ενώπιον του Κοινοβουλίου και ότι εάν παραστεί η ανάγκη να έχουμε τη δυνατότητα να διατυπώσουμε με απλούστερο τρόπο την πρόταση δυσπιστία μας προς την Επιτροπή.
<P>
Σε μια Ευρώπη των πολιτών - το επαναλαμβάνω για ακόμη μια φορά - ανήκει και ο Χάρτης Θεμελιωδών Δικαιωμάτων για την επικράτεια της Ευρωπαϊκής Ένωσης. Ζητούμε ο Χάρτης αυτός να ενσωματωθεί στη Συνθήκη μέχρι το τέλος του τρέχοντος έτους. Θέλω επίσης να επισημάνω ότι και η απόδοση ευρωπαϊκού χαρακτήρα στην πολιτική συζήτηση έχει προχωρήσει επίσης σημαντικά. Επιθυμούμε την καθιέρωση ενός καθεστώτος για τα ευρωπαϊκά κόμματα. Η πολιτική πρέπει να διεξάγεται στο επίπεδο της Ευρωπαϊκής Ένωσης και όχι μόνο σε εθνικό επίπεδο. Πολλοί από μας, θεωρούν ότι σε αυτό θα μπορούσαν να συμβάλει και η κατάρτιση ευρωπαϊκών ψηφοδελτίων στις μελλοντικές ευρωεκλογές, έτσι ώστε οι συζητήσεις, ιδίως κατά τη διάρκεια των ευρωεκλογών, να μην περιορίζονται σε διαξιφισμούς μεταξύ κυβέρνησης και αντιπολίτευσης, αλλά να καταστούν ευρωπαϊκού επιπέδου συζητήσεις προκειμένου να τεθούν στο προσκήνιο τα θέματα που μας απασχολούν στην ήπειρό μας.
<P>
Η μεταρρύθμιση των Συνθηκών θα πρέπει να κατορθώσει ταυτόχρονα δύο πράγματα: μεγαλύτερη αποτελεσματικότητα και περισσότερη δημοκρατία. Αν επιτευχθεί αυτό στη συνθήκη της Νίκαιας, πιστεύω ότι θα έχουμε εξασφαλίσει καλές προϋποθέσεις για την επίτευξη σταθερότητας σε μια διευρυμένη Ένωση και την αποδοχή της από την πλευρά των πολιτών.
<P>
(Χειροκροτήματα)

<SPEAKER ID=26 NAME="Brok">
 Κυρία Πρόεδρε, συνάδελφοι, επιτρέψτε μου να κάνω αρχικά μερικές παρατηρήσεις σχετικά με την εξωτερική πολιτική. Επιθυμώ να ενθαρρύνω την πορτογαλική Προεδρία του Συμβουλίου, η οποία διεξήγαγε μέχρι τώρα τις διαπραγματεύσεις για τη Διακυβερνητική με πολύ φαντασία και σεβασμό του Ευρωπαϊκού Κοινοβουλίου, να υποστηρίξει τη διεύρυνση των αρμοδιοτήτων του Κοινοβουλίου ιδίως στον τομέα της ΚΕΠΠΑ καθώς και στον τομέα των θεμελιωδών δικαιωμάτων και να μεριμνήσει για τη λήψη των απαιτούμενων αποφάσεων στη Feira, εφόσον γνωρίζουμε τι χρειάζεται να γίνει, έχοντας ως γνώμονα την εφαρμογή των αποφάσεων του Ελσίνκι και της Κολωνίας στον τομέα της ΚΕΠΠΑ.
<P>
Εν προκειμένω θα πρέπει πράγματι να επιτύχουμε εναρμόνιση μεταξύ του πρώτου και του δεύτερου πυλώνα και μια σε μεγαλύτερο βαθμό ένταξη του δεύτερου πυλώνα στον πρώτο, δηλαδή με άλλα λόγια θα πρέπει να επιτύχουμε ένα στενότερο συντονισμό μεταξύ στρατιωτικής και μη στρατιωτικής διαχείρισης κρίσεων. Η Συνθήκη του Αμστερνταμ δρομολόγησε την ευρύτερη ενσωμάτωση της Δυτικοευρωπαϊκής Ένωσης στη Συνθήκη και τη μεταβίβαση του ρόλου της στην ΕΕ κατά την εκτέλεση των αποστολών Petersberg. Θεωρώ αναγκαίο να δοθεί στο Ευρωπαϊκό Κοινοβούλιο η δυνατότητα να ασκήσει τους εν προκειμένω απαραίτητους κοινοβουλευτικούς ελέγχους, ώστε να υπάρξει και εδώ μια ισορροπημένη σχέση μεταξύ των θεσμικών οργάνων. Μιλάω για ελέγχους όχι για συναπόφαση, εξαιρουμένου του τομέα του προϋπολογισμού, επειδή αυτό είναι πολύ σημαντικό προκειμένου να καταστεί σαφές ότι η εξωτερική πολιτική και πολιτική ασφάλειας είναι φυσικά κυρίως υπόθεση της εκτελεστικής εξουσίας.
<P>
Θα πρέπει επίσης να προβούμε σε σκέψεις όσον αφορά το άρθρο 5, το οποίο, κατά τη δική μου άποψη και σύμφωνα με την άποψη της επιτροπής, θα πρέπει να προσαρτηθεί ως πρωτόκολλο στη Συνθήκη, έτσι ώστε κάθε κράτος μέλος να έχει τη δυνατότητα να αποφασίζει ελεύθερα και ανεξάρτητα σχετικά με την προσχώρησή του. Πιστεύω ότι κατά αυτόν τον τρόπο θα είμαστε μακροπρόθεσμα σε θέση να πραγματοποιήσουμε μιαν Ευρωπαϊκή Ένωση, στην οποία δεν θα υπάρχουν διαφορές στην ποιότητα της ασφάλειας που χαίρουν τα κράτη μέλη, πράγμα που κατά τη γνώμημου δεν μπορεί μακροπρόθεσμα να γίνει αποδεκτό ενόψει των συμφερόντων που συγκεντρώνονται εδώ.
<P>
Η Ευρωπαϊκή Ένωση δεν είναι κράτος, αλλά στα πεδία αρμοδιοτήτων της λειτουργεί ως ομοσπονδιακό κράτος. Ως εκ τούτου θα πρέπει η σχέση μεταξύ των θεσμικών οργάνων να ρυθμιστεί παρόμοια όπως και στα ομοσπονδιακά κράτη και να υπάρξει ισορροπία μεταξύ των μεγάλων και των μικρών κρατών μελών. Τούτο αποτελεί ασφαλώς ένα από τα δυσκολότερα καθήκοντα της επικείμενης Διακυβερνητικής Διάσκεψης. Μπορώ εύκολα να φανταστώ - και αυτή είναι και η άποψη της Ομάδας μου- ότι μπορεί κανείς να εργαστεί αποτελεσματικά και με μια Επιτροπή όπου θα εκπροσωπούνται όλα τα κράτη μέλη, εάν ο Πρόεδρος της Επιτροπής έχει τη δυνατότητα να δομήσει αποτελεσματικά μιαν τέτοια Επιτροπή, δηλαδή εάν δημιουργηθούν εδώ τέτοιες προϋποθέσεις μέσω της ενίσχυσης της θέσης του Προέδρου της Επιτροπής.
<P>
Εάν είναι δεδομένο ότι τα μικρότερα κράτη μέλη θα λαμβάνονται κατά αυτόν τον τρόπο υπόψη, θα πρέπει ταυτόχρονα να είμαστε σε θέση, σύμφωνα με την αρχή one man one vote, να δημιουργήσουμε μια ισχυρότερη βάση νομιμομοποίησης για τα μεγαλύτερα κράτη και να δρομολογήσουμε στη βάση αυτή ένα διαφορετικό σύστημα αναλογικής κατανομής των εδρών στο Ευρωπαϊκό Κοινοβούλιο, παρέχοντας ορισμένες διασφαλίσεις για τον ελάχιστο αριθμό εδρών ανά κράτος μέλος, και τέλος θα πρέπει να ρυθμιστεί αντίστοιχα το ζήτημα αυτό στο Συμβούλιο.
<P>
Για την επιτυχία της Διακυβερνητικής Διάσκεψης έχει όμως αποφασιστική σημασία να επιτευχθεί η ικανότητα για διεύρυνση μέσω της επέκτασης της διαδικασίας λήψης αποφάσεων με ειδική πλειοψηφία. Επομένως πρέπει να καταστεί σαφές ότι με εξαίρεση τα ζητήματα συνταγματικού χαρακτήρα, για όλα τα υπόλοιπα ζητήματα οι αποφάσεις θα λαμβάνονται με ειδική πλειοψηφία. Στα σχέδια της πορτογαλικής Προεδρίας και της Επιτροπής προβλέπεται ένας έξυπνος τρόπος λήψης αποφάσεων, ότι δηλαδή π.χ. στους τομείς της κοινωνικής και φορολογικής πολιτικής γίνονται σαφείς διαφοροποιήσεις μεταξύ των περιπτώσεων όπου σύμφωνα με τις ευρωπαϊκές ρυθμίσεις θα λαμβάνονται αποφάσεις με ειδική πλειοψηφία, επειδή το απαιτεί η εσωτερική αγορά, και των περιπτώσεων όπου απαιτείται ομοφωνία και θα παραμένουν στην αρμοδιότητα των εθνικών κρατών.
<P>
Και με αυτό έχουμε ήδη στραφεί στον κατάλογο των αρμοδιοτήτων που κατά την άποψή μου συνιστά ένα ακόμα καθήκον. Στην Ευρωπαϊκή Ένωση θα πρέπει να καταστεί σαφέστερο ποιος είναι υπεύθυνος για ποιο ζήτημα και πότε. Όταν θα είναι πια σαφώς δεδομένη αυτή η κατανομή αρμοδιοτήτων, τότε θα αποκτήσουμε μεγαλύτερη διαφάνεια αλλά θα είναι και μεγαλύτερη η προθυμία των πολιτών να ακολουθήσουν αυτήν την Ευρωπαϊκή Ένωση. Θεωρώ ότι οφείλουμε να επιδείξουμε φιλοδοξία στο ζήτημα αυτό στο πλαίσιο της Διακυβερνητικής Διάσκεψης και θεωρώ πολύ σημαντικές τις προτάσεις να χωρισθεί η Συνθήκη σε δύο μέρη καθώς και τις προτάσεις να καταστούν σαφείς οι διαφορές αυτές. Σημαντική θεωρώ επίσης να υπάρξει επιτέλους διαφάνεια και δημοσιότητα των εργασιών του Συμβουλίου, όταν αυτό ενεργεί ως νομοθέτης, και για τον λόγο αυτό θα πρέπει να προχωρήσουμε στον διαχωρισμό μεταξύ του νομοθετικού και του εκτελεστικού ρόλου του Συμβουλίου. Αυτό ανήκει επίσης στο συγκεκριμένο πλαίσιο.
<P>
Όσον αφορά τη στενότερη συνεργασία, αυτή θα είναι απαραίτητη σε μια διευρυμένη Κοινότητα ιδίως σε συνάρτηση με την εξωτερική πολιτική και την πολιτική ασφάλειας. Θέλω ωστόσο να διευκρινίσω τα όρια. Τα όρια βρίσκονται στα σημεία που διακυβεύεται ο ενιαίος χαρακτήρας της έννομης τάξης και των θεσμικών οργάνων. Ως εκ τούτου δεν θα πρέπει να υπερβάλουμε όσον αφορά τη στενότερη συνεργασία. Δεν πρέπει αυτή να αποτελέσει άλλοθι για να μην επεκταθεί επαρκώς η διαδικασία λήψης αποφάσεων με ειδική πλειοψηφία. Πιστεύω ότι και στην προκείμενη περίπτωση υπάρχουν ορισμένοι κανόνες που οφείλουμε να τηρήσουμε.
<P>
Η Ευρωπαϊκή Ένωση είναι μια κοινότητα αξιών. Για τον λόγο αυτό μπορούμε να ελπίζουμε ότι η Σύνοδος για την κατάρτιση του Χάρτη, υπό τη διεύθυνση του Roman Herzog, θα μας υποβάλει έναν κατάλογο θεμελιωδών δικαιωμάτων τον οποίο θα μπορέσουμε να ενσωματώσουμε στη Συνθήκη προσδίδοντάς του έτσι δεσμευτικό χαρακτήρα. Στη βάση αυτή ελπίζουμε επίσης ότι θα είμαστε σε θέση να προσδιορίζουμε τις αξίες μας κατά τρόπο που να καθιστά αδύνατες ορισμένες τέτοιου είδους συζητήσεις, όπως εκείνες που είχαμε στο παρελθόν, εφόσον θα έχουμε στα χέρια μας σαφείς νομικές προϋποθέσεις. Εάν το κατορθώσουμε αυτό, θα έχουμε σημειώσει γενικά σημαντικές προόδους και θα έχουμε δημιουργήσει τους όρους για τη διεύρυνση της Ευρωπαϊκής Ένωσης.
<P>
(Χειροκροτήματα)

<SPEAKER ID=27 LANGUAGE="DE" NAME="Theato">
 Κυρία Πρόεδρε, ως συντάκτρια της γνωμοδότησης της Επιτροπής Ελέγχου του Προϋπολογισμού επιθυμώ να επεξηγήσω τα δύο σημεία της γνωμοδότησης που καταθέσαμε για να συμπεριληφθούν στην έκθεση. Αρχικά όμως επιθυμώ να απευθύνω τις θερμές ευχαριστίες μου στους δύο εισηγητές για την καταπληκτική τους εργασία. Θερμές ευχαριστίες επίσης και στο κύριο Επίτροπο Barnier για το ανοικτό πνεύμα που επέδειξε. Ευχαριστίες επίσης και στον συνάδελφο Vitorino, ιδίως για το σημείο στο οποίο θα αναφερθώ τώρα.
<P>
Πρόκειται αφενός για το ζήτημα της απαλλαγής που είναι εν προκειμένω πολύ επίκαιρο. Η Συνθήκη ΕΕ προβλέπει σαφέστατα ότι το Ευρωπαϊκό Κοινοβούλιο χορηγεί στην Επιτροπή απαλλαγή για την εκτέλεση του προϋπολογισμού. Στην πραγματικότητα όμως εκτελούμε δύο πράξεις, αφενός την πολιτική αξιολόγηση στην απόφαση της απαλλαγής και αφετέρου για το κλείσιμο των λογαριασμών. Πρόκειται ωστόσο για το εξής: η πολιτική αξιολόγηση κατά την πρώτη πράξη μπορεί να καταλήξει σε χορήγηση, αναβολή ή άρνηση χορήγησης της απαλλαγής. Αυτό δεν χρειάζεται να θίγει οπωσδήποτε τη δεύτερη πράξη, ο οποία μπορεί παρ' όλ' αυτά να ολοκληρωθεί, ακόμα και αν δεν χορηγηθεί απαλλαγή. Τούτο παρουσιάζει το πλεονέκτημα ότι το υπόλοιπο από το κλείσιμο των λογαριασμών μπορεί να μεταφερθεί στο επόμενο έτος. Αυτό θα πρέπει να κατοχυρωθεί στη Συνθήκη, δεδομένου ότι υπάρχει ήδη στον Κανονισμό και αποτελεί, όπως είπαμε, ήδη πραγματικότητα. Παράλληλα τούτου επιθυμούμε να λαμβάνουμε πληροφορίες άμεσα από τα κράτη μέλη ώστε να μπορούμε να αξιολογούμε καλύτερα την εκτέλεση του προϋπολογισμού.
<P>
Το δεύτερο σημείο αφορά τη δημιουργία του θεσμού του ευρωπαίου εισαγγελέα. Ήδη εδώ και χρόνια καταβάλλουμε προσπάθειες για την καλύτερη προστασία των οικονομικών συμφερόντων της Κοινότητας. Τούτο θα γίνεται τώρα και σύμφωνα με το πνεύμα του ποινικού δικαίου σε όλη την επικράτεια της Ένωσης με την πολύ ανοικτή και σαφή συνεργασία με τα κράτη μέλη. Με την αύξηση της διασυνοριακής εγκληματικότητας εις βάρος του προϋπολογισμού της ΕΕ η σημερινή συνεργασία μεταξύ αστυνομικών και δικαστικών αρχών των κρατών μελών δεν επαρκεί. Επομένως χρειαζόμαστε εν προκειμένω συντονισμό σε ευρωπαϊκό επίπεδο, χωρίς να περιορίζονται οι δικονομικές αρμοδιότητες των εθνικών δικαστηρίων. Είμαι ευγνώμων που η ιδέα αυτή έχει τύχει πολύ θετικής αντιμετώπισης σε μερικά κράτη μέλη αλλά ιδίως στην Επιτροπή.

<SPEAKER ID=28 NAME="Palacio Vallelersundi">
Κυρία Πρόεδρε, δεν θα σας παραξενέψει που σε ό,τι αφορά αυτή την εξαιρετικά ενδιαφέρουσα έκθεση, για την οποία συγχαίρω τους δύο εισηγητές, μιλώ για δικαιώματα και ελευθερίες των πολιτών και για δικαιοσύνη. Κατά την άποψη της εν λόγω επιτροπής, θεωρούμε σημαντική την οικοδόμηση αυτού του χώρου δικαιοσύνης και κατά συνέπεια είναι αναγκαία η μεταρρύθμιση του Ευρωπαϊκού Δικαστηρίου. Για να πραγματοποιηθεί η μεταρρύθμιση του Ευρωπαϊκού Δικαστηρίου θα πρέπει να τροποποιηθεί η Συνθήκη, ώστε το καθεστώς και ο κανονισμός του Ευρωπαϊκού Δικαστηρίου και του Πρωτοδικείου να καταστούν λειτουργικά. Με ομοφωνία δεν καθίστανται λειτουργικά. Το πρώτο αίτημα είναι λοιπόν να θεσπιστεί η ειδική πλειοψηφία με τη σύμφωνη γνώμη του Ευρωπαϊκού Κοινοβουλίου. Επίσης, σε σχέση με το Δικαστήριο, το Κοινοβούλιο ζητεί να συμμετέχει στη διαδικασία επιλογής των δικαστών, όπως συμβαίνει ήδη με τις θέσεις που καταλαμβάνονται στα Συνταγματικά Δικαστήρια των κρατών μας.
<P>
Από την άλλη, και πια στο επίπεδο των δικαιωμάτων και ελευθεριών, ζητούμε την πλήρη προσφυγή με στόχο να μπορούν οι πολίτες να ελέγχουν την εγκυρότητα των κοινοτικών πράξεων νομοθετικού περιεχομένου σε περίπτωση παραβίασης των θεμελιωδών δικαιωμάτων, πράγμα που δεν μπορούν να πράξουν σήμερα. Θέλουμε μεταρρύθμιση των άρθρων 230 και 300 της Συνθήκης ώστε το Κοινοβούλιο να είναι σε ισότιμη θέση, σε ό,τι αφορά τις προσφυγές, με την Επιτροπή και το Συμβούλιο.
<P>
Θέλουμε τέλος, κυρία Πρόεδρε, να αναθεωρηθεί η Συνθήκη προκειμένου το Κοινοβούλιο, στον χώρο του τρίτου πυλώνα, να έχει επίσης πλήρη πρόσβαση στη δικαιοσύνη μέσω της προσφυγής επ' ακυρώσει σε περίπτωση μη συμβατών κανονισμών ή πράξεων.

<SPEAKER ID=29 NAME="von Wogau">
 Κυρία Πρόεδρε, αξιότιμοι συνάδελφοι, ως συντάκτης της γνωμοδότησης της Επιτροπής Οικονομικής και Νομισματικής Πολιτικής, επιθυμώ να υποβάλω τρία αιτήματα για τη Διακυβερνητική Διάσκεψη, το οποία συνδέονται ωστόσο με το ίδιο ζήτημα. Οδεύουμε σήμερα προς μια Κοινότητα με κοινό νόμισμα και με κοινή νομισματική πολιτική η οποία διαμορφώνεται ουσιαστικά από την Ευρωπαϊκή Κεντρική Τράπεζα. Εξακολουθούμε όμως να έχουμε 15 διαφορετικές οικονομικές πολιτικές στα κράτη μέλη της Ευρωπαϊκή Ένωσης. Το εγχείρημα αυτό μπορεί να επιτύχει μακροπρόθεσμα μόνο εάν οι εν λόγω οικονομικές πολιτικές διαμορφώνονται βάσει κοινών αρχών. Ως εκ τούτου, το πρώτο αίτημα είναι ότι θα πρέπει να ενσωματωθεί στη Συνθήκη ως καθοδηγητική εικόνα για την οικονομική μας πολιτική η κοινωνική οικονομία της αγοράς, η οποία συνδέει το ανθρώπινο στοιχείο με την αγορά.
<P>
Το δεύτερο αίτημα αφορά το ότι θα πρέπει να δοθεί τυπικότερη μορφή στο δικαίωμα συναπόφασης του Ευρωπαϊκού Κοινοβουλίου κατά τη διαμόρφωση των κατευθυντήριων γραμμών της οικονομικής πολιτικής για την οποία θα μιλήσουμε ήδη σήμερα στο Κοινοβούλιο. Και συγκεκριμένα, η Επιτροπή θα πρέπει αντί μιας σύστασης να μας υποβάλει μια επίσημη πρόταση επί της οποίας θα μπορούμε πραγματικά να προχωρήσουμε σε διαβουλεύσεις με όλη τη σημασία της λέξης.
<P>
Το τρίτο αίτημα αφορά την πολιτική ανταγωνισμού. Η πολιτική ανταγωνισμού αποτελεί αφενός το κλειδί για μια κοινωνική οικονομία της αγοράς και αφετέρου το ισχυρότερο μέσο της οικονομικής πολιτικής το οποίο διαθέτει η Ευρωπαϊκή Ένωση. Στο σημείο αυτό λαμβάνονται πολυάριθμες επιμέρους αποφάσεις και τούτο ανήκει σαφέστατα στα καθήκοντα της Επιτροπής. Όμως κάθε φορά που θα συντάσσονται γενικοί κανόνες, κάθε φορά που θα επεξεργάζονται από κοινού οδηγίες η Επιτροπή και το Συμβούλιο των Υπουργών, θα πρέπει στο μέλλον να συμμετέχει στη διαδικασία συναπόφασης και το Ευρωπαϊκό Κοινοβούλιο. Τούτο αποτελεί και την προϋπόθεση προκειμένου, όπως εξάλλου το επιθυμούμε, να καταστεί το Κοινοβούλιο και στην πραγματικότητα εκείνο το ευρωπαϊκό φόρουμ, όπου η ευρωπαϊκή οικονομική πολιτική όχι μόνο συζητείται δημόσια αλλά και συνδιαμορφώνεται.

<SPEAKER ID=30 NAME="De Clercq">
Κυρία Πρόεδρε, αγαπητοί συνάδελφοι, το Δικαστήριο πρέπει να είναι καλά εφοδιασμένο ώστε να μπορέσει να αντεπεξέλθει στον συνεχώς αυξανόμενο αριθμό διαφορών και στις συνεχώς διευρυνόμενες αρμοδιότητές του. Το Δικαστήριο θα πρέπει να μπορεί να συγκεντρωθεί στα πραγματικά νομικά ζητήματα και την διαφύλαξη των δικαιωμάτων των υπηκόων της ΕΕ. Το Δευτεροβάθμιο Δικαστήριο θα πρέπει να προσαρμοστεί καλύτερα σε αυτό και θα πρέπει επίσης και οι δύο δικαιοδοσίες να μπορούν πάλι να αποφασίζουν αυτόνομα για την δομή τους και τις διαδικασίες τους. Η σωστή και έγκαιρη απονομή της δικαιοσύνης αποτελεί ένα ουσιαστικό τμήμα του κράτους δικαίου. Εδώ πρέπει επίσης να ανατιμηθεί ο ρόλος του Ευρωπαϊκού Κοινοβουλίου ως αυτόνομου νομοθετικού οργάνου και ως αυτόνομου ευρωπαϊκού θεσμικού οργάνου.
<P>
Αυτά είναι με λίγα λόγια τα κίνητρα που κρύβονται πίσω από την εισήγηση της Επιτροπής Νομικών Θεμάτων. Ως εισηγητής με χαρά μου διαπίστωσα ότι η Επιτροπή Συνταγματικών Υποθέσεων συμφωνεί στην κύρια έκθεσή της κατά το μεγαλύτερο μέρος. Δυστυχώς λόγω έλλειψης χρόνου δεν μπορώ να υπεισέλθω σε λεπτομέρειες. Για να συμβιβάσω όμως την έκθεση της Επιτροπής συνταγματικών υποθέσεων όσο το δυνατό περισσότερο με την γνωμοδότηση της Επιτροπής νομικών θεμάτων, κατέθεσα στην συνεδρίαση της ολομέλειας τέσσερις ακόμη τροπολογίες. Μερικές τις έχω συναντήσει στις γνωμοδοτήσεις των άλλων επιτροπών και συνεπώς θεωρώ ότι οι τροπολογίες αυτές αξίζουν και πιθανόν να λάβουν την υποστήριξη ολόκληρου του Κοινοβουλίου.
<P>
Κλείνω εδώ αυτή την σύντομη έκθεση που σκοπό έχει να δείξει την όχι ασήμαντη συνδρομή σε αυτό που πιθανόν θα αποτελέσει η τελευταία Διακυβερνητική Διάσκεψη προ της μεγαλύτερης, πιο ιστορικής αλλά και πιο επικίνδυνης διεύρυνσης από την γένεση της παρούσας διαδικασίας Ευρωπαϊκής ολοκλήρωσης. Για τον λόγο αυτό πρέπει να αρπάξουμε αυτή την ευκαιρία και με τα δύο χέρια, για να προετοιμάσουμε πλήρως την Ευρωπαϊκή Ένωση σε όλα τα θεσμικά της όργανα και σε όλους τους τομείς ώστε να αντιμετωπίσει με επιτυχία όλες τις προκλήσεις του 21ου αιώνα.

<SPEAKER ID=31 NAME="Colom i Naval">
Κυρία Πρόεδρε, οι συνθήκες υπό τις οποίες ομιλώ στην Ολομέλεια αποτελούν χαρακτηριστικό παράδειγμα του δημοσιονομικού προβλήματος. Μόλις ήλθα τρέχοντας από μια σύσκεψη που βάσει της Συνθήκης δεν υφίσταται. Συμμετέχω εξ ονόματος του Κοινοβουλίου στον τριμερή διάλογο για τον προϋπολογισμό προκειμένου να καθοριστούν οι δημοσιονομικοί προσανατολισμοί. Αυτό ακριβώς είναι το θέμα που θέσαμε εξ ονόματος της Επιτροπής Προϋπολογισμών. Είναι η προσαρμογή της Συνθήκης, ειδικότερα του άρθρου 272, στην πραγματική κατάσταση. Εφαρμόζουμε εδώ και δώδεκα χρόνια πρακτικές βάσει χρονοδιαγράμματος που καθορίστηκε σύμφωνα με τις διοργανικές συμφωνίες. Τις ανανεώσαμε τρεις φορές και θεωρούμε πως έφτασε η στιγμή να συμπεριληφθούν στη Συνθήκη οι βασικές αρχές, προκειμένου να μην αντιμετωπίζουμε καταστάσεις αμφίβολης νομιμότητας, όπως είναι η περίπτωση της σύσκεψης που μόλις ανέφερα. Συγκεκριμένα, πρέπει να απλοποιήσουμε τη διαδικασία προκειμένου να εμποδίσουμε την εμπλοκή της δημοσιονομικής διαδικασίας. Τη μέρα που θα υπάρχουν 25 μέλη, η σημερινή διαδικασία δεν θα μπορεί να λειτουργήσει. Θα πρέπει να την απλοποιήσουμε σεβόμενοι τις υφιστάμενες ισορροπίες εξουσιών.
<P>
Μια τελευταία λέξη, κυρία Πρόεδρε. Θεωρούμε επίσης πως το Κοινοβούλιο, ως όργανο όπου εναποτίθεται η δημοκρατική νομιμοποίηση, θα πρέπει να συμμετάσχει πλήρως στη λήψη των αποφάσεων για τους ιδίους πόρους.

<SPEAKER ID=32 NAME="Plooij-van Gorsel">
Κυρία Πρόεδρε, συνάδελφοι, ως εισηγητής εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας θέλω παρακαλώ να συγχαρώ και τους δύο εισηγητές για την έκθεσή τους και να τους ευχαριστήσω επίσης για την ωραία συνεργασία.
<P>
Θα ήθελα παρακαλώ να συζητήσω δύο σημεία. Καταρχήν, η επιτροπή μου θεωρεί ότι στον τομέα της εμπορικής πολιτικής, πρέπει να γίνει πολύ ισχυρότερη η αρμοδιότητα της Ευρωπαϊκής Κοινότητας και συνεπώς και η εντολή για την διεξαγωγή διαπραγματεύσεων της Ευρωπαϊκής Επιτροπής, καθώς επίσης και ο ρόλος του Κοινοβουλίου. Πρώτον με την εφαρμογή της συναπόφασης για την κοινή εμπορική πολιτική. Δεύτερον, με την διαδικασία της σύμφωνης γνώμης για όλες τις εξωτερικές συμφωνίες. Τρίτον, έναν μεγαλύτερο ρόλο για το Κοινοβούλιο όσον αφορά στην έγκριση και την παρακολούθηση των διαπραγματεύσεων στον τομέα του εμπορίου.
<P>

<P>
Τώρα το δεύτερο σημείο, που αφορά την ενέργεια. Η Επιτροπή έχει καταλήξει ότι μέχρι στιγμής λείπει μια κοινή Ευρωπαϊκή εμπορική πολιτική. Δεν έχει κανονιστεί τίποτα με σαφήνεια για τους συνταγματικούς μηχανισμούς προσδιορισμού μιας κοινής ενεργειακής πολιτικής, πόσο μάλλον για την συνεργασία για την εγγύηση της παροχής ενέργειας ή όσον αφορά σε περιβαλλοντικά θέματα της ενεργειακής πολιτικής. Πρέπει εν όψει της αειφόρου ανάπτυξης να περιληφθεί στην Συνθήκη ένα νέο κεφάλαιο για την ενεργειακή πολιτική, που θα περιλαμβάνει τα σχετικά τμήματα των Συνθηκών ΕΚΑΧ και EURATOM. Πρέπει εξάλλου να βελτιωθούν καταλλήλως οι αρμοδιότητες του Ευρωπαϊκού Κοινοβουλίου. Αυτό σημαίνει ότι πρέπει να ισχύει και για την Συνθήκη EURATOM η διαδικασία συναπόφασης. Αυτό πρέπει ειδικότερα να ισχύει για την θέσπιση των ελαχίστων προτύπων ασφάλειας για τον σχεδιασμό, την κατασκευή και την εκμετάλλευση των πυρηνικών αντιδραστήρων στην Ένωση. Μέχρι τώρα τα κράτη μέλη έχουν το καθένα τα δικά τους τεχνικά πρότυπα και προδιαγραφές. Εν όψει της προσχώρησης των νέων κρατών μελών από την Κεντρική και Ανατολική Ευρώπη, είναι ουσιώδους σημασίας να θεσπίσουμε ενιαία Ευρωπαϊκά πρότυπα ασφαλείας για τους πυρηνικούς αντιδραστήρες. Δυστυχώς αυτή η πρόταση μου δεν υιοθετήθηκε στην παρούσα έκθεση. Σας συνιστώ λοιπόν ειλικρινά να ψηφίσετε υπέρ της τροπολογίας 60 την οποία έχω καταθέσει εκ μέρους της ομάδας μου, έτσι ώστε να μεταβούμε σε ενιαία πρότυπα ασφάλειας για τους πυρηνικούς αντιδραστήρες. Το αξίζουν οι πολίτες μας.

<SPEAKER ID=33 LANGUAGE="NL" NAME="Pronk">
Κύριε Πρόεδρε, θα ήθελα να συγχαρώ ειλικρινά τους εισηγητές για την έκθεσή τους. Αυτό το κάνω γενικά, αλλά ιδιαίτερα γιατί πιστεύω πράγματι πώς σε αυτή την αρκετά συνοπτική τους έκθεση, την οποία πιστεύω ότι θα υιοθετήσει η παρούσα συνεδρίαση με μεγάλη πλειοψηφία, κατάφεραν να προωθήσουν τα σημεία τα οποία εμείς εκφράσαμε στην γνωμοδότησή μας, αν και όχι πάντα κατά γράμμα.
<P>
Είναι πολύ σημαντική η αναφορά της κοινωνικής οικονομίας της αγοράς. Περί αυτού μίλησε και ο κύριος von Wogau. Αυτό μας παρέχει ένα είδος πλαισίου για την εσωτερική πολιτική το οποίο το έχουμε ανάγκη και κάνει περιττές ένα σωρό συζητήσεις. Πιστεύω ότι υπάρχει μεγάλος βαθμός ικανοποίησης.
<P>
Το δεύτερο μεγάλης σημασίας σημείο είναι η νομική προσωπικότητα της Ένωσης. Έχει διατυπωθεί έτσι εδώ, σαν να έχει να κάνει μόνο με την εξωτερική πολιτική, έχει όμως επίσης πολύ μεγάλη σημασία και για την εσωτερική πολιτική. Τότε θα γίνει δυνατό να επικυρώσουμε ένα αριθμό συμβάσεων, όπως για παράδειγμα οι συμβάσεις της ΔΟΕ και ορισμένες συμβάσεις του ΟΗΕ που αφορούν σε κοινωνικά θέματα και αυτό θα συνεισφέρει στην νομική αποσαφήνιση των ζητημάτων αυτού του είδους.
<P>
Υπάρχουν όμως δύο σημεία που δεν τα βρήκα. Το ένα από αυτά είναι το ζήτημα του άρθρου 137, παράγραφος 6, το οποίο κατά την γνώμη μου πρέπει να ξεκαθαριστεί. Υπάρχουν και κάποιες τροποποιήσεις για αυτό. Πιστεύω πως μπορούν να προστεθούν έστω και εκ των υστέρων.
<P>
Τέλος, το ζήτημα της φορολογικής πολιτικής. Για το θέμα αυτό βασικά αναφέρονται ελάχιστα στην εισήγηση. Η φορολογική πολιτική, στην οποία ανήκει και η πολιτική κοινωνικής ασφάλειας, είναι όντως μεγάλης σημασίας, όχι μόνο για τα κράτη μέλη αλλά και η Επιτροπή έχει δώσει απολύ μεγάλη προσοχή σε αυτή και έχει αφιερώσει και πάρα πολύ προβληματισμό. Βασικά θεωρώ ότι είναι κρίμα που μιλάτε τόσο λίγο για το θέμα αυτό. Ίσως πρόκειται για κάτι που θα γίνει στο μέλλον. Υπονοείται μεν στη εισήγηση, αλλά νομίζω πώς υπό μια έννοια αποτελεί μια χαμένη ευκαιρία το γεγονός ότι δεν ετέθη τώρα για συζήτηση. Κατά τα λοιπά δεν μειώνει την μεγάλη εκτίμηση που τρέφουμε για την εισήγηση αυτή.

<SPEAKER ID=34 LANGUAGE="DE" NAME="Graefe zu Baringdorf">
Επιτροπής Γεωργίας και Ανάπτυξης της Υπαίθρου. (DE) Κυρία Πρόεδρε, αγαπητοί συνάδελφοι, ως συντάκτης της γνωμοδότησης της Επιτροπής Γεωργίας και Ανάπτυξης της Υπαίθρου επιθυμώ να σας εκθέσω το κεντρικό αίτημα της επιτροπής μας. Πρόκειται για την πλήρη ένταξη της γεωργικής πολιτικής στη διαδικασία συναπόφασης, πράγμα που δεν έχει γίνει ακόμα. Η Συνθήκη του Αμστερνταμ οδήγησε σε ενίσχυση των δικαιωμάτων του Ευρωπαϊκού Κοινοβουλίου, μεταξύ άλλων μέσω της σημαντικής επέκτασης της διαδικασίας συναπόφασης σε διάφορα πεδία της πολιτικής. Στον τομέα της γεωργίας, όμως, η διαδικασία της συναπόφασης έχει καθιερωθεί βάσει του άρθρου 152 μόνο σε τομείς που αφορούν την πολιτική για την υγεία και τη δημόσια υγεία. Ο κύριος πυρήνας της εξακολουθεί να εξαιρείται από την εν λόγω διαδικασία και αυτό δεν το θεωρούμε δικαιολογημένο. Η κοινή γεωργική πολιτική αποτελεί τον πλέον κοινοτικοποιημένο τομέα πολιτικής τόσο από άποψη παλαιότητας όσο και από την άποψη της ευρύτητάς του. Επειδή πρόκειται για έναν σημαντικό προϋπολογισμό και συγκεκριμένα για το ήμισυ του κοινοτικού προϋπολογισμού, είναι επειγόντως αναγκαίο να μπορέσει το Ευρωπαϊκό Κοινοβούλιο να εκμεταλλευτεί πλήρως όλες τις αρμοδιότητές του στον τομέα άσκησης ελέγχου και στον νομοθετικό τομέα.
<P>
Σε συνάρτηση με αυτά πρέπει να επισημανθεί ότι το αίτημα αυτό δεν έχει ανταγωνιστικό χαρακτήρα ως προς τα εθνικά κοινοβούλια. Στον τομέα της γεωργικής πολιτικής δεν είναι πλέον ούτε τα εθνικά κοινοβούλια αρμόδια να λαμβάνουν αποφάσεις. Πρόκειται για μια πολιτική η οποία αποφασίζεται καθαρά από την εκτελεστική εξουσία - δηλαδή από το Συμβούλιο - μέσω νομοθετικών πράξεων. Ως εκ τούτου το ζητούμενο δεν είναι εδώ μια αντιπαράθεση του Ευρωπαϊκού Κοινοβουλίου με τα εθνικά κοινοβούλια, αλλά να τεθεί γενικά η πολιτική αυτή υπό τον έλεγχο του Κοινοβουλίου.
<P>
Καλώ όλους τους συναδέλφους να ασκήσουν επιρροή στις εκάστοτε κυβερνήσεις τους ώστε στη Διακυβερνητική Διάσκεψη να επιτευχθεί η ένταξη της γεωργικής πολιτικής στη διαδικασία συναπόφασης. Ευχαριστώ τους εκπροσώπους του Ευρωπαϊκού Κοινοβουλίου στη Διακυβερνητική Διάσκεψη οι οποίοι υποστηρίζουν εκεί το αίτημά μας με μεγάλη έμφαση!
<P>
(Χειροκροτήματα)

<SPEAKER ID=35 NAME="Langenhagen">
 Κυρία Πρόεδρε, κύριε Επίτροπε, στο ζήτημα της συναπόφασης θέλω να σας ανοίξω και πάλι την όρεξη για ψάρια. Η πολιτική για την αλιεία ανήκει στις πολιτικές που συμβάλλουν ουσιαστικά στην υλοποίηση της κοινής εσωτερικής αγοράς. Ενισχύει την οικονομική και κοινωνική συνοχή. Με ποιο τρόπο; Λοιπόν, στην Ευρώπη εξακολουθούν να απασχολούνται άμεσα περισσότερα από 250.000 άτομα στον τομέα αυτό, αρχίζοντας από την αλιεία και φτάνοντας στην μεταποίηση και τη διάθεση στην αγορά.
<P>
Σύμφωνα με νεώτερες έρευνες το κάθε ευρώ που επενδύεται στον συγκεκριμένο τομέα αποδίδει το τριπλάσιό του. Περίπου 60.000 από τους απασχολούμενους στον τομέα της αλιείας εξαρτώνται από τις διεθνείς αλιευτικές συμφωνίες, δεδομένου ότι τα ψάρια ως είδος διατροφής χαρακτηρίζονται βέβαια από άκρα κινητικότητα και - ειρήσθω εν παρόδω - είναι επιπλέον εξαιρετικά σημαντικοί προμηθευτές πρωτεΐνης. Είναι δικό μας καθήκον να το σηματοδοτήσουμε αυτό στους σημερινούς πολιτικούς και να διασφαλίσουμε το μέλλον της αλιείας. Αναλογισθείτε λοιπόν το μήνυμα για τις εξαρτώμενες ευρωπαϊκές περιφέρειες, ιδιαίτερα όσον αφορά την επικείμενη μεταρρύθμιση της αλιείας το 2002. Θα πρέπει να μεριμνήσουμε κυρίως για την προστασία και τη διατήρηση των αλιευτικών πόρων, γεγονός που θα έχει κοινωνικές, οικονομικές και οικολογικές συνέπειες. Βλέπετε, η αλιεία δεν είναι ένα μεμονωμένο πεδίο δράσης αλλά έχει επιπτώσεις και σε άλλους τομείς όπως η ανάπτυξη, το περιβάλλον και οι εξωτερικές σχέσεις.
<P>
Ως αυτόνομη κοινοτική πολιτική στη Συνθήκη της Ένωσης, η αλιεία θα συνενώσει αποτελεσματικά όλες αυτές τις πτυχές, δεδομένου ότι αυτό είναι και το ζητούμενο, δηλαδή η διοικητική και νομοθετική ανεξαρτησία της αλιείας σε σχέση π.χ. με την γεωργία. Από αυτήν την πολιτική ευθύνη ουσιαστικά προκύπτει αυτονόητα το αίτημα για την ευρύτερη δυνατή εφαρμογή της διαδικασίας συναπόφασης στον τομέα της αλιείας. Πέραν τούτου είναι προφανώς προς όφελος της σύσφιξης των νομοθετικών διαδικασιών, εάν βρίσκονται σε αρμονία μεταξύ τους η λήψη αποφάσεων στο Συμβούλιο με ειδική πλειοψηφία και το δικαίωμα συναπόφασης του Κοινοβουλίου.
<P>
Αγαπητοί διαπραγματευτές, είναι ευπρόσδεκτη η κάθε είδους υποστήριξη κατά τη διάρκεια της Διακυβερνητικής!
<P>
(Χειροκροτήματα)

<SPEAKER ID=36 NAME="Καραμάνου">
Κυρία Πρόεδρε, οι προτάσεις της Επιτροπής Γυναικών για την Διακυβερνητική αποσκοπούν στην ενίσχυση της δημοκρατίας και της αποτελεσματικότητας. Είναι γεγονός ότι η Συνθήκη του Αμστερνταμ αποτέλεσε μεγάλο βήμα προόδου για τα δικαιώματα των γυναικών, αφού διασφαλίζει μια στέρεη βάση για μια αποτελεσματική πολιτική ισότητας, αλλά δυστυχώς δεν πηγαίνει πέρα από τον επαγγελματικό τομέα. Για αυτό προτείνουμε να εισαχθεί στη Συνθήκη μια ενιαία και συνεκτική νομική βάση για την ισότητα των φύλων, που θα περιλαμβάνει όλους τους τομείς πολιτικής.
<P>
Δηλώνουμε ότι η ισόρροπη συμμετοχή γυναικών και ανδρών στην λήψη αποφάσεων σε όλα τα επίπεδα είναι προαπαιτούμενο της δημοκρατίας και της κοινωνικής δικαιοσύνης και γιααυτό ζητούμε την τροποποίηση των σχετικών άρθρων των Συνθηκών προκειμένου να λαμβάνεται υπόψη αυτή η αρχή στη σύνθεση της Επιτροπής, του Ευρωπαϊκού Κοινοβουλίου, του Δικαστηρίου, του Πρωτοδικείου, του Ελεγκτικού Συνεδρίου, της Οικονομικής και Κοινωνικής Επιτροπής και της Επιτροπής των Περιφερειών.
<P>
Ακόμη, τονίζουμε την ανάγκη να υπάρξει στενή σύνδεση μεταξύ της Διακυβερνητικής και της διαδικασίας εκπόνησης του Χάρτη Θεμελιωδών Δικαιωμάτων, ώστε στο πλαίσιο συνταγματοποίησης της Ένωσης να συμπεριληφθεί στο κοινοτικό δίκαιο το θεμελιώδες δικαίωμα στην ισότητα γυναικών και ανδρών. Πέραν, λοιπόν, της απαραίτητης ισορροπίας και συνοχής που πρέπει να διασφαλιστεί ανάμεσα στις μεγάλες και τις μικρές χώρες της Ένωσης, ανάμεσα στις περισσότερο και λιγότερο ανεπτυγμένες περιοχές και ομάδες πληθυσμού, είναι αναγκαίο να ληφθεί υπόψη και η ισορροπία των φύλων στον σχεδιασμό του μέλλοντος της Ευρωπαϊκής Ένωσης και στη λήψη των αποφάσεων.

<SPEAKER ID=37 NAME="Gama">
Κυρία Πρόεδρε, κυρίες και κύριοι βουλευτές, η Διακυβερνητική Διάσκεψη εξελίχθηκε μέσω εντατικών εργασιών και αυτήν την φορά με την ενισχυμένη συμμετοχή του Ευρωπαϊκού Κοινοβουλίου μέσω της κυρίας Προέδρου και άλλων δύο αντιπροσώπων, καθώς επίσης μέσω ενός πολύ εντατικού διαλόγου μεταξύ της Προεδρίας και της Επιτροπής Συνταγματικών Υποθέσεων αυτού του Κοινοβουλίου, και χάρη στη άμεση ενημέρωση και τη συζήτηση στην Ολομέλεια του Ευρωπαϊκού Κοινοβουλίου που δεν είχε καμία σχέση με το παρελθόν και ήταν πολύ ενθαρρυντικός ως προς τα μελλοντικά αποτελέσματα της ΔΚΔ.
<P>
Μέχρι στιγμής έχουν διεξαχθεί πέντε μεγάλες διεξοδικές συνεδριάσεις από την ομάδα προετοιμασίας και τρεις συνεδριάσεις της ΔΚΔ αυτής καθαυτής. Προβλέπονται επίσης όλες οι εκδηλώσεις του χρονοδιαγράμματος έως το τέλος του εξαμήνου, τόσο για την ίδια τη Διακυβερνητική όσο και για την ομάδα προπαρασκευής, καθώς επίσης και η κατάρτιση μιας έκθεσης η οποία θα υποβληθεί στο Ευρωπαϊκό Συμβούλιο της Feira και την οποία η Προεδρία δεν θεωρεί απλή ακαδημαϊκή έκθεση, αλλά επίσης μια έκθεση προτάσεων, μια έκθεση που θα επιτρέψει στην επόμενη Προεδρία, τη γαλλική Προεδρία, να συνεχίσει αυτές τις εργασίες και να καταλήξει σε μια απόφαση στο τέλος του χρόνου.
<P>
Το σημείο που εξετάσαμε στην τελευταία Διακυβερνητική Διάσκεψη ήταν το ζήτημα της επέκτασης της ψηφοφορίας μέσω ειδικής πλειοψηφίας. Τα κράτη μέλη επέδειξαν ένα ανοιχτό πνεύμα παρότι ακόμη πολλά από αυτά δεν έχουν λάβει οριστική απόφαση σχετικά. Επιπλέον, μπορούμε σε μια πρώτη φάση να αναφέρουμε κάποιες διατάξεις σχετικά με τις οποίες τα κράτη μέλη έχουν τηρήσει αρνητική στάση, λαμβάνοντας υπόψη ότι αυτές θα πρέπει να υποβληθούν σε ομοφωνία. Οι συζητήσεις σχετικά με αυτά τα θέματα έχουν δείξει ότι στην πραγματικότητα υπάρχουν ακόμη πολλές επιφυλάξεις, παρότι αυτές μπορούν να υπερνικηθούν κατά την πορεία της ΔΚΔ.
<P>
Οι προκαταρκτικές εργασίες που έχουν διεξαχθεί μέχρι στιγμής αφορούσαν επίσης θέματα σχετικά με το Ευρωπαϊκό Κοινοβούλιο, τα δικαστήρια, την Επιτροπή των Περιφερειών και την Οικονομική και Κοινωνική Επιτροπή. Όσον αφορά τη διαδικασία λήψης αποφάσεων του Ευρωπαϊκού Κοινοβουλίου, συμφωνείται από πάρα πολλούς ότι δεν πρέπει να προβούμε σε κάποια αναθεώρηση της Συνθήκης που να οδηγεί στην αλλαγή της υφιστάμενης θεσμικής ισορροπίας. Όσον αφορά το πλαίσιο εφαρμογής της συναπόφασης, παρατηρείται κάποια σχετική αποδοχή ως προς τη διεύρυνση της διαδικασίας της συναπόφασης σε όλες τις περιπτώσεις ανάληψης νομοθετικών δράσεων μέσω ειδικής πλειοψηφίας, χωρίς ωστόσο να δημιουργείται κάποιος συστηματικός συσχετισμός.
<P>
Όσον αφορά το Ευρωπαϊκό Δικαστήριο και το Πρωτοδικείο, δημιουργήθηκε μια ομάδα φίλων της Προεδρίας επιφορτισμένη να εξετάσει τις πιθανές τροποποιήσεις της Συνθήκης όσον αφορά τις δύο αυτές δικαστικές αρχές. Έχει επίσης αρχίσει η εξέταση των πιθανών τροποποιήσεων της Συνθήκης όσον αφορά το Ελεγκτικό Συνέδριο, την Οικονομική και Κοινωνική Επιτροπή καθώς και την Επιτροπή των Περιφερειών. Πολλοί θεώρησαν ότι οι αλλαγές θα πρέπει να γίνουν μόνο στον βαθμό που κρίνονται άκρως απαραίτητες για την εξασφάλιση της αποτελεσματικής λειτουργίας της Ένωσης μετά από τη διεύρυνση. Εξετάστηκαν επίσης τα θέματα τα οποία ενδέχεται να εγγραφούν στη διάταξη εργασιών της ΔΔ, κατόπιν πρότασης της Προεδρίας. Υπενθυμίζεται ότι τα συμπεράσματα του Συμβουλίου του Ελσίνκι προβλέπουν την υποβολή έκθεσης από την Προεδρία προς το Ευρωπαϊκό Συμβούλιο και θα μπορεί σε αυτήν την έκθεση να προτείνει την εγγραφή νέων θεμάτων στη διάταξη εργασιών της ΔΔ.
<P>
Όσον αφορά την ασφάλεια και την άμυνα καθώς και τον Χάρτη Θεμελιωδών Δικαιωμάτων, η Προεδρία επιφυλάσσει το δικαίωμα να προτείνει κατά την εξέλιξη των εργασιών, στο Ευρωπαϊκό Συμβούλιο της Feira, που θα διεξαχθεί τον Ιούνιο, τη συμπερίληψη στη διάταξη εργασιών της Διακυβερνητικής κάποιων ενδεχόμενων προσαρμογών ή προσθηκών στις συνθήκες που θα κριθούν απαραίτητες σε αυτούς τους τομείς. Κατά την εξέταση άλλων θεμάτων τα οποία ενδέχεται να εγγραφούν στη διάταξη εργασιών της Διακυβερνητικής Διάσκεψης, διεξήχθη μια πρώτη συζήτηση βάσει ενός καταλόγου που κατήρτισε η Προεδρία. Το επιχείρημα που χρησιμοποιήθηκε όσον αφορά την προσεκτική αντιμετώπιση της συμπερίληψης νέων θεμάτων στη διάταξη εργασιών ήταν ο κίνδυνος η τεχνική περιπλοκότητα αυτής της συζήτησης να οδηγήσει σε μια καθυστέρηση πέρα από την προκαθορισμένη προθεσμία για την ολοκλήρωση των εργασιών της Διακυβερνητικής, που είναι ο Δεκέμβριος του τρέχοντος έτους.
<P>
Σχετικά με το θέμα του μεγέθους και της σύστασης της Επιτροπής υπάρχει συμφωνία σχετικά με το γεγονός ότι η Επιτροπή που θα προκύψει από αυτή τη Διακυβερνητική Διάσκεψη θα πρέπει να είναι ισχυρή, ανεξάρτητη και νόμιμη, και θα πρέπει να διατηρήσει τον συλλογικό της χαρακτήρα. Ωστόσο, παρατηρείται μια ασυμφωνία μεταξύ αφενός των μικρομεσαίων κρατών μελών που υπερασπίζουν μια Επιτροπή αποτελούμενη από ένα ισότιμο μέλος από κάθε κράτος μέλος, και αφετέρου των μεγάλων κρατών μελών που υποστηρίζουν έναν προκαθορισμένο αριθμό επιτρόπων ανεξάρτητα από τον αριθμό των κρατών μελών. Το μέγεθος του Σώματος των Επιτρόπων αποτελεί το κύριο σημείο διαφωνίας μεταξύ των αντιπροσωπειών και επηρεάζει την υπόλοιπη συζήτηση σχετικά με την Επιτροπή σε τέτοιο βαθμό, ώστε κάποιοι να κάνουν έναν άμεσο συσχετισμό μεταξύ αυτού του σημείου και των θέσεών τους όσον αφορά τη σύσταση, εσωτερική οργάνωση και διάρθρωση του θεσμικού αυτού οργάνου.
<P>
Όσον αφορά την μεμονωμένη ευθύνη των επιτρόπων, παρατηρείται μια γενική υποστήριξη της διατήρησης της δέσμευσης που κάθε επίτροπος έχει αναλάβει να παραιτείται αν το ζητήσει ο Πρόεδρος της Επιτροπής, δημιουργώντας έτσι έναν διαχωρισμό των αντιπροσωπειών μεταξύ αυτών που σκοπεύουν να διατηρήσουν τον ανεπίσημο χαρακτήρα της δέσμευσης αυτής και εκείνων που θέλουν αυτή η δέσμευση να επισημοποιηθεί μέσα από τη Συνθήκη. Σχετικά με τη συλλογική ευθύνη της Επιτροπής ως σώμα, εκδηλώνονται κάποιοι δισταγμοί σχετικά με την αποδοχή των αλλαγών του υφιστάμενου θεσμικού πλαισίου, εφόσον θεωρείται ότι ο έλεγχος που ασκεί το Ευρωπαϊκό Κοινοβούλιο επαρκεί. Η ιδέα του Ευρωπαϊκού Κοινοβουλίου σχετικά με την πιθανότητα να του ζητήσει η Ευρωπαϊκή Επιτροπή ψήφο εμπιστοσύνης έτυχε θετικής αντιμετώπισης.
<P>
Σχετικά με το θέμα της στάθμισης των ψήφων, έχει εκδηλωθεί στο Συμβούλιο συμφωνία σχετικά με το γεγονός ότι το κριτήριο το οποίο θα πρέπει να αποτελέσει τη βάση για τις ψηφοφορίες με ειδική πλειοψηφία στο Συμβούλιο θα πρέπει να είναι συνδυασμός δύο στοιχείων, που αποτελούν τα θεμέλια της Ένωσης: του πληθυσμού και της ύπαρξης κυρίαρχων κρατών. Όντως η Ένωση είναι μια ένωση τόσο λαών όσο και κρατών.
<P>
Όσον αφορά τους συγκεκριμένους μηχανισμούς που θα πρέπει να θεσπισθούν για το μελλοντικό σύστημα, υπάρχει ακόμη ένας διαχωρισμός μεταξύ αυτών που υποστηρίζουν διπλή πλειοψηφία και εκείνων που προτιμούν μια απλή εκ νέου στάθμιση. Ένα συνηθισμένο επιχείρημα είναι το γεγονός ότι η μεταρρύθμιση θα πρέπει να γίνει αποδεκτή στα μάτια της κοινής γνώμης και να κυρωθεί από τα εθνικά κοινοβούλια, κάτι που απασχολεί όλα τα κράτη μέλη, μικρά ή μεγάλα, όχι μόνο λόγω της ανάγκης να καταστεί δυνατή η διεύρυνση και η τήρηση του χρονοδιαγράμματός της, αφού κυρωθεί η νέα Συνθήκη, αλλά επίσης λόγω του αισθήματος ότι αυτές οι μεταρρυθμίσεις δεν θα πρέπει να οδηγήσουν σε μια κρίση στην Ευρώπη, καθώς επίσης ότι οι εν λόγω μεταρρυθμίσεις θα πρέπει να παρουσιαστούν στην κοινή γνώμη των χωρών της Κεντρικής και Ανατολικής Ευρώπης, που είναι οι υποψήφιες χώρες για τη διεύρυνση, ούτως ώστε να μην δημιουργηθεί η εντύπωση ότι αυτές γίνονται βιαστικά, και ότι δεν έχουν ως στόχο την βελτιστοποίηση της Ευρωπαϊκής Ένωσης, αλλά να εμποδίσουν τα νέα κράτη μέλη από το να έχουν πρόσβαση στο σύστημα λήψης αποφάσεων της Ευρωπαϊκής Ένωσης.
<P>
Σχετικά με τις ενισχυμένες συνεργασίες, συζητήθηκε σε μια ανεπίσημη συζήτηση η ανάγκη ή το συμφέρον που υπάρχει να συζητηθεί το εν λόγω θέμα στη Διακυβερνητική Διάσκεψη, όπου και οι απόψεις διίσταντο, τόσο όσον αφορά την πιθανότητα να συζητηθεί το θέμα όσο και το πλαίσιο και τη φύση των πιθανών αλλαγών, και στην επόμενη ανεπίσημη συνεδρίαση της ομάδας των εκπροσώπων που θα διεξαχθεί στις 14 και 15 του τρέχοντος μήνα στη Sintra της Πορτογαλίας θα συζητηθεί συγκεκριμένα αυτό το θέμα. Η αντιμετώπιση του εν λόγω θέματος δεν είναι εύκολη δεδομένου ότι δεν υπάρχουν παραδείγματα. Δεν υπάρχουν ούτε συγκεκριμένα παραδείγματα δεδομένου ότι η Συνθήκη του Αμστερνταμ επιτρέπει ήδη τις ενισχυμένες συνεργασίες και μέχρι σήμερα κανένα κράτος μέλος δεν έχει κάνει χρήση αυτού του μέσου, αλλά ούτε και θεωρητικά παραδείγματα τα οποία ποτέ δεν χρησιμοποιούνται από τους συζητητές, συνεπώς πρόκειται για ένα πολύ συνηθισμένο αλλά και άκρως αφηρημένο θέμα.
<P>
Περνώντας τώρα λίγο περισσότερο στην ουσία της συζήτησης και όσον αφορά την εισαγωγή των ενισχυμένων συνεργασιών στον δεύτερο πυλώνα, κατά τη διάρκεια μιας ανεπίσημης συζήτησης διαπιστώθηκε, ότι η θέση της μειοψηφίας είναι ότι αυτή δεν είναι απαραίτητη για την κοινή εξωτερική πολιτική και πολιτική ασφαλείας, ωστόσο έγινε δεκτό ότι μπορεί να ληφθεί υπόψη η πιθανότητα χρήσης της στον τομέα της ασφάλειας και της άμυνας. Δηλαδή, αν προχωρήσει η εισαγωγή των ενισχυμένων συνεργασιών στον δεύτερο πυλώνα, τότε θα πρέπει να βρεθεί ένας συγκεκριμένος τρόπος υλοποίησής τους στον τομέα αυτόν, ο οποίος δεν θα μπορεί να μιμηθεί τον πρώτο πυλώνα λόγω της ανομοιότητας στη λειτουργία των δύο αυτών πυλώνων.
<P>
Όσον αφορά την ευελιξία του ήδη υφιστάμενου προτύπου την οποία συγκεκριμένα η Επιτροπή υποστηρίζει, παρατηρήθηκε ένα ανοιχτό πνεύμα ως προς την εξάλειψη της προσφυγής στο Ευρωπαϊκό Συμβούλιο κατά την εκκίνηση των ενισχυμένων συνεργασιών, ενώ το όριο των οκτώ κρατών μελών αμφισβητείται από εκείνους που υποστηρίζουν την αλλαγή της προϋπόθεσης για τη συμμετοχή της πλειοψηφίας των κρατών μελών.
<P>
Όπως μπορείτε να διαπιστώσετε κυρίες και κύριοι βουλευτές, η πορτογαλική Προεδρία συνεχίζει να καταβάλλει κάθε προσπάθεια, προκειμένου να προχωρήσουν οι εργασίες για την επίτευξη μιας γενικής και ισορροπημένης συμφωνίας, η οποία να είναι επίσης αποδεκτή από όλους στο πλαίσιο του προβλεπόμενου χρονοδιαγράμματος. Υπήρξε στενή συνεργασία με την Επιτροπή και το Ευρωπαϊκό Κοινοβούλιο, και με το τελευταίο η συνεργασία αυτή διεξήχθη τόσο μέσω της συμμετοχής της κυρίας Προέδρου και δύο επιλεγμένων βουλευτών, όσο και μέσω της συνεχούς ενημέρωσης της Επιτροπής Θεσμικών Θεμάτων και της Ολομέλειας αυτού του Κοινοβουλίου, κάτι που επιτρέπει την εξασφάλιση των εργασιών θεσμικών μεταρρυθμίσεων με μεγαλύτερη συμμετοχή του Ευρωπαϊκού Κοινοβουλίου από ότι στην περασμένη αναθεώρηση της Συνθήκης, και αυτό αποτελεί καλό οιωνό για την επιτυχία των εργασιών μας.

<SPEAKER ID=38 LANGUAGE="DE" NAME="Poettering">
 Κυρία Πρόεδρε, κύριε Πρόεδρε του Συμβουλίου Gama, κύριε Επίτροπε Barnier, αγαπητοί συνάδελφοι, αρχικά θέλω εξ ονόματος της Ομάδας μας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών να απευθύνω τις εγκάρδιες ευχαριστίες μας στον Γιώργο Δημητρακόπουλο και στον Jo Leinen και να εκφράσω την εκτίμησή μας για την εργασία τους στην παρούσα έκθεση την οποία θεωρούμε καλή. Είναι πολύ σημαντικό και το επισημαίνω, δίνοντάς του μεγάλη έμφαση, να λαμβάνουμε εδώ στο Κοινοβούλιο αποφάσεις για τα θεμελιώδη ζητήματα της Ευρώπης που θα μπορούν να απολαμβάνουν την υποστήριξη της ευρύτερης δυνατής πλειοψηφίας του Ευρωπαϊκού Κοινοβουλίου. Παρά τις αντιμαχίες και παρά τις συζητήσεις που ενδεχομένως να διεξαγάγουμε σε άλλες περιπτώσεις, καθότι και τα δυο είναι αναγκαία και στις σχέσεις μεταξύ των πολιτικών ομάδων, χρειαζόμαστε την ευρύτερη δυνατή συναίνεση, όταν πρόκειται για τη μελλοντική εξέλιξη της Ευρωπαϊκής Ένωσης και των ευρωπαϊκών θεσμικών οργάνων.
<P>
Κύριε Πρόεδρε του Συμβουλίου, εσείς καθώς και ο Γάλλος Πρόεδρος του Συμβουλίου που θα σας διαδεχθεί φέρετε μεγάλη ευθύνη, δεδομένου ότι το αποτέλεσμα της Διακυβερνητικής Διάσκεψης θα έχει ιστορική σημασία τόσο από τη θετική όσο και από την αρνητική του πλευρά. Εάν το αποτέλεσμα της Διακυβερνητικής είναι θετικό, πράγμα στο οποίο πρέπει να στοχεύουμε, τότε η ΔΔ θα αλλάξει το πρόσωπο της Ευρωπαϊκής Ένωσης με την έννοια ότι θα υπάρξει μεγαλύτερη διαφάνεια, περισσότερη δημοκρατία και η Ευρωπαϊκή Ένωση θα βρίσκεται πιο κοντά στους πολίτες της. Είναι κάτι που χρειαζόμαστε. Εάν όμως η Διακυβερνητική δεν οδηγήσει στο απαραίτητο, ευρύτατο και επιδιωκόμενο αποτέλεσμα, αυτό θα είναι τραγικό για την παρούσα Ευρωπαϊκή Ένωση, επειδή δεν θα μπορέσει να διευρυνθεί. Θα ήταν βέβαια πολύ κακό, εάν στις αρχές αυτού του αιώνα έκλειναν οι πύλες της Ευρωπαϊκής Ένωσης για τα κράτη της Κεντρικής Ευρώπης που αποτίναξαν από πάνω τους τα δεσμά του κομμουνισμού, εάν δηλαδή η Ευρωπαϊκή Ένωση δεν ήταν ανοικτή για τις χώρες που βρίσκονται στο κέντρο την Ευρώπης.
<P>
Για τον λόγο αυτό πρέπει να καταβάλουμε κάθε προσπάθεια, ώστε η Διακυβερνητική να στεφθεί με επιτυχία. Θέλουμε μια ισχυρή, δημοκρατική Ευρωπαϊκή Ένωση ικανή να δράσει και το λέμε αυτό μόλις μερικές εβδομάδες πριν από την πεντηκοστή επέτειο της 9ης Μαΐου 1950, όταν ο Robert Schuman πρότεινε τη συγκρότηση κοινότητας για την ανάπτυξη της Ευρώπης. Ήδη στο σημείο 1 αναπτύσσονται τα κριτήρια με τα οποία θα κριθεί η Διακυβερνητική - η ισορροπία μεταξύ των θεσμικών οργάνων, η διπλή νομιμοποίηση της Ένωσης ως ένωσης λαών και ως ένωσης κρατών και - κάτι που είναι ιδιαίτερα σημαντικό - η ισορροπία μεταξύ των μεγάλων και μικρών κρατών μελών της Ευρωπαϊκής Ένωσης. Το καθοριστικό κριτήριο, και το αναφέρατε ήδη, κύριε Πρόεδρε του Συμβουλίου, είναι η λήψη αποφάσεων στο Συμβούλιο με ειδική πλειοψηφία. Αυτός είναι ο ουσιαστικός πυρήνας και πρέπει να επιτύχουμε την επιβολή αυτής της αρχής της διπλής πλειοψηφίας, δηλαδή της πλειοψηφίας στο Συμβούλιο και της πλειοψηφίας του συνολικού πληθυσμού της Ευρωπαϊκής Ένωσης. Θα πρέπει ασφαλώς να συζητήσουμε ως προς τις λεπτομέρειες πώς θα υλοποιηθεί αυτό, αλλά αυτή η αρχή της διπλής πλειοψηφίας είναι κατ' αρχήν σωστή. Εάν δεν επιτευχθεί η δραστική διεύρυνση της διαδικασίας λήψης αποφάσεων με ειδική πλειοψηφία και η αποδοχή της ως το βασικό σύστημα λήψης αποφάσεων τότε η διακυβερνητική θα έχει αποτύχει, αλλά δεν πρέπει να αποτύχει, καθότι επίκειται η διεύρυνση της Ευρωπαϊκής Ένωσης.
<P>
Όσον αφορά την Επιτροπή, θεωρώ ότι τα μικρά κράτη έχουν δικαίωμα να συνεχίσουν και στο μέλλον να εκπροσωπούνται στο τραπέζι των διαπραγματεύσεων της Ευρωπαϊκής Επιτροπής, επειδή θεωρείται ότι είναι επιβεβλημένο να συμμετέχει κανείς στις Βρυξέλλες. Το κατανοώ και θα πρέπει να εξασφαλισθεί το δικαίωμα αυτό. Επομένως θα πρέπει να ενισχυθεί η θέση του Προέδρου της Επιτροπής. Θέλουμε και σήμερα και στο μέλλον έναν ισχυρό Πρόεδρο και μια ισχυρή Επιτροπή. Αυτό το επισημαίνουμε ιδίως απέναντι σε εκείνους μου ενδεχομένως να μην θέλουν να βλέπουν τη Επιτροπή ως ισχυρή δύναμη για την ολοκλήρωση της Ευρώπης. Πρέπει να ενισχύσουμε τη θέση του Προέδρου ο οποίος θα πρέπει να έχει επίσης το δικαίωμα να απολύει ένα μέλος της Επιτροπής στη περίπτωση που αυτό δεν εκπληρώνει τις υποχρεώσεις του.
<P>
Φυσικά, το Ευρωπαϊκό Κοινοβούλιο θα πρέπει να είναι ο καθοριστικός παράγοντας όσον αφορά τη δημοκρατία και να συναποφασίζει στα νομοθετικά ζητήματα της Ευρωπαϊκής Ένωσης. Δεν θέλουμε να έχουμε στην Ευρωπαϊκή Ένωση λιγότερη δημοκρατία απ' ό,τι υπάρχει σε εθνικό επίπεδο.
<P>
Επιτρέψτε μου να επισημάνω μια τελευταία πτυχή: το Ευρωπαϊκό Δικαστήριο. Πρόκειται για μια σημαντικότατη πτυχή της ΕΕ και χαιρετίζω ρητά το γεγονός ότι οι δύο εισηγητές το ανέφεραν. Είμαστε μια κοινότητα δικαίου και δεν μας επιτρέπεται να θέτουμε την Ευρωπαϊκή Ένωση και τα θεσμικά της όργανα στην υπηρεσία του πολιτικού καιροσκοπισμού. Κατά συνέπεια οφείλουμε να εξοπλίσουμε το Ευρωπαϊκό Δικαστήριο, ως το υπεύθυνο νομικό όργανο για την εκδίκαση διαφορών και συγκρούσεων, κατά τρόπο ώστε να είναι ικανό να δρα και να λαμβάνει αποφάσεις σε χρονικά διαστήματα αντίστοιχα των περιστάσεων.
<P>
Τέλος, θα ήθελα να σας παρακαλέσω, κύριε Πρόεδρε του Συμβουλίου να ενημερώνουμε - ίσως μαζί με την Επιτροπή, με τον Επίτροπο Barnier - τις υποψήφιες χώρες της Κεντρικής και Ανατολικής Ευρώπης και φυσικά επίσης και τη Μάλτα και την Κύπρο για την πρόοδο που σημειώνεται και για τη συζήτηση στη Διακυβερνητική. Οι υποψήφιες χώρες έχουν δικαιολογημένο ενδιαφέρον να γνωρίζουν την αντίστοιχη συζήτηση στις διαβουλεύσεις της Διακυβερνητικής και προς ποια κατεύθυνση θα πρέπει να προετοιμάζονται. Πιστεύω ότι πρέπει να λάβουμε υπόψη αυτό το δικαιολογημένο ενδιαφέρον των υποψήφιων χωρών, διατηρώντας με αυτές έναν ευρύ διάλογο, δεδομένου ότι έχουμε μαζί τους ένα κοινό μέλλον στην Ευρωπαϊκή Ένωση του 21ου αιώνα. Με αυτό το πνεύμα, κύριε Πρόεδρε του Συμβουλίου, σας εύχομαι καλή επιτυχία στις εργασίες σας κατά τη Διακυβερνητική Διάσκεψη, για τις οποίες και σας ευχαριστώ πολύ.
<P>
(Χειροκροτήματα)

<SPEAKER ID=39 NAME="Τσάτσος">
Κύριε Πρόεδρε, με την υπό συζήτηση έκθεση Δημητρακόπουλου-Leinen, το Ευρωπαϊκό Κοινοβούλιο δηλώνει το μεγάλο του όραμα για την μελλοντική Ευρωπαϊκή Ένωση. Η στιγμή είναι πράγματι ιστορική, όπως τονίστηκε. Οι συμπολίτες μας περιμένουν να πληροφορηθούν τί θα ζητήσουμε από την Διακυβερνητική για το μέλλον αυτό.
<P>
Θεσμικές προτάσεις σε ειδικά θέματα χωρίς προηγούμενη αποσαφήνιση της βασικής φιλοσοφίας της αυριανής Ένωσης των 27 δεν πείθουν. Σωστά λοιπόν το σχέδιο ψηφίσματος καθορίζει, με τρεις αρχές, αυτή την βασική αντίληψη. Η Ευρωπαίκή Ένωση, σύμφωνα με το σχέδιο, πρώτον, είναι και Ένωση λαών και Ένωση κρατών. Για αυτό και οι πολίτες της έχουν και ευρωπαϊκή και εθνική υπόσταση. Δεύτερον, στηρίζεται σε μια θεσμική ισορροπία μεγάλων και μικρών κρατών. Αυτό δεν πρέπει να μείνει στα χαρτιά. Τρίτον, πρέπει να καταστεί αποτελεσματικότερη η Ένωση στην λειτουργία της, για να μπορέσει να υποδεχθεί τη μεγάλη διεύρυνση.
<P>
Οι παραπάνω φιλοσοφικές αρχές, στις οποίες μένει πιστό το σχέδιο ψηφίσματος, δεν αποτελούν μεταφυσικές επινοήσεις του Ευρωπαϊκού Κοινοβουλίου, αλλά προκύπτουν από την ιστορία και από την πολιτική πραγματικότητα που ονομάζεται χώρος Ευρώπης. Όσοι το αγνοούν, χτίζουν την Ευρώπη στην άμμο. Η Διακυβερνητική του 2000 γίνεται για να καταστήσει την Ένωση τόσο αποτελεσματική όσο το απαιτεί η μεγάλη διεύρυνση που αποφασίστηκε. Το Κοινοβούλιο έχει, στη διαδικασία αυτή, μέγιστη ευθύνη. Για αυτό και η έγκριση της διεύρυνσης από πλευράς Κοινοβουλίου δεν μπορεί παρά να εξαρτηθεί από την επάρκεια των θεσμικών μεταβολών που θα αποφασιστούν. Αυτό δεν συνιστά απειλή, συνιστά δήλωση ευθύνης.
<P>
Όλες οι πλευρές καλόπιστα επιχειρούν, με τροπολογίες, να αποκτήσει η λειτουργία της Ευρωπαϊκής Ένωσης περισσότερη αποτελεσματικότητα. Αρκεί όμως οι διαδικασίες να απλουστευθούν και να συντομευθούν για να χαρακτηρισθούν ως αποτελεσματικές. Αλλο είναι η αποτελεσματικότητα μιας αστυνομικής υπηρεσίας, που πράγματι αξιώνει και απλότητα και ταχύτητα, και άλλο η αποτελεσματικότητα των θεμελιωδών θεσμών μιας δημοκρατικής έννομης τάξης. Η αποτελεσματικότητα των δημοκρατικών θεσμών, δεν μετριέται ούτε κυρίως με το χρονόμετρο, ούτε με τον αριθμό των αποφάσεων που παράγονται. Μετριέται με το βαθμό νομιμοποίησης που γεννά. Η διπλή νομιμοποίηση της Ευρωπαϊκής Ένωσης από τον ευρωπαίο αλλά και από τον εθνικό πολίτη, από τους λαούς αλλά και από τα κράτη, καθιστά την Ευρωπαϊκή Ένωση από την φύση της θεσμικά σύνθετη. Για αυτό και η απλούστευση και η συντόμευση των διαδικασιών έχει ως όριο την πληρότητα του σύνθετου συστήματος της διπλής νομιμοποίησης. Αυτά ας έχουμε αύριο υπόψη, όταν ψηφίζουμε τροπολογίες και κείμενο.

<SPEAKER ID=40 LANGUAGE="EN" NAME="Duff">
Κύριε Πρόεδρε, στους κόλπους των Ομάδων μας στο Κοινοβούλιο, καθώς και στους κόλπους της ίδιας της ΔΚΔ παλεύουμε ακόμη με τα προβλήματα που δεν μπόρεσαν να τιθασευθούν κατά τη διαδικασία θέσπισης της Συνθήκης του Αμστερνταμ. Τα ζητήματα αυτά είναι περίπλοκα, διότι αποκαλύπτουν τόσο την υπερβολική υπεροψία των μικρών κρατών όσο και τη μεγαλομανία των μεγάλων κρατών. Τα εν λόγω ζητήματα μπορούν να επιλυθούν μόνο με την ύπαρξη μεγαλύτερης εμπιστοσύνης μεταξύ των εταίρων - της εμπιστοσύνης αυτής που αποτελεί τον θεμελιώδη συνδετικό κρίκο των επιτυχημένων ομοσπονδιακών συμφωνιών. Αυτή η εμπιστοσύνη είναι ακριβώς το χαρακτηριστικό που χρειαζόμαστε, προκειμένου να μπορέσουμε να διασφαλίσουμε την επιτυχή προσχώρηση των νέων κρατών μελών. Είναι γεγονός - και κάποιος πρέπει να το πει - ότι εάν η ΔΚΔ αποτύχει να επιλύσει τα εκκρεμή ζητήματα της Συνθήκης του Αμστερνταμ, τότε θα πρέπει να αναβληθεί η διεύρυνση.
<P>
Η Ομάδα των Φιλελευθέρων υποστηρίζει τις προσπάθειες της Προεδρίας και της Επιτροπής για να δημιουργηθεί η επιπρόσθετη εμπιστοσύνη που απαιτείται. Υποστηρίζουμε την κύρια ώθηση της προκειμένης έκθεσης. Υποστηρίζουμε ιδιαίτερα τα στοιχεία εκείνα που διευρύνουν την ικανότητα της Ευρωπαϊκής Ένωσης να δρα σε παγκόσμια ζητήματα, εκείνα που ενισχύουν το καθεστώς και την εικόνα του πολίτη, συμπεριλαμβανομένου του Χάρτη, και εκείνα που προϋποθέτουν την περαιτέρω πολιτική μεταρρύθμιση προς όφελος μιας ισχυρής εκτελεστικής εξουσίας και μιας ώριμης κοινοβουλευτικής δημοκρατίας.
<P>
Από αυτή την άποψη, ο διαχωρισμός των Συνθηκών είναι ζωτικής σημασίας. Το ίδιο ισχύει για τη διατήρηση της ομοφωνίας στο Συμβούλιο αποκλειστικά για τα πιο σοβαρά ζητήματα. Οι Φιλελεύθεροι όλων των χωρών υποστηρίζουν τους υπουργούς που θα προσυπογράψουν την ανάπτυξη μιας ευρωπαϊκής κοινοβουλευτικής δημοκρατίας. Θα είμαστε όμως αυστηροί κριτές εκείνων που προκρίνουν το στενό ατομικό συμφέρον και διακυβεύουν την προσχώρηση των νέων κρατών μελών.

<SPEAKER ID=41 LANGUAGE="IT" NAME="Frassoni">
Κύριε Πρόεδρε, το Ευρωπαϊκό Κοινοβούλιο δεν συμμετέχει στις διαπραγματεύσεις της Διακυβερνητικής Διάσκεψης. Έχει ένα δευτερεύοντα ρόλο, όπως όλοι εκείνοι που δεν ανήκουν σε εθνικές κυβερνήσεις. Η Ομάδα των Πρασίνων / Ευρωπαϊκή Ελεύθερη Συμμαχία υποστήριζε πάντα ότι η διακυβερνητική μέθοδος, που αποκλείει τους εκλεγμένους και απαγορεύει τη δημόσια συζήτηση, αποτελεί ένα σοβαρότατο περιορισμό για τη μεταρρύθμιση των Συνθηκών και μια βαριά υποθήκη για την επιτυχία της.
<P>
Το σημείο εκκίνησης για τη δική μας αξιολόγηση ως προς την έκθεση αυτή είναι, συνεπώς, ότι αυτή τίθεται σε ένα μη ικανοποιητικό πλαίσιο, στο οποίο οι προτεραιότητές μας - αυτές που αφορούν μια δημοκρατία που θα είναι ανοιχτή και θα λειτουργεί σωστά, ικανή να επανακατευθύνει με οικολογικά βιώσιμο τρόπο την οικονομική ανάπτυξη, να διασφαλίζει το σεβασμό και την ενίσχυση των δικαιωμάτων των πολιτών και των κατοίκων και, κυρίως, να υποδέχεται με σύντομες διαδικασίες νέα μέλη - δεν είναι οι ίδιες με αυτές των κυβερνήσεων που διαπραγματεύονται, καθώς οι κυβερνήσεις έχουν έναν και μοναδικό στόχο: να συνάψουν, στη Νίκαια, μια ομόφωνη συμφωνία, όποια και αν είναι αυτή, προσπαθώντας επίσης να αποφύγουν τη δημιουργία μιας ακόμα περίεργης πόλης, όπως ήταν το Μάαστριχτ.
<P>
Αν και το Κοινοβούλιο δε διαπραγματεύεται, έχει παρ' όλα αυτά το καθήκον να υποδείξει την οδό, να προσδιορίσει σαφείς επιλογές για το μέλλον, χωρίς να υποκρίνεται ότι βρίσκεται στο τραπέζι των διαπραγματεύσεων ή ότι εξαρτάται από τις πιέσεις των κυβερνήσεων ή από τεχνητές αντιπαραθέσεις, όπως εκείνη που αφορά τη σύγκρουση μεταξύ των μικρών και των μεγάλων χωρών.
<P>
Η παρούσα έκθεση επιτυγχάνει αυτόν τον στόχο μονάχα κατά το ήμισυ, και για το λόγο αυτό η τελική αξιολόγηση της ομάδας μας σχετικά με αυτή δε θα είναι ομόφωνη. Παρότι λοιπόν η τελική ψήφος δε πρόκειται να είναι κατά κανένα τρόπο ενωτική, θα είναι αντίθετα ενωτική η κρίση όσον αφορά τα υπέρ και τα κατά αυτού του ψηφίσματος. Συμφωνούμε ιδιαίτερα με ορισμένα προεξέχοντα σημεία, που πολλές κυβερνήσεις αντίθετα δε συμμερίζονται: τη συστηματική, και όχι ανάλογα με την περίπτωση, επέκταση της ψηφοφορίας κατά πλειοψηφία στο Συμβούλιο, τη συναπόφαση, την ενεργητική επίκληση στην ανάγκη να δοθεί δεσμευτική ισχύς στο Χάρτη των Θεμελιωδών Δικαιωμάτων και να διευρυνθούν, πέρα από την οικονομική σφαίρα, οι δυνατότητες προσφυγής στο Δικαστήριο, οι διατάξεις σχετικά με την ενισχυμένη συνεργασία και άλλα. Είμαστε αντίθετα πολύ επικριτικοί ως προς τον περιορισμό του θέματος της σύνθεσης σε μια απλή τεχνική διαδικασία διαχωρισμού των συνθηκών σε δύο μέρη, που - εκτός των άλλων - είναι πολύ δύσκολο να τα ξεχωρίσει κανείς.
<P>
Δεν είναι αυτή η, ριζικά διαφορετική από τις σκοτεινές διαπραγματεύσεις των διπλωματών, συνταγματική διαδικασία, που εμείς θεωρούμε απαραίτητη ώστε να δώσουμε στη διαδικασία ολοκλήρωσης την ώθηση εκείνη, που είναι ικανή να παροτρύνει τους πολίτες να κινητοποιηθούν για μια καλύτερη Ευρώπη. Θεωρούμε, επιπλέον, αδικαιολόγητα τιμωρητική για τις περιοχές και τις κατευθύνσεις που είναι διαφορετικές από εκείνες των σοσιαλιστών και των συντηρητικών, την επίμονη διατήρηση του ορίου του αριθμού των βουλευτών στους 700, ακόμα και μετά τη διεύρυνση σε 20 κράτη. Ελπίζουμε, ως προς αυτό, ότι η τροπολογία μας θα βρει σύμφωνο το Σώμα.
<P>
Σχετικά με κάποια άλλα ζητήματα η θέση της ομάδας παρουσιάζει διαφορές: διπλή πλειοψηφία, ενισχυμένη συνεργασία, αριθμός Επιτρόπων, πολιτική ασφάλειας. Όσον αφορά συγκεκριμένα τον αριθμό των Επιτρόπων θα υποστηρίξουμε την ισορροπημένη θέση που περιέχεται στις τροπολογίες εκείνες που στοχεύουν, από τη μια πλευρά, στη διασφάλιση μιας κατάλληλης εκπροσώπησης των κρατών μελών και, από την άλλη, στην αποδοτικότητα της Επιτροπής.
<P>
Εν κατακλείδι, αυτή η έκθεση θα μπορούσε να αποτελέσει ένα χρήσιμο μέσο για να βοηθήσει τους δύο εκπροσώπους μας στο, συχνά πολύ εξοντωτικό, έργο που επιτελούν καθημερινά στα πλαίσια της Διακυβερνητικής Διάσκεψης όπου οι αποφάσεις λαμβάνονται από άλλους. Στους πολίτες μας, όμως, θα φανεί σχεδόν το ίδιο ασαφής με μια κυβερνητική εγκύκλιο. Το κυριότερο είναι ότι η έκθεση αυτή χάνει το στοίχημα του να αποτελέσει, όπως η συνθήκη του Spinelli το 1984, ένα ορόσημο, μια ξεκάθαρη και χωρίς διφορούμενα υπόδειξη του πού θέλουμε να φτάσουμε, μαζί με όποιον θα το θελήσει.

<SPEAKER ID=42 LANGUAGE="ES" NAME="Puerta">
Κύριε Πρόεδρε, η Ομάδα μας θέλει να ευχαριστήσει τους εισηγητές, τους κυρίους Δημητρακόπουλο και Leiden, για τη σημαντική εργασία που πραγματοποίησαν. Οφείλω επίσης να σας πω ότι η Ομάδα μου έχει διαφορετικές απόψεις - είναι φυσικό - με βάση τις διαφορετικές εθνικές εμπειρίες. Λέω εδώ ό,τι είπα και στην Ομάδα: το θέμα της συζήτησης δεν είναι ναι στον ομοσπονδιακό χαρακτήρα, ή όχι στον ομοσπονδιακό χαρακτήρα. Είναι η πορεία της ευρωπαϊκής οικοδόμησης τη στιγμή της διεύρυνσης. Είναι η επίτευξη του να μην υπάρχει μόνο η Ευρώπη των κρατών και η Ευρώπη των λαών, αλλά κατεξοχήν η Ευρώπη των πολιτών. Πρέπει να δημιουργηθεί ένα πλήρως δημοκρατικό θεσμικό πλαίσιο. Γνωρίζουμε ότι υπάρχει δημοκρατικό έλλειμμα, σημαντικό δημοκρατικό έλλειμμα. Και αυτή τη στιγμή, ιδού η πρόκληση που αντιμετωπίζουμε με τη διεύρυνση: η επίτευξη - όπως είπαν οι εισηγητές - περισσότερης αποτελεσματικότητας και περισσότερης δημοκρατίας. Δεν μπορούμε να περάσουμε στο τέλος της Διακυβερνητικής Διάσκεψης την ίδια απογοήτευση που περάσαμε στο Αμστερνταμ. Δεν μπορούμε να κατασκευάσουμε ένα δεύτερο Αμστερνταμ. Πρέπει να συντάξουμε μια Συνθήκη που να χρησιμεύσει για μια γνήσια ευρωπαϊκή οικοδόμηση, στο πλαίσιο της οποίας οι άνω των 400 εκατομμυρίων Ευρωπαίοι να μπορούμε να μοιραζόμαστε την οικονομική ευημερία, την κοινωνική διάσταση και τον δημοκρατικό βίο. Ιδού η μεγάλη πρόκληση για τα ευρωπαϊκά θεσμικά όργανα και για την ευρωπαϊκή πολιτική.
<P>
Με βάση την οπτική μου για την ευρωπαϊκή οικοδόμηση, συμφωνώ εν γένει με τις βασικές γραμμές που εισηγείται η έκθεση που μελετάμε σήμερα. Είναι φυσικά αναγκαίο να δώσουμε στην Επιτροπή τις εξουσίες που πρέπει να έχει και να την καταστήσουμε υπόλογη στο κοινοβουλευτικό όργανο. Πρόκειται ακριβώς για αυτό το πράγμα, προκειμένου να υπάρξει σαφής προσδιορισμός των διαφορετικών δημοκρατικών εξουσιών στον χώρο των ευρωπαϊκών αρμοδιοτήτων, να γνωρίζουμε ποιος λαμβάνει τις αποφάσεις και σε ποιον λογοδοτεί.
<P>
Το Κοινοβούλιο, κύριε Πρόεδρε, δεν τηρεί μια συντεχνιακή στάση. Απαιτεί τα ελάχιστα για ένα ενήλικο Κοινοβούλιο που οφείλει να ζητήσει ευθύνες από την Επιτροπή, αλλά και που οφείλει να συμμετάσχει ενεργά στην ευρωπαϊκή οικοδόμηση εξ ονόματος των ευρωπαίων πολιτών. Εξ ονόματος δε των ευρωπαίων πολιτών πρέπει να ζητήσουμε σήμερα όχι μόνο να διευθετηθεί το θέμα της λήψης των αποφάσεων, αλλά και να ενσωματωθεί ο Χάρτης των Θεμελιωδών Δικαιωμάτων στη Συνθήκη. Ο δε Χάρτης των Θεμελιωδών Δικαιωμάτων να διασφαλίζει τη δυνατότητα απαίτησης της τήρησης αυτών των δικαιωμάτων ενώπιον των ευρωπαϊκών δικαστηρίων. Αυτή είναι η θέση που μπορούμε να εισηγηθούμε στην ομάδα ζητώντας περισσότερη αποτελεσματικότητα.

<SPEAKER ID=43 LANGUAGE="FR" NAME="Berthu">
Κύριε Πρόεδρε, οι προτάσεις του Ευρωπαϊκού Κοινοβουλίου για τη Διακυβερνητική Διάσκεψη, όπως παρουσιάζονται στην έκθεση Δημητρακόπουλου - Leinen, εμπεριέχουν, κατά τη γνώμη μας, μια αντίφαση.
<P>
Αυτό που επείγει σήμερα, την παραμονή της διεύρυνσης, δεν είναι να εμβαθύνουμε με ολοένα και μεγαλύτερη ταχύτητα την ολοκλήρωση των σημερινών μελών της Ένωσης. Δεν είναι να ανασύρουμε για μια ακόμα φορά τις παλιές φεντεραλιστικές συνταγές του Ευρωπαϊκού Κινήματος. Δεν είναι να προτείνουμε εκ νέου το υπέρ-κράτος με το σύνταγμά του, τους ομοιόμορφους κανόνες του, και τις αποφάσεις του με πλειοψηφία. Όχι, αυτό που επείγει σήμερα, αγαπητοί συνάδελφοι, είναι να επιδείξουμε διαύγεια, να παραδεχτούμε ότι η οικονομική ή η πολιτική ολοκλήρωση δεν μπορεί να προχωρήσει περισσότερο, και να επινοήσουμε νέες μορφές συνεργασίας πολύ περισσότερο ελεύθερες, οι οποίες θα επιτρέψουν σε τριάντα ή περισσότερα κράτη να εργάζονται μαζί με αμοιβαίο σεβασμό.
<P>
Δυστυχώς, όπως φαίνεται, οι νέες συζητήσεις που απασχολούν τους καλύτερα πληροφορημένους κύκλους των κοινωνιών μας σταματούν στην είσοδο αυτού του Κοινοβουλίου. Στον τομέα αυτό, καθώς και σε εκείνον του Χάρτη των Θεμελιωδών Δικαιωμάτων, το Σώμα μας μοιάζει ανίκανο να δώσει νέα κατεύθυνση στη φεντεραλιστική τροχιά που ακολουθεί εδώ και πολλά χρόνια. Αυτή η στάση οδηγεί σε αδιέξοδο, σε αυτό που ο κ. Τσάτσος απεκάλεσε προ ολίγου, αν κατάλαβα καλά, μια Ευρώπη χτισμένη στην άμμο.
<P>
Καταρχάς, η στάση αυτή μάς απομακρύνει από την ιδέα μιας Ευρώπης ένωσης κρατών, ένωσης εθνικών δημοκρατιών, και υποκινεί κινήσεις που δηλώνουν αντίθεση από όλες τις χώρες, μικρές ή μεγάλες, που φοβούνται μήπως βρεθούν στο περιθώριο. Γενικότερα, η φεντεραλιστική ενόχληση εκφράζει μια επιθυμία περισσότερο ή λιγότερο συνειδητή να υψώσουμε θεσμικά εμπόδια ενάντια στη διεύρυνση που θα θέσει υπό αμφισβήτηση τόσες πολλές παλιές συμπεριφορές.
<P>
Οφείλουμε να τηρήσουμε μια πιο θετική στάση. Πρέπει να ευνοήσουμε τη διεύρυνση, υιοθετώντας μια νέα συνεργασία, περισσότερο διαφοροποιημένη, που θα σέβεται περισσότερο την εθνική κυριαρχία των κρατών, διότι θα είναι νόμιμα θεμελιωμένη πάνω στον συμβιβασμό του Λουξεμβούργου, όπως εξηγώ στη γνώμη της μειοψηφίας που επισυνάπτεται στην έκθεση Δημητρακόπουλου - Leinen.

<SPEAKER ID=44 LANGUAGE="DA" NAME="Bonde">
Κύριε Πρόεδρε, στη Δανία υπάρχει ένας όρος που αποκαλείται "άδειασμα εταιρείας". Αξιοι δικηγόροι και λογιστές καταδικάζονται αγεληδόν διότι συνέβαλαν στο να χάσει η εταιρία το ενεργητικό της, αφήνοντάς την τελικά με φορολογικά χρέη. Τιμωρούνται επειδή άδειασαν την εταιρία. Η Διακυβερνητική Διάσκεψη στοχεύει στο να χάσουν τα συντάγματά μας το ενεργητικό τους με τελικό αποτέλεσμα να έχουν δημοκρατικό χρέος στους εκλογείς, εντούτοις αυτό το άδειασμα του συντάγματος δεν τιμωρείται. Το ενεργητικό των συνταγμάτων μας συνίσταται στο δικαίωμα των εκλογέων να έχουν φωνή και να εκλέγουν αντιπροσώπους οι οποίοι μπορούν να ψηφίζουν νόμους για εμάς. Εάν δεν είμαστε ικανοποιημένοι με τους νόμους μπορούμε να εκλέξουμε άλλους αντιπροσώπους και να αποκτήσουμε νέους νόμους. Αυτή είναι η καρδιά της δημοκρατίας. Όμως η καρδιά της δημοκρατίας παθαίνει συγκοπή από όσους επιδίδονται σε άδειασμα του συντάγματος. Αφαιρούν τη νομοθετική εξουσία από τα 15 εκλεγμένα κοινοβούλιά μας και τη μεταβιβάζουν σε υπαλλήλους και υπουργούς, τη μεταβιβάζουν από τους εκλογείς και τους λαϊκά εκλεγμένους στην εκτελεστική εξουσία, από τις ανοιχτές συνεδριάσεις στις κλειστές πόρτες των Βρυξελλών. Η εκλογική εξουσία αφαιρείται από τα συντάγματά μας, αλλά δεν μεταβιβάζεται στο Ευρωπαϊκό Κοινοβούλιο. Εμείς που καθόμαστε εδώ είμαστε βοηθητικοί. Η εξουσία έγκειται στην Επιτροπή και το Συμβούλιο Υπουργών. Η ΕΕ δεν είναι κοινοβουλευτική δημοκρατία, και τα εθνικά κοινοβούλια εκτοπίζονται ακόμη περισσότερο. Γι' αυτό υπάρχουν κάποια μέλη αυτής της συνέλευσης που επεξεργαστήκαμε 19 προτάσεις για μια δημοκρατική μεταρρύθμιση της ΕΕ. Αποκαλούμε την πρωτοβουλία SOS Δημοκρατία. SOS διότι έχει επείγοντα χαρακτήρα, δημοκρατία διότι είναι ο πυρήνας το προβλήματος. Δεν έχουμε δημοκρατία στην ΕΕ σήμερα. Θα θέλαμε να την έχουμε αύριο. Έχουμε διαφορετικές απόψεις ως προς τη μορφή που πρέπει να έχουν οι νόμοι. Έχουμε τη στήριξη των κομμουνιστών αλλά και των συντηρητικών, διαφωνούμε σε πολλά, αλλά συμφωνούμε σύσσωμα ότι οι διαφωνίες μας πρέπει να αποφασίζονται σε δημοκρατικά κοινοβούλια. Οι εκλογείς των χωρών μας πρέπει πάντοτε να έχουν την τελευταία κουβέντα. Απορρίπτουμε κάθε προσπάθεια να χάσουν τα συντάγματά μας το δημοκρατικό τους περιεχόμενο και καλούμε το κοινό να εμπλακεί στις διαπραγματεύσεις για τη συνθήκη της Νίκαιας προτού είναι πολύ αργά. Λάβετε κι εσείς μέρος στη SOS Δημοκρατία, κύριε Πρόεδρε.

<SPEAKER ID=45 LANGUAGE="DE" NAME="Hager">
 Κύριε Πρόεδρε, συγκλονισμένος για την εκ των προτέρων καταδίκη της Αυστρίας από τα 14 κράτη μέλη, μια καταδίκη που εξακολουθεί να υφίσταται, θα περιοριστώ εν προκειμένω στο ζήτημα της ενισχυμένης συνεργασίας με τα πολλά ονόματα. Μετά από το ψήφισμα για τη Συνθήκη του Αμστερνταμ έχει αλλάξει ουσιαστικά η αξιολόγηση της κατάστασης.
<P>
Θυμάμαι πολύ καλά πόσον καιρό είχαν διαρκέσει τότε οι συζητήσεις στην τότε Επιτροπή Θεσμικών Θεμάτων για το θέμα αυτό. Το αποτέλεσμα ήταν οι συνάδελφοι Mιndez de Vigo και Τσάτσος, τους οποίους εκτιμώ πάρα πολύ, να τονίσουν στην έκθεσή τους για τη Συνθήκη του Αμστερνταμ τους κινδύνους που ενέχει μια ανάπτυξη με διαφορετικούς ρυθμούς στα κράτη μέλη και να χαιρετίσουν το γεγονός ότι με την τελική μορφή της Συνθήκης οι κίνδυνοι αυτοί είχαν περιοριστεί σε ένα ανεκτό επίπεδο. Σήμερα, οι κύριοι Δημητρακόπουλος και Leinen, θεωρούν ότι η στενότερη συνεργασία πρέπει να αποτελέσει κίνητρο για την πρόοδο της Ένωσης, και ότι θα πρέπει μάλιστα να της αφιερωθεί ειδικό κεφάλαιο στη Συνθήκη. Τούτο αποτελεί εξέλιξη που προκαλεί κατάπληξη κατά την άποψή μου, καθότι αφορά μιαν ιδέα που κάποτε θεωρείτο ο υπ' αριθμόν ένα κίνδυνος για τη διαδικασία της ενοποίησης. Η Ευρώπη των διαφορετικών ταχυτήτων καθιερώθηκε πλέον ως μέθοδος. Για την αντιμετώπιση της διεύρυνσης θεωρείται δυνητική λύση η συγκρότηση μιας εμπροσθοφυλακής που θα απαρτίζεται από το ένα τρίτο των κρατών μελών. Τούτο όμως δεν σημαίνει τίποτε άλλο παρά μόνον ότι εκείνα τα κράτη που δεν θέλουν να συμμετάσχουν σε αυτήν την εμπροσθοφυλακή έχουν ως μοναδική τους επιλογή είτε να μην συμμετάσχουν καθόλου, είτε να συμμετάσχουν αργότερα σε ένα σύστημα που αρχικά δεν θεωρούσαν εύλογο. Μια κατά τέτοιο τρόπο διαφοροποιημένη ολοκλήρωση δεν μπορεί βέβαια να αποτελέσει εγγύηση για μια συνεκτική και σταθερή ανάπτυξη της Ένωσης.
<P>
Είμαι, αντίθετα, πεπεισμένος ότι το σχέδιο αυτό μάλλον θέτει σε κίνδυνο τους στόχους της Ένωσης αντί να συμβάλει στη βελτίωση των δομών της όσον αφορά τις διαδικασίες λήψης αποφάσεων. Τουλάχιστον αυτή ήταν η άποψη των αρχιτεκτόνων της Ευρωπαϊκής Ένωσης το 1996.

<SPEAKER ID=46 NAME="Sαnchez Garcνa">
Κύριε Πρόεδρε, κυρίες και κύριοι συνάδελφοι, κύριε Προεδρεύων του Συμβουλίου, κύριε Επίτροπε, μιλώ ως συντάκτης γνωμοδότησης της Επιτροπής Περιφερειακής Πολιτικής, Μεταφορών και Τουρισμού του Ευρωπαϊκού Κοινοβουλίου.
<P>
Κατανοώ τη βαρύτητα που έχουν οι θεσμικές μεταρρυθμίσεις, θα ήθελα όμως επίσης να επισημάνω τη γνώμη της Επιτροπής Περιφερειακής Πολιτικής, Μεταφορών και Τουρισμού αναφορικά με τα θέματα που συζητούμε σήμερα ενόψει της Διακυβερνητικής Διάσκεψης.
<P>
Θέλουμε να διεκδικήσουμε τρία πράγματα. Κατ' αρχάς, την ενεργό αναγνώριση της συμβολής, του πρωταγωνιστικού ρόλου και της συμμετοχής των περιφερειών στη διαδικασία της ευρωπαϊκής οικοδόμησης που ξεκίνησε πριν από 50 χρόνια.
<P>
Δεύτερο, τη σημασία των μεταφορών. Για τον λόγο αυτό θέλουμε ένα διευρυμένο άρθρο 70, όπως επίσης τη συμπλήρωσή του με μια διάταξη σχετική με τη δημιουργία ενός ενιαίου ευρωπαϊκού οργανισμού ελέγχου της εναέριας κυκλοφορίας.
<P>
Και τέλος, το ρόλο του τουρισμού, τόσο για την οικονομία, όσο και για την απασχόληση. Αποδεχόμαστε κατά συνέπεια - τουλάχιστον εγώ προσωπικά - την τροπολογία 168 που κατέθεσε ο πρόεδρος της Επιτροπής Περιφερειακής Πολιτικής σχετικά με αυτό το θέμα.

<SPEAKER ID=47 LANGUAGE="FR" NAME="Barnier">
Κύριε Πρόεδρε, κύριοι υπουργοί, κυρίες και κύριοι βουλευτές, αφού άκουσα προσεκτικά καθέναν από τους εισηγητές, καθέναν από τους εκπροσώπους των επιτροπών και τον Πορτογάλο υπουργό κ. Gama, και πριν να ακούσω με την ίδια προσοχή, κατά τη συνέχεια αυτής της συζήτησης, καθέναν από τους ομιλητές που πρόκειται να πουν τη γνώμη τους, θα ήθελα να σας παραθέσω την άποψη της Επιτροπής η οποία, όπως γνωρίζετε και σύμφωνα με τη δέσμευση που έχω αναλάβει από την αρχή, συμμετέχει ενεργά, στο πλευρό των δικών σας αντιπροσώπων και των αντιπροσώπων των κρατών μελών, σε αυτές τις διαπραγματεύσεις.
<P>
Θα μου επιτρέψετε, κυρίες και κύριοι βουλευτές, να πω αυτό που σκέπτομαι, δηλαδή σε ποιο βαθμό εκτιμώ την πολύ υψηλή ποιότητα της έκθεσης που παρουσίασαν οι δύο εισηγητές σας, ο Γεώργιος Δημητρακόπουλος και ο Jo Leinen, τη στιγμή που εσείς συζητάτε σχετικά με αυτήν. Η παρούσα έκθεση είναι σαφής και εξαντλεί το θέμα. Η Επιτροπή Συνταγματικών Υποθέσεων παρουσιάζει με αυτόν τον τρόπο μια θέση που δείχνει αποφασιστικότητα και θα ήθελα να εκφράσω τα συγχαρητήριά μου για το έργο της καθώς και για το έργο του προέδρου της, του προέδρου Napolitano.
<P>
Η έκθεση μού εμπνέει δύο παρατηρήσεις, κυρίες και κύριοι. Η πρώτη παρατήρηση είναι ότι παρατηρώ αντικειμενικά ότι οι θέσεις της επιτροπής σας, που θα γίνουν πιθανότατα θέσεις του Σώματός σας όταν θα αποφανθείτε, πλησιάζουν πολύ εκείνες της Επιτροπής σε πολλά ζητήματα. Το Κοινοβούλιο, όπως και η Επιτροπή, έχει συνειδητοποιήσει το μέγεθος της πρόκλησης την οποία αντιμετωπίζει η Ένωση με την προοπτική της άνευ προηγουμένου αύξησης του αριθμού των κρατών μελών τα οποία, ταυτόχρονα, έχουν πιο έντονη διαφοροποίηση. Το Σώμα σας έχει επίγνωση του ότι η μεταρρύθμιση των θεσμικών οργάνων είναι απαραίτητη και ότι πρέπει να γίνει με σοβαρότητα, φροντίζοντας να ξεπεράσουμε, όταν χρειάζεται, τα βραχυπρόθεσμα εθνικά συμφέροντα και να παρουσιάσουμε στους πολίτες μια Συνθήκη αρκετά ουσιαστική ώστε να πάρουν θέση υπέρ αυτής.
<P>
Αυτά, κυρίες και κύριοι, διακυβεύονται σε αυτές τις διαπραγματεύσεις που πρέπει να φέρουμε εις αίσιο πέρας στο τέλος του χρόνου, στο Ευρωπαϊκό Συμβούλιο της Νίκαιας. Λέω "να φέρουμε εις αίσιο πέρας" και όχι "να φέρουμε εις πέρας" . Γιατί άλλο φέρω εις αίσιο πέρας και άλλο φέρω απλώς εις πέρας. Και αυτό πρέπει να γίνει στη Νίκαια.
<P>
Αυτές οι αλλαγές, κυρίες και κύριοι, είναι απαραίτητες για να επιτύxει η διεύρυνση. Είναι επίσης απαραίτητες, κατά τη γνώμη μου, ήδη από σήμερα, γιατί, από πολλές απόψεις, η σημερινή θεσμική οργάνωση έχει φτάσει στα όριά της. Αναφέρομαι, παραδείγματος χάρη, στον φόρτο εργασίας του Ευρωπαϊκού Δικαστηρίου και στο μπλοκάρισμα που παρατηρούμε σε ορισμένους τομείς εξαιτίας του ότι απαιτείται ομοφωνία στο Συμβούλιο. Όσον αφορά το σύστημα λήψης αποφάσεων του Συμβουλίου, όσον αφορά τη σύνθεση και τη λειτουργία της Επιτροπής, το Σώμα σας έχει διεξαγάγει διαλογισμό εις βάθος.
<P>
Γνωρίζετε καλά, από τις 26 Ιανουαρίου, τις θέσεις που έχει εκφράσει η Επιτροπή. Παραδείγματος χάρη, για την ίδια την Επιτροπή, προτείναμε - το λέω για να καταστήσω σαφή τα πράγματα - να έχει κάθε χώρα έναν Επίτροπο. Αλλά προτείναμε επίσης δύο επιλογές πάνω σε αυτό. Είτε να έχουν όλες οι χώρες έναν υπήκοό τους εντός του Σώματος της Επιτροπής ταυτόχρονα είτε όχι όλες οι χώρες ταυτόχρονα. Ωστόσο, στις δύο επιλογές που ανέφερα μόλις τώρα εν τάχει, πρέπει να παρατηρήσατε ότι τα κράτη θα αντιπροσωπεύονται με τρόπο ισότιμο, κάτι που δεν συμβαίνει σήμερα εντός της Επιτροπής. Αυτό που ήταν κατά τη γνώμη μας σημαντικό, τόσο σε αυτό το θέμα όσο και σε άλλα, πέρα από τις ουσιαστικές κατευθύνσεις, είναι να ξεκινήσει η συζήτηση, είναι να διαθέσουμε χρόνο για να αναλογιστούμε τα πλεονεκτήματα και τα μειονεκτήματα των διαφόρων επιλογών, τον χρόνο να παίξουμε ρόλο κριτή ανάμεσα στα βραχυπρόθεσμα αντανακλαστικά, που θα ήταν να αλλάξουμε όσο λιγότερα γίνεται, και στις μακροπρόθεσμες ανάγκες, που συνίστανται στο να δώσουμε μια νέα ώθηση στα θεσμικά μας όργανα. Και οι διαπραγματεύσεις πάνω σε αυτά τα θέματα μόλις αρχίζουν. Όποιες και αν είναι οι λύσεις που θα υιοθετηθούν τελικά, χάρη στις συζητήσεις σας, καθώς και στις δικές μας, η Διακυβερνητική Διάσκεψη θα αποφασίσει με μεγαλύτερη υπευθυνότητα και διαύγεια.
<P>
Όσον αφορά την ειδική πλειοψηφία, παρατηρώ μεγάλη σύγκλιση απόψεων. Αυτή η ειδική πλειοψηφία πρέπει να γίνει γενικός κανόνας για τη λήψη αποφάσεων στο Συμβούλιο, σε συνδυασμό με τη διαδικασία συναπόφασης για όλα τα ζητήματα που έχουν να κάνουν με τον νομοθετικό τομέα. Η ίδια η Επιτροπή δεν πρότεινε κάτι διαφορετικό και σύστησε μια μέθοδο για να επιτύχουμε αυτά τα αποτελέσματα με τον προσδιορισμό των κατηγοριών αποφάσεων, όπου η διατήρηση της ομοφωνίας είναι απαραίτητη ή κατανοητή. Γνωρίζουμε πολύ καλά ότι ορισμένα από τα ζητήματα αυτά είναι δύσκολα για κάποια κράτη μέλη. Και μόνο στο παράδειγμα της φορολογίας, γνωρίζουμε τις επιφυλάξεις που υπάρχουν.
<P>
Αυτό που πρέπει να κάνει η Επιτροπή, αυτό που πρέπει να κάνει το Ευρωπαϊκό Κοινοβούλιο, είναι ακριβώς να ξεπεράσουν αυτές τις επιφυλάξεις και να θέσουν στον εαυτό τους με ειλικρίνεια, εντιμότητα και πέρα από τις ιδεολογίες, το ερώτημα της συνοχής και της αποτελεσματικότητας της εσωτερικής αγοράς. Αυτό θελήσαμε να κάνουμε με τη συμπληρωματική συμβολή μας, περιγράφοντας το νέο πεδίο της ειδικής πλειοψηφίας σε ορισμένους τομείς της φορολογίας, σε ορισμένους τομείς της κοινωνικής προστασίας που συνδέονται με την ομαλή λειτουργία της εσωτερικής αγοράς.
<P>
Όσον αφορά τα άλλα θέματα, κυρίες και κύριοι βουλευτές, όσον αφορά τη σύνθεση του Ευρωπαϊκού Κοινοβουλίου, τις στενότερες συνεργασίες, τη δημιουργία μιας νέας θέσης ευρωπαίου εισαγγελέα, που υπενθύμισε η κ. Theato, με προορισμό την καλύτερη καταπολέμηση των κρουσμάτων απάτης εις βάρος του κοινοτικού προϋπολογισμού, όσον αφορά το Ευρωπαϊκό Δικαστήριο, το Πρωτοδικείο, όσον αφορά άλλα ζητήματα, οι θέσεις μας συγκλίνουν, και το γεγονός αυτό δεν αποτελεί έκπληξη για μένα γιατί ανέκαθεν οι σκέψεις της Επιτροπής και του Ευρωπαϊκού Κοινοβουλίου πάνω στα ζητήματα αυτά ήταν πολύ κοντινές και εμπνευσμένες από την ίδια μέριμνα για το γενικότερο συμφέρον της Ευρώπης· θα συνεχίσουμε μέχρι το τέλος αυτών των διαπραγματεύσεων.
<P>
Η δεύτερη σκέψη μου έχει να κάνει με την ενεργό συμμετοχή του Κοινοβουλίου σας, που είναι απαραίτητη για να επιτύχουμε. Αυτή η προνομιακή προοπτική, που είναι εκείνη του Ευρωπαϊκού Κοινοβουλίου, με κάνει να υπογραμμίζω πόσο, πράγματι, είναι απαραίτητη η συμμετοχή σας. Είναι απαραίτητη η συμμετοχή του θεσμικού σας οργάνου, του καθενός από εσάς, καταρχάς στις διαπραγματεύσεις - οι αντιπρόσωποί σας στις διαπραγματευτικές ομάδες, ο Elmar Brok και ο καθηγητής Τσάτσος το γνωρίζουν καλά και η συμμετοχή τους, πολλές φορές, επιτρέπει να επανέλθουν οι συζητήσεις στη σωστή προοπτική. Έπειτα κατά τις συζητήσεις των υπουργών - και χάρηκα πολύ για τις πρόσφατες ανταλλαγές που έλαβαν χώρα προχθές στο Λουξεμβούργο με την ώθηση του Προέδρου, του υπουργού Gama, με την Πρόεδρό σας, την Nicole Fontaine.
<P>
Ωστόσο, θα ήθελα να σταθώ επίσης, πέρα από τα επίσημα και τα θεσμικά φόρα συζητήσεων, στο επεξηγηματικό έργο και στον διάλογο που πρέπει να διεξαγάγουμε με τα εθνικά κοινοβούλια και με τους πολίτες σε κάθε μία από τις χώρες της Ένωσης και με τις υποψήφιες χώρες.
<P>
Κυρίες και κύριοι βουλευτές, θα ήθελα, ολοκληρώνοντας, να σταθώ σε τρία συγκεκριμένα σημεία, αφού ωστόσο υπενθυμίσω ή επισημάνω ότι σήμερα, τη στιγμή που μιλάμε, ορισμένα ερωτηματικά σχετικά με το σωστό εύρος της ημερήσιας διάταξης αυτών των διαπραγματεύσεων τα έχουμε κατά κάποιον τρόπο αφήσει πίσω μας σε μεγάλο βαθμό. Και κατά τη γνώμη μου αυτό είναι θετικό. Λέγοντας αυτό, θα ήθελα να συγχαρώ την πορτογαλική Προεδρία και ιδιαίτερα τον Jame Gama και τον Franciscos Sextas da Costa επειδή επέλεξαν μια οδό ρεαλιστική και αντικειμενική, όσο το δυνατόν αντικειμενική, μια οδό που συνίσταται στο να ξεκινάμε από τις ανάγκες και τα όρια του σημερινού συστήματος και να προτείνουμε λύσεις, πράγμα που μάλλον αποδεικνύει ότι μπορούμε να εργαστούμε μα βάση την εντολή του Ελσίνκι, αρκεί να υπάρχει σήμερα μια πολιτική θέληση εκ μέρους της Προεδρίας να δώσει ώθηση στη θέληση της αυριανής γαλλικής Προεδρίας.
<P>
Παράλληλα με αυτή την ημερήσια διάταξη που είναι πυκνή και δύσκολη σε λογικά πλαίσια, υπάρχουν κάποια θέματα που προς το παρόν δεν εξετάζονται, και λυπόμαστε για το γεγονός αυτό.
<P>
Σύντομα όμως θα έρθει η στιγμή όπου θα πρέπει να ληφθεί απόφαση και θα ήθελα, πράγματι, να υποβάλλω κάποια στοιχεία προβληματισμού, πάνω σε τρία ζητήματα, εξ ονόματος της Επιτροπής.
<P>
Το πρώτο ζήτημα αφορά την ευρωπαϊκή άμυνα. Μετά το Συμβούλιο της Κολωνίας και κυρίως μετά το Ελσίνκι, οι απαραίτητες δομές τίθενται σε εφαρμογή, προσωρινά, στη γενική γραμματεία του Συμβουλίου. Όπως προέβλεπε η Συνθήκη του Αμστερνταμ, η Ένωση αυτή τη στιγμή είναι σε θέση να εκπληρώνει τα καθήκοντα και τις αποστολές Petersberg, δηλαδή ανθρωπιστικής φύσεως αποστολές και αποστολές διάσωσης, διατήρησης της ειρήνης, διαχείρισης κρίσεων και, εάν χρειαστεί, επιχειρήσεις αποκατάστασης της ειρήνης.
<P>
Αυτή τη στιγμή γίνονται διάφορες σκέψεις πάνω στις σχέσεις της Ευρωπαϊκής Ένωσης και του ΝΑΤΟ. Οι υπουργοί άμυνας των Δεκαπέντε συναντήθηκαν στις 28 Φεβρουαρίου. Έχουμε τα πρώτα έγγραφα εργασίας πάνω στη μη στρατιωτική διαχείριση κρίσεων. Επομένως, μπορεί κανείς να μιλά για πρόοδο και οπωσδήποτε για μια πολιτική βούληση να προχωρήσουμε. Σχετικά με αυτά τα ζητήματα, ο συνάδελφος και φίλος μου Chris Patten θα μπορούσε να επιβεβαιώσει αυτήν την εκτίμηση. Στη Feira, δηλαδή σε λίγες εβδομάδες, το Ευρωπαϊκό Συμβούλιο θα πρέπει να εκτιμήσει κατά πόσον είναι ενδεδειγμένη μια τροποποίηση της Συνθήκης προκειμένου να αναπτύξουμε τους προσανατολισμούς του Ευρωπαϊκού Συμβουλίου του Ελσίνκι.
<P>
Η δική μας ομάδα αντιπροσώπων δεν έχει θίξει ακόμα αυτά τα ζητήματα, θα ήθελα όμως να μοιραστώ μαζί σας κάποιες σκέψεις. Κυρίες και κύριοι βουλευτές, μετά τα θέματα της δικαιοσύνης και της αστυνομίας, τα ζητήματα της ασφάλειας και της άμυνας είναι, χωρίς αμφιβολία, η τελευταία μεγάλη κοινή πολιτική που πρέπει να εφαρμόσουμε. Η σημερινή Συνθήκη, όπως τροποποιήθηκε στο Αμστερνταμ, επιτρέπει να επιτευχθεί σημαντική πρόοδος. Αυτό παρατηρούμε σήμερα. Ωστόσο, μπορούν να ρυθμιστούν όλα τα ζητήματα στο πλαίσιο της σημερινής Συνθήκης και μόνο; Ας μην εξετάσουμε, σήμερα, τα ζητήματα που συνδέονται με την εξέλιξη της Συνθήκης ΔΕΕ και με τη δέσμευση για κοινή άμυνα που περιέχει η τελευταία, ή τα ζητήματα που συνδέονται με τα διαφορετικά καθεστώτα των κρατών μελών της Ένωσης απέναντι στο ΝΑΤΟ και τη ΔΕΕ.
<P>
Για να μιλήσουμε μόνο για τις αποστολές τύπου Petersberg, νομίζω ότι το Ευρωπαϊκό Συμβούλιο δεν έχει ολοκληρώσει τη σκέψη του πάνω στην οργάνωση στο εσωτερικό της Ένωσης μιας πολιτικής εξουσίας η οποία θα δίνει οδηγίες στην ιεραρχική αλυσίδα που σχηματίζεται. Μπορεί η Διακυβερνητική Διάσκεψη, πριν να ολοκληρώσει τις εργασίες της, να χρειαστεί να θίξει το ερώτημα των δομών και της καταλληλότητας της σημερινής Συνθήκης. Δεν έχω όλες τις απαντήσεις στο ερώτημα αυτό αλλά νομίζω ότι πρέπει να το θέσουμε και να το κάνουμε αυτό στο πλαίσιο της Διακυβερνητικής Διάσκεψης. Θα το θεωρούσα πρόωρο να κλείσουμε τον φάκελο αυτόν στη Feira. Αντίθετα, διατηρώ την ελπίδα, κύριε Πρόεδρε Gama, να μπορέσει η Προεδρία να ενισχύσει ακόμα περισσότερο την πολιτική ώθηση που ασκεί στο ζήτημα της άμυνας.
<P>
Το δεύτερο ζήτημα έχει να κάνει με τον Χάρτη των Θεμελιωδών Δικαιωμάτων και με τις δημοκρατικές αξίες της Ένωσης. Οι εργασίες του φόρουμ διαπραγματεύσεων προχωρούν ομαλά. Τουλάχιστον αυτό επισημαίνει ο Antonio Vitorino ο οποίος εκπροσωπεί την Επιτροπή στις συζητήσεις αυτές. Το ενδιαφέρον που προκαλεί αυτό το σχέδιο Χάρτη και η κίνηση που παρατηρείται υπέρ της ενσωμάτωσής του στη Συνθήκη επιβεβαιώνουν αυτό που αντιλαμβάνομαι ως ανάγκη για επιβεβαίωση, συνεχώς και κάθε φορά, των θεμελιωδών αξιών της Ένωσης, την ανάγκη να ορίσουμε, μια για πάντα, τις αρχές που ενώνουν όλους τους ευρωπαίους πολίτες. Από αυτή ακριβώς την ίδια απαίτηση είναι εμπνευσμένη και η έκθεση του Σώματός σας, όπως την κατήρτισαν οι συνάδελφοί σας Duff και Voggenhuber. Οι αρχές αυτές - θα μπορούσε να πει κανείς - είναι αυτονόητες. Ωστόσο, όπως γνωρίζουμε, είναι απαραίτητο να επιβεβαιώνουμε ενίοτε πράγματα προφανή, για όλα τα σημερινά κράτη μέλη και για όλα εκείνα που θέλουν να ενωθούν μαζί μας, γιατί η δημοκρατία και ο σεβασμός των δικαιωμάτων των πολιτών δεν αποκτώνται ποτέ οριστικά, γιατί πρέπει συνεχώς να τα κατακτούμε και συνεχώς να τα υπερασπιζόμαστε.
<P>
Το θεσμικό σας όργανο έχει προβληματιστεί γι' αυτά τα ζητήμτα, καθώς και για τις ισχύουσες διατάξεις της Συνθήκης που προβλέπουν κυρώσεις σε περίπτωση παραβίασης των θεμελιωδών αρχών της Ένωσης. Η Επιτροπή, κυρίες και κύριοι, είναι έτοιμη για τη συζήτηση αυτή, η οποία είναι κατά τη γνώμη μου απαραίτητη, αν φροντίσουμε να την απαλλάξουμε από οποιαδήποτε πολεμική.
<P>
Τρίτο και τελευταίο ζήτημα: η αναδιοργάνωση των Συνθηκών. Η έκθεση που μας έχει υποβληθεί αναφέρει την συνταγματικοποίηση των Συνθηκών, κάτι που ενίοτε αποκαλούμε με μεγαλύτερη μετριοπάθεια αναδιοργάνωση των Συνθηκών. Πρόκειται για μια λέξη που αποτελεί ζήτημα ορολογίας. Θα ήθελα να πω λίγα λόγια σχετικά. Η Επιτροπή - το γνωρίζετε - έχει αναθέσει στο Ινστιτούτο Robert Schuman της Φλωρεντίας μελέτη σκοπιμότητας σχετικά με τον διαχωρισμό των Συνθηκών στις ουσιαστικές διατάξεις αφενός και στις διατάξεις εφαρμογής αφετέρου. Οι σχετικές εργασίες προχωρούν ομαλά. Ελπίζω, κυρίες και κύριοι, να είμαι σύντομα σε θέση να σας παρουσιάσω τα αποτελέσματά τους. Όμως όπως και το βουνό μεγαλώνει όταν το πλησιάζουμε, όπως λέμε, θα ήθελα να σας επισημάνω την τεχνική και νομική δυσκολία αυτής της διαδικασίας.
<P>
Οι Συνθήκες δεν είναι σκοπίμως περίπλοκες, από κάποια βούληση να αποθαρρύνονται οι αναγνώστες, είναι περίπλοκες γιατί η καταγραφή της κοινής βούλησης έξι, εννέα, δέκα, δώδεκα ή δεκαπέντε κρατών μελών, με προσπάθειες σαράντα χρόνων, δεν είναι μια μονοδιάστατη διαδικασία, ούτε είναι πάντα τόσο λογική και απλή όπως θα μπορούσαμε να φανταστούμε εκ των υστέρων, εκτός και αν ξεκινούσαμε από το μηδέν. Ποιος όμως θα πρότεινε σοβαρά κάτι τέτοιο; Πρέπει να ξεκινήσουμε από τα ήδη υπάρχοντα. Να αναζητήσουμε το βέλτιστο παραμένοντας στο πεδίο του εφικτού. Στη συνέχεια, αν αυτή η αναδιοργάνωση είναι δυνατή και πειστική - κάτι που προσωπικά πιστεύω - τότε θα πρέπει να εξετάσουμε τις διαδικασίες τροποποίησης των κειμένων αυτών που θα έχουν εκ νέου αναδιαρθρωθεί. Η Επιτροπή όμως θέλει να κάνει ένα βήμα κάθε φορά και αυτή τη στιγμή θέλουμε να παραμείνουμε σε αυτή τη πραγματιστική και λεπτομερή εργασία αναδιοργάνωσης της οποίας τα αποτελέσματα ελπίζω να είμαι σε θέση να παρουσιάσω τον Μάιο.
<P>
Κύριε Πρόεδρε, κυρίες και κύριοι βουλευτές, σας ξαναλέω ολοκληρώνοντας ότι εγώ προσωπικά και ο Πρόεδρος Romano Prodi είμαστε διατεθειμένοι να επεκτείνουμε και να εντείνουμε τις ανταλλαγές αυτές, ούτως ώστε μαζί με το Συμβούλιο να επιτύχουμε από κοινού μια πραγματική μεταρρύθμιση στο τέλος αυτού του χρόνου. Καθώς θα προχωρούν οι εργασίες της Διακυβερνητικής, πιστεύω ότι η κοινή μας δράση, ο συντονισμός μας θα είναι ακόμα περισσότερο απαραίτητα.
<P>
(Χειροκροτήματα)

<SPEAKER ID=48 LANGUAGE="NL" NAME="Maij-Weggen">
- (NL) Κύριε Πρόεδρε, πρώτα απ' όλα να εκφράσω την εκτίμηση μου για την εξαιρετική δουλειά του συναδέλφου Δημητρακόπουλου και του συναδέλφου Leinen. Πιστεύω πως πρόκειται για μια από τις καλύτερες εκθέσεις που έχουν εμφανιστεί μέχρι τώρα στο πλαίσιο των Διακυβερνητικών Επιτροπών των προηγουμένων ετών. Το λέω αυτό ως πρώην εισηγήτρια της Συνθήκης του Μάαστριχ. Το Μάαστριχ άλλωστε, κυρία Frassoni, δεν είναι κάποια παράξενη πόλη, είναι μια πολύ ενδιαφέρουσα πόλη στην οποία συναντώνται ο ολλανδικός-φλαμανδικός, ο γερμανικός και ο γαλλικός πολιτισμός. Για καθίστε κάποια φορά σε ένα υπαίθριο τραπεζάκι, και θα το αντιληφθείτε. Κυρία Frassoni θα σας το πω και στα ιταλικά αυτό.
<P>
Κύριε Πρόεδρε, είναι βέβαια κρίμα που υποβλήθηκαν τόσες πολλές τροπολογίες, γιατί αυτό ενέχει τον κίνδυνο να επηρεαστεί η ποιότητα και η ισορροπία της έκθεσης. Οι μεγάλες ομάδες θα έπρεπε λοιπόν να περιοριστούν κατά την ψηφοφορία στις απολύτως απαραίτητες τροποποιήσεις, αυτός μου φαίνεται ο καλύτερος τρόπος διατήρησης της καλής δουλειάς των εισηγητών.
<P>
Όσον αφορά την Ομάδα μας, θα πρέπει το ψήφισμα όντως να τροποποιηθεί σε μερικά σημεία. Δεν συμφωνούμε για παράδειγμα με την πρόταση του ψηφίσματος για περιορισμό του αριθμού των επιτρόπων σε 20 και εφαρμογή ενός συστήματος περιτροπής για τα μικρότερα κράτη. Ένας Επίτροπος για κάθε κράτος μέλος μας φαίνεται πολύ καλύτερη λύση. Για την πίστη των πολιτών στην Ευρωπαϊκή Επιτροπή είναι πολύ σημαντικό κάθε κράτος μέλος να διαθέτει έναν βουλευτή στην Επιτροπή. Και από την ομάδα μας λοιπόν έχουν υποβληθεί τροποποιήσεις επ' αυτού.
<P>
Μετά είναι ο αριθμός των μελών του ΕΚ. Στο ψήφισμα γίνεται αναφορά στην πιθανότητα των ευρωπαϊκών ψηφοδελτίων. Πρόκειται για καλή ιδέα, αλλά όταν επιθυμούμε το 10% των Ευρωπαίων βουλευτών να είναι στο ευρωπαϊκό ψηφοδέλτιο, δεν μπορεί φυσικά αυτό να οδηγήσει σε παραπάνω βουλευτές στο Κοινοβούλιο, πέραν των 700 που έχουν συμφωνηθεί. Να διατηρήσουμε λοιπόν, με ή χωρίς την Ευρωπαϊκή λίστα, ένα ανώτατο όριο των 700 βουλευτών. Το Κοινοβούλιο είναι ήδη πολύ μεγάλο, τα κτίρια είναι ήδη πλήρη και θα πρέπει να διατηρηθεί η λειτουργικότητα.
<P>
Το τρίτο σημείο αφορά στην υπόθεση της ομοφωνίας. Θεωρούμε ότι σε μια διευρυμένη Ένωση δεν μπορεί η λήψη αποφάσεων να μπλοκάρεται στο διηνεκές λόγω ενός διευρυμένου δικαιώματος βέτο. Η ομοφωνία πρέπει λοιπόν να περιοριστεί στα απολύτως απαραίτητα, και αυτά είναι οι συνταγματικές υποθέσεις, όπως η απασχόληση στρατιωτικών δυνάμεων και θέματα που έχουν να κάνουν με την εδαφική ακεραιότητα. Όλες οι άλλες αποφάσεις πρέπει να υπόκεινται στην ειδική πλειοψηφία με βάρος ψήφου όπως έχει οριστεί και, πράγμα πολύ σημαντικό, νομοθετικές συναρμοδιότητες του Κοινοβουλίου. Ευχαριστούμε επίσης την Επιτροπή για την βοήθεια αυτή.
<P>
Επίσης ακόμη το τελευταίο σημείο, και αυτό είναι ο Χάρτης των Δικαιωμάτων του Πολίτη. Η ομάδα μας θεωρεί ότι είναι απολύτως απαραίτητο να περιληφθεί στην Συνθήκη. Γίνεται επεξεργασία σε αυτή την πρόταση και ελπίζουμε ειλικρινά ότι θα μπορέσει να παραδοθεί ένα κείμενο, το οποίο θα μπορεί να γίνει από όλους αποδεκτό στην Συνθήκη. Πρόκειται για ένα πολύ σημαντικό σημείο για τους πολίτες της Ευρώπης.

<SPEAKER ID=49 LANGUAGE="ES" NAME="Barσn Crespo">
Κύριε Πρόεδρε, θα ήθελα πριν απ' όλα να εκφράσω, εξ ονόματος της Ομάδας του Κόμματος των Ευρωπαίων Σοσιαλιστών, την υποστήριξή μου στην έκθεση Δημητρακόπουλου/ Leinen, καθώς και να ευχαριστήσω την πορτογαλική Προεδρία για τη θετική στάση που τήρησε σε σχέση με τη συμμετοχή του Κοινοβουλίου στη Διακυβερνητική Διάσκεψη.
<P>
Αυτή η έκθεση είναι αποφασιστικής σημασίας και για αυτό πιστεύω πως πρέπει να την υποστηρίξουμε σήμερα κατά πλειοψηφία στο Κοινοβούλιο, διότι είναι ευκαιρία για μια ανοικτή συζήτηση, μια συζήτηση διαφωτιστική και έντονη, γύρω από τα μεγάλα θέματα που παραμένουν εκκρεμή στην Ευρώπη. Πρόκειται για μια συζήτηση που διεξάγεται μεταξύ πολιτικών οικογενειών και υπηκόων διαφόρων κρατών μελών. Και ας μου επιτρέψει ο κ. Πρόεδρος να κάνω μια διόρθωση: εδώ δεν υπάρχουν μεγάλες και μικρές χώρες. Εδώ είμαστε όλοι μικροί διότι στο παρελθόν εκείνο που έκαναν οι χώρες που θεωρούνταν μεγάλες στην Ευρώπη ήταν να προσπαθούν να επιβάλουν την ηγεμονία τους δια της βίας. Εδώ είμαστε όλοι ανάμεσα σε χώρες που είναι μικρές, κυρίως ενόψει της πρόκλησης της παγκοσμιοποίησης. Πιστεύω ότι αυτό θα έπρεπε να αποτελεί σημαντικό στοιχείο της συμβίωσής μας.
<P>
Στη συζήτηση που διεξάγεται στο Ευρωπαϊκό Κοινοβούλιο παίζουν ρόλο πολιτικές οικογένειες, πολίτες διαφόρων κρατών, ποικίλα συμφέροντα και προκαταλήψεις και αυτό επιτρέπει να αντιλαμβανόμαστε πότε αγγίζουμε ένα ευαίσθητο θέμα και πότε οφείλουμε να προσέχουμε σε σχέση με τα όσα πράττουμε. Κατά συνέπεια, πρόκειται για μια σημαντική συζήτηση και για μια υιοθέτηση θέσης που πιστεύω πως το Συμβούλιο πρέπει να λάβει υπόψη.
<P>
Δεύτερον, κύριε Προεδρεύων του Συμβουλίου, κύριε Επίτροπε, πιστεύω ότι οφείλουμε επίσης να επιχειρήσουμε να προσδώσουμε μια διάσταση οράματος και ιδεών σε αυτή τη συζήτηση. Ανέκαθεν εναντιωνόμουν στην αντίληψη ότι πρέπει να ασχοληθούμε με τα "παραλειπόμενα" του Αμστερνταμ. Τα υπόλοιπα πετιούνται στα σκουπίδια. Εδώ πρόκειται για πρόδηλες και βασικές προκλήσεις, που αναφέρονται και συνδέονται στο σύνολό τους με τη σύνθεση της Επιτροπής, τις εξουσίες του Προέδρου, τη διαβάθμιση ανάμεσα στα κράτη και με πολύ σημαντικά ζητήματα όπως οι ενισχυμένες συνεργασίες, η ψήφος κατά πλειοψηφία και με ένα θέμα άκρως αποφασιστικής σημασίας, τον Χάρτη των Θεμελιωδών Δικαιωμάτων. Και το λέω ιδιαίτερα μετά την κρίση που βιώσαμε σε ένα κράτος μέλος με την παρουσία ενός κόμματος του οποίου οι θεμελιώδεις αξίες αντίκεινται στην κοινότητα αξιών που υπερασπιζόμαστε.
<P>
Και μια τελευταία σκέψη: ο Επίτροπος Barnier ανέφερε ότι προτού τελειώσουμε τη Διάσκεψη πρέπει να επιλύσουμε ορισμένα προβλήματα σε σχέση με τη διοικητική ιεραρχία. Πιστεύω, κύριε Πρόεδρε, ότι σε σχέση με την προβολή στην κοινή γνώμη αυτών που πράττουμε πρέπει να επιβεβαιώσουμε με σαφήνεια τις αρχές της δημοκρατίας και της διαφάνειας και επίσης τη διοικητική ιεραρχία. Δεν είναι δυνατόν, ενώ συζητούμε για αυτά, να υπάρχει ένα είδος τέρατος του Λοχ Νές που επανέρχεται κάθε μήνα στον Τύπο. Καταλαβαίνω τους δημοσιογράφους, δεν είναι όμως δυνατόν κάποιοι ανώνυμοι υπάλληλοι, που είναι αποτυχημένοι μανδαρίνοι παρά εκπρόσωποι, που μοιάζουν πραιτοριανοί, και που δεν διστάζουν να προβαίνουν σε ανώνυμες δηλώσεις στον Τύπο, να προκαλούν κρίσεις. Εδώ ο μοναδικός κίνδυνος που υπάρχει σε μια δημοκρατία είναι ο κίνδυνος στις εκλογές. Είναι ο κίνδυνος που διέτρεξε ο υπουργός Gama, ο Επίτροπος Barnier, και που διατρέξαμε όλοι εμείς. Παρά ταύτα, βρισκόμαστε στα κουτσομπολίστικα μέρη των Βρυξελλών, δημιουργώντας μια πραγματικότητα και κάποια κέντρα εξουσίας που δεν ανταποκρίνονται στις αρχές της δημοκρατίας και της διαφάνειας, αρχές που ακριβώς οφείλουμε να ενδυναμώσουμε σε αυτή την Διακυβερνητική Διάσκεψη. Πιστεύω πως είναι σημαντικό όλα τα θεσμικά όργανα να αντιμετωπίσουμε αυτό το θέμα με υπευθυνότητα. Αλλιώς, δεν θα πετύχουμε μια Διακυβερνητική Διάσκεψη που να διασφαλίζει επιτυχώς το μέλλον της Ένωσης.
<P>
(Χειροκροτήματα)

<SPEAKER ID=50 LANGUAGE="SV" NAME="Malmstrφm">
Κύριε Πρόεδρε, η ΕΕ βρίσκεται ενώπιον τεράστιων προκλήσεων. Σε ένα διάστημα μερικών, μόνο, ετών η Ένωση θα διευρυνθεί και θα έχει τον διπλάσιο, σχεδόν, αριθμό μελών. Θα τεθεί σε κυκλοφορία το ευρώ. Θα αποκτήσουμε μια πολιτική ασφάλειας άξια του ονόματός της, θα υλοποιηθούν διοικητικές μεταρρυθμίσεις και, ελπίζουμε ότι θα ξανακερδίσουμε ένα μέρος της χαμένης εμπιστοσύνης των πολιτών όσον αφορά το ευρωπαϊκό εγχείρημα.
<P>
Η Διακυβερνητική Διάσκεψη θα προετοιμάσει την ΕΕ για αυτές τις αλλαγές. Μας προσφέρει μια δυνατότητα να προσαρμόσουμε το έργο μας στα νέα κράτη μέλη και στα νέα εργασιακά καθήκοντα. Το ζητούμενο είναι να βρεθεί μια ισορροπία μεταξύ δημοκρατίας και αποτελεσματικότητας από τη μία και της διατήρησης της ιστορικής ισορροπίας μεταξύ μικρών και μεγάλων χωρών από την άλλη. Αυτά είναι τα ζητήματα που εξακολουθούν να υφίστανται μετά τη σύναψη της Συνθήκης του Αμστερνταμ. Είναι σημαντικό, σ' αυτές τις συζητήσεις, να μη χαθούμε σε τεχνικές λεπτομέρειες και να ξεχάσουμε τελείως τους στόχους, δηλαδή, περισσότερη διαφάνεια, αποτελεσματικότητα και σαφήνεια στην ΕΕ. Απαιτούνται θυσίες από όλους μας για να επιτευχθούν αυτοί οι στόχοι.
<P>
Δυστυχώς, φαίνεται ότι οι κυβερνήσεις έχουν ξεχάσει αυτούς τους στόχους. Η Διακυβερνητική Διάσκεψη κάνει περιορισμένα, μόνο, βήματα προόδου, κάτι που δεν αποτελεί σφάλμα της πορτογαλικής Προεδρίας. Κατά πάσα πιθανότητα, θα γίνει αυτό που συνήθως γίνεται, δηλαδή, τελευταία στιγμή την τελευταία ημέρα θα οδηγηθούμε σε έναν συμβιβασμό με τον οποίο κανείς δεν είναι στην ουσία ικανοποιημένος. Ήδη γίνεται λόγος για την επόμενη διακυβερνητική διάσκεψη, η οποία θα αντιμετωπίσει τότε τα μεγάλα ζητήματα. Τα έχουμε ακούσει και άλλες φορές. Αρχίζουμε να έχουμε πληθωρισμό μισοτελειωμένων διακυβερνητικών διασκέψεων. Οι προσδοκίες των πολιτών είναι πολύ μεγαλύτερες και ο χρόνος που έχουμε είναι πολύ λίγος. Γι' αυτό, πρέπει να αρπάξουμε τώρα την ευκαιρία. Η ΕΕ πρέπει να αλλάξει έτσι όπως εμείς οι φιλελεύθεροι ζητάμε, δηλαδή, προς την κατεύθυνση της διαφάνειας, της επίβλεψης, της απαίτησης σαφέστερης ανάληψης ευθύνης, της σαφέστερης κατανομής των αρμοδιοτήτων και ενός ενιαίου συντάγματος. Η ΕΕ πρέπει, απλούστατα, να γίνει περισσότερο φιλελεύθερη. Στην έκθεση περιλαμβάνονται πολλές από τις δικές μας προτάσεις τροπολογίας και εγώ τις στηρίζω πλην λίγων εξαιρέσεων.
<P>
Η ΕΕ βρίσκεται ενώπιον συναρπαστικών και ιστορικών προκλήσεων, οι οποίες πρέπει να μας εμπνεύσουν όλους να ριχτούμε στη δουλειά. Μπορούμε να δημιουργήσουμε κάτι μοναδικό, δηλαδή, μια δημοκρατική, ανταγωνιστική και ειρηνική συνεργασία η οποία θα εκτείνεται σε ολόκληρη την ήπειρο. Όμως, αυτή η εξέλιξη φαίνεται ότι αντί να γεννήσει ελπίδες και ενθουσιασμό, αντιθέτως, προκαλεί άγχος στις κυβερνήσεις. Αναρωτιέται κανείς πού πήγαν η πολιτική ηγεσία και τα οράματα.

<SPEAKER ID=51 LANGUAGE="DE" NAME="Voggenhuber">
 Κύριε Πρόεδρε, θέλω να εκφράσω στους εισηγητές Δημητρακόπουλο και Leinen την εκτίμησή μου. Θα ήθελα να τους διαβεβαιώσω ότι ο σκεπτικισμός μου και το ότι ενδεχομένως θα ψηφίσω κατά της έκθεσης δεν απευθύνονται σε αυτούς αλλά στο Σώμα που δεν διαθέτει τη δύναμη να αντιπαραθέσει στο Ευρωπαϊκό Συμβούλιο μια δική του εικόνα για το μέλλον της ευρωπαϊκής ολοκλήρωσης.
<P>
Από την άποψη της πολιτικής δύναμης ή υπό το φως σκέψεων συνταγματικού χαρακτήρα είναι σαφές αυτό που επιθυμεί το Συμβούλιο. Θέλει μιαν Ευρώπη με εκτελεστική εξουσία υπό την ηγεσία των εθνικών κυβερνήσεων, μιαν Ευρώπη παζάρι των εθνικών συμφερόντων. Θέλει να προβάλει τη συνεργασία των κυβερνήσεων ως το βασικό πρότυπο για την ευρωπαϊκή ολοκλήρωση. Το Ευρωπαϊκό Συμβούλιο θέλει μιαν Ευρώπη υπό την ηγεσία λιγοστών κρατών, μιαν Ευρώπη που να θυμίζει το διοικητήριο της Γαλλικής Επανάστασης, μια πολιτική ισορροπιών μεταξύ των κρατών της Κεντρικής Ευρώπης σύμφωνα με το πρότυπο του 19ου αιώνα. Το Συμβούλιο δεν βλέπει το δημοκρατικό έλλειμμα, αυτό που βλέπει είναι η έλλειψη αποτελεσματικότητας. Η κατανομή των εξουσιών, η δημοσιότητα της νομοθεσίας, ο κοινοβουλευτισμός, ο απεριόριστος νομικός έλεγχος από το Ευρωπαϊκό Δικαστήριο, δεσμευτικά θεμελιώδη δικαιώματα, η ενίσχυση των πρωταρχικών ευρωπαϊκών θεσμικών οργάνων - Επιτροπής, Κοινοβουλίου, Ευρωπαϊκού Δικαστηρίου - όλα αυτά δεν αποτελούν δικά του μελήματα.
<P>
Απέναντι σε αυτή τη στάση του Συμβουλίου θα πρέπει να αναζητηθούν τα καθήκοντα του Κοινοβουλίου και να αντιπαρατεθεί ένα όραμα. Το Κοινοβούλιο πρέπει να έχει το θάρρος να γίνει ο αντίπαλος του Συμβουλίου, όταν καθορίζεται το μέλλον της ευρωπαϊκής ολοκλήρωσης. Πρόκειται για το τεράστιο εγχείρημα της επανεφεύρεσης της δημοκρατίας στον υπερεθνικό χώρο, για το εγχείρημα - και τούτο αποτελεί ή θα έπρεπε να αποτελεί καθήκον του Κοινοβουλίου - να καταστεί η ευρωπαϊκή ενοποίηση res publica αλλά απέχουμε πολύ από αυτό.
<P>
Όταν ζητάτε τη συνταγματική διαδικασία, αλλά αρκείστε με μια διαίρεση των συνθηκών σε δύο μέρη, τότε η διαδικασία αυτή έχει ήδη τελειώσει. Όταν, χωρίς να ασκήσετε καμία κριτική αποδεχόσαστε το ότι το Συμβούλιο όχι μόνο αντιλαμβάνεται τον εαυτό του ως νόμιμο εκπρόσωπο των κρατών αλλά διεκδικεί επιπλέον μέσω της διπλής πλειοψηφίας την εκπροσώπηση των λαών και με αυτό τον τρόπο αφαιρεί από το Κοινοβούλιο τη νομιμοποίησή του, τότε απέχουμε πολύ από ·
<P>
(Ο Πρόεδρος διακόπτει τον ομιλητή)

<SPEAKER ID=52 LANGUAGE="SV" NAME="Sjφstedt">
Κύριε Πρόεδρε, αν υλοποιηθούν οι τροποποιήσεις της Συνθήκης, οι οποίες προτείνονται σ' αυτό το ψήφισμα που συζητάμε, τότε, η Ευρωπαϊκή Ένωση θα έκανε ένα καθοριστικό βήμα προς τη μετατροπή της σε ένα ομοσπονδιακό κράτος· ένα ομοσπονδιακό κράτος όπου όλα τα εθνικά κοινοβούλια θα χάσουν τον έλεγχο όλων, σχεδόν, των ουσιωδών πολιτικών τομέων. Η πρόταση περιέχει, πέραν του υπέρμετρου πολλαπλασιασμού των υπερεθνικών μορφών λήψης αποφάσεων, πολλές ποιοτικές αλλαγές που κινούνται στο πνεύμα της ομοσπονδοποίησης όπου εντάσσεται και η πρόταση για την κατάργηση του εθνικού δικαιώματος αρνησικυρίας κατά τη διαδικασία τροποποίησης μεγάλων τμημάτων της παρούσης Συνθήκης. Εδώ εντάσσεται επίσης και το αίτημα για μια ενιαία εκλογική περιφέρεια στις εκλογές για το Ευρωπαϊκό Κοινοβούλιο.
<P>
Είμαι πεπεισμένος ότι αυτή η μετατροπή της ΕΕ σε ένα ομοσπονδιακό κράτος είναι, από όλες τις απόψεις, ένα αδιέξοδο. Το μεγάλο πρόβλημα της ΕΕ σήμερα δεν είναι η έλλειψη συγκεντρωτικής εξουσίας, αλλά, η έλλειψη ουσιαστικής δημοκρατίας. Αντί περισσότερης υπερεθνικότητας, η Ένωση χρειάζεται μια δημοκρατική μεταρρύθμιση, η οποία θα συνεπάγεται τη δραματική μείωση της πολιτικής εξουσίας της Επιτροπής, της δημοσιοποίησης της νομοθετικής διαδικασίας στο Συμβούλιο και ότι τα εθνικά Κοινοβούλια θα αποκτήσουν ουσιαστική επιρροή.
<P>
Με τις τροποποιήσεις της Συνθήκης που προτείνονται στο ψήφισμα, η ΕΕ θα μεταβληθεί σε μια Ένωση στην οποία θα κυριαρχούσαν πλήρως τα μεγάλα κράτη μέλη. Με τη θέσπιση ενός συστήματος διπλών πλειοψηφιών στο Συμβούλιο Υπουργών, η δύναμη των μεγάλων χωρών θα αυξηθεί δραματικά. Επίσης, η δύναμή τους θα αυξηθεί εφόσον θα αυξηθεί η εκπροσώπησή τους στο Ευρωπαϊκό Κοινοβούλιο.
<P>
Σε μια διευρυμένη με επιπλέον δώδεκα κράτη ΕΕ και όπου στο Κοινοβούλιο θα κατανέμονται εφτακόσιες έδρες, όπως προτείνεται στο ψήφισμα, η Σουηδία θα λάβει δεκατρείς έδρες, η Φινλανδία εφτά και η Ιρλανδία πέντε, κάτι που συνεπάγεται ότι σημαντικές πολιτικές δυνάμεις σε πολλά κράτη μέλη δεν θα εκπροσωπούνται σε επίπεδο ΕΕ, κάτι που μας δίνει ακόμη μια εικόνα του ισχνού δημοκρατικού ερείσματος που θα είχε ένα τέτοιο Κοινοβούλιο.
<P>
Σε σύγκριση με άλλα ομοσπονδιακά κράτη, το "κράτος της ΕΕ" θα γίνει, μ' αυτό το μοντέλο, ασυνήθιστα συγκεντρωτικό όπου η προστασία των μικρών κρατών μελών θα ήταν ισχνή. Μπορεί να συγκρίνει κανείς με τις ΗΠΑ, όπου στη μία Βουλή, στο σύστημα με τις δύο Βουλές, η εκπροσώπηση είναι αναλογική, ενώ στην άλλη Βουλή είναι ισότιμη για όλες τις πολιτείες. Αντίθετα, στην ΕΕ, σύμφωνα με την πρόταση που συζητάμε τώρα, θα κυριαρχούσαν και στις δύο Βουλές οι μεγάλες χώρες.
<P>
Για όποιον θέλει να αλλάξει κάτι στη Νομισματική Ένωση, την ΟΝΕ, η δυνατότητα να το κάνει αυτό είναι τώρα που αλλάζει η Συνθήκη. Πολλοί εξ αριστερών υπέρμαχοι της ΟΝΕ έχουν επιχειρηματολογήσει υπέρ της ανάγκης τροποποίησης της νομισματικής ένωσης ώστε να τεθεί υπό δημοκρατικό έλεγχο η Κεντρική Τράπεζα και για να μην είναι νομισματικοί, μόνο, οι στόχοι της οικονομικής πολιτικής. Είναι περίεργο το γεγονός ότι αυτοί οι ίδιοι σιωπούν εντελώς τώρα και μόνο η Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών προτάσσει τώρα το αίτημα του εκδημοκρατισμού της Νομισματικής Ένωσης. Όπως, ίσως, έχετε αντιληφθεί θα καταψηφίσω αυτό το ψήφισμα ·
<P>
(Ο Πρόεδρος διακόπτει τον ομιλητή)

<SPEAKER ID=53 LANGUAGE="EN" NAME="Collins">
Κύριε Πρόεδρε, υποστηρίζω τη διεύρυνση της Ευρωπαϊκής Ένωσης, επειδή γνωρίζω ότι θα σταθεροποιήσει τις νέες δημοκρατίες της Ανατολικής και Κεντρικής Ευρώπης. Γνωρίζω ότι θα αυξήσει επίσης το μέγεθος της Ευρωπαϊκής Ένωσης ως εμπορικής ομάδας, γεγονός που, εν ευθέτω χρόνω, θα διασφαλίσει ότι η Ένωση θα καταστεί περισσότερο ανταγωνιστική ως οικονομική οντότητα.
<P>
Γνωρίζω ότι θα πρέπει να πραγματοποιηθεί μια μεταρρύθμιση στο εσωτερικό των υφιστάμενων ευρωπαϊκών θεσμικών οργάνων. Εντούτοις, οποιεσδήποτε αλλαγές πραγματοποιηθούν στις εσωτερικές διαδικασίες λήψης αποφάσεων πρέπει να είναι ισορροπημένες και δίκαιες. Δεν επιθυμούμε να δούμε μια Ευρωπαϊκή Ένωση δύο ταχυτήτων, όπου τα μεγαλύτερα κράτη μέλη θα επιβάλλουν τον ρυθμό εις βάρος των μικροτέρων κρατών μελών. Για παράδειγμα, η έκθεση την οποία συζητούμε σήμερα προτείνει ένα σύστημα περιτροπής για τη σύνθεση της Ευρωπαϊκής Επιτροπής. Αυτό σημαίνει ότι θα υποβιβασθεί το αυτονόητο δικαίωμα των μικροτέρων κρατών μελών για τον διορισμό ενός Επιτρόπου.
<P>
Δεν θεωρώ ότι αυτή είναι μια ιδιαίτερα λογική πρόταση. Τα 380 εκατομμύρια των πολιτών της Ένωσης έχουν κάποιους δεσμούς με την Επιτροπή. Αναμφίβολα, από την οπτική γωνία της Ιρλανδίας, οι Ιρλανδοί αναγνωρίζουν τη σημασία της Επιτροπής ως θεσμικού οργάνου στο πλαίσιο της Ευρωπαϊκής Ένωσης. Η Επιτροπή είναι ακόμη το θεσμικό όργανο που ελέγχει τις λειτουργίες της πολιτικής ανταγωνισμού, της Κοινής Γεωργικής Πολιτικής, της Κοινής Αλιευτικής Πολιτικής και της κοινής πολιτικής μεταφορών. Η Ένωση πρέπει να προσεγγίσει τους πολίτες της.
<P>
Θα πρέπει επίσης να ενθυμούμαστε ότι ορισμένα κράτη μέλη, συμπεριλαμβανομένης της χώρας μου, πρέπει να διεξαγάγουν δημοψήφισμα για οποιεσδήποτε τροποποιήσεις στη Συνθήκη, οι οποίες θα προκύψουν από την προσεχή ΔΚΔ. Η απώλεια του αυτονόητου δικαιώματος του διορισμού ενός Επιτρόπου είναι σίγουρα μια πρόταση που πολύ δύσκολα, εάν δεν απορριφθεί, θα γίνει αποδεκτή από το ιρλανδικό εκλογικό σώμα σε αυτό το δημοψήφισμα.
<P>
Θα ήθελα τώρα να επιστρέψω στο ζήτημα επέκτασης της ειδικής πλειοψηφίας στο πλαίσιο του συστήματος ψηφοφορίας του Ευρωπαϊκού Συμβουλίου. Το Συμβούλιο εκπροσωπεί τα συμφέροντα των κυβερνήσεων των 15 κρατών μελών στο θεσμικό πλαίσιο της Ένωσης, και, επί του παρόντος, βάσει των υφιστάμενων Συνθηκών της ΕΕ, απαιτείται ομοφωνία των 15 κρατών μελών για οποιεσδήποτε αλλαγές επιδιωχθούν εντός της Ένωσης στο φορολογικό ζήτημα. Η έκθεση που συζητούμε σήμερα επιδιώκει την επέκταση της ψηφοφορίας με ειδική πλειοψηφία για όλες τις νομοθετικές δραστηριότητες, εκτός από εκείνες που έχουν συνταγματικό χαρακτήρα. Θεωρώ ότι τα κράτη μέλη θα πρέπει να διατηρήσουν σε εθνικό επίπεδο το δικαίωμα αρνησικυρίας στα φορολογικά ζητήματα.
<P>
Το ιρλανδικό σύστημα φορολόγησης είναι καινοτόμο από πολλές απόψεις και έχει συμβάλει στους τωρινούς ρυθμούς ανάπτυξής μας. Δεν θεωρώ ότι η επέκταση της ψηφοφορίας με ειδική πλειοψηφία στα φορολογικά ζητήματα σε επίπεδο Ευρωπαϊκού Συμβουλίου συνιστά μια ιδιαίτερα ευπρόσδεκτη εξέλιξη.

<SPEAKER ID=54 LANGUAGE="NL" NAME="Van Dam">
Κύριε Πρόεδρε, μια βιβλική παραβολή λέει στον αναγνώστη να χτίζει το σπίτι του σε έναν βράχο. Ένα σπίτι χτισμένο στην άμμο, δεν έχει άλλωστε γερά θεμέλια. Το μήνυμα αυτής της παραβολής υπονοεί το υπόβαθρο της πίστης. Και όμως έπρεπε να σκεφτώ αυτήν την παραβολή κατά την συζήτηση της Διακυβερνητικής Επιτροπής. Οι συνεχιζόμενες προσπάθειες της πολιτικής ενοποίησης της Ευρώπη, μοιάζουν να έχουν χτιστεί σε αργή άμμο. Οι πολίτες της Ευρώπης άλλωστε δεν νοιώθουν Ευρωπαίοι και αυτό δεν πρόκειται να αλλάξει γρήγορα. Κι όμως, στην συζήτηση για το μέλλον της Ευρωπαϊκής Ένωσης αναφέρονται έννοιες όπως ευρωπαϊκή ιθαγένεια. Κάτι τέτοιο δεν υπάρχει καθόλου και συνεπώς πρόκειται για αργή άμμο!
<P>
Στην συζήτηση της Διακυβερνητικής Διάσκεψης παραμένει εκτός θεώρησης ο τελικός στόχος της ευρωπαϊκής συνεργασίας, το ίδιο και στην παρούσα εισήγηση. Τι θέλουμε να επιτύχουμε ως Ευρωπαϊκή Ένωση; Είμαι περίεργος για την άποψη του Συμβουλίου και της Επιτροπής επ' αυτού. Aν πράγματι υπάρχει ένα μελετημένο όραμα για τα θεμέλια της ευρωπαϊκής συνεργασίας, ο ευρωπαϊκός οίκος είναι σταθερότερος και μπορεί να αντέξει την κακοκαιρία. Συμμερίζομαι την μειοψηφούσα άποψη του βουλευτή Berthu της της Ομάδας UEN όπως έχει περιληφθεί σε αυτή την έκθεση. Σε αυτήν βρίσκουμε πράγματι ένα γερό θεμέλιο για την Ένωση, για την ακρίβεια το γεγονός ότι αποτελεί μια συνεργασία ανεξάρτητων κρατών, στα οποία την κύρια νομιμότητα διαθέτουν οι εθνικές δημοκρατίες.
<P>
Κατά την διεύρυνση πρέπει να είναι κεντρικό σημείο τα προς ένταξη κράτη μέλη να μπορούν να γίνουν πλήρη μέλη της Ένωσης. Η "υποβάθμιση" των προς ένταξη κρατών σε μέλη δεύτερης διαλογής δεν είναι δίκαια και έχει ανεπιθύμητες πολιτικές συνέπειες. Αντί της ιδέας των πολλαπλών ταχυτήτων, υποστηρίζω την άποψη να διεξάγουμε σε Ευρωπαϊκό επίπεδο μόνο τα βασικά καθήκοντα, δηλαδή σε χώρους διασυνοριακής πολιτικής.
<P>
Ένα άλλο ειδικό σημείο αφορά την Ευρωπαϊκή Επιτροπή. Αυτό το επίσημο συλλογικό όργανο δεν πρέπει στο μέλλον να έχει περισσότερα αλλά ούτε λιγότερα από 20 μέλη. Ενδεχομένως μπορούν κάποιοι συνδυασμοί κρατών να διαθέτουν έναν Ευρωπαίο Επίτροπο εκ περιτροπής.
<P>
Στηρίζω τη γραμμή της συναπόφασης του Ευρωπαϊκού Κοινοβουλίου σε όλες τις περιπτώσεις στις οποίες το Συμβούλιο αποφασίζει με ειδική πλειοψηφία. Αυτό βέβαια θα πρέπει να συνοδεύεται με έναν εις βάθος έλεγχο των εθνικών κοινοβουλίων των "ιδίων" υπουργών του Συμβουλίου.

<SPEAKER ID=55 LANGUAGE="DE" NAME="Sichrovsky">
 Κύριε Πρόεδρε, επίσης συγκλονισμένος για την εκ των προτέρων καταδίκη της Αυστρίας από τα 14 κράτη μέλη, καταδίκη που εξακολουθεί να υφίσταται, θα αναφερθώ στη γνωμοδότηση της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού η οποία παραπέμπει σε μερικούς πολύ σημαντικούς τομείς. Η ποικιλομορφία της πολιτισμικής παράδοσης στην Ευρώπη δεν αποτελεί μόνο ένα πολύχρωμο μωσαϊκό καλλιτεχνικών εκδηλώσεων αλλά ταυτόχρονα και έκφραση της πολιτισμικής, θρησκευτικής καθώς και της εθνικής πολυμορφίας, του συναισθήματος ότι ανήκει κανείς κάπου, ότι έχει πατρίδα.
<P>
Στις συζητήσεις του Κοινοβουλίου ο πολιτισμός θεωρήθηκε στο παρελθόν συχνά μόνο ως πηγή της τέχνης. Σημαίνει ωστόσο πολύ περισσότερα πράγματα και δεν μπορεί να διαχωριστεί από την ταυτότητα και την αυτοσυνείδηση μιας μειονότητας, άρα ούτε από τα δικαιώματα των ομάδων αυτών τα οποία πρέπει να αποτελούν αντικείμενο σεβασμού. Οι περισσότερες μειονότητες του ευρωπαϊκού χώρου αυτοπροσδιορίζονται μέσω της πολιτισμικής τους παράδοσης και θα είναι δυνατόν να τους παρασχεθεί η αντίστοιχη προστασία μόνο, εάν καταστήσουμε δυνατή την ένταξή τους στην κοινωνία της πλειονότητας, σεβόμενοι ταυτόχρονα τις δικές τους παραδόσεις. Για να αναγνωρίσουμε και να κατανοήσουμε τις παραδόσεις αυτές πρέπει να κάνουμε κάτι περισσότερο από την καταγραφή των διαφορών ως καθαρά λαογραφικά χαρακτηριστικά ή ως κατάλογο των διακρίσεων εις βάρος τους.
<P>
Όταν σήμερα μιλάμε τόσο συχνά για τους κινδύνους που ενέχει η παραβίαση των δικαιωμάτων των μειονοτήτων, δεν πρέπει να παραγνωρίζουμε ότι αυτή εκφράζεται πολύ συχνά και με πολιτισμικές διακρίσεις. Η συζήτηση σχετικά με τα ανθρώπινα δικαιώματα, την ξενοφοβία και τον ρατσισμό, ιδίως ενόψει της διαδικασίας διεύρυνσης δεν μπορεί να παρακάμψει το ότι πρέπει να δοθεί ένας νέος ορισμός του όρου πολιτισμός ή μάλλον να διευρυνθεί ο όρος αυτός. Ειδάλλως η κατάληξη θα είναι να επαναλαμβάνονται συνεχώς οι ίδιες κενές περιεχομένου λέξεις που σχεδόν κανένας δεν καταλαβαίνει πια σήμερα τι σημαίνουν.
<P>
H Σύνοδος για την κατάρτιση του Χάρτη Θεμελιωδών Δικαιωμάτων θα πρέπει να τα λάβει αυτά υπόψη στις εργασίες της. Ο ορισμός και η εκ νέου επεξεργασία του όρου πολιτισμός μιας μειονότητας θα πρέπει να προσδώσουν νέες διαστάσεις στην τόσο σημαντική βάση σχηματισμού ταυτότητας και ο τομέας του πολιτισμού εντός της ΕΕ θα πρέπει να πάψει πια να θεωρείται μόνο συμπληρωματική διακόσμηση των κατά τα άλλα τόσο σημαντικών ευθυνών.
<P>
(Χειροκροτήματα)

<SPEAKER ID=56 LANGUAGE="EN" NAME="Beazley">
Κύριε Πρόεδρε, κύριε Επίτροπε, αντιμετωπίζουμε μια ουσιαστική δυσκολία στο εγχείρημα που λαμβάνουμε μέρος: να διατηρήσουμε την ισορροπία μεταξύ της διεύρυνσης της ΕΕ και της μεταρρύθμισης των θεσμικών οργάνων ώστε να καταστήσουμε εφικτή την εν λόγω διεύρυνση. Οι Συντηρητικοί βρετανοί βουλευτές του ΕΚ δεν μπορούν να αποδεχθούν την έκθεση, βάσει του μακροσκελούς καταλόγου συμπληρωματικών θεμάτων που δεν βρίσκονται στην ημερήσια διάταξη της ΔΚΔ.
<P>
Μας προκαλούν ανησυχία οι προτάσεις για την καθιέρωση ενός συνταγματικού χαρακτήρα της Ένωσης, οι προτάσεις για την ενσωμάτωση του Χάρτη των Θεμελιωδών Δικαιωμάτων στη Συνθήκη, η σταδιακή άμβλυνση της διάκρισης μεταξύ του πρώτου και δεύτερου πυλώνα, η πρόταση ότι το Συμβούλιο θα πρέπει να υιοθετήσει με ειδική πλειοψηφία τις γενικές κατευθύνσεις για τις πολιτικές που αφορούν τον οικονομικό τομέα, την απασχόληση και την κοινωνική σύγκλιση. Αυτά είναι μόνο μερικά παραδείγματα των πολύπλοκων και αμφιλεγόμενων ζητημάτων που εγείρονται.
<P>
Υπερφορτώνουμε τον κατάλογο των επιθυμιών μας για τη ΔΚΔ. Ο μεγάλος κίνδυνος, εάν εγγράφονταν όλα αυτά τα επιπλέον θέματα στην ημερήσια διάταξη, είναι ότι αναπόφευκτα θα χάσουμε την προθεσμία του Δεκεμβρίου 2000 για την ολοκλήρωσή της. Ποιο θα είναι όμως το αποτέλεσμα για υποψήφιες χώρες, όπως η Πολωνία και η Ουγγαρία, των οποίων οι αρχηγοί των κυβερνήσεων έχουν εκφράσει ήδη την ανησυχία τους για το χρονοδιάγραμμα;
<P>
Θεωρούμε ότι η ΔΚΔ πρέπει να επικεντρωθεί στις ουσιαστικές θεσμικές μεταρρυθμίσεις. Πρέπει να διασφαλίσει ότι θα τηρηθεί η προθεσμία ώστε να καταστεί εφικτή η συμπερίληψη στο πρώτο κύμα διεύρυνσης των χωρών της Κεντρικής και Ανατολικής Ευρώπης μέχρι το 2004 και να συνεχίσει οποιεσδήποτε περαιτέρω αναγκαίες μεταρρυθμίσεις με την πλήρη συμμετοχή των νέων εταίρων μας. Εάν η ΕΕ καθυστερήσει υπερβολικά τη διεύρυνση, θα είναι ενδεχομένως πολύ πιο δύσκολη, ή αδύνατη, η προσχώρηση ορισμένων υποψηφίων χωρών εντός του προβλεπόμενου χρονοδιαγράμματος. Ο Προεδρεύων του Συμβουλίου εξέφρασε ορισμένες από αυτές τις ανησυχίες στην ομιλία του.
<P>
Ο Επίτροπος Barnier δήλωσε κατά την ομιλία του ότι ο σκοπός είναι να έχουν επιτυχία οι μεταρρυθμίσεις και όχι να ολοκληρωθούν οπωσδήποτε. Ορισμένοι δηλώνουν ότι αυτή είναι η τελευταία ευκαιρία για μεταρρυθμίσεις. Θεωρώ ότι αυτός ο συλλογισμός αδικεί εν μέρει τις εκπληκτικές μεταρρυθμίσεις που έχουν πραγματοποιήσει πολλές από τις υποψήφιες χώρες τα τελευταία 9-10 χρόνια, από τότε δηλαδή που ήταν μέλη του Συμφώνου της Βαρσοβίας ή προηγουμένως τμήμα της Σοβιετικής Ένωσης. Προτεραιότητά μας είναι η διεύρυνση. Δεν θα πρέπει να συγχέουμε ή να αντιστρέφουμε τις προτεραιότητές μας.

<SPEAKER ID=57 LANGUAGE="EN" NAME="Corbett">
Kύριε Πρόεδρε, η Ομάδα μου χαιρετίζει αυτή την έκθεση. Στέλνει ένα σαφές μήνυμα στη ΔΚΔ να είναι φιλόδοξη, να σκέπτεται μακροπρόθεσμα και όχι βραχυπρόθεσμα, να σκεφθεί πώς μια Ένωση με τον διπλάσιο σχεδόν αριθμό κρατών μελών από τον τωρινό μπορεί όντως να λειτουργήσει αποτελεσματικά και να αδράξει αυτή την ευκαιρία για να τροποποιήσει τις Συνθήκες, διότι οι μελλοντικές ΔΚΔ με τη συμμετοχή σχεδόν 30 κρατών θα έχουν ακόμη μεγαλύτερη δυσκολία από ό,τι τώρα να συμφωνήσουν για τις μεταρρυθμίσεις.
<P>
Η έκθεση παρουσιάζει φιλόδοξες προτάσεις, όπως θα ανέμενε κανείς από το Ευρωπαϊκό Κοινοβούλιο. Εάν τροποποιηθούν με τις τροπολογίες της Ομάδας μου, θα αποτελούν μια πολύ ισορροπημένη δέσμη προτάσεων, πολύ ισορροπημένη κυρίως σε ό,τι αφορά το λεπτό ζήτημα της ισορροπίας μεταξύ των μεγάλων και μικροτέρων κρατών μελών. Σε ό,τι αφορά φερ' ειπείν το μέγεθος της Επιτροπής, οι μέθοδοι που πιθανώς θα εγκριθούν αύριο θα παραπέμπουν είτε σε έναν Επίτροπο ανά κράτος μέλος είτε σε έναν μικρότερο αριθμό, έναν καθορισμένο αριθμό Επιτρόπων. Η Επιτροπή δεν μπορεί να συνεχίσει να διευρύνεται απεριόριστα. Στη δεύτερη περίπτωση θα υπάρξει ένα σύστημα περιτροπής, έτσι ώστε κάθε κράτος μέλος, μεγάλο ή μικρό, θα έχει ίσες ευκαιρίες να δει κάποιον υπήκοό του στο Σώμα των Επιτρόπων.
<P>
Ως προς το ζήτημα του μεγέθους του Ευρωπαϊκού Κοινοβουλίου, έχουμε επίσης βρει ένα σημείο ισορροπίας, με βάση έναν ελάχιστο αριθμό βουλευτών για κάθε κράτος μέλος. Βεβαίως, κάθε κράτος θα πρέπει να κάνει μια θυσία μετά τη διεύρυνση, αλλά ένας ελάχιστος αριθμός θα είναι εγγυημένος, με μια φθίνουσα αναλογικότητα εφεξής.
<P>
Συνεπώς, η έκθεση είναι ισορροπημένη και θεωρώ ότι μπορούμε να την επιδοκιμάσουμε. Είναι φιλόδοξη. Ορισμένοι δηλώνουν: "η ΔΚΔ δεν θα συμφωνήσει ποτέ για το τάδε ή το δείνα σημείο". Ωστόσο, εμείς δεν βρισκόμαστε στο Ευρωπαϊκό Κοινοβούλιο για να προσπαθούμε να μαντέψουμε το αποτέλεσμα της ΔΚΔ. Προσπαθούμε να την ενθαρρύνουμε να προχωρήσει προς μια συγκεκριμένη κατεύθυνση, προς μια πιο φιλόδοξη κατεύθυνση και να διασφαλίσουμε ότι θα έχουμε πράγματι μια Ένωση ικανή να λειτουργεί αποτελεσματικά όταν θα διευρυνθούμε σε σχεδόν 30 κράτη. Αυτό είναι ουσιαστικό για το μέλλον μας.

<SPEAKER ID=58 LANGUAGE="FR" NAME="Flesch">
Ευχαριστώ, κύριε Πρόεδρε. Η ΔΚΔ καλείται να συμβιβάσει τη διεύρυνση και την εμβάθυνση. Πρέπει κυρίως να επανεξετάσουμε τη διοργανική ισορροπία, την αντιπροσώπευση εντός της Επιτροπής και των άλλων θεσμικών οργάνων, τη στάθμιση των ψήφων και των τομέων που υπόκεινται στην ψηφοφορία με ειδική πλειοψηφία. Η ψηφοφορία με ομοφωνία πρέπει να εφαρμόζεται στις αποφάσεις συνταγματικού χαρακτήρα και θεμελιώδους φύσεως. Η στενότερη συνεργασία πρέπει να επιτρέψει να διαχειριστούμε την ποικιλομορφία και να αποφύγουμε την καθήλωση, χωρίς να θέσουμε υπό αμφισβήτηση τη θεμελιώδη διάρθρωση της Ένωσης.
<P>
Η έκθεση των συναδέλφων μας, τους οποίους θα ήθελα να συγχαρώ, γνώρισε σημαντικές βελτιώσεις στην πορεία των συζητήσεων. Ωστόσο, η μεταρρύθμιση που σκιαγραφείται δεν παύει να γίνεται κυρίως εις βάρος των μικρών κρατών μελών. Αυτό ισχύει ιδιαίτερα για τις διατάξεις σχετικά με τη σύνθεση και τη λειτουργία των θεσμικών οργάνων. Ένα Κοινοβούλιο όπου το κατώτατο όριο των τεσσάρων εδρών ανά κράτος μέλος, πράγμα που δεν επιτρέπει μια ισόρροπη αντιπροσώπευση των πολιτικών δυνάμεων, είναι απαράδεκτο. Ένα Συμβούλιο, στο εσωτερικό του οποίου οι κανόνες περί ειδικής πλειοψηφίας πρέπει εκ νέου να εξισορροπηθούν και ο προτεινόμενος τρόπος λειτουργίας του οποίου θα καταλήξει αναπόφευκτα στο μπλοκάρισμα και στην έλλειψη συνέπειας. Μια Επιτροπή, για την οποία ο κανόνας πρέπει να είναι ένα μέλος ανά κράτος μέλος.
<P>
Τέλος, επιτρέψτε μου να αναφερθώ στο ζήτημα της έδρας για να απευθύνω έκκληση να σεβαστούμε τον λόγο που έχουμε δώσει. Εξακολουθώ να εκπλήσσομαι που το Κοινοβούλιό μας, που θεωρεί τον εαυτό του πρωταθλητή στη δέσμευση για σεβασμό των δικαιωμάτων των μειονοτήτων όταν πρόκειται για τους άλλους, περιφρονεί αυτήν την προσέγγιση όταν πρέπει να αποφασίσει τη θεσμική αρχιτεκτονική του ίδιου του του οίκου.

<SPEAKER ID=59 LANGUAGE="EN" NAME="MacCormick">
Κύριε Πρόεδρε, εμείς από την πλευρά μας χαιρετίζουμε τη διεύρυνση της Ευρώπης και θα συμμετάσχουμε στη συζήτηση για τον τρόπο προετοιμασίας της. Το Σκωτικό Εθνικό Κόμμα, το οποίο εκπροσωπώ, δεσμεύεται στη γραπτή διακήρυξή του και στη γενική πολιτική του απέναντι στην ιδέα της Ευρώπης ως συνομοσπονδίας λαών, χωρών και περιφερειών, και όχι ως αφεαυτού κυρίαρχης ομοσπονδιακής ένωσης. Το στοιχείο αυτό είναι κοινό μεταξύ ημών και των κομμάτων της Ευρωπαϊκής Ελεύθερης Συμμαχίας και θα το λάβουμε υπόψη στον τρόπο που θα ψηφίσουμε.
<P>
Θέλω να επισύρω την προσοχή ειδικά στην τροπολογία αριθ. 138, στην αλληλεπίδρασή της με την παράγραφο 32 της έκθεσης Δημητρακόπουλου-Leinen. Σε ό,τι αφορά την πρότασή της για πανευρωπαϊκά ψηφοδέλτια υποψηφίων, εμείς στη Σκωτία - σε ένα μικρό έθνος στο εσωτερικό ενός μεγάλου κράτους μέλους - ανησυχούμε σοβαρά για την έμπρακτη εξαφάνιση της Σκωτίας ως διακριτής οντότητας εντός της Ένωσης. Το ίδιο θα συμβεί και με τη Χώρα των Βάσκων, τη Φλάνδρα, τη Γαλικία, την Ανδαλουσία και την Ουαλία. Η προοπτική μείωσης των βουλευτών μας στο Ευρωπαϊκό Κοινοβούλιο, σε συνδυασμό με την έλευση των νέων κρατών μελών που είναι μικρότερα σε πληθυσμό από τη Σκωτία ή την Ουαλία, και τα οποία θα αντιπροσωπεύονται πλήρως σε όλα τα θεσμικά όργανα της Ένωσης, θα αυξήσει ασφαλώς την πίεση και την αφοσίωση του λαού μας στην ιδέα της ανεξαρτησίας μας σε αυτή τη μεγάλη ευρωπαϊκή συνομοσπονδία.

<SPEAKER ID=60 NAME="Πρόεδρος">
Δεδομένου ότι έφθασε η Ώρα των Ψηφοφοριών, η συζήτηση διακόπτεται σε αυτό το σημείο· θα επαναληφθεί στις 15.00.

<CHAPTER ID=3>
ΨΗΦΟΦΟΡIΕΣ
<SPEAKER ID=61 NAME="Σύσταση για τη δεύτερη ανάγνωση, υπό μορφήν επιστολής, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την κοινή θέση η οποία καθορίστηκε από το Συμβούλιο για την έκδοση της απόφασης του Ευρωπαϊκού Κοινοβουλίου και του Συμβουλίου σχετικά με την εφαρμογή τεχνικών επιτόπιων  δειγματοληπτικών ερευνών περιοχών και τηλεσκόπησης στις γεωργικές στατιστικές για την περίοδο 1999-2003 (13300/1/1999 - C5-0065/2000 - 1998/0296(COD))">

<P>
(Ο Πρόεδρος κηρύσσει εγκριθείσα την κοινή θέση)
<P>

<P>
Απλοποιημένη διαδικασία χωρίς έκθεση:
<P>
Πρόταση οδηγίας του Ευρωπαϊκού Κοινοβουλίου και του Συμβουλίου περί τροποποίησης της οδηγίας 95/50/ΕΚ του Συμβουλίου σχετικά με την καθιέρωση ενιαίων διαδικασιών στον τομέα του ελέγχου των οδικών μεταφορών επικινδύνων εμπορευμάτων (COM(00)0106 - C5-0129/2000 - 2000/0044(COD)) (Επιτροπή Περιφερειακής Πολιτικής, Μεταφορών και Τουρισμού)
<P>
(Το Σώμα εγκρίνει την πρόταση της Επιτροπής)
<P>
Πρόταση απόφασης του Ευρωπαϊκού Κοινοβουλίου, του Συμβουλίου, της Επιτροπής, του Δικαστηρίου, του Ελεγκτικού Συνεδρίου, της Οικονομικής και Κοινωνικής Επιτροπής και της Επιτροπής των Περιφερειών, σχετικά με την οργάνωση και τη λειτουργία της Υπηρεσίας Επισήμων Εκδόσεων των Ευρωπαϊκών Κοινοτήτων (ΕΚ, ΕΚΑΧ, Ευρατόμ) (C5-0080/2000 - 2000/2043(ACI)) (Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού)
<P>
(Το Σώμα εγκρίνει την πρόταση της Επιτροπής)
<P>

<P>
Σύσταση για τη δεύτερη ανάγνωση (Α5-0071/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τα μέτρα που πρέπει να ληφθούν κατά των εκπομπών ρυπογόνων αερίων και σωματιδίων από κινητήρες προοριζόμενους για την πρόωση γεωργικών ή δασικών ελκυστήρων και για την τροποποίηση της οδηγίας 74/150/ΕΟΚ του Συμβουλίου (10323/1/1999 - C5-0225/1999 - 1998/0247 (COD) (εισηγητής: ο κ. Fitzsimons)
<P>
(Ο Πρόεδρος κηρύσσει εγκριθείσα την κοινή θέση)
<P>

<P>
Έκθεση (Α5-0102/2000) του κ. Lehne, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Δημοκρατίας της Φινλανδίας για την έκδοση απόφασης του Συμβουλίου περί ρυθμίσεων για τη συνεργασία μεταξύ των μονάδων χρηματοοικονομικών πληροφοριών των κρατών μελών όσον αφορά την ανταλλαγή πληροφοριών (11636/1999 - C5-0330/1999 - 1999/0824(CNS))
<P>
(Το Σώμα εγκρίνει το ψήφισμα νομοθετικού περιεχομένου)
<P>

<P>
Σύσταση για τη δεύτερη ανάγνωση (Α5-0083/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τη σκόπιμη ελευθέρωση γενετικώς τροποποιημένων οργανισμών στο περιβάλλον και την κατάργηση της οδηγίας 90/220/ΕΟΚ του Συμβουλίου (11216/1/1999 - C5-0012/2000 - 1998/0072(COD)) (εισηγητής: ο κ. Bowe)
<P>
Wallstrφm, Επιτροπή. (ΕΝ) Kύριε Πρόεδρε, όπως διευκρίνισα κατά τη χθεσινή συζήτηση, η Επιτροπή μπορεί να αποδεχθεί πλήρως τις τροπολογίες αριθ. 9, 17, 19, 29 και 47. Η Επιτροπή μπορεί επίσης να αποδεχθεί καταρχήν τις τροπολογίες αριθ. 1-4, 8, 11, 24, 35-38, 46, 48, 49 και 52, στο μέτρο που αποσαφηνίζουν την πρόθεση της Επιτροπής να καθιερώσει ένα αποτελεσματικό, διαφανές και ισορροπημένο ρυθμιστικό πλαίσιο για τους γενετικά τροποποιημένους οργανισμούς. Ορισμένες από αυτές τις τροπολογίες χρειάζεται μόνο να ευθυγραμμισθούν με τη νομική διατύπωση του κειμένου της οδηγίας και με το συνολικό νομοθετικό πλαίσιο.
<P>
Σε ό,τι αφορά άλλες τροπολογίες, όπως π.χ. αυτές που αφορούν τα γονίδια σήμανσης που εκφράζουν αντοχή στα αντιβιοτικά, η αρχή τους είναι πολιτικά αποδεκτή, αλλά το προτεινόμενο κείμενο ως έχει δεν φαίνεται να είναι το ενδεδειγμένο.
<P>
Η Επιτροπή δεν μπορεί να αποδεχθεί τις τροπολογίες αριθ. 5 έως 7, 10, 12-16, 18, 20-23, 25-28, 30-34, 39-45, 50 και 51. Σε ό,τι αφορά πιο συγκεκριμένα τις τροπολογίες αριθ. 22, 23 και 25, η Επιτροπή δεν μπορεί να τις αποδεχθεί ως έχουν, ωστόσο είναι πρόθυμη να εξετάσει πώς μπορούν να ληφθούν δεόντως υπόψη οι ανησυχίες που εκφράζουν.

<SPEAKER ID=62 LANGUAGE="DE" NAME="Liese">
 Κύριε Πρόεδρε, θέλω να απευθύνω μια ερώτηση στην Επιτροπή για να καταστεί στους συναδέλφους σαφές για ποιο πράγμα ψηφίζουμε. Έχω μπροστά μου την κοινή θέση του Συμβουλίου της 9ης Δεκεμβρίου 1999. Στο έγγραφο που μας υποβάλλει το Συμβούλιο διαβάζουμε ότι αυτή η κοινή θέση έγινε ομόφωνα αποδεκτή. Αν θυμάμαι καλά, τον Δεκέμβριο του 1999 είχαμε ακόμα τη φινλανδική Προεδρία και μια υπουργό Περιβάλλοντος που ανήκε στο κόμμα των Πρασίνων. Η πολιτική ένωση έγινε τον Ιούνιο του 1999 υπό γερμανική Προεδρία και επίσης με Πράσινο υπουργό Περιβάλλοντος. Έχω όμως μπερδευτεί λίγο, μια και οι Πράσινοι εδώ στο Σώμα ισχυρίζονται ότι η κοινή θέση είναι τόσο χαλαρή που πρέπει οπωσδήποτε να προστεθούν πολύ αυστηρότερα μέτρα. Για τον λόγο αυτό ήθελα να ρωτήσω εάν θα ψηφίσουμε πραγματικά για εκείνη την κοινή θέση για την οποία συμφώνησαν όλοι οι Πράσινοι υπουργοί Περιβάλλοντος, ή αν πρόκειται για κάποιο λάθος.
<P>
(Γέλια, χειροκροτήματα)

<SPEAKER ID=63 NAME="Πρόεδρος">
Ευχαριστώ, αγαπητέ συνάδελφε. Υπενθυμίζω ότι η συζήτηση έχει λήξει αλλά παρ' όλα αυτά δίνω το λόγο στην Επιτροπή αν επιθυμεί να προβεί σε κάποια συμπληρωματική διευκρίνιση.

<SPEAKER ID=64 NAME="Wallstrφm">
Αυτή είναι ακριβώς η κοινή θέση.

<SPEAKER ID=65 LANGUAGE="FR" NAME="Lannoye">
Κύριε Πρόεδρε, αφού μας ρωτά ο κ. Liese θα δεχθώ να του απαντήσω. Η Ομάδα των Πρασίνων δεν εξαρτάται από τις θέσεις των Πρασίνων υπουργών που εκπροσωπούνται στο Συμβούλιο Υπουργών Περιβάλλοντος. Έχουμε τη δυνατότητα ελεύθερης επιλογής. Αλλωστε θα ευχόμουν να ισχύει το ίδιο και για όλες τις πολιτικές παρατάξεις που βρίσκονται εδώ.
<P>
Αλλά η παρέμβασή μου είχε να κάνει ακριβώς με την ψηφοφορία επί της εν λόγω τροπολογίας, της τροπολογίας αριθ. 37. Είναι κατά τη γνώμη μου πάρα πολύ λογικό να ψηφίσουμε πρώτα επί της τροπολογίας αριθ. 11, πριν από την τροπολογία αριθ. 37, διότι η τροπολογία αριθ. 11 προχωρά περισσότερο από την τροπολογία αριθ. 37. Προτείνει μια ολική απαγόρευση των γονιδίων τα οποία εκφράζουν αντοχή στα αντιβιοτικά, πράγμα που δεν ισχύει για την τροπολογία αριθ. 37, εφόσον αφορά μόνον το τμήμα Γ της οδηγίας. Πιστεύω επομένως ότι είναι λογικό να ψηφίσουμε επί της τροπολογίας που απομακρύνεται περισσότερο από την αρχική θέση.

<SPEAKER ID=66 NAME="Πρόεδρος">
Κύριε Lannoye, ο εισηγητής εξέτασε αυτό το ζήτημα εχθές με τις αρμόδιες υπηρεσίες. Φαίνεται ότι δεν ακολουθεί τον δικό σας τρόπο σκέψης. Πράγματι, έχει τη γνώμη ότι τα στοιχεία που εισάγει η τροπολογία αριθ. 11 είναι τέτοια ώστε η τροπολογία να πρέπει να ψηφιστεί με διαφορετική σειρά από αυτήν που προτείνετε εσείς. Δεν μπορώ παρά να εκφράσω τη λύπη μου γι' αυτό.
<P>
Μετά την ψηφοφορία επί των τροπολογιών 38 και 49:
<P>
Πρόεδρος. Διακόπτουμε τώρα τις ψηφοφορίες και θα συνεχίσουμε μετά την πανηγυρική συνεδρίαση.
<P>
(Η συνεδρίαση, διακοπείσα στις 12.00 για τη διεξαγωγή της πανηγυρικής συνεδριάσεως, επαναλαμβάνεται στις 12.35)
<P>

<SPEAKER ID=67 LANGUAGE="DE" NAME="Roth-Behrendt">
 Κύριε Πρόεδρε, καταλαβαίνω πολύ καλά ότι η επίσκεψη ενός υψηλού εκπρόσωπου ενός κράτους αποτελεί τιμή για μας. Σας παρακαλώ παρ' όλα αυτά να θίξετε στην επόμενη συνεδρίαση του Προεδρείου κατά πόσο είναι εύλογο να διακόπτεται μια ψηφοφορία για την οποία απαιτείται ειδική πλειοψηφία και υπάρχουν ακόμα προς ψήφιση επτά ή οκτώ τροπολογίες. Σας παρακαλώ να το θίξετε αυτό στο Προεδρείο.
<P>
(Χειροκροτήματα)

<SPEAKER ID=68 NAME="Πρόεδρος">
Θα υποβάλω το ερώτημά σας πολύ ευχαρίστως, κυρία Roth-Behrendt, πιστέψτε με όμως, ήμουν δεσμευμένος από επιτακτικούς λόγους ανεξάρτητους της θελήσεώς μου.

<SPEAKER ID=69 NAME="Βowe">
Κύριε Πρόεδρε, ακριβώς πριν από την πανηγυρική συνεδρίαση διακόψατε πολύ ξαφνικά αυτή την ψηφοφορία. Με εξέπληξε αρκετά, και είμαι σίγουρος ότι το ίδιο συνέβη και σε πολλούς άλλους βουλευτές του Κοινοβουλίου, οι οποίοι κατά τη διάρκεια της πανηγυρικής συνεδρίασης εξέφρασαν την έκπληξή τους για τον τρόπο με τον οποίο διεκόπη η ψηφοφορία.
<P>
Μόλις διαπιστώσαμε ότι η πρώτη ψηφοφορία μετά την πανηγυρική συνεδρίαση απέτυχε να εξασφαλίσει την ειδική πλειοψηφία για λίγες μόνο ψήφους. Δεν αποδεικνύει αυτό εκείνο για το οποίο μιλάμε και την παρατήρηση που έκανε η κυρία Roth-Behrendt; Όταν έχουμε ψηφοφορίες με ειδική πλειοψηφία δεν πρέπει να διακόπτονται επ' ουδενί από την πανηγυρική συνεδρίαση.
<P>
Έλειπαν οκτώ ψήφοι. Μπορώ να σας διαβεβαιώσω, βάσει της εμπειρίας μου, ότι θα μπορούσαν να είχαν συμπληρωθεί έπειτα από τρία λεπτά. Είναι γελοίο να προβαίνουμε τώρα σε ψηφοφορίες με ειδική πλειοψηφία, όταν δεν δίνεται στους βουλευτές ένα λογικό χρονικό περιθώριο για να επιστρέψουν στο Σώμα. Ελπίζω να μπορέσετε να αντιμετωπίσετε αυτό το ζήτημα, κύριε Πρόεδρε.
<P>
(Χειροκροτήματα)

<SPEAKER ID=70 NAME="Πρόεδρος">
Κατανοώ απολύτως την άποψή σας, κύριε εισηγητά. Για να είμαι απόλυτα ειλικρινής, συμφωνώ μαζί σας. Αλλά ήμουν δεσμευμένος από υποχρεώσεις σχετικές με το πρωτόκολλο που, για μια ακόμα φορά, δυστυχώς υπερισχύουν έναντι των εργασιών μας. Πέρα από αυτό, είναι αλήθεια ότι η παρατήρησή σας είναι πάρα πολύ λογική και πιστεύω ότι το Προεδρείο πρέπει να τη λάβει υπόψη στο έπακρο.

<SPEAKER ID=71 LANGUAGE="FR" NAME="Lienemann">
Κύριε Πρόεδρε, θα ήθελα να σας υποβάλω μια ερώτηση σχετικά με τη μέθοδο. Έχω την εντύπωση ότι, συνήθως, όταν επαναλαμβάνεται η συνεδρίαση και όταν επαναλαμβάνεται η ψηφοφορία μετά από μια πανηγυρική συνεδρίαση, έχουμε κάποιους κώδωνες που ειδοποιούν τους συναδέλφους μας για το γεγονός ότι επαναλαμβάνεται η συνεδρίαση και επαναλαμβάνεται η ψηφοφορία. Δεν άκουσα να ηχούν αυτοί οι κώδωνες και θα ήθελα να σας ζητήσω να μου επιβεβαιώσετε τη μέθοδο που ακολουθείται ως προς αυτό το ζήτημα, διότι αυτό φαίνεται ότι έβλαψε την έκφραση της ψήφου του Σώματός μας.

<SPEAKER ID=72 NAME="Πρόεδρος">
Οι κώδωνες, αγαπητή κυρία, ηχούν συνήθως όταν έχει διακοπεί η συνεδρίαση και για να καλέσουν τους βουλευτές. Κάποιοι βουλευτές είχαν φύγει από το αμφιθέατρο, κάποιοι άλλοι είχαν μείνει. Είχα αναγγείλει ότι η ψηφοφορία θα επαναλαμβανόταν αμέσως μετά. Αναγραφόταν στα συνοπτικά πρακτικά και στην ημερήσια διάταξη. Έχω να κάνω επίσης, αγαπητή κυρία, και με αστάθμητους παράγοντες. Σας διαβεβαιώνω ότι όλες οι παρατηρήσεις σας θα διαβιβαστούν στο Προεδρείο. Είστε κι εσείς η ίδια μέλος του Προεδρείου. Πιστεύω ότι, από κοινού, θα κάνουμε τα πάντα για να εξελιχθούν οι κανόνες προς το καλύτερο.
<P>
(Ανάμικτες αντιδράσεις)

<SPEAKER ID=73 LANGUAGE="FR" NAME="Lipietz">
Κύριε Πρόεδρε, αν το πρόβλημα είναι ότι για να ηχήσουν τα κουδούνια πρέπει να επαναλαμβάνεται η συνεδρίαση, τότε είναι πολύ απλό. Προτείνω στον ασκούντα την προεδρία της συνεδρίασης να κάνει μια διακοπή της συνεδρίασης διάρκειας δύο λεπτών. Γιατί είναι απαράδεκτο ·
<P>
(Διαμαρτυρίες)
<P>
· για λόγους που έχουν να κάνουν μόνο και μόνο με το πρωτόκολλο ο αριθμός των παρόντων βουλευτών στην αίθουσα να έχει μειωθεί κατά 60 περίπου, πράγμα που καθιστά εξαιρετικά δύσκολη την έγκριση τροπολογιών που θα έχουν επιπτώσεις στην υγεία των Ευρωπαίων καταναλωτών για ολόκληρες γενιές.
<P>
(Χειροκροτήματα)

<SPEAKER ID=74 NAME="Πρόεδρος">
Γι' άλλη μια φορά, αγαπητέ συνάδελφε, δεν μπορώ να κάνω τίποτα άλλο παρά να διαπιστώσω την κατάσταση, να εκφράσω τη λύπη μου όπως κι εσείς και να σας προτείνω να συνεχίσουμε επιτέλους τη διεξαγωγή των ψηφοφοριών μας.
<P>
(Χειροκροτήματα)
<P>

<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε) 
<P>
Έκθεση (Α5-0088/2000) του κ. Παπαγιαννάκη, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη θέσπιση συστήματος αναγνώρισης και καταγραφής των βοοειδών και τη σήμανση του βοείου κρέατος και των προϊόντων με βάση το βόειο κρέας, και την κατάργηση του κανονισμού (ΕΚ) αριθ. 820/97 του Συμβουλίου (COM(1999) 487 - C5-0240/1999 - 1999/0204(COD))
<P>
(Το Σώμα εγκρίνει το ψήφισμα νομοθετικού περιεχομένου)
<P>
Kοινή πρόταση ψηφίσματος σχετικά με τη Σύνοδο Κορυφής της Λισσαβόνας
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0320/2000) των βουλευτών Suominen και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τα αποτελέσματα του έκτακτου Ευρωπαϊκού Συμβουλίου της 23ης και 24ης Μαρτίου 2000 στη Λισσαβόνα
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (B5-0322/2000) των βουλευτών Cox και Jensen, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τα αποτελέσματα του έκτακτου Ευρωπαϊκού Συμβουλίου της 23ης και 24ης Μαρτίου 2000 στη Λισσαβόνα
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0328/2000) των βουλευτών Le Pen και άλλων, εξ ονόματος της Ομάδας Τεχνικού Συντονισμού των Ανεξαρτήτων Βουλευτών, σχετικά με το Ευρωπαϊκό Συμβούλιο της Λισσαβόνας
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0329/2000) του βουλευτού Berniι, εξ ονόματος της Ομάδας για την Ευρώπη της Δημοκρατίας και της Διαφοράς, σχετικά με το έκτακτο Ευρωπαϊκό Συμβούλιο της 23ης και 24ης Μαρτίου με θέμα "απασχόληση, οικονομικές μεταρρυθμίσεις και κοινωνική συνοχή: προς μια Ευρώπη της καινοτομίας και της γνώσης"
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0331/2000) των βουλευτών Figueiredo και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με τα αποτελέσματα του έκτακτου Ευρωπαϊκού Συμβουλίου της Λισσαβόνας της 23ης και 24ης Μαρτίου
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0333/2000) των βουλευτών Queirσ και άλλων, εξ ονόματος της Ομάδας Ένωση για την Ευρώπη των Εθνών, σχετικά με τα αποτελέσματα του Ευρωπαϊκού Συμβουλίου της 23ης και 24ης Μαρτίου 2000
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0335/2000) των βουλευτών Flautre και άλλων, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, σχετικά με τα αποτελέσματα του Ευρωπαϊκού Συμβουλίου της Λισσαβόνας της 23ης και 24ης Μαρτίου 2000: συμπεράσματα της Προεδρίας
<P>
(Το Σώμα απορρίπτει την πρόταση ψηφίσματος)Πρόταση ψηφίσματος (Β5-0338/2000) του βουλευτού Goebbels, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τη σύνοδο του Ευρωπαϊκού Συμβουλίου (Λισσαβόνα, 23 και 24 Μαρτίου 2000)
<P>
(Το Σώμα απορρίπτει την πρόταση ψηφίσματος)
<P>
Κοινή πρόταση ψηφίσματος σχετικά με τη Διάσκεψη Κορυφής Αφρικής / Ευρώπης
<P>
Πριν από την ψηφοφορία

<SPEAKER ID=75 LANGUAGE="ES" NAME="Sauquillo Pιrez del Arco">
Κύριε Πρόεδρε, ένα λάθος παρείσφρησε σε αυτό το κοινό ψήφισμα για τη Διάσκεψη Κορυφής Ευρωπαϊκής Ένωσης - Αφρικής, στις παραγράφους 15, 17 και 18. Στην παράγραφο 15, αντί να αναφέρει "ο ΟΑΕ" πρέπει να αναφέρει "τα αφρικανικά κράτη" . Στην παράγραφο 17, αντί του "ο ΟΑΕ" πρέπει να αναφέρει "η Αφρική" . Και στην παράγραφο 18 πρέπει η φράση "μέλη του ΟΑΕ" να αντικατασταθεί από το "Αφρικανοί" .
<P>
(Το Σώμα συμφωνεί να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ - Ψήφισμα σχετικά με την αρχή της προσθετικότητας

<SPEAKER ID=76 LANGUAGE="EN" NAME="MacCormick">
Κύριε Πρόεδρε, θα ήθελα να προβώ στην ακόλουθη αιτιολόγηση της ψήφου μου αναφορικά με τη συζήτηση για την προσθετικότητα. Θα ήθελα να υπογραμμίσω ιδιαίτερα το σημείο της πρότασης ψηφίσματος που αναφέρει πως το Κοινοβούλιο επιδοκιμάζει πλήρως τη δήλωση της Επιτροπής ότι το πνεύμα της προσθετικότητας, καθώς και το γράμμα του νόμου αντιπροσωπεύει θεμελιώδη παράγοντα, και ότι είναι ζωτικής σημασίας να διασφαλισθεί πως τα προγράμματα θα έχουν τον μέγιστο αντίκτυπο στους απλούς πολίτες. Υπό αυτό το πρίσμα, είναι απολύτως απαράδεκτο η υφιστάμενη πολιτική να επιτρέπει στα κράτη μέλη, έπειτα από την υποβολή των περιφερειακών σχεδίων να ανακατανέμουν στο εσωτερικό τους τις πιστώσεις, και παρόλα αυτά να συμμορφώνονται τυπικά με την αρχή της προσθετικότητας, ενώ περιφρονούν το πνεύμα της. Αυτό το ζήτημα χρήζει επείγουσας αναθεώρησης από την Επιτροπή.
<P>
Έπειτα από τη συζήτηση - στην πραγματικότητα χθες - έλαβα μια πολύ ευγενική και χρήσιμη επιστολή από τον κ. Barnier, η οποία δείχνει ότι η Επιτροπή προσεγγίζει την άποψή μας επί του θέματος. Είμαι πολύ χαρούμενος γι' αυτό. Θα ήθελα να συγχαρώ τη συνάδελφό μου, κυρία Evans, που οργάνωσε αυτή τη θαυμάσια συζήτηση και πέτυχε σήμερα αυτό το υπέροχο αποτέλεσμα.

<SPEAKER ID=77 LANGUAGE="EN" NAME="Evans, Jillian">
Κύριε Πρόεδρε, είμαι ικανοποιημένη που το Κοινοβούλιο ενέκρινε αυτό το ψήφισμα, αναγνωρίζοντας το πρόβλημα που υπάρχει με την προσθετικότητα. Προσωπικά, εκπροσωπώ την Ουαλία, η οποία, εξαιτίας των πρακτικών της κυβέρνησης του Ηνωμένου Βασιλείου, δεν έχει λάβει, κι ούτε θα λάβει, τα κονδύλια που σκοπεύει να δαπανήσει η ΕΕ για την καταπολέμηση της φτώχειας πέραν των συνηθισμένων κυβερνητικών δαπανών, ακόμη και με την υπαγωγή της στο καθεστώς του Στόχου 1 για την τρέχουσα περίοδο του προγράμματος.
<P>
Όπως δήλωσε ο Επίτροπος Barnier, είναι εξίσου σημαντική η συμμόρφωση με το πνεύμα της προσθετικότητας όπως και με το γράμμα του νόμου. Ο Επίτροπος επιδοκίμασε επίσης τη δήλωση του Επιτρόπου Liikanen, ότι στο μέλλον η Επιτροπή θα πρέπει να είναι ιδιαίτερα προσεκτική σχετικά με τα ποσά των δαπανών που παρουσιάζουν τα κράτη μέλη, όταν υπάρχουν στοιχεία για μειωμένες δαπάνες σε μια δεδομένη περιοχή ή περιοχές.
<P>
Ευελπιστώ τώρα ότι τα κράτη μέλη θα συμμορφωθούν με τις επιθυμίες του Κοινοβουλίου και της Επιτροπής σε αυτό το θέμα, ώστε να διασφαλισθεί ότι δεν θα υπονομεύεται η αποτελεσματική στοχοθέτηση των διαρθρωτικών ταμείων στις φτωχότερες περιφέρειες.

<SPEAKER ID=78 NAME="McCarthy">
Η αντιπροσωπεία του Ευρωπαϊκού Κοινοβουλευτικού Εργατικού Κόμματος (ΕΡLP) υπερψήφισε το συμβιβαστικό ψήφισμα για την προσθετικότητα, διότι θεωρούμε ότι η αρχή της προσθετικότητας είναι ένας από τους πιο θεμελιώδεις πυλώνες για τις μεταρρυθμίσεις των διαρθρωτικών ταμείων, για τις οποίες ήμουν η εισηγήτρια του Κοινοβουλίου. Ωστόσο, θεωρώ ότι τμήματα αυτού του ψηφίσματος, αντί να αποσαφηνίζουν τους κανόνες, μόνο σύγχυση θα προκαλέσουν στο γενικό κοινό και πιο συγκεκριμένα στους χρηματοδοτούμενους φορείς. Η παράγραφος Α εξακολουθεί να συγχέει την αρχή της προσθετικότητας με την ξεχωριστή, αλλά εξίσου σημαντική αρχή της συγχρηματοδότησης. Η παράγραφος Ζ είναι ανακριβής. Δεν υπάρχει ρυθμιστική απαίτηση για τον έλεγχο της προσθετικότητας σε ετήσια βάση, αλλά όπως δηλώνεται στον κανονισμό, η απλούστευση προϋποθέτει τρεις ελέγχους για την προσθετικότητα κατά τη διάρκεια της προγραμματικής περιόδου.
<P>
Είναι άτοπο οι βουλευτές να προσπαθούν με αυτό το ψήφισμα να ξαναγράψουν κανονισμούς τους οποίους εγκρίναμε ομόφωνα στο Ευρωπαϊκό Κοινοβούλιο και οι οποίοι θα υποβληθούν σε αναθεώρηση το 2006. Περισσότερο απογοητευτικά είναι τα απροκάλυπτα κομματικά πολιτικά παιχνίδια στα οποία επιδόθηκαν οι βρετανοί βουλευτές κ. Davies, κ. Bradbourn και κυρία Evans με αυτό το ψήφισμα. Αυτό δεν πρόκειται να υπηρετήσει τα βέλτιστα συμφέροντα των φτωχότερων κοινοτήτων μας, με τη σκόπιμη παραπληροφόρηση και χειραγώγηση αυτής της συζήτησης για στενό κομματικό πολιτικό όφελος. Ο πραγματικός μας στόχος πρέπει να είναι ο σχεδιασμός και η παροχή της υποστήριξής μας για την επιτυχή εφαρμογή αυτών των πιστώσεων ώστε να βελτιωθούν οι προοπτικές της ζωής των ανθρώπων στις φτωχότερες περιφέρειές μας.
<P>
Το κόμμα μου δεσμεύεται απέναντι σε αυτόν τον στόχο και θα εργασθεί με τα άλλα κόμματα με εποικοδομητικό και θετικό τρόπο για να τον επιτύχει.
<P>
Γεωργικές στατιστικές για την περίοδο 1999-2003

<SPEAKER ID=79 LANGUAGE="IT" NAME="Fatuzzo">
Κύριε Πρόεδρε, σίγουρα είναι σημαντικό, και μάλιστα απαραίτητο, να ασχοληθεί η Ευρωπαϊκή Ένωση και με τον τομέα των στατιστικών. Συχνά, όμως, αυτή η ενασχόληση προκαλεί σοβαρότατες ζημιές σε ορισμένα κράτη της Ένωσής μας, όπως συνέβη με την πολιτική των ποσοστώσεων γάλατος που, σε πολλές περιοχές της Ευρώπης, είχαν πολύ αρνητικές επιπτώσεις. Πιστεύω ότι πρέπει να επαγρυπνούμε ώστε αυτές οι στατιστικές να γίνονται, και να γίνονται καλά, αλλά κυρίως θα ήθελα να εκμεταλλευτώ την ευκαιρία και με αφορμή αυτήν την αιτιολόγηση ψήφου σχετικά με τις στατιστικές, να καλέσω το Κοινοβούλιό μας, την Επιτροπή και το Συμβούλιο να αποφύγουν αυτό που συμβαίνει συχνά - ως συνέπεια της εφαρμογής των στατιστικών στις ποσοστώσεις γάλατος και στα γεωργικά προϊόντα, για παράδειγμα, εξαιτίας των οποίων τόσα μπορούν και τόσα δεν μπορούν να παραχθούν - τη σπατάλη δηλαδή πόρων που πραγματοποιείται με την καταστροφή των διατροφικών προϊόντων που υπερβαίνουν την προκαθορισμένη ποσότητα.
<P>
Έλεγχος των οδικών μεταφορών επικινδύνων εμπορευμάτων

<SPEAKER ID=80 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ αυτής της απόφασης γιατί είναι προφανές ότι πρέπει να υπάρχει συνεχής ρύθμιση της δραστηριότητας μεταφοράς επικίνδυνων εμπορευμάτων. Πρέπει να γίνει ότι είναι δυνατό ώστε ο αριθμός των προοριζόμενων για τη μεταφορά επικίνδυνων εμπορευμάτων οχημάτων, που διατρέχει τους δρόμους της Ευρώπης, να είναι ο μικρότερος. Πιστεύω ότι θα έπρεπε να προτιμήσουμε τη σιδηροδρομική μεταφορά, τη θαλάσσια μεταφορά και την αεροπορική μεταφορά και, κυρίως, να στηρίξουμε τη χρησιμοποίηση ηλικιωμένων ατόμων ως οδηγούς των οχημάτων, καθώς και στις δραστηριότητες μεταφοράς επικίνδυνων εμπορευμάτων. Οι νέοι, λόγω της μικρής τους εμπειρίας, υπόκεινται σίγουρα σε μεγαλύτερους κινδύνους συγκριτικά με τους ηλικιωμένους. Η εμπειρία των εργαζομένων που έχουν εξασκήσει αυτή τη δραστηριότητα για πολύ καιρό θα έπρεπε να προτιμάται, και θα έπρεπε κατά συνέπεια να ενισχυθεί η ένταξη ηλικιωμένων εργαζομένων σε όλες τις ιδιαιτέρως επικίνδυνες δραστηριότητες.
<P>
Σύσταση για τη δεύτερη ανάγνωση Bowe (A5-0083/2000)

<SPEAKER ID=81 LANGUAGE="DE" NAME="Breyer">
 Κύριε Πρόεδρε, το αποτέλεσμα της ψηφοφορίας ήταν πολύ απογοητευτικό για μας. Θεωρώ ντροπή που το Ευρωπαϊκό Κοινοβούλιο κάμφθηκε σε αποφασιστικής σημασίας σημεία υπό την πίεση του λόμπι της βιομηχανίας της βιοτεχνολογίας. Ήταν μαζική η εκστρατεία των τελευταίων εβδομάδων, αλλά θα ευχόμουν να επεδείκνυε το Κοινοβούλιο την υπευθυνότητα που είχε επιδείξει κατά την πρώτη ανάγνωση.
<P>
Θα αρχίσω με το σημείο που αφορά την ευθύνη. Είναι δίχως άλλο γελοίο, να γίνεται μόνο στο πλαίσιο μιας αιτιολογικής σκέψης έκκληση στην Επιτροπή να υποβάλει μέχρι το 2001 μια οδηγία περί περιβαλλοντικής ευθύνης. Γνωρίζουμε πολύ καλά ότι η Λευκή Βίβλος δεν πρόβλεπε καμία ασφάλιση αστικής ευθύνης και ότι αφορούσε μόνο περιοχές του δικτύου Natura-2000. Η βιομηχανία ισχυρίζεται μεν ότι τα προϊόντα της βιοτεχνολογίας είναι ακίνδυνα, ότι δεν περιέχουν κινδύνους, αλλά εγώ δεν μπορώ να καταλάβω γιατί εδώ λύγισε η πλειοψηφία των βουλευτών και επέτρεψε στη βιομηχανία να εξακολουθεί να ξεφεύγει και να μην αναλαμβάνει ευθύνες.
<P>
Το δεύτερο σημείο αφορά τα αντιβιοτικά. Ένα τόσο πλαδαρό αίτημα δεν ανταποκρίνεται καθόλου στα συμφέροντα των καταναλωτών. Όλοι οι επιστήμονες προειδοποιούν ότι οι παθογόνοι οργανισμοί που προσβάλλουν ανθρώπους και ζώα γίνονται όλο και πιο ανθεκτικοί και ζητούν την άμεση απομάκρυνση από ΓΤΟ με γονίδια που εκφράζουν αντοχή σε αντιβιοτικά. Το Κοινοβούλιο το ανέβαλε και πάλι, και πάλι δεν έδωσε σημασία σε αυτά τα μεγάλα προβλήματα - είναι ντροπή!
<P>
Το ίδιο ισχύει και για το σημείο που αφορά τη γενετική ρύπανση. Είναι βέβαια γελοίο το αίτημα να λαμβάνεται απλά υπόψη το συγκεκριμένο πρόβλημα, καθότι αυτό ακριβώς προβλέπει η αξιολόγηση περιβαλλοντικού κινδύνου. Το αρχικό αίτημα του Κοινοβουλίου ζητούσε να υποχρεωθούν τα κράτη μέλη και η Επιτροπή να λάβουν μέτρα. Το Κοινοβούλιο λύγισε και σε αυτό το σημείο.
<P>
Θεωρώ ότι η σημερινή είναι μια μαύρη ημέρα για την προστασία των καταναλωτών και το μόνο που μπορώ να ελπίζω είναι ότι η ψηφοφορία αυτή θα αποβεί αρνητική για τη βιομηχανία. Ελπίζω ότι οι καταναλωτές θα συνεχίσουν να δείχνουν κόκκινη κάρτα στα τρόφιμα που παράγονται με τη βοήθεια της βιοτεχνολογίας, δεδομένου ότι είναι απαράδεκτο το ότι επιτρέψαμε στη βιομηχανία να ξεφύγει από την ανάληψη ευθυνών.

<SPEAKER ID=82 LANGUAGE="IT" NAME="Fatuzzo">
Κύριε Πρόεδρε, πιστεύω ότι δεν πρέπει να ωρυόμαστε και τόσο πολύ και ότι, όσον αφορά τους γενετικά τροποποιημένους οργανισμούς, δεν πρέπει να παρεμποδίσουμε με έναν υπερβολικό αριθμό κανονιστικών ρυθμίσεων την επιστήμη, από τη στιγμή μάλιστα που κανένας και ποτέ δεν κατάφερε να περιορίσει. Έμαθα ότι βαδίζουμε προς την ανακάλυψη του γονιδίου που επιμηκύνει τη ζωή μας, τη ζωή των ανθρώπων, και έχω μια μικρή ανησυχία ότι πρόκειται να τεθούν πάρα πολλοί περιορισμοί στις επιστημονικές έρευνες και στη χρησιμοποίηση των γενετικά τροποποιημένων οργανισμών. Δεν θα ήθελα σε λίγο καιρό, όταν θα έχει ανακαλυφθεί αυτό το γονίδιο, να αποφασίσει το Κοινοβούλιο να μη θέσει σε κυκλοφορία τους γενετικά τροποποιημένους οργανισμούς, εμάς τους ίδιους δηλαδή, που θα μπορούσαμε ίσως τελικά να ζήσουμε περισσότερο και με καλύτερη υγεία. Για το λόγο αυτό, για το συμφέρον των ηλικιωμένων, θα προτιμούσα να υπάρχουν λιγότερες κανονιστικές ρυθμίσεις για τους ΓΤΟ.

<SPEAKER ID=83 LANGUAGE="FR" NAME="Isler Bιguin">
Κύριε Πρόεδρε, θα ήθελα να προβώ σε μια προφορική αιτιολόγηση ψήφου διότι, αυτό που συνέβη πριν από λίγο, για μια ακόμα φορά, είναι μάλλον ατυχές για το Κοινοβούλιό μας. Πράγματι, καταναλωτές, οργανώσεις, όλα τα άτομα που ανησυχούν για το περιβάλλον, για την υγεία, για τους κινδύνους που καραδοκούν από τους ΓΤΟ που είναι διασκορπισμένοι στο περιβάλλον, ανέμεναν ένα ισχυρό μήνυμα από το Ευρωπαϊκό Κοινοβούλιο.
<P>
Για μια ακόμα φορά σκύψαμε απλούστατα το κεφάλι μπροστά στις ομάδες πίεσης των οπαδών των ΓΤΟ, υπό το πρόσχημα ότι η επιστήμη θα βοηθήσει τον κόσμο να ζει καλύτερα. Γνωρίζουμε πολύ καλά ότι δεν υπάρχει σήμερα καμία τοξικολογική μελέτη για την αξιολόγηση των επιπτώσεων της ελευθέρωσης ΓΤΟ στο περιβάλλον. Επομένως δεν μπορούμε παρά να εκφράσουμε τη λύπη μας για το γεγονός ότι οι τροπολογίες που προχωρούσαν πολύ περισσότερο, που επέτρεπαν ακριβώς να κάνουμε προβλέψεις ως προς τις συνέπειες των ΓΤΟ στη φύση, δεν υιοθετήθηκαν.
<P>
Επομένως, θα ήθελα να καταγγείλω σε αυτό το σημείο, κύριε Πρόεδρε, τον κατά κάποιο τρόπο συμβιβασμό που έλαβε χώρα ανάμεσα στις μεγάλες πολιτικές ομάδες, έναντι αυτού που περίμεναν από εμάς οι καταναλωτές και οι ενώσεις, καθώς και όλες εκείνες και όλοι εκείνοι που εμπιστεύθηκαν το Ευρωπαϊκό Κοινοβούλιο και που περιμένουν ισχυρές θέσεις από τους βουλευτές μας.

<SPEAKER ID=84 NAME="Ahern">
Το Ευρωπαϊκό Κοινοβούλιο θα ψηφίσει στις 12 Απριλίου για την έγκριση μια νέας οδηγίας αναφορικά με τη σκόπιμη ελευθέρωση γενετικώς τροποποιημένων οργανισμών (ΓΤΟ). Διακυβεύονται μείζονα ζητήματα στο εν λόγω θέμα.
<P>
Έχει έρθει η στιγμή όσοι εμπλέκονται στη σκόπιμη ελευθέρωση γενετικώς τροποποιημένων οργανισμών στο περιβάλλον να καταστούν νομικά υπεύθυνοι για τις βλάβες στην ανθρώπινη υγεία και στο περιβάλλον. Θα πρέπει να φέρουν την ευθύνη για οποιαδήποτε βλάβη προκληθεί από τέτοιες ελευθερώσεις και θα πρέπει να απαιτηθεί από αυτούς να προβούν σε ασφάλιση αστικής ευθύνης, όπως κάθε οδηγός πρέπει να κάνει ασφάλιση αστικής ευθύνης για την περίπτωση που σκοτώσει ή τραυματίσει κάποιον άλλον άνθρωπο. Διατυπώθηκε το επιχείρημα ότι αυτό το ζήτημα πρέπει αντίθετα να καλυφθεί από οριζόντια νομοθεσία. Αξίζει ωστόσο να σημειώσουμε ότι ακούμε αυτό το επιχείρημα από την εποχή των συζητήσεων για την οδηγία 90/220/ΕΟΚ που πρωτοξεκίνησαν το 1989. Τότε, η Επιτροπή υποσχέθηκε ότι η αστική ευθύνη για τις περιβαλλοντικές βλάβες που θα προκαλέσουν οι ΓΤΟ θα καλυπτόταν από οριζόντια νομοθεσία. Ωστόσο, περιμένουμε περισσότερα από 10 χρόνια τώρα για να εκπληρωθεί αυτή η υπόσχεση.
<P>
Πρέπει να εγκρίνουμε μια άμεση και κατηγορηματική απαγόρευση της χρήσης γονιδίων αντοχής στα αντιβιοτικά. Πολλοί επιστήμονες και οργανισμοί, όπως το Ινστιτούτο Pasteur και ο Βρετανικός Ιατρικός Σύλλογος, ζήτησαν να απαγορευθεί η χρήση γονιδίων σήμανσης που εκφράζουν αντοχή στα αντιβιοτικά, τα οποία δεν επιτελούν κάποια σχετική λειτουργία στα φυτά και επομένως είναι εντελώς περιττά.
<P>
Στην κοινή θέση, τα γονίδια αντοχής στα αντιβιοτικά απλώς "θα εξαλειφθούν σταδιακά" στο μέλλον, και μόνο εάν "ενδέχεται να έχουν αρνητικές επιπτώσεις για την ανθρώπινη υγεία και το περιβάλλον". Αυτό σημαίνει ότι τα ανθεκτικά στα αντιβιοτικά προϊόντα που έχουν ήδη εγκριθεί θα παραμείνουν. Υπάρχουν πολλές διαθέσιμες λιγότερο επιβλαβείς μορφές γονιδίων σήμανσης, και εμπίπτει στην κοινοτική πολιτική να απαγορεύσει κάθε περιττή χρήση αντιβιοτικών εάν υπάρχει κίνδυνος για την υγεία των ανθρώπων ή των ζώων. Η οδηγία θα πρέπει να λάβει σαφή θέση και να επιμείνει ότι η χρήση αυτών των γονιδίων σήμανσης σταματά τώρα.
<P>
Ο κλάδος της φαρμακοβιομηχανίας επιθυμεί πλήρη εξαίρεση από το πεδίο εφαρμογής της οδηγίας. Η Επιτροπή Περιβάλλοντος ενέκρινε δύο αντιφατικές τροπολογίες, μία για πλήρη εξαίρεση και μία η οποία καθιστά αυστηρότερη την πολιτική της κοινής θέσης για υπό όρους εξαίρεση με όλες τις συνήθεις διατάξεις περί περιβαλλοντικού κινδύνου. Είναι απαράδεκτο να μπορέσει να επιτραπεί η εξαίρεση του εν λόγω κλάδου, εκτός εάν ισχύσουν οι διατάξεις περί περιβαλλοντικού κινδύνου.

<SPEAKER ID=85 NAME="Berthu">
Η ψήφιση σε δεύτερη ανάγνωση των τροπολογιών πάνω στο σχέδιο οδηγίας σχετικά με τις διαδικασίες έγκρισης γενετικά τροποποιημένων οργανισμών (ΓΤΟ), όπως διεξήχθη πριν από λίγο, μοιάζει εξαιρετικά απογοητευτική.
<P>
Βεβαίως, γνωρίζουμε ήδη από την πρώτη ανάγνωση ότι η αρχή μιας απαγόρευσης των ΓΤΟ ή τουλάχιστον μιας αναστολής με προορισμό να καταστεί δυνατή η διεξαγωγή περισσότερο διεξοδικών μελετών απορρίφθηκε. Αλλά θα μπορούσαμε να περιμένουμε τουλάχιστον από το Ευρωπαϊκό Κοινοβούλιο να αποφασίσει τώρα την θέσπιση σοβαρών μηχανισμών προστασίας υπέρ των καταναλωτών.
<P>
Όμως τίποτα τέτοιο δεν έγινε. Σχετικά με τρία σημαντικότατα σημεία, το Ευρωπαϊκό Κοινοβούλιο παραδέχτηκε την ήττα του, πριν από λίγο, σε συνθήκες που κατά τη γνώμη μου ήταν επονείδιστες:
<P>
όσον αφορά την απαγόρευση της ελευθέρωσης ΓΤΟ που περιέχουν γονίδια τα οποία εκφράζουν αντοχή στα αντιβιοτικά: οι τροπολογίες αριθ, 11 και 37, που ζητούσαν αυτοί οι ΓΤΟ να μην ελευθερώνονται στο περιβάλλον, απορρίφθηκαν. Αντί γι' αυτές, ψηφίστηκε μια τροπολογία η οποία ζητά απλούστατα να δοθεί ιδιαίτερη προσοχή στο πρόβλημα αυτό προκειμένου να εντοπιστούν και να εξαλειφθούν προοδευτικά μέχρι το 2005 τα γονίδια που εκφράζουν αντοχή στα αντιβιοτικά που περιέχονται στους ΓΤΟ και που μπορεί να έχουν αρνητικές επιπτώσεις στην ανθρώπινη υγεία και το περιβάλλον·
<P>
όσον αφορά τον κίνδυνο ακούσιας μεταφοράς γονιδίων σε άλλους οργανισμούς: η τροπολογία αριθ. 12, η οποία ζητούσε να λαμβάνονται μέτρα για να εμποδίζονται τέτοιου είδους ακούσιες μεταφορές, δεν έγινε δεκτή. Αντί γι' αυτήν, ψηφίστηκε η τροπολογία αριθ. 38 η οποία είναι πολύ πιο ασαφής και ζητά απλούστατα να γίνει μια προσπάθεια αξιολόγησης των διαφορετικών κινδύνων που θα μπορούσαν να ενέχουν αυτές οι μεταφορές·
<P>
όσον αφορά την ευθύνη και την υποχρεωτική ασφάλιση των προσώπων που πραγματοποιούν σκόπιμες ελευθερώσεις ΓΤΟ: προς μεγάλη μας αγανάκτηση, απορρίφθηκε η τροπολογία αριθ. 33, η οποία ζητούσε οι νομικώς υπεύθυνοι για τις ελευθερώσεις ΓΤΟ να φέρουν την απόλυτη αστική ευθύνη για οιεσδήποτε ζημίες προκαλούνται στην υγεία του ανθρώπου ή στο περιβάλλον, και απαιτούσε να συνάπτουν ασφάλιση αστικής ευθύνης με ποσό ικανό να καλύπτει όλες τις ζημίες που είναι πιθανό να προκύψουν. Αντί γι' αυτήν, ψηφίστηκαν τροπολογίες πολύ πιο αδύναμες, που εκφράζουν την επιθυμία να θεσπιστεί, στο μέλλον, μια γενική νομοθεσία σε θέματα περιβαλλοντικής ευθύνης και ζητούν από την Επιτροπή να υποβάλει πρόταση που θα εξετάζει τον αντίκτυπο της βιοτεχνολογίας σε όλους τους τομείς που εμπίπτουν στο πεδίο αρμοδιοτήτων της Ευρωπαϊκής Ένωσης. Δυστυχώς, γνωρίζουμε ήδη, από το λευκό βιβλίο που ετοίμασε η Επιτροπή πάνω στο ζήτημα αυτό, ότι δεν είναι ευνοϊκά διακείμενη απέναντι στην υποχρεωτική ασφάλιση στον τομέα αυτόν.
<P>
Μας κάνει να αγανακτούμε ιδιαίτερα η απόρριψη της τροπολογίας αριθ. 33, διότι, αν θέλουμε να επιτρέψουμε την διάθεση στην αγορά προϊόντων που περιέχουν ΓΤΟ, θα έπρεπε τουλάχιστον εκείνοι που τα πωλούν να δεχτούν να αναλάβουν τις ευθύνες τους. Οι ομάδες πίεσης του κλάδου της βιοτεχνολογίας μάς εξηγούν ταυτόχρονα ότι δεν υπάρχει κίνδυνος και ότι η υποχρεωτική ασφάλιση είναι αδύνατη διότι ο κίνδυνος δεν μπορεί να ασφαλιστεί. Θα έπρεπε να ξέρουμε. Διότι δεν έχω δει ποτέ ασφαλιστή να αρνείται να εγγυηθεί για έναν κίνδυνο που δεν υπάρχει.
<P>
Μια από τις σκοτεινές όψεις αυτής της υπόθεσης είναι ότι η γαλλική κυβέρνηση, στην οποία, απ' ότι άκουσα την τελευταία φορά, συμμετέχουν και οικολόγοι, είχε εκφράσει επισήμως την επιφύλαξή της για αυτήν την τροπολογία αριθ. 33. Για μια ακόμα φορά, οι ομάδες πίεσης του κλάδου της βιοτεχνολογίας έκαναν καλά τη δουλειά τους σε όλα τα επίπεδα, αθέατες από τους πολίτες.

<SPEAKER ID=86 NAME="Caudron">
Θα ήθελα να συγχαρώ θερμά τον κ. Bowe για την έκθεσή του σχετικά με τη σκόπιμη ελευθέρωση ΓΤΟ στο περιβάλλον. Αυτό το θέμα, που προκαλεί πολλές συζητήσεις, είναι επίκαιρο, εφόσον εχθές τέθησαν σε ισχύ δύο κανονισμοί της Ευρωπαϊκής Ένωσης που επιβάλλουν στους παρασκευαστές να επισημαίνουν τα "τρόφιμα και συστατικά τροφίμων" που περιέχουν πάνω από 1% ΓΤΟ καθώς και τις "γενετικά τροποποιημένες πρόσθετες και αρωματικές ύλες" χωρίς να προσδιορίζεται κατώτατο όριο. Ως καταναλωτής, είμαι πολύ ευχαριστημένος από αυτήν την υποχρεωτική σήμανση που θα μας επιτρέψει να κάνουμε τις επιλογές μας έχοντας πλήρη επίγνωση, αν και θα ήθελα πιο αυστηρούς κανόνες οι οποίοι θα επέβαλαν μια σαφέστατη αναφορά στο πάνω μέρος της συσκευασίας! Αυτό το πρώτο βήμα, ωστόσο, είναι θετικό εφόσον έκανε πολλές μεγάλες επιχειρήσεις να μην περιλάβουν ΓΤΟ στα προϊόντα τους.
<P>
Για να επανέλθουμε στο θέμα που μας απασχολεί σήμερα, πρόκειται για μια πρόταση αναθεώρησης της οδηγίας 90/220/ΕΟΚ, η οποία καλύπτει ταυτόχρονα τη σκόπιμη ελευθέρωση ΓΤΟ για πειραματικούς σκοπούς και τη σκόπιμη ελευθέρωση με στόχο τη διάθεση προϊόντων στην αγορά. Δεδομένης της προόδου της επιστημονικής έρευνας σε αυτόν τον τομέα, είναι απαραίτητο όπως φαίνεται να διευκρινίσουμε το πεδίο εφαρμογής αυτής της νομοθεσίας για να προσφέρουμε τη δέουσα προστασία στην υγεία των καταναλωτών αλλά και το περιβάλλον. Οι προτάσεις της Επιτροπής Περιβάλλοντος επιτρέπουν τη θέσπιση ενός αυστηρού και διαφανούς πλαισίου και έτσι ανταποκρίνονται απολύτως στις ανησυχίες των καταναλωτών.
<P>
Οι τρεις κύριες τροπολογίες που υποστηρίζω έχουν ως στόχο:
<P>
την πρόληψη οποιασδήποτε ακούσιας μόλυνσης των αγρών λόγω της διασταυρωτής επικονίασης μεταξύ καλλιεργειών με ΓΤΟ και καλλιεργειών χωρίς ΓΤΟ. Για τον σκοπό αυτό, είναι απαραίτητο να επιβάλουμε είτε την τήρηση ελάχιστων αποστάσεων ανάμεσα στους αγρούς όπου καλλιεργούνται ΓΤΟ και στους αγρούς όπου γίνονται παραδοσιακές καλλιέργειες, είτε την υποχρέωση να περιορίζονται οι καλλιέργειες ΓΤΟ σε ειδικά θερμοκήπια αναλόγως του κινδύνου γενετικής μόλυνσης που ενέχουν·
<P>
την αποφυγή οποιουδήποτε κινδύνου ανάπτυξης αντοχής στα αντιβιοτικά με τη μεταφορά, από το ένα είδος στο άλλο, του γονιδίου που εκφράζει αντοχή. Πρέπει επομένως να απαγορεύσουμε την ελευθέρωση όλων των ΓΤΟ που περιέχουν κάποιο γονίδιο που εκφράζει αντοχή στα αντιβιοτικά·
<P>
την επιβολή αυστηρού καθεστώτος αστικής ευθύνης για τους παραγωγούς. Όπως και ο εισηγητής, εξακολουθώ να είμαι πεπεισμένος ότι οι νομικώς υπεύθυνοι για την ελευθέρωση ΓΤΟ στο περιβάλλον είναι εκείνοι που πρέπει να φέρουν την πλήρη αστική ευθύνη για οποιοδήποτε πλήγμα στην ανθρώπινη υγεία ή το περιβάλλον. Αυτή η αρχή της ευθύνης σε συνδυασμό με εκείνη της ανιχνευσιμότητας των ΓΤΟ και κυρίως με την αρχή της πρόληψης θα επιτρέψει να περιοριστούν στο μέγιστο οι κίνδυνοι! Οι αβεβαιότητες που εξακολουθούν να υπάρχουν σε αυτόν τον τομέα μάς επιβάλλουν να είμαστε όσο το δυνατόν περισσότερο προσεκτικοί!
<P>
Ολοκληρώνοντας, θα επαναλάβω και θα επιμείνω στο γεγονός ότι πρέπει να ακούμε τις προσδοκίες των ευρωπαίων πολιτών! Η κοινή γνώμη μας, όμως, εξέφρασε επανειλημμένως τις επιφυλάξεις της απέναντι στην ανάπτυξη των "τροφίμων Φρανκενστάιν" και την προσήλωσή της σε μια υγειινή και φυσική διατροφή. Επομένως, πρέπει να γίνουμε οι εκφραστές αυτής της θέλησης να διατηρήσουμε μια ποιοτική διατροφή στην Ευρωπαϊκή Ένωση!

<SPEAKER ID=87 NAME="Figueiredo">
Είναι θετικό ότι η κοινή θέση του Συμβουλίου ήδη περιλαμβάνει μέρος των αλλαγών που ενέκρινε το Ευρωπαϊκό Κοινοβούλιο. Χρειάζεται, ωστόσο, όπως προτείνει ο εισηγητής, να επιμείνουμε στη συμπερίληψη προτάσεων που έχουν εγκριθεί κατά την πρώτη ανάγνωση αλλά τις οποίες το Συμβούλιο δεν συμπεριέλαβε.
<P>
Έπειτα από την έγκριση του πρωτοκόλλου το οποίο εγκρίθηκε στο Μόντρεαλ τον Ιανουάριο του 2000 σχετικά με την βιοασφάλεια, είναι σημαντικό να προχωρήσουμε περαιτέρω όσον αφορά την υπεράσπιση των δικαιωμάτων των καταναλωτών και την ανάκτηση της εμπιστοσύνης τους.
<P>
Έτσι, υποστηρίζουμε τις προτάσεις που αποσκοπούν στη συμπερίληψη στην οδηγία της απαγόρευσης της απελευθέρωσης των γενετικά τροποποιημένων οργανισμών που περιέχουν γονίδια ανθεκτικά στα αντιβιοτικά, ακόμη και για έρευνα, καθώς επίσης και την απαίτηση της Επιτροπής από τα κράτη μέλη ώστε κανένας γενετικά τροποποιημένος οργανισμός και/ή παράγωγά τους να μην εξέρχεται από την ΕΕ χωρίς προηγούμενη ενημέρωση και συμφωνία της χώρας στην οποία αυτός θα εισαχθεί.
<P>
Υποστηρίζουμε επίσης την υπεράσπιση της πλήρους περιβαλλοντικής ευθύνης, γιατί είναι απαράδεκτο να μην υποχρεώνονται οι επιχειρήσεις του τομέα της βιοτεχνολογίας να λαμβάνουν τώρα τα απαραίτητα μέτρα για την υπεράσπιση της ανθρώπινης υγείας και τη μείωση των περιβαλλοντικών κινδύνων.
<P>
Τέλος, ας αναφερθεί ότι εφόσον τα κράτη μέλη και η Επιτροπή εγκρίνουν την εκούσια ελευθέρωση κάποιων γενετικά τροποποιημένων οργανισμών θα πρέπει να μεριμνούν ώστε να λαμβάνονται τα απαραίτητα μέτρα, προκειμένου να αποφεύγεται η μεταφορά γονιδίων από αυτούς οργανισμούς σε άλλους που βρίσκονται στο περιβάλλον.

<SPEAKER ID=88 NAME="Martin, David">
Επιδοκιμάζω την έκθεση του κ. Bowe ως μια ισορροπημένη και μελετημένη προσέγγιση στο σημαντικό θέμα της ελευθέρωσης ΓΤΟ στο περιβάλλον.
<P>
Τα τρία βασικά ζητήματα που καλύπτει η έκθεση του κ. Bowe είναι η περιβαλλοντική ευθύνη, τα αντιβιοτικά και η μεταφορά γονιδίων.
<P>
Ως προς την περιβαλλοντική ευθύνη, τείνω να συνταχθώ με την άποψη της Επιτροπής, ότι ο καλύτερος τρόπος αντιμετώπισής της είναι μέσω της οριζόντιας νομοθεσίας. Ως προς τα αντιβιοτικά, θα τασσόμουν υπέρ μια απαγόρευσης χρήσης στους ΓΤΟ γονιδίων που εκφράζουν αντοχή στα αντιβιοτικά. Σε ό,τι αφορά τη μεταφορά γονιδίων θεωρώ ότι πρέπει να προβλεφθούν μέτρα στη νέα οδηγία, προκειμένου να ελεχθεί η ελευθέρωση ΓΤΟ που μπορεί να διασταυρωθούν με άλλα φυτά.
<P>
Μια ισχυρή οδηγία που θα αντιμετωπίζει τις ανησυχίες για τους κινδύνους των ΓΤΟ ως προς το περιβάλλον και την υγεία θα διασφαλίζει επιτυχώς την υλοποίηση των δυνητικών οφελών των ΓΤΟ και την αποφυγή των παγίδων.

<SPEAKER ID=89 NAME="Sacrιdeus">
Οι συνέπειες των γενετικώς τροποποιημένων οργανισμών, ΓΤΟ, είναι ότι η βιομηχανία και, τελικά, ο ίδιος ο άνθρωπος, στο όνομα της υγείας, της ίασης, της αύξησης της συγκομιδής, των σπόρων που έχουν αναπτύξει αντοχή στα ζιζάνια σπόρων και άλλων πιθανών μελλοντικών επιτυχιών και βελτιώσεων της ζωή του ανθρώπου, αρχίζει μια πορεία προς το άγνωστο. Κάποια μέρα ίσως αποδειχθεί ότι αυτή η πορεία οδηγούσε κάπου που τελικά ήταν το εντελώς αντίθετο από όλες εκείνες τις υποσχέσεις που δόθηκαν όταν άρχισε αυτή η πορεία. Θέλω, σήμερα, να διατυπώσω αυτήν την προειδοποίηση.
<P>
Η Ευρωπαϊκή Ένωση χρειάζεται μια νέα και αυστηρότερη κανονιστική ρύθμιση, σε σχέση με τις πρώτες και ακόμη ισχύουσες οδηγίες, από το 1991, που αφορούν τους γενετικά τροποποιημένους οργανισμούς. Η πρόταση της Επιτροπής τελεί υπό επεξεργασία από το 1998. Θα ήταν σφάλμα να υπάρξουν νέες καθυστερήσεις.
<P>
Ως σουηδός χριστιανοδημοκράτης βουλευτής του Ευρωπαϊκού Κοινοβουλίου θέλω να δηλώσω ότι δεν πρέπει, επ' ουδενί, να κατευθύνει η βιομηχανία των ΓΤΟ και τα οικονομικά συμφέροντα το νομοθετικό και το κανονιστικό πλαίσιο. Οι εκπρόσωποί τους έχουν επανειλημμένα δηλώσει ότι η Ευρώπη "έμεινε πίσω" σε σύγκριση με τη βιομηχανία των γενετικά τροποποιημένων οργανισμών των ΗΠΑ και της Κίνας κυρίως, ότι η βιομηχανία των γενετικά τροποποιημένων οργανισμών δεν μπορεί "να αναπτυχθεί" εξίσου "απρόσκοπτα" στην Ευρώπη, ότι "χάνονται" η εδραίωση στην αγορά νέων επιχειρήσεων και νέες θέσεις εργασίας στα δεκαπέντε κράτη μέλη της ΕΕ.
<P>
Αντιθέτως, τις πολιτικές μας τοποθετήσεις πρέπει να καθοδηγεί η διαχειριστική υπευθυνότητα και όχι η επέμβαση στον γενετικό κώδικα. Καθήκον μας είναι να αφήσουμε στις επόμενες γενεές τη γη και το περιβάλλον σε όσο το δυνατόν καλύτερη κατάσταση. Πρέπει να μπορούμε να δείξουμε ότι η ανθρωπότητα έχει, με γνώμονα τη διαχειριστική υπευθυνότητα και την αρχή της προφύλαξης, τη βούληση να αποστασιοποιηθεί από αυτό που μπορεί, βραχυπρόθεσμα, να φαίνεται ως "όφελος" , χάριν υψηλότερων και σημαντικά πιο μακροπρόθεσμων αξιών, όπως η μέριμνα για τη δημιουργία και τη γενετική πολυμορφία.
<P>
Σε καθαρά πρακτικό επίπεδο, αυτό συνεπάγεται ένα κανονιστικό πλαίσιο το οποίο θα εγγυάται την ελαχιστοποίηση του κινδύνου διάδοσης των γενετικά τροποποιημένων οργανισμών, το να τεθεί ένας φραγμός στη χρήση του χαρακτήρα αντοχής στα αντιβιοτικά, την αύξηση της ανεξάρτητης έρευνας σχετικά με τους κινδύνους που συνεπάγονται οι γενετικά τροποποιημένοι οργανισμοί, την ευθύνη αποζημίωσης με γνώμονα την αρχή της σαφούς ανάληψης ευθύνης από αυτόν που ελευθερώνει γενετικά τροποποιημένους οργανισμούς με αρνητικές συνέπειες για την υγεία ή το περιβάλλον, τις μακροπρόθεσμες αναλύσεις των επιπτώσεων στο περιβάλλον και των κοινωνικοοικονομικών προβλέψεων της ελευθέρωσης γενετικά τροποποιημένων οργανισμών, τη μόνιμη σήμανση των προϊόντων ΓΤΟ, την τήρηση όλων των εν ισχύ κανονιστικών πλαισίων, όπως π. χ. το πρωτόκολλο για τη βιοασφάλεια, τη διαφάνεια στη διαδικασία υποβολής αίτησης και λήψης αποφάσεων όπου η κοινή γνώμη θα έχει το δικαίωμα να διατυπώσει την άποψή της, καθώς και την ξεχωριστή εξέταση κάθε αίτησης και την μη έγκριση απλοποιημένων διαδικασιών υποβολής αίτησης.

<SPEAKER ID=90 NAME="Thors">
Αυτή η έκθεση, για την οποία το Κοινοβούλιο ψηφίζει σήμερα, είναι σημαντική. H χρήση των γενετικά τροποποιημένων οργανισμών περιβάλλεται από πολλούς συντελεστές αβεβαιότητας και πρέπει να είμαστε πολύ προσεκτικοί. Σε κάποια σημαντικά σημεία, το Συμβούλιο ήθελε να εφαρμόσει τη διαδικασία του υπολογισμού των κινδύνων και της αξιολόγησης της χρήσης των γενετικά τροποποιημένων οργανισμών. Η οδηγία διασφαλίζει το υψηλό επίπεδο προστασίας.
<P>
Συμφωνώ με τις προτάσεις τροπολογίας της Επιτροπής Περιβάλλοντος, Δημόσιας Υγείας και Προστασίας των Καταναλωτών σε πολλά σημεία, αλλά, σε κάποια άλλα σημεία έχουμε λόγους να ζητήσουμε να ληφθούν διαφορετικά μέτρα. Όσον αφορά γονίδια τα οποία έχουν αναπτύξει αντοχή στα αντιβιοτικά, η θέση του Συμβουλίου παρέχει τη δυνατότητα συνέχισης της έρευνας υπό αυστηρές προϋποθέσεις, οι οποίες έχουν ως γνώμονα την περιβαλλοντική μέριμνα και το σεβασμό του καταναλωτή.
<P>
Ουδέν μονιμότερον του προσωρινού. Ως εκ τούτου, θεωρώ ότι είναι πολύ σημαντικό να επιδιώξουμε τη θέσπιση γενικών κανόνων ανάληψης ευθύνης για τις αρνητικές περιβαλλοντικές επιπτώσεις. Η ξεχωριστή αντιμετώπιση του τομέα των γενετικά τροποποιημένων οργανισμών μπορεί να συνεπάγεται μεγάλες διαφορές, όσον αφορά τους κανονισμούς ανάληψης ευθύνης σε διάφορους τομείς.
<P>
Όσον αφορά τη διερεύνηση του κοινωνικοοικονομικού οφέλους και του κόστους της ελευθέρωσης των γενετικά τροποποιημένων οργανισμών, ψήφισα υπέρ της πρότασης τροπολογίας 8, για να διασφαλιστεί η συνέχιση της συζήτησης για τον τρόπο διεξαγωγής αυτής της διερεύνησης. Θεωρώ, ωστόσο, ότι παρόμοιες έρευνες δεν μπορούν να γίνονται σε ετήσια βάση και, επομένως, να πνίγεται η ΕΕ στις εκθέσεις σχετικά μ' αυτό το θέμα.

<SPEAKER ID=91 NAME="Titley">
Κυρία Πρόεδρε, επιδοκιμάζω ένθερμα τις προσπάθειες του συναδέλφου μου του Εργατικού Κόμματος, David Bowe, για την παρουσίαση μέτρων αναφορικά με τον έλεγχο της ελευθέρωσης ΓΤΟ στο περιβάλλον. Με μια τέτοια ταχέως μεταβαλλόμενη επιστήμη και με ένα πλήθος ενδεχόμενων άγνωστων επιπτώσεων, είναι σημαντικό να προστατεύσουμε τους πολίτες της Ευρώπης και το περιβάλλον μας.
<P>
Οι αυστηροί έλεγχοι των φυτών για την αποφυγή μεταφοράς γονιδίων από τους ΓΤΟ σε άλλα είδη είναι αποφασιστικής σημασίας. Αυτό θα διασφαλίσει την προστασία των άλλων ειδών. Προτεραιότητά μας πρέπει να είναι η ασφάλεια και να εξασφαλίσουμε ότι οι ΓΤΟ δεν θα εισαχθούν κρυφά - από την πίσω πόρτα - στην τροφική αλυσίδα.
<P>
Επιπλέον, οι αρμόδιοι για την ελευθέρωση των ΓΤΟ θα πρέπει να φέρουν πλήρη οικονομική ευθύνη για οποιαδήποτε βλάβη στην ανθρώπινη υγεία και στο περιβάλλον. Ο βιομηχανικός κλάδος πρέπει να είναι εκείνος που πληρώνει και αντιμετωπίζει τις συνέπειες των πράξεών του, όχι ο μέσος πολίτης. Η Ευρώπη πρέπει να υπερασπισθεί τα δικαιώματα των πολιτών και να επιβάλει στον βιομηχανικό κλάδο την ανάληψη της ευθύνης.
<P>
Ασφαλώς, η υγεία και η ευημερία των πολιτών μας είναι υψίστης σημασίας. Τάσσομαι κατά της απελευθέρωσης ΓΤΟ που εκφράζουν αντοχή στα αντιβιοτικά. Δεν πρέπει να θέσουμε τους πολίτες μας ή τα ζώα μας σε περιττό κίνδυνο.
<P>
Οι βουλευτές του ΕΚ του Εργατικού Κόμματος πρωτοστατούν στην προστασία των πολιτών και του περιβάλλοντός μας. Υποστηρίζουμε με συνέπεια προτάσεις που διασφαλίζουν ότι η χρήση των ΓΤΟ και των προερχόμενων από ΓΤΟ προϊόντων ελέγχονται αυστηρώς εντός της ΕΕ. Η έκθεση του David Bowe είναι μια ακόμη περαιτέρω απόδειξη ότι η Ευρώπη καθιστά περισσότερο οικολογική τη δράση της και θέτει υπεράνω όλων την ασφάλεια των πολιτών μας.
<P>
Έκθεση Παπαγιαννάκη (Α5-0088/2000)

<SPEAKER ID=92 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ του κανονισμού σχετικά με τη σήμανση των βοοειδών. Γνωρίζουμε επιτέλους πού γεννήθηκαν, πού έζησαν και σίγουρα, ακόμα και πώς ονομάζονταν οι διάφορες αγελάδες που φωνάζαμε Καρολίνα και Ασπρούλα. Αυτό όμως με αναγκάζει να πω ότι θα ήταν καλό και οι χριστιανοί, οι άνθρωποι, καθώς και οι συνταξιούχοι, να πάψουν να θεωρούνται μονάχα αριθμοί. Θα ήταν καλό να αποτελούν και εκείνοι όχι πλέον φακέλους με υποθέσεις, αλλά κάτι που έχει όνομα, επίθετο και ιστορία. Πάρα πολύ συχνά οι κυβερνήσεις των δεκαπέντε κρατών μελών μας αντιμετωπίζουν τους πολίτες, και ιδιαίτερα τους ηλικιωμένους και τους συνταξιούχους που ζητούν τις συντάξεις τους, ως αριθμούς, ως άτομα χωρίς ταυτότητα, χωρίς ιστορία, χωρίς ημερομηνία γέννησης. Ας βάλουμε τις φωτογραφίες των πολιτών μας σε όλα τα έγγραφα με τα οποία η γραφειοκρατία των κρατών μας πλημμυρίζει τα γραφεία μας!

<SPEAKER ID=93 NAME="Figueiredo">
Είναι θετική η δημιουργία ενός συστήματος αναγνώρισης των βοοειδών και σήμανσης των προϊόντων που έχουν ως βάση το βόειο κρέας και η θέση σε ισχύ αυτού του συστήματος το συντομότερο δυνατόν, πριν από τον Σεπτέμβριο του τρέχοντος χρόνου, δεδομένης της διαδικασίας συναπόφασης που θα πρέπει να ακολουθηθεί.
<P>
Με αυτό το σύστημα, οι καταναλωτές θα μπορούν να ενημερώνονται σχετικά με την προέλευση του κρέατος που αγοράζουν, έχοντας τη δυνατότητα έτσι να παρακολουθήσουν το ιστορικό του συγκεκριμένου ζώου. Έτσι, μέσω μεγαλύτερης σχέσης μεταξύ καταναλωτών και προϊόντων, είναι δυνατός ο έγκαιρος εντοπισμός και η αποτελεσματικότερη αποφυγή των ενδεχόμενων κινδύνων για τη δημόσια υγεία.
<P>
Επίσης θα πρέπει να ισχύουν παρεμφερείς κανόνες σήμανσης όσον αφορά το βόειο κρέας που εισάγεται από τρίτες χώρες. Αν δεν είναι διαθέσιμες όλες οι πληροφορίες που απαιτούνται από την κοινοτική νομοθεσία, τότε θα πρέπει αυτά τα προϊόντα να φέρουν σαφή και συγκεκριμένη σήμανση "προέλευσης εκτός της ΕΕ" .
<P>
Προς υπεράσπιση των καταναλωτών, προτείνεται επίσης στην έκθεση του Ευρωπαϊκού Κοινοβουλίου να υπόκεινται επίσης στο καθεστώς υποχρεωτικής σήμανσης και οι παραγωγοί ή οργανισμοί που παράγουν και θέτουν στην αγορά βόειο κρέας τεμαχισμένο ή σε κιμά και να μην επωφελούνται των παρεκκλίσεων που προτείνει η Επιτροπή, δεδομένου ότι αυτό θα σήμαινε όντως την άρση της απαίτησης σήμανσης για ένα ποσοστό της τάξης του 30 έως 50% του βόειου κρέατος.

<SPEAKER ID=94 NAME="Martin, David W">
Χαιρετίζω την έκθεση του κ. Παπαγιαννάκη για τις προτάσεις υποχρεωτικού συστήματος αναγνώρισης των βοοειδών και τη σήμανση του βοείου κρέατος και των προϊόντων με βάση το βόειο κρέας σε όλη την ΕΕ.
<P>
Ο κύριος σκοπός αυτού του νέου κανονισμού είναι να επιτρέπει στους καταναλωτές να εντοπίζουν την προέλευση του βοείου κρέατος που αγοράζουν μέχρι το ζώο από το οποίο προέρχεται. Το σύστημα αυτό θα επιτρέψει την έγκαιρη και αποτελεσματική αντιμετώπιση οποιασδήποτε ενδεχόμενης απειλής για την ανθρώπινη υγεία.
<P>
Υποστηρίζω την έμφαση που αποδίδει ο εισηγητής στο γεγονός ότι, οι ίδιοι κανόνες πρέπει να εφαρμοσθούν και για το εισαγόμενο βόειο κρέας από τρίτες χώρες και, στις περιπτώσεις όπου δεν είναι διαθέσιμες όλες οι πληροφορίες, αυτό πρέπει να δηλώνεται ρητώς στις αρμόδιες υπηρεσίες.
<P>
Ο κ. Παπαγιαννάκης δικαίως επιμένει ότι οι ετικέτες πρέπει να αναφέρουν τα αντιβιοτικά και τις διεγερτικές ορμόνες που έχουν χορηγηθεί και δικαίως αντιτίθεται στην παρέκκλιση από τον κανονισμό για τον κιμά, τα ξακρίδια ή τα τεμάχια βοείου κρέατος.
<P>
Εάν εφαρμοσθεί δεόντως, αυτός ο κανονισμός θα συμβάλει πολύ στην ενίσχυση της φήμης, της ποιότητας και της ασφάλειας του βοείου κρέατος της ΕΕ, κι αυτά είναι καλά νέα για τους καταναλωτές και τους παραγωγούς!

<SPEAKER ID=95 NAME="Thomas-Mauro">
Εισαγωγικά, θα ήθελα να υπενθυμίσω ότι, με την οδηγία 79/112, δηλώνεται καθαρά ο στόχος της σήμανσης των τροφίμων: "η πρωταρχική φροντίδα, σε οποιονδήποτε κανόνα σχετικά με τη σήμανση των τροφίμων, θα έπρεπε να είναι η πληροφόρηση και η προστασία του καταναλωτή" .
<P>
Οι καταναλωτές έχουν ανάγκη να έχουν εμπιστοσύνη σε αυτό που τρώνε. Στην προκείμενη περίπτωση, το ζήτημα δεν είναι απλώς ότι θέλουμε να τροποποιήσουμε τις προτιμήσεις μας και τις παραδόσεις μας όσον αφορά τη σοκολάτα, το ζήτημα είναι να αντιμετωπίσουμε με τη δέουσα προσοχή, επιτέλους, τις επιπτώσεις της ασθένειας των "τρελών αγελάδων" . Μένει έκπληκτος κανείς, μπροστά στη σοβαρότητα των όσων διακυβεύονται, από το γεγονός ότι δεν έχει ακόμα τεθεί σε εφαρμογή, σήμερα, τόσα χρόνια μετά από αυτήν την κρίση, ένα αποτελεσματικό σύστημα εντοπισμού της προέλευσης. Δεν πρόκειται να επαναλάβουμε όσα ειπώθηκαν στη συζήτηση του Δεκεμβρίου του 1999, αλλά είχαμε προειδοποιήσει την Επιτροπή να ελέγξει σχολαστικά την εφαρμογή αυτού του κανονισμού και εκείνη διέπραξε, και σε αυτό το ζήτημα, ένα σοβαρό πολιτικό σφάλμα.
<P>
Ας επανέλθουμε για λίγο στην απαγόρευση εισαγωγής βοείου κρέατος. Η γαλλική κυβέρνηση, για μια φορά, έδωσε προτεραιότητα στη λογική και τη σύνεση έναντι της ιδεολογίας της ενιαίας αγοράς. Όταν γνωρίζουμε τις επιλογές που έχουμε στα ευρωπαϊκά ζητήματα, μπορούμε να υπολογίσουμε τι θα της κόστισε αυτό το μέτρο. Αν η Γαλλία έκανε αυτήν την επιλογή είναι γιατί τα κοινοτικά όργανα εξακολουθούν να μην είναι σε θέση, σήμερα, να διασφαλίσουν έναν ουσιαστικό εντοπισμό της προέλευσης των τροφίμων.
<P>
Το σύστημα που έχουμε για την πληροφόρηση και την προστασία των καταναλωτών είναι εντελώς ανεπαρκές: παραδείγματος χάρη, είναι αδύνατον να γνωρίζει ένας πολίτης της Ένωσης αν περιλαμβάνεται βόειο κρέας από τη Βρετανία στη σύνθεση των ραβιολιών που εισάγονται από ένα άλλο κράτος μέλος. Η κοινή γνώμη των χωρών μας πρέπει να έχει εμπιστοσύνη σε μια Επιτροπή που δεν διασφαλίζει τον υποχρεωτικό εντοπισμό της προέλευσης του βοείου κρέατος αλλά που άρει μια απαγόρευση εισαγωγής;
<P>
Δεν δέχομαι ότι η Επιτροπή είναι σε θέση να δίνει μαθήματα στη Γαλλία, αφού η τελευταία γνωρίζει ότι ο αντίκτυπος της εθελοντικής νομοθεσίας που ενέκρινε συνέβαλε αποτελεσματικά στην αποκατάσταση της εμπιστοσύνης των καταναλωτών. Εξάλλου, εμείς υποστηρίξαμε αυτήν την άποψη με τις τροπολογίες που καταθέσαμε στην Επιτροπή Περιβάλλοντος, Δημόσιας Υγείας και Πολιτικής των Καταναλωτών και στην Επιτροπή Γεωργίας και Ανάπτυξης της Υπαίθρου.
<P>
Παρατηρούμε με ικανοποίηση ότι κάποιες από τις τροπολογίες μας έγιναν δεκτές, στην Επιτροπή Γεωργίας και Ανάπτυξης της Υπαίθρου.
<P>
Η Επιτροπή Περιβάλλοντος τροποποίησε σε ουσιαστικά σημεία την πρόταση της Επιτροπής. Είναι πια καιρός να εγκαθιδρύσουμε ένα σύστημα εμπιστοσύνης και διαφάνειας. Υποστηρίξαμε μια γρήγορη και απαιτητική εφαρμογή του εντοπισμού της προέλευσης κατά τη διάρκεια αυτής της ψηφοφορίας, προκειμένου να διασφαλίσουμε έναν άψογο εντοπισμό της προέλευσης και μια σαφή και διαφανή πληροφόρηση και είμαστε ικανοποιημένοι από τα αποτελέσματα. Ελπίζουμε ότι η σημερινή ψηφοφορία δεν θα καταλήξει, σε λίγους μήνες, σε νέα σκανδαλώδη αιτήματα παράτασης ή εξαίρεσης.

<SPEAKER ID=96 NAME="Titley">
Επιθυμώ να υποστηρίξω τις προσπάθειες του κ. Παπαγιαννάκη για την επικύρωση προτάσεων που αφορούν ένα υποχρεωτικό σύστημα αναγνώρισης των βοοειδών και τη σήμανση του βοείου κρέατος και των προϊόντων με βάση το βόειο κρέας σε όλη την ΕΕ.
<P>
Έπειτα από τον πρόσφατο θόρυβο για τους φόβους της διατροφής, κυρίως από την ασθένεια των τρελών αγελάδων, είναι ζωτικής σημασίας να λάβουμε μέτρα για να διασφαλίσουμε ότι δεν θα ανακύψει ξανά τέτοιου είδους διατροφικός κίνδυνος. Η επισιτιστική ασφάλεια αποτελεί ύψιστη προτεραιότητα και πρέπει να εργασθούμε σκληρά για να μετριάσουμε τους φόβους των καταναλωτών.
<P>
Αυτές οι νέες προτάσεις θα επιτρέψουν στους καταναλωτές να εντοπίζουν την προέλευση του βοείου κρέατος που αγοράζουν μέχρι το ζώο από το οποίο προέρχεται. Αυτό θα καταστήσει εφικτή την έγκαιρη και αποτελεσματική αντιμετώπιση οποιασδήποτε απειλής για την υγεία. Από τον Σεπτέμβριο του 2000, η σήμανση του βοείου κρέατος πρέπει να δείχνει το σημείο σφαγής του ζώου και από το 2003 πρέπει να προστεθεί η προέλευση του ζώου, συμπεριλαμβανομένου του τόπου γέννησης, εκτροφής και σφαγής.
<P>
Η εμπιστοσύνη του κοινού στην επισιτιστική ασφάλεια κλονίσθηκε σε πολύ μεγάλο βαθμό στο παρελθόν. Πρέπει βεβαίως να δώσουμε προτεραιότητα στην ασφάλεια, όπως επίσης να ενεργήσουμε προς την κατεύθυνση αποκατάστασης της εμπιστοσύνης του κοινού. Οι βρετανοί κτηνοτρόφοι ιδιαίτερα αναγνωρίζουν ότι η σαφής σήμανση είναι ο καλύτερος τρόπος για να καθησυχάσουμε τους ανήσυχους καταναλωτές πως το βόειο κρέας που αγοράζουν είναι ασφαλές. Αυτό το Σώμα πρέπει να πράξει το μέγιστο που μπορεί για να διασφαλίσει ότι η δημόσια υγεία και ασφάλεια θα βρίσκονται ψηλά στην ημερήσια διάταξη. Η άσκηση πιέσεων για σαφή σήμανση είναι ο μόνος τρόπος για να πείσουμε τους καταναλωτές μας ότι η επισιτιστική ασφάλεια είναι ύψιστη προτεραιότητά μας.
<P>
Ευρωπαϊκό Συμβούλιο της Λισσαβόνας

<SPEAKER ID=97 LANGUAGE="IT" NAME="Fatuzzo">
Κύριε Πρόεδρε, παίρνω για τελευταία φορά το λόγο, για μια αιτιολόγηση ψήφου σχετικά με τα αποτελέσματα της Συνόδου Κορυφής της Λισσαβόνας.
<P>
Προσωπικά δεν είμαι και πολύ ικανοποιημένος: θα επιθυμούσα μεγαλύτερη αποτελεσματικότητα, μεγαλύτερη αποφασιστικότητα, μεγαλύτερη ενεργητικότητα, μεγαλύτερο κουράγιο από τους δεκαπέντε αρχηγούς των κυβερνήσεών μας. Θα επιθυμούσα, στον κοινωνικό τομέα, να αποφασιζόταν επιτέλους η δημιουργία της ενιαίας ευρωπαϊκής σύνταξης στην Ένωση. Οι ευρωπαίοι πολίτες, όταν γερνούν, υφίστανται την κακομεταχείριση όλων των κυβερνήσεων: λένε ότι αυτό γίνεται επειδή ζουν πολύ, ενώ αντίθετα είναι γιατί έχουν πεταχτεί από το παράθυρο οι συνεισφορές τους, τα χρήματά τους. Οι ευρωπαίοι πολίτες εύχονται και ελπίζουν ότι η Ευρώπη, με τη θέσπιση μιας ενιαίας ευρωπαϊκής σύνταξης, μπορεί να αποδειχθεί ικανότερη, καλύτερη διαχειρίστρια, λιγότερο σπάταλη, λιγότερο πολυέξοδη απ' ότι οι επιμέρους κυβερνήσεις.

<SPEAKER ID=98 NAME="Krivine και Vachetta">
γραπτώς. (FR) Η Σύνοδος Κορυφής της Λισσαβόνας θα έπρεπε να είναι η Σύνοδος Κορυφής της κοινωνικής Ευρώπης. Αυτό που συνέβη στην πραγματικότητα είναι ότι ένα καινούριο νεοφιλελεύθερο κύμα έσκασε στη Λισσαβόνα για να βάλει την Ευρωπαϊκή Ένωση σε θέση μάχης στον παγκόσμιο οικονομικό πόλεμο. Μακριά από τα κοινωνικά και δημοκρατικά δικαιώματα, λίγο πιο κοντά στο κοινωνικό πρότυπο των Ηνωμένων Πολιτειών, αυτή η Σύνοδος Κορυφής εκθείασε για μια ακόμα φορά τον νόμο του κέρδους, την ευελιξία του εργατικού δυναμικού, τον ανταγωνισμό προς πάσαν κατεύθυνση, με νέες ιδιωτικοποιήσεις και ελευθερώσεις. Με λίγα λόγια, όλα θα πρέπει να υπολογίζονται με όρους του χρηματιστηρίου. Και αυτά έγιναν με τη συνενοχή όλων των κυβερνήσεων της Αριστεράς που ήταν παρούσες στην Λισσαβόνα.
<P>
Για να μας κάνει να καταπιούμε το χάπι, η Ευρωπαϊκή Ένωση μάς υπόσχεται σχεδόν καθολική πρόσβαση στο Internet καθώς και μια επαγγελματική κατάρτιση σύμφωνη με την τελευταία λέξη της τεχνολογίας. Και, το κερασάκι στην τούρτα, μάς δηλώνουν ξεκάθαρα ότι θα υπάρχει πλήρης απασχόληση μέχρι το 2010, δηλαδή δημιουργία 20 έως 30 εκατομμυρίων νέων θέσεων απασχόλησης. Αυτές οι ωραίες υποσχέσεις δεν σημαίνουν παρά ένα μόνο πράγμα: ότι θα εξαπλωθούν μαζικά η επισφαλής εργασία, οι δουλειές του ποδαριού και οι μισθοί που θα έχουν πάρει την κατιούσα, ενώ θα υπάρχει διαρκώς η απειλή της απόλυσης· και, επιπλέον, ένα σχέδιο άνισης μεταρρύθμισης του συστήματος κοινωνικής προστασίας. Οι εργοδότες, από την πλευρά τους, λαμβάνουν για μια ακόμα φορά ανέντιμες επιχορηγήσεις. Νέα οικονομία, ναι, αλλά αυτό που μας σερβίρουν είναι οι παλιές καλές συνταγές.

<SPEAKER ID=99 NAME="Martin, David">
Οφείλουμε να συγχαρούμε την πορτογαλική Προεδρία για τη σύγκληση μιας Συνόδου Κορυφής, προκειμένου να συμφωνηθούν οι νέοι στρατηγικοί στόχοι της Ένωσης για την αντιμετώπιση της ανεργίας, την οικονομική μεταρρύθμιση και την κοινωνική συνοχή ενόψει της νέας οικονομίας της γνώσης.
<P>
Το Συμβούλιο δικαίως δηλώνει ότι η μεταβολή προς μια ψηφιακή οικονομία της γνώσης, με την παρώθηση νέων στόχων και υπηρεσιών, θα αποτελέσει έναν ισχυρό μοχλό ανάπτυξης, ανταγωνιστικότητας και δημιουργίας θέσεων εργασίας. Επιπλέον, θα μπορέσει να βελτιώσει την ποιότητα ζωής των πολιτών και το περιβάλλον. Ωστόσο, είναι εξίσου αλήθεια πως χωρίς μια ενεργή παρέμβαση αυτή η μεταβολή θα διευρύνει το χάσμα μεταξύ πλουσίων και φτωχών.
<P>
Συνεπώς, πρέπει να επικροτήσουμε το Συμβούλιο, διότι αναγνώρισε τη σημασία της προώθησης της κοινωνικής ενσωμάτωσης, έδωσε έμφαση στον ρόλο της εκπαίδευσης και της κατάρτισης για τη διαβίωση και εργασία στην κοινωνία της γνώσης, επεσήμανε την ανάγκη για περισσότερες και καλύτερες θέσεις εργασίας και διότι δήλωσε ότι η κοινωνική προστασία πρέπει να ενισχύσει τη μετατροπή της οικονομίας της γνώσης.
<P>
Όπως αντιλαμβάνομαι, τα συμπεράσματα της Προεδρίας επιβεβαιώνουν τον στόχο, πως κάθε τμήμα της κοινωνίας πρέπει να έχει την ευκαιρία να ωφεληθεί από τη νέα τεχνολογία.

<SPEAKER ID=100 NAME="Ribeiro e Castro">
Η Σύνοδος Κορυφής της Λισσαβόνας δημιούργησε τεράστιες προσδοκίες. Κάποιοι την θεώρησαν ως τη "Σύνοδο Κορυφής της Απασχόλησης" , άλλοι ως τη "Σύνοδο Κορυφής για την Κοινωνία των Καινοτομιών και της Γνώσης" . Στο τέλος τη θεωρήσαμε κυρίως ως τη "Σύνοδο Κορυφής του Internet" , γιατί σε αυτόν τον τομέα επικεντρώθηκαν - με συγχωρείτε για τον πλεονασμό - κάποιες από τις πολλά υποσχόμενες υποσχέσεις. Μακάρι να τηρηθούν.
<P>
Συμφωνούμε με τις προσδοκίες αλλά θα θέλαμε να μπορούμε να χαρούμε επίσης με τα πρακτικά αποτελέσματα που θα προκύψουν. Αλλά όσον αφορά το τελευταίο θα το δείξει ο χρόνος. Ωστόσο, εκφράζουμε τη λύπη μας για κάποια αδύναμα σημεία. Από την άλλη πλευρά, οι ευρωπαίοι ηγέτες που συναντήθηκαν, στην πλειοψηφία τους σοσιαλιστές, δεν μπόρεσαν να ξεφύγουν από τη ρητορεία των υποσχέσεων σχετικά με αποτελέσματα τα όποια δεν εξαρτώνται από εκείνους, χωρίς να δεσμευτούν για αυτό που πραγματικά εμπίπτει στη σφαίρα των αρμοδιοτήτων τους, δηλαδή τα αποτελεσματικά μέσα για να φτάσουμε εκεί. Από την άλλη, θα θέλαμε να δοθεί μεγαλύτερη πρακτική έμφαση σε δύο ουσιαστικά σημεία, τη μείωση της φορολογικής πίεσης στους εργαζόμενους και την πραγματική άρση των ρυθμίσεων και απογραφειοκρατικοποίηση, παρέχοντας έτσι κίνητρα για τις επιχειρηματικές πρωτοβουλίες και προωθώντας την ανάπτυξη. Η ανησυχία για την υπεράσπιση του ευρωπαϊκού κοινωνικού προτύπου είναι βέβαιη, αλλά η υποστήριξη αυτή δεν μπορεί να γίνει κατ' αυτόν τον τρόπο, παρεμποδίζοντας τον οικονομικό δυναμισμό και τέλος την ίδια την πραγματικότητα του κοινωνικού προτύπου με μέλλον και ισότητα. Αυτή είναι η κατεύθυνση των ψήφων μας και των υποβληθεισών αλλαγών.

<SPEAKER ID=101 NAME="Θεωνάς">
. Η Σύνοδος Κορυφής της Λισσαβόνας, που μόνο κατα ευφημισμό μπορεί να χαρακτηριστεί "Σύνοδος για την απασχόληση" , παρά τις ηχηρές διακηρύξεις που τη συνόδευσαν, το μόνο που κατάφερε είναι να προχωρήσει ένα ακόμη βήμα στην κατεύθυνση μετατροπής της απασχόλησης σε απασχολησιμότητα, επαναπροσδιορισμού της έννοιας "εργαζόμενος" , απορρύθμισης των εργασιακών σχέσεων και δικαιωμάτων, έτσι ώστε να εξυπηρετηθεί με τον καλύτερο, για το μεγάλο κεφάλαιο, τρόπο η περίφημη "Νέα Οικονομία" , δηλαδή η νέα προσωνυμία του παλιού, γνωστού αλλά ακόμη πιο άκρατου και σκληρού οικονομικού και κοινωνικού φιλελευθερισμού.
<P>
Κάτω από τον μεγαλεπήβολο τίτλο του "εκσυγχρονισμού του ευρωπαϊκού κοινωνικού μοντέλου με επένδυση στον άνθρωπο" , παρουσιάζονται με τον μεγαλύτερο κυνισμό οι απαιτήσεις του μεγάλου κεφαλαίου για αύξηση της κερδοφορίας του ως μέτρα "στήριξης της απασχόλησης" : Ενίσχυση της ανταγωνιστικότητας των επιχειρήσεων μέσω της μείωσης του κόστους εργασίας, πλήρους απελευθέρωσης και ελαστικοποίησης της αγοράς εργασίας, ενίσχυσης των άτυπων μορφών απασχόλησης, αναθεώρησης των συστημάτων κοινωνικής ασφάλισης και προκλητικής σύνθλιψης του όποιου κράτους πρόνοιας έχει απομείνει ακόμη. Αυτά δεν είναι "επένδυση στον άνθρωπο" , όπως ισχυρίζεται η Σύνοδος Κορυφής. Αυτά είναι αλλοτρίωση του ανθρώπου σε όφελος της αγοράς, υποταγή των εργαζομένων στα χρηματοπιστωτικά κριτήρια και απαιτήσεις, υποταγή του κοινωνικού κράτους στους δείκτες και τα κριτήρια ονομαστικής σύγκλισης και της ΟΝΕ.
<P>
Αυτό που προωθούν οι κατευθύνσεις οικονομικής και κοινωνικής πολιτικής της Λισσαβόνας, αυτό που προετοιμάζεται στην πράξη για τους εργαζόμενους και "σερβίρεται" πίσω από έναν ψευδεπίγραφο "εκσυγχρονισμό" - προκειμένου να "χρυσωθεί το χάπι" , να παραπλανηθούν οι εργαζόμενοι και να περιοριστούν οι κοινωνικές αντιδράσεις απέναντι στην αντεργατική και αντιλαϊκή οικονομική και κοινωνική πολιτική της ΕΕ - είναι ένα ελάχιστο επίπεδο φτώχειας και όχι ένα ελάχιστο επίπεδο ευημερίας. Η "Νέα Οικονομία" προετοιμάζει εντατικά τη δημιουργία ενός εκτεταμένου στρώματος "απασχολήσιμων φτωχών" , με πενιχρούς μισθούς, περιορισμένα δικαιώματα ασφάλισης και περίθαλψης, υποχρεωμένων να αλλάζουν εργασία κατά το δοκούν της ασύδοτης αγοράς και των νόμων των άνομων συμφερόντων του πολύ μεγάλου κεφαλαίου.
<P>
Η Ε.Ε δεν δείχνει να ενδιαφέρεται για την καταπολέμηση της ανεργίας και την προώθηση και στήριξη σταθερής και πλήρους απασχόλησης. Αντίθετα, προετοιμάζει, και μάλιστα ταχύρρυθμα, τους εργαζόμενους να ζουν υπό καθεστώς πλήρους και μόνιμης ανασφάλειας. Αλλωστε, ευθαρσώς δηλώνεται στα συμπεράσματα της Προεδρίας ότι το ζητούμενο είναι η "βελτίωση της απασχολησιμότητας" και στην εξυπηρέτηση αυτής της λογικής οδηγούνται σιδεροδέσμιες και η κοινωνία της πληροφορίας και η εκπαίδευση ως εργαλεία ενίσχυσης της μερικής απασχόλησης, της τηλε-εργασίας, της εργασίας-φασόν.
<P>
Η ευημερία προορίζεται για το μεγάλο κεφάλαιο στο οποίο ανοίγεται πεδίον δόξης λαμπρό, αφού, προκειμένου να ικανοποιηθεί η απαίτησή του για "πλήρως λειτουργική εσωτερική αγορά" και μεγαλύτερη ανταγωνιστικότητα έναντι των ΗΠΑ, προωθείται πλήρης μεταφορά των πιέσεων του διεθνούς ανταγωνισμού στην αγορά εργασίας, επίσπευση της φιλελευθεροποίησης και των λεγόμενων "διαρθρωτικών αλλαγών" (ιδιωτικοποιήσεων, απελευθέρωσης αγορών) ζωτικών τομέων όπως η ενέργεια, οι τηλεπικοινωνίες, τα ταχυδρομεία, οι μεταφορές, η ύδρευση κ.α. Διευκολύνονται ακόμη περισσότερο, αντί να ελεγχθούν, οι αναδιαρθρώσεις, συγχωνεύσεις και μετεγκαταστάσεις επιχειρήσεων που οδηγούν σε δεκάδες χιλιάδες απολύσεις. Συρρικνώνονται οι δημόσιες και κοινωνικές επενδύσεις, υποσκάπτεται συστηματικά η ισότητα ευκαιριών και η καταπολέμηση κάθε μορφής διακρίσεων που συνδέονται με την πρόσβαση στην απασχόληση και τις εργασιακές σχέσεις, και δίνεται προτεραιότητα σε ό,τι υπηρετεί τον στόχο της "οικονομικής αποδοτικότητας της εργασίας" για το κεφάλαιο, δηλαδή χαμηλοί μισθοί, έλλειψη κοινωνικής προστασίας, ευκαμψία και πρόσκαιρο της εργασίας, σταθερός αποκλεισμός γυναικών, νέων και ατόμων με ειδικές ανάγκες από την αγορά εργασίας.
<P>
Τα πάνω από 60 εκατομμύρια άτομα, θύματα της μακροχρόνιας ανεργίας, της μαζικής φτώχειας και του κοινωνικού αποκλεισμού, αλλά και το σύνολο των ευρωπαίων εργαζομένων, δεν μπορούν να φανούν "προσαρμοστικοί" , "αλληλέγγυοι" , "πειθήνιοι" και "συνεργάσιμοι" σε τέτοιες επιλογές. Θα τους βρείτε μπροστά σας, ανυπόταχτους, ασυμβίβαστους και ανυποχώρητους να αγωνίζονται και να διεκδικούν πλήρη και σταθερή απασχόληση, σύστημα κοινωνικής πολιτικής που να περιλαμβάνει ασφάλιση, υγεία, συνταξιοδότηση, προστασία των ανέργων, πραγματική ισότητα ευκαιριών, εκπαίδευση ποιότητας και ουσιαστική επαγγελματική κατάρτιση.
<P>
Στο μόνο που θα μπορούσε να συμφωνήσει κανείς με τις διακηρύξεις της Λισσαβόνας είναι ότι "οι άνθρωποι είναι το πολυτιμότερο κεφάλαιο της Ευρώπης" , μόνο που δεν είναι διατεθειμένοι να "ρευστοποιηθούν" στις διεθνείς κεφαλαιαγορές και να θυσιαστούν για να εξασφαλίσουν στα μονοπώλια διόγκωση των κερδών τους. Αυτό το κεφάλαιο είναι και θα αποδειχθεί πολύτιμο στον αγώνα για μια Ευρώπη κοινωνική, δημοκρατική, αλληλέγγυα, μια Ευρώπη της ειρήνης, της προόδου, του σοσιαλισμού.
<P>
Διάσκεψη Κορυφής Ευρωπαϊκής Ένωσης-Αφρικής (Κάιρο)

<SPEAKER ID=102 LANGUAGE="PT" NAME="Queirσ">
Κύριε Πρόεδρε, καταψήφισα την πρόταση ψηφίσματος σχετικά με τη Διάσκεψη Κορυφής ΕΕ - Αφρικής και οι λόγοι για αυτήν την αρνητική μου ψήφο θα μπορούσαν να είναι διάφοροι. Ένας από αυτούς είναι ότι στα σχετικά συμπεράσματα δεν βρήκα καμία σημαντική αναφορά στο ζήτημα της διαφύλαξης των ανθρωπίνων δικαιωμάτων στην Αφρική, την αύξηση των ανεξάρτητων συστημάτων δικαιοσύνης, και συγκεκριμένα παρατήρησα μια παράλειψη στο σχετικό κείμενο που αφορά τα γεγονότα της περασμένης εβδομάδας στην Αγκόλα, μια ακόμη βάρβαρη επίθεση ενάντια στο δικαίωμα έκφρασης και του τύπου, αξίες που είναι τόσο σημαντικές για την Ευρωπαϊκή Ένωση.
<P>
Δύο δημοσιογράφοι και ένθερμοι υποστηρικτές των ανθρωπίνων δικαιωμάτων, οι κύριοι Rafael Marques και Aguiar dos Santos, καταδικάστηκαν από ένα δικαστήριο της Λουάντα σε φυλάκιση και καταβολή προστίμου για το απλό γεγονός ότι σε ένα δημοσιογραφικό άρθρο άσκησαν κριτική στον Πρόεδρο της Αγκόλας, κύριο Josι Eduardo dos Santos. Σε αυτή την επίθεση κατά των δύο δημοσιογράφων είχαμε την καταπάτηση των στοιχειωδών εγγυήσεων υπεράσπισης που ισχύουν σε οποιοδήποτε κράτος δικαίου, και συγκεκριμένα δια της απομάκρυνσης του δικηγόρου του κυρίου Rafael Marques κατά τη διάρκεια της δίκης, και επειδή δεν τους επετράπη να αποδείξουν το αληθές των γεγονότων με το επιχείρημα που παρουσίασε ο δικαστής, σύμφωνα με το οποίο στην προκείμενη περίπτωση διακυβευόταν το πρόσωπο του Προέδρου της Δημοκρατίας.
<P>
Όμως, λαμβάνοντας υπόψη ότι επιβάλλεται μια αντίδραση της διεθνούς κοινότητας και των αρμόδιων Ευρωπαίων πολιτικών ενάντια στο κλίμα μισαλλοδοξίας και συνεχούς καταπάτησης των ανθρωπίνω δικαιωμάτων στην Αγκόλα, δεν μπορώ την πρώτη φορά που συζητούνται στο Ευρωπαϊκό Κοινοβούλιο οι σχέσεις ΕΕ-Αφρικής, να μην εκφράσω την έντονη διαμαρτυρία μου ενάντια σε αυτήν την επίθεση των αρχών της εν λόγω χώρας ενάντια στην ελευθερία της σκέψης.
<P>
Τελειώνοντας, και επωφελούμενος της ευκαιρίας που μου δίνεται, ζητώ από το Συμβούλιο και συγκεκριμένα από την Προεδρία του, καθώς και από τον Πρόεδρο του Ευρωπαϊκού Κοινοβουλίου, αφού λάβουν υπόψη τα γεγονότα που περιέγραψα και το γεγονός ότι αυτό το Κοινοβούλιο προσφάτως ενέκρινε ένα ψήφισμα σχετικά με την ελευθερία της έκφρασης και του τύπου στην Αγκόλα καταδικάζοντας τις παραβιάσεις που παρατηρήθηκαν, να χρησιμοποιήσουν όλα τα μέσα που διαθέτουν προκειμένου να πιέσουν τις αρχές της Αγκόλας να επαναφέρουν το κράτος δικαίου, την ελευθερία και την ειρήνη στη χώρα τους, θέτοντας κατ' αυτόν τον τρόπο τέρμα στη δυστυχία ενός λαού που έχει το ίδιο δικαίωμα στην αξιοπρέπεια και την ευτυχία με οποιονδήποτε άλλον λαό.

<SPEAKER ID=103 NAME="Bordes, Cauquil και Laguiller">
Στην επίσημη διακήρυξη της πρώτης Διάσκεψης Κορυφής Αφρικής-Ευρώπης, στο Κάιρο, γίνεται αναφορά, στην αρχή, στα εξής, παραθέτω: στους "δεσμούς που υπάρχουν ανάμεσα στην Αφρική και την Ευρώπη" · "εδώ και αιώνες" και οι οποίοι σύμφωνα με αυτό το κείμενο "αναπτύχθηκαν με βάση κοινές αξίες όπως η ενίσχυση της δημοκρατίας" .
<P>
Δεδομένου ότι αυτό το παρελθόν των εκατό και πλέον ετών αποτελείται από δουλεία, από σφαγές, από καταναγκαστική εργασία, από λεηλασίες και από αποικιακή κατάκτηση και καταπίεση, και ότι μέσω αυτών οι πλούσιες χώρες της Ευρώπης ήπιαν το αίμα αυτής της ηπείρου, αναρωτιέται κανείς ποιο είναι το πιο χυδαίο: η αλαζονεία των αντιπροσώπων των ιμπεριαλιστικών χωρών ή η δουλοπρέπεια των αρχηγών Κρατών της περιοχής, οι οποίοι δέχτηκαν να συνυπογράψουν μια παρόμοια διακήρυξη, ισχυριζόμενοι ότι το έπραξαν εξ ονόματος των λαών τους.
<P>
Εκφράζουμε την αλληλεγγύη μας σε αυτούς τους λαούς της Αφρικής που πλήρωσαν βαρύ φόρο στις άρχουσες τάξεις των χωρών μας και δεν αρκεί καν η παραγραφή ενός χρέους το οποίο το έχουν ήδη ξεπληρώσει σε μεγάλο βαθμό. Μια πραγματική συνεργασία με την Αφρική θα μπορούσε να ξεκινήσει μόνον αν δίναμε στον πληθυσμό αυτής της ηπείρου αυτά που του κλέψαμε κατά τη διάρκεια ενός ολόκληρου αιώνα αποικιοκρατίας και αυτά που εξακολουθούμε να του κλέβουμε ακόμα και σήμερα.
<P>
Μια πραγματικά ισότιμη συνεργασία θα μπορούσε να καθιερωθεί μόνον μεταξύ μιας Ευρώπης και μιας Αφρικής που θα έχουν πάψει να εξαρτώνται από αυτούς τους βιομηχανικούς και τραπεζικούς ομίλους, που πλουτίζουν από την εκμετάλλευση των εργατικών τάξεων των δύο ηπείρων.
<P>
Κάτω από αυτές τις συνθήκες, καταψηφίσαμε την κοινή πρόταση ψηφίσματος, στην οποία εκφράζεται ικανοποίηση για τη Διάσκεψη Κορυφής του Καΐρου, αλλά υπερψηφίσαμε τη μοναδική τροπολογία που περιέχει συγκεκριμένες προτάσεις.

<SPEAKER ID=104 NAME="Krivine και Vachetta">
Αυτή η Διάσκεψη Κορυφής του Καΐρου αποτελεί την πρώτη συνάντηση σε επίπεδο ολόκληρης της αφρικανικής ηπείρου. Ωστόσο, η Ευρωπαϊκή Ένωση επιμένει να θέλει να διακρίνει την Αφρική σε Μεσόγειο και σε μαύρη Αφρική. Σε αυτή τη νεοαποικιακή μεταβατική περίοδο, η Ευρωπαϊκή Ένωση επιχειρεί να επιβάλλει ένα πρότυπο νεοφιλελεύθερων σχέσεων, στο οποίο θα κυριαρχεί η ελευθέρωση και οι διαρθρωτικές προσαρμογές. Η περίφημη ισότιμη εταιρική σχέση, στην πραγματικότητα, έχει ως μόνο σκοπό να υπενθυμίσει στους Αφρικανούς ότι είναι οφειλέτες σύμφωνα με το διεθνές δίκαιο και ότι πρέπει να παραδοθούν μπροστά στο νεοφιλελεύθερο οπλοστάσιο.
<P>
Οι διάφορες συγκρούσεις στην Αφρική συζητήθηκαν αλλά δεν βρίσκουν στήριξη λόγω της αντιπαλότητας μεταξύ των μεγάλων δυτικών δυνάμεων, οι οποίες μοιράζουν μεταξύ τους τις ζώνες επιρροής ή τις αμφισβητούν. Όσον αφορά το ζήτημα του AIDS, αν και αναγνωρίζεται ότι πρόκειται για ζήτημα επιτακτικής σημασίας, από την άλλη πλευρά η ηθικοπλαστική προσέγγιση, τα μεγάλα λόγια, δεν μπορούν να μας κάνουν να ξεχάσουμε την ψυχρή πραγματικότητα των αριθμών, σύμφωνα με τους οποίους η αναπτυξιακή βοήθεια της Ευρωπαϊκής Ένωσης προς την Αφρική μειώνεται, εξαιτίας του γεγονότος ότι πλέον προτεραιότητα δίδεται στην Ανατολική και Κεντρική Ευρώπη.
<P>
Παρά τις κάποιες υποσχέσεις παραγραφής του χρέους που κατάφεραν να αποσπάσουν οι Αφρικανοί από κάποιες χώρες της Ευρωπαϊκής Ένωσης, η Ευρωπαϊκή Ένωση εξακολουθεί να αντιτίθεται στο συνολικό ζήτημα της παραγραφής του χρέους των χωρών του τρίτου κόσμου, ένα χρέος εξαιτίας του οποίου οι λαοί πεινούν καθημερινά.
<P>
Μαζί με το φόρουμ της κοινωνίας των πολιτών Αφρικής και Ευρώπης, στο πλαίσιο του οποίου συναντήθηκαν τον Μάρτιο πάνω από 80 ΜΚΟ, δηλώνουμε την αντίθεσή μας προς τα προγράμματα διαρθρωτικών προσαρμογών και εξακολουθούμε να στηρίζουμε τις εκστρατείες παραγραφής του χρέους.

<SPEAKER ID=105 NAME="Πρόεδρος">
Οι αιτιολογήσεις ψήφου ολοκληρώθηκαν.
<P>
(Η συνεδρίαση, διακοπείσα στις 13.25, επαναλαμβάνεται στις 15.00)

<SPEAKER ID=106 LANGUAGE="PT" NAME="Ribeiro e Castro">
Κυρία Πρόεδρε, είχα ζητήσει να μου δοθεί ο λόγος το πρωί γιατί θα ήταν καλύτερα, αλλά εφόσον δεν κατέστη δυνατό, το κάνω τώρα.
<P>
Θα ήθελα να εκφράσω τη λύπη μου που σήμερα το πρωί εκφράστηκαν παράπονα από την αυστριακή πλευρά για την πορτογαλική Προεδρία η οποία απουσίασε από την αίθουσα, κάτι που είχε ως συνέπεια την απουσία της στην ψηφοφορία και των δύο ψηφισμάτων σχετικά με θέματα τα οποία παρουσίαζαν ιδιαίτερο ενδιαφέρον για την πορτογαλική Προεδρία, και αναφέρομαι στη Σύνοδο Κορυφής της Λισσαβόνας και στη Διάσκεψη Κορυφής ΕΕ-Αφρική.
<P>
Ως Πορτογάλος πολίτης, καθώς και ως βουλευτής του Ευρωπαϊκού Κοινοβουλίου, θα ήθελα να εκφράσω τη λύπη μου που η πορτογαλική Προεδρία συγχέει τις θέσεις που έλαβε ως κυβέρνηση στις διμερείς σχέσεις με την Αυστρία με τις ευθύνες που πρέπει να αναλάβει και τον ρόλο που πρέπει να διαδραματίσει ως Προεδρία του Συμβουλίου. Και εφόσον όλοι εμείς ήμαστε παρόντες, εκτός από μια πολιτική ομάδα που από κάποιο σημείο και μετά επίσης απουσίασε από την αίθουσα, θα ήθελα να εκφράσω τη λύπη μου που η πορτογαλική Προεδρία επέλεξε μια στάση που συμβαδίζει με μια πολιτική ομάδα που σίγουρα έχει την πιο φρέσκια μνήμη ολοκληρωτισμού σε ολόκληρη την αίθουσα.
<P>
Με αφοσίωση και σεβασμό θέλω επίσης να κρίνω τη στάση της κυρίας Προέδρου του Ευρωπαϊκού Κοινοβουλίου. Τη σέβομαι πάρα πολύ αλλά πιστεύω πως και εκείνη θα πρέπει να μας σέβεται. Και ειλικρινά πιστεύω πως δεν το έκανε. Πιστεύω πως η κυρία Πρόεδρος υπερέβη τους κανόνες του πρωτοκόλλου και θα πρέπει να κατανοήσει ότι ως Πρόεδρος του Ευρωπαϊκού Κοινοβουλίου δεν είναι ηγέτης της πλειοψηφίας. Εκπροσωπεί το θεσμικό αυτό όργανο και σε αυτό το Κοινοβούλιο θα πρέπει να ενεργεί και να μιλά με σεβασμό προς τις διάφορες θέσεις που υπάρχουν σε αυτό το Σώμα. Δεν είναι ηγέτης της πλειοψηφίας και για αυτόν ακριβώς τον λόγο δεν μπορώ να μην εκφράσω τη διαμαρτυρία μου.

<SPEAKER ID=107 NAME="Πρόεδρος">
Αγαπητέ συνάδελφε, αυτά που είπατε θα διαβιβασθούν, βεβαίως, τόσο στο Συμβούλιο όσο και στην Πρόεδρο.

<CHAPTER ID=4>
ΔΚΔ (συνέχεια)
<SPEAKER ID=108 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (Α5-0086/2000) των κυρίων Δημητρακόπουλου και Leinen, εξ ονόματος της Επιτροπής Συνταγματικών Υποθέσεων, σχετικά με τις προτάσεις του Ευρωπαϊκού Κοινοβουλίου για τη Διακυβερνητική Διάσκεψη (14094/1999 - C5-0341/1999 - 1999/0825(CNS)).

<SPEAKER ID=109 LANGUAGE="IT" NAME="Segni">
Κυρία Πρόεδρε, αύριο θα ψηφίσω υπέρ της έκθεσης Δημητρακόπουλου - Leinen. Πιστεύω ότι η Επιτροπή Συνταγματικών Υποθέσεων έφερε σε πέρας μια καλή εργασία και εξέφρασε μια προοδευτική και θαρραλέα θέση σε ορισμένα θέματα σχετικά με τη μεταρρύθμιση των Συνθηκών. Αν έπρεπε όμως να εκφράσω τη γνώμη μου σχετικά με τη συνολική πορεία της ευρωπαϊκής υπόθεσης, θα ήθελα να εκφράσω αμηχανία και ανησυχία. Είναι ανώφελο να κρυβόμαστε πίσω από το δάχτυλό μας: μερικά προφανή γεγονότα αυτών των ημερών, μερικά από τα οποία προκάλεσαν πολύ θόρυβο κατά την πολιτική συζήτηση αυτές ακριβώς τις εβδομάδες, αποδεικνύουν ότι στην πραγματικότητα πολλές από τις αμηχανίες, τα εμπόδια και τους φόβους που εκφράστηκαν, είναι αληθινά.
<P>
Από την άποψη αυτή, είναι ενδεικτικό το άρθρο που πριν από λίγες ημέρες οι δύο εμπνευστές του ευρωπαϊκού νομισματικού φιδιού, Schmidt και Giscard d' Estaing, έγραψαν για την εφημερίδα Le Figaro και στο οποίο επαναλαμβάνεται ουσιαστικά μια διαπίστωση, που είχε ήδη γίνει προηγουμένως από τον Delors και επαναλήφθηκε με πολύ ειλικρίνεια και με πολύ ξεκάθαρο τρόπο: χωρίς μια βαθιά μεταρρύθμιση των θεσμικών οργάνων, η Ευρωπαϊκή Κοινότητα θα μετατραπεί σε πολύ γρήγορο χρονικό διάστημα σε μια ζώνη ελεύθερων ανταλλαγών.
<P>
Μερικές αποφάσεις που προσωπικά θεωρώ εξαιρετικά υπερβολικές, εάν όχι και απερίσκεπτες, όπως για παράδειγμα την πρόταση για άνοιγμα της Κοινότητας στην Τουρκία - χώρα που σέβομαι και πρέπει να τη σεβόμαστε, παρότι έχει βαθιές διαφορές απέναντι στην Ευρωπαϊκή Κοινότητα που δεν είναι μόνο ιστορικές, πολιτιστικές και πολιτικές, αλλά και αντίληψης για το Κράτος, για να μην αναφερθώ στο πρόβλημα των ανθρωπίνων δικαιωμάτων - μας κάνουν να καταλάβουμε και να προοιωνίσουμε μια οργάνωση που θα έχει όλο και πιο οικονομικό παρά πολιτικό χαρακτήρα.
<P>
Η εναλλακτική που προβάλλεται είναι η ακόλουθη: ή οι ιδρυτικές χώρες της Κοινότητας θα ξεκινήσουν μια διαφορετική πορεία, ή είμαστε προορισμένοι, αργά αλλά αμείλικτα, να εγκαταλείψουμε κάθε ελπίδα. Δεν μπορούμε πλέον ούτε καν να σκεφτόμαστε ένα διαφορετικό Κράτος, είναι η ίδια η ιστορία αυτή που πρέπει να διανύσουμε με διαφορετικό τρόπο. Η Ευρώπη που εμείς οι ευρωπαϊστές θέλουμε είναι μια Ευρώπη κρατών και δε θα έπρεπε κατά συνέπεια να ανησυχεί όποιον σήμερα, δικαίως, ενδιαφέρεται για την εθνική ταυτότητα. Κανένας δε θέλει να διαγράψει τα κράτη: πρέπει όμως να προσαρμόσουμε όλες αυτές τις εθνικές πραγματικότητες, που είναι πλέον ανεπαρκείς στις προκλήσεις του σημερινού κόσμου, σε κάτι πολύ μεγαλύτερο.
<P>
Θα ήθελα τώρα να αναφερθώ και στη σκληρή επίθεση που έγινε στον Πρόεδρο Prodi όχι μόνο από όργανα του Τύπου αλλά και από πολιτικές πλευρές. Και στην περίπτωση αυτή είναι ανώφελο να κρυβόμαστε πίσω από το δάχτυλό μας. Δεν κρίνω τώρα τον Πρόεδρο της Επιτροπής, δεν είναι η στιγμή να τον κρίνω άλλωστε. Πιστεύω όμως ότι εξαπολύεται μια βαριά επίθεση σε μια γραμμή της Επιτροπής που ήταν προωθημένη και αποτελούσε ένα προοδευτικό άνοιγμα, και παρότι μερικές φορές χαρακτηρίστηκε από υπερβολική αισιοδοξία ήταν σίγουρα προχωρημένη.
<P>
Κυρία Πρόεδρε, δεδομένου ότι στη Αίθουσα αυτή απευθύνομαι στον Επίτροπο Barnier, με τον οποίον πολλές φορές είχαμε την ευκαιρία να συναντηθούμε και σε πιο περιορισμένες συνεδριάσεις, είμαι αισιόδοξος όσον αφορά την αυριανή συζήτηση, αλλά απαισιόδοξος όσον αφορά τη μεσοπρόθεσμη και βραχυπρόθεσμη πρόοδο της ευρωπαϊκής πορείας. Πιστεύω ότι το Κοινοβούλιο θα κληθεί να πραγματοποιήσει θαρραλέες και αποφασιστικές ενέργειες πολύ πιο σημαντικές από ένα ψήφισμα εάν, όπως φοβάμαι, η ατζέντα δε διευρυνθεί και εάν, στο τέλος, η υπερβολική σύνεση οδηγήσει, όπως σήμερα αφήνουν τα πράγματα να διαφανεί, σε μια Διάσκεψη που θα αρκεστεί στην επιφανειακή επιδιόρθωση των Συνθηκών χωρίς να επιτύχει μια εις βάθος τροποποίησή τους.

<SPEAKER ID=110 LANGUAGE="ES" NAME="Garriga Polledo">
Κυρία Πρόεδρε, από δημοσιονομικής πλευράς, κάθε μέρα είναι και πιο αναγκαίο να προσαρμόζεται η Συνθήκη στη διαδικασία. Η ενσωμάτωση των δημοσιονομικών προοπτικών στη Συνθήκη θα είναι κατ' αυτόν τον τρόπο ένα χρηματοοικονομικό μεσοπρόθεσμο σχέδιο που θα συμφωνηθεί μεταξύ Κοινοβουλίου και Συμβουλίου. Αυτή η ενσωμάτωση θα φέρει πολύ περισσότερη σταθερότητα, καθώς και την ασφάλεια δικαίου για την οποία μιλούσε σήμερα το πρωί ο κ. Colom i Naval, μόνιμος εισηγητής για τις δημοσιονομικές προοπτικές. Ας θυμόμαστε ότι η διαδικασία των δημοσιονομικών προοπτικών έφερε την ειρήνη και τη δημοσιονομική σταθερότητα στην Ευρωπαϊκή Ένωση.
<P>
Παρά ταύτα, αποτελεί διεκδίκηση του Κοινοβουλίου αυτή η ενσωμάτωση των δημοσιονομικών προοπτικών στη Συνθήκη, πέραν της σταθερότητας, να ενσωματώσει την αναγκαία ευελιξία προκειμένου να διευκολυνθεί η αναθεώρηση όταν καταστεί αναγκαίο. Αλλιώς, διατρέχουμε τον κίνδυνο και το ρίσκο να υπάρξει σύγχυση σε ό,τι αφορά δημοσιονομικές προοπτικές και ετήσιο προϋπολογισμό. Και αυτή η σύγχυση θα οδηγήσει χρόνο με τον χρόνο σε σύγκρουση.
<P>
Σε ό,τι αφορά την ταξινόμηση των δαπανών, που αποτελεί άλλη παλαιά διεκδίκηση του Κοινοβουλίου, είναι ανάγκη να βρούμε το σημείο θεσμικής ισορροπίας που να συνδυάζει τα αιτήματα του Ευρωπαϊκού Κοινοβουλίου για εκχώρηση περισσότερων αρμοδιοτήτων συναπόφασης σε θέματα προϋπολογισμού με τη διαφύλαξη του προνομιακού χαρακτήρα κάποιων συγκεκριμένων δαπανών, που αποτελούν τη βάση της οικονομικής και κοινωνικής συνοχής της Ευρωπαϊκής Ένωσης.
<P>
Θέλουμε από πλευράς Ευρωπαϊκού Κοινοβουλίου ο κοινοτικός προϋπολογισμός να χρηματοδοτείται όχι από συνεισφορές των κρατών μελών αλλά από ίδιους πόρους. Εκεί εδράζεται το μέλλον της φορολογικής και δημοσιονομικής αυτονομίας της Ευρωπαϊκής Ένωσης και εν μέρει και η ίδια της η πολιτική αυτονομία. Να θυμούμαστε όμως ότι, εάν εκείνο που επιθυμούμε είναι ένα αυτόνομο χρηματοδοτικό σύστημα για την Ένωση, πρέπει παράλληλα να επεξεργαστούμε ένα δίκαιο φορολογικό σύστημα. Η προοδευτικότητα δεν πρέπει να βασιστεί μόνο στις δαπάνες. Είτε πριν είτε μετά θα πρέπει να ασχοληθούμε με την απαραίτητη προοδευτικότητα των ιδίων πόρων ως βάση αυτού του δίκαιου φορολογικού συστήματος.

<SPEAKER ID=111 LANGUAGE="IT" NAME="Imbeni">
Κυρία Πρόεδρε, συνήθως είμαστε πολύ επικριτικοί απέναντι στην Επιτροπή και στο Συμβούλιο όταν δεν παρίστανται στις συζητήσεις μας. Ας μου επιτραπεί λοιπόν μια ειρωνική αυτοκριτική προς εμάς τους ίδιους, γιατί οι δύο τουλάχιστον ομιλητές θα έπρεπε να είναι παρόντες τώρα που αντιμετωπίζουμε τη συζήτηση σχετικά με τις εκθέσεις που παρουσίασαν. Κατανοώ ότι αυτές οι ημέρες είναι πολύ κουραστικές για όλους, αλλά το καθήκον έρχεται πρώτο από όλα τα άλλα.
<P>
Ακουσα την παρέμβαση του κυρίου Segni. Βοηθούμενος προφανώς από την κοινή γλώσσα, κατάλαβα ότι δε μίλησε εξ ονόματος της Ομάδας Ένωση για την Ευρώπη των Εθνών, που έχει εντελώς διαφορετικές ιδέες από αυτές που εκείνος εξέφρασε και εγώ συμμερίζομαι. Βρισκόμαστε μπροστά σε μια ιστορική ευκαιρία στην οποία υπάρχει μεγάλος κίνδυνος, αλλά και μεγάλες δυνατότητες. Πρέπει να γνωρίζουμε ότι, σε αυτήν την ιστορική ευκαιρία, μπορούμε να διευρύνουμε μια κοινότητα αξιών και όχι απλώς να διευρύνουμε γεωγραφικά και εδαφικά μια προοδευμένη οικονομία που βελτίωσε τις συνθήκες ζωής των πληθυσμών μας. Αυτή είναι η πραγματική πρόκληση! Για το λόγο αυτό η διεύρυνση είναι η ευκαιρία να αλλάξουμε τους κανόνες λειτουργίας μας που πρέπει να στηρίζονται σε μεγαλύτερη διαφάνεια και ασφάλεια απέναντι στα δικαιώματα ιθαγένειας και να έχουν επίσης μια μεγαλύτερη αποτελεσματικότητα στο επίπεδο λήψης αποφάσεων. Η βασική απαίτηση που εγείρουμε είναι να περιοριστεί η ομοφωνία στα συνταγματικά ζητήματα και να καταλήγουμε σε αποφάσεις με ειδική πλειοψηφία όσον αφορά τις άλλες πτυχές.
<P>
Στα ελάχιστα δευτερόλεπτα που μου απομένουν θα ήθελα να αναφερθώ στην παράγραφο 51, που προβλέπει την πιθανότητα να μελετηθεί, μαζί με τα εθνικά κοινοβούλια, η ιδέα μιας διακοινοβουλευτικής διάσκεψης σχετικά με τις μελλοντικές στρατηγικές της Ευρωπαϊκής Ένωσης. Από την άποψη αυτή είναι σαφές ότι υπάρχει μια ιδιαίτερη ευθύνη του Προέδρου μας καθώς και της γαλλικής Προεδρίας. Είμαι πεπεισμένος ότι αυτή η ευκαιρία να συναντήσουμε τους εκπροσώπους των εθνικών κοινοβουλίων, είτε των χωρών της Ένωσης είτε των υποψήφιων χωρών, για να συζητήσουμε σχετικά με τις μελλοντικές στρατηγικές και τις συνέπειές τους στη διακυβερνητική διάσκεψη, είναι μια ευκαιρία που δεν πρέπει να χάσουμε.

<SPEAKER ID=112 NAME="Van den Bos">
NL) Κύριε Πρόεδρε, γιατί είναι τόσο μεγάλο το χάσμα μεταξύ του Ευρωπαϊκού Κοινοβουλίου και των ευρωπαϊκών κυβερνήσεων; Έχουμε στα χέρια μας ένα εξαιρετικό ψήφισμα, το οποίο υποδεικνύει τις πολλές απαραίτητες μεταρρυθμίσεις. Η λήψη αποφάσεων με πλειοψηφία ως κανόνας και η ενίσχυση της Επιτροπής και του Ευρωπαϊκού Κοινοβουλίου είναι πράγματι απολύτως αναγκαίες για να μπορέσει να λειτουργήσει η διευρυμένη Ένωση. Η ευέλικτη συνεργασία πρέπει να αναπτυχθεί περισσότερο και κάθε κράτος μέλος πρέπει να διατηρήσει έναν Επίτροπο.
<P>
Δυστυχώς οι πολλές καλές προτάσεις του Κοινοβουλίου έρχονται σε αντίθεση με την ετοιμότητα των κυβερνήσεων να διευρύνουν το πρόγραμμα δράσης της Διακυβερνητικής Διάσκεψης και να επιτύχουν συμβιβασμούς. Αν οι ευρωπαϊκές κυβερνήσεις δεν αλλάξουν έγκαιρα την στάση τους, θα μας έρθει πακέτο από τη Νίκαια μια Συνθήκη που θα εγγυάται την παράλυση της Ένωσης όταν αυτή διευρυνθεί. Πολλοί Ευρωπαίοι ηγέτες τα προηγούμενα χρόνια υπέδειξαν στους λαούς τους μια Ευρωπαϊκή Ένωση που θα παραγίνει ισχυρή, γραφειοκρατική και θα αφαιρέσει πολλή από την εθνική κυριαρχία. Έχουν συνεισφέρει σε ένα κλίμα ευρωσκεπτικισμού και έλλειψης συμβιβασμού.
<P>
Ταυτοχρόνως οι ίδιοι αυτοί πολιτικοί αποφάσισαν για μια έντονη διεύρυνση και αυτή υποχρεώνει σε μεταρρυθμίσεις τις οποίες ακριβώς πριν τις δήλωναν ως ταμπού. Έτσι, πολλοί Ευρωπαίοι πολιτικοί φυλακίστηκαν από την ίδια την ρητορική τους. Αν οι Ευρωπαίοι ηγέτες είναι σύμφωνοι με τις νέες εξελίξεις, τότε πρέπει να έχουν το πολιτικό θάρρος να συμφωνήσουν σε ριζοσπαστικές μεταρρυθμίσεις. Είμαστε αντιπρόσωποι ενός λαού. Αν οι κυβερνήσεις θέλουν να μειώσουν το χάσμα με το Κοινοβούλιο αυτό, θα πρέπει τελικά να μπορούν να μειώσουν το χάσμα με τον ίδιο τους το λαό, και τελικά περί αυτού πρόκειται.

<SPEAKER ID=113 LANGUAGE="FR" NAME="Onesta">
Κυρία Πρόεδρε, πέρα από το γράμμα της έκθεσης αυτής, θα ήθελα να επισημάνω κάποιους αριθμούς.
<P>
Αριθμός πρώτος: 700. Το να περιορίζεται στους 700 ο αριθμός των βουλευτών του Ευρωπαϊκού Κοινοβουλίου δεν θα ήταν ανησυχητικό αν το γεγονός αυτό δεν έβλαπτε την αντιπροσωπευτικότητα του Κοινοβουλίου μας. Βάζοντας τις μικρές χώρες στο περιθώριο και δίνοντας παράλληλα τη δυνατότητα στις πιο μεγάλες χώρες να εφαρμόζουν υψηλά κατώτατα εκλογικά όρια, ολόκληρα τμήματα της ευρωπαϊκής κοινωνίας δεν θα μπορούν πλέον να εκπροσωπούνται σε αυτό το αμφιθέατρο εξαιτίας μιας απεχθούς εκλογικής μηχανικής. Πρέπει να επιβεβαιώσουμε την πρωταρχική και απόλυτη αποστολή του Κοινοβουλίου μας, να εκπροσωπεί τον λαό και τους λαούς της Ευρώπης σε όλες τους τις διαφοροποιήσεις.
<P>
Αριθμός δεύτερος: δύο τρίτα. Δύο τρίτα των ψήφων, αυτή είναι η απαραίτητη πλειοψηφία για να υποβάλει πρόταση δυσπιστίας το Κοινοβούλιό μας στην Επιτροπή. Αυτό το τόσο υψηλό όριο των δύο τρίτων είναι μία λυπηρή αλλά και πρωτοφανής περίπτωση. Πράγματι, ποια ευρωπαϊκή κυβέρνηση μπορεί να υπερηφανεύεται ότι βρίσκεται κατ' αυτόν τον τρόπο, εν πλήρει ατιμωρησία, προφυλαγμένη από έναν ουσιαστικό κοινοβουλευτικό έλεγχο; Πρέπει να θεσπίσουμε μια κάποια συμμετρία. Αν αρκεί μια απλή πλειοψηφία για να εγκαταστήσει στα καθήκοντά της την Επιτροπή, τότε η ίδια πλειοψηφία πρέπει να είναι σε θέση να αποσύρει την εμπιστοσύνη της. Αυτό που έκαναν οι αντιπρόσωποι των λαών, έχουν την εξουσία να το αναιρέσουν. Αυτός ο κανόνας ισχύει παντού, αυτός πρέπει να ισχύει και σε μας.
<P>
Αριθμός τρίτος και τελευταίος: 2009. Η έκθεση προτείνει την χρονολογία 2009 για την εκλογή βουλευτών του Ευρωπαϊκού Κοινοβουλίου σε υπερεθνικά ψηφοδέλτια. Εδώ, το ένα από τα δύο ισχύει, αγαπητοί συνάδελφοι: ή το Κοινοβούλιό μας θεωρεί ότι αυτό το μέτρο δεν είναι καλό και επομένως πρέπει να πούμε όχι - ακόμα και το 2009 - ή αναγνωρίζει, όπως κάνουν οι Πράσινοι, ότι είναι απαραίτητα αυτά τα ψηφοδέλτια προκειμένου να δημιουργηθούν πραγματικές ιδεολογικές οικογένειες στην Ευρώπη, και επομένως επιτρέπει αυτή τη σημαντική πολιτική συζήτηση ήδη από τις εκλογές του 2004. Διαφορετικά θα μας λείπει ταυτόχρονα η διαύγεια και η φιλοδοξία.
<P>
Εξάλλου, η διαύγεια και η φιλοδοξία, όπως φαίνεται, λείπουν από αυτήν την έκθεση, η οποία, αν και δεν είναι κακή, δεν είναι στο ύψος των προκλήσεων. Η Ευρωπαϊκή Ένωση αλλάζοντας μέγεθος θα αλλάξει και χαρακτήρα. Η ήπειρός μας πρέπει επομένως να μεταρρυθμίσει τους κανόνες της και όχι απλώς να τους καλλωπίσει. Αυτή η δειλή ΔΚΔ του 2000 δεν μπορεί με κανέναν τρόπο να είναι μια κατάληξη, αλλά το πρώτο βήμα προς ένα σύνταγμα.

<SPEAKER ID=114 LANGUAGE="PT" NAME="Ribeiro e Castro">
Κυρία Πρόεδρε, αγαπητοί συνάδελφοι, ας πάρουμε τα πράγματα από την αρχή. Γιατί διαφέρει η Ευρωπαϊκή Ένωση; Μέσα στους αιώνες είχαμε διάφορες απόπειρες επιβολής ενός κράτους σε άλλα. Επίσης ανάλογα με τις εποχές και τα εκάστοτε συμφέροντα διέφεραν και οι ιδέες, αλλά το σύστημα ήταν το ίδιο. Εξουσία των μεν, υποδούλωση των δε. Ζήσαμε πολλούς αιώνες πολέμων, και πολλές φορές ο απολογισμός αυτών των πολέμων ήταν καταστροφές και ερείπια. Πολλές φορές χρειάστηκε να ξεκινήσουμε από την αρχή. Από τον τελευταίο πόλεμο η Ευρώπη ξεκίνησε την πραγμάτωση αυτού του κοινού μας στόχου. Αλλά που έγκειται η διαφορά; Σε όλα. Πρόκειται για ένα σύστημα που βασίζεται στην αμοιβαία ελευθερία όλων, αντί για την κυριαρχία κάποιων. Πρόκειται για ένα πλαίσιο που έχει συμφωνηθεί μεταξύ των εθνών, και όχι ένα πλαίσιο που έχουν επιβάλλει τα έθνη. Εκεί έγκειται η διαφορά. Πρόκειται για μια μόνιμη σύμβαση μεταξύ ελευθέρων και κυρίαρχων κρατών, υπό ίσους όρους. Δεν ήταν οι διάφορες πλειοψηφίες, ήταν οι όροι της σύμβασης, σταθερή, ήταν να είμαστε όλοι μειοψηφίες. Εκεί έγκειται το μυστικό της απαράμιλλης ειρήνης και προόδου των οποίων χαίρουμε. Επί ποιας βάσης; Αφενός επί ενός κοινού πολιτισμού ανθρωπίνων δικαιωμάτων και δημοκρατίας, κράτους δικαίου και αγοράς, αφετέρου επί του αμοιβαίου και αυστηρού σεβασμού και την μη καταπάτηση των άλλων κρατών μελών. Με τι μέσα; Με έναν κανόνα, την ομοφωνία, ή την ευρεία σύγκλιση, και έναν ουσιαστικό κανόνα, συγκεκριμένες πολιτικές προσέγγισης, την προώθηση της οικονομικής και κοινωνικής συνοχής. Και με ποιο τίμημα; Την υπομονή, που αποτελεί ένα ευτελές τίμημα για τα τόσο σπουδαία αποτελέσματα.
<P>
Χρειάζεται να έχουμε υπομονή οι μεν με τους δε, υπομονή στο χρόνο προκειμένου να μπορέσει η Ευρώπη να συνεχίσει έτσι. Χρειάζεται κυρίως να μην υποκύπτουμε στον παλιό πειρασμό της επιβολής μας στους άλλους, και να αθετούμε τους ίσους όρους της σύμβασης για όλους. Αυτό ποτέ δεν μας οδήγησε στην Ένωση. Το να εκτιμούμε την ιδέα της ένωσης στην Ευρώπη σημαίνει να αντιλαμβανόμαστε την πραγματικότητα των γεγονότων, και όχι να επιβάλλουμε μια ψευδή φαντασίωση. Δεν έχουμε το δικαίωμα να παραβιάζουμε τους κανόνες του παιχνιδιού που με επιτυχία μας οδήγησαν εδώ που βρισκόμαστε σήμερα.
<P>
Κατά την άποψή μου, τα ψηφίσματα αποτελούν μια επικίνδυνη αντιευρωπαϊκή απόκλιση, που διαταράσσει πλήρως την ισορροπία. Για τη χώρα μου, την Πορτογαλία, καθώς και για άλλες μικρομεσαίες χώρες, αυτό θα ήταν καταστροφικό. Για την Ευρώπη γενικότερα αυτό θα σήμαινε μια κρίση ή σχίσμα. Δεν μπορεί να υπάρχει μια Ευρώπη όπου οι λίγοι διοικούν τους πολλούς. Δεν μπορεί να υπάρχει μια Ευρώπη που εξοργίζεται αλλά δεν ακούει. Δεν μπορεί να υπάρχει μια Ευρώπη που αποσκοπεί στην αντικατάσταση μιας Συνθήκης μεταξύ των κρατών με ένα σύνταγμα επί των κρατών. Θέλουμε μια Ευρώπη ελεύθερη, όχι μια Ευρώπη καταπιεσμένη.
<P>
Θα ήθελα να πω μια τελευταία κουβέντα σχετικά με την διεθνική ιδέα των ευρωπαϊκών κομμάτων. Ιδού η μαρτυρία μου, εγώ είμαι συντηρητικός χριστιανοδημοκράτης. Το πολιτικό μου κόμμα, το CDP-PP, υπήρξε ιδρυτής του ΕΛΚ. Πριν από κάποια χρόνια μας έδιωξαν από το ΕΛΚ. Γιατί; Γιατί υποστηρίζαμε ένα δημοψήφισμα σχετικά με τη Συνθήκη του Μάαστριχτ. Τώρα κάποιοι παλιοί συνάδελφοι από την Αυστρία, από την Χριστιανοδημοκρατική Ένωση αντιμετωπίζουν δυσκολίες. Γιατί; Λόγω κάποιων εκλογών στη χώρα τους. Τι τρομακτική ιδέα περί δημοκρατίας είναι αυτή! Πρέπει να προσέχουμε, ο φεντεραλισμός τυφλώνει τόσο πολύ που σε φτάνει στο σημείο να καταστρέφεις με τα ίδια σου τα χέρια αυτό που δημιουργείς με τα λόγια σου. Γιατί; Επειδή δημιουργεί απληστία για εξουσία και αφήνει έξω την ιδέα της εταιρικής σχέσης. Δεν μπορούμε να ακολουθήσουμε αυτόν τον δρόμο.

<SPEAKER ID=115 LANGUAGE="DE" NAME="Schleicher">
 Κυρία Πρόεδρε, αξιότιμοι κυρίες και κύριοι, αποφασιστική σημασία έχει για μένα, και πιστεύω για τους περισσότερους συναδέλφους, εάν στο τέλος της Διακυβερνητικής θα υποβληθεί ένα σχέδιο που θα δημιουργεί τις προϋποθέσεις για την εδραίωση της δικής μας βάσης και για την ένταξη άλλων 12 κρατών.
<P>
Παρακολουθώντας την τρέχουσα συζήτηση και την αντίσταση του Συμβουλίου κατά τους περασμένους μήνες να προχωρήσει περισσότερο από τα επονομαζόμενα τρία υπόλοιπα του Αμστερνταμ, θεωρώ υποκρισία να διεξάγονται παράλληλα και διαπραγματεύσεις με τις υποψήφιες χώρες. Η σημερινή δήλωση του Πρόεδρου του Συμβουλίου Gama με έκανε να αισθάνομαι μεγαλύτερη αισιοδοξία, αλλά ακόμα δεν μπορώ να διακρίνω την πολιτική βούληση των υπόλοιπων κρατών μελών.
<P>
Στόχος μας πρέπει να είναι να δώσουμε στους εκπροσώπους του Κοινοβουλίου στη Διακυβερνητική σαφή εντολή για τις διαπραγματεύσεις η οποία θα αποτελέσει για μας το κριτήριο για τη στάθμιση των αποτελεσμάτων της ΔΔ. Από τη δική μου σκοπιά, τα ουσιαστικά σημεία είναι μια σαφής υπόδειξη για την αναλογική σύνθεση του μελλοντικού Ευρωπαϊκού Κοινοβουλίου με ανώτατο όριο 700 μέλη. Η επέκταση της διαδικασίας λήψης αποφάσεων στο Συμβούλιο με ειδική πλειοψηφία πρέπει να συνεπάγεται την παράλληλη διαδικασία συναπόφασης του Ευρωπαϊκού Κοινοβουλίου. Το Συμβούλιο πρέπει να συνεδριάζει δημοσίως, όταν εκτελεί τα νομοθετικά του καθήκοντα. Χρειαζόμαστε το ταχύτερο δυνατό μια σαφή οριοθέτηση μεταξύ των αρμοδιοτήτων σε εθνικό και σε ευρωπαϊκό επίπεδο.
<P>
Με λυπεί βαθύτατα η κρίση εντός του Συμβουλίου για την οποία ευθύνεται το ίδιο το Συμβούλιο. Θα ήθελα να ρωτήσω το Συμβούλιο με ποιο περίτεχνο τρόπο θα κατορθώσει χωρίς νομική βάση να μπορεί να αποκλείει κάποιο κράτος μέλος από τις συνεδριάσεις του, ενώ από την άλλη πλευρά θα χρειάζεται την ψήφο του εν λόγω κράτους για την ομόφωνη λήψη αποφάσεων στο Συμβούλιο σε περιπτώσεις τροποποίησης των Συνθηκών.
<P>
Αδυνατώ να συμφωνήσω με το αίτημα στο σημείο 29 της έκθεσης να δημιουργηθούν ευκολότερες προϋποθέσεις για τον αποκλεισμό ενός κράτους μέλους. Κατά την αυριανή ψηφοφορία για το παρόν ψήφισμα, η ψήφος μου θα εξαρτηθεί από τα αποτελέσματα των ψηφοφοριών στα σημεία αυτά.

<SPEAKER ID=116 LANGUAGE="FI" NAME="Vδyrynen">
Αξιότιμη κυρία Πρόεδρε, η ΔΚΔ πρέπει να προετοιμάσει τη μεταρρύθμιση της ΕΕ έτσι, ώστε να μπορέσουμε να πραγματοποιήσουμε την προκειμένη διεύρυνση στο σύνολό της. Από τη σκοπιά της διεύρυνσης το σημαντικότερο στοιχείο στην έκθεση Δημητρακόπουλου - Leinen είναι η αύξηση της ευελιξίας. Μόνο η εσωτερική διαφοροποίηση της ΕΕ μπορεί να δημιουργήσει τις προϋποθέσεις για τη μεγάλη διεύρυνσή της.
<P>
Είναι σημαντικό που στην έκθεση προτείνεται η διευκόλυνση της στενότερης συνεργασίας. Η Ομάδα των Φιλελευθέρων έχει προτείνει η αρχή της ευελιξίας να πραγματοποιηθεί επίσης με τη μορφή μιας ευρύτερης συνεργασίας, η οποία θα προσφερόταν στις χώρες εκείνες οι οποίες είτε δεν μπορούν είτε δεν επιθυμούν να αποδεχθούν το κοινοτικό κεκτημένο στο σύνολό του. Αυτό θα διευκόλυνε και θα επιτάχυνε την διεύρυνση της Ένωσης.
<P>
Η Ομάδα των Φιλελευθέρων επισημαίνει στην τροπολογία της ότι, η ευελιξία ενδέχεται να οδηγήσει σε μια ευρύτερη ομόκεντρη Ένωση, στην οποία θα υπάρχει ένας πυρήνας ομοσπονδιακών κρατών και ένας εξωτερικός κύκλος λιγότερο συνενωμένων κρατών. Στο παρόν στάδιο, δεν χρειάζεται να λάβουμε λεπτομερή θέση για το πώς θα πρέπει να διαφοροποιηθεί η Ένωση. Επί του παρόντος, αρκεί να δημιουργήσουμε το θεσμικό πλαίσιο εντός του οποίου να μπορέσει να πραγματοποιηθεί στην πράξη τόσο η εμβάθυνση όσο και η διεύρυνση της Ένωσης. Ελπίζω να εγκριθεί η τροπολογία αριθ. 154 της Ομάδας των Φιλελευθέρων που αφορά την αύξηση της ευελιξίας.

<SPEAKER ID=117 LANGUAGE="PT" NAME="Nogueira Romαn">
Κυρία Πρόεδρε, η Ευρωπαϊκή Ένωση αρχίζει την απαραίτητη διαδικασία της διεύρυνσης με δεκατρία νέα κράτη μέλη χωρίς να δίνει έναν ορισμό της Ένωσης και ακόμη χωρίς να γνωρίζει τις διαστάσεις της μελλοντικής της επικράτειας, βρισκόμενη έτσι σε μια κατάσταση αβεβαιότητας, που μπορεί να οδηγήσει στη διάλυση του πολιτικού της χαρακτήρα, καταλήγοντας να είναι μονίμως η Ένωση των κυβερνήσεων των κρατών μελών της χωρίς να διαθέτει τα προβλεπόμενα μέσα για την επίλυση των εσωτερικών προβλημάτων της κοινωνικής συνοχής και της εδαφικής ισορροπίας και προκειμένου να σταθεί απέναντι στον υπόλοιπο κόσμο με όλη την πολιτική και οικονομική της βαρύτητα.
<P>
Ως βουλευτής του έθνους των Γαλικίων και Ευρωπαίος πολίτης, θα ήθελα να εκφράσω τη διαφωνία μου σχετικά με τη συγκεκριμένη νομοθετική πρωτοβουλία της Επιτροπής, μια διαφωνία που δεν αφορά τόσο τα εμπλεκόμενα σε αυτήν ζητήματα, αλλά τις ουσιαστικές ελλείψεις που υφίστανται και που αυτό το Κοινοβούλιο έχει ακόμη χρόνο στη διάθεσή του για να καλύψει.
<P>
Πως θα μπορούσε αυτό το Κοινοβούλιο, το οποίο εκπροσωπεί όλους τους πολίτες, να απαγορεύει στον ίδιο του τον εαυτό την πλήρη νομοθετική πρωτοβουλία; Πως είναι δυνατόν, στο ίδιο πλαίσιο, να μην αποδεχόμαστε ότι ο Πρόεδρος της Επιτροπής θα πρέπει να επιλέγεται από τις κυρίες και τους κυρίους βουλευτές; Γιατί δεν αναγνωρίζεται από την Ένωση η άσκηση των αρμοδιοτήτων των εθνικοτήτων των ομόσπονδων κρατών και των αυτονόμων κοινοτήτων; Πως είναι δυνατόν να αρνούμαστε τη θέσπιση μιας ευρωπαϊκής πολιτικής για την απασχόληση συνδεδεμένης με την πολιτική περί διαρθρωτικών ταμείων; Αρκούν αυτά τα ερωτήματα, κυρία Πρόεδρε, για να επισημάνουν κάποιες από τις σοβαρές ελλείψεις που παρουσιάζει η νομοθετική πρόταση σχετικά με τη μεταρρύθμιση των Συνθηκών.

<SPEAKER ID=118 LANGUAGE="SV" NAME="Sacrιdeus">
Κύριε Πρόεδρε, η διεύρυνση προς Ανατολάς αποτελεί το κατεξοχήν θέμα του μέλλοντος για την ΕΕ. Οι σουηδοί χριστιανοδημοκράτες θεωρούν ότι το Ευρωπαϊκό Κοινοβούλιο πρέπει να τροποποιήσει κάποια σημεία της πρότασης που τώρα εγκρίθηκε από την Επιτροπή Συνταγματικών Υποθέσεων στα οποία επικεντρώνομαι τώρα και είναι τα εξής.
<P>
1) Ένας Επίτροπος ανά κράτος μέλος. Αυτό αφορά τη νομιμότητα της Επιτροπής, το λαϊκό έρεισμα και το μέλλον. Αν δεν υπάρχει, μελλοντικά, ένας Επίτροπος ανά κράτος μέλος, τότε, το Συμβούλιο Υπουργών μπορεί να αναλάβει το ρόλο που έχει σήμερα η Επιτροπή.
<P>
2) Έξι βουλευτές του Ευρωπαϊκού Κοινοβουλίου ανά κράτος μέλος, κάτι που αντικατοπτρίζει την πολιτική πολυμορφία και το πολιτικό φάσμα κάθε κράτους μέλους. Αυτό είναι ιδιαίτερα σημαντικό σε μια φάση όπου θα ενταχθούν στην Ευρωπαϊκή Ένωση χώρες όπως η Εσθονία, η Λετονία και η Λιθουανία, καθώς επίσης και η Σλοβενία, τα οποία προηγουμένως ήταν, παρά τη θέλησή τους, μέλη της Σοβιετικής Ένωσης και της Γιουγκοσλαβίας αντίστοιχα.
<P>
3) Δεν θα υπάρχουν πανευρωπαϊκά ψηφοδέλτια. Η απόσταση σε σχέση με τους ψηφοφόρους θα είναι πολύ μεγάλη.
<P>
4) Μια περισσότερο ευέλικτη στάση ως προς τον μέγιστο αριθμό των επτακοσίων βουλευτών του Ευρωπαϊκού Κοινοβουλίου.
<P>
5) Τα κόμματα που δραστηριοποιούνται σε ευρωπαϊκό επίπεδο δεν θα χρηματοδοτούνται με κοινοτικούς πόρους. Πρόκειται για μία εσφαλμένη χρήση των κονδυλίων και δημιουργεί μεγάλα περιθώρια αυθαιρεσίας. Μπορεί να υπάρξει κατάχρηση της χρηματοδότησης των κομμάτων. Στη σημερινή Ευρώπη αυτό είναι κάτι που το γνωρίζουμε πλέον.
<P>
6) Σε ό,τι αφορά την ειδική πλειοψηφία στο Ευρωπαϊκό Συμβούλιο, που αναφέρεται στο άρθρο 8.1 του ψηφίσματος, αυτή θα πρέπει να είναι πλειοψηφία δύο τρίτων και όχι απλή πλειοψηφία.
<P>
7) Ο αποκλεισμός ενός κράτους μέλους πρέπει να αποφασίζεται ομόφωνα, εξαιρουμένου του περί ου ο λόγος κράτους. Ο αποκλεισμός είναι ένα σοβαρό μέτρο.
<P>
8) Η ΕΕ θα πρέπει να συνεχίσει να είναι εξαρτώμενη από τα κράτη μέλη όσον αφορά τη χρηματοδότησή της.
<P>
9) Δεν υπάρχει κάποιο κείμενο σχετικά με την αρχή της επικουρικότητας και τη σαφή κατανομή των αρμοδιοτήτων. Ένα τέτοιο κείμενο είναι απαραίτητο.

<SPEAKER ID=119 LANGUAGE="FR" NAME="Berθs">
Κυρία Πρόεδρε, κύριε εκπρόσωπε του Συμβουλίου, κύριε Επίτροπε, αγαπητοί συνάδελφοι, τι είναι αυτό που διακυβεύεται σε αυτή τη Διακυβερνητική Διάσκεψη; Προφανώς, πρόκειται πρώτα και πάνω απ' όλα για την ποιότητα της διαδικασίας λήψης αποφάσεων στην Ένωση. Για τον λόγο αυτό, δίδουμε πολύ μεγάλη σημασία στην επέκταση του πεδίου της ειδικής πλειοψηφίας.
<P>
Αν είχαμε τη βεβαιότητα ότι όλα τα ζητήματα, αύριο, θα εγκρίνονται με ειδική πλειοψηφία στην Ευρωπαϊκή Ένωση, τότε δεν θα είχαμε θέσει το ζήτημα των στενότερων συνεργασιών. Οφείλουμε όμως να επισημάνουμε ότι οπωσδήποτε θα μας χρειαστεί και αυτό το εργαλείο. Αυτό είπαμε στην πρώτη θέση που εκφράσαμε σε αυτό το Κοινοβούλιο και νομίζω ότι, κατά κάποιο τρόπο, συμβάλλαμε στο να ακουστεί αυτή η μουσική στην κοινότητα των αρχηγών Κρατών και κυβερνήσεων. Δεν μπορούμε παρά να εκφράσουμε την ικανοποίησή μας για το γεγονός αυτό.
<P>
Ωστόσο, θέλω σήμερα να επιστήσω την προσοχή των συναδέλφων, εκείνων που πίσω από αυτήν τη στενότερη συνεργασία βλέπουν τον κίνδυνο ενός υπερβολικά έντονου συντονισμού μεταξύ των μεγάλων κρατών. Νομίζω ότι το συμφέρον όλων των μελών της Ένωσης είναι σήμερα να μπορεί οποιαδήποτε στενότερη συνεργασία να λαμβάνει χώρα στην Ένωση, με σεβασμό προς το νομικό σύστημα της Ένωσης και τα θεσμικά όργανα της Ένωσης. Για τον λόγο αυτό, ας επιτρέψουμε να δρομολογούνται στενότερες συνεργασίες όταν ένα τρίτο των κρατών συμμετέχει σε αυτές ή το αφορούν οι εν λόγω συνεργασίες και ας εγκρίνουμε αυτές τις στενότερες συνεργασίες με ειδική πλειοψηφία, με τη σύμφωνη γνώμη αυτού του Κοινοβουλίου. Το ερώτημα που θα πρέπει να θέσουμε στον εαυτό μας αύριο είναι, βεβαίως, εκείνο του δημοκρατικού ελέγχου αυτών των στενότερων συνεργασιών και το Κοινοβούλιό μας θα πρέπει να παίξει καίριο ρόλο σε αυτό.
<P>
Επομένως, καταλαβαίνω ότι, στη Διακυβερνητική Διάσκεψη, τίθενται ερωτήσεις πάνω στα θέματα, και χαίρομαι που με αυτόν τον τρόπο η συζήτηση μπαίνει στην καρδιά του ζητήματος. Τα θέματα, όμως, θα δείτε ότι θα αποτυπωθούν από άλλες συζητήσεις που θα διεξαγάγετε στα πλαίσια της Διακυβερνητικής Διάσκεψης.
<P>
Πριν να ολοκληρώσω, κυρία Πρόεδρε, μια παρατήρηση. Ένα σήμα συναγερμού σχετικά με την κατάρτιση του Χάρτη των Θεμελιωδών Δικαιωμάτων που θέλουμε να δούμε να ενσωματώνεται στη Συνθήκη. Η ενσωμάτωση αυτού του Χάρτη έχει πολύ μεγάλη σημασία. Μια χρονική στιγμή κατά την οποία οι αξίες της Ένωσης ενίοτε ανατρέπονται, μοιάζουν εύθραυστες, αυτός ο Χάρτης έρχεται πάνω στην ώρα, αλλά θα έχει νόημα μόνον εάν ενσωματωθεί στις Συνθήκες με ένα ισχυρό περιεχόμενο στα πλαίσια της εντολής της Κολωνίας, ολόκληρης της εντολής της Κολωνίας, δηλαδή μαζί με τα οικονομικά και κοινωνικά δικαιώματα.

<SPEAKER ID=120 LANGUAGE="EN" NAME="Stockton">
Κυρία Πρόεδρε, αυτή είναι μια περίεργη, δυσάρεστη και σχιζοφρενική έκθεση. Ορισμένα τμήματά της έχουν εκπονηθεί σαφώς επιδέξια, ως χρήσιμες προτάσεις για τη ΔΚΔ. Αλλα τμήματα συνιστούν έναν κατάλογο φρούδων ελπίδων και αισιόδοξων επιθυμιών που σίγουρα θα απορριφθούν από τη Διακυβερνητική. Είναι δύσκολο να εκτιμήσουμε κατά πόσον αυτός ο σχιζοειδής χαρακτήρας της έκθεσης αντανακλά τις θέσεις των δύο εισηγητών. Εάν αυτό συμβαίνει, είμαι σίγουρος ότι μπορώ να αποδώσω τα καλύτερα τμήματα στο φίλο και συνάδελφό μου κ. Δημητρακόπουλο και τα πιο ασυνήθιστα τμήματα στον κ. Leinen.
<P>
Ωστόσο, η πλειοψηφία των συναδέλφων μου του Συντηρητικού Κόμματος ψήφισε υπέρ της απόρριψης της έκθεσης και θα ψηφίσει σύμφωνα με αυτό σε αυτό το Σώμα. Η αντιπροσωπεία του Συντηρητικού Κόμματος θεωρεί πολλές από τις ιδέες της έκθεσης ως συγκεντρωτικές, συνδικαλιστικές, περιττές και οπισθοδρομικές. Αντί να εξετάζει νέες, ευέλικτες και ριζοσπαστικές προσεγγίσεις για μια διευρυμένη Ένωση στην παγκόσμια αγορά, το μήνυμα της προκειμένης έκθεσης είναι: συνεχίστε προς το μέλλον ανεξάρτητα από το Μάαστριχτ και το Αμστερνταμ!
<P>
Εντούτοις, απορρίπτοντας αυτή την έκθεση, η αντιπροσωπεία του Συντηρητικού Κόμματος δείχνει και αυτή επίσης έναν σχιζοφρενικό χαρακτήρα, εφόσον απορρίπτει κατά συνέπεια την εξαίρετη τροπολογία του κ. Duff για να θεσπισθεί νομικά η επιλογή της μη συμμετοχής των κρατών μελών, και εκείνης του φίλου μου κ. Perry και άλλων, που θα επιτρέψει στο Κοινοβούλιο να ενεργεί με συνέπεια στα λόγια του, εξοικονομώντας τις υπερβολικές δαπάνες που συνεπάγεται ο παραλογισμός αυτών των συνεδριάσεων στο Στρασβούργο. Αυτή είναι η φύση της δημοκρατίας και των δημοκρατικών αποφάσεων. Κι αυτές είναι συχνά περίεργες, δυσάρεστες και σχιζοφρενικές, αλλά παρ' όλα αυτά παραμένουν το καλύτερο που έχουμε.

<SPEAKER ID=121 LANGUAGE="FR" NAME="Poos">
Κυρία Πρόεδρε, η έκθεση που παρουσίασαν οι δύο συνεισηγητές είναι πολύ φιλόδοξη, πολύ μπροστά σε σχέση με την εποχή μας, αλλά παρουσιάζει δύο πολύ σημαντικά μειονεκτήματα, που πρέπει να τα διορθώσει η ψηφοφορία στην Ολομέλεια.
<P>
Πρώτον, η γενίκευση της ψηφοφορίας με διπλή ειδική πλειοψηφία δεν είναι πανάκεια για τη μελλοντική ολοκλήρωση της Ευρώπης. Μια παρόμοια απόλυτη αρχή ενέχει τον κίνδυνο να προκαλέσει αντιδράσεις απόρριψης στην κοινή γνώμη των κρατών μελών και στα εθνικά κοινοβούλια, πάνω στα πιο ευαίσθητα θέματα που είναι στην πραγματικότητα εξαιρέσεις από τον γενικό κανόνα. Θα ήταν καλύτερα, όπως κάναμε και στο παρελθόν, να αναζητήσουμε έναν συμβιβασμό ο οποίος να μπορεί να γίνει δεκτός απ' όλους. Είναι ένα ζήτημα νομιμότητας και αποδοχής.
<P>
Δεύτερον, οι χώρες μέλη με μεγάλο πληθυσμό κρατούν για τον εαυτό τους τη μερίδα του λέοντος. Η υποκείμενη αρχή "ένας άνθρωπος-μία ψήφος" είναι απαράδεκτη. Είναι αντίθετη με το άρθρο 190 της Συνθήκης που λέει ότι ο αριθμός των εκλεγμένων αντιπροσώπων πρέπει να διασφαλίζει μια κατάλληλη εκπροσώπηση των λαών των κρατών που ενώθηκαν στα πλαίσια της Κοινότητας. Είναι ένα ζήτημα ισότητας και αλληλεγγύης.
<P>
Τέλος, η θέση που μας σερβίρουν και μας ξανασερβίρουν, σύμφωνα με την οποία μια Επιτροπή με περισσότερα από 20 μέλη δεν θα μπορούσε να λειτουργήσει, δεν στηρίζεται από κανένα σοβαρό επιχείρημα.
<P>
Όσον αφορά πάλι την Επιτροπή, ας αποφύγουμε να αναγάγουμε τον αριθμό σε απόλυτη αρχή. Αντίθετα, για να χαίρουν ευρείας στήριξης σε όλα τα κράτη μέλη οι αποφάσεις που προτείνονται με πρωτοβουλία της Επιτροπής, είναι απαραίτητο να εκπροσωπούνται σε αυτήν όλα τα κράτη μέλη. Η σημαντική ψηφοφορία που θα λάβει χώρα αύριο θα επιτρέψει, ελπίζω, στο Ευρωπαϊκό Κοινοβούλιο να θέσει ένα τέρμα σε αυτήν την αμφισημία και να εκφράσει πιο εύστοχες απόψεις. Μόνο μια πρόταση που θα πλησιάζει περισσότερο την πολιτική πραγματικότητα θα έχει πιθανότητες να ληφθεί υπόψη. Η ΔΚΔ του 2000 δεν είναι το τέλος της ιστορίας.

<SPEAKER ID=122 LANGUAGE="FR" NAME="de Sarnez">
Κυρία Πρόεδρε, σε μια χρονική στιγμή κατά την οποία το μέλλον της Ευρωπαϊκής Ένωσης εξαρτάται περισσότερο από ποτέ από την ισορροπία και την καλή λειτουργία των θεσμικών μας οργάνων, θα ήθελα πρώτα απ' όλα να ευχαριστήσω τους δύο εισηγητές, τον Γιώργο Δημητρακόπουλο και τον Jo Leinen, για την ποιότητα της εργασίας τους.
<P>
Όλοι είμαστε σύμφωνοι και όλοι επιβεβαιώνουμε σήμερα ότι η έγκριση θεσμικών και πολιτικών μεταρρυθμίσεων πρέπει να αποτελεί απαραίτητη προϋπόθεση για οποιαδήποτε διεύρυνση της Ένωσης. Αυτή είναι η πρόκληση στην οποία έχουμε καθήκον να ανταποκριθούμε σε μια στιγμή κατά την οποία η αμφιβολία και η έλλειψη πολιτικών προοπτικών φωλιάζει στην καρδιά πολλών συμπολιτών μας. Η Ευρωπαϊκή Ένωση την οποία οραματίστηκαν, υλοποίησαν και μετά μας κληροδότησαν οι πατέρες και ιδρυτές της οφείλει σήμερα να εξελιχθεί και να μεταμορφωθεί. Η Ευρώπη βρίσκεται σε ένα σταυροδρόμι. Είτε θα αρκεστούμε στο να είμαστε, στο μέλλον, απλώς μια ζώνη ελεύθερων συναλλαγών, είτε επιθυμούμε να οικοδομήσουμε μια πολιτική Ευρώπη.
<P>
Ας μην γελιόμαστε όμως. Αν επιλέξουμε να μείνουμε στη μέση του δρόμου, τότε είναι πιθανό να υλοποιηθεί το χειρότερο σενάριο: η Ευρώπη που θα διαθέτει ένα ενιαίο νόμισμα αλλά δεν θα έχει την ιδιότητα μιας πολιτικής δύναμης θα ξαναγίνει ένας απλός γεωγραφικός χώρος όπου θα εξελίσσονται ελεύθερα οι εθνικοί ανταγωνισμοί. Είναι καιρός να γίνει η Ευρώπη μια δύναμη ικανή να έχει μια πραγματική πολιτική έκφραση, να υποστηρίζει ένα κοινωνικό σχέδιο και να χαράζει μια κοινή εξωτερική πολιτική και πολιτική άμυνας. Σε εμάς εναπόκειται, στους εκλεγμένους αντιπροσώπους των ευρωπαϊκών λαών, να εργαστούμε για μια πιο αποτελεσματική και πιο δημοκρατική λειτουργία των θεσμικών μας οργάνων.
<P>
Η Ευρώπη όμως θα είναι δημοκρατική μόνον αν καθορίζουν οι ίδιοι οι λαοί τις αρχές και τους κανόνες οργάνωσής της. Χαίρομαι πάρα πολύ που η έκθεση Δημητρακόπουλου λαμβάνει υπόψη αυτή την επιθυμία στο πλαίσιο μιας συνταγματικής διαδικασίας, η οποία αποσκοπεί στην απλούστευση και την αποσαφήνιση των κοινοτικών Συνθηκών. Νομίζω όμως ότι πρέπει να προχωρήσουμε περισσότερο, μας χρειάζεται ένα σύνταγμα, δηλαδή ένας θεμελιώδης νόμος, προκειμένου να εδραιωθεί η Ευρώπη ως πραγματική δημοκρατική κοινωνία.
<P>
Η μεταρρύθμιση των θεσμικών οργάνων δεν είναι επομένως μόνον η προϋπόθεση για τη διεύρυνση, είναι και προϋπόθεση για την επιβίωση της Ευρώπης. Εκφράζω την ευχή, κύριε Επίτροπε, οι εκπρόσωποι των κρατών μελών να επιχειρήσουν πραγματικές μεταρρυθμίσεις και να υπολογίσουν τις προκλήσεις της Διακυβερνητικής Διάσκεψης, προκειμένου να γίνει αυτός ο αιώνας ο αιώνας της Ευρώπης.

<SPEAKER ID=123 NAME="Van den Berg">
NL) Κυρία Πρόεδρε, ευχαριστώ καταρχήν τους δύο εισηγητές. Η ολλανδική σοσιαλδημοκρατική αντιπροσωπία είχε ασχοληθεί ιδιαίτερα ενεργά με την Διακυβερνητική Διάσκεψη αρκετά πριν την έναρξη της Διακυβερνητικής Διάσκεψης. Διεξήγαμε μεγάλες δημόσιες συζητήσεις στην Ολλανδία και κάναμε αρκετές προετοιμασίες. Η Διακυβερνητική Διάσκεψη πρέπει τελικά να προετοιμάσει την Ένωση για την διεύρυνση και για την διεύρυνση αυτή θα πρέπει τα παρόντα κράτη μέλη να κάνουν θυσίες. Αλλά οι θυσίες αυτές είναι μικρές, δεδομένης της ιστορικά μοναδικής ευκαιρίας να ενωθεί η Ανατολή και η Δύση σε μια ασφαλή Ευρώπη που θα χαρακτηρίζεται από την ειρήνη. Επιπλέον θα πρέπει φυσικά να φέρει την Ευρώπη πιο κοντά στους πολίτες, γιατί η απόσταση μεταξύ των Βρυξελλών και των πολιτών μας είναι ακόμη πολύ μεγάλη. Γι' αυτό θα πρέπει η Διακυβερνητική Διάσκεψη να κλείσει το δημοκρατικό έλλειμμα. Για τον σκοπό αυτό είναι ουσιώδες να επεκταθεί η λήψη αποφάσεων με πλειοψηφία για όλες τις νομοθετήσεις, εκτός των συνταγματικών υποθέσεων, σε συνδυασμό με την αρμοδιότητα συναπόφασης του Κοινοβουλίου, καθώς επίσης και την γνωστή δικλείδα στην λήψη αποφάσεων του Συμβουλίου. Η άμβλυνση του δημοκρατικού ελλείμματος και μόνο, δεν είναι αρκετή για να βελτιωθεί η επαφή με τον πολίτη. Για το λόγο αυτό ειδικότερα βάζουμε τα δυνατά μας για έναν καλύτερο και συνταγματικά θεσμοθετημένο κοινωνικό διάλογο με τις μη κυβερνητικές οργανώσεις, δεδομένου ότι αυτές υποστηρίζουν πολλά από τα συμφέροντα των πολιτών μας. Η τροπολογία 162 αποτελεί το κατάλληλο χώρο για αυτό.
<P>
Ένα επόμενο σημαντικό θέμα για εμάς είναι η διευκόλυνση της ενισχυμένης συνεργασίας. Είναι σαφές ότι το ουσιαστικό βέτο που υποβόσκει αυτή τη στιγμή στην διαδικασία αυτή πρέπει να εξαφανιστεί. Η ενισχυμένη συνεργασία μπορεί να αποδειχτεί για την Ένωση μεγάλη εξυπηρέτηση μετά την διεύρυνση, όταν η Ένωση θα έχει εντός των συνόρων της μια ακόμη μεγαλύτερη διαφοροποίηση των κρατών μελών. Σε ό,τι αφορά εμάς, η έκθεση δεν προχωρά αρκετά ως προς ένα άλλο σημείο, για την ακρίβεια σε σχέση με την προσωπική ευθύνη που πρέπει να αποδίδεται στους επιτρόπους. Είμαστε απολύτως της άποψης ότι ο επίτροπος ο οποίος χάνει την εμπιστοσύνη του Κοινοβουλίου, θα πρέπει να μπορεί επίσης να προειδοποιείται αυστηρά από το Κοινοβούλιο με απειλή αποπομπής του. Μια τέτοια διαδικασία κατά την άποψη μας απονέμει περισσότερη δικαιοσύνη σε μια δημοκρατική ισορροπία μεταξύ των θεσμικών οργάνων, απ' ό,τι η διαδικασία Prodi, αλλά το βήμα αυτό δυστυχώς για την πλειοψηφία των συναδέλφων μου μοιάζει να αποτελεί ολόκληρη γέφυρα.
<P>
Κυρία Πρόεδρε, όσον αφορά τον Ευρωπαίο μας Επίτροπο, προτιμούμε καλύτερα έναν Επίτροπο ανά κράτος. Αν πρέπει, εκ περιτροπής για όλες τις χώρες, γιατί ο συμβιβασμός της Σοσιαλιστικής Ομάδας έχει την υποστήριξη μας. Θεωρούμε τέλος ότι στον συμβιβασμό μας βρίσκεται μια καλή ισορροπία μεταξύ μικρών και μεγάλων κρατών μελών. Ελπίζουμε ότι αυτό θα λάβει την υποστήριξη σε αυτό το Κοινοβούλιο.

<SPEAKER ID=124 LANGUAGE="DE" NAME="Rack">
 Κυρία Πρόεδρε, προς τα που οδεύει άραγε η Ευρώπη; Προς ένα ευρωπαϊκό ομοσπονδιακό κράτος με ένα ισχυρό κέντρο και ευρύτατες αρμοδιότητες ή προς την προσεγμένη περαιτέρω ανάπτυξη εκείνου που μέχρι σήμερα αποτελούσε σήμα κατατεθέν και εγγύηση για την επιτυχία της ευρωπαϊκής ολοκλήρωσης, δηλαδή μιας ένωσης των λαών και των κρατών της Ευρώπης; Σύμφωνα με το κείμενο της Επιτροπής Συνταγματικών Υποθέσεων φαίνεται σαν οι υποστηρικτές του ομοσπονδιακού χαρακτήρα της ΕΕ να είχαν ήδη κατορθώσει να δημιουργήσουν μιαν Επιτροπή, όπου δεν θα εκπροσωπούνται πάντα όλα τα κράτη μέλη, ένα Κοινοβούλιο, όπου ακόμα και οι εκπρόσωποι κρατών μεσαίου μεγέθους δεν θα διαδραματίζουν πια ουσιαστικό ρόλο, και ένα Συμβούλιο που θα στηρίζει τις πλειοψηφίες του βασικά στο 51% του συνολικού πληθυσμού των κρατών μελών. Ακόμα και για τους ενθουσιώδεις ευρωπαϊστές τούτο θα αποτελούσε διαστρεβλωτική καρικατούρα.
<P>
Ελπίζω ότι αύριο θα αποφασίσουμε για ένα διαφορετικό κείμενο. Για ένα κείμενο ισορροπημένο που θα στοχεύει στην περαιτέρω λειτουργία της ΕΕ η οποία θα καθορίζεται από κοινού, τόσο από τα μεγάλα όσο και από τα μικρά κράτη, και θα εξακολουθεί να σέβεται τις ιδιαιτερότητες των ευρωπαϊκών λαών και κρατών, έτσι ώστε να μην δοκιμαστούν στο έπακρο οι πολίτες πού ήδη σήμερα έχουν όλο και πιο συχνά πρόβλημα να αποδεχθούν το κέντρο των Βρυξελλών.
<P>
Ελπίζω ότι το κείμενο της επιτροπής θα τροποποιηθεί και σε ένα δεύτερο σημείο. Στο σημείο 29 οι Δημητρακόπουλος και Leinen προτείνουν μιαν αναθεώρηση της διαδικασίας αναστολής δικαιωμάτων ενός κράτους σε περιπτώσεις σοβαρών παραβιάσεων της δημοκρατίας και των ανθρωπίνων δικαιωμάτων. Επιτρέψτε μου εδώ να μιλήσω ξεκάθαρα και να σας πω πώς βλέπουν τη διαδικασία αυτή στην πλειοψηφία τους οι πολίτες στην πατρίδα μου, την Αυστρία. Αυτόν τον καιρό αντιμετωπίζουν την πικρή εμπειρία, ότι ήδη σήμερα, στο όνομα του πολιτικά ορθού δεν τηρείται το ισχύον κοινοτικό δίκαιο. Το φαινόμενο αυτό δεν ενισχύει την εμπιστοσύνη στην κεντρική θεμελιώδη αξία της κοινής Ευρώπης. Μια κοινότητα δικαίου πρέπει να τηρεί τη δική της νομοθεσία.
<P>
Δεν ευσταθεί ούτε κατά διάνοια ότι η παρούσα αρνητική αντιμετώπιση της Αυστρίας είναι μόνο διμερής πολιτικής. Όποιος δυσπιστούσε ακόμα και χρειαζόταν να του επιβεβαιωθεί η κατάσταση αυτή, βεβαιώθηκε σήμερα με την παρέμβαση της Προέδρου του Σώματος. Γιατί πώς αλλιώς θα πρέπει να καταλάβει κανείς την πρόταση της Nicole Fontaine, ότι ελπίζει πως η Αυστρία θα είναι κάποια ημέρα και πάλι ισότιμο μέλος της Ένωσης; Τι είμαστε δηλαδή τώρα; Ας αφήσουμε λοιπόν κατά μέρος τις υποκριτικές διορθώσεις στα άρθρα 6 και 7 της Συνθήκης ΕΕ. Ας παραμείνουμε στην ισχύουσα νομοθεσία και ας αντιμετωπίσουμε τους Αυστριακούς με τον τρόπο που απαιτεί η Συνθήκη ΕΕ. Αντί να αποκλείουμε είναι καλύτερο να συνδέουμε.

<SPEAKER ID=125 LANGUAGE="SV" NAME="Hedkvist Petersen">
Κυρία Πρόεδρε, η διεύρυνση είναι σημαντική για τους λαούς της Ευρώπης. Ως εκ τούτου, πρέπει να βρούμε έναν τρόπο ώστε να ενεργήσουμε από κοινού σε ολόκληρη την Ευρώπη. Οι ενταξιακές διαπραγματεύσεις είναι εν εξελίξει. Επομένως, είναι σημαντικό να ολοκληρωθεί η Διακυβερνητική Διάσκεψη πριν το τέλος του έτους. Στην ΕΕ του μέλλοντος πρέπει να έχουν τη δυνατότητα να επηρεάζουν τόσο τα μεγάλα όσο και τα μικρά κράτη. Πρέπει να υπάρχει μια ισορροπία, και απαιτείται για να έχουν οι πολίτες μας εμπιστοσύνη στην ευρωπαϊκή συνεργασία.
<P>
Γι' αυτόν τον λόγο, έχω την άποψη να υπάρχει, όταν θα γίνει η ρύθμιση της σύνθεσης του Ευρωπαϊκού Κοινοβουλίου, αναλογική κλιμακούμενη μείωση του αριθμού των βουλευτών. Σ' αυτήν τη διαδικασία θα πρέπει να συμμετέχουν και να συμβάλλουν όλα τα σημερινά κράτη μέλη. Παράλληλα, πρέπει να διασφαλιστεί ένας ορισμένος αριθμός βουλευτών εντός του πλαισίου των 700 εδρών, που έχουμε θέσει ως ανώτατο όριο, για τα μικρότερα κράτη.
<P>
Πρέπει να βρούμε μια μέθοδο κατανομής των ψήφων σε ό,τι αφορά τις ψηφοφορίες του Συμβουλίου, για την οποία δεν θα χρειάζεται επαναδιαπραγμάτευση σε κάθε νέα διεύρυνση. Γι' αυτόν τον λόγο, πρεσβεύω ένα σύστημα το οποίο θα λαμβάνει υπόψη του τις διαφορές στο μέγεθος των πληθυσμών.
<P>
Είναι σημαντικό να έχει κάθε χώρα ένα μέλος στην Επιτροπή. Οι Επίτροποι εργάζονται για ολόκληρη την Ένωση και είναι σημαντικοί για να επιτευχθεί η συναντίληψη μεταξύ των κρατών μελών. Επομένως, στη Επιτροπή πρέπει να υπάρχουν γνώσεις και εμπειρίες από όλα τα κράτη μέλη.
<P>
Η συνεργασία στα πλαίσια της ΕΕ είναι, πρωτίστως, ένα ευρωπαϊκό εγχείρημα της κοινωνίας των πολιτών και πρέπει να διαχωρίζεται από τη στρατιωτική συνεργασία. Τα κράτη μέλη έχουν διαφορετικό υπόβαθρο όσον αφορά τις στρατιωτικές συμμαχίες και την ουδετερότητα. Στην Κολωνία και στο Ελσίνκι έγινε μεγάλη πρόοδος σε ό,τι αφορά την προετοιμασία μας για τους προληπτικούς χειρισμούς των κρίσεων και των συγκρούσεων. Ως εκ τούτου, είναι σημαντικό να αντικατοπτρίζει η Συνθήκη τη διαφορά μεταξύ πολιτικής και στρατιωτικής συνεργασίας. Συνεπώς, η δημιουργία μιας ευρωπαϊκής στρατιωτικής συμμαχίας δεν θα πρέπει να γίνει εντός του πλαισίου των θεσμικών οργάνων της ΕΕ, αλλά, μεταξύ κρατών. Η αμοιβαία δεσμευτική στρατιωτική βοήθεια δεν έχει θέση στη Συνθήκη της ΕΕ.

<SPEAKER ID=126 LANGUAGE="SV" NAME="Cederschiφld">
Κυρία Πρόεδρε, κύριε Επίτροπε, αγαπητοί συνάδελφοι, για εμάς η διεύρυνση είναι το πλέον σημαντικό ευρωπαϊκό θέμα και, τώρα, ενόψει της σουηδικής προεδρίας, βρίσκεται στην υψηλότερη θέση της ημερησίας διάταξης. Δεν θέλουμε, όμως, να διακοπεί η ευρωπαϊκή συνεργασία και να εκφυλιστεί σε "διαπληκτισμούς" , κάτι που υπάρχει κίνδυνος να συμβεί αν 30 χώρες διαρκώς προβάλουν βέτο.
<P>
Μπορούμε να δώσουμε ουσιαστική προτεραιότητα στην ανάπτυξη να μόνο αν παράλληλα υιοθετήσουμε την ειδική πλειοψηφία στους περισσότερους τομείς, εκτός, σε ό,τι αφορά π.χ. τις νέες Συνθήκες. Επίσης, θα προτιμούσαμε να υπάρξει πλειοψηφική απόφαση σε ότι αφορά το άρθρο 289, διότι, τότε, θα μπορούσε να ρυθμιστεί το θέμα της έδρας και των συνεδριάσεων του Ευρωπαϊκού Κοινοβουλίου χωρίς να σπαταλώνται ανθρώπινοι πόροι και έσοδα προερχόμενα από φόρους. Οι σουηδοί φορολογούμενοι, οι οποίοι, κατά τα άλλα, πληρώνουν περισσότερα στην Ένωση απ' όσα λαμβάνουν, πραγματικά δεν καταλαβαίνουν πως μπορεί να κάνει κανείς κάτι τόσο εξωφρενικό όπως το να μετακινείται κάθε μήνα μπρος-πίσω με χιλιάδες κιβώτια. Ίσως ήταν αποτελεσματικότερο αν είχαμε το γραφείο σε ένα πανευρωπαϊκό τροχόσπιτο αντί να σπαταλάμε όλους αυτούς τους ανθρωπομήνες, όπως κάνουμε τώρα σε αεροπορικά ταξίδια. Σεβόμαστε τα σύμβολα της ειρήνης, ωστόσο, τα δισεκατομμύρια που κοστίζουν οι μετακινήσεις στο Στρασβούργο θα μπορούσαν να διατεθούν επίσης για τους γείτονές μας στην Ανατολική Ευρώπη. Ίσως αυτοί να χρειάζονται περισσότερο αυτά τα "δισεκατομμύρια της ειρήνης" απ' ότι εμείς.
<P>
Τέλος, θέλω να εκφράσω τις ευχαριστίες μου προς τους εισηγητές για την πολύ καλή έκθεση και να εκφράσω την ελπίδα ότι ο κανονισμός σχετικά με τους πολίτες θα αποτελεί τον πρόλογο της νέας Συνθήκης. Θέλω, επίσης, να τελειώσω εκφράζοντας τις ιδιαίτερες ευχαριστίες μου στον Επίτροπο κ. Barnier, για την παρουσία του κατά τη διάρκεια ολόκληρης της συζήτησης, καθώς επίσης και για το ενεργό ενδιαφέρον του γι' αυτά τα θέματα. Πραγματικά, δίνει σε εμένα έμπνευση και ελπίδα πολλές φορές, όταν θεωρώ ότι τα κράτη μέλη γκρινιάζουν και έχουν απίθανες θέσεις σε μια πληθώρα θεμάτων, με τα οποία εμείς οι ευρωπαίοι πολίτες έχουμε, όντως, προβλήματα. Σας ευχαριστώ, Επίτροπε Barnier, για τη συνεισφορά σας η οποία πραγματικά με βοηθάει να δω με αισιοδοξία τη μελλοντική ανάπτυξη της Ευρώπης.

<SPEAKER ID=127 LANGUAGE="FI" NAME="Myller">
Αξιότιμη κυρία Πρόεδρε, έχουμε μπροστά μας ένα καθήκον που αποτελεί πραγματική πρόκληση. Πρέπει να βρούμε απαντήσεις στην πρόκληση της διεύρυνσης, ωστόσο και στη σημερινή Ένωση του παρόντος μεγέθους χρειάζονται αναθεωρήσεις στη διαδικασία λήψης αποφάσεων και στους κανόνες του παιχνιδιού. Πρέπει να εξευρεθεί η ισορροπία μεταξύ της αποτελεσματικότητας, της δημοκρατίας και της ισότητας των κρατών μελών. Πρωτίστως, πρέπει να μπορέσουμε να αποκαταστήσουμε την εμπιστοσύνη των πολιτών στις λήψεις αποφάσεων της Ευρωπαϊκής Ένωσης. Αυτό θα συμβεί με την αύξηση της πραγματικής διαφάνειας και την εξέλιξη της διοίκησης κατά τρόπον ώστε να υπηρετεί τους πολίτες. Η Επιτροπή πρέπει να υποστηριχθεί κατά την πραγματοποίηση των αλλαγών, αλλά και το Συμβούλιο και το Κοινοβούλιο πρέπει να μπορούν από την πλευρά τους να ενισχύσουν με τη λειτουργία τους την εμπιστοσύνη των πολιτών. Η διευρυμένη αλλά και η σημερινή Ένωση πρέπει να έχει ως κύρια μορφή λήψης αποφάσεων το σύστημα της ειδικής πλειοψηφίας. Έχουμε παρατηρήσει φερ' ειπείν ότι τα φορολογικά ζητήματα έχουν εξελιχθεί σε εμπόδιο. Είναι δύσκολο να κατανοήσουμε γιατί δεν θσπίζουμε μια λογική φορολόγηση του κεφαλαίου στην ευρωπαϊκή επικράτεια. Αυτή τη στιγμή το κεφάλαιο καταφέρνει και τη βγάζει καθαρή.
<P>
Όλοι εμείς πρέπει να κάνουμε και να υπερασπισθούμε πολλά στην Ενωμένη Ευρώπη. Πρέπει να εμμείνουμε στην ευρωπαϊκή αλληλεγγύη για όσο το δυνατόν περισσότερο χρόνο ακόμη και σε ευμετάβλητες συνθήκες. Δεν μπορώ να αποδεχθώ τον συλλογισμό ότι η ενισχυμένη συνεργασία θα μπορούσε να προχωρήσει μόνο με την ψήφο του ενός τρίτου των κρατών μελών. Στη συγκεκριμένη περίπτωση χρειάζονται κατά τη γνώμη μου περισσότερα. Η προετοιμασία των θεμάτων της Επιτροπής θα πρέπει επίσης να είναι όσο το δυνατόν πιο πολύπλευρη, και αυτό αιτιολογείται από το σκεπτικό ότι κάθε κράτος μέλος θα πρέπει να διαθέτει και στο μέλλον τον δικό του Επίτροπο. Η ισορροπία των μικρών και μεγάλων κρατών πρέπει να διατηρηθεί και στο Συμβούλιο, συνεπώς η διπλή πλειοψηφία δεν μπορεί σε καμία περίπτωση να γίνει αποδεκτή.

<SPEAKER ID=128 LANGUAGE="FR" NAME="Lulling">
Κυρία Πρόεδρε, τα συνταγματικά ζητήματα για τα οποία συζητάμε σήμερα εδώ είναι πολύ αμφιλεγόμενα, πράγμα που αποδεικνύει πολύ καλά η ψηφοφορία που έλαβε χώρα στην επιτροπή. Πράγματι, δώδεκα μέλη υπερψήφισαν την έκθεση και δώδεκα μέλη δεν την υπερψήφισαν. Μεταξύ των τελευταίων, οκτώ την καταψήφισαν και τέσσερις απείχαν από την ψηφοφορία. Δεν είναι λαμπρό αποτέλεσμα. Για μένα, όμως, είναι καθησυχαστικό το γεγονός ότι τόσοι συνάδελφοι συμφωνούν και αναγνωρίζουν ότι οι προτάσεις που περιέχονται σε 52 παραγράφους και 58 υποπαραγράφους αποτελούν έναν υπερβολικά μακρύ κατάλογο για ψώνια τον οποίο, με την παρούσα κατάσταση, υπάρχει ο κίνδυνος να μην τον πάρουν στα σοβαρά στη Διακυβερνητική Διάσκεψη.
<P>
Ωστόσο, δεν με παρηγορεί, όπως τον Ταλλεϋράνδο, η ιδέα πως ό,τι είναι υπερβολικό είναι και ασήμαντο. Θα ήθελα να διαχωρίσω τη θέση μου από διεκδικήσεις όπως εκείνη η οποία ζητεί να μειωθεί κατά το ένα τρίτο η αντιπροσωπεία της χώρας μου στο Ευρωπαϊκό Κοινοβούλιο. Γνωρίζω ότι το Μεγάλο Δουκάτο του Λουξεμβούργου έχει περισσότερους βουλευτές ανά κάτοικο εδώ απ' ό,τι οι μεγάλες χώρες, αλλά ο υπολογισμός είναι πρωτόγονος και πρόωρος. Με έξι βουλευτές, είναι εκ των πραγμάτων αδύνατον να παρακολουθούμε όλες τις κρίσιμες για τη χώρα μας υποθέσεις. Εξάλλου, δεν θα μπορούμε να συμμετέχουμε σε όλες τις επιτροπές. Ο καταμερισμός της εργασίας και η εξειδίκευση είναι πιο εύκολο να γίνουν σε μια μεγάλη αντιπροσωπεία: ακόμα και αν μειωνόταν κατά το ένα τρίτο η πιο μεγάλη αντιπροσωπεία, που αριθμεί 99 μέλη, θα μπορούσαν να μοιράζονται μεταξύ τους την εργασία. Προς το παρόν, αρκεί να προτείνουμε οι έδρες του Ευρωπαϊκού Κοινοβουλίου να κατανέμονται με βάση μια προοδευτικά μειούμενη αναλογικότητα με έναν ελάχιστο αριθμό εδρών ανά κράτος μέλος, δεδομένου ότι πρέπει να τηρείται το άρθρο 190 της Συνθήκης.
<P>
Η ιδέα ενός ευρωπαϊκού ψηφοδελτίου είναι πρόωρη αν όχι και παράδοξη. Δεν είναι δυνατόν μια πλειοψηφία βουλευτών του Ευρωπαϊκού Κοινοβουλίου να αποφασίζει εδώ, ενάντια στους υπόλοιπους, για την έδρα αυτού του Κοινοβουλίου: ο συμβιβασμός του Εδιμβούργου πρέπει να τηρηθεί. Σε περίπτωση αποφάσεων με ειδική πλειοψηφία στο Συμβούλιο, είναι αδιανόητο να προβλέπεται απλώς μια πλειοψηφία των κρατών μελών. Χρειάζεται μια πλειοψηφία των δύο τρίτων των κρατών μελών, τέτοια ώστε να εξασφαλίζει ταυτόχρονα ότι μια απλή πλειοψηφία των κρατών μελών αντιπροσωπεύει μια πλειοψηφία του συνολικού πληθυσμού της Ένωσης. Δεν μπορεί να γίνεται λόγος για περιορισμό του πεδίου εφαρμογής της ψηφοφορίας με ομοφωνία στο Συμβούλιο στις αποφάσεις συνταγματικού χαρακτήρα. Η ομοφωνία πρέπει να διατηρηθεί και για τα θεμελιώδη ζητήματα όπως οι ίδιοι πόροι, η φορολογία, και άλλα πολλά. Ελπίζω ότι η ιδέα να μην υπάρχει ένας Επίτροπος για κάθε κράτος μέλος έχει πεθάνει. Τέλος, αν πρέπει να υπάρχουν στενότερες συνεργασίες, αυτές πρέπει να αφορούν τουλάχιστον το ήμισυ των κρατών μελών, γιατί υπάρχει ο κίνδυνος να καταλήξουμε σε ένα διευθυντήριο.
<P>
Υπάρχουν και άλλες ασυναρτησίες σε αυτό το έγγραφο, κυρίως όσον αφορά τον προϋπολογισμό, που ευτυχώς δεν έχουν καμία πιθανότητα να γίνουν δεκτές από το Συμβούλιο και ακόμα λιγότερο να επικυρωθούν από τα εθνικά κοινοβούλια τα οποία σέβονται τον εαυτό τους. Δεν θα υπερψηφίσω αυτόν τον κατάλογο για ψώνια, εκτός και αν τροποποιηθεί προς την κατεύθυνση που εξήγησα μόλις τώρα.

<SPEAKER ID=129 LANGUAGE="ES" NAME="Carnero Gonzαlez">
Κυρία Πρόεδρε, αναρωτιέμαι τι είναι πιο σοβαρό, αυτό που έπραξε το Συμβούλιο εκ νέου με μια διακυβερνητική μέθοδο προκειμένου να αναθεωρήσει τις Συνθήκες και μια ημερήσια διάταξη εξαιρετικά περιορισμένη για αυτή τη Διακυβερνητική Διάσκεψη, λαμβάνοντας υπόψη τις προκλήσεις που έχουμε μπροστά μας, ή η έκθεση που πρόκειται να εγκρίνουμε αύριο στο Σώμα. Θεωρώ πως η έκθεσή μας είναι πιο σοβαρή.
<P>
Είναι εξίσου σοβαρή μια έκθεση που προτείνει ακριβώς αυτά που ζητάμε, που μιλά για τη συνταγματοποίηση της Ευρωπαϊκής Ένωσης, που προτείνει τις ενδεδειγμένες αλλαγές για τα θεσμικά της όργανα, που ζητεί μια διεύρυνση των πολιτικών και που, πάνω απ' όλα, επιχειρεί με τις προτάσεις της να καταστήσει την Ένωση ικανή να αντιμετωπίσει τόσο σημαντικές προκλήσεις, όπως κατ' αρχάς την παγκοσμιοποίηση, και κατά δεύτερο τη νέα οικονομία για την οποία μόλις αναφερθήκαμε στη Λισσαβόνα.
<P>
Δεν πιστεύω πως οι προτάσεις που κάνουμε σε αυτή την έκθεση είναι υπερβολικές. Είναι συνεπείς με αυτό που ανέκαθεν έλεγε το Κοινοβούλιο: περισσότερη δημοκρατία και περισσότερη αποτελεσματικότητα για την Ευρωπαϊκή Ένωση. Υπ' αυτή την έννοια μάλιστα θεωρώ ότι η προσπάθεια των εισηγητών να συντάξουν το αρχικό σχέδιο και να αναζητήσουν έναν συμβιβασμό στις τροπολογίες μπορεί να αφήσει περιθώρια για μια στάση που θα έπρεπε να ληφθεί υπόψη από το Κοινοβούλιο και τις κυβερνήσεις.
<P>
Θέλω να εκφράσω επίσης τα συγχαρητήριά μου, κυρία Πρόεδρε, για την προσπάθεια που καταβάλλει η πορτογαλική προεδρία σε αυτή τη φάση και να ζητήσω από κάποιες κυβερνήσεις - δεν θα τις αναφέρω ονομαστικά - να είναι λίγο πιο ευμενείς απέναντι στην ευρωπαϊκή οικοδόμηση αυτή καθαυτή.

<SPEAKER ID=130 LANGUAGE="PT" NAME="Almeida Garrett">
Κυρία Πρόεδρε, η διεύρυνση και οι στρατηγικές συνέπειες, πολιτικές και οικονομικές που θα προκύψουν για την Ευρωπαϊκή Ένωση δεν μπορούν να αποτελούν θέματα ξεχωριστά από τη συζήτηση της κοινής γνώμης ή να αντιμετωπίζονται αποκλειστικά μέσω εθνικού πρίσματος. Για αυτόν τον λόγο η συζήτηση που έχει σχέση με την παρουσίαση της θέσης του Ευρωπαϊκού Κοινοβουλίου σχετικά με τη Διακυβερνητική Διάσκεψη είναι ουσιαστικής σημασίας προκειμένου να κατανοήσουμε αυτή τη νέα φάση της ευρωπαϊκής οικοδόμησης, ενώ παράλληλα είναι παρακινδυνευμένη και ελκυστική. Με χαρά μας βλέπουμε σε αυτήν τη συνεισφορά του Ευρωπαϊκού Κοινοβουλίου την επισήμανση του εκδημοκρατισμού, της αποτελεσματικότητας και του μεγαλύτερου ελέγχου των ευρωπαϊκών θεσμικών οργάνων ως κύριες κατευθυντήριες γραμμές ισχύος και αρχές προσανατολισμού, εκεί που είναι περισσότερο έντονες οι αντίστοιχες ελλείψεις, εκεί όπου ο κίνδυνος αποσύνθεσης είναι μεγαλύτερος, ανεξάρτητα από τη σημαντική αύξηση του αριθμού των κρατών μελών.
<P>
Αν η πλειοψηφία των προτάσεων αποσκοπούν στο να καταστεί αειφόρος και να ενδυναμωθεί η κοινή πρόοδος και η διαδικασία ένταξης σε αυτό το νέο και περίπλοκο πλαίσιο, και για αυτόν τον λόγο πρέπει να τις επικροτήσουμε, υπάρχουν άλλες, και αναφέρομαι συγκεκριμένα στους ευρωπαϊκούς καταλόγους για το Ευρωπαϊκό Κοινοβούλιο ή για τον κανόνα που διατυπώθηκε για τη λήψη αποφάσεων με ειδική πλειοψηφία ή για τις ενισχυμένες συνεργασίες, για παράδειγμα, όπου θα πρέπει να καταβληθούν προσπάθειες για δικαιότερη ισορροπία μεταξύ των κρατών μελών και μεγαλύτερη συμμόρφωση με την εκπροσώπηση και νομιμότητα των αντίστοιχων οργάνων. Ευτυχώς, υπάρχει ακόμη η πιθανότητα αύριο, στη συνεδρίαση της Ολομέλειας, να μπορέσουμε να επιφέρουμε βελτιώσεις σε αυτά τα σημεία. Επίσης, σχετικά με τις χώρες που για πολλά χρόνια ζούσαν υπό αυταρχικά και καταπιεστικά καθεστώτα και που τώρα χτυπούν την πόρτα μας ελκυόμενα από την επιτυχία του κοινού μας αυτού εγχειρήματος, θα πρέπει βέβαια να τους δεχτούμε σε ένα σπίτι τακτοποιημένο και λειτουργικό, αλλά δεν θα πρέπει να υπάρχει καμία αμφιβολία ότι θα πρέπει όλοι να συμβάλουν στην εύρεση καλύτερων λύσεων για όλους, και φυσικά δεν θα πρέπει να υπάρχει αμφιβολία σχετικά με τις ύψιστης σημασίες αξίες της δικαιοσύνης, της δημοκρατίας και της αλληλεγγύης στο εσωτερικού αυτού του οικήματος. Θα ήθελα να εκφράσω τα ένθερμα συγχαρητήριά μου προς τις κυρίες και τους κύριους εισηγητές για το έργο τους.

<SPEAKER ID=131 LANGUAGE="PT" NAME="Seguro">
Κύριε Προεδρεύοντα του Συμβουλίου, κύριε Επίτροπε Barnier, θα ήθελα να αρχίσω την παρέμβασή μου με το ίδιο ερώτημα που έθεσε ο συνάδελφος, κύριος Carlos Carnero Gonzαlez. Αναρωτιέμαι γιατί ενώ είμαι πεπεισμένος ευρωπαϊστής, η άποψη μου σε αυτήν τη συζήτηση αποκλίνει από εκείνη πολλών πεπεισμένων ευρωπαϊστών και συγκεκριμένα από εκείνη των εισηγητών. Και αυτό γιατί η θεμελίωση του ευρωπαϊκού οικοδομήματος στη διπλή νομιμότητα μεταξύ μιας ένωσης των λαών και μιας ένωσης των κρατών, κατά τη γνώμη μου δεν αντανακλάται στο τελικό αποτέλεσμα των προτάσεων αυτής της έκθεσης. Και για αυτόν τον λόγο τη στιγμή που το Ευρωπαϊκό Κοινοβούλιο θα έπρεπε να επιτύχει μια συμφωνία, η οποία θα μπορούσε να αποτελέσει το σημείο αναφοράς της πολιτικής άποψης κάποιων από των αυριανών αλλαγών, που είναι ουσιαστικής σημασίας για την εξασφάλιση μιας ισορροπίας μεταξύ μικρών και μεγάλων κρατών, δηλαδή μιας ισορροπίας μεταξύ της διπλής νομιμότητας μιας ένωσης λαών και μιας ένωσης κρατών. Για αυτόν τον λόγο ελπίζουμε να μπορέσουμε αύριο να έχουμε λόγους για να δώσουμε ευνοϊκή ψήφο, συγκεκριμένα να εγκρίνει αυτό το Σώμα κάποιες αλλαγές, έξι ή εφτά, οι οποίες για εμάς είναι απαραίτητες, προκειμένου να αντιμετωπίσουμε αυτό το ζήτημα όχι από την οπτική γωνία του εθνικού εγωισμού, αλλά από την οπτική γωνία της υπεράσπισης της συνεκτικότητας και της αξίας της αλληλεγγύης του ευρωπαϊκού οικοδομήματος.
<P>
Το δεύτερο σημείο, κύριε Προεδρεύοντα του Συμβουλίου, αναφέρεται σε εσάς. Με μεγάλη σύγχυση ακούσαμε τον Υπουργό, κύριο Jaime Gama να μας λέει στην αρχική του παρέμβαση σε ποια κατάσταση βρίσκεται αυτή τη στιγμή το έργο της Διακυβερνητικής Διάσκεψης. Γνωρίζουμε την αποφασιστικότητα της πορτογαλικής Προεδρίας και θα ήθελα κλείνοντας την παρέμβασή μου να ενθαρρύνω την πορτογαλική Προεδρία να συνεχίσει να θεσπίζει μηχανισμούς, ούτως ώστε τα κράτη μέλη να κατανοήσουν πόσο σημαντικό είναι να υπάρχουν ζητήματα σχετικά με τα οποία λαμβάνονται αποφάσεις δια ειδικής πλειοψηφίας, καθώς επίσης πόσο σημαντικό είναι να υπάρχει ευελιξία στις αποφάσεις της Ευρωπαϊκής Ένωσης. Αλλά επίσης, κύριε Προεδρεύοντα, θα ήθελα να ενθαρρύνω την πορτογαλική Προεδρία να διευρύνει τη διάταξη εργασιών της ΔΔ, ούτως ώστε να συμπεριλάβει ζητήματα που είναι θεμελιώδη για μας, όπως είναι ο Χάρτης των Θεμελιωδών Δικαιωμάτων. Ελπίζουμε να μπορέσει ο εν λόγω χάρτης να συμπεριληφθεί στη Συνθήκη γιατι αν συμβεί αυτό τότε όχι μόνο θα κάνουμε μια μεγάλη συνεισφορά στο μέλλον της Ευρωπαϊκής Ένωσης, αλλά επίσης θα την φέρουμε εγγύτερα προς τους πολίτες της σε μια τόσο σημαντική από πολιτικής απόψεως στιγμή, όπως είναι η στιγμή που ζούμε και στην οποία επείγει να επιβεβαιώσουμε για ακόμη μια φορά μια κοινότητα αξιών, η οποία πιστεύω πως θα παγιωθεί μέσω αυτού του Χάρτη Θεμελιωδών Δικαιωμάτων. Συγχαρητήρια κύριε Προεδρεύοντα του Συμβουλίου.

<SPEAKER ID=132 NAME="Leinen">
 Κυρία Πρόεδρε, διεξάγουμε μια άκρως ενδιαφέρουσα συζήτηση. Είμαι ευγνώμων για τα πολλά ερεθίσματα που διατυπώθηκαν σε σχέση με την έκθεση που εκπονήσαμε εγώ και ο συνάδελφός μου Δημητρακόπουλος. Είναι σαφές ότι η Διακυβερνητική είναι οπωσδήποτε ένα δύσκολο εγχείρημα. Ταυτόχρονα διακρίνω όμως ότι όλοι καταβάλλουν προσπάθειες να προβούν σε συμβιβασμούς, επειδή πρέπει να προωθήσουμε το έργο της ευρωπαϊκής οικοδόμησης. Το Κοινοβούλιο πρέπει να αποτελέσει κινητήρια δύναμη. Δεν μπορούμε να είμαστε συντηρητικότεροι από την Ευρωπαϊκή Επιτροπή και από μερικά κράτη μέλη στα αιτήματά μας. Δεν είναι δυνατόν! Ο ρόλος μας είναι εκείνος της κινητήριας δύναμης για την περαιτέρω ευρωπαϊκή ενοποίηση και με αυτό το πνεύμα έχει συνταχθεί η έκθεση του Κοινοβουλίου για την οποία καλούμεθα να ψηφίσουμε αύριο.
<P>
Πιστεύω ότι κατορθώσαμε να ανακαλύψουμε την ισορροπία μεταξύ της Ευρώπης των κρατών και της Ευρώπης των πολιτών. Είμαστε οι εκπρόσωποι των πολιτών, το Κοινοβούλιο εκπροσωπεί τους πολίτες, το Συμβούλιο των Υπουργών εκπροσωπεί τα κράτη. Η ισορροπία αυτή δεν υπάρχει ακόμα. Το Κοινοβούλιο έχει αποκλεισθεί από τη λήψη αποφάσεων για μια σειρά σοβαρών ζητημάτων που κανονικά θα έπρεπε να αποφασίζουν τα κοινοβούλια, όπως π.χ. ζητήματα της νομοθεσίας, του προϋπολογισμού, της συναπόφασης κατά τον διορισμό προσώπων σε θεσμικά όργανα. Ελπίζω ότι αυτή η διακυβερνητική θα εκμεταλλευθεί την ευκαιρία και θα επιφέρει επιτέλους ισορροπία μεταξύ των δύο θεσμικών οργάνων, του Κοινοβουλίου και του Συμβουλίου και θα χορηγήσει στο Κοινοβούλιο περισσότερα δικαιώματα.
<P>
Πολύ σημαντική είναι και η ισορροπία μεταξύ μεγάλων και μικρών κρατών με την οποία συντάσσομαι προσωπικά. Πρόκειται για ένα πολύ ευαίσθητο σημείο, το οποίο θα πρέπει να λάβει κανείς υπόψη και πιστεύω ότι όλοι κατέβαλαν προσπάθειες τις τελευταίες εβδομάδες προκειμένου να βρεθεί η ισορροπία αυτή. Θα φροντίσουμε τα μικρά και τα μεγάλα κράτη να έχουν ίσα δικαιώματα για την επάνδρωση της Επιτροπής, να παρέχει πλεονεκτήματα στα μικρά κράτη η διπλή πλειοψηφία στο Συμβούλιο, την οποία προτείνουμε. Στη διευρυμένη Ένωση θα έχουμε πολύ περισσότερα μικρά παρά μεγάλα κράτη. Όταν χρειάζεται η πλειοψηφία των κρατών, τότε τα μικρά κράτη έχουν ένα μεγάλο πλεονέκτημα, επειδή για τη λήψη απόφασης θα πρέπει να συναινούν πολλά κράτη. Θεωρώ επίσης ότι κατά την κατανομή των εδρών στο Κοινοβούλιο με τον συντελεστή της αναλογικής μείωσης, προσφέρεται ένα πλεονέκτημα στα μικρά κράτη, ώστε να υπάρξει αντιπροσωπευτικότητα ως προς τους βουλευτές.
<P>
Η Ευρωπαϊκή Ένωση δεν είναι μόνο μια οικονομική κοινότητα. Αποτελούμε και κοινότητα αξιών. Η Ευρωπαϊκή Ένωση πρέπει να αμυνθεί ενάντια σε δυνάμεις που παραβιάζουν και σφετερίζονται το ευρωπαϊκό πνεύμα. Γνωρίζουμε τους λαϊκιστές, γνωρίζουμε επίσης και τους εθνικιστές και τους ρατσιστές που υπάρχουν σε πολλά κράτη της Ευρώπης. Αν αποτελούμε λοιπόν πολιτική Ένωση, πρέπει να διαθέτουμε μέσα για να επιβάλλουμε κυρώσεις και να λαμβάνουμε μέτρα τόσο στο επίπεδο των κομμάτων όσο και στο επίπεδο κυβερνήσεων.
<P>
Έχουμε μπροστά μας μια εξαιρετική έκθεση για την οποία μπορούμε να ψηφίσουμε αύριο. Ευχαριστώ την πορτογαλική Προεδρία για το πνεύμα συνεργασίας που θέλω να επαινέσω απερίφραστα. Τις ίδιες ευχαριστίες απευθύνω και στην Επιτροπή καθώς και στον Επίτροπο Barnier, που είναι πάντα πολύ δεκτικός και συνεργάζεται μαζί μας. Ευχαριστώ επίσης και τους συναδέλφους μου στην επιτροπή καθώς και τον συνεισηγητή μου. Θεωρώ ότι το Κοινοβούλιο θα καταλήξει αύριο σε μια θέση που θα μας προσφέρει εξέχοντα ρόλο στη Διακυβερνητική και θα μπορεί να οδηγήσει και αυτή την ευρωπαϊκή Συνθήκη σε επιτυχία.

<SPEAKER ID=133 NAME="Seixas da Costa">
Κυρία Πρόεδρε, επιτρέψτε μου να κάνω μια σύντομη παρέμβαση κατά τη λήξη αυτής της συζήτησης και με την άδεια της κυρίας Προέδρου, ούτως ώστε να μπορέσω να απαντήσω σε κάτι που ειπώθηκε εδώ σε ένα διαδικαστικό θέμα κατά την αρχή της συνεδρίασης. Πιστεύω πως αυτό είναι νόμιμο δικαίωμα του Συμβουλίου.
<P>
Πιστεύω πως έγιναν σχόλια σχετικά με την απουσία του Συμβουλίου κατά τη διάρκεια της ομιλίας του προέδρου της Αυστρίας σε αυτό το Κοινοβούλιο. Θα ήθελα να πω το εξής: κατ' αρχάς και ας είναι σαφές, η Προεδρία του Συμβουλίου δεν υποτίθεται ότι θα έπρεπε να είναι παρούσα τη δεδομένη χρονική στιγμή, ούτε αυτή ήταν η άποψη αυτού του Κοινοβουλίου. Δεν είχαμε καμία σχετική ένδειξη από την Προεδρία του Κοινοβουλίου. Επρόκειτο απλά για ένα κοινοβουλευτικό ζήτημα. Κατά δεύτερον, θα ήθελα να πω πως όσον αφορά θέματα πολιτικής ευθύνης, το Συμβούλιο δεν λαμβάνει μαθήματα πολιτικής ευθύνης και αρνείται να δεχτεί πιέσεις για κάτι που έχει μεγαλύτερη σχέση με τις εσωτερικές κατεργαριές της εσωτερικής πολιτικής της Πορτογαλίας παρά με ουσιαστικά ζητήματα. Κατά τη γνώμη μου αυτό το Κοινοβούλιο μόλις χρησιμοποιήθηκε ως ένα εδώλιο για πολιτικές προκλήσεις. Κυρία Πρόεδρε, θέλω να πω πως αυτό δεν το δεχόμαστε.
<P>
Έχουμε έναν άριστο και σαφή διαχωρισμό του έργου της πορτογαλικής Προεδρίας από τη λειτουργία των θεσμικών οργάνων και σχετικά με τον ρόλο της Αυστρίας όσον αφορά τα τελευταία. Πιστεύω πως αυτό υπήρξε σαφές σε αυτό το Κοινοβούλιο μέσα από την παρέμβασή μου κατά τη διάρκεια της συζήτησης που είχαμε κατά την αρχή της εμφάνισης αυτού του ζητήματος. Εντός της Ευρωπαϊκής Ένωσης έχουμε τηρήσει όλες τις προϋποθέσεις που επιτρέπουν στην Αυστρία να συμμετέχει πλήρως στα θεσμικά όργανα και στη λειτουργία τους. Συνεπώς, ας μην συγχέουμε τα θέματα και ας μη θελήσουμε για ένα ζήτημα απλής εσωτερικής πολιτικής πρόκλησης, να φέρουμε σε αυτήν τη συζήτηση ζητήματα που δεν έχουν σχέση με το Ευρωπαϊκό Κοινοβούλιο και τα ευρωπαϊκά θεσμικά όργανα.
<P>
Κυρία Πρόεδρε, περνώντας τώρα συγκεκριμένα στο ψήφισμα Δημητρακόπουλου-Leinen , θα ήθελα κατ' αρχάς να πω πως τρέφω τον μέγιστο σεβασμό για το έργο των δύο εισηγητών, γιατί πρόκειται για ένα άκρως διεξοδικό έργο, βαθυστόχαστο, το οποίο ενδεχομένως να μην λάβει από το Συμβούλιο την απαιτούμενη συμφωνία, η οποία θα του επιτρέψει να αποτελέσει ένα βήμα προς τα εμπρός όσον αφορά τη διεύρυνση της Ένωσης, ωστόσο πρέπει να πω πως σέβομαι πάρα πολύ το έργο των εισηγητών γιατί αντιστοιχεί σε ένα όραμα της Ευρώπης, ένα όραμα που θα πρέπει να αποτελεί ευρωπαϊκή φιλοδοξία. Αυτό που αναρωτιέμαι εγώ αλλά και όλοι μας και στο οποίο θα έχουμε ίσως την ευκαιρία να εμβαθύνουμε στα πλαίσια της Διακυβερνητικής Διάσκεψης, είναι αν εντός αυτού του πλαισίου δημιουργηθούν οι συνθήκες ούτως ώστε η φιλοδοξία που εκφράζεται σε αυτήν την έκθεση να μπορέσει όντως να παγιωθεί ιδιαίτερα ως προς τον χρήσιμο χρόνο. Αυτό βέβαια, αν μπορέσουμε να ολοκληρώσουμε μια Διακυβερνητική Διάσκεψη όπως όλοι θέλουμε ως το τέλος του τρέχοντος χρόνου με αυτόν τον βαθμό φιλοδοξίας όσον αφορά τις μεταρρυθμίσεις.
<P>
Αυτό το σημείο είναι πολύ σημαντικό για εμάς. Αυτό το Κοινοβούλιο θα πρέπει να γνωρίζει κατά την ψηφοφορία της εν λόγω έκθεσης αν το σύνολο των προτάσεων που συμπεριλαμβάνονται σε αυτήν αποτελούν ή μη στοιχείου του απαραίτητου ρεαλισμού σχετικά με αυτό που είναι δυνατόν να υιοθετηθεί έως το τέλος της ΔΔ. Όπως έλεγα, ανεξάρτητα από την εξαιρετική ποιότητα των προτάσεων και του οράματος που περιέχονται σε αυτήν. Θα πρέπει συνεπώς να καταλάβουμε πως η Ευρωπαϊκή Ένωση παρότι πάντα διέπεται από κανόνες αποτελεσματικότητας, δημοκρατίας και διαφάνειας, όπως είπε ο βουλευτής κύριος Jacques Poos, έχει πάντα σε εκκρεμότητα το πρόβλημα της συστηματικής αποδοχής όλων των μεταρρυθμίσεων που κάνουμε από την κοινή γνώμη. Έχουμε να δώσουμε λόγο σε δεκαπέντε κοινοβούλια, δεκαπέντε κοινοβούλια θα πρέπει να κυρώσουν αυτήν τη Διάσκεψη, γιατί αν ένα από αυτά δεν την κυρώσει τότε θα έχουμε μια ευρωπαϊκή κρίση. Και ελπίζω πως ο κόσμος έχει πλήρη συναίσθηση ότι το έργο που διεξάγουμε στη Διακυβερνητική Διάσκεψη είναι σοβαρό, ρεαλιστικό, υπεύθυνο και δεν θέλουμε να το μετατρέψουμε σε ένα είδος άλογης ενέργειας που ίσως αύριο να έχει αρνητικές επιπτώσεις σε αυτό που βρίσκεται πίσω από αυτήν, δηλαδή την προσδοκία εκσυγχρονισμού της Ένωσης, της μεταρρύθμισής της, ούτως ώστε να είναι σε θέση να ζήσει τη μελλοντική διεύρυνση, μια διεύρυνση χωρίς διαστάσεις στο πλαίσιο της Ευρωπαϊκής Ένωσης.
<P>
(Χειροκροτήματα)

<SPEAKER ID=134 NAME="Barnier">
Κυρία Πρόεδρε, κυρίες και κύριοι βουλευτές, στο τέλος αυτής της συζήτησης, αφού άκουσα καθεμία και καθέναν από τους βουλευτές με δικαιολογημένη προσοχή πριν από την εξαιρετικά σημαντική ψηφοφορία που θα διεξαγάγετε αύριο σχετικά με αυτές τις διαφορετικές προτάσεις, θα ήθελα να εκφράσω για μια ακόμα φορά τις ευχαριστίες μου στους δύο εισηγητές σας, τον Jo Leinen, που είναι εδώ, και τον κ. Δημητρακόπουλο, για το εξαιρετικά εμπεριστατωμένο και χρήσιμο έργο που επιτέλεσαν στο πνεύμα που επεσήμανα σήμερα το πρωί, στο πνεύμα της μεγαλύτερης δυνατής σύγκλισης απόψεων ανάμεσα στην Επιτροπή και το Ευρωπαϊκό Κοινοβούλιο, προκειμένου να δοθεί σε αυτές τις διαπραγματεύσεις η πολιτική ώθηση που χρειάζονται. Θα ήθελα επίσης, αναπτύσσοντας τα λόγια του κ. Seixas da Costa, να πω - γιατί αυτό μπορώ να το επιβεβαιώσω - να πω ότι αυτές οι διαπραγματεύσεις που έλαβαν χώρα υπό την πορτογαλική Προεδρία, έγιναν στην πραγματικότητα, όπως είπε πριν από λίγο ο πορτογάλος υπουργός, με πολύ μεγάλο ηγετικό πνεύμα και πνεύμα ρεαλισμού. Από αυτήν την άποψη, όπως έλπιζα, η πορτογαλική Προεδρία δεν αποδεικνύεται καθόλου μια ενδιάμεση ή μια δευτερεύουσα Προεδρία. Έχει να διαδραματίσει έναν ρόλο εξαιρετικά σημαντικό, και όντως τον διαδραματίζει, διατρέχοντας το τμήμα της διαδρομής που της αναλογεί πριν να περάσει τη σκυτάλη στη γαλλική Προεδρία. Και θα ήθελα να ευχαριστήσω το Συμβούλιο από αυτήν την άποψη.
<P>
Κυρία Πρόεδρε, κυρίες και κύριοι βουλευτές, θα ήθελα απλώς να διατυπώσω τρεις συλλογισμούς στο τέλος αυτής της συζήτησης. Πρώτον, πολλές από τις παρεμβάσεις σας είχαν ως θέμα την ισορροπία ανάμεσα σε αυτό που ονομάζουμε μεγάλα κράτη και σε αυτό που ονομάζουμε μικρά κράτη. Γνωρίζουμε καλά ότι αυτή η ισορροπία είναι ταυτόχρονα απαραίτητη όσο και δύσκολη. Είναι απαραίτητη γιατί, από το 1957, τα κράτη αναγνωρίζονται ως ίσα, ως κυρίαρχα ίσα, και ταυτόχρονα είναι δύσκολη, γιατί τα κράτη δεν έχουν όλα τον ίδιο πληθυσμό και γιατί, σύμφωνα με τις αρχές της δημοκρατίας, πρέπει, με τον ένα ή τον άλλον τρόπο, να ληφθούν υπόψη οι πολίτες, να ληφθεί υπόψη ο αριθμός τους, που δεν είναι ίσος από τη μια χώρα στην άλλη. Αυτό που θέλω να πω, κυρίες και κύριοι, είναι ότι η Επιτροπή, σε ό,τι την αφορά, επιδίωξε αυτήν την ισορροπία στις προτάσεις που διατύπωσε στις 26 Ιανουαρίου, και τις οποίες υπερασπίζεται, εβδομάδα με εβδομάδα. Όπως έκανε και με το ζήτημα της διπλής πλειοψηφίας. Ιδού ένας τρόπος να επιτευχθεί ισορροπία. Η ειδική πλειοψηφία να αντιπροσωπεύει κάθε φορά τουλάχιστον την πλειοψηφία των κρατών και το ήμισυ του πληθυσμού.
<P>
Προχωρήσαμε μάλιστα και κάπως περισσότερο, σχετικά με ένα ζήτημα που προκαλεί πολλά σχόλια και ενίοτε και ανησυχίες, το ζήτημα της Επιτροπής. Ξεπεράσαμε την αναζήτηση ισορροπίας και προτείναμε μια λύση που προωθεί την ισότητα, σχετικά με τη σύνθεση της Επιτροπής. Και επαναλαμβάνω για όσους ανησυχούν ότι δεν είδα να διατυπώνεται καμία πρόταση, σύμφωνα με την οποία κάποιο κράτος μέλος δεν θα έχει έναν Επίτροπο. Αυτό που προτείναμε, το ξαναλέω, είναι να υπάρχει ένας Επίτροπος ανά κράτος μέλος, αλλά σύμφωνα με δύο επιλογές τις οποίες σας ζητώ να σκεφτείτε καλά και έχουμε χρόνο να σκεφτούμε καλά τις επιπτώσεις αυτών των επιλογών μέχρι το τέλος του χρόνου. Η πρώτη επιλογή είναι να υπάρχει μόνιμα ένας Επίτροπος ανά κράτος μέλος, να ασκούν τα καθήκοντά τους όλοι ταυτόχρονα, αλλά με μια Επιτροπή που, κάποια μέρα, θα έχει τριάντα ή τριάντα πέντε Επιτρόπους και επομένως αναγκαστικά θα υπάρχει κάποια ιεράρχηση εντός του Σώματος. Η δεύτερη επιλογή είναι μια Επιτροπή όπου θα υπάρχει ένας Επίτροπος ανά κράτος μέλος, αλλά δεν θα ασκούν όλοι τα καθήκοντά τους ταυτόχρονα, και η οποία, από αυτή την άποψη, θα διατηρούσε περισσότερο τον χαρακτήρα του Σώματος.
<P>
Αυτή είναι, κυρίες και κύριοι, η φροντίδα μας, η φροντίδα για ισορροπία μεταξύ μικρών και μεγάλων κρατών. Από αυτή την άποψη, συμμερίζομαι τις ανησυχίες που εξέφρασαν κάποιοι από εσάς.
<P>
Δεύτερη φροντίδα: ο κινητήριος ρόλος του Ευρωπαϊκού Κοινοβουλίου, που υπενθύμισε ο Jo Leinen. Πιστεύω πραγματικά, όπως είπα σήμερα το πρωί, ότι πρέπει να αφιερώσουμε χρόνο, να αφιερώσετε χρόνο, κυρίες και κύριοι, κατά τη διάρκεια της θητείας σας, για να εξηγήσετε αυτές τις ευρωπαϊκές προκλήσεις, όχι μόνον στις εκλογικές σας περιφέρειες, στις χώρες σας, αλλά και οπουδήποτε άλλού, σε όλους τους πολίτες, όσο πιο συχνά γίνεται. Πρέπει επίσης να υπάρχουν ευκαιρίες να πείσουμε και να μιλήσουμε με τα εθνικά κοινοβούλια. Ο πρόεδρος Napolitano πρότεινε την ιδέα μιας διακοινοβουλευτικής διάσκεψης. Εγώ προσωπικά συμμετείχα, μετά από πρόσκλησή του, σε μια συνάντηση των εθνικών κοινοβουλίων και του Ευρωπαϊκού Κοινοβουλίου την οποία βρήκα πολύ ενδιαφέρουσα, και η Επιτροπή θα είναι έτοιμη να συμμετάσχει σε οποιαδήποτε διαδικασία θα μπορούσε να ενισχύσει αυτόν τον διάλογο και αυτήν την αμοιβαία κατανόηση ανάμεσα στα εθνικά κοινοβούλια, τα οποία θα μας χρειαστούν για την επικύρωση μιας πραγματικής μεταρρύθμισης, και στο Ευρωπαϊκό Κοινοβούλιο.
<P>
Τέλος, άκουσα τον υπουργό κ. Poos πριν από λίγο να λέει ότι αυτή η ΔΚΔ του 2000 δεν είναι το τέλος της ιστορίας. Βεβαίως, γνωρίζουμε ότι η ιστορία δεν θα σταματήσει στο τέλος του 2000 και ότι θα σημειωθούν και άλλες θεσμικές εξελίξεις. Ωστόσο, κυρίες και κύριοι, θέλω να πω με σθένος και επισημότητα ότι, όσον αφορά κάποια από τα σημαντικά θέματα που εξετάζονται σε αυτές τις διαπραγματεύσεις, δεν θα επανέλθουμε σε αυτά μετά το τέλος του χρόνου: όσον αφορά τη σύνθεση της Επιτροπής, όσον αφορά το πεδίο εφαρμογής της ψηφοφορίας με ειδική πλειοψηφία, όσον αφορά τη σύνθεση του Ελεγκτικού Συνεδρίου, του Δικαστηρίου, όσον αφορά το σύστημα ψηφοφορίας. Θα ληφθεί οριστική απόφαση πάνω σε αυτά τα ζητήματα στο τέλος του χρόνου με τον έναν ή τον άλλον τρόπο και η απόφαση αυτή θα ισχύει για πολύ καιρό, για πάρα πολύ καιρό.
<P>
Πρέπει επομένως να μην βιαζόμαστε και να σκεφτόμαστε καλά αυτό που κάνουμε. Δεν θα κάνουμε, κυρίες και κύριοι βουλευτές, με 20, 25 ή 30 χώρες αργότερα, αυτό που δεν καταφέραμε να κάνουμε στο Αμστερνταμ και αυτό που δεν θα καταφέρουμε ίσως να κάνουμε, ελλείψει πολιτικής βούλησης, σήμερα, φέτος. Εύχομαι επομένως, να μπορέσουμε από κοινού, μαζί με το Συμβούλιο, να δώσουμε μια αρκετά ισχυρή πολιτική ώθηση προκειμένου, σε τελική ανάλυση, στο τέλος του χρόνου, να φέρουμε αυτές τις διαπραγματεύσεις εις αίσιο πέρας αντί να τις φέρουμε εις πέρας, και να καταφέρουμε να επιδείξουμε μαζί μια συλλογική πολιτική τόλμη η οποία θα υπερβαίνει το απλό άθροισμα των εθνικών φρονήσεων ή των εθνικών συμφερόντων.
<P>
(Χειροκροτήματα)

<SPEAKER ID=135 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=5>
Λιμός στην Αιθιοπία
<SPEAKER ID=136 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τον λιμό στην Αιθιοπία.

<SPEAKER ID=137 NAME="Seixas da Costa">
Κυρία Πρόεδρε, κυρίες και κύριοι βουλευτές πιστεύω πως όλοι έχουμε στις μνήμες μας τις εικόνες του λιμού στην Αιθιοπία τη δεκαετία του 80, καθώς επίσης τις εικόνες ξηρασίας στην Αφρική τη δεκαετία του 90 η οποία είχε πλήξει περίπου δέκα αφρικανικές χώρες. Θα πρέπει επίσης να γνωρίζουμε πως τότε μέσω μιας δράσης της διεθνούς κοινότητας που όλοι γνωρίζουμε, η οποία επίσης κινητοποιήθηκε λόγω πτυχών διαμεσολάβησης, κατέστη δυνατή η συγκέντρωση περίπου τεσσάρων τόνων τροφίμων για την υποσιτιζόμενη Αφρική. Και κατά τη γνώμη μου είναι πολύ σημαντικό να έχουμε επίγνωση του ότι παρά τις κρίσεις που υφίστανται σήμερα, η διεθνής κοινότητα απάντησε αναλαμβάνοντας μια αντικειμενική δράση. Πιθανώς να μην ήταν αυτή που θα έπρεπε ούτε αυτή που θα θέλαμε είναι, αλλά τουλάχιστον ήταν μια αντικειμενική στάση της διεθνούς κοινότητας. Και εντός αυτής της διεθνούς κοινότητας, τόσο μεμονωμένα όσο και στην Ευρωπαϊκή Ένωση συνολικά, οι ευρωπαϊκές χώρες έλαβαν μια σημαντική δράση. Και πιστεύω πως έχει μεγάλη σημασία να το γνωρίζουμε αυτό, τώρα που η κατάσταση στην Αιθιοπία επαναλαμβάνεται ακόμη μια φορά λόγω της ξηρασίας.
<P>
Η Ευρωπαϊκή Ένωση δεν είναι διατεθειμένη να αφήσει την κατάσταση να επιδεινωθεί και διατίθεται να χρησιμοποιήσει όλα τα δυνατά μέσα προκειμένου να προσπαθήσει να την απαλύνει. Αυτήν τη στιγμή χρησιμοποιούμε αποτελεσματικά κάποια μέσα τόσο στην Ευρωπαϊκή Ένωση, όπως προείπα, όσο και μέσω του ρόλου που η Ευρωπαϊκή Ένωση διαδραματίζει από κοινού με τις διεθνείς οργανώσεις. Και πιστεύουμε πως αυτή η παρέμβαση είναι πολύ σημαντική για την αντιμετώπιση του προβλήματος περίπου 16 εκατομμυρίων ανθρώπων της περιοχής που αυτήν την στιγμή βρίσκονται σε κίνδυνο. Πιστεύω πως όταν φτάσουμε σε αυτό το σημείο της συζήτησης, ο επίτροπος, κύριος Christopher Patten, θα έχει την ευκαιρία να εξηγήσει τις δράσεις που έχει προγραμματίσει ή διεξάγει ήδη η Επιτροπή. Οι δράσεις αυτές είναι πολύ σημαντικές και διεξήχθησαν την κατάλληλη στιγμή. Και οι αποφάσεις που λήφθηκαν, λήφθηκαν την κατάλληλη στιγμή. Τόσο η Γενική Διεύθυνση Ανάπτυξης όσο και η ECHO έχουν ήδη αποστείλει επαρκείς ποσότητες τροφίμων για να καλύψουν τις αμεσότερες ανάγκες. Εξάλλου, αυτή τη στιγμή, και συγκεκριμένα σήμερα, βρίσκεται στην Αντίς Αμπέμπα η γενική διευθύντρια του παγκόσμιου επισιτιστικού προγράμματος προκειμένου να συζητήσει με την κυβέρνηση της Αιθιοπίας σχετικά με το συγκεκριμένο ζήτημα, το οποίο αντιμετωπίζει τεχνικά και πρακτικά προβλήματα τα οποία αφορούν τη μεταφορά των τροφίμων. Και δεν μπορούμε να εξετάσουμε αυτό το ζήτημα ξεχωριστά από την πολιτική και στρατιωτική κατάσταση που υφίσταται στην εν λόγω χώρα. Θα πρέπει να γνωρίζουμε πως η κατάσταση η οποία ήδη είναι πολύ δραματική λόγω της ξηρασίας, επιδεινώνεται σήμερα ακριβώς επειδή οι πολιτικοστρατιωτικοί παράγοντες δημιουργούν προβλήματα στην κινητοποίηση της βοήθειας. Και όπως είπα, ιδιαίτερα λόγω του ζητήματος των μέσων μεταφοράς. Από ότι γνωρίζουμε υπάρχει έλλειψη μέσων μεταφοράς επειδή αυτά χρησιμοποιούνται για σκοπούς άλλους από εκείνους για τους οποίους προορίζονται.
<P>
Όπως είπα, η Ευρωπαϊκή Ένωση παρακολούθησε προσεκτικά την κατάσταση αυτή. Στο προχθεσινό Συμβούλιο Γενικών Υποθέσεων υποβλήθηκε μια έκθεση σχετικά με την κατάσταση που ζει το Κέρας της Αφρικής και συζητήθηκε συγκεκριμένα ένα θέμα σχετικά με την κατάσταση της ανθρωπιστικής βοήθειας. Ωστόσο, όπως είπα, τα θέματα αυτά δεν βρίσκονται στο επίκεντρο της προσοχής μόνο της Επιτροπής αλλά επίσης του Συμβουλίου. Εχθές διεξήχθη στις Βρυξέλες μια συνεδρίαση μιας ομάδας εμπειρογνωμόνων προκειμένου ακριβώς να αναλύσουν τους καλύτερους τρόπους αντιμετώπισης αυτής της κατάστασης. Παρευρέθηκαν μέλη του ECHO, της Γενικής Διεύθυνσης Ανάπτυξης καθώς και των κρατών μελών της Ευρωπαϊκής Ένωσης, ενώ της εν λόγω συνεδρίασης προηγήθηκε συνάντηση με τον πρέσβη της Αιθιοπίας, ούτως ώστε να εξασφαλιστεί ένα αποτελεσματικότερος συντονισμός μεταξύ της βοήθειας και των ενισχύσεων που μπορεί να κινητοποιήσει η Ευρωπαϊκή Ένωση, είτε γενικά είτε σε επίπεδο κρατών μελών.
<P>
Κυρία Πρόεδρε, κλείνοντας αυτήν μου την παρέμβαση θα ήθελα να πω πως αυτό το θέμα της κατάστασης στο Κέρας της Αφρικής, τόσο από πολιτικής όσο και από ανθρωπιστικής σκοπιάς βρίσκεται στο επίκεντρο των σκέψεών μας. Τη Δευτέρα συζητήσαμε στο Συμβούλιο Γενικών Υποθέσεων σχετικά με το εν λόγω θέμα, παρουσία επίσης ειδικού απεσταλμένου του Συμβουλίου ο οποίος προέβη σε μια έκθεση σχετικά με την κατάσταση και τη βαρύτητα του θέματος. Στο ίδιο αυτό Συμβούλιο Γενικών Υποθέσεων, η Ευρωπαϊκή Ένωση ενέκρινε μια σειρά συστάσεων επιπρόσθετων των πολιτικών δράσεων που έχει αναπτύξει η ίδια, συγκεκριμένα πέρυσι, από το ξέσπασμα της τρομακτικής σύγκρουσης μεταξύ Ερυθραίας και Αιθιοπίας. Παρακολουθούμε το θέμα. Δυστυχώς, κάποιες φορές δεν μπορούμε να δράσουμε με την ταχύτητα που θα θέλαμε σε σχέση με τις διάφορες καταστάσεις ανάγκης και τις ελλείψεις των ανθρωπιστικών ενισχύσεων. Θέλω ωστόσο να πω πως διατηρούμε το βλέμμα μας στραμμένο στην κατάσταση και ελπίζουμε ότι η προσοχή που θα δοθεί σε αυτό το ζήτημα ως αποτέλεσμα της συζήτησης σε αυτό το Κοινοβούλιο θα μπορέσει επίσης να αποτελέσει ένα στοιχείο κινητοποίησης της κοινής γνώμης για ένα τόσο σοβαρό θέμα.

<SPEAKER ID=138 NAME="Patten">
Είμαι ευγνώμων για την ευκαιρία που μου παρέχεται να μιλήσω σε αυτή τη συζήτηση - είμαι ευγνώμων αλλά λυπημένος που είναι αναγκαία μια τέτοια συζήτηση. Αντικαθιστώ τον συνάδελφό μου Επίτροπο Nielson, ο οποίος θα προτιμούσε να μπορούσε να απαντήσει ο ίδιος.
<P>
Προσωπικά, έχω τη δυσάρεστη αίσθηση ότι έχω ξαναδεί - ή μάλλον θα έπρεπε να πω ότι έχω ξανακούσει - αυτή τη σημερινή συζήτηση. Περισσότερο από μια δεκαετία πριν, από το 1986 ως το 1989, ήμουν υπουργός Ανάπτυξης της χώρας μου. Γνωρίζω ότι υπάρχουν ορισμένοι αξιότιμοι βουλευτές σε αυτό το Σώμα που έχουν θητεύσει στην ίδια θέση για λογαριασμό των δικών τους χωρών. Μιλούσα σε παρόμοιες συζητήσεις τότε, αντιμετωπίζοντας παρόμοιες κρίσεις στο Κέρας της Αφρικής. Φοβούμαι ότι η ιστορία είναι τρομακτικά οικεία: υπάρχουν στρατιωτικές συγκρούσεις, περιβαλλοντική υποβάθμιση, ξηρασία και ορισμένες φορές υπάρχουν - κι αυτό ίσχυε ιδιαίτερα στο παρελθόν - υπερβολικά απερίσκεπτες πολιτικές. Πρόκειται για θανατηφόρο συνδυασμό. Μπορεί να προκαλέσει πείνα και δυστυχία σε μαζική κλίμακα. Αντιμετωπίζουμε τις ίδιες παλιές απογοητεύσεις, όπως δήλωσα στο Σώμα χθες.
<P>
Παρόλα τα προβλήματα, θα προσφέρουμε τελικά βοήθεια στον πληθυσμό που λιμοκτονεί, όχι όσο γρήγορα θα θέλαμε, αλλά γρηγορότερα από ό,τι συνέβαινε στο παρελθόν. Έτσι, βελτιώνουμε την ικανότητά μας να αντιμετωπίζουμε τα ανθρωπιστικού χαρακτήρα προβλήματα, παρά τις δυσκολίες. Δυστυχώς όμως, εξακολουθούμε να μην μπορούμε να αποτρέψουμε εξαρχής την εμφάνιση τέτοιων προβλημάτων ανθρωπιστικού χαρακτήρα - προβλήματα που πολύ συχνά έχουν σε μεγάλο βαθμό πολιτικά αίτια. Αυτή είναι η απογοήτευση.
<P>
Επιτρέψτε μου να εκθέσω στους αξιότιμους βουλευτές τις ενέργειές μας για την ανακούφιση από την παρούσα κρίση. Υπάρχουν τώρα δύο ομάδες της Επιτροπής στην Αιθιοπία: μία από την ECHO και μία από τη Μονάδα Επισιτιστικής Ασφάλειας της Γενικής Διεύθυνσής μας για την Ανάπτυξη, οι οποίες θα προβούν σε συστάσεις για τις μελλοντικές προσπάθειές μας. Η κυβέρνηση της Αιθιοπίας ζήτησε 821.000 τόνους επισιτιστικής βοήθειας, 25% περισσότερο από τα πρόσφατα έτη. Αυτό το σύνολο καλύπτεται σχεδόν από τις υποσχέσεις που έχει πραγματοποιήσει η διεθνής κοινότητα. Η Επιτροπή έχει προγραμματίσει την παράδοση 283.000 τόνων και πρόκειται να λάβουμε αποφάσεις για την παράδοση μιας επιπλέον ποσότητας, μέχρι τους 260.000 τόνους.
<P>
Επιτρέψτε μου επίσης να διορθώσω μια ανακρίβεια που κυκλοφόρησε ως αποτέλεσμα μιας δήλωσης της Επιτροπής του Οxford για την Ανακούφιση του Λιμού (OXFAM), η οποία ισχυρίσθηκε ότι η Επιτροπή προσέφερε μόνο 50.000 τόνους πέρυσι στην Αιθιοπία. Ο πραγματικός αριθμός υπερβαίνει τον τριπλάσιο αυτού.
<P>
Η φετινή παροχή βοήθειας προστίθεται σε εκείνη που παρέχεται 25 χρόνια τώρα, κατά τα οποία η Επιτροπή συμμετέχει στην παροχή επισιτιστικής βοήθειας στην Αιθιοπία. Σε αυτό το χρονικό διάστημα, το 40% σχεδόν της συνολικής βοήθειάς μας προς την Αιθιοπία ήταν επισιτιστική βοήθεια ή προγράμματα επισιτιστικής ασφάλειας, αξίας περίπου 875 εκατομμυρίων ευρώ, 250 εκατομμύρια ευρώ μόνο τα τελευταία τέσσερα χρόνια. Αυτή είναι η προϊστορία και είναι σημαντικό να την γνωρίζουμε.
<P>
Υπήρξαν ορισμένες καταγγελίες για ανεπαρκή ευρωπαϊκή ανταπόκριση στην κρίση. Υπάρχει μια θαυμάσια επιστολή στη λονδρέζικη εφημερίδα The Independent από την αξιότιμη βουλευτή κυρία Kinnock, στην οποία η βουλευτής, που γνωρίζει πάρα πολλά πράγματα για το Κέρας της Αφρικής, εκθέτει τα πραγματικά γεγονότα. Ελπίζω αυτή η επιστολή να γίνει ευρύτερα γνωστή. Ένα από τα πράγματα που αναφέρει στην επιστολή της - και υποθέτω ότι μιλά με μεγαλύτερη εμπειρογνωμοσύνη επί του θέματος σχεδόν από οποιονδήποτε άλλον - είναι: "Η Ευρωπαϊκή Ένωση, μαζί με τα κράτη μέλη, παραμένει ο μεγαλύτερος χορηγός επισιτιστικής βοήθειας στην Αιθιοπία". Εν συνεχεία υποστηρίζει: "Το γεγονός αυτό δεν είναι εμφανές, επειδή η βοήθεια διοχετεύεται μέσω της κυβέρνησης, του Παγκόσμιου Επισιτιστικού Προγράμματος, του Ερυθρού Σταυρού, των ΜΚΟ και άλλων". Είναι σημαντικό να ενθυμούμαστε αυτό το σημείο.
<P>
Αυτό που προέχει περισσότερο δεν είναι να αναμοχλεύουμε αυτές τις παλιές διαμάχες. Αυτό που προέχει περισσότερο είναι τι κάνουμε αυτή τη στιγμή για να προσφέρουμε βοήθεια στους λιμοκτονούντες. Θέλω να υπενθυμίσω στο Κοινοβούλιο ότι η συνολική επισιτιστική βοήθεια της Επιτροπής, η οποία βρίσκεται τώρα στο στάδιο της αποβίβασης, επιβίβασης ή προμήθειας, ανέρχεται σε περισσότερους από 282 εκατομμύρια τόνους. Ένα φορτίο 30.000 τόνων επισιτιστικής βοήθειας της ΕΕ που διοχετεύθηκε μέσω του Παγκόσμιου Επισιτιστικού Προγράμματος έφθασε στο λιμάνι του Djibouti το περασμένο σαββατοκύριακο. Ένα άλλο φορτίο 16.000 τόνων, που διοχετεύεται μέσω της EuronAid, αναμένεται να αφιχθεί την Κυριακή.
<P>
Θα ακολουθήσουν και άλλα φορτία μέσω του Djibouti και της Berbera, λαμβάνοντας υπόψη την περιορισμένη ικανότητα των λιμένων για διαχείριση της βοήθειας. Τα συνολικά φορτία όλων των χορηγών βοήθειας που αναμένεται να αποβιβασθούν από τώρα μέχρι τον Ιούλιο ανέρχονται σε 504.000 τόνους. Αυτή η ποσότητα θα είναι επαρκής για να καλυφθούν οι άμεσες ανάγκες. Οι συνολικές υποσχέσεις των χορηγών βοήθειας ξεπερνούν, όπως ανέφερα προηγουμένως, τους 800.000 τόνους. Αυτά λοιπόν είναι όσα κάνουμε τώρα. Θα συνεχίσουμε να αφιερώνουμε όλη την προσοχή μας σε αυτή την κρίση μέχρι τη λήξη της, και οι άνθρωποί μας από το ΕCHO που βρίσκονται επιτόπου θα συνεχίσουν να εργάζονται ακούραστα για να φθάσει η βοήθεια εκεί που χρειάζεται.
<P>
Αντιμετωπίζουμε μεγάλο πρόβλημα εξαιτίας της έλλειψης επαρκών λιμενικών εγκαταστάσεων για την παράδοση της επισιτιστικής βοήθειας, ιδιαίτερα επειδή τα λιμάνια της Ερυθραίας, Assab και Massawa, δεν είναι διαθέσιμα, γεγονός που σημαίνει ότι μπορεί να χρησιμοποιηθεί μόνο το Djibouti και σε μικρότερο βαθμό η Berbera. Αναμένεται να υπάρξει συμφόρηση στο Djibouti με την άφιξη των 600.000 τόνων κατά τους επόμενους τρεις μήνες. Αναζητούμε επειγόντως εναλλακτικές λύσεις, συμπεριλαμβανομένης της καλύτερης χρήσης του λιμανιού της Berbera, μέσω ταχύτατων βελτιώσεων της οδού που οδηγεί από τη Berbera στην Αιθιοπία. Εξετάζουμε επίσης το ενδεχόμενο χρήσης του λιμανιού του Port Sudan. Βρίσκονται εν εξελίξει οδικές βελτιώσεις στη σουδανική πλευρά και οι δρόμοι της αιθιοπικής πλευράς αναφέρεται πως βρίσκονται σε αρκετά καλή κατάσταση.
<P>
Όπως δήλωσε ο φίλος μου κατά την έναρξη αυτής της συζήτησης, ασφαλώς υπάρχουν προβλήματα εξαιτίας της ζώνης των συγκρούσεων, και θέλω μόνο να επαναλάβω όσα είπα στην αρχή. Έχω μιλήσει σε άπειρες συζητήσεις σαν αυτή αντιμετωπίζοντας τις συνέπειες παρόμοιων κρίσεων στην περιοχή των Μεγάλων Λιμνών, στην Αιθιοπία, στο Σουδάν και τώρα ξανά στην Αιθιοπία. Επαναλαμβάνω ότι τώρα είμαστε καλύτεροι στη διανομή βοήθειας από ό,τι είμασταν μια δεκαετία πριν. Ωστόσο, είναι εξαιρετικά απογοητευτικό να χρειάζεται ευθύς εξαρχής μια τέτοια βοήθεια. Είναι εξαιρετικά απογοητευτικό που, καθώς εκατομμύρια άνθρωποι λιμοκτονούν, οι κυβερνήσεις δαπανούν μικρές περιουσίες σε όπλα και εξοπλισμό για να διεξάγουν πολέμους μεταξύ τους, ενώ ο μόνος πόλεμος που θα έπρεπε να διεξάγουν είναι ο πόλεμος εναντίον του λιμού, ο πόλεμος για την επισιτιστική ασφάλεια, ο πόλεμος εναντίον της φτώχειας και της περιβαλλοντικής υποβάθμισης, έναν πόλεμο στον οποίο υποχρεούμαστε ηθικά να τους βοηθήσουμε. Κατά συνέπεια λοιπόν, καθώς καταπολεμούμε την πείνα, πρέπει επίσης να παράσχουμε την αμέριστη υποστήριξή μας σε εκείνους που αγωνίζονται για την ειρήνη. Υποστηρίζουμε ολόψυχα τις προσπάθειες όλων εκείνων, συμπεριλαμβανομένου του Οργανισμού Αφρικανικής Ενότητας και του Ειδικού Απεσταλμένου της Ευρωπαϊκής Προεδρίας, πρέσβη Serri, που εργάσθηκαν για την ειρηνική διευθέτηση των περιφερειακών συγκρούσεων. Θα έχουν την αμέριστη βοήθειά μας. Φοβούμαι όμως πως θα πρέπει να προσθέσω ότι η εμπειρία υποδεικνύει ότι θα χρειαστούν επίσης τις προσευχές μας.

<SPEAKER ID=139 LANGUAGE="EN" NAME="Corrie">
Κυρία Πρόεδρε, επιθυμώ να ξεκινήσω χαιρετίζοντας τη δήλωση του Επιτρόπου Patten, η οποία παρουσιάζει την αλήθεια για την ευρωπαϊκή βοήθειά μας. Για μία ακόμη φορά, βλέπουμε στις οθόνες των τηλεοράσεών μας σκηνές με παιδιά που λιμοκτονούν στην Αιθιοπία και θυμόμαστε τη φρίκη του προηγούμενου λιμού στο Κέρας της Αφρικής. Για μία ακόμη φορά έχουμε αστέρες της ποπ και διασημότητες να επικρίνουν τα θεσμικά όργανα της Ευρώπης και τις εθνικές κυβερνήσεις επειδή πράττουν πολύ λίγα πολύ αργά. Είναι εντυπωσιακό πόσο γρήγορα ορισμένοι άνθρωποι γίνονται εμπειρογνώμονες όταν ανακύπτει μια τέτοια κατάσταση, και μπορεί να αποκτήσουν κάποια δημοσιότητα χωρίς να γνωρίζουν περισσότερα για το υπόβαθρο της συνολικής κατάστασης.
<P>
Η Σομαλία έχει διαμελισθεί από τον πόλεμο σε μικρά φέουδα, γεγονός που προκαλεί τεράστιες δυσκολίες σε οποιονδήποτε - θεσμικά όργανα ή ΜΚΟ - προκειμένου να παράσχει επισιτιστική βοήθεια στους λιμοκτονούντες. Με ποιον μπορεί να διαπραγματευθεί κανείς σε μια τέτοια κατάσταση;
<P>
Η Αιθιοπία εμπλέκεται σε συνοριακές συγκρούσεις με την Ερυθραία, που σημαίνει ότι η πλειονότητα του ανθρώπινου δυναμικού είναι δεσμευμένη στο πολεμικό μέτωπο, και τα εξαιρετικά αναγκαία τρόφιμα εκτρέπονται από τον αρχικό προορισμό τους και στις δύο χώρες για να σιτίσουν τους στρατιώτες, παρά τα παιδιά που πεθαίνουν από την πείνα.
<P>
Ασφαλώς, πρέπει να κάνουμε οτιδήποτε περνά από το χέρι μας για να μετριάσουμε τον λιμό. Ωστόσο, στα μέρη που οι χώρες εμπλέκονται σε πόλεμο, το σύνολο της βοήθειάς μας πρέπει να είναι ανθρωπιστικού χαρακτήρα και να διοχετεύεται μέσω των ΜΚΟ, ώστε να διασφαλίζεται ότι η βοήθεια φθάνει στους πεινασμένους ανθρώπους και όχι στο πολεμικό μέτωπο. Πρέπει να παρακολουθούμε την κατάσταση στην Ερυθραία και να εξισορροπήσουμε εκεί, εάν χρειασθεί, την ανθρωπιστική βοήθεια. Επιθυμούμε απεγνωσμένα αυτές οι δύο χώρες να υπογράψουν συμφωνία ειρήνευσης μέσω των προσπαθειών του Οργανισμού Αφρικανικής Ενότητας, ώστε να μπορέσουμε να ξαναρχίσουμε την αποστολή πλήρους αναπτυξιακής βοήθειας και στις δύο χώρες.
<P>
Πέρασα πρόσφατα μια εβδομάδα τόσο στην Αιθιοπία όσο και την Ερυθραία. Επισκέφθηκα προσφυγικούς καταυλισμούς και στις δύο χώρες και είδα προσωπικά τα βάσανα και τη φτώχεια που αντιμετωπίζουν οι άνθρωποι. Δεν είναι αληθές να πούμε ότι η Αιθιοπία δεν έχει απευθύνει εκκλήσεις για επισιτιστική βοήθεια τα τελευταία δύο χρόνια, αλλά η εμπόλεμη κατάσταση έχει θολώσει την όραση πολλών από αυτούς που παρακολουθούν τα γεγονότα. Όταν βρισκόμουν εκεί παρακαλούσαν για βοήθεια. Είδα παιδιά με σοβαρό υποσιτισμό που χρειάζονταν επίσης ιατρική περίθαλψη, καθώς και τροφή και κατάλληλο κατάλυμα. Είδα οικογένειες να μένουν σε σπηλιές, τους τοίχους να τρέχουν νερό και άκουσα τον ξηρό βήχα των παιδιών που υπέφεραν από τον πυρετό. Το θέαμα στην τηλεόραση είναι άσχημο, όμως είναι εκατό φορές χειρότερο όταν βρίσκεσαι επιτόπου, όταν οι άνθρωποι βρίσκονται σε τόσο τρομερή κατάσταση.
<P>
Εντούτοις, είδα γερμανικές ΜΚΟ να παρέχουν επισιτιστική βοήθεια σε έναν καταυλισμό 16.000 ανθρώπων στην Ερυθραία, ο οποίος εκτεινόταν σε απόσταση μεγαλύτερη των 7 χιλιομέτρων, για το ενδεχόμενο βομβιστικών επιδρομών. Είδα δύο δυνατούς άνδρες να φορτώνουν σακκιά 50 κιλών στις πλάτες των γυναικών και τις είδα να προχωρούν τρεκλίζοντας προς τα πλαστικά καταλύματά τους χιλιόμετρα μακρυά. Είδα παιδιά ηλικίας οκτώ ετών να περπατούν οκτώ χιλιόμετρα για να πάρουν νερό και οκτώ χιλιόμετρα για να επιστρέψουν. Αυτοί ήταν οι τυχεροί: αυτοί ήταν εκείνοι που είχαν τροφή.
<P>
Φαίνεται ότι ποτέ δεν διδασκόμαστε κάτι από το παρελθόν. Δεν πρέπει να μας κινητοποιούν οι τηλεοπτικές κάμερες και οι αστέρες της ποπ απέναντι στον λιμό και την ξηρασία: πρέπει να υπάρχει ένα κατάλληλο σύστημα παρακολούθησης στις ευαίσθητες περιοχές της αφρικανικής ηπείρου. Ίσως αυτό να μπορούσε να ενσωματωθεί στη μονάδα ταχείας αντίδρασης του Επιτρόπου Patten για την οποία ακούσαμε χθες. Πρέπει να αναλάβουμε δράση και να αναλάβουμε δράση αποφασιστικά και επειγόντως.

<SPEAKER ID=140 NAME="Van den Berg">
NL) Κύριε Πρόεδρε, συμφωνώ ευχαρίστως με τα λόγια του κυρίου Patten και του κυρίου Corrie. Υπήρξαμε όλοι σύντροφοι στον αγώνα κατά της πείνας δέκα χρόνια πριν. Από τότε επισκεφτήκαμε πολλά έργα και λάβαμε μέρος σε πολλές υποθέσεις, όπως έκαναν και πολύ άξιοι ντόπιοι αγρότες για την ανασυγκρότηση τόσο της Ερυθραίας όσο και της Αιθιοπίας. Το βρίσκω δύσπεπτο να ακούγεται από την πλευρά της Αιθιοπίας: η Ευρώπη κάνει πολύ λίγα, πρέπει να στείλετε τρόφιμα, ενώ οι άνθρωποι χρησιμοποιούν την παρεχόμενη στήριξη, τα φορτηγά τους, τους δρόμους τους αλλά και τα χρήματά τους κανονικά για την διεξαγωγή ενός περιφερειακού πολέμου. Το λιγότερο που μπορούν να κάνουν τα δύο κόμματα είναι το απόλυτο πάγωμα των στρατιωτικών επιχειρήσεων. Αν θέλει κανείς να μιλάει για την γρήγορη και στο σωστό μέρος διανομή των τροφίμων, τότε πρέπει να μιλάει και για εκείνα τα φορτηγά, και εκείνα τα φορτηγά ήταν η δύναμη τόσο του κινήματος που τώρα ελέγχει την Αιθιοπία όσο και του κινήματος που ελέγχει την Ερυθραία. Και οι δύο διαθέτουν μεγάλη πείρα και γνώση στην τροφοδοσία και μεγάλη επιδεξιότητα. Αν πράγματι χρησιμοποιήσουν την ενέργεια τους και αν θέλουν να την χρησιμοποιήσουν με ότι είναι ήδη διαθέσιμο, αν θέλουν να διαθέσουν λιμάνια, αν θέλουν να διαθέσουν δρόμους, έχουν στην διάθεση τους μεγάλο δυναμικό. Θεωρούν ότι όλες οι ευθύνες βρίσκονται από την δική μας πλευρά. Υπάρχει τρομερή ευθύνη από την πλευρά της Αιθιοπίας και της Ερυθραίας, και δεν πρέπει να προσπαθούν να την γυρίσουν επάνω μας με ένα φτηνό παιχνίδι δημοσιότητας. Είναι από κοινού υπεύθυνοι. Να παγώσετε το στρατιωτικό εμπόριο, να προσπαθήσετε να έρθετε σε μια συμφωνία ειρήνης, και εν τω μεταξύ, να τοποθετείτε τα στρατιωτικά σας φορτηγά και το ανθρώπινο δυναμικό σας εκεί όπου είναι απαραίτητο.
<P>

<P>
Δεύτερο σημείο, η τροφή. Υπάρχει τώρα μια τρομερή πίεση να στέλνουμε γρήγορα, μα γρήγορα, τα τρόφιμα. Έχουμε την εμπειρία ότι μπορεί να πάνε πάρα πολύ άσχημα τα πράγματα από τον τρόπο που διανέμονται, από τον τρόπο που παραμένουν στις αποθήκες. Προσπαθήστε να δείτε με όλη σας την δυνατότητα - σίγουρα θα συμβεί από τους παρατηρητές της ΕΕ που είναι τώρα στην Αιθιοπία. Υπάρχει τοπικά στην περιοχή τίποτα για να αγοραστεί; Έχουμε ορθώς αλλάξει την πολιτική μας υποστήριξης της τροφοδοσίας, όχι το πλεόνασμα μας προς εκεί αλλά δείτε αν υπάρχει στην περιοχή τίποτα για να αγοραστεί. Διότι οτιδήποτε μπορεί να βρεθεί και να κανονιστεί εκεί, βοηθά την οικονομία και προφυλάσσει από την διατάραξη της τοπικής κατάστασης. Διότι τελικά αυτό είναι που κάθε φορά δημιουργεί δομικά αυτό το δυστύχημα παραπλεύρως των πολέμων αυτών. Ελπίζω ότι το δυναμικό του early warning με το οποίο έχουν ασχοληθεί πολλοί ειδικοί, θα ενσωματωθεί επίσης στην ικανότητα μας να λαμβάνουμε νωρίτερα τα σήματα. Δεν είναι εύκολο. Όλοι το γνωρίζουν, αλλά θα μπορούσε να βοηθήσει τρομερά να διώχναμε αυτή την εικόνα της ανεπαρκούς δοσοληψίας. Πρώτα απ' όλα η τελική ευθύνη: η Αιθιοπία και η Ερυθραία. Στηρίζω εγκάρδια όλες τις δράσεις που αναλαμβάνει η Επιτροπή στο σημείο αυτό.

<SPEAKER ID=141 NAME="Van den Bos">
NL) Κύριε Πρόεδρε, ο επίτροπος Patten αναρωτιέται ορθώς γιατί η τραγική αφρικανική ιστορία επαναλαμβάνεται ακόμη. Και πάλι απειλούνται εκατομμύρια άνθρωποι από τον λιμό. Η αιτία δεν βρίσκεται μόνο στην υπερβολική ξηρασία. Η ευθύνη βρίσκεται κυρίως στους με σπάνιο τρόπο ανεύθυνους ηγέτες, οι οποίοι βρίσκουν τον αγώνα για ένα κομμάτι ξερή γη πιο σημαντικό από το γεγονός ότι λιμοκτονεί ο λαός τους. Είναι πραγματικά περισσότερο από τραγικό το γεγονός ότι οι κυβερνήσεις της πάμπτωχης Αιθιοπίας και της Ερυθραίας έχουν αγοράσει σε μεγάλη κλίμακα σύγχρονα όπλα αντί να μαζέψουν ένα ικανό απόθεμα τροφίμων. Ειδικότερα η τυφλή κυβέρνηση της Αιθιοπίας με την ισχυρογνωμοσύνη της συνεισφέρει στον θάνατο των κατοίκων της. Πως αλλιώς να εξηγήσει κανείς το γεγονός ότι η Αιθιοπία απέρριψε την προσφορά να χρησιμοποιήσει τα λιμάνια του Massawa και του Assab; Το αποτέλεσμα είναι ένα μεγάλο μέρος του πληθυσμού της να μην είναι προσιτό για την παροχή βοήθειας. Ο Οργανισμός για την Αφρικανική Ενότητα και η Ευρωπαϊκή Ένωση πρέπει να θέσουν τις κυβερνήσεις της Ερυθραίας και της Αιθιοπίας υπό την μεγαλύτερη πίεση που μπορούν να φανταστούν για να κανονίσουν τις διαφορές τους στο Αλγέρι και η παροχή βοήθειας πρέπει αμέσως να αποκτήσει μια ασφαλή δίοδο προς τον πληθυσμό.
<P>
Ένας Αιθίοπας υπουργός είπε ότι η διεθνής κοινότητα αντιδρά μόνο όταν εμφανίζονται οι σκελετοί στην τηλεόραση. Απέκρυψε ότι η αιτία των μακάβριων εικόνων δεν είναι μόνο η έλλειψη βροχής, αλλά κυρίως η έλλειψη αξιοπρεπούς ηγεσίας.
<P>
Χαίρομαι που ο Επίτροπος Patten προχώρησε στην κριτική ότι η Ευρωπαϊκή βοήθεια ήταν ανεπαρκής. Εντούτοις, θα ήθελα να τον ρωτήσω ποια συμπεράσματα έβγαλε για το πώς προχωρούν τα πράγματα για την Ευρώπη. Είναι δύσκολο να μην είμαστε απαισιόδοξοι για την τραγωδία στο Κέρας της Αφρικής. Δεν πρέπει όμως να χάσουμε την ελπίδα μας. Η φύση εδώ μπορεί να κάνει την καταστροφική της δράση μόνο αν οι άνθρωποι είναι ανεπαρκείς. Σε τελική ανάλυση ο πόλεμος και η κακοδιοίκηση είναι έργα του ανθρώπου. Η τραγική αφρικανική ιστορία δεν χρειάζεται να επαναληφθεί, αν οι ανθρώπινες ζωές γίνουν σημαντικότερες από τις βεντέτες αναίσχυντων ηγετών.

<SPEAKER ID=142 LANGUAGE="ES" NAME="Bautista Ojeda">
Κύριε Πρόεδρε, κύριε Επίτροπε, είναι τρομερό και απογοητευτικό για την ακεραιότητα του ανθρώπου να φθάνουν κατά καιρούς σε μας οι κραυγές οδύνης από την Αφρική ζητώντας, κύριοι συνάδελφοι, τροφή και νερό, στον 21ο αιώνα.
<P>
Γιατί συνεχίζουμε να αφήνουμε περιθώρια για αυτό το πράγμα; Δεν έχουμε άραγε συνείδηση; Κάθε μέρα η Ευρωπαϊκή Ένωση χορηγεί όλο και λιγότερους πόρους, όλο και λιγότερες ενισχύσεις σε γενικές γραμμές στις φτωχές χώρες της Αφρικής. Πώς θα μας εκπλήξει αυτή η κατάσταση! Πώς συμβαίνει άραγε να έχουμε αποθήκες γεμάτες από πλεονάσματα σε τρόφιμα που υποχρεούμαστε να καταστρέφουμε τη στιγμή που σαπίζουν χωρίς νόημα ή όταν δεν πληρούνται οι όροι κατανάλωσης που απαιτούμε; Υπάρχουν λόγοι που το δικαιολογούν, κανένας όμως δεν δικαιολογεί το θάνατο ενός ανθρώπου από πείνα.
<P>
Δεν είναι αλήθεια ότι είμαστε αλληλέγγυοι. Όχι. Προστρέχουμε μόνο να σβήσουμε τη φωτιά με αποσπασματική βοήθεια, χωρίς σαφή και αποφασιστική πολιτική πρόληψης - τη στιγμή που γνωρίζουμε και με το παραπάνω ότι η πείνα στην Αφρική και γενικά στον Τρίτο κόσμο εμφανίζεται περιοδικά.
<P>
Ελπίζω ότι αυτές οι χιλιάδες τόνοι χορηγούμενης βοήθειας σε τρόφιμα δεν θα κλείσουν το στόμα των ΜΜΕ, ώστε να συνεχίσουν να μεταδίδουν το δράμα της Αφρικής.
<P>
Αυτό που λέω δεν είναι κάτι καινούριο. Έχει ειπωθεί εκατομμύρια φορές και θα ξαναειπωθεί στο μέλλον, σήμερα όμως βγαίνει από την ψυχή μου και αισθάνομαι τον πόνο της Αφρικής σαν δικό μου.
<P>
Για πότε επιτέλους ένα σχέδιο Μάρσαλ για την Αφρική; Για τον λόγο αυτό, προτείνω να συσταθεί επειγόντως μια ανεξάρτητη διεθνή επιτροπή ειδικών με κύρος που να αξιολογήσει την κατάσταση μαζί με τους διεθνείς οργανισμούς και να υλοποιήσει μια σειρά προτάσεων και πρωτοβουλιών με επείγοντα χαρακτήρα για βοήθεια στον τομέα διατροφής και υγιεινής, ενεργώντας εδώ και τώρα, σχεδιάζοντας το μέλλον και θέτοντας στη διάθεση των μη κυβερνητικών οργανώσεων όλο το ανθρωπιστικό μας οπλοστάσιο.

<SPEAKER ID=143 LANGUAGE="PT" NAME="Miranda">
Κύριε Πρόεδρε, η κατάσταση στο Κέρας της Αφρικής, και ιδιαίτερα στην Αιθιοπία, είναι τόσο δραματική που είναι δύσκολο να ξεπεραστεί και απαιτεί από τη διεθνή κοινότητα, και συγκεκριμένα από την Ευρωπαϊκή Ένωση, προσοχή και βοήθεια ούτως ώστε να σταματήσει μια ανθρώπινη καταστροφή άνευ προηγουμένου. Είναι αλήθεια ότι κάτι έχει γίνει μέχρι στιγμής, και αναφέρομαι στην επισιτιστική βοήθεια που παρέχει η Ευρωπαϊκή Ένωση, στην οποία μόλις αναφέρθηκε ο επίτροπος, κύριος Christopher Patten. Αλλά δεν πρέπει να επαναπαυόμαστε. Και χρειάζεται επίσης να υπερνικήσουμε όλες τις δυσκολίες που παρουσιάζονται προκειμένου να φτάσουν το συντομότερο δυνατό στους πεινασμένους και ετοιμοθάνατους πληθυσμούς και τα παιδιά τα τρόφιμα και τα φάρμακα που έχουν ανάγκη. Και για αυτόν τον λόγο χρειάζεται να επιμείνουμε δυναμικά στις κυβερνήσεις των χωρών της περιοχής, λαμβάνοντας υπόψη την πολιτικοστρατιωτική κατάσταση που ζει η περιοχή, ούτως ώστε να επιτρέψουν και να εξασφαλίσουν την άμεση και γρήγορη πρόσβαση των διεθνών οργανώσεων στις περιοχές που βρίσκονται οι πληθυσμοί αυτοί και να εξασφαλίσουν την παράδοση της βοήθειας στους ανθρώπους για τους οποίους αυτή προορίζεται. Είναι επίσης σημαντικό οι ίδιες οι διεθνείς οργανώσεις, συγκεκριμένα η Παγκόσμια Οργάνωση Υγείας, η UNICEF, η FAO, να αναλάβουν συντονισμένες δράσεις και με την ταχύτητα και αποτελεσματικότητα που απαιτεί η κατάσταση, ούτως ώστε να φτάσουν εκεί τα τρόφιμα και τα φάρμακα, καθώς επίσης να λάβουν τα απαραίτητα μέτρα για την εκ νέου λειτουργία του πρωτογενούς τομέα, που είναι αποφασιστικής σημασίας για παράδειγμα για την οικονομία-τύπο, προκειμένου να εξασφαλιστεί μια μεσοπρόθεσμη και αειφόρος λύση, κάτι που θα μπορούσε να επιτευχθεί με την αποστολή τεχνικών και ειδικών οι οποίοι να εξασφαλίσουν την υλοποίηση των έργων σε αυτόν τον τομέα.
<P>
Η σοβαρότητα της κατάστασης και η αναγκαιότητα να δοθεί ένας εξαιρετικός και πρωταρχικός χαρακτήρας στην αλληλεγγύη προς αυτές τις χώρες με οδηγεί να ζητήσω από την Επιτροπή, και ιδιαίτερα από τους επιτρόπους Christopher Patten και Poul Nielson να μας ενημερώνουν συχνά και λεπτομερώς σχετικά με την εξέλιξη της κατάστασης και κυρίως για τα μέτρα που πιστεύουν ότι πρέπει να ληφθούν ή λαμβάνονται προκειμένου να λήξει αυτή η κατάσταση.

<SPEAKER ID=144 NAME="Van Hecke">
NL) Κύριε Πρόεδρε, την προηγούμενη εβδομάδα η κυβέρνηση της Αιθιοπίας κατηγόρησε την διεθνή κοινότητα ότι δεν παρεμβαίνει αρκετά γρήγορα για να θρέψει τον πεινασμένο λαό της. Οι δωρητές, μεταξύ των οποίων και η Ευρωπαϊκή Ένωση, υποτίθεται ότι δεν τήρησαν τις υποσχέσεις τους. Συμμερίζομαι την γνώμη του Επιτρόπου ότι η κατηγορία που εξαπολύεται από την Αντίς Αμπέμπα είναι τουλάχιστον ατυχής. Ατυχής διότι προέρχεται από μια κυβέρνηση η οποία εδώ και δύο χρόνια έχει μπλεχτεί σε έναν ανόητο μεθοριακό πόλεμο με μια γειτονική χώρα, την Ερυθραία. Εκατοντάδες εκατομμύρια δολάρια, ζωτικής σημασίας για κοινωνικές παροχές και αύξηση της παραγωγής τροφίμων έχουν ήδη τροφοδοτηθεί στην πολεμική μηχανή και την ώρα που ο Αιθίοπας υπουργός των Εξωτερικών μάς πίεζε, κυκλοφορούσαν οι ειδήσεις ότι η κυβέρνηση του αγόρασε ένα στρατιωτικό αεροπλάνο από την Ρωσική Δημοκρατία. Είναι η καταλληλότερη στιγμή να αναλάβει η κυβέρνηση της Αιθιοπίας τις ευθύνες της και να καταβάλει όλες της τις προσπάθειες για να σταματήσει τον πόλεμο με την Ερυθραία. Έτσι θα μπορέσει τελικά να στρέψει την προσοχή της στην οικονομική και κοινωνική ανάπτυξη της χώρας ώστε να μπορέσουν να εκλείψουν παρόμοιοι λιμοί. Επίσης όμως, και θέλω να είμαι σαφής σε αυτό, θα πρέπει η βιομηχανία βοήθειας να σταματήσει την μονόπλευρη ρίψη των ευθυνών στην διεθνή κοινότητα και να προσφέρουν με τον τρόπο αυτό ένα άλλοθι στο τοπικό καθεστώς. Η έκτακτη βοήθεια είναι απολύτως απαραίτητη και πρέπει να μπορεί να παραδοθεί, αλλά η βοήθεια ανασυγκρότησης και στις δύο εμπόλεμες κυβερνήσεις θα πρέπει να συνδέεται με την αποδοχή και την εφαρμογή της ειρηνευτικής συμφωνίας του OAE. Ως ένδειξη καλής θέλησης μπορεί ο Αιθίοπας ηγέτης ήδη να ξεκινήσει με την αποδοχή της προσφοράς από τον συνάδελφο του της Ερυθραίας, μιας ανθρωπιστικής διόδου, διαφορετικά θα υπερισχύσουν και πάλι η περηφάνια και ο εγωισμός ενός και μόνο ανθρώπου πάνω από το συμφέρον εκατομμυρίων συμπατριωτών.

<SPEAKER ID=145 LANGUAGE="FR" NAME="Carlotti">
Κύριε Πρόεδρε, αυτές οι δύο λέξεις, λιμός και Αιθιοπία, έχουν ήδη συνδεθεί με οδυνηρό τρόπο στη μνήμη μας. Σε αυτό το Κέρας της Αφρικής, που έγινε η γη που την πλήττουν όλες οι μάστιγες, 16 εκατομμύρια θύματα του λιμού, εκ των οποίων 8 στην Αιθιοπία, περιμένουν βοήθεια. Στο Ogaden, την πλέον πληγείσα περιοχή της νοτιοανατολικής Αιθιοπίας, έχει να βρέξει πάνω από τρία χρόνια, σε τέτοιο σημείο ώστε οι έννοιες περίοδος ξηρασίας και περίοδος βροχών δεν έχουν πλέον κανένα νόημα.
<P>
Πρέπει λοιπόν, βεβαίως, να δράσουμε, και γρήγορα, και γνωρίζουμε πάρα πολύ καλά, δυστυχώς, ότι το τίμημα των αναβολών και των καθυστερήσεών μας πληρώνεται σε ανθρώπινες ζωές. Ευχαριστώ εξάλλου το Συμβούλιο και την Επιτροπή για τις ενέργειες στις οποίες έχουν ήδη προβεί και για τις διευκρινίσεις που μας έδωσαν πριν από λίγο. Βεβαίως, οι 800.000 τόνοι έκτακτης βοήθειας που έχει υποσχεθεί η διεθνής κοινότητα πρέπει να αποσταλούν το συντομότερο. Πρέπει επομένως οι χώρες της περιοχής να κάνουν τα πάντα για να φτάσει πιο εύκολα αυτή η βοήθεια: να ανοίξουν τα λιμάνια, τους δρόμους και τις υποδομές.
<P>
Εν τω μεταξύ, σε μια περιοχή που σπαράζεται από μια σύγκρουση που δεν συγκεντρώνει τα φώτα της δημοσιότητας, αυτή η τραγωδία αφήνει μια ιδιαίτερα πικρή γεύση, διότι το τίμημα που καταβάλλεται κάθε φορά για την αγορά ενός όπλου, μιας σφαίρας, συμβάλλει στην επιδείνωση μιας ήδη επισφαλούς οικονομικής, κοινωνικής και επισιτιστικής κατάστασης. Πρέπει να απαιτήσουμε από την Ερυθραία και την Αιθιοπία ένα πάγωμα των στρατιωτικών δραστηριοτήτων προκειμένου όλα τα μέσα, όλο το υλικοτεχνικό και ανθρώπινο δυναμικό αυτών των χωρών να τεθούν στην υπηρεσία των λαών τους. Η κλαγγή των όπλων σκέπασε για πάρα πολύ καιρό τις κραυγές των εκείνων που πεινούν.
<P>
Γι' αυτό πρέπει να απευθύνουμε έκκληση στη λογική των ιθυνόντων της Αιθιοπίας και της Ερυθραίας προκειμένου να σταματήσει η σύγκρουση, προκειμένου, στο πλαίσιο του ειρηνευτικού σχεδίου του Οργανισμού Αφρικανικής Ενότητας, να λάβει χώρα ταχέως μια συμφωνία πάνω στις τεχνικές ρυθμίσεις. Προς το παρόν, βεβαίως, το μόνο που πρέπει να ακούσουμε είναι η έκκληση του πληθυσμού που υποφέρει.

<SPEAKER ID=146 LANGUAGE="EN" NAME="Khanbhai">
Κύριε Πρόεδρε, η δυστυχία και ο θάνατος στην Αιθιοπία βρίσκονταν στις οθόνες μας τέσσερα χρόνια πριν. Οι εικονολήπτες έφυγαν, αλλά η δυστυχία και ο θάνατος παρέμειναν στην Αιθιοπία. Ο λιμός και ο θάνατος συνεχίζονται και σήμερα. Ο πληθυσμός της Αιθιοπίας προσεύχεται να βρέξει. Δυστυχώς όμως, το μόνο που βλέπουν είναι βροχή από σφαίρες. Οι άνθρωποι λαχταρούν νερό, τροφή και φάρμακα. Δυστυχώς, το μόνο που βλέπουν είναι ο αφανισμός της γης και των σπιτιών τους από τα τανκ και τα αεροπλάνα που παρέχουν οι κυβερνήσεις μας στους πολιτικούς της Αιθιοπίας και της Ερυθραίας.
<P>
Οι εν λόγω πολιτικοί διψούν για εξουσία: είναι πολιτικοί που φιλονικούν για τα εδαφικά σύνορα τη στιγμή που οι λαοί τους πεθαίνουν. Αυτοί οι πολιτικοί υψώνουν το λάβαρο της φιλοπατρίας στα κοινοβούλια και στα προεδρικά μέγαρά τους, αλλά δυστυχώς το μόνο λάβαρο που αντικρύζει ο λαός τους είναι το λάβαρο του θανάτου. Ο λιμός, οι αρρώστιες και ο θάνατος παραμένει το σήμα κατατεθέν αυτών των χωρών. Δεν πρέπει να επιτραπεί στη δίψα για εξουσία να υπερισχύσει της δίψας για ζωή.
<P>
Ο κ. Patten απαρίθμησε ορισμένα μέτρα που έχει λάβει η ΕΕ για να βοηθήσει. Μια τέτοια βοήθεια γίνεται δεκτή με ευγνωμοσύνη, αλλά ας τη θέσουμε στο σωστό πλαίσιο. Δεκαέξι εκατομμύρια άνθρωποι λιμοκτονούν σήμερα, ενώ έχουν παραδοθεί 15.000 τόνοι. Δέχομαι τις δυσκολίες του οργανωτικού σχεδιασμού, εντούτοις αυτό αντιστοιχεί σε λιγότερο από ένα κιλό ανά άτομο. Δεν έχει δοθεί χρονικό όριο, με άλλα λόγια είναι ένα κιλό που πρέπει να διαρκέσει για πάντα. Τα μέτρα αυτά είναι καταπραϋντικά. Κατευνάζουν μόνο τα συμπτώματα, δεν θεραπεύουν την ασθένεια.
<P>
Η ΕΕ πρέπει να δώσει το παράδειγμα για τη θεραπεία αυτού του σοβαρού προβλήματος, και ο μόνος τρόπος για να το πράξει είναι πρώτον, να αποτρέψει την άφιξη όπλων σε όλες τις εμπόλεμες πλευρές και να διασφαλίσει ότι θα ασκήσουμε την επιρροή μας σε όσους τους παρέχουν αυτά τα όπλα. Δεύτερον, να διδάξει σε αυτούς τους ανθρώπους πώς να καλλιεργούν τροφή και τον τρόπο συγκομιδής, αποθήκευσης, συσκευασίας και επεξεργασίας της, ώστε να μπορούν να είναι ανεξάρτητοι και να στηρίζονται στις δικές τους δυνάμεις, κι όχι να ζητιανεύουν μια ζωή.

<SPEAKER ID=147 NAME="Seixas da Costa">
Κύριε Πρόεδρε, κυρίες και κύριοι βουλευτές, πιστεύω πως η σημερινή συζήτηση ήταν πολύ σημαντική ως τρόπος εκδήλωσης των προσπαθειών που καταβάλλει και της προσοχής που δίνει αυτό το Κοινοβούλιο σε ανθρωπιστικά ζητήματα, συγκεκριμένα σε εκείνο που συζητήθηκε εδώ σήμερα. Πιστεύω πως στην παρέμβαση του επιτρόπου, κυρίου Christopher Patten, κατέστη σαφής όχι μόνο η αντικειμενική επίγνωση του έργου που έχει ήδη διεξαχθεί, αλλά επίσης η απόλυτη επίγνωση του ότι η κατάσταση ξεπερνάει κάθε όριο ανοχής και ότι η Ευρωπαϊκή Επιτροπή θα λάβει σχετικώς αποφάσεις και δράσεις συγκεκριμένες στο εγγύς μέλλον.
<P>
Από την πλευρά μας, δηλαδή από την πλευρά του Συμβουλίου, θα ήθελα να πω ότι είναι περισσότερο συμφέρον τέτοιες καταστάσεις να μπορούν να συνοδεύονται από και να παρακολουθούνται σε στενή συνεργασία με την Επιτροπή. Πιστεύουμε πως είναι σημαντική η δημιουργία στην Ευρωπαϊκή Ένωση μιας αντικειμενικής επίγνωσης του ότι τα ζητήματα ανθρωπιστικού χαρακτήρα θα πρέπει να αντιμετωπίζονται με ολοένα και περισσότερη προσοχή και ότι η Ευρωπαϊκή Ένωση και τα κράτη μέλη της θα πρέπει στο επίπεδο των διεθνών οργανώσεων να επιτύχουν την εξασφάλιση μιας αντιμετώπισης άμεσης προτεραιότητας για αυτά τα ζητήματα. Πριν από λίγες ημέρες είχαμε τη Σύνοδο Κορυφής Ευρωπαϊκής Ένωσης - Αφρικής. Ήταν μια σύνοδος κορυφής, της οποίας η διευρυμένη ημερήσια διάταξη προσέφερε την ευκαιρία για εκείνο, που ελπίζουμε ότι θα αποτελέσει το πρώτο από μια σειρά στοιχείων ενός οργανωμένου διαλόγου μεταξύ της Ευρώπης και των αφρικανικών κρατών, ακριβώς για να προσπαθήσουμε να έχουμε μια περισσότερο ολοκληρωμένη οπτική, μια οπτική στην οποία να περιλαμβάνονται όλα τα ζητήματα που επηρεάζουν σήμερα την αφρικανική ήπειρο και τα οποία δεν μας είναι αδιάφορα και είναι συμφέρον να καταστήσουμε πολύ σαφές ότι δεν είναι αδιάφορα στην Ευρώπη για μια σειρά λόγων, ακόμη και για λόγους που έχουν σχέση με την ίδια την ασφάλεια και τη σταθερότητα της ευρωπαϊκής ηπείρου.
<P>
Πιστεύουμε πως ο διάλογος με τις αφρικανικές αρχές είναι σημαντικός, καθώς επίσης είναι σημαντικός ο διάλογος με τις επιμέρους περιφερειακές αρχές. Είναι σημαντικό να επιτευχθεί η εξασφάλιση μιας συνεκτικής δράσης για την πρόληψη των συγκρούσεων και η δημιουργία μηχανισμών άμεσης παρέμβασης σε αυτές τις περιπτώσεις, και πως χωρίς αυτόν τον συλλογικό και οργανωμένο διάλογο δεν αξίζει τον κόπο να τρέφουμε ελπίδες. Η επίλυση των προβλημάτων δεν θα επιτευχθεί μέσω δράσεων ad-hoc ή μέσω σημειακών παρεμβάσεων. Αν δεν επιτύχουμε την οργάνωση της διεθνούς κοινότητας τόσο σε επίπεδο των διεθνών οργανώσεων παγκοσμίως όσο και σε επίπεδο τοπικών οργανώσεων, δεν θα επιτύχουμε μια λύση στις κρίσεις που πλήττουν συστηματικά ιδιαίτερα τις περισσότερο ευάλωτες χώρες. Πιστεύω πως σχετικά με το εν λόγω θέμα, η Ευρωπαϊκή Ένωση έχει συγκεκριμένη ευθύνη, μια σχεδόν πολιτισμική παράδοση σχετικά με τον τρόπο με τον οποίο αντιμετωπίζει αυτού του είδους τα προβλήματα και έχει την επίγνωση και την ευθύνη που πολύ καλά έδειξε η σημερινή συζήτηση εδώ σε αυτό το Κοινοβούλιο.

<SPEAKER ID=148 NAME="Πρόεδρος">
Ευχαριστώ πολύ, κύριε Υπουργέ.
<P>
Έλαβα πέντε προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2, του Κανονισμού..
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη.

<CHAPTER ID=6>
Διαδικασία σταθεροποίησης και σύνδεσης για χώρες της Νοτιοανατολικής Ευρώπης
<SPEAKER ID=149 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (A5-0069/2000) του κυρίου Lagendijk, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο όσον αφορά τη διαδικασία σταθεροποίησης και σύνδεσης για τις χώρες της Νοτιοανατολικής Ευρώπης (CΟΜ (1999) 235 -C5-0124/1999/2126(COS)).

<SPEAKER ID=150 NAME="Lagendijk">
. (NL) Κύριε Πρόεδρε, ήθελα στον χρόνο που μου έχει δοθεί να σταθώ κυρίως στην διάσκεψη χρηματοδότησης για το σύμφωνο σταθερότητας που μόλις έλαβε χώρα, γιατί κατά την άποψή μου έχει περισσότερο νόημα να στρέψουμε εκεί την προσοχή παρά στο κείμενο της έκθεσής μου, η οποία έχει φυσικά συνταχθεί για εκείνη την διάσκεψη.
<P>
Για εκείνη την διάσκεψη γενικότερα έχω να πω τα ακόλουθα. Νομίζω πως μπορεί να λεχθεί ότι ήταν μια μεγάλη επιτυχία, όχι μόνο λόγω των χρημάτων, αλλά λόγω και του γεγονότος ότι στην διάσκεψη εκείνη δόθηκε όντως έμφαση - είναι ένα από τα κεντρικά σημεία της έκθεσης και ο όλος σκοπός του συμφώνου σταθερότητας - σε έργα τα οποία διασυνδέουν την περιφέρεια στην οποία αφορούν. Η περιφερειακή συνεργασία είναι ένα από τα ζωτικά σημεία του συμφώνου σταθερότητας. Το βρήκα καλό το ότι φαινόταν στην διάσκεψη εκείνη να υπάρχει όντως σε όλες τις ομάδες εργασίας αυτή η διάθεση. Ήταν επίσης επιτυχία, χωρίς να το λέω μόνο για να τιμήσω τον επίτροπο, επειδή ήταν σαφές ότι η Ευρωπαϊκή Κοινότητα, η Ευρωπαϊκή Επιτροπή τελικά πήρε την πρωτοβουλία παρόλο που κατά την άποψη μου είχε αδρανήσει λίγο παραπάνω απ' ό,τι έπρεπε. Αυτά όσον αφορά στις γενικές παρατηρήσεις για την διάσκεψη χρηματοδότησης..
<P>
Με αφορμή εκείνη την διάσκεψη, θέλω να διευκρινίσω πέντε κεντρικά σημαία από την έκθεση μου. Πρώτον, την χρηματοδότηση. Όλοι περίμεναν με αγωνία με ποιο ποσό θα ερχόταν ο επίτροπος. Τελικά ήρθε με 530 εκατομμύρια. Επρόκειτο για έξυπνη δημιουργική λογιστική, οφείλω να πω, διότι αυτά τα 530 εκατομμύρια ήταν κατά 50% παλαιά χρήματα από πριν το 2000, από τα προγράμματα OBNOVA και PHARE και κατά 30% από τα ίδια προγράμματα για το έτος 2000. Συνεπώς υπήρχε τελικά λίγο καινούργιο χρήμα. Αυτό δεν αποτελεί κατηγορία για την Επιτροπή, αλλά παρατήρηση, μια παρατήρηση η οποία φυσικά θα διαφοροποιηθεί περισσότερο, καθώς γνωρίζουμε ότι φανερά εκκρεμούν ακόμη 5,5 δισεκατομμύρια, ένα ποσό το οποίο κάποτε αναφέρθηκε ρητά από την Ευρωπαϊκή Τράπεζα Επενδύσεων, το οποίο αργότερα υιοθετήθηκε από τον Πρόεδρο της Επιτροπής Prodi και το οποίο είναι ακόμη απολύτως ασαφές, για μένα σε κάθε περίπτωση, πώς πρόκειται να πραγματοποιηθεί μέσα στο ερχόμενο έτος. Η ερώτηση προς τον επίτροπο είναι λοιπόν, πώς προχωρά με το πρώτο έτος, το έτος 2001. Τι γίνεται με την προετοιμασία του προϋπολογισμού του συμφώνου σταθερότητας; Ποια είναι η αντίδραση του στους ολοένα αυξανόμενους σε ήχο και ένταση ψιθύρους από το Συμβούλιο για παράδειγμα, από τα κράτη μέλη για παράδειγμα, ότι αυτά τα 5,5 δισεκατομμύρια της προενταξιακής υποστήριξης για τα δυτικά Βαλκάνια για την Βουλγαρία και την Ρουμανία, είναι πάρα μα πάρα πολλά, και ότι, αν για παράδειγμα αναφερόμαστε στην ικανότητα απορρόφησης, ένα πολύ χαμηλότερο ποσό θα ήταν πολύ πιο ρεαλιστικό; Συμφωνώ να έχουμε εκ των προτέρων πρόσβαση σε αυτά τα 5,5 δισεκατομμύρια. Απλά είμαι πολύ περίεργος για το πώς σκέπτεται η Επιτροπή να μαζέψει αυτά τα χρήματα.
<P>
Υπήρχε επίσης η επιθυμία τα προγράμματα, ο σχεδιασμός σε εκείνη την διάσκεψη να μοιραστεί σε όλες τις ομάδες εργασίας: στην δημοκρατία, στην ανασυγκρότηση και στην ασφάλεια, με την σπουδή ότι μια γέφυρα είναι τέλος πάντων ακριβότερη απ' ό,τι ένα κέντρο εκπαίδευσης ή ένα πρόγραμμα ναρκαλιείας. Πρέπει δυστυχώς να παρατηρήσω ότι αν βάλει κανείς σε μια τάξη τους αριθμούς μετά το τέλος της διάσκεψης, η έμφαση δίνεται πάρα πολύ προς την κατεύθυνση της ανασυγκρότησης. Από τα 4,2 δισεκατομμύρια το 80% είναι για την ανασυγκρότηση, το 17% για την δημοκρατία και μόνο το 3% για την ασφάλεια. Η προτροπή μου στην Επιτροπή θα ήταν να λάβουν πραγματικά σοβαρά υπόψη τους και να επεκτείνουν κατά 3 με 4% και η ίδια αναλογία υπάρχει περίπου στην υπόσχεση της Ευρώπης. Θυμάμαι μόνο μια τραγική σημερινή είδηση στην εφημερίδα, ότι μόλις χθες τρία παιδιά στην περιοχή του Σεράγεβου πάτησαν σε μια νάρκη και σκοτώθηκαν. Ένα πρόγραμμα ναρκαλιείας περιλαμβάνεται στην ασφάλεια, είναι σίγουρα σημαντικό και δεν θα έπρεπε να ξεχαστεί.
<P>
Τρίτον, η προτροπή στην έκθεση, που υποστηρίζεται από το Συμβούλιο Γενικών Υποθέσεων, ότι οι περιορισμοί του εμπορίου θα πρέπει να αρθούν ασύμμετρα και αν είναι ανάγκη μονόπλευρα, με την ιδέα στο υπόβαθρο ότι το εμπόριο στο μέλλον είναι το ίδιο σημαντικό με τις επιδοτήσεις. Τι γίνεται με αυτό; Τι σχεδιάζει η Επιτροπή να κάνει στο εγγύς μέλλον ώστε να άρει αυτή την μονόπλευρη παρεμπόδιση του εμπορίου;
<P>
Τέταρτο, οι μη κυβερνητικές οργανώσεις. Πρέπει με λύπη μου να επισημάνω ότι έχει δοθεί εξαιρετικά λίγη προσοχή, τόσο στην προετοιμασία όσο και στην εφαρμογή, του ρόλου των μη κυβερνητικών οργανώσεων, ειδικότερα των τοπικών μη κυβερνητικών οργανώσεων, ακόμη περισσότερο αν δούμε τι γνωρίζει κανείς για το σύμφωνο σταθερότητας στην περιφέρεια. Έχω πειστεί επ' αυτού ότι είναι απαραίτητη η ενεργοποίηση των τοπικών μη κυβερνητικών οργανώσεων για να αυξηθεί η ποιότητα των προγραμμάτων, αλλά επίσης και για να αυξηθεί στην περιφέρεια η γνωριμία με το σύμφωνο σταθερότητας, πράγμα το οποίο σχεδιάζουμε ακριβώς τώρα να κάνουμε.
<P>
Τέλος, η κατανομή των καθηκόντων. Ποιος θα επιβλέψει αν όλα αυτά τα σχέδια πραγματοποιηθούν γρήγορα και αποδοτικά; Θα ήθελα να δώσω μια συμβουλή στον επίτροπο. Την προηγούμενη εβδομάδα κατηγορήθηκε ότι ήθελε να υποσκάψει την θέση του Προέδρου της Επιτροπής Prodi. Αν θέλετε πράγματι να υποσκάψετε θέσεις, θα σας πρότεινα να αναλάβετε την θέση του κυρίου Solana. Κατά την γνώμη μου έχει αναλάβει, εντελώς αδίκως, ηγετικό ρόλο στα Βαλκάνια. Μου φαίνεται πολύ λογικότερο αυτόν τον ηγετικό ρόλο να τον αναλάβει η Ευρωπαϊκή Επιτροπή, ο Επίτροπος Patten, ώστε να εφαρμόσει γρήγορα και αποδοτικά αυτό το σύμφωνο σταθερότητας.

<SPEAKER ID=151 NAME="Seixas da Costa">
Κύριε Πρόεδρε, κυρίες και κύριοι βουλευτές, θα ήθελα να ξεκινήσω την παρέμβασή μου συγχαίροντας τον εισηγητή, κύριο Joost Lagendijk, για την εξαιρετική και σημαντική έκθεση που μας υπέβαλε και πιστεύω επίσης πως αυτή η συζήτηση στην οποία οδήγησε η εν λόγω έκθεση δεν θα μπορούσε να είχε διεξαχθεί σε καλύτερη στιγμή. Καθώς γνωρίζετε, στο Έκτακτο Ευρωπαϊκό Συμβούλιο το οποίο διεξήχθη στη Λισσαβόνα επαναλήφθηκε η στρατηγική προτεραιότητα της Ευρωπαϊκής Ένωσης σχετικά με θέματα ειρήνης και σταθερότητας στη Νοτιοανατολική Ευρώπη, και ως τέτοιο αποτελεί ένα ζήτημα το οποίο κατέχει πρωτεύουσα θέση στην ημερήσια διάταξη της Ευρωπαϊκής Ένωσης και βρίσκεται μόνιμα στον πολιτικό κατάλογο των εργασιών μας.
<P>
Εδώ και καιρό η Ευρωπαϊκή Ένωση είναι ο φορέας που συμβάλλει με τη μεγαλύτερη ενίσχυση σε αυτήν την περιοχή. Η συνολική βοήθεια της Ευρωπαϊκής Ένωσης προς τη Νοτιοανατολική Ευρώπη, συμπεριλαμβανομένων Ευρωπαϊκής Ένωσης και των κρατών μελών της από το 1991 έως το 1999 υπερβαίνει τα 19,3 δις Ευρώ. Εξάλλου, η Ευρωπαϊκή Ένωση αποτελεί τον κύριο εμπορικό εταίρο όλων των χωρών της περιοχής στις οποίες παρέχει πολύτιμες εμπορικές εκχωρήσεις, και όπως είναι γνωστό χιλιάδες στρατιωτικοί, αστυνομικοί και δημόσιοι υπάλληλοι της Ευρωπαϊκής Ένωσης δραστηριοποιούνται στην περιοχή, ιδίως στο Κοσσυφοπέδιο.
<P>
Κύριε Πρόεδρε, όπως είπα διαβάζουμε με τεράστιο ενδιαφέρον τα συμπεράσματα του εισηγητή σχετικά με τη διαδικασία σταθερότητας και σύνδεσης των χωρών της Νοτιοανατολικής Ευρώπης. Η αξιολόγηση της σταθερότητας και των ενδεχόμενων ελλείψεων της διαδικασίας σταθερότητας και σύνδεσης σίγουρα παρέχει στοιχεία για αναλογισμό και θα προσπαθήσω να σχολιάσω κάποια από αυτά. Όπως είπα, το Ευρωπαϊκό Συμβούλιο της Λισσαβόνας επιβεβαίωσε ότι ο σφαιρικός μας στόχος συνεχίζει να είναι η μέγιστη δυνατή ένταξη των χωρών της περιοχής στο πολιτικό και οικονομικό σύστημα της Ευρώπης. Οι συμφωνίες σταθερότητας και σύνδεσης αποτελούν σημαντικό σημείο αυτής της πολιτικής. Όπως πολύ σωστά είπε ο εισηγητής, οι νέες αυτές συμφωνίες δεν θα τεθούν αμέσως σε ισχύ, συνεπώς θα πρέπει πρώτα να προετοιμάσουμε, διαπραγματευτούμε και ολοκληρώσουμε κάθε μία από αυτές. Συνεπώς, ο εισηγητής καταλήγει ότι θα χρειαστεί να θεσπιστεί ένα μεσοπρόθεσμο πρόγραμμα σταθερότητας και ανάπτυξης στην περιοχή.
<P>
Δεν είμαι απαραίτητα πεπεισμένος ότι αυτή η ανάλυση αποτελεί τον σωστότερο τρόπο για την αντιμετώπιση του προβλήματος. Η γενική διαδικασία σταθερότητας στην περιοχή δεν μπορεί επουδενί να εκφραστεί μόνο μέσω συμφωνιών. Είναι σαφές ότι οι εν λόγω συμφωνίες είναι ας πούμε το ορατότερο και γνωστότερο σημείο αυτής της διαδικασίας, αλλά περιέχουν άλλα σημαντικά μέσα όπως είναι για παράδειγμα οι προτιμησιακές εμπορικές συμφωνίες, οι άμεσες ενισχύσεις της Ευρωπαϊκής Ένωσης και ο πολιτικός διάλογος. Η πλειοψηφία των χωρών επωφελούνται ήδη από την εμπορική προτιμησιακή αντιμετώπιση, και στο Ευρωπαϊκό Συμβούλιο της Λισσαβόνας επιβεβαιώθηκε ότι οι συμφωνίες σταθερότητας και σύνδεσης θα έπρεπε να ακολουθήσουν μια μεγάλη ασύμμετρη εμπορική απελευθέρωση, ευνοώντας κατά συνέπεια ακριβώς αυτές τις χώρες στις διμερείς εμπορικές συναλλαγές τους με τις χώρες της Ένωσης.
<P>
Η ιδέα που αποτελεί τη βάση των διαδικασιών σύνδεσης και σταθερότητας είναι επαρκώς ευέλικτη και διευρυμένη ούτως ώστε να εξασφαλίσει ένα συνεχές έργο σχετικά με αυτό το θέμα. Ακόμη σε ότι αφορά στις συμφωνίες, το γεγονός ότι η κατάρτισή τους καθυστέρησε κάποιο χρονικό διάστημα δεν θα πρέπει κατά τη γνώμη μας να θέσει σε κίνδυνο όλη τη διαδικασία σταθερότητας. Δεν είναι αυτή η εμπειρία της Ευρωπαϊκής Ένωσης από παρόμοιες περιφερειακές διαδικασίες στο παρελθόν. Και κατ' αυτόν τον τρόπο, όπως και σε άλλες γενικές συμφωνίες έτσι και τώρα ελπίζουμε να μπορούμε να έχουμε στη διάθεσή μας εμβόλιμες συμφωνίες, οι οποίες να καλύπτουν την περίοδο από την υπογραφή έως την κύρωση των πρώτων, λαμβάνοντας υπόψη ότι συνήθως παρεμβάλλεται ένα διάστημα περίπου είκοσι μηνών από την υπογραφή έως την κύρωσή τους. Αξίζει επίσης τον κόπο να θυμηθούμε ότι ήδη διατηρούμε συμβατικές σχέσεις μέσω εμπορικών συμφωνιών και συμφωνιών συνεργασίας με την Αλβανία και την ΠΓΔΜ. Οι νέες συμφωνίες, οι οποίες θα είναι ευρύτερες, αλλά και περισσότερο απαιτητικές για τους εταίρους μας, δεδομένου ότι περιέχουν πολιτικούς όρους, οι οποίοι προφανώς αποτελούν μέρος του άξονα της Ευρωπαϊκής Ένωσης σχετικά με το συγκεκριμένο θέμα, στις δύο αυτές περιπτώσεις θα αντικαταστήσουν τις ήδη υπάρχουσες συμφωνίες και θα επικεντρωθούν περισσότερο στην περιφερειακή συνεργασία από ότι οι τελευταίες, και θα περιλαμβάνουν διατάξεις σχετικά με τη συνεργασία σε θέματα δικαιοσύνης και εσωτερικών υποθέσεων, ένας τομέας που είναι μείζονος σημασίας για την Ευρώπη του μέλλοντος.
<P>
Έχουν ήδη αρχίσει οι διαπραγματεύσεις με την Πρώην Γιουγκοσλαβική Δημοκρατία της Μακεδονίας για τη συμφωνία σταθερότητας και σύνδεσης. Η κυβέρνηση της Αλβανίας έκανε πρόσφατα γνωστή την αντίδρασή της προς την μελέτη σκοπιμότητας σχετικά με την έναρξη των διαπραγματεύσεων την οποία κατήρτισε η Ευρωπαϊκή Ένωση, και πολύ σύντομα το Συμβούλιο θα αναλύσει ακριβώς την εν λόγω έκθεση. Έπειτα από τις εσωτερικές πολιτικές μεταβολές στην Κροατία, η Ευρωπαϊκή Ένωση καταρτίζει επίσης μια μελέτη σκοπιμότητας για τη χώρα αυτή, την οποία μελέτη το Συμβούλιο ελπίζει να μπορέσει να αναλύσει αμέσως πριν ή μετά από το καλοκαίρι.
<P>
Κατόπιν αίτησης των τοπικών αρχών, απεστάλη στη Βοσνία-Ερζεγοβίνη ένας χάρτης, ένας road-map, η εκτέλεση του οποίου θα συμβάλλει στην κατάρτιση μιας μελέτης σκοπιμότητας σχετικά με τις διαπραγματεύσεις για μια παρόμοια συμφωνία. Οι εν λόγω εργασίες διεξάγονται με καλούς ρυθμούς, λαμβάνοντας υπόψη ότι σε αυτήν την συγκεκριμένη περίπτωση θα πρέπει να είμαστε προσεκτικοί και δεν πρέπει να δημιουργούμε μεγάλες προσδοκίες, δεδομένου ότι η τοπική πραγματικότητα στην εν λόγω χώρα δεν μας δημιουργεί ιδιαίτερα μεγάλη αισιοδοξία σχετικά με το συγκεκριμένο θέμα.
<P>
Κύριε Πρόεδρε, επιτρέψτε μου να κάνω μια σύντομη αναφορά στον νέο κανονισμό. Καθώς συμφωνήσαμε με το Ευρωπαϊκό Κοινοβούλιο σχετικά με την ανάγκη να θεσπίσουμε μια ομοιόμορφη νομική βάση υποστήριξης της περιοχής, το Συμβούλιο αναμένει μια πρόταση από την Ευρωπαϊκή Επιτροπή για έναν κανονισμό του Συμβουλίου που θα αντικαταστήσει την υποστήριξη που παρείχαν στην περιοχή τα προγράμματα PHARE και OBNOVA, και οι συστάσεις που θα διατυπωθούν θα αποτελέσουν μια πολύτιμη συμβολή προς τις συζητήσεις που θα κάνουμε στο Συμβούλιο σχετικά με το εν λόγω θέμα. Πρόσεξα ιδιαίτερα ότι στην έκθεση επισημάνθηκε ότι η ανασυγκρότηση της περιοχής δεν θα πρέπει να εκληφθεί ως μια απλή φυσική ή οικονομική ανασυγκρότηση, αλλά θα πρέπει επίσης να κινείται στον άξονα των κοινωνικών υποδομών, της κοινωνίας των πολιτών και των δημοσίων οργανισμών, που αποτελούν τους κύριους στόχους της στρατηγικής μας για την ανασυγκρότηση της περιοχής. Όντως δεν πρόκειται για κάτι απλά υλικό, αλλά πρόκειται για μια σφαιρική διάσταση σταθερότητας.
<P>
Ο εισηγητής κάνει επίσης μια σύντομη αναφορά στο σύμφωνο σταθερότητας στα πλαίσια του οποίο έχουμε συνεργαστεί με αυτές τις πέντε χώρες, καθώς επίσης και με τις χώρες που εμπλέκονται τη διαδικασία της διεύρυνσης. Η πρόσφατη περιφερειακή διάσκεψη σχετικά με τη χρηματοδότηση την οποία διοργάνωσε η Ευρωπαϊκή Επιτροπή από κοινού με την Παγκόσμια Τράπεζα και σε στενή συνεργασία με τον ειδικό εκπρόσωπο για το σύμφωνο σταθερότητας, έδωσε μια σημαντική ώθηση στον στόχο του συμφώνου, που είναι να ενδυναμώσει τις διαδικασίες μεταρρύθμισης και να προωθήσει τη συνεργασία στην περιοχή, και απέδειξε ότι ο μηχανισμός του συμφώνου σταθερότητας βρίσκεται ήδη σε ένα στάδιο ωρίμανσης και μπορεί καθώς και πρέπει να προχωρήσει. Πιστεύουμε πως οι αμοιβαίες προσπάθειες αποτελούν το κλειδί για την επιτυχία του συμφώνου και πιστεύω πως αυτό το σημείο κατέστη πολύ σαφές στη συζήτηση που είχαμε πρόσφατα στην εν λόγω διάσκεψη. Η δέσμευση των χωρών της περιοχής να προβούν σε μεταρρυθμίσεις στον τομέα της θεσμικής πολιτικής, καθώς επίσης να δημιουργήσουν ένα περιβάλλον το οποίο να επιτρέπει την οικονομική πρόοδο, αποτελεί θεμελιώδες στοιχείο του συμφώνου. Από την άλλη, η διεθνής κοινότητα υποστηρίζει τις δεσμεύσεις για μεταρρύθμιση και οι πιστωτές και οι χρηματοπιστωτικοί οργανισμοί υποσχέθηκαν ή έχουν ήδη κινητοποιήσει συνολικά 2,4 δις Ευρώ. Από αυτό το ποσό, η Ευρωπαϊκή Ένωση, η Ευρωπαϊκή Επιτροπή και τα κράτη μέλη έχουν υποσχεθεί ή κινητοποιήσει 1,08 δις Ευρώ μόνο για αυτόν τον σκοπό. Η διεθνής κοινότητα έχει χρηματοδοτήσει συγκεκριμένα ένα πακέτο άμεσης εφαρμογής της τάξης των 1,8 δις Ευρώ που υπεβλήθη στην εν λόγω διάσκεψη και παρείχε την απαραίτητη χρηματοδότηση προκειμένου να επιταχυνθεί η προετοιμασία και η εκτέλεση των έργων και των πρωτοβουλιών του βραχυπρόθεσμου πακέτου.
<P>
Αλλά η διάσκεψη αυτή αποτελεί μόνο ένα σημείο, ένα πρώτο βήμα προς μια μακρά διαδικασία. Η Ευρωπαϊκή Ένωση δεσμεύεται να διαδραματίσει ηγετικό ρόλο σε αυτό το θέμα, εξασφαλίζοντας μια συνεκτική αντιμετώπιση της όλης συνοδευτικής διαδικασίας. Και δεσμεύεται επίσης να παρακολουθήσει από κοντά και να υποστηρίξει τις διαδικασίες μεταρρύθμισης στην περιοχή, ούτως ώστε να μπορεί να ανταποκρίνεται στις προσπάθειες που καταβάλλει κάθε χώρα, ούτως ώστε να έχουν ως αποτέλεσμα ακριβώς προόδους στη διαδικασία των νέων μέσων, προκειμένου να επιτρέψουν μια οικονομική και κοινωνική ανάπτυξη, καθώς και μια πρόοδο η οποία να είναι συνεπής με τα ευρωπαϊκά πρότυπα. Κύριε Πρόεδρε, κυρίες και κύριοι βουλευτές, εκτός από το Βελιγράδι, όλες οι κυβερνήσεις της περιοχής έχουν κατανοήσει ότι θα πρέπει να ακολουθήσουν την οδό των μεταρρυθμίσεων. Συνεπώς, θα ήθελα να καταστήσω σαφές ότι η άποψη του Συμβουλίου είναι ότι χωρίς της Σερβία οι κοινές μας προσπάθειες δεν είναι πλήρεις. Μια δημοκρατική και συνεργάσιμη Σερβία, μια Σερβία η οποία θα ζει ειρηνικά με τους γείτονές της θα γίνει δεκτή στους κόλπους της ευρωπαϊκής οικογένειας, και θα πρέπει επίσης να γνωρίζουμε ότι η γενική σταθερότητα στην περιοχή δεν θα μπορεί ποτέ να είναι ολοκληρωμένη όταν μια χώρα της περιοχής αυτής αποτελεί παράγοντα αστάθειας. Θα ήθελα η αντίστοιχη κοινωνία των πολιτών να λάβει σοβαρά υπόψη αυτό το μήνυμα και να επιβεβαιώσω επίσης την υποστήριξη που παρέχουμε στο Μαυροβούνιο και τις προσπάθειες που καταβάλλει η κυβέρνηση της χώρας αυτής για σταθερότητα.
<P>
Κλείνοντας, παρατηρήσαμε επίσης ότι ο κύριος βουλευτής δεν επιθυμεί η εντολή προς την Ευρωπαϊκή Υπηρεσία Ανασυγκρότησης να περιοριστεί στο Κοσσυφοπέδιο. Ήδη στη συνεδρίαση της 20ης Μαρτίου, το Συμβούλιο κάλεσε την Επιτροπή να εξετάσει μια πρόταση και να την υποβάλλει στο Συμβούλιο, σχετικά με την συμπερίληψη του Μαυροβουνίου στα πλαίσια της εντολής της. Παράλληλα, εξετάζεται και μια πιθανή διεύρυνση των δραστηριοτήτων της ΕΤΕ­π.
<P>
Τέλος, θα ήθελα να αναφερθώ στο γεγονός ότι το Συμβούλιο κάλεσε τον Γενικό Γραμματέα και τον Ανώτατο Εκπρόσωπο, με άδεια της Προεδρίας του Συμβουλίου και σε πλήρη συνεργασία με την Επιτροπή, να εξασφαλίσουν τη συνεκτικότητα των πολιτικών για τα Δυτικά Βαλκάνια. Στο τελευταίο Συμβούλιο Γενικών Υποθέσεων καταρτίστηκε μια πρώτη έκθεση σχετικά με αυτές τις ιδέες οι οποίες προκύπτουν ακριβώς από την παρουσίαση του επιτρόπου, κυρίου Christopher Patten και του κυρίου Xavier Solana, και είμαστε σίγουροι ότι στις επόμενες συνεδριάσεις του Συμβουλίου Γενικών Υποθέσεων θα δοθεί μεγαλύτερη προσοχή σε αυτό το θέμα και θα ληφθούν ουσιαστικά βήματα για την υλοποίησή του.

<SPEAKER ID=152 LANGUAGE="DE" NAME="Pack">
 Κύριε Πρόεδρε, αρχικά θέλω να ευχαριστήσω θερμά τον συνάδελφο Lagendijk για την έκθεσή του. Έχει την πλήρη υποστήριξή μου και το βρίσκω πολύ ωραίο, όταν μια Χριστιανοδημοκράτισσα μπορεί να υποστηρίξει πλήρως μια έκθεση των Πρασίνων, μια και αυτό σημαίνει ότι προχωρούμε από κοινού προς τη σωστή κατεύθυνση και ότι έχουμε κοινές εμπειρίες.
<P>
Η σημερινή συζήτηση, όπως ήδη αναφέρθηκε, διεξάγεται σε μια ευνοϊκή στιγμή. Η Διάσκεψη χορηγών βοηθείας είχε ικανοποιητικά αποτελέσματα, τουλάχιστον επί χάρτου. Πρόκειται να χορηγηθούν πιστώσεις σε προγράμματα που θα μπορέσουν επιτέλους να δώσουν μορφή στο Σύμφωνο Σταθερότητας. Μέχρι σήμερα Το Σύμφωνο ήταν μέχρι τώρα κάτι σαν οπτασία, δεν είχε απτά αποτελέσματα. Θα αρχίσουν επιτέλους οι εργασίες και θα δοθεί ένα τέλος σε αυτή την πολυδάπανη φλυαρία. Είναι βασικά κρίμα που η εκπαίδευση του συντονιστή διήρκεσε τόσο πολύ.
<P>
Τα σχέδια που ορίσθηκαν τώρα από την Ευρωπαϊκή Ένωση και την Ευρωπαϊκή Τράπεζα Επενδύσεων για τη συγκεκριμένη περιοχή ήταν από καιρού γνωστά σε αυτούς που γνωρίζουν την περιοχή. Θα μπορούσε ήδη το φθινόπωρο να έχει γίνει μια αρχή και βασικά θα έπρεπε μάλιστα να είχε γίνει. Εν προκειμένω θα ασκήσω και εγώ δριμύτατη κριτική στις αποφάσεις του Συμβουλίου, δεδομένου ότι δεν πείθουν πως υπάρχει βούληση για αποτελεσματικότητα, όταν δημιουργούν τον Οργανισμό Ανασυγκρότησης των Βαλκανίων στη Θεσσαλονίκη, τοποθετούν έναν συντονιστή στις Βρυξέλλες και κατόπιν δεν φροντίζουν για τη συνεργασία τους. Χωρίς ανασυγκρότηση είναι αδύνατον να υπάρξει σταθερότητα και αντίστροφα.
<P>
Πρέπει να ανακτήσουμε γρήγορα το χαμένο έδαφος. Με 1,8 δις ευρώ για τους επόμενους 12 μήνες μπορούμε να θέσουμε αρκετά πράγματα σε κίνηση ώστε να δουν επιτέλους οι άνθρωποι επί τόπου ότι παίρνουμε στα σοβαρά τις μεγάλες μας υποσχέσεις για την εδραίωση της σταθερότητας στην περιοχή. Θα είναι ωστόσο αδύνατον να υπάρξει σταθερότητα χωρίς τη λήψη μέτρων για την ανοικοδόμηση και χωρίς να υπάρχουν υπηρεσίες που να λειτουργούν. Επείγουν και τα δύο. Το κάθε ευρώ είναι μια καλή τοποθέτηση, όταν εισρέει στα προγράμματα και δεν σκαλώνει στον υπερβολικό αριθμό των υπευθύνων και των υπηρεσιών ή ακόμα χειρότερα, όταν δεν εξαφανίζεται εξ αιτίας της διαφθοράς τους. Εδώ πρέπει να έχουμε τεταμένη την προσοχή μας. Οι πόλεμοι στην περιοχή αυτή είχαν πάντως από κάθε άποψη πολύ μεγαλύτερο κόστος από το κόστος που θα έχουν τα απαιτούμενα μέτρα.
<P>
Η ιδέα που διαπνέει το Σύμφωνο Σταθερότητας είναι καλή, καθότι προσανατολίζεται προπάντων προς τη λήψη διασυνοριακών μέτρων και κατά συνέπεια προς την πρόληψη συγκρούσεων. Μερικοί από τους πολιτικούς και τις κυβερνήσεις στην περιοχή αυτή το αντιλήφθηκαν και δημιούργησαν ήδη ένα διασυνοριακό επίπεδο τακτικής εργασίας. Με συνεπείς χειρισμούς του εν λόγω μέσου η Ευρωπαϊκή Ένωση θα μπορέσει να εδραιώσει μια επιτυχημένη, μια υποδειγματική πολιτική. Όλοι οι μετέχοντες στο Σύμφωνο Σταθερότητας πρέπει ωστόσο να επιδείξουν μεγάλη υπομονή και αντοχή. Η θεμελίωση και η εδραίωση της σταθερότητας χρειάζονται χρόνο και συνέχεια. Εδώ καλούνται ιδιαίτερα οι χώρες αποδέκτες να προβούν σε μεταρρυθμίσεις των υπηρεσιών τους, έτσι ώστε να καταστούν δυνατές οι επενδύσεις από το εξωτερικό και με τον τρόπο αυτό να αποκτήσουν οι εν λόγω χώρες όλο και μεγαλύτερη ανεξαρτησία από την εξωτερική βοήθεια.
<P>
Η σταθερότητα στην περιοχή εξαρτάται όμως σε μερικούς τομείς σε μεγάλο βαθμό από την κατάργηση των συστημάτων εξουσίας που διαθέτει το οργανωμένο έγκλημα και από την δημιουργία δομών κράτους δικαίου, όπως π.χ. στη Βοσνία. Οι εκλογές δεν αποτελούν πανάκεια. Τη δημοκρατία δεν μπορεί κανείς να την επιβάλει μέσω εκλογών. Ας πάρουμε για παράδειγμα τις εκλογές της περασμένης Κυριακής στη Δημοκρατία της Srpska, στη Βοσνία. Τα κόμματα των Karadzic και Kraijnik υπερίσχυσαν και πάλι. Στην επίτευξη της κανονικότητας και την εγκαθίδρυση της δημοκρατίας υποτίθεται ότι θα συνέβαλε σε μεγάλο βαθμό και η επιστροφή των προσφύγων. Επομένως πρέπει στο πλαίσιο του Συμφώνου Σταθερότητας να ξεκινήσει για παράδειγμα το ταχύτερο δυνατόν η επιστροφή των προσφύγων από τη Βοσνία στην Κροατία και αντίστροφα. Τούτο κοστίζει όμως χρήματα. Η άρση των ναρκοπεδίων, η δημιουργία θέσεων εργασίας, η οικοδόμηση σχολείων και η συγκρότηση υγειονομικού συστήματος θα πρέπει να προχωρούν εκ παραλλήλου με την επιστροφή των προσφύγων. Δυστυχώς, έχασαν πολύ χρόνο οι ανώτατοι εκπρόσωποι στη Βοσνία. Ανέχθηκαν ή και προώθησαν για πολύ μεγάλο χρονικό διάστημα παράλληλες δομές. Επίσης δεν έχουμε προχωρήσει αρκετά, δηλαδή όσο θα μπορούσαμε να είχαμε προχωρήσει στο ζήτημα της αντιμετώπισης του εθνοτικού διχασμού που προκλήθηκε από τον πόλεμο και δυστυχώς συνεχίστηκε εν μέρει και από τις συμφωνίες του Dayton.
<P>
Η οικοδόμηση και η λειτουργία της δικαστικής μεταρρύθμισης είναι για παράδειγμα στη Βοσνία σε αξιοθρήνητη κατάσταση. Δεν εκτελούνται καθόλου οι αποφάσεις των δικαστηρίων. Αντί τα συντηρούμε για δεκαετίες ένα προτεκτοράτο, θα πρέπει να συμβάλουμε περισσότερο στην οικοδόμηση του Κράτους της Βοσνίας Ερζεγοβίνης.
<P>
Θα επιστρέψω στην κεντρική ιδέα του Συμφώνου Σταθερότητας. Παρόμοια όπως και στην περίπτωση της ενοποίησης της Ευρώπης, το ζητούμενο δεν μπορεί να είναι εδώ μόνο να κινητοποιήσουμε κράτη, αλλά και κοινωνικές ομάδες ως προς τα συμφέροντά τους για την επίτευξη του κοινού στόχου. Για τη σταθεροποίηση της Νοτιοανατολικής Ευρώπης θα πρέπει οι οικονομικοί, πολιτιστικοί και εκπαιδευτικοί θεσμοί που υπάρχουν ήδη ή που θα πρέπει ακόμα να δημιουργηθούν στα εκάστοτε κράτη να οδηγηθούν σε όλο και πιο στενή συνεργασία τόσο μεταξύ τους όσο και με τις αντίστοιχες υπηρεσίες της Ευρωπαϊκής Ένωσης.
<P>
Πρέπει να αδράξουμε τώρα την ευκαιρία και να δημιουργήσουμε γρήγορα πρότυπα που θα δείξουν και στους Σέρβους στη Γιουγκοσλαβία, ότι είναι καλύτερα να ξεφορτωθούν τον δικτάτορα Milosevic και να ακολουθήσουν ύστερα μαζί με τους γείτονές τους τον δρόμο προς την Ευρώπη.

<SPEAKER ID=153 NAME="Σουλαδάκης">
Κύριε Πρόεδρε, με τη συζητούμενη σήμερα έκθεση για τη διαδικασία σταθεροποίησης και σύνδεσης των χωρών της Ανατολικής Ευρώπης, επιχειρείται, πιστεύω με επιτυχία, η διαμόρφωση ενός σταθερού πολιτικού πλαισίου για την αντιμετώπιση της βαλκανικής τραγωδίας. Δεν είναι του παρόντος να κριθούν γεγονότα και καταστάσεις που προηγήθηκαν. Σήμερα ας θεωρήσουμε ότι με την έκθεση αυτή κάνουμε μια τομή προς το μέλλον και διαμορφώνουμε το υπόβαθρο για μια πρώτη επιτυχημένη ουσιαστική πολιτική της Ευρωπαϊκής Ένωσης, την πρώτη, κατά κάποιο τρόπο, επιτυχημένη ενέργεια της ΚΕΠΠΑ.
<P>
Όμως, εδώ πρέπει να προσέξουμε ορισμένα ζητήματα. Ποία είναι αυτά; Είναι κοινό μυστικό ότι στα Βαλκάνια εκδηλώνονται ενδιαφέροντα από πολλές πλευρές και από πολλούς, με όχι κοινούς, πολλές φορές, στρατηγικούς στόχους. Σε κάθε περίπτωση, αυτό πρέπει να εκλείψει με αδιαπραγμάτευτες πολιτικές απαντήσεις που θα δοθούν προς κάθε κατεύθυνση. Ποιες είναι αυτές;
<P>
Πρώτη: απόλυτη τήρηση των αποφάσεων του ΟΗΕ για την περιοχή.
<P>
Δεύτερη: αδιαπραγμάτευτα τα σύνορα των κρατών της περιοχής, ακόμη και αν χρειασθεί να ακολουθηθούν, σε κρίσιμες περιπτώσεις, ελαστικές μορφές διοικητικής αυτονομίας και αποκέντρωσης. Σημειώνω ότι αν κάποιοι θεωρούν ότι θα προκύψει λύση είτε με τη δημιουργία νέων κρατών είτε με ανακατανομή μεταξύ κρατών, κάνουν τραγικό λάθος. Θα έχουμε συνεχώς μια ένταση διαρκείας με απροσδιόριστο τέλος. Ένα ντόμινο χωρίς αρχές. Χωρίς υπερβολή, στις αρχές του 21ου αιώνα θα έχουμε έναν νέο τριακονταετή πόλεμο του οποίου, ούτως ή άλλως, έχουμε δυστυχώς ήδη διανύσει τα 10 πρώτα χρόνια.
<P>
Τρίτη: η πολιτική πρέπει να αφορά τους λαούς και μόνο αυτούς. Αυτό είναι που συμφέρει και την Ευρώπη.
<P>
Τέταρτη: το θέμα της οικονομικής και θεσμικής ανασυγκρότησης είναι επείγουσας προτεραιότητας. Μέσα από την ανάπτυξη, την δημοκρατία και την ευημερία θα προκύψουν τα θετικά αποτελέσματα. Για πρώτη φορά κρίνεται ένα σύνθετο πρόβλημα στις παρυφές της Ευρωπαϊκής Ένωσης. Η πολιτική αξιοπιστία, αλλά και η ικανότητα της Ευρωπαϊκής Ένωσης πρέπει να επιτύχει. Είναι ένα στοίχημα που πρέπει να κερδηθεί. Ελπίζω η ισχυρότατη σύγκλιση στήριξης της έκθεσης Lagendijk που επιτεύχθηκε στην Επιτροπή Εξωτερικών Υποθέσεων να βρει την ίδια ανταπόκριση και στο Κοινοβούλιο, εκφράζοντας έτσι τη θέληση όλων μας για μια θετική και σταθερή εξέλιξη.

<SPEAKER ID=154 LANGUAGE="DA" NAME="Dybkjζr">
Κύριε Πρόεδρε, πρέπει να ευχαριστήσω τον εισηγητή για μια έκθεση η οποία έχει την πλήρη στήριξη της Ομάδας των Φιλελευθέρων. Θα ήθελα να εγείρω ένα θέμα το οποίο δεν αναφέρθηκε ούτε στην ανακοίνωση της Επιτροπής ούτε στην έκθεση και ως εκ τούτου διατρέχω τον κίνδυνο να πουν ορισμένοι ότι κινούμαι σε πολύ χαμηλό επίπεδο. Το θέμα που θέλω να εγείρω είναι η συμμετοχή των γυναικών στο πρόγραμμα ανοικοδόμησης. Το εγείρω δε επειδή οι γυναίκες και τα παιδιά ήσαν ανέκαθεν τα μεγαλύτερα θύματα στις συγκρούσεις, τους εμφυλίους και εν γένει στους πολέμους. Η βία κατά των γυναικών, οι βιασμοί, οι φόνοι, τα βασανιστήρια αποτελούν καθημερινή πραγματικότητα εδώ και πάρα πολλά χρόνια στις χώρες της Νοτιοανατολικής Ευρώπης. Πιστεύω ότι εάν θέλουμε να προωθήσουμε την πολιτισμική κατανόηση και εάν θέλουμε να δημιουργήσουμε ένα καλό πρόγραμμα ανοικοδόμησης, τότε είναι αποφασιστικής σημασίας οπωσδήποτε να συμμετάσχουν στις διαδικασίες και οι γυναίκες - και να συμμετάσχουν με πολύ κεντρικό ρόλο. Εγείρω αυτό το θέμα διότι έχουν μεν γίνει κάποια βήματα αλλά όχι αρκετά. Για την ακρίβεια έχει συσταθεί ένα gender task force υπό την ομάδα εργασίας 1, αλλά αυτό δεν έγινε επειδή προέκυψε μια πρωτοβουλία από ψηλά αλλά επειδή προέκυψε μια πρωτοβουλία από χαμηλά, με την έννοια ότι πολλές γυναίκες αποτάθηκαν στο τραπέζι εργασίας - αν μπορώ να το αποκαλέσω έτσι - και ρώτησαν εάν δεν θα ήταν λογικό να λάβουν με τον άλφα ή βήτα τρόπο μια κεντρικότερη θέση στο συνολικό έργο ανοικοδόμησης. Οι γυναίκες αυτές πρότειναν κάτι πολύ συγκεκριμένο, πολύ προσγειωμένο, ήτοι τη δημιουργία ενός σωστού προγράμματος για γυναίκες, τη συμμετοχή των γυναικών στα κοινά σχέδια ανάπτυξης. Το θέμα φυσικά αφορά επίσης τη δραστηριοποίηση των γυναικών ώστε να συμμετέχουν στις εκλογές τόσο σε τοπικό όσο και σε περιφερειακό και εθνικό επίπεδο. Αλλά για να στεφθεί με επιτυχία κάτι τέτοιο είναι απαραίτητο οι γυναίκες να αποκτήσουν χρήματα για τα έργα, ειδάλλως δεν υπάρχει τρόπος να επιτευχθούν όλα τα παραπάνω, και εξάλλου πρόκειται για ψιλά σε σχέση με τα υπόλοιπα χρήματα που καλώς εχόντων των πραγμάτων θα εκταμιευθούν στον εν λόγω τομέα. Ως εκ τούτου, ζητώ τόσο από τον Προεδρεύοντα του Συμβούλιο όσο και από τον Επίτροπο στις μελλοντικές εργασίες να επιστήσουν την προσοχή τους ώστε να συμμετάσχουν και οι γυναίκες στις διαδικασίες ανοικοδόμησης. Για να πω την αλήθεια, δεν πιστεύω ότι το έργο θα πετύχει χωρίς τη συμμετοχή των γυναικών.

<SPEAKER ID=155 NAME="Κόρακας">
Κύριε Πρόεδρε, η έκθεση, παρά το όποια θετικά της, εντάσσεται στις απαιτήσεις και επιταγές του Συμφώνου Σταθερότητας. Δέχεται δηλαδή ουσιαστικά ότι ο λύκος μπορεί να φυλάξει τα πρόβατα. Ο χαρακτήρας του Συμφώνου Σταθερότητας στην Ανατολική Ευρώπη είναι επεμβατικός, με πρόσχημα την υπεράσπιση των ανθρωπίνων δικαιωμάτων και της δημοκρατίας. Δεν θα αναφερθώ για άλλη μια φορά στο πώς αντιμετωπίζει η Ευρωπαϊκή Ένωση τις κατάφορες παραβιάσεις των ανθρώπινων δικαιωμάτων στην Τουρκία και αλλού, τις κραυγαλέες παραβιάσεις των δικαιωμάτων αυτών στο εσωτερικό της Ευρωπαϊκής Ένωσης, στην πολιτική των δύο μέτρων και δύο σταθμών. Θα σημειώσω επί του παρόντος ότι ο πραγματικός στόχος αυτού του Συμφώνου είναι η πολιτική και οικονομική εξάρτηση των χωρών της περιοχής, η καταλήστευση του πλούτου τους και η υπερεκμετάλλευση της εργατικής δύναμής τους.
<P>
Ιδιαίτερα ανησυχητικό, όπως τονίζεται και στην έκθεση, είναι το ότι στην περιοχή πρόκειται να δοκιμασθεί - αντιγράφω - "η ικανότητα της Ευρωπαϊκής Ένωσης να αναπτύξει ένα αποτελεσματικό πολιτικό και στρατιωτικό μηχανισμό για τη διαχείριση των κρίσεων και την πρόληψή τους" . Ετοιμάζονται, δηλαδή, νέες επεμβάσεις, ακόμη και στρατιωτικές, με στόχο τη μετατροπή της περιοχής σε προτεκτοράτο. Ενδεικτικό για το τί μέλλει γενέσθαι είναι η τραγική κατάσταση που έχει δημιουργηθεί από την εγκληματική επέμβαση του ΝΑΤΟ και της Ευρωπαϊκής Ένωσης στο Κοσσυφοπέδιο, και γενικότερα στη Γιουγκοσλαβία.
<P>
Εξάλλου, ο σεβασμός των συνόρων δεν είναι θέμα γενικόλογων διακηρύξεων και ευχών, όπως αυτές περιλαμβάνονται στην έκθεση, αλλά σεβασμού στην πράξη της εδαφικής κυριαρχίας και ακεραιότητας των χωρών, ακριβώς δηλαδή το αντίθετο από ό,τι κάνουν η Ευρωπαϊκή Ένωση και οι ΗΠΑ. Είναι φανερό ότι οι υποστηρικτές αυτού του Συμφώνου Σταθερότητας, θέλουν να κάμψουν οποιαδήποτε αντίσταση στα σχέδιά τους, ιδιαίτερα όταν αυτή δείχνει τον δρόμο του αγώνα και στους άλλους λαούς. Προσπαθούν, είτε με τη βία, είτε με τον οικονομικό εκβιασμό, να τρομοκρατήσουν τους λαούς, να τους υποτάξουν στη νέα τάξη. Και το ερώτημα είναι με βάση ποια αρχή του διεθνούς δικαίου ενεργούν έτσι.
<P>
Πεπεισμένοι, λοιπόν, ότι το Σύμφωνο Σταθερότητας θα φέρει νέα δεινά στους λαούς της περιοχής και θα ενισχύσει την κυριαρχία των ΗΠΑ και της Ευρωπαϊκής Ένωσης, θα καταψηφίσουμε την έκθεση και θα αναπτύξουμε τον αγώνα εναντίον του Συμφώνου, υπέρ της ειρήνης, της φιλίας και της αλληλεγγύης των λαών.

<SPEAKER ID=156 NAME="Belder">
NL) Κύριε Πρόεδρε, θα ήθελα να κάνω τρεις παρατηρήσεις για την εμπνευσμένη, αξιοθαύμαστη έκθεση του συναδέλφου Lagendijk.
<P>
Καταρχήν, το Σύμφωνο Σταθερότητας για την Νοτιοανατολική Ευρώπη τονίζει την περιφερειακή συνεργασία στα Βαλκάνια. Ακριβώς αυτή την συνεργασία επιθυμεί η Ευρωπαϊκή Ένωση να διεγείρει πλήρως. Ε, λοιπόν, σε αυτή την περιφερειακή συνεργασία δεν έχουμε ακόμη επιτύχει και πάρα πολλά. Η αμοιβαία αγωνία εθνικού κύρους και ανταγωνισμού βλάπτει την στοιχειώδη επιδίωξη των κοινών συμφερόντων και καθυστερεί με τον τρόπο αυτό μια γρήγορη υλοποίηση του καινοτομικού Συμφώνου Σταθερότητας. Εδώ προτείνεται μια δυναμική κόντρα από την πλευρά της Ευρωπαϊκής Ένωσης. Σε αυτό ταιριάζει ταυτόχρονα μια ανιδιοτελής και πιο ισορροπημένη επιλογή των περιφερειακών έργων βοήθειας.
<P>
Κατά δεύτερον, θεώρησα την παράγραφο 26 της έκθεσης Lagendijk μια άριστη ιδέα. Πράγματι, το Σύμφωνο Σταθερότητας είναι επίσης μεγάλης σημασίας πέρα από τα σύνορα της περιφέρειας. Συνεπώς η Δημοκρατία της Μολδαβίας αξίζει σίγουρα την ευκαιρία να λάβει κατευθείαν μέρος σε αυτό. Η εναλλακτική πρόταση άλλωστε είναι η Μολδαβία διαφορετικά να κινδυνεύει να καταλήξει πάλι σε ένα είδος πολιτικής ουτοπίας. Ακόμη περισσότερο: η Μολδαβία πολιτιστικά και πολιτικά είναι συνδεδεμένη με την γειτονική της Ρουμανία, και αν αυτή η τελευταία χώρα περιληφθεί στο Σύμφωνο Σταθερότητας, τότε πρέπει να περιληφθεί και η Μολδαβία.
<P>
Κατά τρίτον, μια επιτυχία αυτού του Συμφώνου Σταθερότητας μπορεί να οδηγήσει σε ένα ευνοϊκό προηγούμενο προς ανατολάς, για την ακρίβεια την διεύρυνση του συμφώνου προς την μεριά του τόσο ασταθούς άλλωστε, Καυκάσου. Υπογράφει τώρα η Ρωσία το Σύμφωνο Σταθερότητας για την Νοτιοανατολική Ευρώπη, ναι ή όχι;!

<SPEAKER ID=157 LANGUAGE="DE" NAME="Swoboda">
 Κύριε Πρόεδρε, κύριε Πρόεδρε του Συμβουλίου, κύριε Επίτροπε, κυρίες και κύριοι, αρχικά θέλω να ευχαριστήσω τον συνάδελφο Lagendijk για την εξαίρετη έκθεσή του. Είναι πολύ ευχάριστο και πολύ εποικοδομητικό το γεγονός ότι επιτεύχθηκε συναίνεση πέρα από τα κομματικά όρια των περισσότερων πολιτικών ομάδων σχετικά με την αντιμετώπιση των προβλημάτων της Νοτιοανατολικής Ευρώπης - μπορεί κανείς να πει και πάλι, των Βαλκανίων, εφόσον, πράγμα πολύ ενδιαφέρον, ένας εκπρόσωπος της Κροατίας είχε επισημάνει σε μία συνάντηση υπό την προεδρία της κ. Pack, ότι οι Κροάτες τολμούν και πάλι να πουν ότι η Κροατία ανήκει στα Βαλκάνια.
<P>
Πρέπει να δούμε στο σύνολό τους τα Βαλκάνια ή τη Νοτιοανατολική Ευρώπη - όπως και να θέλουμε να τα αποκαλούμε - καθότι οι αλληλεξαρτήσεις είναι πολύ στενές. Ωστόσο αυτό δεν πρέπει να μας αποτρέψει να αντιδράσουμε κατά διαφορετικό τρόπο σε κάθε επιμέρους κράτος, ανάλογα με τη δική του διάθεση να συμμετάσχει σε αυτή τη συνολική διαδικασία. Πριν από λίγο καιρό συζητήσαμε για τη Μακεδονία. Είχα την ευκαιρία να εκπονήσω μιαν έκθεση σχετικά και ευχαριστώ και πάλι εκείνους που με υποστήριξαν. Συζητήσαμε μάλιστα για τη σύναψη μιας συμφωνίας σταθεροποίησης και σύνδεσης.
<P>
Τώρα στο επίκεντρο βρίσκεται για μας η Κροατία. Η Κροατία έχει κάνει μια πολιτική στροφή. Δεν θέλω να διατυπώσω εκ των υστέρων μιαν εκτίμηση για αυτά που είχαν συμβεί, παρά μόνο να εκφράσω τις ελπίδες μου για αυτά που πρόκειται να έρθουν. Πρέπει να υποστηρίξουμε σε μεγάλο βαθμό την Κροατία σε αυτή τη νέα της πορεία που δεν αποτελεί πορεία αποκλεισμού της αντιπολίτευσης, αλλά μια προσπάθεια να συμπαρασύρει μαζί της και την αντιπολίτευση. Υπάρχει ωστόσο μια νέα κυβέρνηση με νέες αντιλήψεις σχετικά με τους πρόσφυγες, την οικονομική ανάπτυξη και ιδιαίτερα σχετικά με την Ευρώπη. Θέλω να παρακαλέσω ειδικά τον κ. Πρόεδρο του Συμβουλίου να μεριμνήσει από κοινού με τα άλλα δεκατέσσερα κράτη ώστε η Ευρωπαϊκή Τράπεζα Επενδύσεων να χορηγήσει επιτέλους δάνεια και στην Κροατία. Είναι τραγελαφικό να μην μπορεί ακόμα δυστυχώς η Κροατία να δανειοδοτηθεί από την Ευρωπαϊκή Τράπεζα Επενδύσεων.
<P>
Αλλά και τα άλλα κράτη θα πρέπει να αντιμετωπιστούν ανάλογα και να τύχουν υποστήριξης. Είναι σαφές. Δεν τίθεται θέμα. Ωστόσο προς στιγμή στο προσκήνιο βρίσκεται, κατά την άποψή μου, η Κροατία. Όταν θα έχουμε μερικούς ακρογωνιαίους λίθους για την ανάπτυξη στην περιοχή αυτή, όπως είναι η Μακεδονία, η Κροατία και ελπίζω σύντομα και η Αλβανία, τότε θα καταστεί δυνατό να δημιουργήσουμε ένα δίκτυο σταθερότητας στη Νοτιοανατολική Ευρώπη.
<P>
Το τελευταίο σημείο που θέλω να τονίσω ιδιαίτερα αφορά τη διάσκεψη των χορηγών βοήθειας η οποία είχε μεγάλη επιτυχία - ευχαριστώ τον Πρόεδρο του Συμβουλίου, ιδιαίτερα όμως τον Επίτροπο, για τη συμβολή τους στην επιτυχία της διάσκεψης - και επικεντρώθηκε προπάντων στην υλική υποδομή, κάτι που χρειαζόμαστε και στην Νοτιοανατολική Ευρώπη. Χρειαζόμαστε όμως και μιαν αντίστοιχη υποδομή πνευματικού χαρακτήρα. Χρειαζόμαστε μιαν αλλαγή στις αντιλήψεις των ανθρώπων εκεί. Ως εκ τούτου σας παρακαλώ θερμά, παρά τις φημολογίες που ακούσαμε, να προωθηθούν ανάλογα όλα όσα έχουν να κάνουν με τη μάθηση, με τα σχολεία με τη επονομαζόμενη διαδικασία του Γκρατς, δηλαδή με την αλλαγή της νοοτροπίας, της στάσης των ανθρώπων, με την αλληλεγγύη και την ανεκτικότητα.
<P>
Τα ποσά είναι βέβαια σχετικά μικρά, αλλά παρ' όλ' αυτά είναι αναγκαίο να προσφέρουμε και στους ανθρώπους εκεί ένα όραμα, δηλαδή ότι πέρα από την υλική υποδομή - πέρα από γέφυρες, δρόμους, σιδηροδρόμους κλπ. έχουν και ένα κοινό μέλλον, που συνίσταται στην αμοιβαία κατανόηση και υποστήριξη.

<SPEAKER ID=158 NAME="Αλαβάνος">
Κύριε Πρόεδρε, θα θίξω τρία σημεία. Το πρώτο θέμα είναι ότι η έκθεση του κ. Lagendijk έχει ενδιαφέρουσες ιδέες, θετικές προτάσεις, αλλά πολύ φοβάμαι, πολύ φοβάμαι ότι είναι μια έκθεση μαθητική η οποία δεν μπορεί να εφαρμοσθεί στα Βαλκάνια με την πολιτική που έχει η Ευρωπαϊκή Ένωση . Όταν λείπουν βασικοί παράγοντες όπως ο σεβασμός στα σύνορα των Βαλκανίων, όταν παίζουμε με το Μαυροβούνιο και παίζουμε με το Κοσσυφοπέδιο, όταν αυτό ταυτίζεται με την αντιπαλότητα που θα μπορούσε κανείς να έχει με το καθεστώς Μιλόσεβιτς, νομίζω ότι ήδη υπονομεύουμε κάθε θετική προσπάθεια που πρέπει να κάνουμε. Πρέπει να καταλήξει η Ευρωπαϊκή Ένωση, στο ότι οφείλει να σεβαστεί τα σύνορα στα Βαλκάνια και αυτό είναι κάτι εντελώς διαφορετικό από τη θέση που έχει απέναντι στον Μιλόσεβιτς.
<P>
Το δεύτερο θέμα που θέλω να τονίσω είναι ότι επιτέλους πρέπει να τελειώσει αυτή η χρηματοδότηση ενός μέρους των σχεδίων για την ανασυγκρότηση από τη μείωση των αγροτικών δαπανών. Νομίζω ότι και η Συνδιάσκεψη των Δωρητών δίνει, ή φαίνεται να δίνει αυτή τη δυνατότητα.
<P>
Το τρίτο που θέλω να επισημάνω εδώ είναι ότι υπάρχουν τμήματα της Ελλάδας, ναι, της Ελλάδας δυστυχώς, όπως είναι για παράδειγμα ο νομός Πιερίας, ένας τουριστικός νομός της Κεντρικής Μακεδονίας, που έχουν υποστεί τεράστια οικονομικά πλήγματα από τη διάλυση της εισαγωγής τουριστών σε αυτόν τον χώρο. Αυτά θα πρέπει να τα δούμε και μέσα στην Ευρωπαϊκή Ένωση.

<SPEAKER ID=159 LANGUAGE="DE" NAME="Posselt">
 Κύριε Πρόεδρε, δεν θέλω να μαλώσω τώρα με τον συνάδελφο Swoboda για το πού αρχίζουν τα Βαλκάνια. Ειπώθηκε κάποτε μάλιστα ότι αρχίζουν στο Rennweg, στη Βιέννη. Ανεξάρτητα όμως από όλα αυτά, γεγονός παραμένει ότι το Σύμφωνο Σταθερότητας επιβαρύνεται ιδιαίτερα λόγω της ετερογένειας των κρατών που το απαρτίζουν. Έχουμε υποψήφιες για ένταξη χώρες πρώτης και δεύτερης σειράς. Έχουμε χώρες όπως η Κροατία και η Μακεδονία που κοντεύουν να ξεπεράσουν τις υποψήφιες χώρες. Έχουμε χώρες όπως Βοσνία - Ερζεγοβίνη και η Αλβανία όπου το κράτος λειτουργεί μόλις και μετά βίας. Και τέλος έχουμε τις δύο κεντρικής σημασίας προκλήσεις, δηλαδή αφενός τη Γιουγκοσλαβία ή αντίστοιχα τη Σερβία, όπου το ζητούμενο είναι η επιβολή της δημοκρατίας και μια μακροπρόθεσμη στρατηγική για τον εξευρωπαϊσμό της Σερβίας.
<P>
Αφετέρου έχουμε το Κοσσυφοπέδιο, όπου ποτέ δεν θα κατορθώσουμε να έχουμε επιτυχία, εάν δεν δημιουργηθούν εκεί πολιτικές δομές που θα προκύπτουν από εκλογές και εάν δεν υπάρξει μια προοπτική σχετικά με το μέλλον αυτής της περιοχής που δεν πρόκειται ποτέ πια να γίνει σερβική επαρχία. Πρέπει να δοθεί πια μια απάντηση στο συγκεκριμένο ερώτημα, όλα τα άλλα είναι απλά γιατροσόφια που ασχολούνται μόνο με τα επιφανειακά προβλήματα. Όμως το Σύμφωνο Σταθερότητας δεν επιβαρύνεται μόνον από αυτό αλλά και από την έλλειψη αξιοπιστίας των διεθνών οργανώσεων και της Ευρωπαϊκής Ένωσης που μέσα από αυτόν τον κυκεώνα των αρμοδιοτήτων, την κατασπατάληση και την κακοδιαχείριση μεταδίδουν προς τα έξω εικόνες για πράγματα που αν δεν είχαν συμβεί στην ίδια την Ευρωπαϊκή Ένωση θα έλεγε κανείς περιφρονητικά ότι πρόκειται για κλασσικά βαλκανικά φαινόμενα. Στην περιοχή αυτή χάνουμε πολλή από την εμπιστοσύνη και τον σεβασμό που έτρεφε ο κόσμος για μάς. Ο σεβασμός και η αξιοπιστία έχουν ουσιαστικά μεγαλύτερη σημασία απ' ό,τι οι πιστώσεις που υποσχόμαστε και μετά δεν φτάνουν στον προορισμό τους. Είμαι πραγματικά της άποψης ότι πρέπει να βάλουμε εδώ, στην Ευρωπαϊκή Ένωση, τα πράγματα σε τάξη και τούτο πρέπει να γίνει προπάντων με την ενδυνάμωση της Επιτροπής στο ζήτημα αυτό.
<P>
Κύριε Επίτροπε, έχω μεγάλη εμπιστοσύνη στο έργο σας αλλά οφείλω να επισημάνω ότι εμείς, το Κοινοβούλιο, πρέπει να μεριμνήσουμε επίσης ώστε να μπορείτε να κάνετε με εντατικότερους ρυθμούς τη δουλειά σας. Εδώ χρειαζόμαστε τη σύμπραξη των δύο θεσμικών μας οργάνων προκειμένου να ενδυναμώσουμε την Ευρωπαϊκή Ένωση και την αξιοπιστία της.

<SPEAKER ID=160 LANGUAGE="IT" NAME="Napoletano">
Κύριε Πρόεδρε, και εγώ πιστεύω ότι αυτή είναι μια σημαντική και σωστή έκθεση. Θέλω ωστόσο να τονίσω εν συντομία μερικά σημεία. Υπενθυμίζουμε ότι οι νοτιοανατολικές χώρες είναι μια προτεραιότητά μας. Προσοχή όμως να μην αναλαμβάνουμε πολλές προτεραιότητες, στις οποίες έπειτα δεν μπορούμε να ανταποκριθούμε, και προσοχή να μη θέτουμε σε σύγκρουση τη μια προτεραιότητα με την άλλη, γιατί θα είμαστε ελάχιστα πιστευτοί. Ως προς αυτό αναφέρω τη μεσογειακή πολιτική και την ειρηνευτική διαδικασία στη Μέση Ανατολή, που αποτελούν επίσης προτεραιότητές μας. Θα πρέπει συνεπώς να είμαστε συνεπείς, όπως θα υπενθυμίσω και στο Συμβούλιο όταν θα χρειαστεί να συζητήσουμε τα δημοσιονομικά θέματα.
<P>
Δεύτερον πρέπει να υπενθυμίσουμε ότι η περιφερειακή προσέγγιση είναι σημαντική και σωστή και ότι είναι σημαντικό να επιτελέσει η Ευρωπαϊκή Ένωση έναν κατευθυντήριο ρόλο σε όλα αυτά. Για το λόγο αυτό προτρέπω την Επιτροπή καθώς και το Συμβούλιο, κατά τη διαχείριση όλης αυτής της πολύπλοκης διαδικασίας, να δώσουν ιδιαίτερη προσοχή στην ισορροπία μεταξύ της περιφερειακής διάστασης του Συμφώνου και των διμερών συμφωνιών σύνδεσης και σταθεροποίησης, γιατί διαφορετικά κινδυνεύουμε να αποστείλουμε δύο αντιφατικά μηνύματα σε αυτές τις χώρες.
<P>
Τέλος, θα ήθελα να υπενθυμίσω άλλα δύο σημεία: την πρώην Γιουγκοσλαβία και την εγκληματικότητα. Όσον αφορά την πρώην Γιουγκοσλαβία, πιστεύω ότι πρέπει να ακολουθήσουμε τις υποδείξεις της έκθεσης και να ελαφρύνουμε το εμπάργκο κατά του αστικού πληθυσμού έως την πλήρη άρση του, γιατί η διατήρησή του δεν κάνει τίποτε άλλο από το να αποτρέπει την πτώση του Μιλόσεβιτς: όσο πιο νωρίς το κάνουμε, τόσο το καλύτερο. Το εμπάργκο, εξάλλου, δημιουργεί δυσκολίες και σε άλλες χώρες της περιοχής, μεταξύ των οποίων μερικές υποψήφιες προς ένταξη χώρες. Και αυτό είναι μια σοβαρή ζημιά. Ποιος μπορεί, λοιπόν, να κάνει κάτι τέτοιο εάν όχι η Ευρώπη; Πιστεύω ότι ίσως και οι Ηνωμένες Πολιτείες εμάς περιμένουν να το κάνουμε. Πρέπει όμως να έχουμε το κουράγιο να το κάνουμε.
<P>
Εν κατακλείδι, όπως υπενθύμισαν και άλλοι συνάδελφοι, δεν τίθεται μονάχα το ζήτημα των υποδομών αλλά και της κοινωνίας. Θα ήταν ίσως ενδιαφέρον να συναντήσουμε επίσης τους προέδρους των τριών ομάδων εργασίας για να συζητήσουμε μαζί τους για τα σχέδια αυτά. Ίσως μπορεί να το κάνει η Επιτροπή Εξωτερικών Υποθέσεων. Υπάρχει και η κοινωνία και για το λόγο αυτό χρειάζεται να προωθήσουμε προγράμματα που αφορούν την ενημέρωση και τον πολιτισμό. Για παράδειγμα, η πόλη μου, η Ρώμη, οργανώνει αυτή τη στιγμή την Μπιενάλε των νέων καλλιτεχνών στο Σαράγιεβο και χρηματοδοτεί την Αίθουσα Συναυλιών του Σαράγιεβο, για να δώσει ακριβώς την έννοια μιας κοινωνίας που ανοικοδομείται και η οποία βρίσκεται σε διαδικασία διαλόγου τόσο με τους εσωτερικούς της φορείς όσο και με εμάς.
<P>
Υπάρχει έπειτα το πρόβλημα της εγκληματικότητας. Η χώρα από την οποία προέρχομαι, η Ιταλία, βρίσκεται στην πρώτη γραμμή αυτού του μετώπου. Η Πούλια, για παράδειγμα, είναι μια περιοχή που αντιμετωπίζει τις εγκληματικές οργανώσεις που έχουν μια βάση και στη χώρα μας. Πιστεύω ότι αυτή είναι άλλη μια από τις προτεραιότητες τις οποίες ανέφερα πριν, γιατί και οι επενδύσεις θα διατρέξουν μεγάλο κίνδυνο, εάν εξακολουθήσει να υπάρχει αυτό το ποσοστό οργανωμένου εγκλήματος.

<SPEAKER ID=161 NAME="Patten">
Κύριε Πρόεδρε, κατέφθασα σήμερα το απόγευμα στο Σώμα με μια εξαιρετικά καλή ομιλία, για την οποία θα ήθελα να ευχαριστήσω ένθερμα τους στενούς συνεργάτες μου. Ωστόσο, ενδεχομένως να μπορέσω να την παρουσιάσω σε κάποια άλλη περίσταση, διότι θα ήθελα όντως να απαντήσω ανεπίσημα σε αυτή τη συζήτηση.
<P>
Οι βουλευτές του Σώματος θα έχουν παρατηρήσει ότι ο Ανώτατος Εκπρόσωπος κι εγώ εκπονήσαμε μια έκθεση για το Ευρωπαϊκό Συμβούλιο της Λισαβόνας και υποπτεύομαι ότι πιθανώς ο κ. Lagendijk θα έχει παρατηρήσει τις εντυπωσιακές ομοιότητές της με τη δική του έκθεση. Δεν είμαι σίγουρος ποιος προηγήθηκε ποιου στην περίπτωσή μας, αλλά θεωρώ ότι εάν επαινέσω τον κ. Lagendijk για την έκθεσή του δεν θα το παρεξηγήσει και δεν θα θεωρήσει ότι στην πραγματικότητα συγχαίρω τον κ. Solana και τον εαυτό μου. Εντούτοις, υπήρχε πολύ μεγάλη ομοιότητα. Είναι δίκαιο να πούμε ότι η εργασία μας για το Ευρωπαϊκό Συμβούλιο της Λισαβόνας παρακινήθηκε σε πολύ μεγάλο βαθμό από το έντονο συναίσθημα ότι, εάν δεν επιτύχουν οι προσπάθειές μας στα Βαλκάνια, θα καταρρεύσει η συνολική αξιοπιστία των προσπαθειών μας για την οικοδόμηση μιας Κοινής Εξωτερικής Πολιτικής και Πολιτικής Ασφάλειας. Είναι εξαιρετικά σημαντικό να ανταποκριθούμε στην πρόκληση των Βαλκανίων.
<P>
Μια παρατήρηση την οποία κάναμε στους αρχηγούς των κυβερνήσεων στη Λισαβόνα μέσω της έκθεσής μας - η οποία αντικατοπτρίζεται σε μεγάλο βαθμό στην εβδομάδα που πέρασα πρόσφατα στην περιοχή - είναι πως η διαδικασία σταθεροποίησης και σύνδεσης πρέπει να βρίσκεται στο επίκεντρο της στρατηγικής μας. Για να το θέσω πιο απλά, με τη φράση που χρησιμοποίησε η αξιότιμη φίλη μου, κυρία Pack, το νόημα είναι να διαμορφώσουμε ένα σχέδιο, να βοηθήσουμε τις χώρες στην πορεία προς την Ευρώπη. Επιθυμούν να ενσωματωθούν στις ευρωαντλαντικές δομές, το επιθυμούν ως εναλλακτική λύση απέναντι στον τραυματικό κατακερματισμό των τελευταίων ετών. Πρέπει να καταστήσουμε αυτή τη διαδικασία πραγματικότητα γι' αυτές.
<P>
Τις προάλλες υπήρξαν πολλές αναφορές στη διάσκεψη του Συμφώνου Σταθερότητας, η οποία, όπως είπαν αρκετοί άνθρωποι, υπήρξε σημαντική επιτυχία. Οι προσφορές που πραγματοποίησαν οι χορηγοί βοήθειας υπερβαίνουν αρκετά τις προσδοκίες που υπήρχαν στην αρχή της διάσκεψης.
<P>
Υπάρχουν δύο παρατηρήσεις που θέλω να κάνω επ' αυτού. Στη μία, απαντώντας στον κ. Lagendijk, θέλω να πω ότι είναι αλήθεια πως ορισμένα από τα χρήματα που χορηγούνται σε ταχέως εγκαινιαζόμενα σχέδια που υποστηρίζονται από την Ευρωπαϊκή Ένωση, ήταν χρήματα από τους προϋπολογισμούς του 1998 και 1999. Υπάρχει ένας απλός λόγος γι' αυτό, ότι δηλαδή σε ορισμένες περιπτώσεις είχαμε ήδη διεξαγάγει μελέτες σκοπιμότητας και είχαμε προετοιμασθεί γι' αυτά τα ταχέως εγκαινιαζόμενα σχέδια. Κατά τη γνώμη μου, τα νέα χρήματα είναι χρήματα που δεν έχουν ήδη δαπανηθεί. Δυστυχώς, δεδομένου του γεγονότος ότι ο προϋπολογισμός μας βασίζεται σε αναλήψεις υποχρεώσεων και αναλήψεις πληρωμών, και όχι μόνο σε αναλήψεις πληρωμών όπως οι προϋπολογισμοί όλων σχεδόν των κρατών μελών, αυτός είναι ένας ιδιαίτερα σημαντικός παράγοντας. Η δέσμευση κονδυλίων δεν συνεπάγεται πάντα τη δαπάνη των χρημάτων, το επόμενο ή το μεθεπόμενο έτος ή ακόμη και την επόμενη δεκαετία. Είναι σημαντικό να είμαστε σαφείς ως προς αυτό.
<P>
Αυτό έπεται της παρατήρησης που έκανε ο κ. Swoboda, και είναι μια παρατήρηση με την οποία συμφωνώ σε μεγάλο βαθμό. Δεν μιλάμε μόνο για την υποδομή που αφορά τον υλικό εξοπλισμό, αλλά πρέπει να μιλάμε επίσης και για την υποδομή που αφορά το λογισμικό. Σε αυτό συμπεριλαμβάνεται το κράτος δικαίου, ο εκδημοκρατισμός, το είδος των σχεδίων της κοινωνίας των πολιτών στα οποία αναφερόταν ο αξιότιμος κύριος. Συμπεριλαμβάνεται επίσης η εκπαίδευση - ένα σημείο στο οποίο θα επιστρέψω σε λίγο.
<P>
Θέλω να επισημάνω ένα-δυο άλλα σημεία που τέθηκαν στη Λισαβόνα, για τα οποία δραστηριοποιούμαστε τώρα. Κατ' αρχάς, επιφορτισθήκαμε ως Επιτροπή στη Λισαβόνα με την παρουσίαση μιας δέσμης προτάσεων για ασύμμετρες εμπορικές παραχωρήσεις στην περιοχή. Αξίζει να θυμόμαστε ότι οι συνολικές εξαγωγές από τα Βαλκάνια στην Ευρωπαϊκή Ένωση αντιπροσωπεύουν το 0,6% των συνολικών εισαγωγών μας. Για τα γεωργικά προϊόντα ο αριθμός ανέρχεται περίπου στο 0,16%. Πρόκειται λοιπόν για έναν τομέα όπου θα μπορούσαμε να είμαστε κάπως περισσότερο γενναιόδωροι.
<P>
Προσπαθούμε επίσης να επιταχύνουμε τη βοήθειά μας και να την καταστήσουμε περισσότερο αποτελεσματική. Ανακοίνωσα χθες μια συμφωνία που πραγματοποιήθηκε στην Επιτροπή για ένα μέσο ταχείας αντίδρασης. Θα παρουσιασθούμε τους επόμενους μήνες στο Κοινοβούλιο με τον νέο κανονισμό μας για τη βοήθεια στα Δυτικά Βαλκάνια, την οποία ελπίζω ότι θα καταστήσουμε περισσότερο ταχεία και ευέλικτη και η οποία θα πρέπει να περιλαμβάνει βεβαίως επαρκή χρηματοδότηση για σχέδια που στηρίζουν τα ζητήματα φύλου. Δεν μπορώ να σκεφθώ κανένα πρότυπο επιτυχούς οικονομικής ή πολιτικής ανάπτυξης, το οποίο δεν θα εμπεριέχει στο επίκεντρό του λογικά προγράμματα που θα διασφαλίζουν ότι οι γυναίκες θα μπορούν να αναπτύσσουν το πλήρες δυναμικό τους και θα διαδραματίζουν έναν πλήρη ρόλο στις κοινότητές τους.
<P>
Μια παρατήρηση για την εκπαίδευση: τον περασμένο χειμώνα, παρά τον κυνισμό που επικρατούσε, το πρόγραμμά μας "Ενέργεια για τη Δημοκρατία" στη Σερβία ήταν εξαιρετικά επιτυχές. Δυστυχώς, δεν υπάρχουν πολλές ευκαιρίες όπου οι άνθρωποι επευφημούν την Ευρωπαϊκή Ένωση στους δρόμους - υπερβολικά ελάχιστες ευκαιρίες σε αυτή τη χώρα που γνωρίζω καλύτερα από όλες. Ωστόσο, αυτό συνέβη σε ορισμένες από αυτές τις πόλεις τον περασμένο χειμώνα. Ο δήμαρχος της Nis μόλις απέστειλε επιστολή λέγοντας ότι η "Ενέργεια για τη Δημοκρατία" ήταν ένα πρότυπο για το είδος της πολιτικής υποστήριξης που θα πρέπει να παρέχουμε στη χώρα του.
<P>
Ο χειμώνας τελείωσε, έτσι δεν υπάρχει η ίδια επείγουσα ανάγκη για πετρέλαιο αυτή τη στιγμή. Εξετάζουμε τρόπους για να επεκτείνουμε αυτού του είδους το σχέδιο. Αυτό που σκεπτόμαστε, μεταξύ άλλων ιδεών, είναι η εκπαίδευση για τη δημοκρατία: να παράσχουμε σχολεία με εξοπλισμό, σχολικά βιβλία και άλλα μέσα, χρήματα για την πραγματοποίηση μικρών βελτιώσεων στις αίθουσες και ούτω καθεξής, καθώς και αθλητικό εξοπλισμό - όλα εκείνα τα πράγματα αυτού του είδους που μπορούν να συμβάλουν στην καλυτέρευση της ζωής των παιδιών σε εκείνες τις πόλεις, ενόσω θα πρέπει να περιμένουν μαζί με τις οικογένειές τους να φύγει από την εξουσία - ελπίζω όσο το δυνατόν συντομότερα - ο κ. Milosevic.
<P>
Eλπίζω ότι τελικά θα δούμε μεγαλύτερη πρόοδο στον καθαρισμό του Δούναβη, που είναι γεγονός αποφασιστικής σημασίας για την περιοχή. Είχαμε χρήσιμες συναντήσεις με την Επιτροπή του Δούναβη την περασμένη εβδομάδα και ελπίζω ότι η ετήσια συνάντηση της Επιτροπής του Δούναβη αυτή την εβδομάδα θα μας βρει να καταφέρουμε να δρομολογήσουμε όλο αυτό το σχέδιο, με την Ευρωπαϊκή Ένωση να αναλαμβάνει το 85% περίπου του κόστους για τον καθαρισμό.
<P>
Έχω μιλήσει στο παρελθόν για τις ανησυχίες μου σχετικά με το Μαυροβούνιο. Έπειτα από την επίσκεψή μου εκεί, ένα μήνα πριν, διπλασιάσαμε την υποστήριξή μας μέσω του Obnova για το Μαυροβούνιο από 10 εκατ. σε 20 εκατ. ευρώ. Προσφέρουμε επίσης μια καλή συμφωνία στο Μαυροβούνιο, αναφορικά με την επισιτιστική ασφάλεια και τα λοιπά. Ελπίζω θερμά η Ευρωπαϊκή Τράπεζα Επενδύσεων να δανείσει σύντομα ορισμένα χρήματα σε λογικά πλαίσια στο Μαυροβούνιο.
<P>
Τέλος, ο αξιότιμος βουλευτής ρώτησε για την κλίμακα των χρηματοδοτικών αναλήψεων υποχρεώσεών μας για τα Βαλκάνια. Θα υπάρξουν άλλες ευκαιρίες όπου θα μπορέσω να αναπτύξω το θέμα με μεγαλύτερες λεπτομέρειες. Για μένα, μια από τις πραγματικές δοκιμασίες θα είναι αν όλα αυτά τα μακροσκελή ανακοινωθέντα του Συμβουλίου και όλες αυτές οι υποσχέσεις για σχέδια Marshall κλπ. για τα Βαλκάνια θα ανταποκρίνονται όντως στην πραγματικότητα! Φέτος θα δαπανήσουμε περίπου 540 εκατ. ευρώ στα Δυτικά Βαλκάνια. Εξαιτίας της επιβάρυνσης από τις αναλήψεις υποχρεώσεών μας για το Κοσσυφοπέδιο, το επόμενο έτος θα χρειαστεί να δαπανήσουμε περίπου 800 εκατ. ευρώ στα Βαλκάνια. Περίπου 350 εκατ. ευρώ από αυτά θα χορηγηθούν στο Κοσσυφοπέδιο.
<P>
Πρέπει να πούμε ότι εφόσον δεν συνεπάγεται τεράστιες αυξήσεις δαπανών αλλού, θα πρέπει να παράσχουμε υποστήριξη σε μια χώρα όπως η Κροατία, όπου υπάρχει μια καλή και αξιοπρεπής κυβέρνηση που προσπαθεί να επιτελέσει ένα δύσκολο καθήκον σε τρομερά προβληματικές συνθήκες. Πρέπει να δαπανήσουμε χρήματα σε εκείνες τις χώρες που βρίσκονται στη διαδικασία σταθεροποίησης και σύνδεσης, οι οποίες διαπραγματεύονται μαζί μας σοβαρά κατά την πορεία τους προς την Ευρώπη.
<P>
Προσωπικά θεωρώ ότι σε ό,τι αφορά τις δημόσιες δαπάνες το κρίσιμο έτος είναι πάντοτε το έτος ένα - είναι τυχερός κανείς εάν φθάσει στο δεύτερο ή το τρίτο έτος. Το πρώτο έτος είναι στην πραγματικότητα το έτος των μεγάλων δαπανών για μας.
<P>
Συνολικά, όταν ερωτηθήκαμε στην Κωνσταντινούπολη αναφορικά με το ποσό που σκεπτόμαστε ότι μπορούμε να δαπανήσουμε στην περιοχή, αναγνωρίζοντας ότι αυτό το θέμα ενέπιπτε στην αρμόδια επί του προϋπολογισμού αρχή - γνωρίζω τώρα όλη τη φιλολογία αυτών των θεμάτων - υπολογίσαμε το ποσό γύρω στα 5,5 δις ευρώ. Λέγεται ότι πρόκειται για έναν τρελό αριθμό. Ανυπομονώ λοιπόν να μην είμαστε πλέον στη θέση που βρισκόμαστε τώρα, όπου, παρά τη διοργανική συμφωνία, πολλοί άνθρωποι μάς λένε ότι θα πρέπει να βρούμε τα επιπλέον χρήματα για το Κοσσυφοπέδιο από το χρηματοδοτικό πλαίσιο που είχε συμφωνηθεί προτού ανακύψει η ανάγκη συνδρομής του Κοσσυφοπεδίου.
<P>
Ένα πράγμα για το οποίο επιμένω είναι να εγγράψουμε στις πιστώσεις μας έναν ρεαλιστικό αριθμό για την ανασυγκρότηση της Σερβίας, διότι δεν θέλω σε δυο ή τρία χρόνια να βρεθώ σε μια κατάσταση, όπου θα πρέπει να αντλήσω το επιπρόσθετο κόστος για τη Σερβία από τον ίδιο προϋπολογισμό. Εκτιμούμε ότι εάν χρησιμοποιήσουμε το ίδιο είδος αριθμών που εφαρμόσαμε στο Κοσσυφοπέδιο, θα χρειασθούμε περίπου 2,3 δις ευρώ για ένα σοβαρό πρόγραμμα ανασυγκρότησης στη Σερβία. Αυτό θα μπορούσε να ξεκινήσει μόλις φύγει ο Milosevic από την εξουσία. Ωστόσο, θα ήταν κατά την άποψή μου εντελώς ανεύθυνο εκ μέρους μας να υποδεικνύουμε αριθμούς στο Ευρωπαϊκό Κοινοβούλιο ή στο Συμβούλιο οι οποίοι δεν θα εξέφραζαν αυτό που θεωρούμε ρεαλιστικό για τη Σερβία. Αυτό βασίζεται στους αριθμούς των οικονομολόγων και στην εκτίμησή μας ότι χρειάζεται να αναλάβουμε την ίδια αναλογία δαπανών για τη Σερβία με εκείνη που αναλάβαμε για το Κοσσυφοπέδιο.
<P>
Τα υπόλοιπα - 3,2 δις ευρώ - για επτά χρόνια δεν μου φαίνεται ότι είναι υπερβολικά γενναιόδωρα. Κατ' αυτόν τον τρόπο φθάσαμε στον αριθμό των 5,5 δις ευρώ, και δυσανασχέτησα κάπως με το υπονοούμενο ορισμένων εφημερίδων ότι πρόκειται για έναν αριθμό στον οποίο καταλήξαμε τυχαίως και ότι δεν είναι καθόλου λογικός. Ευχαρίστως να τον εξηγήσω όχι μόνο με περισσότερες λεπτομέρειες στο Κοινοβούλιο, αλλά ανυπομονώ εν ευθέτω χρόνω να τον εξηγήσω με περισσότερες λεπτομέρειες και στο Συμβούλιο Γενικών Υποθέσεων. Ποιος ξέρει, εάν είμαι αρκετά τυχερός μπορεί κάποια μέρα να μπορέσω να τον εξηγήσω ακόμη και στους υπουργούς Οικονομικών.
<P>
Αυτή είναι η απάντησή μου στην καλοπροαίρετη ερώτηση του αξιότιμου βουλευτή. Δεν πρόκειται για έναν αριθμό στον οποίο καταλήξαμε τυχαία: είναι μια προσπάθεια να παράσχουμε μια ειλικρινή εκτίμηση του τι συνεπάγεται η ρητορεία μας στην πράξη. Οι άνθρωποι δεν μπορεί να δυσανασχετούν από τις δικές τους πράξεις: μας ζήτησαν να προβούμε σε αξιολόγηση σε σχέση με τη Μέση Ανατολή - να δώσουμε μια ιδέα για το κόστος που θα έχει μια ειρηνευτική συμφωνία για τα προγράμματα της Ευρωπαϊκής Ένωσης. Ας δούμε λοιπόν και το ανάλογο κόστος στα Βαλκάνια. Εάν πρόκειται να συζητήσουμε για τη σχέση μεταξύ ρητορείας και πραγματικότητας, ας ξεκινήσουμε από εδώ.
<P>
Η τελική παρατήρησή μου είναι πως μιλάμε σαφώς για την οικοδόμηση της ειρήνης και της ασφάλειας στα Βαλκάνια, όχι μόνο στην πίσω αλλά και στη μπροστινή αυλή του σπιτιού μας. Μιλάμε για την οικοδόμηση της ειρήνης και της ασφάλειας σε ένα αναπόσπαστο τμήμα της ευρωπαϊκής κοινής οικίας μας. Ελπίζω να μπορέσουμε να το πραγματοποιήσουμε στην πράξη, με τη ρητορεία, τις υποσχέσεις και την αισιοδοξία που επιδεικνύουμε σε όλα αυτά τα ρητορικά ανακοινωθέντα.

<SPEAKER ID=162 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11.30.

<CHAPTER ID=7>
΄Ωρα τωv Ερωτήσεωv (Συμβoύλιo)
<SPEAKER ID=163 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (Β5-0216/2000). Θα εξετάσουμε τις ερωτήσεις που απευθύνονται στο Συμβούλιο.
<P>
Δεδομένου ότι αναφέρονται στο ίδιο θέμα, οι ερωτήσεις 1, 2 και 3 θα απαντηθούν από κοινού.

<SPEAKER ID=164 NAME="Ευστράτιου Κόρακα">
Ερώτηση αριθ. 1 του κ. (Η-0255/00):
<P>
Θέμα: Κατάφωρη παραβίαση του κράτους δικαίου και των ανθρωπίνων δικαιωμάτων από την Τουρκία Ο ηγέτης του κόμματος Λαϊκής Δημοκρατίας της Τουρκίας καταδικάστηκε μαζί με άλλα 17 μέλη της ηγεσίας του ιδίου κόμματος σε φυλάκιση 3 ετών και 9 μηνών λόγω της υποστήριξής τους στην απεργία πείνας που πραγματοποιήθηκε για συμπαράσταση στον Αμπντουλάχ Οτσαλάν, όταν παραδόθηκε στις τουρκικές μυστικές υπηρεσίες στην Κένυα. Συνελήφθησαν επίσης 3 Δήμαρχοι πόλεων της Ν.Α. Τουρκίας, προσκείμενοι στο ίδιο κόμμα, με την κατηγορία συνεργασίας με το ΡΚΚ. Την αντίθεσή τους σε αυτές τις συλλήψεις και καταδίκες εξέφρασαν, εκτός του HADEP, και άλλα τουρκικά κόμματα υποστηρίζοντας ότι έρχεται σε κατάφωρη αντίθεση με την δημοκρατία, την ελευθερία έκφρασης και τις βασικές αρχές του κράτους δικαίου.
<P>
Σκοπεύει το Συμβούλιο να θέσει το θέμα της σύλληψης και της καταδίκης δημοκρατών για δηλώσεις τους, να ζητήσει την εξασφάλιση της ανεμπόδιστης ελευθερίας έκφρασης στην Τουρκία καθώς και την ελεύθερη δημιουργία και λειτουργία όλων των πολιτικών κομμάτων;

<SPEAKER ID=165 NAME="Εμμανουήλ Μπακόπουλου">
Ερώτηση αριθ. 2 του κ. (Η-0286/00):
<P>
Θέμα: Καταπατήσεις Ανθρωπίνων Δικαιωμάτων από την Τουρκία Τον Δεκέμβριο του 1999, η Τουρκία έγινε υποψήφια χώρα προς ένταξη στην Ευρωπαϊκή αΕνωση. Με βάση το άρθρο 10 των συμπερασμάτων της Προεδρίας του Συμβουλίου στο Ελσίνκι, για να εισαχθεί η Τουρκία στην Ευρωπαϊκή αΕνωση πρέπει να πληροί τα γενικότερα κριτήρια ένταξης και ειδικότερα αυτά της Κοπεγχάγης.
<P>
Τον Φεβρουάριο αυτού του έτους, 3 Κούρδοι δήμαρχοι (των πόλεων Diyarbakir, Siirt και Bingφl) που μαζί με άλλους 4 συναδέλφους τους είχαν υπογράψει την "χάρτα του Ααλμπόργκ"στο Ανόβερο της Γερμανίας και κατά αυτόν τον τρόπο οι πόλεις τους έγιναν μέλη του "European Sustainable Cities and Tawns Campaign", συνελήφθησαν κατά την επιστροφή τους στην Τουρκία και βρίσκονται μέχρι σήμερα στην φυλακή.
<P>
Εφόσον οι τουρκικές καταπατήσεις ανθρωπίνων δικαιωμάτων είναι συνεχείς και επαναλαμβανόμενες, τι προτίθεται να κάνει το Συμβούλιο ώστε να συμμορφωθεί η Τουρκία και τα κριτήρια ένταξης στην Ευρωπαϊκή αΕνωση;

<SPEAKER ID=166 NAME="Ιωάννη Θεωνά">
Ερώτηση αριθ. 3 του κ. (Η-0299/00):
<P>
Θέμα: Συνέχιση της φίμωσης της ελευθερίας έκφρασης και της παραβίασης του κράτους δικαίου από την Τουρκία Ο ηγέτης του κόμματος Λαϊκής Δημοκρατίας της Τουρκίας καταδικάστηκε, μαζί με 17 άλλα μέλη της ηγεσίας του ίδιου κόμματος, σε φυλάκιση 3 ετών και 9 μηνών με την κατηγορία της υποστήριξης της απεργίας πείνας του πραγματοποιήθηκε για συμπαράσταση στον Α. Οτζαλάν, όταν παραδόθηκε στις τουρκικές μυστικές υπηρεσίες στην Κένυα. Συνελήφθησαν επίσης 3 δήμαρχοι πόλεων της νοτιοανατολικής Τουρκίας, προσκείμενοι στο ίδιο κόμμα, με την κατηγορία της συνεργασίας με το PKK. Την αντίθεση τους σε αυτές τις συλλήψεις και καταδίκες εξέφρασαν, εκτός του HADEP, και άλλα τουρκικά κόμματα, υποστηρίζοντας ότι έρχεται σε κατάφωρη αντίθεση με τη δημοκρατία, την ελευθερία έκφρασης και τις βασικές αρχές του κράτους δικαίου.
<P>
Ερωτάται το Συμβούλιο αν σκοπεύει να θέσει στην τουρκική κυβέρνηση το θέμα της σύλληψης και της καταδίκης δημοκρατών για δηλώσεις τους και να απαιτήσει στα πλαίσια και της προενταξιακής διαδικασίας, την εξασφάλιση της ανεμπόδιστης ελευθερίας έκφρασης στην Τουρκία καθώς και την ελεύθερη δημιουργία και λειτουργία όλων των πολιτικών κομμάτων;

<SPEAKER ID=167 NAME="Seixas da Costa">
Κύριε Πρόεδρε, το Συμβούλιο έχει ήδη θέσει στις τουρκικές αρχές το ζήτημα των δημοκρατικών δικαιωμάτων των Τούρκων κουρδικής καταγωγής, συμπεριλαμβανομένων εκείνων που αναφέρονται στην ερώτηση, και θα συνεχίσει να παρακολουθεί την εξέλιξη της κατάστασης στην Τουρκία όσον αφορά αυτά τα θέματα, προβαίνοντας στις ανάλογες ενέργειες. Εχθές συγκεκριμένα, πραγματοποιήθηκε μια συνεδρίαση του Συμβουλίου Σύνδεσης Ευρωπαϊκής Ένωσης - Τουρκίας, όπου θίξαμε εκ νέου τα συγκεκριμένα προβλήματα, απευθύνοντας ταυτόχρονα στις τουρκικές αρχές την ένδειξη της ανησυχίας με την οποία, βεβαίως, η Ευρωπαϊκή Ένωση παρακολουθεί αυτές τις υποθέσεις, καθώς και την ελπίδα μας ότι η Τουρκία θα θέσει τέρμα σε μια κατάσταση που θα μπορούσε σήμερα να εκληφθεί ως μη συμμόρφωση προς ορισμένα ουσιαστικά κριτήρια που αφορούν το σεβασμό των ανθρωπίνων και δημοκρατικών δικαιωμάτων και την προστασία των μειονοτήτων.
<P>
Όπως γνωρίζετε, η Τουρκία ανακηρύχθηκε από το Ευρωπαϊκό Συμβούλιο του Ελσίνκι ως υποψήφια χώρα για ένταξη στην Ευρωπαϊκή Ένωση. Το συγκεκριμένο καθεστώς παρέχει τη δυνατότητα αντιμετώπισης της Τουρκίας με τρόπο απολύτως ίδιο όπως οποιαδήποτε άλλη υποψήφια χώρα. Και όταν λέμε απολύτως ίδιο τρόπο, εννοούμε τόσο προς το καλό όσο και προς το κακό. Με άλλα λόγια, από τώρα και στο εξής θα προβάλλουμε προς την Τουρκία τις ίδιες ακριβώς απαιτήσεις όπως αυτές που προβάλλουμε προς κάθε άλλη υποψήφια χώρα για την Ευρωπαϊκή Ένωση, αλλά ταυτόχρονα η χώρα εκείνη αποκτά, βεβαίως, και τα ίδια δικαιώματα με τις άλλες. Η Ευρωπαϊκή Ένωση δεν μπορεί να μεταχειρίζεται την Τουρκία σαν μια ειδική περίπτωση. Οφείλουμε να αντιμετωπίζουμε την Τουρκία με τον ίδιο ακριβώς τρόπο όπως οιαδήποτε άλλη υποψήφια χώρα.
<P>
Συνεπώς, την παρούσα στιγμή η Τουρκία διανύει μια πορεία στο πλαίσιο της οποίας η επικρατούσα κατάσταση θα πρέπει να εξετάζεται υπό το φως των κριτηρίων που καθόρισε το Ευρωπαϊκό Συμβούλιο της Κοπεγχάγης, κριτήρια απολύτως σαφή όσον αφορά την προσήλωση στο κράτος δικαίου, την παροχή δημοκρατικών εγγυήσεων, το σεβασμό των θεμελιωδών ελευθεριών και την προσήλωση στις αρχές περί προστασίας των μειονοτήτων. Πρόκειται για μια προκαταρκτική προϋπόθεση ενόψει της έναρξης οποιασδήποτε διαπραγματευτικής διαδικασίας. Οδεύοντας προς την εν λόγω διαπραγματευτική διαδικασία, η Επιτροπή, ενεργώντας εξ ονόματος της Ένωσης, και η Τουρκία αρχίζουν να χαράζουν μια προενταξιακή στρατηγική στην προετοιμασία της οποίας καλούνται να συμμετάσχουν οι μη κυβερνητικές οργανώσεις, τα κράτη μέλη και η τουρκική κυβέρνηση. Στο πλαίσιο της συγκεκριμένης εταιρικής σχέσης για την ένταξη θα προσδιορισθούν οι τομείς προτεραιότητας για την προώθηση μεταρρυθμίσεων, στους οποίους η Ευρωπαϊκή Ένωση εκτιμά πως η Τουρκία θα πρέπει να επικεντρώσει τις προσπάθειές της με στόχο την τήρηση των κριτηρίων της Κοπεγχάγης, που αναμένουμε ότι θα είναι σταδιακή, επαρκής και ολοκληρωτική. Και προφανώς, σε αυτό ακριβώς το πλαίσιο θα αντιμετωπιστούν τα προβλήματα που αναφέρονται στις υποβληθείσες ερωτήσεις.

<SPEAKER ID=168 NAME="Κόρακας">
Ακούσαμε και χθες τον κ. Verheugen και σήμερα τον εκπρόσωπο του Συμβουλίου να αναγνωρίζουν, έστω και υποβαθμισμένα, ορισμένα από τα προβλήματα σχετικά με τον σεβασμό των δικαιωμάτων του ανθρώπου στην Τουρκία και για αυτό εξέφρασαν μάλιστα και την λύπη τους. Ωστόσο όμως, και χθες και σήμερα υπογράμμισαν τη δήθεν πρόοδο που κάνει το τουρκικό καθεστώς στον τομέα αυτό. Τα ίδια μας είπε, όπως ακούσαμε και σήμερα, ο εκπρόσωπος του Συμβουλίου. Όμως, είναι αλήθεια ότι, αντίθετα με ό,τι ισχυρίζονται μερικοί και στην Ελλάδα, οι αποφάσεις του Ελσίνκι για την Τουρκία αποθράσυναν το τουρκικό καθεστώς. Δεν είναι τυχαίο ότι οι ηγέτες της Τουρκίας δήλωσαν την επόμενη ότι η Τουρκία έγινε υποψήφια προς ένταξη άνευ όρων. Δεν είναι τυχαίο ότι διαμαρτύρονται, ενώ καμία δέσμευσή τους δεν τίμησαν, ότι δεν τους δόθηκαν τα κονδύλια που προβλέπονται από την τελωνειακή ένωση. Μας είπαν επίσης ότι η Τουρκία προτίθεται να κάνει βήματα. Όμως εδώ και πάρα πολλά χρόνια, ίσως περισσότερο από δέκα, τα ακούμε αυτά και στο Συμβούλιο της Ευρώπης, χωρίς τίποτα να γίνεται. Μάλλον πάμε χειρότερα. Ο αγωνιστής της δημοκρατίας και των ανθρωπίνων δικαιωμάτων Akin Birdal που πυροβολήθηκε ξαναμπήκε πάλι φυλακή αντί να τιμωρηθούν οι δολοφόνοι του.
<P>
Το ερώτημά μου λοιπόν είναι: πότε συγκεκριμένα σκοπεύει το τουρκικό καθεστώς να προχωρήσει στον εκδημοκρατισμό του συντάγματος της χώρας και του ποινικού κώδικα, να προχωρήσει στην απελευθέρωση των ηγετών του Χαντέπ και των βουλευτών του, καθώς και όλων των πολιτικών κρατουμένων, αν θα λυθεί επί τέλους πολιτικά το Κουρδικό, αν θα εξασφαλισθεί η ελεύθερη λειτουργία και δράση όλων των πολιτικών κομμάτων και αν, τέλος, θα αποσύρει η Τουρκία τα στρατεύματά της από την Κύπρο.

<SPEAKER ID=169 NAME="Seixas da Costa">
Αναφορικά με το σχόλιο που έκανε ο κύριος Κόρακας, που δεν μπορεί να θεωρηθεί ως συμπληρωματική ερώτηση, θα ήθελα να επισημάνω τα εξής: πρώτον, η υποψηφιότητα της Τουρκίας για ένταξη στην Ευρωπαϊκή Ένωση θέτει τη χώρα αυτή - και νομίζω πως οι τουρκικές αρχές το συνειδητοποιούν απολύτως - υπό καθεστώς λεπτομερέστερης διερεύνησης όσον αφορά τις ευθύνες που επωμίζεται αναφορικά με την τήρηση των βασικών κριτηρίων για προσχώρηση στην Ένωση. Στο πλαίσιο της χάραξης της προενταξιακής στρατηγικής, της προώθησης της εταιρικής σχέσης για την ένταξη, είναι σίγουρο ότι τα προβλήματα της Τουρκίας θα αποτελέσουν αντικείμενο εκτενέστερης προσοχής, ιδίως με γνώμονα το κατά πόσο τηρούνται τα βασικά κριτήρια λειτουργίας σύμφωνα με τα ευρωπαϊκά πρότυπα. Κατά το παρελθόν η Τουρκία ήταν ένα κράτος έναντι του οποίου αναλαμβάναμε, συστηματικά και τακτικά, ορισμένες ad hoc πρωτοβουλίες σε συνάρτηση με την ίδια την εξέλιξη της εσωτερικής της κατάστασης.
<P>
Αλλά όχι πια τώρα! Από τώρα και στο εξής η εσωτερική κατάσταση της χώρας ανάγεται πλέον σε στρατηγικό παράγοντα που καθορίζει την ίδια την πρόοδο της διαδικασίας προσέγγισης ανάμεσα στην Τουρκία και την Ευρωπαϊκή Ένωση. Όσον αφορά την προκειμένη περίπτωση του κυρίου Birdal, τον οποίο είχα την ευκαιρία να συναντήσω στην Τουρκία φέτος τον Ιανουάριο και στον οποίο εξέφρασα, κατά τη συνάντησή μας, ακριβώς την αλληλεγγύη της Ευρωπαϊκής Ένωσης, όσον αφορά την εξαιρετικά ιδιαίτερη κατάσταση που βιώνει, είναι προφανές ότι η Ευρωπαϊκή Ένωση δεν παρέλειψε να μεταφέρει στις τουρκικές αρχές, δια της κατάλληλης οδού και με τον τρόπο που έκρινε πιο ενδεδειγμένο, την ανησυχία της σχετικά με την κατάστασή του και, ειδικότερα, για την εκ νέου φυλάκισή του.

<SPEAKER ID=170 NAME="Μπακόπουλος">
Eδώ και καιρό έχουμε υιοθετήσει μια εξωτερική πολιτική που ισχυριζόμαστε ότι βασίζεται σε ηθικούς κανόνες. Και όχι μόνο αυτό. Το έχουμε και εμείς οι ίδιοι πιστέψει και παριστάνουμε ότι είμαστε η παγκόσμια ηθική συνείδηση. Ήδη όμως έχουμε φθάσει σε ένα αδιέξοδο και όχι μόνο στην Τουρκία. Βλέπετε, η ηθική πρέπει να εφαρμόζεται προς όλους εξίσου, ανεξάρτητα από τους κινδύνους και τα συμφέροντα. Αυτό όμως δεν μπορεί να γίνει. Βλέπετε, το Βελιγράδι μπορεί να βομβαρδιστεί, όχι όμως η Μόσχα, το Πεκίνο ή η Αγκυρα. Ας αναγνωρίσουμε λοιπόν τα αυτονόητα και ας επιστρέψουμε σε καλές δοκιμασμένες συνταγές. Να μιλήσουμε δηλαδή για συμφέροντα, ισορροπία δυνάμεων και την πολιτική σαν τέχνη του εφικτού. Αν προχωρήσουμε έτσι, σίγουρα δεν θα είμαστε πιο ηθικοί, θα είμαστε πιο ειλικρινείς και σε κάθε περίπτωση θα χρησιμοποιούμε και εμείς και εσείς τον χρόνο μας πιο ωφέλιμα αντί για το θέατρο που όλοι μαζί παίζουμε τώρα.

<SPEAKER ID=171 NAME="Πρόεδρος">
Δεν είμαι σίγουρος πως διατυπώσατε μια ερώτηση. Εάν δεν υπάρχει ερώτηση, το Συμβούλιο δεν υποχρεούται να απαντήσει, μόνο να ακούσει - όπως γνωρίζετε, κύριε Seixas da Costa. ο κ. Θεωνάς επιθυμεί να επαναδιατυπώσει την ερώτησή του. Συνιστώ σε όλους σας να ξεκινάτε με την ερώτηση προτού προβείτε σε δήλωση.

<SPEAKER ID=172 NAME="Θεωνάς">
Εγώ έχω και ένα σχόλιο και μια συγκεκριμένη ερώτηση: δεν θα ήταν καλύτερα το Συμβούλιο να απαντάει πιο συγκεκριμένα όταν ζητάει και συγκεκριμένες ερωτήσεις; Αυτό ήταν το σχόλιο μου.
<P>
Η ερώτηση τώρα: αν η προενταξιακή διαδικασία της Τουρκίας κρατήσει είκοσι χρόνια, θα πρέπει όλοι αυτοί οι οποίοι είναι στη φυλακή σήμερα να περιμένουν τα είκοσι χρόνια για να εκδηλωθεί το ενδιαφέρον της Ευρωπαϊκής Ένωσης; Δεύτερο, είναι διατεθειμένο το Συμβούλιο, σε όλη αυτή την διαδικασία, να καθυστερήσει ή να ματαιώσει υποχρεώσεις της Ευρωπαϊκής Ένωσης που απορρέουν από την προενταξιακή διαδικασία αν τα πρόσωπα για τα οποία γίνεται λόγος παραμένουν στη φυλακή; Και τέλος, θα μπορέσει να ζητηθεί ποτέ από την Τουρκία κάποια ενέργεια που θα οδηγήσει στην επίλυση του Κυπριακού, μια και αυτό είναι ένα από τα θέματα που θα έπρεπε να προωθούνται μέσα στην προενταξιακή διαδικασία;

<SPEAKER ID=173 NAME="Seixas da Costa">
Πρώτα απ' όλα, κύριε Θεωνά, δεν παραδέχομαι την αντίληψη ότι η Προεδρία δεν απαντά συγκεκριμένα στις ερωτήσεις που υποβάλλουν οι κύριοι βουλευτές. Όλως αντιθέτως. Στο πλαίσιο της εν εξελίξει πορείας προσέγγισης της Τουρκίας προς την Ευρωπαϊκή Ένωση, μια πορεία που είχε ως αφετηρία την ανακήρυξή της ως υποψήφια χώρα στο Ελσίνκι, θα προωθηθεί μια διαδικασία σταδιακής προσέγγισης, και θα επιθυμούσα να συνειδητοποιήσει πλήρως ο κύριος βουλευτής το γεγονός ότι η εν λόγω διαδικασία σταδιακής προσέγγισης συνεπάγεται, από πλευράς της Ευρωπαϊκής Ένωσης, περισσότερη μέριμνα απ' ότι στο παρελθόν για την εσωτερική κατάσταση της Τουρκίας και σχετικά με το πώς η χώρα αυτή τοποθετείται σχετικά με τις απαιτήσεις που προβάλλει η διεθνής κοινότητα. Πρόκειται για ένα πολύ σημαντικό σημείο, το οποίο πρέπει να λάβουμε δεόντως υπόψη μας. Τη σήμερον ημέρα, κατόπιν δικής της πρωτοβουλίας και επειδή έλαβε την ανάλογη πολιτική απόφαση, η Τουρκία αποτελεί αντικείμενο συγκεκριμένης μέριμνας όσον αφορά την τήρηση των βασικών κριτηρίων. Το κατά πόσο η Τουρκία συμμορφώνεται προς αυτά τα κριτήρια δεν θα αξιολογηθεί σε δέκα χρόνια. Η αξιολόγηση γίνεται σε καθημερινή βάση, και θα γίνει κανονικά στο πλαίσιο της πορείας της προενταξιακής στρατηγικής. Εάν τυχόν διαπιστωθεί ότι δεν σημειώνεται πρόοδος σε θεμελιώδη ζητήματα τα οποία βρίσκονται υπό παρακολούθηση, είναι προφανές ότι η προενταξιακή διαδικασία θα υποστεί τις ανάλογες συνέπειες. Το σημείο αυτό, κατά τη γνώμη μου, είναι σαφέστατο.
<P>
Από την άλλη, εκτιμώ ότι τα συμπεράσματα του Ελσίνκι, ανεξαρτήτως των διαφόρων ερμηνειών που μπορεί να γίνονται, εγκαινιάζουν μια νέα προοπτική για το θέμα της Τουρκίας και των σχέσεών της με την Κύπρο, μια προοπτική άλλωστε που χαιρέτισαν οι κυπριακές αρχές. Και πιστεύω πως από το γεγονός αυτό οφείλουμε να συναγάγουμε τα ανάλογα συμπεράσματα όσον αφορά το πώς το κυπριακό ζήτημα ενδέχεται επίσης να σχετίζεται με την ίδια την εξέλιξη της θέσης της Τουρκίας στο θέμα της προσέγγισής της με την Ευρωπαϊκή Ένωση.

<SPEAKER ID=174 NAME="Κόρακας">
Μια παρατήρηση με ερώτηση στον κύριο εκπρόσωπο του Συμβουλίου: η απάντηση που μας έδωσε και τώρα είναι συγκεκριμένη; Έλεος!

<SPEAKER ID=175 NAME="Seixas da Costa">
Κύριε βουλευτά, οφείλω να ομολογήσω κάτι: στον πολιτικό βίο, οι άνθρωποι είναι συνηθισμένοι να αντιλαμβάνονται τα υπονοούμενα απ' όσα λέγονται. Όταν καταπιανόμαστε με ένα τόσο λεπτό ζήτημα, που αφορά την ερμηνεία μιας σοβαρής κατάστασης, δηλαδή την εξέλιξη του κυπριακού ζητήματος σε συνδυασμό με την πορεία προσέγγισης της Τουρκίας προς την Ευρωπαϊκή Ένωση, θα πρέπει να μετράμε πολύ προσεκτικά αυτό που λέμε. Εν πάση περιπτώσει, νομίζω ότι διευκρίνισα σαφώς ότι υπάρχει συγκεκριμένη συσχέτιση ανάμεσα στην πορεία προσέγγισης της Τουρκίας προς την Ευρωπαϊκή Ένωση και τη θέση της Τουρκίας έναντι του κυπριακού ζητήματος. Εάν και τώρα δεν είμαι σαφής, κύριε βουλευτά, δεν μπορώ να κάνω τίποτα παραπάνω.

<SPEAKER ID=176 NAME="Πρόεδρος">


<SPEAKER ID=177 NAME="Κωνσταντίνου Αλυσανδράκη">
Ερώτηση αριθ. 4 του κ. (Η-0294/00):
<P>
Θέμα: Κατάφωρη παραβίαση των δικαιωμάτων και διώξεις σε βάρος των Ασσυρίων-Χαλδαίων στην Τουρκία Δεκάδες χιλιάδες Ασσύριοι-Χαλδαίοι της Τουρκίας, που κατοικούσαν στο Ν.Α. Τμήμα της χώρας, έχουν βρει καταφύγιο στις χώρες μέλη της ΕΕ μετά τις διώξεις που έχουν υποστεί από την τουρκική κυβέρνηση, την καταστροφή πολλών χωρών όπου κατοικούσαν, το κλείσιμο και την κατεδάφιση εκκλησιών, την απαγόρευση χρήσης και εκπαίδευσης στη γλώσσα τους. Οι εναπομείναντες χώροι λατρείας, όπως και τα ίχνη της ίδιας της ύπαρξης αυτής της μειονότητας, κινδυνεύουν, και μάλιστα διά της βίας, να χαθούν οριστικά.
<P>
Ερωτάται το Συμβούλιο αν σκοπεύει να θέσει το θέμα στα πλαίσια της προενταξιακής διαδικασίας, να ζητήσει από την τουρκική κυβέρνηση να σεβαστεί τα δικαιώματα της μειονότητας των Ασσυρίων-Χαλδαίων στην Τουρκία και ειδικότερα να εξασφαλίσει την απρόσκοπτη λειτουργία των μοναστηριών Mar Gabriel στο Midyat και Dayr Zafaran στο Mardin;

<SPEAKER ID=178 NAME="Seixas da Costa">
Πολύ επιγραμματικά, θα έλεγα ότι εκείνο που επεσήμανα προηγουμένως, σχετικά με την εξέλιξη της κατάστασης στην Τουρκία και την αναγκαιότητα εξέλιξης της Τουρκίας στα θέματα που άπτονται του σεβασμού των δικαιωμάτων των μειονοτήτων, ισχύει επίσης και στην ιδιαίτερη κατάσταση που περιγράφεται. Έχουμε εδώ μια συγκεκριμένη περίπτωση που έχει να κάνει με την προστασία των χριστιανικών μειονοτήτων. Η περαιτέρω προώθηση του πολιτικού διαλόγου, που συμφωνήθηκε στο Ελσίνκι, προβάλλει την ανάγκη να σημειωθούν θετικά βήματα προς την κατεύθυνση της τήρησης αυτών των πολιτικών κριτηρίων, ιδίως σε ό,τι αφορά τα ζητήματα των ανθρωπίνων δικαιωμάτων, και το Συμβούλιο προτίθεται να ασχοληθεί με όλες τις καταστάσεις που θα έλθουν σε γνώση του κατά τη διάρκεια της προενταξιακής διαδικασίας.
<P>
Σημειωτέον ότι το ειδικό αυτό ζήτημα σχετίζεται με το ότι οι τουρκικές αρχές δεν αναγνωρίζουν την κοινότητα των Ασσυρίων Χαλδαίων σύμφωνα με τους όρους της Συνθήκης της Λωζάνης του 1923. Στο πλαίσιο της εν λόγω Συνθήκης, η τουρκική κυβέρνηση ανέλαβε τη δέσμευση να διασφαλίσει την πλήρη προστασία των εκκλησιών, των συναγωγών, των νεκροταφείων και άλλων χώρων λατρείας των μη μουσουλμανικών μειονοτήτων, και την παρούσα στιγμή τα αιτήματα της κοινότητας των Ασσυρίων Χαλδαίων επικεντρώνονται κατ' ουσίαν στο πρόβλημα της αναπαλαίωσης των μοναστηριών, στο θέμα της επίσημης διδασκαλίας της αραμαϊκής γλώσσας και στο πρόβλημα που αφορά την ελεύθερη κυκλοφορία πολιτών της συγκεκριμένης εθνότητας που κατοικούν εκτός Τουρκίας.
<P>
Πρόκειται για ζητήματα κατεξοχήν διοικητικού χαρακτήρα, τα οποία ενέχουν μια διάσταση ανθρωπίνων δικαιωμάτων και που προφανώς θα τεθούν οπωσδήποτε επί τάπητος, και εμείς θα φροντίσουμε γι' αυτό. Αλλά δεν παύουν να είναι θέματα διοικητικού χαρακτήρα. Το Συμβούλιο θα τα έχει υπόψη του, ενώ η Επιτροπή θα θίξει αυτά τα ζητήματα κατά τη διάρκεια των προενταξιακών διαπραγματεύσεων.

<SPEAKER ID=179 NAME="Αλυσανδράκης">
Κύριε προεδρεύοντα, δεν μπορώ να πω ότι είναι ικανοποιητική η απάντησή σας. Θα περίμενε κανείς εάν υπήρχε μια πραγματική ευαισθησία στα ανθρώπινα δικαιώματα μια πιο συγκεκριμένη απάντηση. Εδώ πρόκειται για δύο πανάρχαιους λαούς οι οποίοι έχουν υποστεί μια συστηματική γενοκτονία από την μεριά του τουρκικού καθεστώτος, μια γενοκτονία ίσως όχι τόσο εντυπωσιακή όσο αυτή των Αρμενίων, αλλά εξίσου αποτελεσματική. Αρκετές χιλιάδες είναι πρόσφυγες ή μετανάστες στην Ευρωπαϊκή Ένωση και έχουν μείνει μερικές δεκάδες χιλιάδες στον χώρο όπου έζησαν από τα αρχαία χρόνια. Θα ήθελα να ρωτήσω εάν μπορείτε να είστε πιο συγκεκριμένος. Βεβαίως, καλή η αναφορά σας στην Συνθήκη της Λωζάνης. Αλλά από εκεί και έπειτα υπάρχει μια ευθύνη και από την μεριά της Ευρωπαϊκής Ένωσης να τονιστούν ορισμένα πράγματα στο τουρκικό καθεστώς ως προς την αναγκαιότητα να σεβαστεί τα ανθρώπινα δικαιώματα, είτε απορρέουν από την Συνθήκη της Λωζάνης, είτε με την ευρύτερη έννοια. Θα κάνει κάποια συγκεκριμένη ενέργεια το Συμβούλιο προς αυτή την κατεύθυνση;

<SPEAKER ID=180 NAME="Seixas da Costa">
Ο κύριος βουλευτής ισχυρίζεται ότι η απάντηση δεν ήταν επαρκώς ικανοποιητική. Θα ήθελα να σας υπενθυμίσω την ερώτηση, μιας και το θίξατε, επειδή αξίζει τον κόπο. Ερωτάται λοιπόν το Συμβούλιο εάν σκοπεύει να θέσει το θέμα στα πλαίσια της προενταξιακής διαδικασίας, να ζητήσει από την τουρκική κυβέρνηση να σεβαστεί τα δικαιώματα της μειονότητας των Ασσυρίων Χαλδαίων στην Τουρκία και, ειδικότερα, να εξασφαλίσει την απρόσκοπτη λειτουργία των μοναστηριών. Και αναφέρονται δύο μοναστήρια. Δεν ξέρω πόσο πιο ικανοποιητική απάντηση θα μπορούσα να σας δώσω από το να δηλώσω, απλούστατα και μόνο, ότι ναι, θα θέσουμε το θέμα. Πράγματι, είναι πρόθεση του Συμβουλίου, είναι πρόθεση της Ευρωπαϊκής Ένωσης, να θίξει αυτό το θέμα με τις τουρκικές αρχές κατά την προενταξιακή διαδικασία. Εάν αυτή δεν είναι μια σαφής απάντηση, και πάλι δεν γνωρίζω τι μπορεί να σημαίνει σαφής απάντηση.

<SPEAKER ID=181 NAME="Πρόεδρος">


<SPEAKER ID=182 NAME="Αλέξανδρου Αλαβάνου">
Ερώτηση αριθ. 5 του κ. (Η-0262/00):
<P>
Θέμα: Νέα ένταση στο Κοσσυφοπέδιο Ο απολογισμός της "ειρηνευτικής" επέμβασης των δυνάμεων του ΝΑΤΟ στο Κοσσυφοπέδιο, είναι κατά γενική ομολογία, οικτρός. Αντί για την ύπαρξη του "πολυεθνικού" Κοσσυφοπεδίου που ήταν η απόφαση του ΟΗΕ, η επιστροφή των προσφύγων δεν έγινε, η εθνοκάθαρση συνεχίστηκε σε βάρος των Σέρβων, η διαίρεση κατοχυρώνεται και η αποστολή όλο και περισσότερων νέων στρατιωτικών και αστυνομικών δυνάμεων θεωρείται "απαραίτητη". Η σημερινή κλιμάκωση της έντασης τροφοδοτείται και από δηλώσεις αξιωματούχων του ΝΑΤΟ αλλά και από νέες μεγάλες στρατιωτικές ασκήσεις δυνάμεων του ΝΑΤΟ.
<P>
Τι μέτρα θα λάβει το Συμβούλιο προκειμένου να διαφυλάξει το "πολυεθνικό" Κοσσυφοπέδιο, τμήμα της Γιουγκοσλαβικής Ομοσπονδίας; Πώς θα ενεργήσει ώστε να αποκλιμακωθεί η κρίση και η ένταση στην περιοχή;

<SPEAKER ID=183 NAME="Seixas da Costa">
Κύριε Πρόεδρε, ο στόχος της Ευρωπαϊκής Ένωσης, σύμφωνα με όσα ορίζει το ψήφισμα 1244 του Συμβουλίου Ασφαλείας, συνεχίζει να είναι η δημιουργία ενός δημοκρατικού και πολυεθνοτικού Κοσσυφοπεδίου εντός των διεθνώς αναγνωρισμένων συνόρων της Δημοκρατίας της Γιουγκοσλαβίας. Το Συμβούλιο συμφωνεί πως είναι επιτακτική ανάγκη να βρεθεί μια λύση για τα συνεχιζόμενα κρούσματα βίας μεταξύ των εθνοτήτων, με θύματα κυρίως τα μέλη της σερβικής κοινότητας, οι αθίγγανοι και άλλες μη αλβανικές κοινότητες που ζουν στο Κοσσυφοπέδιο. Το Συμβούλιο έχει υποστηρίξει σταθερά τις προσπάθειες που καταβάλλονται από την MINUK και την KFOR ώστε να αποτραπούν νέα κρούσματα εκδιώξεων και για να δοθεί η δυνατότητα επιστροφής, υπό συνθήκες ασφαλείας, όλων όσων εγκατέλειψαν τις εστίες τους. Ανταποκρινόμενα σε μια επείγουσα έκκληση του ειδικού αντιπροσώπου του Γενικού Γραμματέα, κ. Bernard Kouchner, και του Ύπατου Εκπροσώπου, κ. Javier Solana, τα κράτη μέλη προχώρησαν σε ουσιαστική ενίσχυση των συνεισφορών τους στη διεθνή αστυνομική δύναμη του ΟΗΕ, τόσο υπό μορφή χρηματοδοτικής και τεχνικής βοήθειας όσο και σε ανθρώπινο δυναμικό. Διάφορα κράτη μέλη προέβησαν επίσης και σε παραπέρα επάνδρωση των αποσπασμάτων τους στην KFOR. Σας υπενθυμίζω ότι και παλαιότερα είχαμε την ευκαιρία να εκφράσουμε τη βαθιά μας λύπη σε αυτό το Κοινοβούλιο για το γεγονός ότι οι προαναφερόμενες δεσμεύσεις δεν τηρούνται, κάτι που όντως δυσχεραίνει τη δράση των διεθνών αρχών στο Κοσσυφοπέδιο. Σήμερα έχουμε πλέον στα χέρια μας νέα στοιχεία που δείχνουν ότι τηρούνται κάποιες από τις εν λόγω δεσμεύσεις, γεγονός που επιτρέπει μια διαφορετική, πιο αποτελεσματική αντιμετώπιση τέτοιου είδους προβλημάτων, αν και προφανώς απέχουμε ακόμη πολύ από το να φθάσουμε σε μια στοιχειωδώς παραδεκτή διευθέτηση. Το Συμβούλιο παρέτρυνε επίσης όλους τους πολιτικούς ηγέτες του Κοσσυφοπεδίου ώστε να λάβουν επειγόντως μέτρα με σκοπό την περιστολή της κλιμάκωσης της βίας, την απόρριψη κάθε μορφής εξτρεμισμού και τη στήριξη της MINUK και της KFOR. Πιστεύουμε πως θα είχε μεγάλη σημασία να πετύχει πράγματι το Συμβούλιο να προωθήσει περαιτέρω τις προόδους που έχουν ήδη σημειωθεί αναφορικά με τη συμφιλίωση μεταξύ των εθνοτήτων, κατά τρόπο ώστε να ανοίξει ο δρόμος για την έμπρακτη εφαρμογή του ψηφίσματος 1244.
<P>
Έχουμε εισέλθει σε μια πορεία που οδηγεί στον εκδημοκρατισμό του Κοσσυφοπεδίου και στη συνύπαρξη στην περιοχή. Μόνο με τον καταμερισμό των ευθυνών, με τη συμμετοχή των εκπροσώπων των μειονοτήτων, θα μπορέσουμε να επιτύχουμε την οικοδόμηση ενός πολυεθνοτικού Κοσσυφοπεδίου. Όλοι μας θα πρέπει να διερωτηθούμε - και θα επιθυμούσα να το συνειδητοποιήσουμε όλοι - εάν οι πάντες, κυρίως μέσα στο ίδιο το Κοσσυφοπέδιο, πράγματι ενδιαφέρονται για την ύπαρξη ενός πολυεθνοτικού Κοσσυφοπεδίου. Υπό αυτή την έννοια, το Συμβούλιο απευθύνει εκ νέου έκκληση στους Σέρβους ηγέτες ώστε να συμμετάσχουν στις κοινές προσωρινές διοικητικές δομές. Το Συμβούλιο προσδίδει μέγιστη σημασία στην επιμελημένη προετοιμασία, από μεριάς της MINUK και του ΟΟΣΑ, των τοπικών εκλογών που προβλέπεται να διενεργηθούν μέχρι τα τέλη του τρέχοντος έτους, θεσπίζοντας, μεταξύ άλλων, τις ρυθμίσεις που θα εφαρμοστούν για τη συμμετοχή των απόντων και των μειονοτήτων στην ψηφοφορία. Εκτιμούμε πως είναι σημαντικό να αρχίσουν να δημιουργούνται στο Κοσσυφοπέδιο διαρθρώσεις τοπικής εξουσίας που θα χαίρουν νομιμοποίησης. Δεν υπάρχει κανένας άλλος τρόπος να διασφαλισθεί ότι οι πολιτικές δυνάμεις, που εκφράζονται σήμερα με μη οργανωμένο και μη θεσμοθετημένο τρόπο, θα επανέλθουν στην ομαλή πολιτική δράση και τελικώς θα εκφράζονται στο Κοσσυφοπέδιο στους κόλπους μιας δημοκρατικής κοινωνίας.
<P>
Με σκοπό την υποστήριξη της συγκεκριμένης πορείας προς τον εκδημοκρατισμό και τη συνύπαρξη, η Ευρωπαϊκή Ένωση έχει εργαστεί από κοινού με άλλους διεθνείς εταίρους με στόχο την αποκατάσταση της καθημερινής ζωής όλων ανεξαιρέτως των κατοίκων του Κοσσυφοπεδίου, σε οποιαδήποτε εθνότητα κι αν ανήκουν. Επιπλέον του σημαντικού ύψους του διμερούς βοήθειας που χορηγήθηκε από τα κράτη μέλη, η Ευρωπαϊκή Ένωση παρέσχε στην περιοχή, για την περίοδο 1999-2000, μια ανθρωπιστική βοήθεια που ανέρχεται σε τετρακόσια είκοσι εννέα εκατομμύρια ευρώ, προς όφελος των εκτοπισμένων ατόμων μέσα στη χώρα και των ανθρώπων που επιστρέφουν στις εστίες τους. Η ενίσχυση της ανασυγκρότησης και η έκτακτη οικονομική βοήθεια, συμπεριλαμβανομένης της χρηματοδότησης της MINUK, θα ανέλθουν τελικώς σε τετρακόσια τριάντα επτά εκατομμύρια ευρώ για την περίοδο 1999-2000. Όλη η δέσμη ενεργειών που προανέφερα, καθώς και η πρόδηλη και έμπρακτη προσήλωση της Ευρωπαϊκής Ένωσης σε αυτή την υπόθεση, έχουν αναγνωριστεί από όλους στη διεθνή κοινότητα. Δυστυχώς όμως, η έμπρακτη αποτελεσματικότητα αυτών των ενεργειών καμιά φορά δεν φθάνει ώστε να βάλει φραγμό σε μια κατάσταση που χαρακτηρίζεται από ανισορροπία και από την ύπαρξη εστιών έντασης, οι οποίες ευελπιστούμε ότι θα γίνουν λιγότερες στο μέλλον.

<SPEAKER ID=184 NAME="Αλαβάνος">
Κατ' αρχάς να σχολιάσω το ότι ο προεδρεύων του Συμβουλίου βρίσκεται κάτω από μια πολιορκία ερωτήσεων από έλληνες βουλευτές. Αυτό νομίζω εκφράζει αυτή την μεγάλη αστάθεια μέσα στην οποία βρίσκεται μια χώρα μέλος, αλλά θα έλεγα και την ανεπάρκεια της κοινοτικής πολιτικής να αντιμετωπίσει σοβαρά ζητήματα. Θέλω να τον ευχαριστήσω για την απάντησή του. Εγώ σημειώνω και την τοποθέτηση αυτή, που βρίσκω ιδιαίτερα θετική και δεν την βλέπουμε συχνά, ότι η Ευρωπαϊκή Ένωση έχει ως στόχο ένα πολυεθνικό και δημοκρατικό Κόσοβο στα πλαίσια των διεθνώς αναγνωρισμένων συνόρων της Ομοσπονδίας της Γιουγκοσλαβίας. Νομίζω ότι αυτό είναι κάτι θετικό, το σημειώνω και θα ήθελα συμπληρωματικά να ρωτήσω το εξής, ειδικά για τις μειονότητες που βρίσκονται υπό δίωξη σήμερα, υπό καθεστώς εθνικής κάθαρσης στο Κόσοβο, είτε είναι Σέρβοι, είτε είναι τουρκογενείς, είτε είναι τσιγγάνοι, και από τη μια έχουνε αυτές τις πιέσεις από τους αλβανούς εξτρεμιστές, από την άλλη έχουνε μια Σερβία η οποία βρίσκεται υπό το καθεστώς εμπάργκο. Ειδικά γιααυτούς, γιααυτόν τον κόσμο ο οποίος ζει στην αθλιότητα και στην απόγνωση, προβλέπονται κάποια ειδικά προγράμματα στήριξης και ενίσχυσης από την Ευρωπαϊκή Ένωση;

<SPEAKER ID=185 NAME="Seixas da Costa">
Κύριε βουλευτά, νομίζω ότι από όσα είπα κατέστη σαφές - άλλωστε, το αναγνώρισε και ο κύριος βουλευτής - ότι στόχος της Ευρωπαϊκής Ένωσης και γενικότερα της διεθνούς κοινότητας είναι να γίνουν σεβαστά όσα ορίζει το ψήφισμα 1244 του Συμβουλίου Ασφαλείας, συγκεκριμένα σε ό,τι αφορά τη δημιουργία ενός δημοκρατικού και πολυεθνοτικού Κοσσυφοπεδίου. Δεν αρνούμαι ότι, για την εφαρμογή των συγκεκριμένων αποφάσεων, ανέκυψαν επί τόπου τεράστιες δυσκολίες. Δεν αξίζει τον κόπο να προσφεύγουμε σε ευφημισμούς ή να χρησιμοποιούμε διπλωματική γλώσσα όταν μιλούμε γι' αυτά τα θέματα. Είναι γεγονός ότι η μαζική επιστροφή των Αλβανών που είχαν εκδιωχθεί από το Κοσσυφοπέδιο και οι καταστάσεις έντασης που στο μεταξύ εμφανίστηκαν, ιδίως σε σχέση με τις σερβικές μειονότητες, με τις μειονότητες των αθιγγάνων και με άλλες μειονότητες, οδήγησαν τελικώς στη διαμόρφωση μιας καινούριας κατάστασης, μιας διαφορετικής κατάστασης. Αλλά καλό θα ήταν να μην αρκούμαστε απλώς σε μια καταγραφή της παρούσας κατάστασης και να έχουμε λίγο κατά νου τι συνέβη στο παρελθόν, τι ήταν εκείνο που προκάλεσε αυτά που συμβαίνουν σήμερα. Δεν αξίζει τον κόπο να μένουμε σε μια απλή καταγραφή του παρόντος. Εάν αντιληφθούμε τι είναι αυτό που προκάλεσε όλη αυτή την κατάσταση, ίσως θα προβούμε σε μια πιο σταθμισμένη και ισορροπημένη ερμηνεία των πραγμάτων. Αναφέρομαι στις ευθύνες της κυβέρνησης του Βελιγραδίου, και ειδικότερα σε αυτά που έπαθε ως αποτέλεσμα της πρακτικής που ακολούθησε στο Κοσσυφοπέδιο. Δεν παύει όμως να είναι αλήθεια, κύριε βουλευτά, και όντως το αναγνωρίζω, ότι οι σερβικές μειονότητες που αναγκάστηκαν να φύγουν από τη χώρα μετά την επιστροφή των Αλβανών του Κοσσυφοπεδίου δεν έχουν ακόμη τις προϋποθέσεις ώστε να επιστρέψουν, ενώ τα μέλη της εν λόγω μειονότητας που διαμένουν και σήμερα στο Κοσσυφοπέδιο αντιμετωπίζουν κάποια προβλήματα συνύπαρξης με την αλβανική πλειοψηφία. Αλλά ο κύριος βουλευτής οφείλει να αναγνωρίσει τις καταφανείς προσπάθειες που καταβάλλει η διεθνής κοινότητα για να προστατεύσει αυτές τις μειονότητες και για να μπορέσει να επιτύχει έναν βαθμό ασφαλείας τέτοιο, ώστε να γίνει εφικτή η συνύπαρξη των συγκεκριμένων μειονοτήτων. Δεν πρέπει να ξεχνάμε πως αυτές οι προσπάθειες είναι κοινές, και ότι επίσης προϋποθέτουν την ανάγκη να συμμετάσχουν οι σερβικές αρχές στις συμβουλευτικές διοικητικές δομές. Είναι κάτι που θα καταστήσει αξιόπιστη την ίδια τους τη δράση στο Κοσσυφοπέδιο. Και εμείς, από τη μεριά μας, δεν έχουμε άλλο στόχο στην περιοχή από το να διασφαλίσουμε την παραπέρα προώθηση της συνύπαρξης μεταξύ των εθνοτήτων. Αυτός ακριβώς είναι ο στόχος μας. Παραδεχόμαστε ότι έχουμε μπροστά μας ακόμη πολύ δρόμο να διανύσουμε. Και μάλλον παραδεχόμαστε το γεγονός ότι η κατάσταση των Σέρβων που ζουν εκτός Κοσσυφοπεδίου και που δεν μπορούν να επιστρέψουν, διότι δεν υπάρχουν οι απαραίτητες συνθήκες ασφαλείας, είναι όντως μια άδικη κατάσταση. Επί του προκειμένου θέματος δεν ωφελεί να καταφεύγουμε στη διγλωσσία: πρόκειται πράγματι για μια άδικη κατάσταση. Αλλά θα πρέπει να αντιληφθούμε ότι η διεθνής κοινότητα ενεργεί με τον καλύτερο δυνατό τρόπο. Και οφείλουμε επίσης να έχουμε κατά νου, κύριε βουλευτά, καλό είναι να μην το ξεχνούμε, τι είναι εκείνο που είχε συμβεί παλαιότερα και που αιτιολογεί αυτό που συμβαίνει σήμερα.

<SPEAKER ID=186 NAME="Πρόεδρος">
Έλεγε ο κ. Αλαβάνος ότι μέχρι τώρα όλες οι ερωτήσεις που ακούσαμε απευθύνονται από Έλληνες. Θέλω να του πω ότι οι Ισπανοί και οι Πορτογάλοι, μεταξύ άλλων μεσογειακών λαών, είμαστε συνηθισμένοι στο διάλογο με τους Έλληνες. Νομίζω ότι η Λισσαβόνα, η παλιά Ολίσιπος, ιδρύθηκε από τον Οδυσσέα. Δηλαδή, ο Προεδρεύων του Συμβουλίου γνωρίζει ήδη την μακρά παράδοση της ελληνικής παρουσίας στην Πορτογαλία.

<SPEAKER ID=187 LANGUAGE="EN" NAME="Purvis">
Κύριε Πρόεδρε, θα ήθελα να ρωτήσω τον Προεδρεύοντα του Συμβουλίου - του οποίου αποδέχομαι τις καλές προθέσεις για ένα πολυεθνικό Κοσσυφοπέδιο - εάν δεν παραδέχεται ότι η πολιτική της διεθνούς κοινότητας στην περιοχή σε όλες της τις εκφάνσεις - Ευρωπαϊκή Ένωση, Ηνωμένα Έθνη, KFOR, NATO και λοιποί - είναι στην πραγματικότητα μια ολοσχερής και καταστροφική αποτυχία η οποία επιδεινώνεται μέρα με τη μέρα. Τι γίνεται για να τεθεί υπό έλεγχο ο Απελευθερωτικός Στρατός του Κοσσυφοπεδίου και οι αλβανοί ψευτοπαλικαράδες που προφανώς δεν ενδιαφέρονται διόλου για ένα πολυεθνικό Κοσσυφοπέδιο; Φαίνεται ακριβώς πως υπάρχει μια αναποτελεσματική ανοχή της κατάστασης παρ' όλες τις θαυμάσιες, αξιοσέβαστες, καλές προθέσεις.

<SPEAKER ID=188 NAME="Seixas da Costa">
Κύριε βουλευτά, επιτρέψτε μου πρώτα απ' όλα, σχολιάζοντας όσα είπε ο κύριος Πρόεδρος, να επισημάνω ότι χαίρομαι ιδιαιτέρως για το ότι βρίσκομαι κάτω από τα πυρά των Ελλήνων βουλευτών ­ και έχω πολύ καλούς φίλους στην Ελλάδα, όπου άλλωστε πέρασα τις διακοπές μου. Όσο για την κατάσταση που περιέγραψε ο κύριος βουλευτής, δεν νομίζω πως η πολιτική που ακολουθείται είναι καταστροφική, και θα ήθελα να σας διαβεβαιώσω ότι αυτή είναι η μόνη εφικτή πολιτική. Ο κύριος βουλευτής γνωρίζει ότι η συγκεκριμένη πολιτική είναι η μοναδική εφικτή, ότι η πολιτική που ακολουθείται είναι αποτέλεσμα όλων των εξελίξεων που συντελέστηκαν τα τελευταία χρόνια ­ και θα έλεγα μάλιστα τις τελευταίες δεκαετίες ­ στην περιοχή. Θα πρέπει να αντιληφθούμε ότι η θέση στην οποία έχει περιέλθει η διεθνής κοινότητα ­ που πράγματι δεν είναι ό,τι το καλύτερο από την άποψη της έμπρακτης εφαρμογής αυτών των μέτρων ­ αντιστοιχεί στη μοναδική εφικτή θέση ενόψει της επίλυσης μιας σύγκρουσης αναφορικά με την οποία ­ θα πρέπει να το λέμε ξεκάθαρα ­ η διεθνής κοινότητα κλήθηκε να παρέμβει μόνον αφού διαπιστώθηκε η πλήρης αδυναμία εξεύρεσης μιας λύσης στο πλαίσιο της πρώην Γιουγκοσλαβίας.
<P>
Η κατάσταση που είχε διαμορφωθεί στην πρώην Γιουγκοσλαβία είναι ακριβώς εκείνη που προκάλεσε αυτή την παρέμβαση. Ο κύριος βουλευτής προβαίνει σε παρατηρήσεις σχετικά με τον UCK. Σας υπενθυμίζω ότι ο UCK υπάρχει για τον απλούστατο λόγο ότι η αλβανική κοινότητα του Κοσσυφοπεδίου υπήρξε θύμα συστηματικών διωγμών και αποτέλεσε αντικείμενο ασφυκτικής πολιορκίας. Και η ανάγκη της αλβανικής κοινότητας να οργανωθεί στρατιωτικά ώστε να αντισταθεί σε αυτή την πολιορκία οδήγησε φυσιολογικά στην έναρξη των επιχειρήσεων του UCK. Και το ζητούμενο τώρα, στην παρούσα φάση, είναι να προσπαθήσουμε να επιτύχουμε, ώστε οι οργανωμένες δομές που συγκροτήθηκαν στο περιθώριο οιασδήποτε δημοκρατικής διαδικασίας, για τον απλούστατο λόγο ότι η δημοκρατική διαδικασία δεν εξελισσόταν ούτε στην ίδια την πρώην Γιουγκοσλαβία, να συμβάλουν απλώς και μόνο στην εξεύρεση κάποιας μορφής πολιτικής έκφρασης στους κόλπους ενός δημοκρατικού Κοσσυφοπεδίου. Θέλουμε ακόμη πολύ για να βρούμε το δρόμο που οδηγεί σε αυτό το δημοκρατικό Κοσσυφοπέδιο, αλλά εκτιμώ ότι η παρέμβαση της διεθνούς κοινότητας είναι πολύ θετική προς αυτό το σκοπό.

<SPEAKER ID=189 LANGUAGE="DA" NAME="Frahm">
Κύριε Πρόεδρε, εάν θέλαμε να δώσουμε έναν βαθμό από το 1 ώς το 10 για την επιτυχία των δύο στόχων που είχαμε θέσει στη δράση μας, δηλαδή τη διατήρηση της πολυεθνικότητας του Κοσσυφοπεδίου και τη διατήρησή του ως τμήματος της Γιουγκοσλαβίας, τότε πιστεύω ότι ο Προεδρεύων του Συμβουλίου θα συμφωνήσει μαζί μου ότι ο βαθμός θα είναι πολύ χαμηλός, αλλά θα συμφωνήσουμε επίσης ότι αυτό είναι απόρροια της πολιτικής που έχει ασκηθεί έως τώρα, αποτέλεσμα αυτών που συνέβησαν. Η ερώτησή μου λοιπόν είναι η εξής: προβαίνει το Συμβούλιο σε εκτιμήσεις για τω πώς μπορεί να μεταβληθεί αυτή η πολιτική από εδώ και στο εξής ή σκέφτεται να συνεχίσει να χρησιμοποιεί τα ίδια εργαλεία, ήτοι στρατιωτική δράση, στρατιωτικές προσπάθειες εναντίον των δύσκολων τομέων της περιοχής; Ποια είναι τελικά η γενική ιδέα για τη σύσταση μιας δύναμης 60.000 ανδρών όταν όλοι μας συμφωνούμε ότι πιθανώς είναι άλλα πράγματα που χρειάζονται για τη λύση των συγκρούσεων στην Ευρώπη και στους νευραλγικούς τομείς;

<SPEAKER ID=190 NAME="Seixas da Costa">
Καταρχάς, είναι κρίμα που δεν έχω τη δυνατότητα να απευθύνω ερωτήσεις στους κυρίους βουλευτές, διότι εάν είχα μια τέτοια δυνατότητα θα ήθελα να τους ρωτήσω ποια άλλη λύση θα μπορούσαν να προτείνουν. Επιτρέψτε μου να αναφέρω την περίπτωση της Βοσνίας­Ερζεγοβίνης ως συγκεκριμένο παράδειγμα των ενεργειών που μπορούν να προωθήσουν οι στρατιωτικές δυνάμεις. Αρκεί να θυμηθούμε ποια κατάσταση επικρατούσε στη Βοσνία­Ερζεγοβίνη επί σειρά ετών, αρκεί να αναλογιστούμε τι σήμανε η αδράνεια της διεθνούς κοινότητας μπροστά στην προκειμένη κατάσταση και αρκεί να δούμε ποια είναι η σημερινή πραγματικότητα ­ υπάρχει μεν αστάθεια αλλά, παρ' όλα αυτά, έχει εγκατασταθεί η ειρήνη χάρη στην παρουσία των στρατιωτικών δυνάμεων ­, ώστε να αντιληφθούμε ότι εμφανίζονται συγκεκριμένες καταστάσεις όπου η προσπάθεια άμβλυνσης των εθνοτικών εντάσεων δεν μπορεί να καρποφορήσει παρά μόνο μέσω της δημιουργίας μηχανισμών πλαισίωσης σκοπών των οποίων θα είναι η παροχή προστασίας και ο χωρισμός των αντιμαχόμενων. Αρα, είναι πολύ πιθανό ­ δεν γνωρίζουμε για πόσον καιρό, αλλά ευχόμαστε να είναι για το ελάχιστο δυνατό χρονικό διάστημα ­ ότι το συγκεκριμένο σενάριο εμφανίζεται επίσης στο Κοσσυφοπέδιο. Όμως θα πρέπει επίσης να έχουμε κατά νου ότι η διεθνής κοινότητα, και συγκεκριμένα οι χώρες της Ευρωπαϊκής Ένωσης, δεν έχει κανένα ιδιαίτερο συμφέρον να επεμβαίνει στο Κοσσυφοπέδιο και να κινητοποιεί πόρους, υλικά μέσα και ανθρώπινο δυναμικό για τη δρομολόγηση παρόμοιας επιχείρησης. Όλως αντιθέτως. Αυτό που συνειδητοποίησε η διεθνής κοινότητα, και ειδικότερα η Ευρωπαϊκή Ένωση, είναι ότι είχε το καθήκον και την ευθύνη να αντιδράσει σε μια πρακτική εξαιρετικά εξευτελιστική σε σχέση με τα πρότυπα της διεθνούς συμπεριφοράς, όπως ήταν η γενοκτονία και η πολιορκία που μεθόδευε ο κύριος Μιλόσεβιτς σε βάρος της αλβανικής κοινότητας του Κοσσυφοπεδίου. Θα μπορούσατε να ισχυριστείτε ότι το έμπρακτο αποτέλεσμα αυτής της παρέμβασης δεν υπήρξε εκείνο που θα επιθυμούσαμε. Θα ήθελα λοιπόν να σας επισημάνω ότι το έμπρακτο αποτέλεσμα αυτής της παρέμβασης είναι ότι τη σήμερον ημέρα, αν αφαιρέσουμε κάποιες εξαιρέσεις, η κατάσταση έχει τεθεί, παρ' όλα αυτά, υπό έλεγχο από άποψης ασφαλείας. Έχουμε καταβάλει και συνεχίζουμε να καταβάλλουμε προσπάθειες ώστε να επιτύχουμε μεγαλύτερο βαθμό ενσωμάτωσης των μειονοτικών κοινοτήτων. Στην πραγματικότητα, δεν καταφέραμε να φθάσουμε σε πιο καλό αποτέλεσμα. Θα επιδιώξουμε να συνεχίσουμε να ασκούμε πιέσεις προς αυτή την κατεύθυνση, και εκτιμούμε ότι η ανανέωση, κατά κάποιο τρόπο, της οργάνωσης των θεσμών της κοινωνίας των πολιτών, που θα επέλθει με τις εκλογές για την τοπική αυτοδιοίκηση, θα μπορέσει να συμβάλει σε μεγάλο βαθμό στην επίτευξη αυτής της σταθερότητας.

<SPEAKER ID=191 NAME="Πρόεδρος">


<SPEAKER ID=192 NAME="Ιωάννη Σουλαδάκη">
Ερώτηση αριθ. 6 του κ. (Η-0279/00):
<P>
Θέμα: Προστασία ευρωπαϊκών επιχειρήσεων στο Κοσσυφοπέδιο Παρά την άγνοια του Συμβουλίου (απάντηση E-2425/99), οι υπόψη επιχειρήσεις όντως έχουν απευθυνθεί προς την ΕΕ ζητώντας την προστασία των συμφερόντων τους, καθώς το θέμα αγγίζει το χώρο ευθύνης του Συμβουλίου. Δεδομένου ότι η UNMIK και ο επικεφαλής αυτής Bernard Kouchner δεν ενεργούν αυτοβούλως αλλά υπό διεθνή επίβλεψη, στην οποία εμπλέκεται κατ' ευθύνη και το Συμβούλιο, οι ενέργειες αυτών, όταν θίγουν συμφέροντα ευρωπαϊκών επιχειρήσεων, πρέπει να τυγχάνουν ενδελεχέστερης έρευνας από το Συμβούλιο, ώστε οι σχετικές απαντήσεις του να μην προκαλούν ερωτηματικά για τις προθέσεις του. Επιπλέον, η σύννομη διαχείριση του Πυλώνα IV δημιουργεί επιπρόσθετες υποχρεώσεις στα όργανα της ΕΕ. Επειδή η Επιτροπή, που δυστυχώς καθυστερεί αδικαιολόγητα να απαντήσει, είναι ενήμερη των ενεργειών των συγκεκριμένων επιχειρήσεων και για άρση πάσης αμφιβολίας για τις ευθύνες από παραλείψεις ενεργειών του Συμβουλίου, ερωτάται αυτό κατά πόσο είναι διατεθειμένο να ενεργήσει σύμφωνα με τις απορρέουσες από τις συνθήκες υποχρεώσεις του για την υποστήριξη των συμφερόντων των συγκεκριμένων επιχειρήσεων.

<SPEAKER ID=193 NAME="Seixas da Costa">
Το ψήφισμα 1244 του Συμβουλίου Ασφαλείας παρέσχε στην προσωρινή διοικητική αρχή του Κοσσυφοπεδίου, την MINUK, απόλυτη εξουσία στη συγκεκριμένη περιοχή, στο πλαίσιο της οποίας συμπεριλαμβάνονται πλήρεις νομοθετικές και εκτελεστικές αρμοδιότητες, καθώς και αρμοδιότητες διαχείρισης του δικαστικού συστήματος, ώστε να συγκροτήσει ένα όργανο προσωρινής διοίκησης του οποίου η εντολή ορίζεται στο ίδιο το ψήφισμα. Η συγκεκριμένη εντολή περιλαμβάνει επίσης τη δρομολόγηση ενός προγράμματος οικονομικής ανασυγκρότησης, που θα εφαρμοστεί σε διάφορα στάδια. Συνεπάγεται, λοιπόν, ότι οι μεμονωμένες περιπτώσεις που αναφέρονται στην ερώτηση του κυρίου βουλευτού πρέπει να παραπέμπονται απευθείας στον Ειδικό Αντιπρόσωπο του Γενικού Γραμματέα των Ηνωμένων Εθνών για το Κοσσυφοπέδιο, που επίσης επιτελεί καθήκοντα εδαφικής διοίκησης στην εν λόγω περιοχή, ή αλλιώς στον υπουργό Εξωτερικών του κράτους μέλους όπου οι συγκεκριμένες επιχειρήσεις έχουν την έδρα τους. Το Συμβούλιο επωμίζεται τη γενική πολιτική ευθύνη της συμμετοχής της Ευρωπαϊκής Ένωσης στην MINUK, της οποίας κεντρική δραστηριότητα είναι η οικονομική αποκατάσταση και ανασυγκρότηση. Εντούτοις, ούτε αυτή καθαυτή η Ευρωπαϊκή Ένωση ούτε το Συμβούλιο διαθέτουν οποιαδήποτε αρμοδιότητα ή άμεση ευθύνη όσον αφορά τη διοίκηση της περιοχής και την προστασία των επιμέρους συμφερόντων των επιχειρήσεων που λειτουργούν εκεί, δεδομένου ότι την αντίστοιχη ευθύνη επωμίζονται αφενός τα Ηνωμένα Έθνη, σε ό,τι αφορά τη διοίκηση της περιοχής, και αφετέρου οι κυβερνήσεις του κάθε κράτους μέλους που ενεργεί στην περιοχή, όσον αφορά την προστασία των επιχειρήσεων.

<SPEAKER ID=194 NAME="Σουλαδάκης">
Εδώ και περίπου έξι μήνες περιμένω για να πάρω απάντηση για το θέμα. Υπάρχει ολόκληρος τόμος ερωταπαντήσεων και οδηγούμαστε σε μια σχιζοφρένεια από άποψη ουσίας και περιεχομένου στις απαντήσεις. Τι κρύβεται πίσω από εκεί; Ή οι υπηρεσίες δεν κάνουν σωστά τη δουλειά τους και σας ενημερώνουν λάθος ή κάτι κακό συμβαίνει στο βασίλειο της Δανιμαρκίας και πολλοί λένε ότι υπάρχει μια ιδιόμορφη διοίκηση του κ. Kouchner. Θέλω λοιπόν να ρωτήσω το εξής: εάν μεν οι υπηρεσίες δεν κάνουν σωστά την δουλειά τους, τί θα κάνετε εσείς όταν σας εκθέτουν; Εάν ο κ. Kouchner δεν κάνει σωστά τη δουλειά του, τί θα κάνετε; Και το τρίτο ερώτημα: είναι δυνατόν να καλούνται οι πολίτες της Ευρωπαϊκής Ένωσης να πληρώσουν το σύμφωνο σταθερότητας και στη συνέχεια οι ευρωπαϊκές επιχειρήσεις που είναι εγκατεστημένες εκεί να μην είναι δυνατόν να προστατευθούν από την Ευρωπαϊκή Ένωση; Αυτά δεν γίνονται πουθενά, είναι παράλογα. Καλό λοιπόν είναι να δούμε την πραγματικότητα γιατί η εντύπωσή μου είναι ότι ο κ. Kouchner δεν παίζει σωστά το ρόλο του εκεί. Και εκεί είναι το πρόβλημα και εκεί πρέπει να το δούμε όλοι, ως ευρωπαίοι πολίτες και ως ενδιαφερόμενοι για την εξέλιξη στα Βαλκάνια.

<SPEAKER ID=195 NAME="Seixas da Costa">
Το ζήτημα που θέτετε ουδέποτε υπεβλήθη στο Συμβούλιο της Ευρωπαϊκής Ένωσης, και συγκεκριμένα από πλευράς των επιχειρήσεων που διαμαρτύρονται. Η Προεδρία του Συμβουλίου δεν γνωρίζει τίποτα γι' αυτό το θέμα. Οι διαμαρτυρίες απευθύνονται στα κράτη μέλη, τα οποία διαθέτουν υπουργεία Εξωτερικών, και στο πλαίσιο των αρμοδιοτήτων των εν λόγω υπουργείων είναι που παρόμοια ζητήματα πρέπει να εξετάζονται. Καλό θα ήταν να γνωρίζουμε το εξής: η διοίκηση του Κοσσυφοπεδίου δεν εμπίπτει στις αρμοδιότητες της Ευρωπαϊκής Ένωσης αλλά σε αυτές των Ηνωμένων Εθνών. Και υπάρχει ειδικός φορέας που ασχολείται με αυτή τη διοίκηση. Η κάθε χώρα αναλαμβάνει κανονικά την υποχρέωση να παρέχει προστασία στις επιχειρήσεις της που δραστηριοποιούνται ανά τον κόσμο. Η κάθε χώρα διαθέτει υπηρεσίες που είναι υπεύθυνες για τη διεθνή προστασία των πολιτών και των επιχειρήσεών της, και προς το σκοπό αυτό υπάρχουν ειδικοί μηχανισμοί τους οποίους όλοι χρησιμοποιούμε καθημερινά στο πλαίσιο των διεθνών δραστηριοτήτων μας. Η Ευρωπαϊκή Ένωση δεν είναι μια χώρα.
<P>
Δεν ξέρω για ποιο λόγο θα έπρεπε η ίδια η Ευρωπαϊκή Ένωση να προωθεί μια ενιαία, ειδική και συνολική δράση αναφορικά με αυτά τα θέματα. Εκτός και αν φθάσουμε σε σημείο που οι κυβερνήσεις θα δηλώνουν αναρμόδιες να παρέχουν προστασία στις επιχειρήσεις της ίδιας τους της χώρας.

<SPEAKER ID=196 LANGUAGE="FI" NAME="Korhola">
Αξιότιμε κύριε Πρόεδρε, ουσιαστικό στοιχείο της ανασυγκρότησης της κοινωνίας μετά από πολέμους είναι να ανακάμψει όσο το δυνατόν πιο σύντομα η τοπική οικονομία και να καταστεί ανταγωνιστική. Ωστόσο, αυτή τη στιγμή οι τοπικές επιχειρήσεις στο Κοσσυφοπέδιο αντιμετωπίζουν ένα σημαντικό πρόβλημα: την έλλειψη ικανού και γλωσσομαθούς εργατικού δυναμικού, διότι όλο το αγγλομαθές εργατικό δυναμικό, δηλαδή σχεδόν όλοι, επανδρώνουν τα σχέδια ανασυγκρότησης του Κοσσυφοπεδίου και οι τοπικές επιχειρήσεις δεν μπορούν βεβαίως να ανταγωνισθούν τους υψηλούς μισθούς. Αυτή την παράλυση της ικανότητας λειτουργίας ασφαλώς πολλοί επιχειρηματίες τη φέρουν ιδιαιτέρως βαρέως. Αξιότιμε εκπρόσωπε του Συμβουλίου, δεν γνωρίζω εάν έχετε αντιμετωπίσει τέτοιου είδους πρόβλημα, ωστόσο θα ήθελα να ρωτήσω τι σκέπτεσθε ότι είναι δυνατόν να γίνει σε κοινοτικό επίπεδο.

<SPEAKER ID=197 NAME="Seixas da Costa">
Ο κ. Bernard Kouchner έχει επανειλημμένως επισημάνει τις δυσκολίες που αντιμετωπίζει για να προσλάβει στελέχη, τόσο διοικητικά στελέχη όσο και αυτά που καλούνται να επανδρώσουν τις υποδομές που δημιουργούνται στο πλαίσιο της οικονομικής ανασυγκρότησης της χώρας. Και είναι προφανές ότι η πρόσληψη αυτών των στελεχών προϋποθέτει υψηλό κόστος. Πιστεύουμε ότι παρόμοια ζητήματα θα πρέπει να τίθενται στο πλαίσιο των δραστηριοτήτων του κ. Bernard Kouchner, οι οποίες, όπως προανέφερα, δεν εμπίπτουν στη σφαίρα των ευθυνών της Ευρωπαϊκής Ένωσης, αν και συνεργαζόμαστε σε αυτά τα θέματα. Η Ένωση, αυτή καθαυτή, δεν είναι σε θέση να ανταποκριθεί άμεσα και συγκεκριμένα σε παρόμοια προβλήματα. Είμαστε πρόθυμοι να ακούσουμε και να λάβουμε υπόψη μας τα αιτήματα που ενδεχομένως θα μας απευθύνει ο κ. Bernard Kouchner, παρέχοντάς του την ανταπόκριση που είναι δυνατόν να δοθεί στο πλαίσιο των δεσμεύσεων που ανέλαβε η Ευρωπαϊκή Ένωση και με γνώμονα το εξαιρετικά υψηλό κόστος που σημειώνεται στην περιοχή.

<SPEAKER ID=198 LANGUAGE="DE" NAME="Posselt">
 Κύριε Πρόεδρε, η ερώτησή μου είναι πολύ συγκεκριμένη και πιστεύω ότι αφορά την ΕΕ. Γνωρίζει το Συμβούλιο ότι η σερβική κυβέρνηση σχεδιάζει να πουλήσει ορυχεία και ορυκτό πλούτο του Κοσσυφοπεδίου σε επιχειρήσεις από την ΕΕ και να εμφανίσει την πώληση αυτή ως ιδιωτικοποίηση; Γνωρίζει το Συμβούλιο ότι υπάρχουν προβλήματα εν προκειμένω, όσον αφορά τις εθνοτικές εκκαθαρίσεις σε ένα τμήμα του Κοσσυφοπεδίου όπου εγκαταστάθηκαν Σέρβοι, το οποίο είναι η πλουσιότερη σε πρώτες ύλες περιοχή και υπάρχει κίνδυνος να διχοτομηθεί προκειμένου να διασφαλισθούν οι εν λόγω πρώτες ύλες;

<SPEAKER ID=199 NAME="Seixas da Costa">
Κύριε βουλευτά, δεν γνωρίζω τίποτα σχετικά με το θέμα που αναφέρατε. Πάντως, θα λάβουμε οπωσδήποτε υπόψη μας τις πληροφορίες που μας προσφέρατε.

<SPEAKER ID=200 NAME="Πρόεδρος">


<SPEAKER ID=201 NAME="Jan Andersson">
Ερώτηση αριθ. 7 του κ. (H-0274/00):
<P>
Θέμα: Κοινές δράσεις για το συντονισμό της ανάπτυξης των τεχνολογιών της πληροφορίας (ΤΠ) Η πορτογαλική προεδρία τόνισε - και ορθώς - την ανάγκη να αναπτυχθεί ο τομέας των ΤΠ, προκειμένου να προωθηθούν η ανταγωνιστικότητα και η απασχόληση. Ο συντονισμός σε ευρωπαϊκό επίπεδο θα ευνοούσε την περαιτέρω ανάπτυξη του τομέα των ΤΠ.
<P>
Τί γνώμη έχει το Συμβούλιο σχετικά με την ανάγκη συντονισμού των προσπαθειών, σε ευρωπαϊκό επίπεδο, για την ανάπτυξη του τομέα των ΤΠ· στο πλαίσιο αυτό, θεωρεί το Συμβούλιο ότι θα ήταν σκόπιμο να συσταθεί ευρωπαϊκή υπηρεσία ΤΠ;

<SPEAKER ID=202 NAME="Seixas da Costa">
Κύριε βουλευτά, απαντώντας στην ερώτησή σας, επιτρέψτε μου καταρχάς να επισημάνω ότι η συντονισμένη ενασχόληση, σε επίπεδο Ευρωπαϊκής Ένωσης, με τους τομείς των τεχνολογιών της πληροφορίας και των τηλεπικοινωνιών συνιστά ένα ουσιαστικό στοιχείο της μελλοντικής ανάπτυξης της Ένωσης. Ήδη συζητήσαμε εδώ για την έκτακτη Σύνοδο Κορυφής που πραγματοποιήθηκε στη Λισσαβόνα στις 23 και 24 Μαρτίου, όπου κατέστη σαφές ότι η αναβάθμιση της ασκούμενης πολιτικής στον τομέα της κοινωνίας των πληροφοριών αποτελεί βασικής σημασίας παράγοντα για την επίτευξη των στόχων που προσδιόρισε η εν λόγω Σύνοδος Κορυφής, στόχοι που έχουν να κάνουν με την απασχόληση, με την κοινωνική συνοχή και με την παραπέρα αύξηση της ανταγωνιστικότητας της Ευρώπης σε παγκόσμια κλίμακα.
<P>
Πιο συγκεκριμένα, η Σύνοδος Κορυφής ανέθεσε στο Συμβούλιο και στην Επιτροπή την εκπόνηση ενός εκτενούς σχεδίου δράσης με την ονομασία e-Europe, το οποίο θα υποβληθεί στο Ευρωπαϊκό Συμβούλιο του Ιουνίου. Η συγκεκριμένη ιδέα, περί σύστασης μιας υπηρεσίας με αντικείμενο τις τεχνολογίες της πληροφορίας, είχε υποβληθεί στο Ευρωπαϊκό Συμβούλιο της Λισσαβόνας στο πλαίσιο του εγγράφου που διεβίβασε η σουηδική κυβέρνηση στο Ευρωπαϊκό Συμβούλιο της Λισσαβόνας. Επί του παρόντος δεν έχει δοθεί συνέχεια σε αυτή την ιδέα, αλλά αυτή εντάσσεται στις ανησυχίες μας και σκοπεύουμε να τη λάβουμε υπόψη και να την προωθήσουμε στο μέλλον. Το θέμα συζητήθηκε, επιπλέον υπό την έννοια ότι η εν λόγω υπηρεσία θα μπορούσε ενδεχομένως να προστεθεί στις ήδη υπάρχουσες κοινοτικές διαρθρώσεις, μεταξύ των οποίων συγκαταλέγεται το γραφείο του σχεδίου για την κοινωνία των πληροφοριών, από το οποίο άλλωστε ξεκίνησε ένα ευρύ φάσμα πρωτοβουλιών κατά τη διάρκεια της πορτογαλικής Προεδρίας.
<P>
Ωστόσο, σε ό,τι αφορά το θέμα της ενδεχόμενης σύστασης μιας ευρωπαϊκής υπηρεσίας με σκοπό το συντονισμό των ρυθμίσεων στον τομέα των τηλεπικοινωνιών, θα ήθελα να σας υπενθυμίσω ότι μια μελέτη που διεξήχθη από την Επιτροπή τον Οκτώβριο του 1999 κατέληξε στο συμπέρασμα ότι δεν υπάρχει άμεση ανάγκη σύστασης ενός τέτοιου οργανισμού, ενώ ταυτόχρονα το Συμβούλιο αποφάσισε ότι οι ρυθμίσεις θα πρέπει να θεσπίζονται σε επίπεδο όσο το δυνατόν πλησιέστερο προς εκείνο όπου ασκούνται οι δραστηριότητες που χρήζουν ρυθμιστικών παρεμβάσεων. Ας πούμε ότι και στο ζήτημα αυτό εφαρμόζεται η αρχή της επικουρικότητας.

<SPEAKER ID=203 LANGUAGE="SV" NAME="Andersson">
Θέλω να ευχαριστήσω το Συμβούλιο για την απάντηση. Είδα με ικανοποίηση ότι το θέμα της τεχνολογίας των πληροφοριών και η σύνδεσή του με την ανάπτυξη και την απασχόληση βρίσκονταν σε τόσο υψηλή θέση της ημερήσιας διάταξης στη Λισσαβόνα. Είναι σημαντικό ό,τι θα γίνει εν συνεχεία. Το πολιτικό μας καθήκον δεν είναι, βέβαια, να δημιουργήσουμε εταιρείες πληροφορικής, αλλά, να διαμορφώσουμε μια υποδομή η οποία θα τονώσει την ανάπτυξη σ' αυτόν τον τομέα, διότι στην ΕΕ υπάρχουν ελλείψεις. Εκτός αυτού, μεταξύ των κρατών μελών της ΕΕ υπάρχουν μεγάλες διαφορές, καθώς επίσης και μεταξύ διαφόρων περιοχών της ΕΕ. Οι δυνατότητες και οι γνώσεις διαφόρων πληθυσμιακών ομάδων όσον αφορά την εκμετάλλευση αυτής της τεχνολογίας διαφέρουν, κάτι που στο μέλλον μπορεί να δημιουργήσει μεγάλες ανισότητες.
<P>
Ως εκ τούτου, θέλω να θέσω την εξής ερώτηση: με ποιον τρόπο θα επιτευχθεί ο συντονισμός εκείνος που θα προσφέρει τη δυνατότητα να χρησιμοποιηθεί η τεχνολογία των πληροφοριών και στις περιοχές της περιφέρειας ώστε να δημιουργήσουμε μεγαλύτερη ισότητα μεταξύ των διαφόρων περιοχών και μεταξύ των διαφόρων πληθυσμιακών ομάδων; Δεν υπάρχει, επομένως, ανάγκη για μια ενιαία υπηρεσία η οποία θα συντονίζει αυτό το έργο;

<SPEAKER ID=204 NAME="Seixas da Costa">
Κύριε βουλευτά, εδώ μου απευθύνετε δύο διαφορετικές ερωτήσεις. Η πρώτη ερώτηση αφορά το ζήτημα ουσίας που συνίσταται στον εκδημοκρατισμό της ίδιας της κοινωνίας των πληροφοριών. Και πρόκειται ακριβώς για το ζήτημα ουσίας που ενέπνευσε τις εργασίες του Ευρωπαϊκού Συμβουλίου της Λισσαβόνας: για την αντίληψη περί της αναγκαιότητας διάδοσης σε όλα τα στρώματα της ευρωπαϊκής κοινωνίας, και συγκεκριμένα στους κύκλους όπου αναδεικνύονται λιγότερο ανταγωνιστικά και όπου θα αποτελέσουν ένα στοιχείο προστιθέμενης αξίας σε σχέση με τους πάγιους παράγοντες της οικονομίας, όλων αυτών των νέων πτυχών της κοινωνίας των πληροφοριών και της γνώσης. Η προσπάθεια αυτή θα προωθηθεί με ακριβές χρονοδιάγραμμα, με τη λήψη συγκεκριμένων μέτρων που περιλαμβάνονται στα συμπεράσματα του Ευρωπαϊκού Συμβουλίου της Λισσαβόνας, ιδίως όσον αφορά το Διαδίκτυο, με την εισαγωγή μεθόδων διδασκαλίας και επαγγελματικής κατάρτισης, οι οποίες φρονούμε ότι μπορούν να στοιχειοθετήσουν ένα μελλοντικό σχέδιο δράσης το οποίο, εξάλλου, θα αποτελεί αντικείμενο ετήσιας αξιολόγησης σε έκτακτες συνόδους του Ευρωπαϊκού Συμβουλίου που θα πραγματοποιούνται πάντα την άνοιξη. Αυτή ήταν η πρώτη ερώτηση.
<P>
Η δεύτερη ερώτηση που θέτει ο κύριος βουλευτής αφορά την αναγκαιότητα δημιουργίας μιας διοικητικής διάρθρωσης και της ύπαρξης μιας υπηρεσίας που θα επιτρέπει την εποπτεία της παραπάνω διαδικασίας και θα φροντίζει ιδιαιτέρως για την επίτευξη εναρμόνισης σχετικά με αυτά τα θέματα στους κόλπους της Ευρωπαϊκής Ένωσης. Πολύ ορθώς ο κύριος βουλευτής επισημαίνει το πρόβλημα ότι, σε πολλές περιπτώσεις, η υλοποίηση αυτής της δέσμης μέτρων ενδέχεται να δημιουργήσει και να επιδεινώσει ανισότητες. Πρόκειται για έναν κίνδυνο και ένα ρίσκο το οποίο θα πρέπει όλοι να προσέχουμε. Παρ' όλα αυτά, οι κυβερνήσεις έκριναν ότι δεν είναι αναγκαία η σύσταση μιας νέας υπηρεσίας και ενός νέου γραφειοκρατικού μηχανισμού, κάτι που συνεπάγεται υψηλό κόστος. Απεναντίας, θεώρησαν ότι οι ήδη υπάρχουσες υπηρεσίες ελέγχου της συγκεκριμένης διαδικασίας επαρκούν για την παρακολούθησή της.

<SPEAKER ID=205 LANGUAGE="DE" NAME="Rόbig">
 Κύριε Πρόεδρε, κύριε Πρόεδρε του Συμβουλίου, ως Αυστριακός είμαι πολύ υπερήφανος που η Προεδρία του Συμβουλίου έθεσε στο επίκεντρο την ανάπτυξη στον τομέα των Τεχνολογιών Πληροφορίας (ΤΠ). Το ερώτημα που με ενδιαφέρει είναι πώς βλέπει η Προεδρία του Συμβουλίου τις δημοπρασίες των αδειών όσον αφορά το Παγκόσμιο Σύστημα Κινητών Τηλεπικοινωνιών; Τα έσοδα από τον τομέα αυτό θα μπορούσαν να προσφέρουν τεράστιες ωθήσεις και προπάντων να ενισχύσουν αντίστοιχα το πορτογαλικό πρόγραμμα, εάν διαθέσουμε τα έσοδα από τις άδειες που δημοπρατούνται για την έρευνα και την ανάπτυξη, για την εκπαίδευση και την επιμόρφωση ή για την υποδομή. Θα μπορούσατε να σταθμίσετε το ενδεχόμενο να εκπονηθούν προγράμματα με κίνητρα για τα κράτη μέλη ώστε να μπορέσουμε πραγματικά να χρησιμοποιήσουμε τους πόρους και πάλι σε αυτόν τον τομέα;

<SPEAKER ID=206 NAME="Seixas da Costa">
Αυτό που προβλέπεται στα συμπεράσματα του Ευρωπαϊκού Συμβουλίου της Λισσαβόνας είναι η δρομολόγηση δράσεων σε εθνικό επίπεδο, άρα υπό την ευθύνη των ίδιων των κυβερνήσεων. Πρόκειται για χειροπιαστές δεσμεύσεις που ανέλαβαν οι κυβερνήσεις τη στιγμή που προσυπέγραφαν τα παραπάνω συμπεράσματα, ώστε να επιτευχθεί ο αναπροσανατολισμός των μηχανισμών και των διαρθρώσεων και να επανεξεταστούν τα σχέδια και τα προγράμματα δράσης που εφαρμόζονται σε επίπεδο Ευρωπαϊκής Ένωσης. Επί του προκειμένου θέματος, εάν εξαιρέσουμε τη δυνατότητα προσφυγής στην Ευρωπαϊκή Τράπεζα Επενδύσεων, δεν υπάρχει κανένα νέο στοιχείο αναφορικά με την κινητοποίηση χρηματοδοτικών πόρων. Αλλωστε, αυτή ακριβώς υπήρξε μία από τις αντικειμενικές ανησυχίες που μας έκαναν να ασχοληθούμε με τη συγκεκριμένη υπόθεση στη Λισσαβόνα. Σκοπός μας ήταν ακριβώς να καταφέρουμε να προωθήσουμε μια δράση που θα προσέβλεπε σε μεγαλύτερη συνεκτικότητα ανάμεσα στα μέσα που υπάρχουν σήμερα, για τον απλούστατο λόγο ότι θεωρούμε πως, αντί να καθόμαστε να δημιουργούμε καινούρια μέσα, είναι μάλλον προτιμότερο να αναδιοργανώσουμε τα ήδη υπάρχοντα. Πέραν τούτου, είναι αναγκαίο να επιδιώξουμε να επιτύχουμε, όπως έγινε και στην περίπτωση των πολιτικών για την απασχόληση, ή ακόμη στην περίπτωση των μακροοικονομικών πολιτικών, μια μεγαλύτερη συνεκτικότητα των δράσεων που προωθούνται σε εθνικό επίπεδο και αφορούν την κοινωνία των πληροφοριών και της καινοτομίας. Χρειάζεται επίσης να επιδιώξουμε να ενταχθούν οι συγκεκριμένες δράσεις στο πλαίσιο ενός ειδικού προγράμματος που το κάθε κράτος μέλος θα δεσμευθεί να δρομολογήσει σε εσωτερικό επίπεδο θέτοντας ένα καθορισμένο χρονοδιάγραμμα επίτευξης στόχων, και που θα υπόκειται σε μια διαδικασία αξιολόγησης επιδόσεων η οποία θα μας επιτρέπει να κρίνουμε ποιες είναι οι βέλτιστες πρακτικές, βάσει των οποίων θα παροτρύνουμε στη συνέχεια τα υπόλοιπα κράτη να ακολουθήσουν παρόμοιες πρακτικές. Η διαδικασία αυτή ενέχει την προαναφερθείσα εθνική διάσταση, που αφορά τη δέσμευση για επίτευξη των στόχων. Και επί του προκειμένου, προφανώς δεν υπάρχουν άλλες μορφές εξεύρεσης χρηματοδοτικών πόρων εκτός από τη διάθεση κονδυλίων από τον αντίστοιχο προϋπολογισμό της κάθε χώρας. Σε ένα άλλο επίπεδο - εκεί μάλιστα, υπάρχει η δυνατότητα προσφυγής σε πόρους της Ευρωπαϊκής Τράπεζας Επενδύσεων - έχουμε ένα σύνολο δράσεων που εμπίπτουν στο πεδίο αρμοδιοτήτων της ίδιας της Ένωσης σκοπός των οποίων, πέρα από το να συμπληρώνουν τις προηγούμενες δράσεις, είναι να προσδίδουν μεγαλύτερη συνεκτικότητα στα προγράμματα και στις δράσεις που προωθεί η Ένωση σε αυτό τον τομέα. Η Επιτροπή υπήρξε εξαιρετικά δραστήρια σε αυτό τον τομέα, και το πρόγραμμα e-Europe που υπεβλήθη από την Επιτροπή, και του οποίου το αντίστοιχο σχέδιο δράσης θα εγκριθεί τον Ιούνιο από το Ευρωπαϊκό Συμβούλιο της Feira, εισάγει νέες κατευθυντήριες γραμμές σε αυτή την υπόθεση και προβαίνει σε αναπροσανατολισμό των κοινοτικών πολιτικών στο συγκεκριμένο τομέα.

<SPEAKER ID=207 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 8 καθίσταται άκυρη.

<SPEAKER ID=208 NAME="Marνa Izquierdo Rojo">
Ερώτηση αριθ. 9 της κ. (H-0275/00):
<P>
Θέμα: Οι γυναίκες στα νέα όργανα λήψεως αποφάσεων της ΚΕΠΠΑ Έχει προβλέψει το Συμβούλιο οποιαδήποτε μέτρα ή συστάσεις ούτως ώστε να εκπροσωπούνται επαρκώς οι γυναίκες στα νέα όργανα λήψεως αποφάσεων της ΚΕΠΠΑ; Πόσα από τα μέλη των οργάνων για τη διαχείριση κρίσεων και των επιτροπών πολιτικής της ασφάλειας και της πρόληψης κρίσεων θα είναι γυναίκες; Θα ληφθεί υπόψη από το Συμβούλιο η σκοπιμότητα της συμβολής των γυναικών στις εργασίες για την ειρήνη;

<SPEAKER ID=209 NAME="Seixas da Costa">
Η ερώτηση που υποβάλλει η κυρία βουλευτής αφορά ένα ζήτημα ουσίας και αναφέρεται στον τομέα της κοινής εξωτερικής πολιτικής και πολιτικής ασφαλείας, και συγκεκριμένα στα νέα όργανα διαχείρισης κρίσεων, όπως είναι η Πολιτική Επιτροπή για την Ασφάλεια και την Πρόληψη Συγκρούσεων. Η κυρία βουλευτής ερωτά το Συμβούλιο εάν θα λάβει υπόψη του τη σκοπιμότητα της συμβολής των γυναικών στις εργασίες για την ειρήνη. Πιστεύω πως είναι πέρα για πέρα προφανές το ότι η συμβολή των γυναικών στην εδραίωση της ειρήνης και το έργο που αυτές επιτελούν στους διάφορους σχετικούς μηχανισμούς, ιδίως με στόχο την κινητοποίηση της κοινωνίας των πολιτών, είναι αναγνωρισμένα και πασιφανή. Όλοι γνωρίζουμε - και επί του προκειμένου δεν αξίζει τον κόπο να προσφεύγουμε σε οποιαδήποτε διπλωματική γλώσσα - ότι ο ρόλος και η εκπροσώπηση των γυναικών στα όργανα λήψης αποφάσεων, είτε στο πλαίσιο της ΚΕΠΠΑ είτε γενικότερα στο πλαίσιο όλων των άλλων μηχανισμών ή οργάνων, δεν είναι τα ενδεικνυόμενα ούτε τα επιθυμητά. Όλοι έχουμε υπόψη μας τις προσπάθειες που έχει καταβάλει η διεθνής κοινότητα προς αυτό το σκοπό, και θυμόμαστε τα συμπεράσματα που εμπεριέχονται επί του συγκεκριμένου θέματος στη Δήλωση του Πεκίνου του 1995. Αλλωστε, όπως θα γνωρίζετε, τον προσεχή Ιούνιο πρόκειται να συγκληθεί μια έκτακτη σύνοδος της Γενικής Συνέλευσης των Ηνωμένων Εθνών με σκοπό να επιστήσει την προσοχή της διεθνούς κοινότητας όσον αφορά την ανάγκη συμμετοχής των γυναικών στις δράσεις που προβλέπεται να δρομολογηθούν στο πλαίσιο της Δήλωσης του Πεκίνου και, επί του προκειμένου, να ληφθούν συγκεκριμένα μέτρα που θα ευνοούν αυτές τις δράσεις.
<P>
Σχετικά με αυτό το θέμα, καλό είναι να αντιληφθούμε ότι δεν είναι δυνατόν να εφαρμόζουμε βολονταριστικές πολιτικές σε κάποια ζητήματα που έχουν να κάνουν με τη διαδικασία λήψης αποφάσεων. Αυτό προϋποθέτει, βεβαίως, την αύξηση της συμμετοχής στις πολιτικές δραστηριότητες, στη διαδικασία κατάρτισης και επιμόρφωσης και γενικότερα στο πλαίσιο της διοίκησης. Θεωρούμε πως δεν υπάρχει η δυνατότητα προώθησης κάποιας ειδικής δράσης, όπως λόγου χάρη η καθιέρωση ποσοστώσεων συμμετοχής στα όργανα της κοινής εξωτερικής πολιτικής και πολιτικής ασφαλείας. Δεν πιστεύουμε πως μια τέτοια ενέργεια θα ήταν ενδεδειγμένη, ενώ το Συμβούλιο δεν έλαβε καμία πρόταση προς αυτή την κατεύθυνση. Εντούτοις, η κάθε εθνική κυβέρνηση επωμίζεται την ευθύνη να προχωρήσει στις αναγκαίες μεταρρυθμίσεις του ίδιου του συστήματος εκπροσώπησης που ισχύει στη χώρα της, προσβλέποντας στην εξασφάλιση της κατάλληλης συμμετοχής των γυναικών. Σε επίπεδο Ευρωπαϊκής Ένωσης, όπως γνωρίζετε, η ρύθμιση αυτών των ζητημάτων βρίσκεται σήμερα εν εξελίξει, και υπάρχουν ανάλογες συστάσεις που απορρέουν από τη Συνθήκη του Αμστερνταμ. Δεδομένου ότι όλες οι αντιπροσωπείες που λειτουργούν στους κόλπους της Ευρωπαϊκής Ένωσης στελεχώνονται με προσωπικό που προέρχεται από τα κράτη μέλη, τα ίδια τα κράτη μέλη επωμίζονται το βασικό χρέος να μεριμνήσουν ώστε να υπάρχει η όσο το δυνατόν μεγαλύτερη συμμετοχή γυναικών στα όργανα λήψης αποφάσεων.

<SPEAKER ID=210 LANGUAGE="ES" NAME="Izquierdo Rojo">
Ευχαριστώ πολύ τον Προεδρεύοντα του Συμβουλίου, τον κ. Seixas da Costa, για αυτή την απάντηση, που δίνει ελπίδες στον βαθμό που δείχνει ότι το Συμβούλιο κατανοεί το πρόβλημα, αποκρίνεται πολιτικά και μάλιστα καταλήγει να αντιμετωπίζει ευμενώς την ιδέα. Παρά ταύτα - κατά την άποψή μου - η απάντησή σας επί της ουσίας, κύριε Προεδρεύων του Συμβουλίου - είναι υπερβολικά οπισθοδρομική. Η πορτογαλική Προεδρία έχει τη συγκεκριμένη ευθύνη στις Συνόδους Κορυφής του Ελσίνκι και της Κολωνίας να κάνει προτάσεις για την ενίσχυση της νέας αμυντικής πολιτικής. Εσείς είπατε ότι δεν είσαστε κατά των ποσοστώσεων, αλλά υπέρ των αναφορών. Εγώ ερωτώ την πορτογαλική Προεδρία: δεν θεωρείτε ότι θα ήταν άκρως ενδεδειγμένη μια αναφορά τύπου σύστασης σε αυτό το πνεύμα; Διότι δεν πιστεύω πως ο ρόλος που πρέπει να ασκήσει η Ευρωπαϊκή Ένωση είναι να μείνει πίσω από τα Ηνωμένα Έθνη ή να περιοριστεί σε μια αναφορά για το τι συνέβη στο Πεκίνο. Η Ευρωπαϊκή Ένωση πρέπει να είναι η κινητήρια δύναμη της προόδου. Είναι προφανές ότι οι γυναίκες πρέπει να είναι στις πολιτικές αποφάσεις - και σε θέματα ειρήνης - και ζητώ από την πορτογαλική Προεδρία να κάνει μια αναφορά σε αυτό το πνεύμα.

<SPEAKER ID=211 NAME="Seixas da Costa">
Σας ευχαριστώ, κυρία βουλευτά, για τις ελπίδες που εναποθέτετε στη δράση της πορτογαλικής Προεδρίας, αλλά νομίζω πως μάλλον γνωρίζετε τα όρια που μπορεί να έχει η συγκεκριμένη δράση, ιδίως σε έναν τομέα όπως αυτός που αναφέρατε. Και το λέγω με όλη μου την άνεση, επειδή στις δικές μου υπηρεσίες το 80% των υπαλλήλων, ακόμη και σε διευθυντικές θέσεις, είναι γυναίκες. Αρα, είναι προφανές ότι πρέπει να έχουμε πάντα αυτό το στοιχείο ως ύστατη αναφορά για την προώθηση της πολιτικής μας δράσης, και ότι οφείλουμε να αναδείξουμε το θέμα της ίσης και ακριβοδίκαιης εκπροσώπησης των φύλων ως ένα έμπρακτο, συγκεκριμένο στοιχείο στην καθημερινή ζωή και στο πλαίσιο των δραστηριοτήτων μας. Με όλη μου την ειλικρίνεια, κυρία βουλευτά, και διατρέχοντας έστω τον κίνδυνο να θεωρηθώ οπισθοδρομικός, πιστεύω πως η δυνατότητα άσκησης πολιτικού βολονταρισμού σε αυτά τα θέματα έχει τα όριά της. Και λαμβάνοντας υπόψη μας αυτά τα όρια, νομίζω ότι θα είναι κάπως δύσκολο, τη στιγμή που θα προβούμε σε αξιολόγηση των νέων διαρθρώσεων στον τομέα της κοινής εξωτερικής και αμυντικής πολιτικής και πολιτικής ασφαλείας, να μπορέσουμε να υποδείξουμε στη στρατιωτική επιτροπή ή στο στρατιωτικό επιτελείο ότι καλό θα ήταν να στελεχώνονται κατά 50% με γυναίκες στρατιωτικούς. Πιστεύω πως κάτι τέτοιο θα είναι δύσκολο, διότι εναπόκειται συγκεκριμένα στα κράτη μέλη να αποφασίσουν εάν θα έχουν ή όχι γυναίκες στρατηγούς ή ταξίαρχους. Κυρία βουλευτά, δεν μπορώ να εξετάσω παρόμοιο ζήτημα μόνον από τη σκοπιά του πολιτικώς ορθού: οφείλω, αντιθέτως, να το εξετάσω υπό το πρίσμα της αντικειμενικής εντιμότητας.

<SPEAKER ID=212 NAME="Πρόεδρος">


<SPEAKER ID=213 NAME="Eija-Riita Anneli Korhola">
Ερώτηση αριθ. 10 της κ. (H-0276/00):
<P>
Θέμα: Συμμετοχή ερευνητικών φορέων των αναπτυσσομένων χωρών στα ερευνητικά προγράμματα για το περιβάλλον που χρηματοδοτεί η ΕΕ Βασικός παράγων για την πρόοδο των αναπτυσσομένων χωρών είναι η δυνατότητά τους να συμμετέχουν στις αναπτυξιακές προσπάθειες, και για τον καθορισμό των προβλημάτων και για την αναζήτηση λύσεων. Μέχρι σήμερα, στο πλαίσιο της ΕΕ δεν έχουν γίνει πολλά πράγματα προς την κατεύθυνση αυτή όσον αφορά τα επιστημονικά και τεχνολογικά προγράμματα που αφορούν τις αναπτυσσόμενες χώρες. Τα προγράμματα-πλαίσιο της ΕΕ δεν προβλέπουν τη συμμετοχή σε αυτά των αναπτυσσομένων χωρών, πράγμα που σημαίνει ότι, στα επιστημονικά και τεχνολογικά προγράμματα για το περιβάλλον, για παράδειγμα, δεν μπορούν να μετάσχουν φορείς από τη Βόρειο Αφρική. Φυσικά, τίποτε δεν εμποδίζει τους φορείς αυτούς να αναπτύσσουν τις δικές τους ερευνητικές δραστηριότητες, αλλά δεν υπάρχουν δυνατότητες χρηματοδότησης δεδομένου ότι οι αναπτυσσόμενες χώρες δεν έχουν πρόσβαση στις χρηματοδοτικές κοινοπραξίες από τις οποίες θα μπορούσαν να ζητήσουν ερευνητικά κονδύλια.
<P>
Γιατί συμβαίνει αυτό τη στιγμή που, για παράδειγμα, έχουν διευρυνθεί οι δυνατότητες συμμετοχής της Ρωσίας; Έχει μελετηθεί το θέμα από τη σκοπιά, π.χ., του πώς επηρεάζουν την ΕΕ, μεταξύ άλλων, τα προβλήματα που συνδέονται με την απερήμωση του βορείου τμήματος της Αφρικής, ή τα προβλήματα της Μεσογείου; Θα ήταν διατεθειμένο το Συμβούλιο να αναγνωρίσει στους τοπικούς ερευνητές μεγαλύτερες αρμοδιότητες, με τη μορφή χρηματοδότησης, ούτως ώστε να καταστεί δυνατή η συνέχιση των ερευνητικών δραστηριοτήτων και μετά το τέλος της χρηματοδότησης και να εξασφαλισθεί ότι τα σχετικά προγράμματα θα επωφελούνται από τη συνεισφορά και των τοπικών ερευνητών;

<SPEAKER ID=214 NAME="Seixas da Costa">
Το Ευρωπαϊκό Κοινοβούλιο και το Συμβούλιο ενέκριναν, το 1998, το Πέμπτο Πρόγραμμα-Πλαίσιο για την Έρευνα και την Τεχνολογική Ανάπτυξη, ενόψει της εφαρμογής του κατά την περίοδο 1998-2002. Ένα από τα χαρακτηριστικά γνωρίσματα του συγκεκριμένου προγράμματος-πλαισίου συνίσταται στο ότι περιλαμβάνει μια δέσμη προγραμμάτων κατά θέματα όπου προσδιορίζονται τομείς προτεραιότητας για την έρευνα αλλά και ενότητες οριζόντιου χαρακτήρα. Μεταξύ αυτών των ενοτήτων συγκαταλέγεται μία που ονομάζεται "Διατράνωση του διεθνούς ρόλου της κοινοτικής έρευνας" , στόχος της οποίας είναι να προωθήσει την επιστημονική και τεχνολογική συνεργασία σε διεθνή κλίμακα και να συμβάλει στην υλοποίηση της κοινοτικής εξωτερικής πολιτικής σε αυτό τον τομέα. Στο προαναφερόμενο πρόγραμμα-πλαίσιο χαράζονται επίσης οι γενικοί στόχοι της επιστημονικής συνεργασίας σε διεθνές επίπεδο. Ανάμεσα σε αυτούς τους στόχους περιλαμβάνονται η χορήγηση αναπτυξιακής βοήθειας στο πλαίσιο της ευρωμεσογειακής εταιρικής σχέσης και η συνεισφορά υπέρ της οικονομικής, κοινωνικής και επιστημονικής ανάπτυξης των αναπτυσσόμενων χωρών.
<P>
Τον Δεκέμβριο του 1998, το Συμβούλιο καθόρισε επίσης τους κανόνες συμμετοχής επιχειρήσεων, ερευνητικών κέντρων και πανεπιστημίων, καθώς και τους κανόνες διάδοσης των αποτελεσμάτων της έρευνας στο πλαίσιο της εφαρμογής του Πέμπτου Προγράμματος-Πλαισίου. Όσον αφορά τη συμμετοχή νομικών προσώπων τρίτων χωρών και διεθνών οργανώσεων, όλες οι έμμεσες ερευνητικές δραστηριότητες που εντάσσονται στα θεματικά προγράμματα είναι ανοιχτές στη συμμετοχή ερευνητικών ιδρυμάτων τρίτων χωρών της Μεσογείου και αναπτυσσόμενων χωρών. Η συμμετοχή αυτή γίνεται καταρχήν δίχως κοινοτική χρηματοδότηση, με μοναδική εξαίρεση τις καταστάσεις όπου η κοινοτική χρηματοδότηση κρίνεται απολύτως ζωτικής σημασίας ενόψει της επίτευξης των στόχων της συγκεκριμένης δραστηριότητας.
<P>
Παρά ταύτα, δυνάμει του άρθρου 6 επιτρέπεται η συμμετοχή φορέων από τρίτες χώρες σε ειδικές δραστηριότητες έρευνας και τεχνολογικής ανάπτυξης που προβλέπονται στο πλαίσιο του προαναφερθέντος ειδικού προγράμματος για τον διεθνή ρόλο της κοινοτικής έρευνας. Πέρυσι τον Ιανουάριο, ως γνωστόν, το Συμβούλιο ενέκρινε τα ειδικά προγράμματα που περιλαμβάνονται στο Πέμπτο Πρόγραμμα-Πλαίσιο, όπου προσδιορίζονται διάφοροι στόχοι και προβλέπονται δραστηριότητες που ενδιαφέρουν τις διαφορετικές κατηγορίες τρίτων χωρών. Σε ό,τι αφορά τις τρίτες χώρες της Μεσογείου, αποφασίστηκε να διατεθεί ένα ενδεικτικό ποσό 55 εκατομμυρίων ευρώ για την προώθηση δραστηριοτήτων έρευνας και ανάπτυξης, όπως η ολοκληρωμένη διαχείριση των παράκτιων περιοχών της Μεσογείου, μια δραστηριότητα που συμπεριλαμβάνει περιβαλλοντικές πτυχές, τη διαχείριση των υδάτων, τη διαχείριση των φυσικών πόρων, τη συντήρηση και αναπαλαίωση έργων πολιτιστικής κληρονομιάς, τον κοινωνικό και οικονομικό εκσυγχρονισμό κ.ά.
<P>
Όσον αφορά τις αναπτυσσόμενες χώρες, έχει διατεθεί ένα ενδεικτικό ποσό 210 εκατομμυρίων ευρώ για την προώθηση ειδικών δραστηριοτήτων, όπως είναι αυτές που συνδέονται με την εισαγωγή καινοτομιών, με τη συμβολή στην εξεύρεση μιας βιώσιμης σχέσης ανάμεσα στη δημογραφική πίεση, την επισιτιστική ασφάλεια και την αξιοποίηση και διαχείριση οικοσυστημάτων, καθώς και με την αύξηση της παραγωγικότητας και την πρόληψη της υποβάθμισης των φυσικών πόρων.
<P>
Επιπλέον, καθιερώθηκε ένα σύστημα χορήγησης υποτροφιών στο πλαίσιο ενός ειδικού προγράμματος το οποίο παρέχει τη δυνατότητα σε πτυχιούχους και κατόχους διδακτορικού που κατάγονται από αναπτυσσόμενες χώρες και από μεσογειακές τρίτες χώρες να συμμετέχουν σε ερευνητικά σχέδια που προωθούνται σε ευρωπαϊκό επίπεδο. Προβλέφθηκε επίσης η διάθεση πιστώσεων για το συντονισμό με τα προγράμματα τεχνικής βοήθειας της Κοινότητας, συμπεριλαμβανομένου του προγράμματος MEDA και των σχεδίων που χρηματοδοτούνται από το Ευρωπαϊκό Ταμείο Ανάπτυξης, καθώς και η διάθεση πιστώσεων για τη Λατινική Αμερική και την Ασία.
<P>
Η έμπρακτη υλοποίηση των τριών αποφάσεων που προανέφερα εμπίπτει, βεβαίως, στις αρμοδιότητες της Επιτροπής, η οποία επικουρείται από τις αρμόδιες επιτροπές των προγραμμάτων. Μέχρι στιγμής, υπήρξε μια πρόσκληση για υποβολή προσφορών που ενδιαφέρουν ειδικότερα τις αναπτυσσόμενες χώρες και τις μεσογειακές χώρες, με συνολικό προϋπολογισμό ύψους 85,5 εκατομμυρίων ευρώ.

<SPEAKER ID=215 LANGUAGE="FI" NAME="Korhola">
Αξιότιμε Προεδρεύωντα του Συμβουλίου, σας ευχαριστώ γι' αυτή την απάντηση. Θα επιθυμούσα ωστόσο μια λιγότερο μακροσκελή, σαφέστερη και ακριβέστερη απάντηση. Είναι συνεπώς η τωρινή κατάσταση τέτοια, ώστε οι αναπτυσσόμενες χώρες να μπορούν ήδη αυτή τη στιγμή να ζητήσουν κονδύλια; Στο παρελθόν δεν ήταν καθόλου έτσι. Για ποιον λόγο η κατάσταση διαφοροποιείται για παράδειγμα σε ό,τι αφορά την κατάσταση των προγραμμάτων Intas και Ιnterreg για την Ανατολική Ευρώπη;

<SPEAKER ID=216 NAME="Seixas da Costa">
Εφόσον πρόκειται για ζητήματα τα οποία εντάσσονται συγκεκριμένα στο πλαίσιο των δραστηριοτήτων της Επιτροπής, το μόνο που θα μπορούσα να υποσχεθώ, απαντώντας στη συμπληρωματική ερώτηση της κυρίας βουλευτού και κινούμενος στο πλαίσιο των ανησυχιών της, είναι να προσπαθήσω να της δώσω μια πιο εμπεριστατωμένη απάντηση, κάτι που μάλλον θα πρέπει να γίνει γραπτώς.

<SPEAKER ID=217 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 11 καθίσταται άκυρη.

<SPEAKER ID=218 NAME="Esko Olavi Seppδnen">
Ερώτηση αριθ. 12 του κ. (H-0277/00):
<P>
Θέμα: Συμπερίληψη της κοινής αμυντικής πολιτικής στην ημερήσια διάταξη της Διακυβερνητικής Διάσκεψης Η Διακυβερνητική Διάσκεψη έχει περιορισμένη ημερήσια διάταξη, σύμφωνα με την οποία θα ασχοληθεί, κατά βάσιν, μόνο με τα λεγόμενα θεσμικά ζητήματα. Κυκλοφορεί όμως ευρέως η πληροφορία ότι η Πορτογαλία προτίθεται να προτείνει, κατά τη σύνοδο του Ιουνίου, τη διεύρυνση της ημερήσιας διάταξης. είναι ακριβής η πληροφορία αυτή και, εάν ναι, θα περιλάβει η Πορτογαλία στην ημερήσια διάταξη της Διάσκεψης και το θέμα της κοινής αμυντικής πολιτικής;

<SPEAKER ID=219 NAME="Seixas da Costa">
Ως γνωστόν, κύριε Πρόεδρε και κύριοι βουλευτές, το Ευρωπαϊκό Συμβούλιο του Ελσίνκι παρέσχε στην πορτογαλική Προεδρία την εντολή να συγκροτήσει, από 1ης Μαρτίου του τρέχοντος έτους και στο πλαίσιο της Ένωσης, τα προσωρινά όργανα για την υλοποίηση της αμυντικής πολιτικής και πολιτικής ασφαλείας.
<P>
Τα εν λόγω όργανα συγκροτήθηκαν από την 1η Μαρτίου, και την παρούσα στιγμή δρομολογείται ένα σύνολο δραστηριοτήτων που αποβλέπουν στο να δοθεί σε αυτά περισσότερο έμπρακτη υπόσταση, και ειδικότερα στο να διαμορφωθεί το οριστικό πρότυπο που εκτιμούμε ότι θα μπορέσει να τεθεί σε λειτουργία το επόμενο έτος. Εκ παραλλήλου με την προώθηση αυτών των πρακτικών ζητημάτων, διεξάγεται τη στιγμή αυτή στους κόλπους της Ευρωπαϊκής Ένωσης μια συζήτηση που προσβλέπει στο να βρεθεί ένας τρόπος συμμετοχής στο συνολικό πεδίο δράσης των λεγόμενων αποστολών Petersberg, που προβλέπονται στη Συνθήκη του Αμστερνταμ, τόσο των χωρών της Ευρωπαϊκής Ένωσης που δεν είναι μέλη του ΝΑΤΟ όσο και των χωρών μελών του ΝΑΤΟ που δεν ανήκουν στην Ευρωπαϊκή Ένωση. Το θέμα που τίθεται επί τάπητος, και που αποτελεί επίσης το αντικείμενο της ερώτησης του κυρίου βουλευτού - τον οποίο θέλω να ευχαριστήσω, για τον πρόσθετο λόγο ότι επωμίζομαι την ευθύνη της προεδρίας της προπαρασκευαστικής ομάδας της Διακυβερνητικής Διάσκεψης -, είναι να δούμε κατά πόσο το θέμα αυτό θα μπορέσει να περιληφθεί στην ημερήσια διάταξη της Διακυβερνητικής. Θα μπορέσει να εγγραφεί στην ημερήσια διάταξη της Διακυβερνητικής μόνον εάν και εφόσον διαπιστωθεί ότι χρειάζεται να προχωρήσουμε σε ανάλογες τροποποιήσεις της Συνθήκης για την Ευρωπαϊκή Ένωση ώστε να δοθεί η δυνατότητα να υπάρξει έμπρακτο αποτέλεσμα από τη λειτουργία των συγκεκριμένων οργάνων. Στο σημερινό στάδιο της συζήτησης που διεξάγεται στους κόλπους της Ευρωπαϊκής Ένωσης δεν κατέστη ακόμη σαφές εάν χρειάζεται ή όχι να τροποποιήσουμε τη Συνθήκη. Μόλις το ζήτημα αποσαφηνιστεί, θα σας το ανακοινώσουμε. Κατά τη διάρκεια της θητείας της πορτογαλικής Προεδρίας θα υποβάλουμε μια έκθεση στο Ευρωπαϊκό Συμβούλιο που θα πραγματοποιηθεί τον Ιούνιο στη Santa Maria da Feira, όπου θα προβαίνουμε σε εκτίμηση της κατάστασης προόδου των εργασιών και θα εκφέρουμε γνώμη για το εάν θα πρέπει τα θέματα αυτά να περιληφθούν ή όχι στην ημερήσια διάταξη της Διακυβερνητικής. Σε περίπτωση που κριθεί ότι πρέπει να περιληφθούν, αυτό θα γίνει μόνο στη διάρκεια του εξαμήνου της γαλλικής Προεδρίας.

<SPEAKER ID=220 LANGUAGE="FI" NAME="Seppδnen">
Αξιότιμε κύριε Πρόεδρε, αξιότιμε εκπρόσωπε του Συμβουλίου, αυτή τη στιγμή προετοιμάζεται η ευρωπαϊκή άμυνα, και οι φορείς που την προετοιμάζουν είναι διάφορες χώρες. Είναι χώρες μέλη του ΝΑΤΟ και χώρες που δεν ανήκουν στο ΝΑΤΟ. Αξιότιμε εκπρόσωπε του Συμβουλίου, πιστεύετε ότι μπορεί να οικοδομηθεί μια τέτοια αμυντική διάσταση της Ευρωπαϊκής Ένωσης που να είναι ανεξάρτητη από το ΝΑΤΟ ή όλες αυτές οι νέες ρυθμίσεις θα εναρμονίζονται με τις βασικές δομές του ΝΑΤΟ;

<SPEAKER ID=221 NAME="Seixas da Costa">
Κύριε βουλευτά, είμαι βέβαιος ότι υπάρχει μια σαφέστατη σύγχυση στην ερώτησή σας, παρ' εκτός και αν έγινε λάθος στη διερμηνεία. Δεν γίνεται λόγος για αμυντική πολιτική. Συζητάμε για διαχείριση κρίσεων, για αρμοδιότητες που τη σήμερον ημέρα ήδη προβλέπονται από τις Συνθήκες. Επομένως, δεν μιλάμε για καμία ευρωπαϊκή αμυντική πολιτική, δεν μιλάμε για οποιαδήποτε δημιουργία ευρωπαϊκού στρατού. Συζητάμε για διαχείριση κρίσεων, για ενέργειες ανθρωπιστικού χαρακτήρα, για όλα εκείνα που στην κοινοτική ιδιόλεκτο αποκαλούνται κοινώς "αποστολές Petersberg" . Και στο πλαίσιο αυτών των αποστολών, όλες οι χώρες της Ευρωπαϊκής Ένωσης, ακόμη και η χώρα απ' όπου κατάγεται ο κύριος βουλευτής, μπορούν να προσφέρουν πολύτιμη συνδρομή. Αυτό που επιδιώκουμε την παρούσα στιγμή δεν είναι να καθιερώσουμε μια κοινή αμυντική πολιτική αλλά να διαμορφώσουμε μια κοινή παιδεία επί θεμάτων ασφαλείας, η οποία θα μας επιτρέπει να αναλαμβάνουμε δράση ενόψει της διαχείρισης κρίσεων. Και, επί του προκειμένου, εκτιμώ ότι δεν παρουσιάζονται μεγάλες δυσκολίες. Ευελπιστούμε ότι θα καταφέρουμε να βρούμε τον κοινό παρονομαστή ανάμεσα στις διαφορετικές αντιλήψεις επί του θέματος που υπάρχουν στους κόλπους της Ένωσης.

<SPEAKER ID=222 LANGUAGE="SV" NAME="Sjφstedt">
Ευχαριστώ το Συμβούλιο για την απάντηση η οποία μου έχει προκαλέσει, ωστόσο, κάποια έκπληξη. Εξ όσων κατάλαβα, αν κάποιο εθνικό σύστημα δικαιοσύνης έχει εκδώσει δικαστική απόφαση, τότε, δεν υπάρχει δυνατότητα παρέμβασης διότι αυτό θα συνιστούσε ανάμειξη σε εθνικές υποθέσεις. Κατ' αυτόν τον τρόπο, αν δηλαδή ενεργεί κανείς βάσει ενός εθνικού συστήματος δικαιοσύνης, αίρεται, στην πραγματικότητα, το άρθρο 6 της Συνθήκης του Αμστερνταμ, διότι ο σκοπός δεν μπορεί, βέβαια, να είναι να μπορεί ένα κράτος μέλος να κάνει ο,τιδήποτε αρκεί, μόνο, να το κάνει μέσω του δικού του συστήματος δικαιοσύνης.
<P>
Θέλω, επίσης, να ρωτήσω αν το Συμβούλιο σκοπεύει να εξετάσει περισσότερο λεπτομερώς και, ίσως, πιο συγκεκριμένα αυτή την περίπτωση.

<SPEAKER ID=223 NAME="Seixas da Costa">
Οι δράσεις ανθρωπιστικού χαρακτήρα και οι δράσεις διαχείρισης κρίσεων, που εντάσσονται στις αποστολές Petersberg και στις οποίες αναφέρεται το Ευρωπαϊκό Συμβούλιο του Ελσίνκι, συνιστούν δράσεις που μπορούν να δρομολογηθούν στο πλαίσιο της Ευρωπαϊκής Ένωσης. Η πρόθεσή μας, ωστόσο, είναι να διασφαλίσουμε ότι η προώθηση των εν λόγω δράσεων θα μπορεί σε κάθε περίπτωση να συμβιβάζεται με την υφιστάμενη κατάσταση των σχέσεων ανάμεσα σε ορισμένες χώρες της Ευρωπαϊκής Ένωσης και τις χώρες μέλη του ΝΑΤΟ. Για ποιο λόγο; Διότι οι μηχανισμοί και τα μέσα που διατίθενται σήμερα για τη διαχείριση των συγκεκριμένων κρίσεων δεν είναι απεριόριστα: τις περισσότερες φορές, πρόκειται ακριβώς για τα μέσα που διαθέτει το ΝΑΤΟ. Τα μέσα ανάληψης στρατιωτικής δράσης και κατοχύρωσης της ασφάλειας που διατίθενται σήμερα από την Ένωση και το ΝΑΤΟ είναι αυτά ακριβώς που θα επιστρατεύονται. Και είναι σημαντικό να διασφαλισθεί μια πραγματική συνεργασία με το σύνολο των χωρών μελών του ΝΑΤΟ - και όταν μιλάμε για χώρες μέλη του ΝΑΤΟ αναφερόμαστε στις χώρες που δεν ανήκουν στην Ευρωπαϊκή Ένωση, και συγκεκριμένα σε υποψήφιες χώρες όπως η Τουρκία, η Νορβηγία ή η Ισλανδία. Είναι προφανές ότι, από ευρύτερης σκοπιάς και ανάλογα με την εμβέλεια των επιχειρήσεων, αναφερόμαστε επίσης στις Ηνωμένες Πολιτείες και τον Καναδά. Αρα, πρόκειται για μια διευρυμένη συνεργασία που στοχεύει στην εξασφάλιση ενός καταμερισμού ευθυνών ανάμεσα σε όλους όσοι έχουν, τη σήμερον ημέρα, παρεμφερείς στόχους και παρόμοια παιδεία επί θεμάτων ασφαλείας και άμυνας.

<SPEAKER ID=224 NAME="Πρόεδρος">


<SPEAKER ID=225 NAME="Μιχαήλ Παπαγιαννάκη, τον οποίο αντικαθιστά ο κ. Sjφstedt">
Ερώτηση αριθ. 13 του κ. (H-0283/00):
<P>
Θέμα: Παραβίαση του δικαιώματος της ελευθερίας έκφρασης Πρόσφατα, το Μονομελές Πρωτοδικείο Θεσσαλονίκης απαγόρευσε την κυκλοφορία του βιβλίου του συγγραφέα Μίμη Ανδρουλάκη, χαρακτηρίζοντάς το ασεβές. Με βάση το άρθρο 6 της Συνθήκης του Αμστερνταμ, σύμφωνα με το οποίο η Ευρωπαϊκή Ένωση βασίζεται στις αρχές της ελευθερίας, της δημοκρατίας, του σεβασμού των δικαιωμάτων του ανθρώπου και των θεμελιωδών ελευθεριών, και δεδομένου ότι η Ελλάδα είναι συμβαλλόμενο μέρος της Ευρωπαϊκής Σύμβασης για τα δικαιώματα του ανθρώπου, που διασφαλίζει το δικαίωμα της ελευθερίας έκφρασης και της ανεξιθρησκείας, και ότι το βασικό στοιχείο της Ευρώπης των πολιτών συνίσταται στη θεμελιώδη προσήλωσή της στην ελευθερία, στην πολυφωνία και τα ανθρώπινα δικαιώματα, πώς σχολιάζει το Συμβούλιο τη λήψη τέτοιου είδους μέτρων; Προτίθεται να παρέμβει στης αρμόδιες ελληνικές αρχές ούτως ώστε να σταματήσουν τόσο η δίωξη του συγγραφέα όσο και η απαγόρευση της κυκλοφορίας του βιβλίου του;

<SPEAKER ID=226 NAME="Seixas da Costa">
Ο κ. Μιχαήλ Παπαγιαννάκης ρωτά το Συμβούλιο πώς ερμηνεύει την ενέργεια του Μονομελούς Πρωτοδικείου της Θεσσαλονίκης, το οποίο απαγόρευσε την κυκλοφορία κάποιου βιβλίου του συγγραφέα Ανδρουλάκη που χαρακτηρίστηκε αιρετικό. Και ζητά να μάθει εάν προτίθεται το Συμβούλιο να παρέμβει στις αρμόδιες ελληνικές αρχές. Θα ήθελα να διευκρινίσω ότι, σύμφωνα με τις διατάξεις του άρθρου 6, παράγραφος 1, της Συνθήκης για την Ευρωπαϊκή Ένωση, της Συνθήκης του Αμστερνταμ, η Ένωση βασίζεται σε ένα σύνολο θεμελιωδών δικαιωμάτων τα οποία κατοχυρώνονται στην Ευρωπαϊκή Σύμβαση για τα Δικαιώματα του Ανθρώπου και τις Θεμελιώδεις Ελευθερίες. Το πνεύμα που διέπει το συγκεκριμένο άρθρο προσβλέπει στην καθιέρωση κάποιας μορφής πολιτικού ελέγχου αναφορικά με τις ενέργειες των κρατών μελών, παρέχοντας ταυτόχρονα εγγυήσεις ότι θα υπάρχει προσήλωση στις δημοκρατικές αξίες και αρχές. Στην πραγματικότητα, το άρθρο αυτό έχει σαν στόχο να εξασφαλίσει ότι μοιραζόμαστε κοινές αρχές. Αλλά δεν μπορούμε να επικαλούμαστε το άρθρο 6 για να προβαίνουμε σε οιασδήποτε μορφής ανάμειξη στο χειρισμό των εσωτερικών υποθέσεων των κρατών μελών, και ιδιαίτερα στον τομέα της δικαιοσύνης. Η Ένωση δεν διαθέτει αρμοδιότητες παρέμβασης στην άσκηση της δικαστικής εξουσίας στους κόλπους των κρατών μελών. Για το λόγο αυτό, το Συμβούλιο δεν μπορεί να παρεμβαίνει στη λήψη αποφάσεων εκ μέρους των αρχών. Το μέτρο που αποφασίστηκε από το Μονομελές Πρωτοδικείο της Θεσσαλονίκης, ένα μέτρο που αποφασίστηκε από ένα δικαστικό όργανο ενός κράτους μέλους αναφορικά με μια συγκεκριμένη υπόθεση, έχει κάθε δυνατότητα να εφεσιβληθεί στο πλαίσιο του ελληνικού δικαστικού συστήματος και να εξεταστεί από ανώτερο δικαστήριο. Αφού εξαντληθούν οι προσφυγές σε όλα τα ελληνικά δικαστικά όργανα, παραμένει η δυνατότητα προσφυγής στο Δικαστήριο Ανθρωπίνων Δικαιωμάτων.

<SPEAKER ID=227 LANGUAGE="SV" NAME="Sjφstedt">
Η συμπληρωματική ερώτησή μου αφορά την ερμηνεία της απόφασης η οποία ελήφθη στη Σύνοδο Κορυφής στο Ελσίνκι, σχετικά με τις στρατιωτικές επιχειρήσεις διατήρησης και επιβολής της ειρήνης. Μ' αυτήν την απόφαση παρέχεται η δυνατότητα συμμετοχής στις στρατιωτικές δομές τις οποίες θα δημιουργήσει η ΕΕ και στις υποψήφιες χώρες. Ισχύει αυτό και για την Τουρκία, η οποία έχει, ως γνωστόν, κάνει αίτηση ένταξης; Συνεπάγεται κάτι τέτοιο ότι ανοίγονται δυνατότητες στρατιωτικής συνεργασίας μεταξύ των στρατιωτικών δυνάμεων της Τουρκίας και αυτών της Ευρωπαϊκής Ένωσης, π.χ. σε επιχειρήσεις επιβολής ειρήνης;

<SPEAKER ID=228 NAME="Seixas da Costa">
Κύριε βουλευτά, τα κράτη δεσμεύονται να ενεργούν εντός των πλαισίων που ορίζονται από τη Συνθήκη. Αυτός είναι ο λόγος γιατί προσυπέγραψαν τη Συνθήκη. Όπως ορίζουν επίσης τα προκείμενα άρθρα, σε περίπτωση που διαπιστωθεί σοβαρή και διαρκής παραβίαση των δικαιωμάτων των πολιτών, είναι προφανές ότι προβλέπονται τρόποι παρέμβασης έναντι των κρατών. Η ίδια η Ένωση διαθέτει τρόπους παρέμβασης έναντι των κρατών. Αλλά ας μιλήσουμε συγκεκριμένα: μια υπόθεση σαν κι αυτήν, σε μια δημοκρατική χώρα όπως είναι η Ελλάδα, έχει κάθε δυνατότητα να εκδικαστεί και να εφεσιβληθεί σε ανώτερο δικαστικό όργανο στο πλαίσιο του ελληνικού δικαστικού συστήματος, μέχρις ότου εξαντληθούν οι δυνατότητες προσφυγής που παρέχει το εν λόγω δικαστικό σύστημα. Σε αντίθετη περίπτωση, θα μεταφέραμε εμφανώς στην κοινοτική αρμοδιότητα μια υπόθεση που μπορεί να αποτελέσει το αντικείμενο μιας σειράς προσφυγών σε μια χώρα όπου γίνονται απολύτως σεβαστά τα ανθρώπινα δικαιώματα και τα δικαιώματα του πολίτη.

<SPEAKER ID=229 NAME="Πρόεδρος">
Ευχαριστώ πολύ, κύριε Seixas da Costa.
<P>
Δεδομένου ότι τελείωσε ο χρόνος που προβλέπεται για την Ώρα των Ερωτήσεων, οι ερωτήσεις 14 έως 31 θα απαντηθούν γραπτώς.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση, διακοπείσα στις 19.00, επαναλαμβάνεται στις 21.00)

<CHAPTER ID=9>
Προσφώνηση του κ. Klestil, Προέδρου της Δημοκρατίας της Αυστρίας
<SPEAKER ID=230 NAME="Πρόεδρος">
Κύριε Πρόεδρε, σήμερα εκφράσατε την επιθυμία να μιλήσετε σε πανηγυρική συνεδρίαση του θεσμικού μας οργάνου. Ανέκαθεν, όποιος αρχηγός κράτους χώρας μέλους της Ένωσης εκφράζει την ίδια επιθυμία, γίνεται δεκτός στην αίθουσά μας με τον σεβασμό που επιβάλλεται απέναντι στο πρόσωπό του, στο υψηλό αξίωμα που κατέχει και στο έθνος του οποίου ηγείται.
<P>
(Ζωηρά χειροκροτήματα)
<P>
Σε αυτό το πνεύμα σάς υποδέχομαι αυτή τη στιγμή εξ ονόματος του Ευρωπαϊκού Κοινοβουλίου.
<P>
Στις αρχές αυτού του έτους, του 2000, η σύσταση της σημερινής κυβέρνησης της Αυστρίας προκάλεσε, όπως γνωρίζετε, έντονη αίσθηση σε όλα τα κράτη της Ένωσης, τόσο σε επίπεδο κυβερνήσεων όσο και σε επίπεδο πολιτών.
<P>
(Ζωηρά χειροκροτήματα)
<P>
Όσον αφορά το Σώμα μας, αν υπάρχει ένα ζήτημα που υπερβαίνει σε μεγάλο βαθμό τις πολιτικές ή εθνικές αποκλίσεις των μελών του είναι βεβαίως η αφοσίωση στις αξίες στις οποίες θεμελιώνεται η Ένωση και η αποφασιστική αντίσταση στην εξάπλωση ρατσιστικών και ξενόφοβων ιδεολογιών.
<P>
(Ζωηρά χειροκροτήματα)
<P>
Γνωρίζουμε, κύριε Πρόεδρε, ότι αυτός ο συνασπισμός στον οποίο συμμετέχει ισότιμα ένα κόμμα της Ακρας Δεξιάς δεν είχε την εύνοιά σας, ότι κάνατε κάθε δυνατή προσπάθεια για να βρεθεί κάποια άλλη λύση·
<P>
(Αναταραχή στην Ακρα Δεξιά)
<P>
·και ότι πριν να δώσετε τη συγκατάθεσή σας σε αυτό που κατά την εκτίμησή σας δεν μπορούσατε να εμποδίσετε, είχατε απαιτήσει και είχατε λάβει από τους ενεχόμενους πολιτικούς ηγέτες μια ισχυρή δέσμευση όσον αφορά τις αξίες στις οποίες θεμελιώνεται η Ευρωπαϊκή Ένωση.
<P>
(Χειροκροτήματα και διαμαρτυρίες από την Ακρα Δεξιά)
<P>
Σε αυτό το πλαίσιο και σε κλίμα βαθύτατης φιλίας και σεβασμού προς τον αυστριακό λαό, θα ακούσουμε με προσοχή το μήνυμα που εκφράσατε την επιθυμία να απευθύνετε στο Ευρωπαϊκό Κοινοβούλιο. Δεν αμφιβάλλουμε, κύριε Πρόεδρε, ότι στο μήνυμα αυτό θα λαμβάνονται υπόψη οι πολύ έντονες ανησυχίες που εξέφρασε το Σώμα μας με συντριπτική πλειοψηφία στις 3 Φεβρουαρίου και χωρίς να περιμένω άλλο σας δίνω τον λόγο.
<P>
(Χειροκροτήματα)
<P>
(Τη στιγμή κατά την οποία ο Πρόεδρος Klestil ετοιμάζεται να πάρει τον λόγο, πολυάριθμοι βουλευτές της Αριστεράς εγκαταλείπουν την αίθουσα. Η κ. Muscardini αναφωνεί: "Αυτή είναι δημοκρατία, δεν ακούμε αυτούς που μιλούν·" )

<SPEAKER ID=231 NAME="Klestil">
Προτού πάρω τον λόγο, θέλω να επισημάνω στην κ. βουλευτή ότι σύμφωνα με τη δική μου κατανόηση των θεμελιωδών αρχών της κοινοβουλευτικής δημοκρατίας πρέπει να ακούει κανείς με ησυχία και τα λεγόμενα του άλλου ακόμα και αν δεν συμμερίζεται την άποψή του.
<P>
(Ζωηρά χειροκροτήματα) Αξιότιμη κυρία Πρόεδρε, αξιότιμοι κυρίες και κύριοι βουλευτές, αξιότιμοι κυρίες και κύριοι εκπρόσωποι του Συμβουλίου και της Επιτροπής, αξιότιμοι παρόντες. Αρχικά θέλω να ευχαριστήσω εσάς κυρία Πρόεδρε καθώς και τα μέλη του Ευρωπαϊκού Κοινοβουλίου για την ευκαιρία που μου προσφέρετε να μιλήσω σήμερα ενώπιόν σας.
<P>
Ήρθα στο Στρασβούργο για να δώσω έμφαση τους σταθερούς δεσμούς που συνδέουν την Αυστρία με την Ευρωπαϊκή Ένωση. Οι πιο πρόσφατες δημοσκοπήσεις επιβεβαίωσαν ότι τα τέσσερα πέμπτα των συμπατριωτών μου τάσσονται υπέρ της συμμετοχής της Αυστρίας στην Ευρωπαϊκή Ένωση και εξακολουθούν να την υποστηρίζουν.
<P>
(Χειροκροτήματα)Τούτο αποτελεί για μένα ένα πολύ σημαντικό, ένα πολύ θετικό μήνυμα. Ήρθα στο Στρασβούργο προκειμένου να δηλώσω σαφέστατα την εκ μέρους μας αποδοχή της Ευρωπαϊκής Ένωσης ως κοινότητας αξιών, στηριζόμενος σε αυτή την άποψη των συμπατριωτών μου. Θεωρώ ότι από τη στιγμή της προσχώρησής της η Αυστρία απέδειξε επανειλημμένα την ευρωπαϊκή της συνείδηση και πνεύμα εποικοδομητικής συνεργασίας στο πλαίσιο της Ευρωπαϊκής Ένωσης.
<P>
Πριν από μερικές ημέρες εγκαινιάσθηκε στη Βιέννη το ευρωπαϊκό παρατηρητήριο για τον ρατσισμό και την ξενοφοβία. Έλαβα μέρος στα εγκαίνια ως προσκεκλημένος του διοικητικού συμβουλίου και στην ομιλία μου εξέφρασα την πλήρη κατανόησή μου για την ανησυχία ότι θα ήταν δυνατόν να ενισχυθούν και πάλι ο ρατσισμός, η έλλειψη ανεκτικότητας, η ξενοφοβία και ο αντισημιτισμός - όχι μόνον σε μας αλλά και σε άλλα κράτη και περιοχές της Ευρώπης. Υπογράμμισα πόσο σημαντικό εξακολουθεί να είναι και σήμερα να καταστείλει κανείς ήδη στις αρχές τους οποιαδήποτε φαινόμενα θέτουν σε κίνδυνο την ανθρώπινη αξιοπρέπεια και τα ανθρώπινα δικαιώματα.
<P>
Δεν μας επιτρέπονται δισταγμοί κατά την αναχαίτιση κάθε μορφής ριζοσπαστικοποίησης και πόλωσης Πρέπει να αντιταχθούμε με αποφασιστικότητα σε εκείνους που προς δικό τους πολιτικό όφελος επιχειρούν να υποδαυλίσουν τους φόβους και τις ανησυχίες των ανθρώπων, χρησιμοποιώντας καιροσκοπική και λαϊκίστικη πολιτική.
<P>
(Χειροκροτήματα)Θα πρέπει να προειδοποιήσουμε ειδικά τη νεολαία ως προς τους κινδύνους που ενέχει αυτό το είδος πολιτικής και για το δικό της μέλλον. Η σημερινή Αυστρία που ανασυγκροτήθηκε το 1945 πάνω στα συντρίμμια του Β' Παγκοσμίου Πολέμου, ήταν το έργο μιας γενιάς η οποία είχε αποκομίσει τα διδάγματά της από τις φρικτές εμπειρίες που βίωσε στο πρώτο ήμισυ του 20ου αιώνα - από την απαισιοδοξία, την παραίτηση, τη διάθεση για άσκηση βίας και τη δεκτικότητα σε παρανοϊκές ιδέες πνεύμα. Η Δεύτερη Δημοκρατία χαρακτηριζόταν εξ αρχής από την ισχυρότατη πίστη των Αυστριακών στο κράτος τους και στηριζόταν στην πεποίθηση ότι ποτέ πια δεν θα επιτρέψει στον εαυτό της να παρασυρθεί από τον εθνικισμό, τον εξτρεμισμό και την ξενοφοβία.
<P>
Σήμερα ζουν περίπου 800.000 αλλοδαποί στη χώρα μας - περίπου 10% του συνολικού πληθυσμού. Κατά τη διάρκεια των προηγούμενων δεκαετιών η Αυστρία έχει υποδεχθεί και έχει εντάξει στην κοινωνία της συνολικά ένα εκατομμύριο ανθρώπους. Κατά συνέπεια και σε σχέση με το μέγεθος της χώρας μας, έχουμε προσφέρει καταφύγιο σε περισσότερους πρόσφυγες απ' ό,τι κάθε άλλο κράτος μέλος της Ευρωπαϊκής Ένωσης.
<P>
(Χειροκροτήματα) Υπενθυμίζω τα κύματα προσφύγων το 1945 από την Ανατολή, το 1956 από την Ουγγαρία, το 1968 από την Τσεχοσλοβακία και στη διάρκεια της τελευταίας δεκαετίας από τη Γιουγκοσλαβία. Σε αυτούς ήρθαν να προστεθούν και πολλοί άλλοι από άλλες χώρες. Η Αυστρία παρείχε βοήθεια και σε Εβραίους μετανάστες από την πρώην Σοβιετική Ένωση για να πάνε στο Ισραήλ ή σε άλλες χώρες ή να παραμείνουν στην Αυστρία.
<P>
Ασφαλώς, όσον αφορά το πρόσφατο παρελθόν μας, υπήρξαν και πολλές παραλείψεις που μας είναι σήμερα περισσότερο συνειδητές. Δεν θέλω λοιπόν να κρύψω την οδύνη μου για το ότι η Αυστρία δεν προσκάλεσε, η μάλλον προσκάλεσε πολύ αργά τους εκδιωχθέντες το 1938 Εβραίους συμπολίτες να επιστρέψουν στην Αυστρία. Ειδικά οι άνθρωποι αυτοί, και το διαπιστώνω συνεχώς με μεγάλη συγκίνηση, είχαν συχνά διατηρήσει μια βαθιά αγάπη για την πρώην πατρίδα τους παρά τη φοβερή τους μοίρα. Έχουμε να κάνουμε ακόμα πολλά πράγματα, επεξεργαζόμενοι το παρελθόν μας. Μόνο όταν διευκρινιστούν τα ιστορικά γεγονότα, αποζημιωθούν τα θύματα και αναγνωρισθεί πλήρως η ιστορική ευθύνη, θα μπορέσουμε να σταθούμε και πάλι σε στέρεο έδαφος.
<P>
Ως Πρόεδρος τη Ομοσπονδίας ωστόσο, είμαι επίσης αποφασισμένος να αντικρούσω κάθε αδικαιολόγητη κριτική κατά της Αυστρίας και των πολιτών της και να την απορρίψω κατηγορηματικά. Τις προηγούμενες εβδομάδες, είτε από άγνοια, είτε από επιπολαιότητα, ειπώθηκαν και γράφηκαν πολλά που δίνουν μια αλλοιωμένη εικόνα της Αυστρίας και δεν αντιστοιχούν στα γεγονότα.
<P>
Ως εκ τούτου απευθύνω έκκληση στους πολιτικά υπεύθυνους, καθώς και στα μέσα ενημέρωσης στην Ευρωπαϊκή Ένωση - ειδικά με το πνεύμα των ευρωπαϊκών αξιών που δικαιολογημένα θεωρούνται το θεμέλιο του ευρωπαϊκού οικοδομήματος - να μην παραβλέπουν ούτε την επιταγή της αντικειμενικότητας και της δίκαιης αντιμετώπισης.
<P>
Πιστεύω ότι είναι προς το συμφέρον όλων των κρατών μελών να γίνουν προσπάθειες προκειμένου να αποκτηθεί μια σαφής εικόνα της πραγματικής κατάστασης στην Αυστρία, να περιορισθεί η κριτική και να αναζητηθούν τα κοινά σημεία, ώστε μέσω του διαλόγου να ξεπερασθεί σύντομα αυτή η για όλους δύσκολη κατάσταση.
<P>
(Χειροκροτήματα)Είμαι επίσης πεπεισμένος ότι είναι προς το συμφέρον του Ευρωπαϊκού Κοινοβουλίου να μεριμνήσει για τη νόμιμη και τακτική εξέλιξη των εργασιών των ευρωπαϊκών θεσμικών οργάνων και με αυτό να διασφαλίσει την πλήρη και δίχως περιορισμούς συνεργασία της Αυστρίας,·
<P>
(Χειροκροτήματα)...ειδικά ενόψει των μεγάλων ζητημάτων που επίκεινται όπως είναι η διεύρυνση της ΕΕ, η μεταρρύθμιση των θεσμικών οργάνων και η ευρωπαϊκή πολιτική για την ασφάλεια.
<P>
Κυρίες και κύριοι, η Αυστρία είναι μια σταθερή δημοκρατία, ένα κράτος δικαίου που λειτουργεί καλά. Το αυστριακό σύνταγμα προβλέπει ότι η ομοσπονδιακή κυβέρνηση θα πρέπει να χαίρει της εμπιστοσύνης του Ομοσπονδιακού Προέδρου. Αυτό μου δίνει μια ιδιαίτερη ευθύνη και όσον αφορά την πολιτική της κυβέρνησης. Για τον λόγο αυτό επεξεργάσθηκα μαζί με τους πρόεδρους των δύο κομμάτων της κυβέρνησης συνασπισμού μια δήλωση που υποχρεώνει την κυβέρνηση να τηρήσει τις ευρωπαϊκές θεμελιώδεις αξίες και αρχές δικαίου.
<P>
Ως Ομοσπονδιακός Πρόεδρος έχω επίσης το καθήκον να εκπροσωπώ τη Δημοκρατία της Αυστρίας προς τα έξω. Ήδη το 1992 και το 1998 δήλωσα ενώπιον αυτής της Ολομέλειας ότι η Αυστρία - λόγω της ιστορίας της και της θέσης της στο κέντρο της Ευρώπης - αισθάνεται να έχει κατά έναν ιδιαίτερο τρόπο κληθεί να συμβάλει με ζήλο στην ολοκλήρωση του ευρωπαϊκού έργου ενοποίησης και ειρήνης.
<P>
Είναι αδιαμφισβήτητο ότι η Αυστρία έχει ένα ιδιαίτερο ενδιαφέρον για τη διεύρυνση της Ευρωπαϊκής Ένωσης. Λόγω της δια μέσου των αιώνων συμβίωσης με τους λαούς της Κεντρικής και Νοτιοανατολικής Ευρώπης διαθέτουμε μια πείρα που μπορεί να φανεί ιδιαιτέρως χρήσιμη για τη διεύρυνση της Ευρωπαϊκής Ένωσης και μάλιστα προς το συμφέρον ολόκληρης της Ευρώπης. Δεν θέλουμε να παραμείνουμε για πάντα ένα κράτος στις παρυφές της Ευρωπαϊκής Ένωσης, να ζούμε στα σύνορα του ευρωπαϊκού χώρου ευημερίας. Μόνον η διεύρυνση μας προσφέρει τη μοναδική ευκαιρία να διαμορφώσουμε στο κέντρο της Ευρώπης ένα χώρο της ειρήνης, της σταθερότητας και της ευμάρειας.
<P>
Σε μερικές ημέρες θα λάβει χώρα στην Ουγγαρία η ετήσια σύνοδος των Προέδρων των χωρών της Κεντρικής Ευρώπης. Στην πρώτη σύνοδο που είχα συγκαλέσει το 1993 στο Salzburg είχαν συμμετάσχει τέσσερις Πρόεδροι. Στο μεταξύ έχει δημιουργηθεί ένας κύκλος δώδεκα Προέδρων.
<P>
Εδώ πρόκειται επίσης και για τη θέση των μικρών και μεσαίων κρατών στην Ευρωπαϊκή Ένωση που αποτελεί ένα από εκείνα τα κεντρικής σημασίας συστατικά στοιχεία τα οποία έβαλαν εξ αρχής τη σφραγίδα τους στην ευρωπαϊκή ολοκλήρωση. Η περίοδος κατά την οποία η ιστορία της Ευρώπης καθοριζόταν από την κυριαρχία των μεγάλων δυνάμεων ανήκει στο παρελθόν.
<P>
Ειδικά η Κεντρική Ευρώπη έχει την ευκαιρία να γίνει η καρδιά μιας νέας, μεγαλύτερης Ευρώπης, να γίνει μια ζωντανή κοινότητα που θα μπορέσει να οικοδομήσει πάνω στα θεμέλια μιας κοινής ιστορίας, πάνω σε κοινές εμπειρίες και να συμβάλει με ιδιαίτερο τρόπο στην ολοκλήρωση της Ευρώπης.
<P>
Για να έχει διάρκεια η μελλοντική μεγαλύτερη Ευρώπη, πρέπει να έχει πλήρη επίγνωση των κοινών της πνευματικών και πολιτισμικών βάσεων. Όλοι οι λαοί της Ευρώπης πρέπει να συνεισφέρουν το μερίδιό τους σε αυτό. Έτσι το "μερίδιο της Αυστρίας" στον δικό μας πολιτισμό είναι σε τελευταία ανάλυση το αποτέλεσμα ενός πλούτου που αντλούμε από ευρωπαϊκές πηγές, από την γνώση της σημασίας που κατέχει ο κεντροευρωπαϊκός χώρος, από τους ιστορικούς και ανθρώπινους δεσμούς με τους λαούς της περιοχής, από τη ζωντανή πρακτική του ομοσπονδιακού συστήματος και της αρχής της επικουρικότητας καθώς και από τη επίγνωση που απορρέει από την κοινή μας ιστορία ότι η υπερεθνικότητα δεν είναι κατά κανένα τρόπο υποχρεωτικό να σημαίνει απώλεια ταυτότητας.
<P>
Για την επιτυχία της διεύρυνσης θα πρέπει η Ένωση να είναι ικανή να αντιμετωπίσει την πρόκληση αυτή. Με την έναρξη της Διακυβερνητικής Διάσκεψης πριν από περίπου δύο μήνες, άρχισε η δεύτερη φάση της διαδικασίας της εσωτερικής μεταρρύθμισης. Η Αυστρία χαιρετίζει απερίφραστα τη συμμετοχή του Ευρωπαϊκού Κοινοβουλίου στις εργασίες της Διακυβερνητικής. Ήδη κατά τις μέχρι τούδε μεταρρυθμίσεις της Ευρωπαϊκής Ένωσης ήταν συχνά το Κοινοβούλιο εκείνο που υπέβαλε τις πιο θαρραλέες προτάσεις, τις προτάσεις με τα ευρύτερα οράματα και με τον τρόπο αυτό υπογράμμιζε πειστικά το αίτημά του να λειτουργεί ως η κοινοβουλευτική κινητήρια δύναμη της ευρωπαϊκής ολοκλήρωσης.
<P>
Στις μεγάλες προκλήσεις που θα έχει να αντιμετωπίσει η Ευρωπαϊκή Ένωση ανήκει και η πολιτική ασφάλειας. Με ζωντανές ακόμα τις εντυπώσεις των τρομερών συγκρούσεων που έπληξαν προπάντων το νοτιανατολικό τμήμα της ηπείρου μας, θα πρέπει η Ευρώπη να αναπτυχθεί ενιαία και στον τομέα της κοινής άμυνας.
<P>
Ειδικά κατά τη διαχείριση κρίσεων με στρατιωτικά μέσα απαιτούνται από την Ευρώπη ιδιαιτέρως, αξιοπιστία, αποφασιστικότητα και δύναμη. Χαίρομαι που η συζήτηση σχετικά με αυτό το σημαντικό θέμα άρχισε υπό την αυστριακή Προεδρία. Οι Σύνοδοι Κορυφής της Κολωνίας και του Ελσίνκι έθεσαν περαιτέρω ορόσημα. Μέχρι το Ευρωπαϊκό Συμβούλιο της Νίκαιας επιβάλλεται να δημιουργηθούν οι προϋποθέσεις, ώστε να μπορεί η Ένωση να μεταφέρει στην πράξη τον φιλόδοξο στόχο της ως προς τις ευρωπαϊκές δυνατότητες διαχείρισης κρίσεων.
<P>
Η Αυστρία είναι πρόθυμη να συμβάλει αλληλέγγυα στην εξέλιξη της Ευρωπαϊκής Ένωσης σε μια κοινότητα ασφάλειας και άμυνας. Γνωρίζουμε ότι η ασφάλεια μιας ένωσης είναι αδιαίρετη. Γνωρίζουμε επίσης ότι και η μελλοντική ασφάλεια της χώρας μας στηρίζεται στο ότι πρέπει να συμπράξουμε όλοι μαζί αλλά και ο ένας για τον άλλον.
<P>
Ένα ακόμα ιδιαίτερο μέλημά μου είναι η κατάρτιση ενός Χάρτη Θεμελιωδών Δικαιωμάτων της Ευρωπαϊκής Ένωσης, δεδομένου ότι πρόκειται για πολύ ουσιαστικά ζητήματα της προστασίας και της προώθησης των θεμελιωδών και των ανθρωπίνων δικαιωμάτων καθώς και της μεγαλύτερης συνοχής τους και αποτελεσματικότητάς τους. Αποδεικνύεται και στο σημείο αυτό ότι η θέση της Αυστρίας συμβαδίζει από πολλές πλευρές με εκείνη του Ευρωπαϊκού Κοινοβουλίου.
<P>
Σήμερα το ζητούμενο είναι λοιπόν η περαιτέρω εμβάθυνση της Ευρωπαϊκής Ένωσης σε σημαντικούς τομείς και η προσαρμογή της στις απαιτήσεις του 21ου αιώνα. Στο επίκεντρο εξακολουθεί επίσης να βρίσκεται η πρώτη ειρηνική δημοκρατική ένωση της ηπείρου μας. Τούτο προσδίδει στη διαδικασία αυτή μοναδικότητα αλλά την κάνει ταυτόχρονα και πολύ ευάλωτη. Σε εκείνους που θεωρούν ήδη αυτονόητη την κοινή Ευρώπη, θα πρέπει να καταστήσουμε σαφή την ουσιαστική σημασία που έχει η συνέχιση της ευρωπαϊκής ολοκλήρωσης για την ειρήνη και τη σταθερότητα ολόκληρης της Ευρώπης. Η άσκηση της δημοκρατίας είναι πάντα κοπιαστική, και προπάντων στην μεγάλη ευρωπαϊκή συνένωση απαιτεί την ενεργό δέσμευση των Ευρωπαίων, στην κρίση των οποίων οφείλουμε να θέτουμε καθημερινά τον εαυτό μας.
<P>
Αξιότιμη κυρία Πρόεδρε, κυρίες και κύριοι, η κατάσταση στην οποία βρίσκεται η Αυστρία σήμερα είναι για τη χώρα μου αλλά προπάντων για τους πολίτες της δυσάρεστη και έχει βαριές επιπτώσεις. Είναι όμως δυσάρεστη και έχει επιπτώσεις και για τα υπόλοιπα 14 κράτη της Ευρωπαϊκής Ένωσης.
<P>
Δεν υπάρχουν κανενός είδους ενδείξεις για το ότι η Αυστρία αποκλίνει από τη μέχρι τούδε πορεία της της κοινοβουλευτικής δημοκρατίας και των ευρωπαϊκών αξιών. Ως εκ τούτου σας παρακαλώ να αναζητήσετε και να βρείτε μαζί μου, μαζί μας, από κοινού, μια διέξοδο από αυτήν την κατάσταση για το καλό του πληθυσμού της χώρας μου αλλά και για το καλό της Ευρωπαϊκής Ένωσης.
<P>
Επιτρέψτε μου τελειώνοντας να σας ευχαριστήσω ακόμα μια φορά για την πρόσκλησή σας να μιλήσω εδώ, στο Ευρωπαϊκό Κοινοβούλιο. Σας διαβεβαιώ ότι η Αυστρία θα εξακολουθεί να υποστηρίζει με όλες της τις δυνάμεις και με πεποίθηση την ολοκλήρωση του ευρωπαϊκού έργου ειρήνης και ενοποίησης.
<P>
Εμείς οι Αυστριακοί είμαστε και θα παραμείνουμε ενθουσιώδεις Ευρωπαίοι!
<P>
(Ζωηρά και παρατεταμένα χειροκροτήματα)

<SPEAKER ID=232 NAME="Πρόεδρος">
Κύριε Πρόεδρε, σας ακούσαμε τώρα. Σας ευχαριστώ για τα λόγια σας και για τις προσωπικές πεποιθήσεις που εκφράσατε. Τις γνωρίζαμε εδώ και πολύ καιρό· είναι ισχυρές και δεν είχαμε καμιά αμφιβολία ως προς αυτό.
<P>
Σε λίγες ώρες, οι πρόεδροι των πολιτικών ομάδων και εγώ θα συναντηθούμε εκ νέου μαζί σας για μια συνάντηση, αυτή τη φορά συνάντηση ανεπίσημων ανταλλαγών κεκλεισμένων των θυρών. Γι' αυτό και δεν θα σχολιάσω επί μακρόν αυτά που μας είπατε μόλις τώρα.
<P>
Ολοκληρώνοντας αυτή την πανηγυρική συνεδρίαση, θα υπενθυμίσω μόνο ότι η επαγρύπνησή μας δεν απευθύνεται στον αυστριακό λαό στο σύνολό του, τον οποίο σεβόμαστε και αγαπάμε και για τον οποίο γνωρίζουμε, όπως μας υπενθυμίσατε, ότι εξακολουθεί να είναι βαθιά αφοσιωμένος στην Ευρωπαϊκή Ένωση. Η επαγρύπνησή μας δεν οφείλεται σε προκατάληψη. Δεν συνιστά δίκη προθέσεων, δεν παραγνωρίζει την ιδιαίτερη πολιτική κατάσταση που επικρατούσε στη χώρα σας κατά τις τελευταίες εκλογές. Ούτε αποτελεί παρέμβαση στα εσωτερικά της χώρας, διότι η Ένωση δεν είναι μόνο μια αγορά, είναι μια κοινότητα αξιών και σας ευχαριστώ, κύριε Πρόεδρε, που το υπενθυμίσατε. Αυτά που συμβαίνουν σε μία χώρα δεν μπορούν να αφήνουν αδιάφορες τις άλλες.
<P>
(Χειροκροτήματα)
<P>
Η ανησυχία μας και η επαγρύπνησή μας έχουν ως βάση μια διαπίστωση και μια ανάμνηση. Η διαπίστωση είναι η συμμετοχή στην κυβέρνηση της Αυστρίας ενός κόμματος με ξενόφοβες ιδέες, και είπατε με σθένος, κύριε Πρόεδρε, ότι κατανοείτε τις ανησυχίες που εμπνέει το ενδεχόμενο ενός νέου ξεσπάσματος του ρατσισμού, της μισαλλοδοξίας, της ξενοφοβίας και του αντισημιτισμού.
<P>
Η ανάμνηση είναι εκείνη της ιστορίας που αιματοκύλησε την Ευρώπη επειδή οι λαοί και κυρίως οι ηγέτες τους δεν είχαν το σθένος να αντιδράσουν όσο ήταν ακόμα καιρός.
<P>
(Χειροκροτήματα)
<P>
Αυτό το καθήκον μνήμης είναι εκείνο που δεν μας επιτρέπει να δεχτούμε να καταστεί η άκρα δεξιά ένα συνηθισμένο φαινόμενο που δεν θα μας κάνει εντύπωση.
<P>
(Χειροκροτήματα)
<P>
Δεν θα μπορούσε να υπάρχει τίποτα πιο επικίνδυνο για μια ανθρώπινη κοινωνία από τη διολίσθηση της συλλογικής της συνείδησης, αν έφτανε στο σημείο να συνηθίσει το απαράδεκτο και να καταστήσει σχετικό το ανεπίτρεπτο.
<P>
(Χειροκροτήματα)
<P>
Σας ευχαριστώ, κύριε Πρόεδρε, για τις απαντήσεις που θα δώσετε σε λίγο στις ερωτήσεις μας για να μας δώσετε την ελπίδα ότι η Αυστρία μπορεί να ξαναγίνει ισότιμος εταίρος της Ένωσής μας, κάτι που ποτέ δεν έπαψε να είναι από νομική άποψη ·
<P>
(Αναταραχή στην Ακρα Δεξιά)
<P>
· αλλά αυτό που ευχόμαστε, κύριε Πρόεδρε, είναι να μπορέσει να είναι ισότιμος εταίρος και στη συνείδησή μας και, για να είμαι απολύτως ειλικρινής, και στην καρδιά μας.
<P>
(Ζωηρά χειροκροτήματα. Αναταραχή στην Ακρα Δεξιά)
<P>
(Η πανηγυρική συνεδρίαση λήγει στις 12.30)

<CHAPTER ID=10>
Χρηματοπιστωτικές υπηρεσίες / Επικουρικές συντάξεις
<SPEAKER ID=233 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α5-0059/2000 του κ. Garcνa-Margallo y Marfil, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής που αφορά την εφαρμογή του πλαισίου για τις χρηματοπιστωτικές υπηρεσίες: σχέδιο δράσης [COM(1999) 232 - C5-0114/1999 - 1999/2117(COS)]·
<P>
Α5-0053/2000 του κ. Kuckelkorn, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής "Προς μια ενιαία αγορά για τις επικουρικές συντάξεις - Αποτελέσματα των διαβουλεύσεων σχετικά με την Πράσινη Βίβλο για τις επικουρικές συντάξεις στην ενιαία αγορά" [COM(1999) 134 - C5-0135/1999 - 1999/2131(COS)].
<P>
Προτού ξεκινήσουμε θέλω να προειδοποιήσω τους κυρίους βουλευτές ότι, εφόσον πρόκειται για νυχτερινή συνεδρίαση και έχουμε πολύ δουλειά μπροστά μας, θα είμαι αυστηρός στην τήρηση του χρόνου ομιλίας. Για αυτό, παρακαλώ επίσης τους κυρίους και τις κυρίες βουλευτές να επιδείξουν την ανάλογη αυτοπειθαρχία προκειμένου να μπορέσουμε να ολοκληρώσουμε σε μια λογική ώρα.

<SPEAKER ID=234 NAME="Garcνa-Margallo y Marfil">
Κύριε Πρόεδρε, κυρίες και κύριοι συνάδελφοι, κύριε Επίτροπε. Εάν θα έπρεπε σήμερα, εδώ και τώρα, να επισημάνω δύο πολύπλοκα θέματα στον οικονομικό τομέα δεν θα δίσταζα να επισημάνω τα ακόλουθα: την εδραίωση των χρηματοπιστωτικών αγορών και την προσέγγιση της νομοθεσίας άμεσης φορολόγησης - και συγκεκριμένα της φορολογία επί των αποταμιεύσεων - που είναι προς συζήτηση.
<P>
Η συζήτηση που διεξάγουμε πρόσφατα αναφορικά με τους οργανισμούς συλλογικών επενδύσεων σε κινητές αξίες και οι αντιδράσεις που προκάλεσε η έκθεση για τα συνταξιοδοτικά ταμεία που θα δούμε στη συνέχεια δείχνουν την πολυπλοκότητα και τη σημασία αυτών των θεμάτων. Τα δύο θέματα, η απελευθέρωση της αγοράς χρηματοπιστωτικών υπηρεσιών και φορολογίας προσεγγίζονται στο σχέδιο δράσης που αποτελεί το θέμα της έκθεσής μου.
<P>
Είναι συνεπώς σωστό να ευχαριστήσω όλες τις Ομάδες για τη συνεργασία τους και να διαβεβαιώσω για μια ακόμη φορά την Επιτροπή ότι μπορεί να υπολογίζει στην ενεργό υποστήριξη του Ευρωπαϊκού Κοινοβουλίου στην ανάπτυξη αυτού του σχεδίου, χωρίς να εγκαταλείψουμε τις αρμοδιότητές μας αλλά ασκώντας τις υπεύθυνα.
<P>
Η πολυπλοκότητα του σχεδίου δράσης αντανακλά επίσης και τη φιλοδοξία της έκθεσης που κατατέθηκε από την Επιτροπή, η οποία περιλαμβάνει 43 μέτρα, που έχουν επιπτώσεις για όλους τους τομείς του χώρου (χρηματιστήρια, επενδυτικά ταμεία, ασφάλειες, κλπ.) και που εντάσσεται σε αυτό που καλείται νέα οικονομία, η οποία συνιστά - σύμφωνα με τη Σύνοδο Κορυφής της Λισσαβόνας - ένα από τα φάρμακα προκειμένου να τερματιστεί η ανεργία στην Ευρώπη.
<P>
Τι περιλαμβάνουν αυτά τα μέτρα; Τι επιδιώκουν αυτά τα μέτρα; Κατά τη γνώμη μου, συνολικά τα ακόλουθα: την απελευθέρωση του χρηματοπιστωτικού τομέα και τον εκσυγχρονισμό των εποπτικών και ελεγκτικών κανόνων προκειμένου να κατορθώσουμε ώστε η ευρωπαϊκή χρηματοπιστωτική αγορά να γίνει τουλάχιστον τόσο ανταγωνιστική όσο αυτή των Ηνωμένων Πολιτειών. Στην αιτιολογική έκθεση προβαίνω σε ένα εκτεταμένο σχόλιο βάσει της σύγκρισης των δύο ειδών αγορών.
<P>
Προκειμένου να πετύχει τους δύο αυτούς στόχους η Επιτροπή προτείνει μια φόρμουλα που σίγουρα σηκώνει συζήτηση και είναι παρακινδυνευμένη: την ευελιξία της νομοθετικής διαδικασίας που με τη σειρά της θα έπαιρνε συγκεκριμένη μορφή μέσω τριών δράσεων.
<P>
Κατ' αρχάς, τη μείωση των κανόνων που χρειάζεται να συμπεριληφθούν σε έναν κανονισμό ή σε μια οδηγία, που απαιτούν δηλαδή τη συμμετοχή του Κοινοβουλίου.
<P>
Δεύτερο, τον περιορισμό αυτών των κανόνων στον καθορισμό των γενικών κριτηρίων και των βασικών αρχών που πρέπει να θεσπιστούν σχετικά, αφήνοντας στην Επιτροπή τη δυνατότητα ανάπτυξής τους.
<P>
Τρίτον, την παροχή στην Επιτροπή δυνατότητας διασταλτικής ερμηνείας.
<P>
Δεν αμφιβάλλω ότι πρέπει να καταστήσουμε ευέλικτη τη διαδικασία, κύριε Επίτροπε, το Κοινοβούλιο όμως δεν είναι διατεθειμένο να παραιτηθεί από δυνατότητες που τόσος χρόνος χρειάστηκε για να αποκτήσει. Συνεπώς, ένα από τα πρώτα καθήκοντα που από κοινού θα πρέπει να αναλάβουμε είναι να βρούμε ένα μοντέλο που να επιτρέπει την ικανοποίηση αμφότερων στόχων.
<P>
Σε ό,τι αφορά τη φιλελευθεροποίηση, του πρώτου από τα καθήκοντα που αναλαμβάνει η Επιτροπή, η τελευταία έχει ως βάση εκκίνησης ένα αξίωμα: η εδραίωση της ενιαίας αγοράς χρηματοπιστωτικών υπηρεσιών απαιτεί την άρση των εμποδίων που δυσκολεύουν τη λειτουργία της. Είμαστε απόλυτα σύμφωνοι. Συνακόλουθα προκειμένου να λειτουργήσει η αγορά είναι απαραίτητη η κατάργηση αυτών των εμποδίων. Είμαστε επίσης σύμφωνοι, γνωρίζουμε όμως ότι υπάρχουν δυσκολίες σε αυτή την πορεία που απορρέουν από την ανάγκη συμφιλίωσης του στόχου της φιλελευθεροποίησης με τον στόχο της προστασίας των επενδυτών.
<P>
Κατ' αρχάς, δεν προσδιορίζονται τα εμπόδια. Κύριε Επίτροπε, δεν αρκεί να μπορούμε να τα συναγάγουμε από την ανάγνωση των μέτρων που προτείνει η Επιτροπή. Προσωπικά θα προτιμούσα μια λίστα με εκείνα τα εθνικά μέτρα που βάσει της Οδηγίας για τις χρηματοπιστωτικές υπηρεσίες δυσκολεύουν σε κάθε χώρα τη λειτουργία της αγοράς.
<P>
Δεύτερο, η πρόταση που υποβάλλεται από την Επιτροπή συνεχίζει να θέτει δυσκολίες. Συνιστά στρέβλωση μια χρηματοπιστωτική εταιρεία να πρέπει να δρα υπαγόμενη σε ή έχοντας γνώση δεκαπέντε νομικών διατάξεων, αλλά συνιστά το ίδιο ή και περισσότερο στρέβλωση ένας επενδυτής - τουλάχιστον ένας μη επαγγελματίας επενδυτής -να υπογράφει εν τέλει σύμβαση παροχής υπηρεσιών, των οποίων αγνοεί το νομικό πλαίσιο, προς επιχειρήσεις των οποίων αγνοεί τη φερεγγυότητα και σε περίπτωση διένεξης, να προσφεύγει στα δικαστήρια μιας ξένης χώρας με ξένη δικαιοδοσία και διαδικασίες.
<P>
Η φιλελευθεροποίηση πρέπει κατά συνέπεια να επεκταθεί παράλληλα με την αύξηση των μέτρων ελέγχου και φορολογίας.
<P>
Σε ό,τι αφορά τα μέτρα ελέγχου, αντιμετωπίζουμε ένα νέο πρόβλημα: την ανάγκη να προσαρμόσουμε σε έναν διαφορετικό κόσμο - που χαρακτηρίζεται από την παγκοσμιοποίηση, τον διεθνή ανταγωνισμό και την ελεύθερη κυκλοφορία του κεφαλαίου - τον ανταγωνισμό και τη δικαιοδοσία των αρχών που παραμένουν εθνικές και που στην πλειοψηφία τους εφαρμόζουν διαφορετικά μοντέλα.
<P>
Τέλος, κύριε Πρόεδρε, είναι προσωπική μου πεποίθηση ότι εάν δεν θέλουμε η φιλελευθεροποίηση να αφήσει περιθώρια για στρεβλώσεις στον ανταγωνισμό και φυγή (κεφαλαίων) σε πιο ευεργετικό περιβάλλον εντός ή εκτός της Ένωσης, η ομαλή λειτουργία της αγοράς χρηματοπιστωτικών υπηρεσιών δεν θα είναι δυνατή χωρίς μια κάποια προσέγγιση των κανόνων που ρυθμίζουν την αποταμίευση. Αυτοί είναι οι προβληματισμοί που τίθενται στην έκθεσή μου· προβληματισμοί που ανταποκρίνονται σε ένα εποικοδομητικό ενδιαφέρον για συνεργασία με την Επιτροπή, την οποία ανέκαθεν θεωρούσα πιστή σύμμαχο του Κοινοβουλίου, στην εξέλιξη ενός συνολικά τόσο πολύπλοκου θέματος.

<SPEAKER ID=235 NAME="Kuckelkorn">
), εισηγητής. (DE). Κύριε Πρόεδρε, αξιότιμοι συνάδελφοι, οι επικουρικές συντάξεις στην εσωτερική αγορά απασχολούν όλο και περισσότερο τους πολιτικούς φορείς, εθνικούς όσο και ευρωπαϊκούς. Αλλωστε, και μόνο από τις μακρές προεργασίες αυτής της συζήτησης σχετικά με μιαν ανακοίνωση της Επιτροπής, μπορεί να διαπιστώσει κανείς την εκρηκτικότητα του θέματος.
<P>
Το θέμα "επικουρικές συντάξεις" είναι περίπλοκο και έχει συνέπειες στην κοινωνική, επιχειρηματική και φορολογική πολιτική καθώς και στις κεφαλαιαγορές. Από τότε που δημοσιεύτηκε το Πράσινο Βιβλίο, η Επιτροπή επικεντρώνει την προσοχή της στον τομέα της κεφαλαιαγοράς και επιδιώκει ως βραχυπρόθεσμο στόχο την εναρμόνιση των κανόνων εποπτείας των φορέων παροχής συντάξεων υπό την έννοια της "επικουρικής σύνταξης στην εσωτερική αγορά" . Με αυτό δίνει έναν αρκετά επιπόλαιο ορισμό της ασφάλισης γήρατος, δημιουργώντας έτσι έναν κατευθυντήριο ορισμό για περαιτέρω νομοθετικές πρωτοβουλίες στον φορολογικό ή τον κοινωνικό τομέα, και εκτός αυτού, εγκαινιάζει ένα ευρωπαϊκό δίκαιο που επηρεάζει την εθνική νομολογία.
<P>
Αυτή ακριβώς η έλλειψη διορατικότητας, η αναζήτηση γρήγορης επιτυχίας χωρίς καθορισμό μακροπρόθεσμου στόχου είναι και το σημείο που ασκώ κριτική στην Επιτροπή. Και τούτο, διότι στόχος και συγχρόνως ευρωπαϊκή υπεραξία για τους ευρωπαίους πολίτες, τις επιχειρήσεις, τους εργαζόμενους, τους δικαιούχους και τους φορείς παροχής συντάξεων αποτελεί η διασυνοριακή ασφάλιση σε συνταξιοδοτικά ταμεία, που εγγυώνται μία πραγματική ασφάλιση γήρατος στην εσωτερική αγορά. Αυτή την ευρωπαϊκή υπεραξία έχουμε κατά νου, όταν ζητούμε από την Επιτροπή, στις μελλοντικές νομοθετικές της προτάσεις, να διαφοροποιεί μεταξύ καθαρής δημιουργίας κεφαλαίου και ασφάλισης γήρατος, να διαχωρίζει δηλαδή τους προσφέροντες προϊόντα που καλύπτουν βιομετρικούς κινδύνους, από εκείνους που απλώς κάνουν τοποθετήσεις κεφαλαίου.
<P>
Από κοινού με τους νομοθέτες πολλών κρατών μελών είμαστε της άποψης, ότι μπορούμε να μιλάμε για ασφάλιση γήρατος, μόνο όταν υπάρχει διασφάλιση για βιομετρικούς κινδύνους, όπως η αναπηρία, το γήρας και τα επιζώντα εξαρτώμενα μέλη της οικογένειας. Τι σημαίνει το καθένα από αυτά ξεχωριστά; Η διασφάλιση του γήρατος σημαίνει, ότι το ταμείο είναι υποχρεωμένο να μου καταβάλει μια καθορισμένη σύνταξη μέχρι το τέλος της ζωής μου. Δεν μπορεί λοιπόν να ξεφορτωθεί τον δικαιούχο με ένα πάγιο ποσό, ούτε και να του μειώσει τη σύνταξη, επειδή σύμφωνα με τους δικούς του υπολογισμούς έχει γεράσει υπερβολικά.
<P>
Η σύνταξη για τους επιζώντες καλύπτει εκείνα τα επιζώντα μέλη της οικογενείας που έχουν αξιώσεις στο επίδομα γήρατος του αποθανόντος και εξαρτώνται από αυτό. Σε περιπτώσεις αναπηρίας από την άλλη, είναι εξασφαλισμένη η σύνταξη ακόμη και σε περιπτώσεις γενικής ή μερικής ανικανότητας για εργασία. Αν στοχεύουμε πραγματικά στην στήριξη των κρατικών συστημάτων συνταξιοδότησης με επικουρικές συντάξεις στην εσωτερική αγορά, πρέπει η ασφάλιση γήρατος να περιλαμβάνει την διασφάλιση απέναντι σε αυτούς τους κινδύνους.
<P>
Αν δεν ληφθούν υπόψη οι βιομετρικοί κίνδυνοι, μπορούμε να μιλάμε για συνταξιοδοτική πρόνοια αλλά όχι και για ασφάλιση γήρατος. Εδώ δεν πρόκειται όμως μόνο για την ποιότητα της ασφάλισης γήρατος στην Ευρώπη. Με το αίτημα, να τεθούν σε διαφορετική νομική βάση τα διαφορετικά οριζόμενα προϊόντα και οι προσφέροντάς τα, το ζητούμενο είναι κυρίως η νομική ασφάλεια στην Ευρώπη και στα κράτη μέλη αλλά και οι καλύτερες δυνατότητες κατά τη μελλοντική ολοκλήρωση της εσωτερικής αγοράς.
<P>
Η ίση μεταχείριση των προϊόντων των φορέων παροχής συντάξεων με τα προϊόντα της συνταξιοδοτικής πρόνοιας έρχεται σε αντίθεση με την καθιέρωση επικουρικής σύνταξης στην ευρωπαϊκή εσωτερική αγορά. Εδώ γίνεται σαφές, ότι η Επιτροπή ενδιαφέρεται πρωτίστως για τη διαμόρφωση της ευρωπαϊκής κεφαλαιαγοράς. Μερικά επιχειρήματα πάνω σε αυτό: η επιβολή της φορολόγησης των συνταξιοδοτικών παροχών μετά τη χορήγησή τους σε όλα τα κράτη μέλη δεν δραστηριοποιεί μόνο την επικουρική σύνταξη, αλλά συγχρόνως αποτελεί και τη θεμελιώδη προϋπόθεση για διασυνοριακή συμμετοχή που εξοικονομεί πόρους. Αυτό σημαίνει ότι οι επιχειρήσεις - μεγάλες ή μικρές- δεν θα είναι πλέον υποχρεωμένες να προσφέρουν δεκαπέντε διαφορετικά συστήματα στους συνεργάτες τους, διότι θα χρειάζεται μόνο ένας φορέας παροχής σύνταξης. Η μετατόπιση της φορολόγησης σημαίνει όμως απώλειες εσόδων για τα κράτη μέλη. Μπορεί να επιτευχθεί συναίνεση μεταξύ των κρατών μελών ως προς τη φορολογική πολιτική, μόνο εφόσον η ΕΕ ορίσει με σαφήνεια το νομικό πλαίσιο - με οποιαδήποτε οδηγία πάνω σε αυτό το θέμα - και εφόσον η απώλεια εσόδων για τα κράτη μέλη διατηρηθεί εντός κάποιων ορίων. Γι' αυτό ζητάμε τη θέσπιση δύο πακέτων οδηγιών: ένα για την ασφάλιση γήρατος με υποχρεωτική κάλυψη των βιομετρικών κινδύνων και ένα για τη συνταξιοδοτική πρόνοια. Εάν υπάρχουν και τα δύο, μπορούμε να επιχειρήσουμε την πλήρη ευρωπαϊκή ενοποίηση.
<P>
Όσον αφορά τη σύνταξη γήρατος, έχουμε καλές πιθανότητες να φτάσουμε σύντομα στον λυτρωτικό στόχο. Γι' αυτό δεν πρέπει να αφήσουμε τις τράπεζες και τις βιομηχανίες παραγωγής επενδυτικών προϊόντων να μας πείσουν να λάβουμε βραχυπρόθεσμες ή κοντόφθαλμες αποφάσεις.
<P>
Παρακαλώ τους συνάδελφους το εξής: ως συναποφασίζοντες μελλοντικών οδηγιών ας δώσουμε αύριο με την ψήφο μας το σωστό μήνυμα στην Επιτροπή να φροντίσει για τη σταθερότητα της ασφάλειας γήρατος στην Ευρώπη, για μια μελλοντική επικουρική σύνταξη στην εσωτερική αγορά, που να είναι αντάξια του ονόματός της!
<P>
(Χειροκροτήματα)

<SPEAKER ID=236 NAME="Medina Ortega">
Κύριε Πρόεδρε, αναφέρομαι - όπως είπατε, εξ ονόματος της Επιτροπής Νομικών Υποθέσεων και Εσωτερικής Αγοράς - στην ανακοίνωση της Επιτροπής σχετικά με το σχέδιο δράσης για την εφαρμογή του πλαισίου για τις χρηματοπιστωτικές αγορές.
<P>
Όπως επεσήμανε ο βασικός εισηγητής, ο κ. Garcνa-Margallo, σε αυτό το σκέλος υπάρχουν δύο ζητήματα που είναι κατ' αρχάς η φορολογία - χωρίς φορολογική εναρμόνιση θα ήταν πολύ δύσκολο να υπάρξουν κοινοτικές χρηματοπιστωτικές αγορές - και δεύτερον, το νομικό πλαίσιο.
<P>
Σε ό,τι αφορά το νομικό πλαίσιο, νομίζω πως δημιουργείται ένα παράδοξο σε αυτόν τον τομέα. Όσο πιο φιλελεύθερη είναι μια οικονομία, τόσο πιο αναγκαίο είναι το αυστηρό ρυθμιστικό πλαίσιο για τις χρηματοπιστωτικές αγορές. Η βορειοαμερικανική οικονομία που ενδεχομένως είναι από τις πλέον φιλελεύθερες υφιστάμενες οικονομίες είναι εκείνη που θεσπίζει τους πιο λεπτομερείς κανόνες για τις χρηματοπιστωτικές αγορές. Η Επιτροπή στην πρότασή της στη σελίδα 18 του ισπανικού κειμένου, αφού αναγνωρίζει την αρμοδιότητα του Κοινοβουλίου μέσω της συναπόφασης, βάσει του άρθρου 251 της Συνθήκης, μας λέει ότι θα έπρεπε να θεσπιστούν πολύ ευέλικτες διαδικασίες μέσω της επιτροπολογίας. Η επιτροπολογία σε αυτές τις περιπτώσεις είθισται να συνίσταται στο να αφήνουμε με το ένα χέρι αυτό που δίνουμε με το άλλο.
<P>
Σε αυτό το θέμα, συμφωνώ απόλυτα με τα συμπεράσματα του εισηγητή. Νομίζω πως είναι αναγκαία μια πολύ συγκεκριμένη νομοθετική εξέλιξη και είμαι βέβαιος πως η Επιτροπή μπορεί να υπολογίζει στην υποστήριξη του Κοινοβουλίου για αυτή τη νομοθετική εξέλιξη. Όπως έλεγε ο εισηγητής προ ολίγου, δεν μπορούμε να αναμένουμε εμπιστοσύνη από πλευράς επενδυτών, εμπιστοσύνη από πλευράς καταναλωτών και εν τέλει από πλευράς της χρηματοπιστωτικής αγοράς, εάν αυτά δεν διαθέτουν ένα συγκεκριμένο νομικό πλαίσιο. Ο μοναδικός τρόπος να το κάνουμε είναι αντικαθιστώντας τους υφιστάμενους στην παρούσα φάση αυστηρούς κανονισμούς με ένα συγκεκριμένο κοινοτικό ρυθμιστικό πλαίσιο που να επιτρέπει τη διασφάλιση αυτού του τόσο ευαίσθητου τομέα της οικονομίας.

<SPEAKER ID=237 LANGUAGE="NL" NAME="Plooij-Van Gorsel">
Κύριε Πρόεδρε, συνάδελφοι, κύριε Επίτροπε, η Επιτροπή Βιομηχανίας, Εξωτερικού Εμπορίου, Έρευνας και Ενέργειας εκφράζει τη λύπη της για το γεγονός ότι στο σχέδιο δράσης για τις χρηματοοικονομικές αγορές δεν δόθηκε προσοχή στα προβλήματα, τα οποία αντιμετωπίζουν οι επιχειρήσεις και κυρίως οι ΜΜΕ, όσον αφορά τη χρηματοδότηση των διασυνοριακών δραστηριοτήτων τους. Πολλές επιχειρήσεις, κυμαινόμενες από μικρές επιχειρήσεις στις παραμεθόριες περιοχές μέχρι μεγάλες πολυεθνικές επιχειρήσεις, επιθυμούν να διαχειρίζονται τους λογαριασμούς τους ως εθνικούς λογαριασμούς. Επιθυμούν, για παράδειγμα, ένα θετικό υπόλοιπο στο λογαριασμό τους σε ευρώ σε μία χώρα Α να μπορούν να το χρησιμοποιούν για την αντιστάθμιση ενός αρνητικού υπολοίπου σε μία χώρα Β. Κατά αυτόν τον τρόπο θα πληρώνουν λιγότερους τόκους. Οι υφιστάμενες ρυθμίσεις απαγορεύουν ή δυσχεραίνουν τέτοιο είδος τεχνικής διαχείρισης ρευστών. Το τραπεζικό σύστημα έθεσε υπόψη σας αυτό το συνεχώς επιδεινούμενο πρόβλημα. Τώρα θα επιθυμούσα να ρωτήσω τον Επίτροπο, εξ ονόματος της επιτροπής βιομηχανίας, εάν είναι δυνατό να δημιουργηθεί ένα φόρουμ, το οποίο να πραγματοποιήσει μία έρευνα στην αγορά για τη διαπίστωση των νομικών και φορολογικών εμποδίων για τις επιχειρήσεις, και συγκεκριμένα για τις ΜΜΕ, κατά τη χρηματοδότηση των διασυνοριακών συναλλαγών τους στη ζώνη του ευρώ και κατ' αυτόν τον τρόπο, να επιλυθεί το πρόβλημα. Επ' αυτού, θα επιθυμούσα να έχω απάντηση.

<SPEAKER ID=238 NAME="Ferri">
Κύριε Πρόεδρε, έπειτα από το ψήφισμα της 3ης Δεκεμβρίου 1998, που δε νομίζω ότι αναφέρθηκε στην έκθεση Kuckelkorn, εμείς έχουμε και πάλι, ως Κοινοβούλιο, το καθήκον να ζητήσουμε από την Επιτροπή να προχωρήσει το ταχύτερο δυνατό προς μια οδηγία, και μάλιστα, όπως σωστά παρατήρησε ο κύριος Medina Ortega, προς έναν κοινοτικό κανονισμό που θα μπορέσει να συνδέσει τους διάφορους εθνικούς κανονισμούς. Η Επιτροπή φαίνεται ότι είναι κάπως επιφυλακτική ως προς αυτό, προτιμώντας αντίθετα μια οδηγία σχετικά με τη συνετή ρύθμιση των συνταξιοδοτικών ταμείων, που προσφέρει περισσότερες δυνατότητες αλλά δε είναι τόσο αποφασιστική, όσον αφορά την άρση των εμποδίων για την επαγγελματική κινητικότητα και το συντονισμό των φορολογικών συστημάτων.
<P>
Οι νομικές βάσεις είναι πολύ σημαντικές και προφανώς διαφορετικές: για τα συνταξιοδοτικά ταμεία θα μπορούσαν να ισχύσουν τα άρθρα 47 και 55, στην περίπτωση που λαμβάνονταν υπόψη οι διάφορες αποφάσεις που έχουν εκδοθεί από το Ευρωπαϊκό Δικαστήριο. Για την άρση των εμποδίων στην επαγγελματική κινητικότητα, το άρθρο 42, και για το συντονισμό των φορολογικών συστημάτων το άρθρο 94. Θα ήθελα όμως να επιμείνω σχετικά με την ανάγκη και την ευκαιρία που μας δίδεται να καταλήξουμε σε μια ενιαία δέσμη, γιατί μόνον έτσι μπορούμε πραγματικά να έχουμε ένα συνολικό πλαίσιο που θα εξομαλύνει επίσης κάποια αντιφατικά σημεία που συναντώνται σε μερικές προτάσεις ψηφίσματος. Αναφέρομαι συγκεκριμένα στους βιομετρικούς κινδύνους, που είναι μια πολύ σημαντική πτυχή αλλά θα έπρεπε να αντιμετωπίζονται βάσει των παραγράφων 7 και 8 της γνωμοδότησης της Επιτροπής Νομικών Θεμάτων και Εσωτερικής Αγοράς. Πράγματι, με τον υποχρεωτικό περιορισμό των ταμείων μονάχα σε αυτά που περιλαμβάνουν τους βιομετρικούς κινδύνους, υπάρχει ο κίνδυνος να σκληρύνει ακόμα περισσότερο το σύστημα. Πιστεύω ωστόσο ότι είναι σωστό να διατηρήσουμε μια προνομιακή μεταχείριση στα ταμεία που περιλαμβάνουν και τους βιομετρικούς κινδύνους, ενώ αντίθετα οποιαδήποτε σκλήρυνση του συστήματος θα μπορούσε πραγματικά να προκαλέσει οικονομικές δυσχέρειες στους δικαιούχους.

<SPEAKER ID=239 NAME="Hermange">
Κύριε Πρόεδρε, η πραγματικότητα είναι αυτή που είναι. Εάν σήμερα, το 23% του ευρωπαϊκού πληθυσμού είναι άνω των 65 ετών, το ποσοστό αυτό θα ανέλθει στο 40% το 2025 και η αναλογία των τεσσάρων εργαζομένων ανά συνταξιούχο θα περάσει στους δύο εργαζόμενους ανά συνταξιούχο το 2020. Μπορείτε να φανταστείτε την επιτακτική ανάγκη να επιτραπεί στην Ευρωπαϊκή Ένωση η ανάπτυξη αποδοτικών συστημάτων επικουρικών συντάξεων με κεφαλαιοποίηση προκειμένου να συμπληρωθούν με χρήσιμο τρόπο τα κρατικά συνταξιοδοτικά συστήματα αναδιανομής. Όλοι γνωρίζουμε ότι τα κράτη μέλη προβαίνουν σε θαρραλέες διαρθρωτικές μεταρρυθμίσεις, ωστόσο, είναι αρμοδιότητα και της Ευρωπαϊκής Ένωσης να παρεμβαίνει όσον αφορά τις συντάξεις και ιδιαίτερα τις επικουρικές συντάξεις, προκειμένου να διευκολυνθεί, στο πλαίσιο της ενιαίας αγοράς, η ελεύθερη κυκλοφορία των εργαζομένων, η πραγματοποίηση μιας πραγματικής ενιαίας κεφαλαιαγοράς και να υπάρξει επίσης μέριμνα όσον αφορά τον σεβασμό της ισότητας μεταξύ ανδρών και γυναικών.
<P>
Από αυτή την άποψη, το μέλημα της Επιτροπής Απασχόλησης και Κοινωνικών Υποθέσεων ήταν να συμβιβάσει για τους μελλοντικούς συνταξιούχους την ασφάλεια και την αποτελεσματικότητα των επικουρικών συντάξεων, καθώς είναι αλήθεια ότι η εγγύηση ενός υψηλού επιπέδου ασφάλειας για τους δικαιούχους ενθαρρύνει τον υγιή και ευκταίο ανταγωνισμό των ευρωπαϊκών συνταξιοδοτικών ταμείων. Αυτός είναι ο λόγος για τον οποίο η επιτροπή μας εκτιμά ότι η πρόταση οδηγίας σχετικά με τους κοινοτικούς κανόνες εποπτείας που διέπουν τα συνταξιοδοτικά ταμεία πρέπει να παρουσιαστεί και να εγκριθεί το συντομότερο, λαμβάνοντας υπόψη τη σημερινή μας συζήτηση, με σοβαρές εγγυήσεις τόσο όσον αφορά τους εξωτερικούς όσο και τους εσωτερικούς ελέγχους των εν λόγω ταμείων και τον υπολογισμό των εποπτικών υποχρεώσεων.
<P>
Επιπλέον, προκειμένου να ευνοηθεί η ελεύθερη κυκλοφορία των εργαζομένων, κρίναμε απαραίτητη την άμεση βελτίωση της δυνατότητας μεταφοράς και απόκτησης των συνταξιοδοτικών δικαιωμάτων που προέρχονται από επικουρικά συστήματα στις διάφορες ευρωπαϊκές χώρες. Αυτή είναι η γνωμοδότηση που διατύπωσε η Επιτροπή Κοινωνικών Υποθέσεων.

<SPEAKER ID=240 NAME="Lulling">
Κύριε Πρόεδρε, στο πλαίσιο αυτής της συζήτησης, θέλω κατ' αρχάς να δηλώσω ότι αναμένουμε άμεσα μια πρόταση οδηγίας - πλαισίου προκειμένου να διασφαλισθεί η ανάπτυξη μιας πραγματικής ενιαίας αγοράς των επικουρικών συνταξιοδοτικών ταμείων του δευτέρου και του τρίτου πυλώνα, δεδομένου ότι ο πρώτος πυλώνας, ο οποίος καλύπτει όλους τους κινδύνους τους οφειλόμενους σε βιομετρικούς παράγοντες, πρέπει να εξακολουθήσει να αποτελεί τον ακρογωνιαίο λίθο του συστήματος κοινωνικής ασφάλισης της Ευρωπαϊκής Ένωσης
<P>
Αυτή η οδηγία πρέπει κυρίως να καθορίζει το πλαίσιο για την άρση των κωλυμάτων που παρεμποδίζουν την ελεύθερη επιλογή συνταξιοδοτικού ταμείου, την ελεύθερη κυκλοφορία των προσώπων, την ελεύθερη παροχή υπηρεσιών, και να αποτρέπει τη διπλή φορολόγηση. Συστήνουμε μια λύση η οποία βασίζεται στην αρχή που θέλει τις καταβαλλόμενες εισφορές απαλλαγμένες από φόρους και τα συμπληρωματικά εισοδήματα να φορολογούνται σύμφωνα με τη νομοθεσία περί φορολογίας εισοδήματος του κράτους του τόπου κατοικίας.
<P>
Όσον αφορά το αμφιλεγόμενο ζήτημα για το εάν τα επικουρικά συνταξιοδοτικά συστήματα πρέπει να καλύπτουν τους βιομετρικούς κινδύνους, θα ήθελα να διευκρινίσω ότι, από φορολογικής άποψης, δεν θα πρέπει να γίνεται διάκριση μεταξύ των συνταξιοδοτικών ταμείων που δεν καλύπτουν αυτούς τους κινδύνους και εκείνων που τους καλύπτουν. Όσον αφορά την εποπτική ρύθμιση, αυτή πρέπει να εγγυάται την ασφάλεια των ταμείων χωρίς να είναι δυσανάλογη προς το στόχο αυτό. Αυτά ως προς το γενικό πλαίσιο. Είμαι ευγνώμων στην Οικονομική και Νομισματική Επιτροπή για το γεγονός ότι ενσωμάτωσε στην πρόταση ψηφίσματος όλα τα σχετικά συμπεράσματα της Επιτροπής για τα Δικαιώματα της Γυναίκας.
<P>
Και φτάνω στην έκθεση του κ. Garcνa-Margallo y Marfil. Όσον αφορά το σχέδιο δράσης που αποσκοπεί στην εμβάθυνση της εσωτερικής αγοράς των οικονομικών υπηρεσιών, θα ήθελα να επιστήσω την προσοχή ενώπιον ορισμένων στρατηγών οι οποίοι θέλουν να κρατήσουν σε ομηρία την ελευθέρωση του τομέα των οικονομικών υπηρεσιών, γιατί οι προσπάθειες που έχουν ήδη αρχίσει όσον αφορά τη φορολογία των αποταμιεύσεων δεν έχουν προχωρήσει όσο θα ήθελαν. Ούτως εχόντων των πραγμάτων, πρέπει να υπενθυμίσουμε ότι μια ενιαία αγορά κεφαλαίων και οικονομικών υπηρεσιών μπορεί πολύ καλά να λειτουργήσει και χωρίς φορολογική εναρμόνιση.
<P>
Λόγω ορισμένων προτάσεων οι οποίες συγχέουν τη φιλοδοξία με την πραγματικότητα, θα ήθελα να υπογραμμίσω ότι η δημιουργία μιας ευρωπαϊκής επιτροπής χρηματιστηριακών συναλλαγών δεν είναι οπωσδήποτε η νούμερο ένα προτεραιότητα και εφόσον δεν διαθέτω περισσότερο χρόνο αγόρευσης, κύριε Πρόεδρε, αύριο θα παρουσιάσω μια εξήγηση ψήφου για να πω όσα είχα να πω ακόμη, εφόσον ως εισηγήτρια γνωμοδότησης και ως αγορητής μιας δεύτερης έκθεσης, είναι πράγματι αδύνατο να πω όλα αυτά σε δύο λεπτά.

<SPEAKER ID=241 LANGUAGE="EN" NAME="Kauppi">
Kύριε Πρόεδρε, αξιότιμοι εκπρόσωποι της Επιτροπής και του Συμβουλίου, αξιότιμε κύριε Kuckelkorn, αξιότιμοι συνάδελφοι, αρχικά θέλω να ευχαριστήσω την Επιτροπή για την καλή δουλειά που έκανε. Η δήλωση της Επιτροπής είναι φιλελεύθερη και προσανατολισμένη προς το μέλλον. Γιατί θα πρέπει άραγε το Κοινοβούλιο να πάρει τώρα μια λιγότερο φιλελεύθερη θέση και να υπερψηφίσει αδρανείς δομές; Δεν πρέπει να ορίσουμε τόσο στενά τη μορφή και την έκταση της κάλυψης που προβλέπει η οδηγία. Αντίθετα, θα πρέπει να προσεγγίσουμε το θέμα ανοιχτά και με μια ευρύτερη προοπτική.
<P>
Eίναι ουσιαστικό να μην καθορίζουμε τη φύση και το πεδίο της κάλυψης των κινδύνων με περιοριστικό τρόπο. Αντίθετα, θα πρέπει να έχουμε ανοικτό πνεύμα, να εξετάσουμε το ζήτημα από μια ευρύτερη προοπτική και να ενθαρρύνουμε ένα πλαίσιο το οποίο θα βασίζεται στις φιλελεύθερες αγορές και στον έντονο ανταγωνισμό μεταξύ των διαφορετικών τύπων συνταξιοδοτικών συστημάτων. Αυτό που θα πρέπει να προωθήσουμε είναι η ελευθερία επιλογής του εργαζομένου και του εργοδότη να επιλέξουν τον τύπο του συστήματος που ανταποκρίνεται καλύτερα στα συμφέροντά τους.
<P>
Το ζήτημα των βιομετρικών κινδύνων αποδείχθηκε ότι είναι αμφιλεγόμενο. Πιστεύω σθεναρά ότι όλα τα διαφορετικά συνταξιοδοτικά συστήματα πρέπει να καλύπτονται από την ίδια οδηγία, ώστε να μην προστατεύονται ορισμένοι τύποι συνταξιοδοτικών συστημάτων από τον ανταγωνισμό. Οι καταναλωτές και οι εργοδότες πρέπει να έχουν το δικαίωμα επιλογής της καταλληλότερης μορφής συνταξιοδοτικού συστήματος, και συνεπώς τα συστήματα που καλύπτουν βιομετρικούς κινδύνους πρέπει να αντιμετωπίζονται από την ίδια οδηγία, όπως και τα συστήματα που δεν καλύπτουν αυτούς τους κινδύνους. Αμφότερα συνιστούν συνταξιοδοτικά συστήματα, αλλά επικεντρώνονται σε διαφορετικά ανταγωνιστικά οφέλη.
<P>
Κύριε Kuckelkorn, ουδείς σε αυτό το Κοινοβούλιο είναι της γνώμης ότι οι επικουρικές συντάξεις δεν πρέπει να καλύπτουν τον κίνδυνο της μακροβιότητας, μέσω της εξαγοράς συνταξιοδοτικών δικαιωμάτων ή μέσω κάποιου άλλου μέσου. Δεν είναι καθήκον της Ευρωπαϊκής Ένωσης να καθορίζει τη φύση και το πεδίο κάλυψης των κινδύνων που αφορούν άλλους βιομετρικούς κινδύνους. Αντίθετα, αυτό θα πρέπει να αποφασίζεται από κάθε εργαζόμενο σε προσωπικό επίπεδο, όπως προτείνει η Επιτροπή. Το δικαίωμα του ατόμου να λαμβάνει τέτοιου είδους απόφαση συνάδει με την αρχή της επικουρικότητας.
<P>
Η παροχή ελευθερίας στους διαχειριστές των επικουρικών συνταξιοδοτικών συστημάτων προκειμένου να επενδύουν σε ποικίλο φάσμα μέσων αυξάνει την ασφάλεια του συνολικού χαρτοφυλακίου επενδύσεων. Η αυξημένη ελευθερία προωθεί τη λειτουργία της κεφαλαιαγοράς και έχει σημαντική επίπτωση στην ανάπτυξη του επιχειρηματικού κεφαλαίου στην Ευρώπη.
<P>
Είμαι αφοσιωμένη απέναντι στην ιδέα ότι εμείς, ως Ευρωπαϊκό Κοινοβούλιο, πρέπει να ενθαρρύνουμε τον υγιή ανταγωνισμό και την ελευθερία επιλογής του ατόμου. Αυτό δεν πρέπει να σημαίνει μόνο μια ενιαία αγορά για τις επικουρικές συντάξεις, αλλά μια συνολική νομοθετική δέσμη αναφορικά με τις χρηματοπιστωτικές υπηρεσίες.

<SPEAKER ID=242 LANGUAGE="FR" NAME="Goebbels">
Κύριε Πρόεδρε, οι Σοσιαλιστές στηρίζουν τις προσπάθειες που κατέβαλε η Επιτροπή προκειμένου να θεσπίσει μια διάφανη και ρευστή εσωτερική αγορά οικονομικών υπηρεσιών. Η κατά το δυνατόν μεγαλύτερη μείωση του κόστους των κεφαλαίων και της οικονομικής μεσολάβησης είναι προς όφελος των οικονομικών φορέων και όλων των καταναλωτών. Σήμερα, οι ευρωπαϊκές οικονομικές αγορές υποφέρουν από έναν εθνικό κατακερματισμό, παρόλο που μετά την παγκοσμιοποίηση του διεθνούς οικονομικού συστήματος, παρατηρείται γενίκευση της συγκέντρωσης και της διεθνοποίησης.
<P>
Το σχέδιο δράσης θέλει να καταστήσει την ευρωπαϊκή αγορά ισότιμη με την αμερικανική. Η επιτυχία της αμερικανικής αγοράς συνίσταται κυρίως στον "βασιλιά δολάριο". Σε αυτό το πλαίσιο, είναι παράδοξη η διαπίστωση ότι ορισμένοι από τους πιο ένθερμους οπαδούς της οικονομικής ελευθέρωσης είναι ταυτόχρονα πολέμιοι του ευρώ. Εντούτοις, η αποτελεσματική εισαγωγή του ευρώ το 2002 θα μεταφραστεί με τέτοια διαφάνεια και ανταγωνισμό, ώστε οι εθνικές αγορές θα πρέπει να προσαρμοστούν νωρίτερα από ό,τι προβλέπεται. Το πρόβλημα είναι ότι ο νομοθέτης, τόσο ο εθνικός όσο και ο Ευρωπαίος, καθυστερεί να προσαρμόσει το κράτος δικαίου στο πραγματικό κράτος. Προσωπικά, δεν θα ήμουν αντίθετος με μια εσπευσμένη νομοθετική διαδικασία, με την προϋπόθεση ότι αυτό δεν θα οδηγήσει σε μια άσκηση για ανεξέλεγκτους τεχνοκράτες.
<P>
Η Επιτροπή θα μπορούσε να κάνει προτάσεις με εποικοδομητικό τρόπο απλοποιώντας και κωδικοποιώντας τις 11 περίπου οδηγίες που διέπουν τον τραπεζικό τομέα, τις 8 οδηγίες που αφορούν τα επενδυτικά ταμεία και τις 21 οδηγίες που αφορούν τον ασφαλιστικό κλάδο. Σε αυτό το πλαίσιο τίθεται όχι μόνο πρόβλημα συνέπειας των νομοθεσιών που αφορούν τους διαφορετικούς τομείς του οικονομικού κόσμου, αλλά κυρίως ένα πρόβλημα παρακολούθησης και προστασίας του γενικού συμφέροντος. Ο John Kenneth Galbraith κατήγγειλε την ψευδαίσθηση κατά την οποία χρήματα και ευφυία είναι παράγοντες που θα συνδέονται μεταξύ τους. Είναι τέτοια η πρόκληση, ώστε ο οικονομικός κόσμος τείνει να προκαλέσει μια συλλογική ευφορία η οποία συχνά καταλήγει σε οικονομική κρίση.
<P>
Η ελεύθερη κυκλοφορία των κεφαλαίων πρέπει να συνοδεύεται από ένα αποτελεσματικό ρυθμιστικό και εποπτικό πλαίσιο. Εντούτοις, η παρακολούθηση των διαφορετικών αγορών είναι κατακερματισμένη ανά χώρα και ανά τομέα. Ταυτόχρονα, μετά τις συγχωνεύσεις, τις αποκτήσεις και τις συγκεντρώσεις, τα σύνορα μεταξύ των τραπεζών, των ασφαλειών, των επενδυτικών και των συνταξιοδοτικών ταμείων εξαλείφονται. Η Φινλανδία και το Ηνωμένο Βασίλειο έβγαλαν ορισμένα συμπεράσματα και θέσπισαν μια ενιαία εποπτική αρχή για ολόκληρο τον τομέα. Το άρθρο 105, παράγραφος 6 της Συνθήκης, ορίζει ότι το Συμβούλιο μπορεί να αναθέσει στην ΕΚΤ ορισμένες ειδικές αποστολές οι οποίες θα αφορούν τον εποπτικό έλεγχο των πιστωτικών ιδρυμάτων καθώς και άλλων οικονομικών ιδρυμάτων, εξαιρουμένων των ασφαλιστικών επιχειρήσεων. Δεν θα έπρεπε όμως να επωφεληθούμε από τη Διακυβερνητική Διάσκεψη για να δημιουργήσουμε μια νομική βάση απαραίτητη προκειμένου το Συμβούλιο να μπορέσει να αναθέσει στην ΕΚΤ ορισμένες ειδικές αποστολές ακόμη και σε θέματα εποπτικού ελέγχου των ασφαλίσεων;
<P>
Όσον αφορά την έκθεση Kuckelkorn, οφείλω να συγχαρώ τον συντάκτη της για τη σθεναρότητα με την οποία τάσσεται υπέρ των επικουρικών συντάξεων, προκειμένου αυτές να αποτελέσουν στην πραγματικότητα έναν δεύτερο πυλώνα της ασφάλισης γήρατος. Κύριε Πρόεδρε, τελειώνω λέγοντας ότι θα πρέπει και πάλι να πούμε πως χωρίς να καταργούμε τα ασφαλιστικά προϊόντα, πρέπει να ευνοήσουμε τα προϊόντα που καλύπτουν τους βιομετρικούς κινδύνους.

<SPEAKER ID=243 LANGUAGE="SV" NAME="Olle Schmidt">
Κύριε Πρόεδρε, κύριε Επίτροπε, για να αναπτυχθεί η Ευρώπη, για να προσελκύσει κεφάλαιο και να δημιουργήσει θέσεις εργασίας πρέπει να υλοποιηθεί η ενιαία αγορά χρηματοοικονομικών υπηρεσιών. Μέχρι τώρα, τα λόγια ήταν περισσότερα και τα συγκεκριμένα μέτρα πολύ λίγα. Σήμερα, ένας άπειρος αριθμός διαφόρων εθνικών κανόνων και διοικητικών περίπλοκων διαδικασιών θέτει εμπόδια στη χρηματοοικονομική αγορά και, κατ' επέκταση, στην αναπτυξιακή ορμή στην Ευρώπη, κάτι που δεν πλήττει μόνο τις επιχειρήσεις, αλλά, φυσικά και τους πολίτες της Ευρώπης επίσης.
<P>
Η ανάπτυξη του Internet σημαίνει και θα σημαίνει μελλοντικά πολλά για την παροχή διασυνοριακών χρηματοοικονομικών υπηρεσιών. Αυτοί που, πρωτίστως, θα ευνοηθούν από αυτήν την ανάπτυξη είναι οι καταναλωτές, διότι θα έχουν πρόσβαση σε αυξημένες δυνατότητες επιλογής και χαμηλότερων τιμών.
<P>
Εμείς, οι Φιλελεύθεροι, δεν θεωρούμε ότι η φορολογική εναρμόνιση αποτελεί προϋπόθεση της ολοκλήρωσης της ενιαίας αγοράς χρηματοπιστωτικών υπηρεσιών, έστω κι αν ένας ορισμένος βαθμός εναρμόνισης μπορεί να αποδειχθεί αναγκαίος για να αποφευχθεί ο επιζήμιος φορολογικός ανταγωνισμός. Το ευρώ έχει σταθεροποιήσει την οικονομική ανάπτυξη και δημιούργησε καλύτερες δυνατότητες για τη μείωση των δαπανών για την εύρεση κεφαλαίου, κάτι που ευνοεί τόσο τις επιχειρήσεις όσο και τον οικιακό προϋπολογισμό.
<P>
Αποτελεί ακλόνητη πεποίθησή μου ότι όλα τα κράτη μέλη πρέπει να συμμετέχουν πλήρως στο εγχείρημα της ΕΕ, δηλαδή να είναι μέλη της ΟΝΕ, για να μπορέσει η ΕΕ να προσφέρει στους πολίτες της Ευρώπης ανάπτυξη και δυναμικότητα.
<P>
Συνεπώς, η δήλωση του Romano Prodi σε μια σουηδική εφημερίδα σήμερα, ότι η Σουηδία θα μπορούσε να μείνει εκτός ΟΝΕ, προκαλεί έκπληξη και από οικονομικής άποψης, αλλά και είναι αμφισβητούμενη από την άποψη της Συνθήκης.
<P>
Καλωσορίζουμε την Πράσινη Βίβλο της Επιτροπής για την απελευθέρωση των συμπληρωματικών συνταξιοδοτικών ασφαλίσεων. Ωστόσο, είναι σημαντικό να υπογραμμιστεί ότι οι ασφαλίσεις συντάξεων στην Ευρώπη χαρακτηρίζεται από μια εθνική πολυμορφία και ότι για να δημιουργηθεί μια ενιαία αγορά δεν είναι απαραίτητο να εναρμονιστούν τα διάφορα συστήματα. Είναι σημαντικό να μπορούν να συνυπάρχουν πολλά συστήματα, διότι έτσι διευρύνεται η δυνατότητα επιλογής και η πολυμορφία. Εντούτοις, είναι επιθυμητό να θεσπιστεί ένα ελάχιστο επίπεδο εναρμόνισης σε ό,τι αφορά τη φορολογική αντιμετώπιση των επικουρικών συντάξεων από πλευράς των κρατών μελών, ώστε να αποφευχθεί η διπλή φορολόγηση. Θεωρώ, επίσης, ότι τα κράτη μέλη πρέπει να αποφασίσουν μόνα τους για το πώς θα διαμορφωθεί το σύστημα, δηλαδή, αν, π.χ., θα διαμορφώνει τη σύνταξη, ή όχι, η περίθαλψη συγγενών. Αυτό είναι ένα θέμα που μπορεί να αντιμετωπιστεί καλύτερα σε εθνικό επίπεδο.
<P>
Ένα θέμα που συζητήθηκε έντονα στην Επιτροπή του Κοινοβουλίου είναι το θέμα των βιομετρικών κινδύνων. Έχει διατυπωθεί η άποψη ότι στην οδηγία θα περιλαμβάνονται εκείνα τα συστήματα μόνο που καλύπτουν αυτούς τους κινδύνους. Δεν θεωρούμε ότι πρέπει να γίνει έτσι, ιδιαίτερα, αν ληφθεί υπόψη η δυνατότητα λειτουργίας των μικρών και μικρομεσαίων επιχειρήσεων. Η ελευθερία επιλογής είναι καλή.
<P>
Τέλος, θέλω να συγχαρώ τους κυρίους Garcνa-Margallo y Marfil και Kuckelkorn για τις δύο σημαντικές εκθέσεις σχετικά με τη δημιουργία μιας ανταγωνιστικής Ευρώπης.

<SPEAKER ID=244 LANGUAGE="FR" NAME="Lipietz">
Κύριε Πρόεδρε, κύριε Επίτροπε, αγαπητοί μου συνάδελφοι, από την επικύρωση της Ενιαίας Πράξης και παρά τις προειδοποιήσεις των Πρασίνων, η αγορά των οικονομικών προϊόντων οικοδομείται πέρα από μια ελάχιστη εναρμόνιση της φορολογίας επί των εισοδημάτων από αποταμιεύσεις. Ό,τι έπρεπε να συμβεί συνέβη, υπήρξε φορολογικό dumping επί των πιο κινητικών τομέων και μεταφορά του επιτοκίου για τον λιγότερο κινητικό, την εργασία.
<P>
Η ευθύνη για την παρεμπόδιση της φορολογικής εναρμόνισης που προβλέπεται στο πακέτο Monti βαρύνει προς το παρόν εξολοκλήρου μία χώρα, τη Μεγάλη Βρετανία, η οποία προσπαθεί να μεταθέσει το σφάλμα στο Λουξεμβούργο, το οποίο, ωστόσο, είναι έτοιμο για έναν συμβιβασμό. Το δηλώνω επισήμως στους Βρετανούς συναδέλφους μας: αυτή η συμπεριφορά φέρνει σε απόγνωση την υπόλοιπη Ευρώπη. Η Μεγάλη Βρετανία είναι η κοιτίδα της δημοκρατίας και του καπιταλισμού στη σύγχρονη μορφή τους. Η ενθαρρυντική στάση της απέναντι στη φορολογική απάτη διαφθείρει όχι μόνο οικονομικά και κοινωνικά αλλά και ηθικά. Θέτει υπό αμφισβήτηση τα πολιτικά θεμέλια του ευρωπαϊκού οικοδομήματος.
<P>
Για αυτό τον λόγο η Ομάδα των Πρασίνων / Ευρωπαϊκή Ελεύθερη Συμμαχία αποφάσισε να λέει όχι σε κάθε νέα πρόταση ελευθέρωσης της κεφαλαιαγοράς η οποία δεν θα προηγείται από την έγκριση του πακέτου Monti. Αυτή είναι άλλωστε η πρόταση της ίδιας της Επιτροπής του κ. Monti, αυτό ήταν το σημείο κλειδί στην έκθεση Garcνa-Margallo y Marfil σχετικά με το σχέδιο δράσης για την ενοποίηση της αγοράς των οικονομικών υπηρεσιών. Δυστυχώς, οι τροπολογίες της δεξιάς στο πλαίσιο της Οικονομικής και Νομισματικής Επιτροπής διαστρέβλωσαν αυτό το σημείο.

<SPEAKER ID=245 LANGUAGE="SV" NAME="Herman Schmid">
Κύριε Πρόεδρε, σε ό,τι αφορά τις επικουρικές συντάξεις, αυτό που έχει καθοριστική σημασία είναι το αν θέλουμε να παρέχεται στην τρίτη ηλικία μεγαλύτερη ασφάλεια στους συνταξιούχους, ή αν θέλουμε να ενισχύσουμε τις κεφαλαιαγορές στην Ευρώπη. Δεν πρόκειται, μόνο, για δύο τελείως διαφορετικούς στόχους, αλλά, είναι επίσης δύσκολο να συνδυαστούν στα πλαίσια του ίδιου συστήματος. Η πρόταση της Επιτροπής, όπως επίσης και οι δύο εκθέσεις που συζητάμε σήμερα, δίνουν προτεραιότητα στις ανάγκες της κεφαλαιαγοράς. Πέραν αυτού, ελπίζουν ότι οι συντάξεις που έχουν ως βάση την αγορά θα μπορέσουν να αποδειχθούν καλές σε 30 ή 40 χρόνια για τους συνταξιούχους. Δεν γνωρίζουμε, όμως, τι θα συμβεί. Αν αναλογιστεί κανείς πόσο έχει αλλάξει η Ευρώπη κατά τη διάρκεια των τελευταίων 30 ή 40 ετών και υποθέσει ότι οι συνθήκες θα αλλάξουν εξίσου, τότε, μπορεί κανείς να αντιληφθεί την αβεβαιότητα, από εδώ και εμπρός, τέτοιων προβλέψεων.
<P>
Υπάρχει ένα μεγάλο έλλειμμα σε ό,τι αφορά την ασφάλεια και την αλληλεγγύη στον τομέα των συντάξεων, διότι το ρίσκο είναι πολύ μεγάλο και, διότι, ποτέ δεν μπορεί να υπάρξει πλήρης ικανοποίηση της ανάγκης για ασφάλεια και αλληλεγγύη. Αυτός είναι ο λόγος που οι συμπληρωματικές συντάξεις αποτελούν πρόβλημα, διότι είναι πολύ λιγότερο ασφαλείς απ' όσο είναι ένα σύστημα βασικής σύνταξης που χρηματοδοτείται σε πνεύμα αλληλεγγύης.
<P>
Πιστεύω, επίσης, ότι οι συμπληρωματικές ασφάλειες και οι επικουρικές συντάξεις μπορεί να χρειαστούν, αλλά, σ' αυτήν την περίπτωση, θα έπρεπε να δεσμεύονται να επενδύουν σε ό,τι ισχυροποιεί μακροπρόθεσμα την οικονομία. Αυτή η οπτική θα έπρεπε να είναι η βάση των αποφάσεων που αφορούν τη μελλοντική κατάσταση των συνταξιούχων, αντί του βραχυπρόθεσμου δείκτη του χρηματιστηρίου και του παγκόσμιου χρηματοοικονομικού καπιταλισμού.
<P>
Επίσης, θεωρώ ότι θα ήταν καλύτερα αν αυτά τα συστήματα συμπληρωματικών συντάξεων μπορούσαν να τα διαχειριστούν οι συνδικαλιστικές οργανώσεις ως συνταξιοδοτικά ταμεία σε πνεύμα αλληλεγγύης, έτσι όπως γίνεται σε ορισμένα κράτη μέλη. Ακόμη κι αν αυτά τα ταμεία λειτουργούν στα πλαίσια της αγοράς, παρέχουν πολύ περισσότερη σταθερότητα και ασφάλεια σε σχέση με τις ιδιωτικοποιημένες ασφαλίσεις συντάξεων. Απ' ότι φαίνεται, οδηγούμαστε τώρα σε μια φιλελεύθερη τάξη πραγμάτων στον τομέα των συντάξεων στην Ευρώπη και, σ' αυτήν την περίπτωση, θα συμβουλέψω τους ψηφοφόρους μου να τοποθετήσουν το περίσσευμά τους σε ασφαλέστερα αντικείμενα από τις ιδιωτικές ασφαλίσεις συντάξεων και έτσι στους νέους θα πω: επενδύστε στην εκπαίδευση και την ανάπτυξη των ικανοτήτων σας· στους ηλικιωμένους θα πω: φροντίστε να εξασφαλίσετε μια καλή και φθηνή κατοικία τώρα που βρίσκεστε στη δύση της ζωής σας. Εμείς οι πολιτικοί, πρέπει να κατευθύνουμε τις προσπάθειές μας στη δημιουργία ενός ισχυρού και καλού συστήματος βασικής σύνταξης.

<SPEAKER ID=246 LANGUAGE="NL" NAME="Blokland">
Κύριε Πρόεδρε, το Πράσινο Βιβλίο της Ευρωπαϊκής Επιτροπής προκάλεσε πολλές αντιδράσεις. Και στο σχέδιο ψηφίσματος, οι προθέσεις του Πράσινου Βιβλίου γρήγορα επικαλύφθηκαν. Και οι προθέσεις του εισηγητή, του κ. Kuckelkorn, ο οποίος πραγματοποίησε μία γιγαντιαία δουλειά, και για αυτό θα ήθελα να τον ευχαριστήσω, δεν διαφαίνονται σαφώς τελικά στο σχέδιο ψηφίσματος. Τώρα εναπόκειται, κατά την αυριανή ψηφοφορία, εμείς να φροντίσουμε ώστε να υπάρξει ένα αποδεκτό σύνολο.
<P>
Ο πρώτος στόχος είναι οι εργαζόμενοι, εφόσον επιθυμούν να μεταναστεύσουν σε ένα άλλο κράτος μέλος, να μπορούν να εισπράττουν συμπληρωματικές συντάξεις και να συνεχίζουν να ζουν χωρίς διακοπή της συνταξιοδότησης και με διασφαλισμένη την αξία των κεκτημένων συνταξιοδοτικών δικαιωμάτων τους. Δυστυχώς, η Επιτροπή δεν προχώρησε αρκετά στην υλοποίηση αυτής της επιθυμίας. Πρέπει να καταβληθούν ακόμη πολλές προσπάθειες, ώστε να ισχύει η προαιρετική μεταφορά αξιών μεταξύ κρατών μελών.
<P>
Ο στόχος, τον οποίο πρέπει να θέσουμε καταρχήν, είναι η αμοιβαία αναγνώριση των κανόνων εποπτείας. Μεγάλη σημασία έχει, επίσης, ο κατάλληλος διαχωρισμός μεταξύ των συνταξιοδοτικών ταμείων και των εμπορικών ασφαλιστών. Τα συνταξιοδοτικά ταμεία υποχρεούνται να αποδέχονται όλους. Μία πλήρης σύνταξη καλύπτει και τους βιομετρικούς κινδύνους. Οι ασφαλιστές διαθέτουν έναντι των συμμετεχόντων τη δυνατότητα επιλογής και τα προϊόντα τους δεν καλύπτουν τους βιομετρικούς κινδύνους. Επειδή οι καλυπτόμενοι κίνδυνοι δεν είναι παρόμοιοι, η εποπτεία των αρχών επί των συνταξιοδοτικών ταμείων και των ασφαλιστών θα ποικίλλει ανάλογα. Βάσει αυτής της εποπτείας, δικαιολογείται για αμφότερους η πλήρης ελευθερία επενδύσεων. Αυτό οδηγεί κατά μέσο όρο σε υψηλότερες αποδόσεις. Θα πρέπει να αποφύγουμε, μέσω των σημαντικά χαμηλότερων αποδόσεων των συνταξιοδοτικών ταμείων να εξωθήσουμε τους πολίτες για τις συνταξιοδοτικές συντάξεις στο μεγάλο δάσος των επενδυτών, όπου ο κακός λύκος θα καταβροχθίσει τα χρήματά τους.
<P>
Ο δεύτερος στόχος αφορά τη φορολόγηση από τα κράτη μέλη. Έχοντας υπόψη την επικείμενη αύξηση των συνταξιοδοτούμενων, θα ήταν επιθυμητό τα φορολογικά συστήματα να προωθούν την πρόβλεψη συμπληρωματικής σύνταξης. Το πρότυπο ΕΕΤ, βάσει του οποίου η συμπληρωματική πριμοδότηση δεν φορολογείται και φορολογείται η σύνταξη, είναι ικανοποιητικό και είναι δυνατό να εφαρμοστεί στα περισσότερα κράτη μέλη.
<P>
Ελπίζω ότι το Κοινοβούλιο και η Επιτροπή θα υλοποιήσουν την εσωτερική αγορά των συμπληρωματικών συντάξεων, βάσει αυτών των κατευθύνσεων.

<SPEAKER ID=247 NAME="von Wogau">
Κύριε Πρόεδρε, αξιότιμοι συνάδελφοι, η διασφάλιση της ασφάλισης γήρατος είναι ένα ιδιαιτέρως σημαντικό καθήκον στην εποχή μας. Διαπιστώνουμε ότι στα διάφορα κράτη μέλη πολλά συστήματα ασφάλειας γήρατος που βασίζονται σε συμβάσεις γενεών, συναντούν όλο και περισσότερες δυσκολίες. Επομένως η επικουρική σύνταξη αποκτά ιδιαίτερα μεγάλη σημασία, και γι' αυτήν συζητάμε εδώ απόψε. Όταν μιλάμε για την επικουρική σύνταξη και τα συνταξιοδοτικά ταμεία, πρέπει καταρχήν να εξασφαλίσουμε στη ρύθμιση την προστασία των κανόνων της κοινής αγοράς καθώς και ότι δεν θα προκύψουν από αυτήν πρόσθετα κωλύματα για την ελεύθερη κυκλοφορία των προσώπων εντός της Ευρωπαϊκής Κοινότητας, όπως συμβαίνει συνήθως.
<P>
Διαπιστώνουμε ότι αυτό συμβαίνει ακόμα και σήμερα σε πολλά ασφαλιστικά συστήματα, και πρέπει να αποφύγουμε την πιθανότητα δημιουργίας παρόμοιων κωλυμάτων και σε αυτόν τον νέο τομέα για την ελεύθερη κυκλοφορία των προσώπων. Επομένως, είναι απαραίτητες εδώ ορισμένες κοινές ελάχιστες ρυθμίσεις για τη διασφάλιση των κεφαλαιουχικών επενδύσεων, και εδώ περιμένουμε να γίνουν οι ανάλογες προτάσεις και να βελτιωθούν.
<P>
Το δεύτερο αποφασιστικό ερώτημα είναι αυτό της φορολογικής εύνοιας, η οποία καθίσταται δυνατή σε τρία διαφορετικά σημεία: κατά την πληρωμή, αργότερα κατά την είσπραξη των τόκων και τέλος κατά την εξόφληση. Στα διάφορα κράτη μέλη αυτό ρυθμίζεται διαφορετικά και αν θέλουμε να είναι τα εν λόγω ταμεία πραγματικά συμβατά μεταξύ τους σε ολόκληρη την επικράτεια της Ένωσης, πρέπει να καταλήξουμε σε μία κοινή ρύθμιση. Αυτό δεν θα είναι τόσο εύκολο. Όλοι γνωρίζουμε ότι στους φόρους ισχύει η λήψη αποφάσεων με ομοφωνία, εδώ όμως βρίσκεται ένα από τα θεμελιώδη αιτήματα που πρέπει να θέσουμε.
<P>
Φτάνω τώρα στο κρίσιμο ερώτημα που συζητάμε, και συγκεκριμένα, τι είναι η ασφάλιση γήρατος; Τι είναι τα συνταξιοδοτικά ταμεία; Εδώ βρισκόμαστε ακόμη, οφείλω να το πω, στο στάδιο της συζήτησης. Ακόμη και στην πολιτική μας Ομάδα δεν έχουμε καταλήξει σε μια οριστική άποψη. Με βεβαιότητα μπορώ μόνο να πω ότι στη συνολική αποτίμηση πρέπει με κάποιο τρόπο να παίξουν ρόλο οι βιομετρικοί κίνδυνοι, δηλαδή, χωρίς να ληφθούν υπόψη οι βιομετρικοί κίνδυνοι, δεν μπορούν να απαντηθούν και τα άλλα ερωτήματα που έθεσα. Προτείνουμε όμως εντελώς συνειδητά μία ανοιχτή διατύπωση, εκείνη του συναδέλφου Ferri εξ ονόματος της Επιτροπής Νομικών Θεμάτων και Εσωτερικής Αγοράς στα σημεία 7 και 8. Πιστεύω ότι είναι μία διατύπωση που θα τύχει της ευρύτερης δυνατής συναίνεσης στο Σώμα και που θα μας επιτρέψει να προχωρήσουμε, διότι αυτή τη στιγμή, σημασία έχει να μας υποβληθούν οι οδηγίες τώρα. Πιστεύω, ότι μερικά από τα ερωτήματα τα οποία συζητήσαμε σήμερα, μπορούν εν τέλει να απαντηθούν μόνο, αν τα κρίνουμε υπό το πρίσμα των προτάσεων της Επιτροπής και μάλιστα υπό το πρίσμα των συγκεκριμένων προτάσεων οδηγιών.

<SPEAKER ID=248 NAME="Randzio-Plath">
). (DE). Κύριε Πρόεδρε, όπως είπε και ο εισηγητής κ. Kuckelkorn, πρέπει τα κρατικά συστήματα συνταξιοδότησης ως πρώτος πυλώνας να συμπληρωθούν από συμπληρωματικά επιχειρηματικά πρότυπα επικουρικών συντάξεων, τα οποία θα είναι αποτελεσματικά, θα διευρύνουν επομένως τη νομική ασφάλεια και θα ανταποκρίνονται στο αίτημα της ασφάλισης γήρατος. Μια οδηγία δεν πρέπει να χρησιμοποιηθεί για να δώσει κύρος σε κάποια ειδικής μορφής ασφάλιση και συγχρόνως για να εξομοιώσει την ασφάλεια γήρατος με τις διαδικασίες δημιουργίας κεφαλαίου, διότι στο κάτω- κάτω τα προϊόντα της επικουρικής σύνταξης δεν είναι συνηθισμένα επενδυτικά προϊόντα. Ως εκ τούτου, θεωρώ πραγματικά πολύ σημαντική τη διαφορετική φορολογική μεταχείριση στα κράτη μέλη, ειδικά απέναντι σε τέτοια προϊόντα που καλύπτουν βιομετρικούς κινδύνους.
<P>
Ως εκ τούτου, με τη σημερινή συζήτηση θα επιτευχθεί πραγματικά η εμβάθυνση της εσωτερικής αγοράς, διότι με την εσωτερική αγορά και το ευρώ δημιουργήσαμε αρχικά τις συνθήκες πλαίσιο για να οδηγήσουμε τις χρηματοπιστωτικές υπηρεσίες στην Ε.Ε πραγματικά σε αποδοτικές ενέργειες και ταυτόχρονα για να συνυπολογίζεται η ιδέα της χρηματοοικονομικής νομοθεσίας και της χρηματοοικονομικής εποπτείας.
<P>
Δεν θέλουμε φυσικά να στερήσουμε από τους μετέχοντες στην αγορά την επικερδή εκμετάλλευση των βελτιωμένων εμπορικών ευκαιριών. Από την άλλη όμως, θέλουμε και να διασφαλίσουμε τη δημοσιονομική σταθερότητα και τα συμφέροντα της προστασίας των καταναλωτών. Δικαίως η ευρωπαϊκή Σύνοδος Κορυφής της Λισσαβόνας υπογράμμισε εκ νέου τη σημασία των ολοκληρωμένων και αποδοτικών χρηματαγορών, έτσι και το Ευρωπαϊκό Κοινοβούλιο θα ενδιαφερθεί να τηρήσει ένα αυστηρό χρονοδιάγραμμα. Συγχρόνως όμως, ενόψει της εσωτερικής αγοράς και της εισαγωγής του ευρώ, το ζητούμενο είναι να γίνουν τα πάντα, ειδικότερα για τη βελτίωση της κεφαλαιακής βάσης των μικρομεσαίων επιχειρήσεων και των επιχειρήσεων υψηλής τεχνολογίας. Πρέπει να γίνουν τα πάντα, ώστε ληφθεί εν προκειμένω υπόψη η λήψη μέτρων για το συμφέρον μιας αποτελεσματικής, διασυνοριακής προστασίας του καταναλωτή. Ως εκ τούτου θα χρειαστεί να επιτύχουμε μία βελτιωμένη συνεργασία των ρυθμιστικών και εποπτικών αρχών σε ευρωπαϊκή κλίμακα.
<P>
Η δημοσιονομική σταθερότητα είναι επίσης επιθυμητή, και εδώ πρέπει να πούμε, ότι η αύξηση των επιχειρησιακών συγχωνεύσεων στον χρηματοοικονομικό τομέα αποτελεί σήμερα ένα σημαντικό πρόβλημα. Πρέπει να παραπέμψουμε και στις εκθέσεις του ΟΟΣΑ, που επισημαίνουν με σαφήνεια τους κινδύνους των megamergers σε αυτόν τον τομέα. Η δημιουργία χρηματοοικονομικών συμπυκνώσεων που είναι πολύ μεγάλες για να αποτύχουν δεν ευνοεί μόνο το moral hazard των μετεχόντων ιδρυμάτων αλλά και φέρνει την οικονομική και δημοσιονομική πολιτική των κρατών που συμμετέχουν αντιμέτωπες με νέους κινδύνους. Πρέπει να κάνουμε τα πάντα, για να μην φτάσουμε στη χαλάρωση της δημοσιονομικής σταθερότητας που θα έχει ως αποτέλεσμα την εκμετάλλευση των κερδών από τις επιχειρήσεις και παράλληλα την επιβάρυνση των φορολογούμενων με τις ενδεχόμενες απώλειες.
<P>
Λυπηρό στα συμπεράσματα της Λισσαβόνας είναι, ότι δεν εξετάσθηκε άμεσα η προστασία των καταναλωτών. Χωρίς τη δημιουργία ενός αξιόπιστου νομικού πλαισίου, μιας ανώτερης κλίμακας πληροφορίας και διαφάνειας, αλλά και χωρίς την καθιέρωση της ευθύνης προς όφελος των καταναλωτών, δεν θα υπάρξει ολοκλήρωση της εσωτερικής αγοράς ·
<P>

<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=249 LANGUAGE="ES" NAME="Knφrr Borrΰs">
Κύριε Πρόεδρε, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία, θα ήθελα να εκφράσω τη γνώμη μου για την ενιαία αγορά του συστήματος επικουρικών συντάξεων. Κατ' αρχάς, θέλω να εκφράσω τη συμφωνία μας με το σχέδιο που βασίζεται στη διεθνή αλληλεγγύη των βασικών κρατικών συστημάτων, στα οποία προστίθενται τα επικουρικά συστήματα κεφαλαιοποίησης. Από την άλλη, θέλω επίσης να εκφράσω τη συμφωνία μου με τα όσα είπε ο κ. Kuckelkorn αναφορικά με τη συσχέτιση που δημιουργείται μεταξύ των συστημάτων κοινωνικής πρόληψης και της κάλυψης των βιομετρικών κινδύνων. Δεν μιλάμε για συστήματα χρηματοπιστωτικών τοποθετήσεων αλλά για συνταξιοδοτικά σχέδια. Από την άλλη, είμαστε επίσης σύμφωνοι με τη συμμετοχή των εργαζομένων και με την επείγουσα εναρμόνιση των φορολογικών διατάξεων.
<P>
Μολαταύτα, πρέπει να αποσαφηνιστεί η έννοια των συνταξιοδοτικών ταμείων κατά τρόπο που να περιλαμβάνει τα επικουρικά συστήματα πρόληψης που καλύπτουν βιομετρικούς κινδύνους. Είναι αναγκαίο να αποσαφηνιστεί από την άλλη ότι το ενιαίο σύστημα αναφέρεται σε κάθε είδους εργαζομένους της Ευρωπαϊκής Ένωσης· δεν υπάρχουν μόνο μισθωτοί εργαζόμενοι στην Ευρωπαϊκή Ένωση αλλά υπάρχουν ευτυχώς επίσης πολλοί συντεχνιακοί εργαζόμενοι. Πρέπει να προτιμήσουμε τα συλλογικά συστήματα, όχι όμως μόνο των επιχειρήσεων - κάτι που αναφέρεται στην έκθεση - αλλά και τα τομεακά, λαμβάνοντας υπόψη πρωτίστως τις ΜΜΕ στις οποίες έγινε αναφορά από τον κ. Plooij-van Gorsel. Είναι ανάγκη να λάβουμε υπόψη τις μεγάλες διαφορές που υπάρχουν εντός της Ένωσης σε ό,τι αφορά την εξέλιξη των επικουρικών συστημάτων.
<P>
Κατά συνέπεια, κατανοούμε και στηρίζουμε τα συστήματα ρύθμισης και ελέγχου προκειμένου να προασπίσουμε τα δικαιώματα των συμμετεχόντων, θα πρέπει όμως να δοθεί έμφαση εκεί όπου τα συστήματα δεν έχουν εξελιχθεί ακόμη παρά ελάχιστα, σε θέματα όπως η ενημέρωση ή η έναρξη νέων σχεδίων.
<P>
Τέλος, θα ήθελα να υπογραμμίσω την υποστήριξή μας στη δημιουργία ενός ευρωπαϊκού συνταξιοδοτικού ταμείου με τη συμμετοχή των διαφόρων τομέων της οικονομικής δραστηριότητας και των φορέων παροχής συντάξεων.

<SPEAKER ID=250 LANGUAGE="FR" NAME="Ainardi">
Κύριε Πρόεδρε, η γήρανση του πληθυσμού και η μείωση του πραγματικού, βεβαίως, εργατικού δυναμικού, αποτελούν προτεραιότητα για την Επιτροπή και για άλλους συναδέλφους προκειμένου να ανοίξουν τον δρόμο στα συνταξιοδοτικά ταμεία για τις επικουρικές συντάξεις. Η δυναμική της ανάπτυξης και της δημιουργίας νέων θέσεων εργασίας εγκαταλείπεται. Μαζί με τους μηχανισμούς κεφαλαιοποίησης, τίθεται το ζήτημα της προσαρμογής των συντάξεων στην ενιαία αγορά και στην εφαρμογή του ευρώ.
<P>
Αυτός ο προσανατολισμός συμβάλλει, ώστε να διατρέχεται ο κίνδυνος διαμόρφωσης ενός συστήματος το οποίο βασίζεται στην ιδιωτική ασφάλιση και το οποίο θα αντικαταστήσει προοδευτικά την κοινωνική ασφάλιση. Η υγεία και η σύνταξη δεν θα αποτελούν πλέον δικαιώματα, αλλά θα καταστούν αγαθά υποκείμενα στους νόμους της αγοράς. Η στρατηγική που καθορίζει τα συνταξιοδοτικά ταμεία στοχεύει κυρίως στην απομύζηση των αποταμιεύσεων από τις οικονομικές αγορές. Ένα τέτοιο σύστημα είναι πολύ επικίνδυνο και βαθιά άδικο, δεδομένου ότι ευνοεί τους πλουσιότερους, όσους αποταμιεύουν και εγκαταλείπει τους φτωχότερους με μια άθλια σύνταξη.
<P>
Η αρχική έκθεση του κ. Kuckelkorn αντιμετώπιζε τη σύνταξη κατ' αρχάς ως κοινωνική ασφάλιση ενάντια σε ορισμένους ζωτικούς κινδύνους και εν συνεχεία ως μια διαδικασία δημιουργίας κεφαλαίου. Ωστόσο, η έγκριση ορισμένων τροπολογιών που στηρίζουν ανεπιφύλακτα τους μηχανισμούς κεφαλαιοποίησης την έχουν μεταβάλει ριζικά. Για αυτό τον λόγο δεν μπορώ να εγκρίνω αυτή την έκθεση η οποία επιβαρύνει την προσπάθεια της Επιτροπής.
<P>
Αντιθέτως, θεωρούμε ότι πρέπει να διατηρηθεί ένα υψηλό επίπεδο κοινωνικής προστασίας που θα στηρίζεται στην αλληλεγγύη ανεξάρτητα από την οικονομική απόδοση. Το σύστημα αναδιανομής εγγυάται τα δικαιώματα των εργαζομένων και τους εξασφαλίζει μια σύνταξη, στο πλαίσιο μιας εθνικής αλληλεγγύης, αλληλεγγύης μεταξύ εργαζομένων και συνταξιούχων, μεταξύ των γενεών, μεταξύ ανδρών και γυναικών, μεταξύ δημοσίου και ιδιωτικού τομέα. Θα πρέπει να αναζητήσουμε νέους πόρους και μια αναβάθμιση της αγοραστικής δύναμης των συντάξεων, σε εισφορές που θα μπορούσαν να ληφθούν από τα οικονομικά προϊόντα στο ίδιο επίπεδο με αυτές που λαμβάνονται από τους μισθούς. Οι εισφορές των εργοδοτών θα πρέπει να συνδέονται με την πολιτική απασχόλησης των επιχειρήσεων και θα πρέπει να θεσπιστεί ένας φόρος για τις επιχειρήσεις εκείνες που προβαίνουν σε απολύσεις.

<SPEAKER ID=251 LANGUAGE="EN" NAME="Tannock">
Κύριε Πρόεδρε, καθώς οι ιατρικές εξελίξεις συμβάλλουν σε μια σταθερή γήρανση των πληθυσμών μας, το βάρος της παροχής συντάξεων σε όλη την Ένωση καθίσταται όλο και περισσότερο δαπανηρό. Στο Ηνωμένο Βασίλειο, όπως και στις ΗΠΑ, τη Χιλή και τη Σιγκαπούρη και, σε μικρότερο βαθμό, στις Κάτω Χώρες, το βάρος του κράτους και των επόμενων γενεών έχει ελαφρυνθεί σημαντικά μέσω της επιτυχημένης παροχής προσωπικών και επαγγελματικών επικουρικών συνταξιοδοτικών συστημάτων, δηλαδή συστημάτων του δευτέρου και τρίτου πυλώνα, που περιλαμβάνουν αυξανόμενα κεφάλαια για την παροχή συνταξιοδοτικών οφελών μετά τη συνταξιοδότηση των ατόμων. Αμφότεροι οι εν λόγω πυλώνες έχουν το πλεονέκτημα της ανθεκτικότητας απέναντι στις δημογραφικές αλλαγές, και ιδιαίτερα τα μεταφερόμενα συστήματα του τρίτου πυλώνα που δεν περιορίζονται σε μεμονωμένες επιχειρήσεις, αυξάνουν την επαγγελματική κινητικότητα και τις επιλογές των επενδυτών, ενώ είναι πολύ πιο οικονομικά για τις ΜΜΕ.
<P>
Χαιρετίζω το γεγονός ότι υπάρχει ευρεία αποδοχή σε αυτό το Σώμα για την επέκταση αυτών των επικουρικών συνταξιοδοτικών συστημάτων σε όλη την Ευρώπη, ακόμη και αν υπάρχουν διαφωνίες για την ακριβή φύση τους και τον τρόπο με τον οποίο πρέπει να επενδύονται οι πόροι. Το πρόβλημα, κατά τη γνώμη μου, χρήζει επείγουσας αντιμετώπισης, καθώς οι δημογραφικές πιέσεις των τελευταίων ετών έχουν ήδη προκαλέσει ελλείμματα στα κατανεμημένα συστήματα πληρωμής στη Γαλλία, τη Γερμανία, την Ιταλία και την Ισπανία. Προβλέπεται μάλιστα ότι, εάν συνεχισθεί η τωρινή τάση, ορισμένες χώρες θα αντιμετωπίσουν την επόμενη δεκαετία κόστος μέχρι και 20% του ΑεγχΠ τους για να αντεπεξέλθουν στις συνταξιοδοτικές υποχρεώσεις τους.
<P>
Υπάρχουν βεβαίως πολλοί κίνδυνοι από τις επενδύσεις ιδίου κεφαλαίου, αλλά υπάρχουν ακόμη μεγαλύτεροι κίνδυνοι για την Ευρώπη από τις λιμνάζουσες οικονομίες. Οι αυξανόμενοι συνταξιοδοτικοί πόροι θα προσδώσουν δυναμισμό στις οικονομίες μας, παρέχοντας μεγάλα επιπρόσθετα κεφάλαια για επενδύσεις όχι μόνο στην ΕΕ αλλά και στις αναπτυσσόμενες αγορές, με μεγαλύτερες προοπτικές μελλοντικής ανάπτυξης και αποδόσεων των επενδύσεων για τους συνταξιούχους μας.
<P>
Στην περίπτωση των συστημάτων καθορισμένων εισφορών, τα οποία παρέχουν στον επενδυτή ένα άμεσο επενδυτικό κεφάλαιο στη συνολική υγεία της εθνικής οικονομίας, θα υπάρχει επίσης μια αίσθηση συμμετοχής στη χώρα αυτού του ατόμου. Το κρατικό σύστημα θα παραμείνει ασφαλώς ο πρωταρχικός μηχανισμός της βασικής σύνταξης γήρατος. Ωστόσο, η προσωπική ευθύνη και επιλογή θα καταστεί το σύνθημα της επιτυχίας, εάν θέλουμε να αντιμετωπίσουμε επιτυχώς τις δημογραφικές προκλήσεις του ερχόμενου αιώνα. Για τον λόγο αυτό, δεν πρέπει να ρυθμίσουμε υπερβολικά τα ζητήματα που αφορούν τους βιομετρικούς κινδύνους ή τις επενδυτικές στρατηγικές. Χρειαζόμαστε ένα χαλαρό ρυθμιστικό πλαίσιο, με διμερείς φορολογικές συμφωνίες που θα διασφαλίζουν τη μεταφορά δικαιωμάτων όσων υπηκόων της ΕΕ επιθυμούν να εργασθούν εκτός της χώρας τους σε όλη την επικράτεια της Ένωσης, που θα πραγματώσουν μια γνήσια ενιαία αγορά χρηματοπιστωτικών υπηρεσιών και που θα παρέχουν τη μέγιστη δυνατότητα επιλογής στον ευρωπαίο επενδυτή.

<SPEAKER ID=252 NAME="Bullmann">
Κύριε Πρόεδρε, κυρίες και κύριοι συνάδελφοι, προφανώς το κεντρικό σημείο της αποψινής συζήτησης είναι, ότι χωρίς τη σαφή και επακριβή οριοθέτηση των προϊόντων που καλύπτουν τους βιομετρικούς κινδύνους, όπως πρότεινε ο εισηγητής κ. Kuckelkorn, δεν θα μπορέσει να ολοκληρωθεί η ενιαία εσωτερική αγορά για την επιχειρησιακή επικουρική σύνταξη, τουλάχιστον όχι μια πραγματικά εσωτερική αγορά. Χρειαζόμαστε μια φορολογική εναρμόνιση ως γέφυρα για μια ελκυστική εσωτερική αγορά. Χρειαζόμαστε τη μετατοπισμένη φορολόγηση, όπως προτάθηκε ομοφώνως, γιατί μόνο τότε θα υπάρξει διασυνοριακή ελκυστικότητα για συμμετοχές. Γιατί πρέπει λοιπόν να πληρώσουν για δεύτερη φορά τα σπασμένα οι Υπουργοί Οικονομικών; Θα πρέπει να πληρώσουν ήδη μια φορά, το ότι αποχωρούν από μια ρύθμιση που προβλέπει προκαταβολικούς φόρους και αργότερα θα πρέπει να ανεχθούν μειωμένα έσοδα από τη φορολογία. Ταυτόχρονα, θα πρέπει να είναι συνυπεύθυνοι για την προσφορά προνομίων σε πιθανώς ανεπαρκή προϊόντα που δεν θα εμποδίσουν την φτώχεια των ηλικιωμένων, ίσως μάλιστα να πρέπει να πληρώσουν και τρίτη φορά, όταν θα χρειαστεί επιπλέον να αντιμετωπίσουν τη
<P>
φτώχεια των ηλικιωμένων μέσω των δημόσιων ταμείων. Τέτοιοι Υπουργοί Οικονομικών μπορεί ενδεχομένως να πληρώσουν ακόμα μία φορά, όταν θα αναγκασθούν να εγκαταλείψουν τη θέση τους, επειδή θα τιμωρηθούν για αυτή την ανόητη τακτική.
<P>
Κατά συνέπεια, η συζήτηση, όπως μας προτείνεται στην τροπολογία αριθ.30, για την ελευθερία επιλογής από την πλευρά των ασφαλισμένων είναι ψευτοσυζήτηση. Αγαπητοί συνάδελφοι, οι οποίοι το προτείνετε αυτό: πρόκειται για τους ίδιους ασφαλισμένους στους οποίους είπατε σχεδόν ομόφωνα πριν από μερικές εβδομάδες, ότι δεν είναι σε θέση να συμμετάσχουν στη λήψη των αποφάσεων για τα πάγια περιουσιακά στοιχεία των ταμείων, για την εκμετάλλευση των καταβληθέντων εισφορών οι οποίες είναι συχνά τμήμα του μισθού τους και στους οποίους είπατε, ότι εκείνοι που κάνουν τις διαπραγματεύσεις εκ μέρους τους, δεν μπορούν να συναποφασίζουν για μια εύλογη εκμετάλλευση των αντίστοιχων κεφαλαίων.
<P>
Υποστηρίζουμε βέβαια πολύ την ελευθερία λήψης αποφάσεων των ευρωπαίων πολιτών, αλλά ας ορίσουμε πρώτα την αρχή της επικουρικότητας. Με την έννοια της κοινωνικής θεωρίας της καθολικής εκκλησίας, η επικουρικότητα είναι στην πραγματικότητα η υποστήριξη των μικρών μονάδων - των οικογενειών και της πλειοψηφίας των απασχολούμενων σε εξαρτημένη εργασία - προκειμένου να μπορέσουν να φροντίζουν οι ίδιες για τα τελευταία χρόνια της ζωής τους. Με αυτό το πνεύμα δεν θα χρειάζεται μιλάμε με κριτήριο τα επενδυτικά συμφέροντα των προμηθευτών διαφόρων προϊόντων, αλλά θα πρέπει να συζητάμε περισσότερο για το πώς θα καταφέρουμε την άρση των εμποδίων για το χρονικό διάστημα της ασφαλιστικής προσδοκίας. Θα πρέπει να συζητάμε για το πώς θα ρυθμίσουμε τα δικαιώματα συναπόφασης των ασφαλισμένων και των εκπροσώπων τους, καθώς και για τον τρόπο διοχέτευσης του επενδυτικού κεφαλαίου σε τομείς από όπου μπορεί να προκύψουν ουσιαστικές νέες θέσεις εργασίας.

<SPEAKER ID=253 LANGUAGE="FR" NAME="Vachetta">
Κύριε Πρόεδρε, η έκθεση αυτή διατείνεται ότι εναρμονίζει τις επικουρικές συντάξεις στην Ευρώπη. Στην πραγματικότητα, ούτε λίγο ούτε πολύ αποσκοπεί στο άνοιγμα του συνόλου των συνταξιοδοτικών συστημάτων στην οικονομία. Στην πραγματικότητα, στηρίζει την ανάπτυξη μιας πραγματικής ενιαίας αγοράς των συνταξιοδοτικών ταμείων χρησιμοποιώντας το αναπόφευκτο χαρακτηριστικό της προσφυγής στην κεφαλαιοποίηση. Επ' αυτού, μπορούμε να σημειώσουμε ότι εφόσον πρόκειται για οικονομικά συμφέροντα των ισχυρότερων, δεν διστάζουμε να λησμονούμε την αρχή της επικουρικότητας προκειμένου να προτείνουμε ένα ενιαίο πρότυπο.
<P>
Η έκθεση προωθεί κυνικά επιχειρήματα και θέλει να κατοχυρώσει την ιδέα ότι μόνο η κεφαλαιοποίηση είναι δυνατό να επιτρέψει την καλύτερη προστασία των πενιχρών εισοδημάτων. Στην πραγματικότητα, δεν πρόκειται για τη συμπλήρωση των κρατικών ασφαλιστικών συστημάτων, αλλά αντιθέτως, για την προοδευτική εξάλειψη της ουσίας τους. Οι μισθωτοί όμως γνωρίζουν καλά ότι η σύνταξη αποτελεί δικαίωμα. Αγωνίστηκαν για να το αποκτήσουν. Το δικαίωμα αυτό κατακτήθηκε χάρη στην αλληλεγγύη ανά τις γενεές. Για αυτό τον λόγο σε καμία περίπτωση δεν επιθυμούν να παίξουν τη σύνταξή τους στο χρηματιστήριο. Σε πολλές χώρες, ισχυρά κοινωνικά κινήματα έχουν ήδη αντιταχθεί σε παρόμοιες προσπάθειες. Οι απειλές τους εμπόδισαν, μέχρι σήμερα, τη γαλλική κυβέρνηση, για παράδειγμα, να εισάγει τα συνταξιοδοτικά ταμεία.
<P>
Όντας απολύτως σύμφωνοι με αυτούς τους αγώνες του παρελθόντος, του παρόντος και του μέλλοντος και στηρίζοντάς τους, θα καταψηφίσουμε μια έκθεση η οποία υποβαθμίζει αυτό το Κοινοβούλιο στην τάξη του λόμπι της υψηλής οικονομίας. Οι συνταξιούχοι χρειάζονται μια επαρκή, σταθερή, προστατευμένη σύνταξη. Τα συνταξιοδοτικά ταμεία και το χρηματιστήριο δεν θα μπορέσουν ποτέ να εγγυηθούν κάτι τέτοιο. Τόσο επ' αυτού του ζητήματος όπως και επί πολλών άλλων, πρέπει να επιλέξουμε μεταξύ της αύξησης των κερδών ορισμένων ή την ικανοποίηση των αναγκών όλων.

<SPEAKER ID=254 NAME="Karas">
Κύριε Πρόεδρε, κύριε Επίτροπε, κυρίες και κύριοι, όλοι επιθυμούμε ένα μέλλον για τη χρηματοδότηση της συνταξιοδοτικής πρόνοιας, για μία δίκαιη, σταθερή σύμβαση γενεών, για τη δημιουργία ενός προτύπου τριών πυλώνων, το οποίο θα είναι βιώσιμο, καθορισμένο με σαφήνεια, θα αυξάνει τις δυνατότητες επιλογής του ατόμου και θα προάγει την κινητικότητα των εργαζομένων. Όλοι επιθυμούμε τους σαφείς ελάχιστους κανόνες, επειδή προάγουν την κινητικότητα των εργαζομένων. Όλοι είμαστε υπέρ σαφών ελάχιστων κανόνων εποπτείας. Παρ' όλα αυτά δεν συμφωνούμε - και αυτό με λυπεί - ως προς το τι εννοούμε, όταν λέμε επιχειρησιακή επικουρική συνταξιοδοτική πρόνοια. Δεν συμφωνούμε στο ερώτημα, αν η επιχειρησιακή επικουρική συνταξιοδοτική πρόνοια συμπληρώνει τον πρώτο ή τον τρίτο πυλώνα.
<P>
Δεν συμφωνούμε για τις δυνατότητες συμμετοχής των εργαζομένων. Αυτό έχει κάποια αιτία. Η αιτία είναι, ότι σε όλες τις χώρες έχουμε διαφορετικά συστήματα, παρ' όλο που χρησιμοποιούμε γι' αυτά τους ίδιους τίτλους: διαφορετικές φορολογικές διατάξεις, διαφορετικό ύψος παροχών, διαφορετική πολιτισμική παράδοση και ελλιπή κινητικότητα. Σας λέω ως εκ τούτου τη γνώμη μου: Λέω ναι σε μια εσωτερική αγορά χρηματοπιστωτικών υπηρεσιών, ναι στην ελευθέρωση της αγοράς, αλλά όσον αφορά την επιχειρησιακή επικουρική συνταξιοδοτική πρόνοια πρέπει να υπάρξουν προστατευτικοί μηχανισμοί για τους εργαζόμενους, η κοινωνική οικονομία της αγοράς πρέπει να μας γίνει βίωμα. Συνεπώς υποστηρίζω, ότι οι προσφορές της επικουρικής ασφάλειας γήρατος, οι οποίες περιλαμβάνουν τους βιομετρικούς κινδύνους και προσφέρουν ιδιαίτερα πλεονεκτήματα στους δικαιούχους και την κοινωνία εν γένει, θα πρέπει να λαμβάνουν προνομιακή αντιμετώπιση, με ταυτόχρονη διαφύλαξη της δυνατότητας να προβαίνουν σε αντίστοιχες επιλογές και οι υπόλοιποι, επειδή δεν θα ήθελα, εκείνος που είναι μετακινείται να βρίσκεται από την άποψη της κοινωνικής ασφάλισης σε χειρότερη θέση από εκείνον που μένει σπίτι του!

<SPEAKER ID=255 LANGUAGE="NL" NAME="Van den Burg">
Κύριε Πρόεδρε, θα ήθελα να αρχίσω επαινώντας τον κ. Kuckelkorn, επειδή πιστεύω ότι συνέταξε μία γενναία έκθεση, βάσει της αυστηρής και σταθερής συνταξιοδοτικής κατάστασης στη Γερμανία. Επιθυμεί σαφώς να πραγματοποιηθούν πρόοδοι προς την κατεύθυνση της ανάπτυξης μιας ευρωπαϊκής εσωτερικής αγοράς στον τομέα των ρυθμίσεων για τις συμπληρωματικές συντάξεις. Και, για αυτό, πιστεύω ότι του οφείλεται έπαινος.
<P>
Και εγώ προέρχομαι από μία χώρα, όπου υπάρχει ένα σημαντικός δεύτερος πυλώνας συμπληρωματικών συντάξεων. Περίπου το 90% των συνταξιούχων του ιδιωτικού τομέα υπόκειται σε μία συνταξιοδοτική ρύθμιση, η οποία διασφαλίζει συντάξεις σχετιζόμενες με τους μισθούς. Και αυτό συμβαίνει και όσον αφορά τις μικρομεσαίες επιχειρήσεις.
<P>
Το συνταξιοδοτικό ταμείο των ολλανδών υπαλλήλων, με ύψος καταθέσεων 150 δισεκατ. ευρώ, αποτελεί το μεγαλύτερο θεσμικό επενδυτή στο είδος του στη διεθνή αγορά κεφαλαίων. Τα συνταξιοδοτικά ταμεία στις Κάτω Χώρες τολμούν να πραγματοποιούν όλο πιο επικίνδυνες επενδύσεις. Περίπου το ήμισυ των χρημάτων των συντάξεων διατέθηκε το 1999 για μετοχές, υπό αυστηρές φυσικά προϋποθέσεις. Αλλά η μέση απόδοση κατά τα παρελθόντα 5 έτη ήταν περίπου της τάξης του 15% έναντι του 4% που γνωρίζουμε όλοι μας.
<P>
Αποδεικνύεται ότι ο υποχρεωτικός χαρακτήρας συμμετοχής στα συλλογικά συνταξιοδοτικά ταμεία προωθεί αυτά τα εξαιρετικά αποτελέσματα. Ο καταμερισμός σε διαφορετικές γενεές και κινδύνους συμβάλλει, ώστε τα ταμεία να μπορούν να επενδύουν σε μετοχές. Για κάθε επιμέρους συμμετέχοντα αποφέρει αυτό μία πολύ υψηλότερη απόδοση από ό,τι αυτός ή αυτή θα μπορούσαν να έχουν μέσω ενός ατομικού σχεδίου αποταμίευσης ή επενδυτικού προγράμματος. Θα πρέπει, επίσης, να βοηθήσω κα Kauppi να αποβάλει την ψευδαίσθηση ότι οι επιμέρους εργαζόμενοι μπορούν να κάνουν καλύτερη επιλογή, ακόμη και αν αυτοί ανήκουν στους τυχερούς, οι οποίοι δεν έχουν κληρονομική ασθένεια, είναι νέοι και ανήκουν στο ανδρικό φύλο, επειδή δυστυχώς κα Kauppi, εμείς οι γυναίκες επιτυγχάνουμε δυσμενέστερες διευθετήσεις, επειδή κατά μέσο όρο ζούμε περισσότερο από τους άντρες.
<P>
Θα ήθελα, επίσης, να σας συμβουλεύσω θερμά να αποφύγετε την κατεύθυνση της εγκαθίδρυσης μιας αρχής για την ελεύθερη επιλογή σε ευρωπαϊκό επίπεδο. Ας αφήσουμε αυτό στα κράτη μέλη και στην ελεύθερη αγορά.
<P>
Όσον αφορά ένα άλλο σημείο, δηλαδή τους βιομετρικούς κινδύνους, αναφέρθηκαν επαρκώς άλλοι ομιλητές. Στο σημείο αυτό συμμερίζομαι πλήρως την άποψη του κ. Kuckelkorn και θα ήθελα να επισημάνω ότι αυτός ο ορισμός είναι ιδιαίτερα σημαντικός, επειδή αναμένουμε μία σειρά περαιτέρω οδηγιών εκ μέρους της Ευρωπαϊκής Επιτροπής.

<SPEAKER ID=256 LANGUAGE="FR" NAME="Laguiller">
Κύριε Πρόεδρε, καταψηφίζουμε αυτή την έκθεση η οποία αποτελεί υπεράσπιση για τα συνταξιοδοτικά συστήματα κεφαλαιοποίησης. Αυτό το σύστημα αναγκάζει τους μισθωτούς, που θέλουν να εξασφαλίσουν μια σύνταξη γήρατος που να τους επιτρέπει να ζουν, να θέτουν τα χρήματά τους στη διάθεση των επενδυτικών ταμείων, των trust, των ασφαλίσεων και των άλλων ιδιωτικών οικονομικών ομίλων. Με την ίδια ευκαιρία εξαρτά το ύψος των συντάξεων από τις οικονομικές αγορές, δηλαδή από την κερδοσκοπία. Επιπλέον, όλοι όσοι έχουν εξαιρετικά χαμηλούς μισθούς για να μπορέσουν να καταβάλουν την εισφορά τους στα συνταξιοδοτικά ταμεία θα δικαιούνται μόνο μια άθλια σύνταξη.
<P>
Η επίκληση της δημογραφικής εξέλιξης ως δικαιολογία για κάτι τέτοιο αποτελεί απάτη. Κατά το δεύτερο μισό του αιώνα η παραγωγικότητα έχει δεκαπλασιαστεί και εάν οι καρποί της δεν είχαν μετατραπεί αποκλειστικά σε ιδιωτικό κέρδος από τους κατόχους και τους μετόχους των επιχειρήσεων, αυτή η παραγωγικότητα θα έπρεπε να καθιστά δυνατή την αύξηση των μισθών και την εξασφάλιση ικανοποιητικών για όλους συντάξεων. Εάν τα συνταξιοδοτικά συστήματα με αναδιανομή αντιμετωπίζουν δυσκολίες, αυτό δεν συμβαίνει επειδή οι εργαζόμενοι είναι λιγότεροι σε σχέση με τους συνταξιούχους, αλλά επειδή υπάρχουν πάρα πολλοί άνεργοι και επειδή οι μισθοί είναι χαμηλοί. Επομένως, εάν τα συνταξιοδοτικά ταμεία καταλήξουν να είναι ελλειμματικά, θα είναι τα κράτη υπεύθυνα να πάρουν τη σκυτάλη εισπράττοντας τα αναγκαία ποσά από τα κέρδη των βιομηχανικών και οικονομικών ομίλων.

<SPEAKER ID=257 NAME="Radwan">
Κύριε Πρόεδρε, κύριε Επίτροπε, κυρίες και κύριοι, η ασφάλιση γήρατος για την οποία συζητάμε απόψε, είναι ένας πολύ ευαίσθητος τομέας. Ως νεαρός στην ηλικία εκπρόσωπος του Κοινοβουλίου, σκέφτομαι φυσικά τους νέους ανθρώπους, των οποίων οι συντάξεις είναι αυτό τον καιρό οι πιο αβέβαιες. Ισχύει κι εδώ, ότι πρέπει να εξασφαλιστεί η ελεύθερη κυκλοφορία στην Ευρώπη, πρέπει να διασφαλιστεί πως οι άνθρωποι, κυρίως οι νέοι άνθρωποι που μετακινούνται στην Ευρώπη, δεν θα έχουν κανένα μειονέκτημα συγκριτικά με εκείνους που μένουν μια ζωή στο σπίτι τους. Για να μην ξεχνάμε ότι θέλουμε σίγουρες συντάξεις, ισχύει επίσης ότι χρειάζεται η ελευθέρωση της ευρωπαϊκής χρηματαγοράς, η δημιουργία ενός πλαισίου προκειμένου να κάνουμε την εσωτερική αγορά αλλά και τη γερμανική και ευρωπαϊκή χρηματαγορά ανταγωνιστικές στο πλαίσιο του παγκόσμιου ανταγωνισμού.
<P>
Το Ευρωπαϊκό Λαϊκό Κόμμα δεν διάλεξε τον εύκολο δρόμο. Διεξάγουμε ακόμη δύσκολες συζητήσεις. Κυρίως συζητάμε για τον δεύτερο πυλώνα, ενώ συγχρόνως διδαχθήκαμε ότι ο πρώτος πυλώνας, η κρατική ασφάλιση γήρατος, δεν είναι πλέον αποτελεσματική και ότι πρέπει να ενισχύσουμε τον δεύτερο πυλώνα. Πάνω σε αυτό μπορεί κανείς να αναφέρει δύο επιχειρήματα. Για την ενίσχυση του δεύτερου πυλώνα, πρέπει να γίνει κάτι αντίστοιχο του πρώτου με την ανάλογη δομή, δηλαδή να ληφθούν υπόψη οι βιομετρικοί κίνδυνοι. Το άλλο επιχείρημα που μπορεί κανείς να παρουσιάσει είναι ότι πρέπει να επιτρέψουμε τα νέα προϊόντα, για να αναπτυχθεί ο τομέας αυτός αποτελεσματικά και να επιτύχει τις ανάλογες αποδόσεις κεφαλαίου για τη μελλοντική εξασφάλιση μιας ασφάλειας γήρατος.
<P>
Προσωπικά θεωρώ ότι πρέπει να λάβουμε πολύ σοβαρά υπόψη μας τους βιομετρικούς κινδύνους και ειδικότερα, να τους θέσουμε στο επίκεντρο των εργασιών της Επιτροπής τον επόμενο μισό χρόνο. Στους τρεις βιομετρικούς κινδύνους δίνω ειδικό βάρος στο γήρας που κατά την άποψή μου είναι αμετάθετο. Δεν πρέπει όμως να αποφασίσουμε σήμερα για κάποιο σύστημα. Η γη συνεχίζει να κινείται, οι χρηματαγορές κινούνται και θα έπρεπε κι εμείς να παραμείνουμε ανοιχτοί σε νέες επιρροές. Πρέπει να δημιουργήσουμε χώρο για την επικουρικότητα στον ανταγωνισμό των συστημάτων, αλλά και στον ανταγωνισμό του φορολογικού δικαίου. Ελπίζω η Επιτροπή να ανταποκριθεί στις απαιτήσεις αυτού του έργου.

<SPEAKER ID=258 NAME="Ettl">
Κύριε Πρόεδρε, κυρίες και κύριοι, η επικουρική ασφάλιση γήρατος και τα επικουρικά συνταξιοδοτικά συστήματα αποκτούν μέσω της δημοκρατικής ανάπτυξης όλο και μεγαλύτερη σημασία, γενικότερα αλλά και όσον αφορά την αγορά. Η αυξανόμενη κινητικότητα των εργαζομένων στην Ευρωπαϊκή Ένωση απαιτεί ένα κοινό νομικό πλαίσιο διαχείρισης των επικουρικών συνταξιοδοτικών συστημάτων. Αλλά και στον τομέα φορολογικών συστημάτων πρέπει να μπει επιτέλους κάποια τάξη.
<P>
Παρεμπιπτόντως μου έρχεται τώρα στο μυαλό, ότι η πρόταση της Επιτροπής στοχεύει αποκλειστικά στην ενιαιοποίηση της νομοθεσίας για τις επενδύσεις, και αυτό στο συγκεκριμένο θέμα δεν αρκεί, δηλαδή είμαστε εκτός θέματος στη συγκεκριμένη περίπτωση! Με αυτό εννοώ απλώς, ότι ειδικά τώρα έχουμε την ευκαιρία να επεκτείνουμε το ευρωπαϊκό κοινωνικό σύστημα και να το αναπτύξουμε εύλογα περαιτέρω. Σκεφτείτε, ότι τα επικουρικά συνταξιοδοτικά συστήματα είναι συστήματα ασφάλισης γήρατος. Αυτό έχει νόημα και είναι από πολλές απόψεις απόλυτα αναγκαίο για το μέλλον. Αν η ασφάλιση γήρατος αποτελεί σημαντικό αίτημα για μας, και έτσι έχουν τα πράγματα, πρέπει να διασφαλιστεί καλά η ποιότητά της, πρέπει να λάβουμε υπόψη τους βιομετρικούς κινδύνους. Μόνο τα προϊόντα με εξασφαλισμένη ποιότητα μπορούν να έχουν κάποια κοινωνική λειτουργία για το ευρωπαϊκό κοινωνικό πρότυπο στα πλαίσια του δεύτερου και τρίτου πυλώνα. Αλλιώς θα συζητούσαμε εδώ για αποταμιευτικές ασφαλίσεις και αυτό πραγματικά δεν είναι το ίδιο, είναι απομίμηση προϊόντος.
<P>
Γι' αυτό σας παρακαλώ να μην υποστηρίξετε την άποψη, ότι πρέπει να διοχετεύσουμε κρυφά στο ευρωπαϊκό κοινωνικό μοντέλο τα ήδη υπάρχοντα προϊόντα επενδύσεων κεφαλαίου. Έτσι δεν πρόκειται να βοηθήσουμε την κατάσταση καθόλου!
<P>
Κυρίες και κύριοι, ειδικά την τελευταία πρόταση την αφιερώνω στον συνάδελφό μου κ. Balfe!
<P>
(Χειροκροτήματα)

<SPEAKER ID=259 LANGUAGE="NL" NAME="Peijs">
Κύριε Πρόεδρε, η γήρανση του ευρωπαϊκού πληθυσμού σημαίνει ότι θα αντιμετωπίσουμε μεγάλα προβλήματα με τη δυνατότητα πληρωμών των επισήμων συνταξιοδοτικών συστημάτων μας. Τα κράτη μέλη, στα οποία τα συμπληρωματικά συστήματα δεν είναι επαρκώς αναπτυγμένα σε σχέση με τα επίσημα συνταξιοδοτικά συστήματα, αντιμετωπίζουν εντονότερα προβλήματα. Θα πρέπει, δυστυχώς, να διαπιστώσουμε ότι αναφερόμαστε στην πλειονότητα των κρατών μελών.
<P>
Ένα αναπτυγμένο συλλογικό σύστημα συμπληρωματικών συντάξεων, υποχρεωτικό εάν το επιθυμεί ένα κράτος μέλος, περιορίζει σε μεγάλο βαθμό την εξάρτηση από τους δημογραφικούς παράγοντες και θέτει τα συνταξιοδοτικά ταμεία σε βέλτιστη θέση ως επενδυτές, προκειμένου να εκμεταλλευτούν τις δυνατότητες που προσφέρουν οι χρηματοοικονομικές αγορές. Το ενδιαφέρον για τα συστήματα συμπληρωματικής συνταξιοδότησης προέρχεται φυσικά από την επιθυμία να καταστούν οι εργαζόμενοι περισσότεροι κινητικοί και ευέλικτοι εντός μιας μεγάλης ευρωπαϊκής εσωτερικής αγοράς και εντός της ζώνης του ευρώ. Υπάρχει μία φιλοσοφία πίσω από την Ευρωπαϊκή Ένωση και τη Νομισματική Ένωση, η οποία επιδιώκει την εξαγωγή όσο το δυνατό περισσότερο ωφελημάτων από την εσωτερική αγορά. Βάσει αυτής πρέπει επομένως ένας εργαζόμενος να μπορεί να μεταφέρει σε μία άλλη ευρωπαϊκή χώρα τα κεκτημένα συνταξιοδοτικά δικαιώματά του. Επομένως, θα πρέπει το συντομότερο δυνατό να αναπτυχθεί ένα νομικό πλαίσιο ευρωπαϊκού επιπέδου. Γιατί, για παράδειγμα ένας γερμανός εργαζόμενος να πρέπει να περιμένει 10 έτη πριν να αρχίσει να αποκτά συνταξιοδοτικά δικαιώματα, ενώ ένας Ολλανδός μόνο ένα έτος; Ο Γερμανός, κατά αυτόν τον τρόπο, περιορίζεται σημαντικά όσον αφορά την κινητικότητά του. Επιπλέον η φορολογική αντιμετώπιση των συντάξεων, τόσο κατά την εγκαθίδρυση όσο και κατά τη διανομή τους, θα πρέπει να εναρμονιστεί. Κύριε Επίτροπε, αναφέρεστε σε φόρους, αλλά που βρισκόμαστε αυτή τη στιγμή;
<P>
Θα πρέπει να αναφέρω αυτό που με απασχολεί ότι από αυτή τη κοινοβουλευτική εξέταση μου φαίνεται ότι εμείς ασχολούμαστε περισσότερο με την πλήρη εναρμόνιση, παρά με το συντονισμό. Αυτό δυστυχώς είναι εις βάρος των κρατών μελών τα οποία έχουν ρυθμίσει καλά τις υποθέσεις τους. Οι Κάτω Χώρες, για παράδειγμα, αρχικά αναφερόντουσαν ως παράδειγμα σε όλα τα κράτη μέλη και τώρα μετατρέπονται σε μία σπάνια εξαίρεση. Αλλά το ολλανδικό σύστημα είναι ένα αξιόλογο σύστημα, το οποίο διατηρεί την αξιοπρέπεια των ηλικιωμένων, των εναπομεινάντων και των ευπαθών ομάδων στην αγορά εργασίας. Το σύστημα των συμπληρωματικών συντάξεων στηρίζεται στη δυναμικότητα και στην αλληλεγγύη. Αυτό καθιστά πιθανό και για τις ΜΜΕ, καθώς και για τις ΜΜΕ του ΗΒ, να ασφαλιστούν έναντι των βιομετρικών κινδύνων με σχετικά χαμηλό κόστος. Η δυνατότητα πληρωμής και η ασφάλεια έχουν προτεραιότητα και αυτό δεν μπορεί να το διαπιστώσει κανείς από αυτά που προτείνουν ορισμένοι συνάδελφοι. Κύριε Bolkenstein, πώς σχεδιάζετε να επαναφέρετε τη συζήτηση στο ουσιαστικό: κινητικές συντάξεις για κινητικούς ανθρώπους.

<SPEAKER ID=260 LANGUAGE="EN" NAME="Balfe">
Κύριε Πρόεδρε, κατ' αρχάς θέλω να πω ότι η έκθεση της Επιτροπής Οικονομικής και Νομισματικής Πολιτικής είναι πολύ καλή και ελπίζω να μην την τροποποιήσουμε υπερβολικά. Η λέξη κλειδί είναι οι "επικουρικές" συντάξεις. Δεν προσπαθούμε να μετριάσουμε τη φτώχεια ούτε να παράσχουμε ένα βασικό εισόδημα κατά τη συνταξιοδότηση. Η δεύτερη παρατήρηση αφορά τη σπουδαιότητα παροχής αξιοπρεπών συντάξεων ώστε να καταστήσουμε εφικτή την κυκλοφορία των πολιτών στην Ευρώπη. Επιδοκιμάζω λοιπόν την έμφαση στην απομάκρυνση των περιορισμών από τα χαρτοφυλάκια επενδύσεων των συνταξιοδοτικών ταμείων και υποστηρίζω τον στόχο της εξάλειψης των εμποδίων από την επαγγελματική κινητικότητα. Το κλειδί είναι η απλότητα, διαφορετικά δεν θα υπάρξει αποτέλεσμα, δεν θα απομακρυνθούν τα εμπόδια.
<P>
Όπως είπε ο κ. Tannock, υφιστάμεθα δημογραφικές πιέσεις, και είναι προς το συμφέρον μας να διευκολύνουμε την ανάπτυξη των επικουρικών συνταξιοδοτικών συστημάτων τόσο στην Ευρώπη γενικά, όσο και σε πολλές χώρες εντός αυτής.
<P>
Ως προς το ζήτημα των βιομετρικών κινδύνων, για το οποίο έχουμε ακούσει πολλά, είναι σαφές ότι η σύνταξη έχει εξ ορισμού έναν βιομετρικό κίνδυνο, τη μακροβιότητα. Απαξ και αρχίζουμε να στηριζόμαστε σε αυτό, βρισκόμαστε σε επικίνδυνο έδαφος εάν το θεωρήσουμε προϋπόθεση για το διαβατήριο. Αυτό που χρειαζόμαστε είναι να έχουμε μια πολύ απλή πρόταση και στη συνέχεια να αφήσουμε την αγορά να βάλει τάξη στα υπόλοιπα, επειδή αυτός εξάλλου είναι ο ρόλος της αγοράς.
<P>
Το πρόβλημα των βιομετρικών κινδύνων σημαίνει πολλά διαφορετικά πράγματα σε διαφορετικούς ανθρώπους. Πρέπει να επιδιώξουμε να διαμορφώσουμε ένα απλό προϊόν το οποίο να είναι εμπορεύσιμο και να μπορεί να μεταφέρεται εντός του πλαισίου αυτής της αγοράς, διότι, εάν δεν το πράξουμε, θα καταλήξουμε με ένα ουδόλως λειτουργικό προϊόν, που τα διαφορετικά κράτη μέλη δεν θα μπορούν να χρησιμοποιούν. Το κλειδί επομένως είναι η απλότητα και η λειτουργικότητά του.

<SPEAKER ID=261 LANGUAGE="IT" NAME="Fatuzzo">
Κύριε Πρόεδρε, έως πότε οι εργαζόμενοι θα πρέπει να θυσιάζουν το ένα τρίτο από το μισθό τους για τα κρατικά και κυβερνητικά συνταξιοδοτικά ταμεία, με την ελπίδα ότι θα έχουν μια σύνταξη στα γηρατειά τους, ενώ αυτά τα κρατικά και κυβερνητικά ταμεία έχουν σχεδιαστεί με τέτοιο τρόπο ώστε να εξαφανίζουν τις συντάξεις καλύτερα και από το μάγο Χουντίνι; Κυρία Laguiller, είναι αλήθεια ότι οι πολίτες εμπιστεύονταν τα κράτη και τις κυβερνήσεις και κυρίως τις υποσχέσεις των κυβερνήσεων της αριστεράς, αλλά παρ' όλα αυτά βρέθηκαν με άδεια χέρια! Κάθε μέρα, χιλιάδες και χιλιάδες ηλικιωμένων, φτάνοντας στην ηλικία συνταξιοδότησης, ερωτούν τις κυβερνήσεις τους: "Πού είναι οι συντάξεις μας;" και οι κυβερνήσεις απαντούν: "Ζείτε πάρα πολύ καιρό, δεν έχουμε πια χρήματα!" , αποκρύβοντας την αλήθεια. Ποια είναι η αλήθεια; Ότι έχουν κατασπαταλήσει τα ταμεία, ότι έχουν ληστέψει τα χρήματα των εργαζομένων. Ντροπή για τις σοσιαλιστικές κυβερνήσεις και για τις διοικήσεις της αριστεράς που θα έπρεπε να είχαν προστατέψει τα γηρατειά των εργαζομένων!
<P>
Παρότι σήμερα υπάρχει ένας τρόπος, η κεφαλαιοποίηση των συνταξιοδοτικών ταμείων, που θα μπορούσε να προστατέψει αυτά τα κεφάλαια, τον ιδρώτα του προσώπου των εργαζομένων, ακούμε να λένε ότι δεν πρέπει να γίνει κάτι τέτοιο, γιατί οι εθνικές κυβερνήσεις θέλουν να βάλουν χέρι και στα ιδιωτικά συνταξιοδοτικά ταμεία. Είναι καιρός να αλλάξουμε σελίδα: πρέπει να αποδώσουμε τα του Καίσαρος στον Καίσαρα και τα του Θεού στο Θεό!

<SPEAKER ID=262 NAME="Niebler">
 Κύριε Πρόεδρε, αξιότιμοι κυρίες και κύριοι, αγαπητοί συνάδελφοι, η έκθεση του κ. Kuckelkorn αναφέρεται σε ένα πολύ σημαντικό και ευαίσθητο θέμα, την ασφάλιση γήρατος. Σε όλα σχεδόν τα κράτη μέλη η διαμόρφωση των συνταξιοδοτικών συστημάτων βασίζεται σε τρεις πυλώνες: στην κρατική συνταξιοδότηση, την επιχειρησιακή επικουρική ασφάλιση γήρατος και τη συμπληρωματική ιδιωτική συνταξιοδοτική πρόνοια. Ειπώθηκε ήδη από πολλές πλευρές ότι λόγω της μείωσης των γεννήσεων στην Ευρωπαϊκή Ένωση δημιουργήθηκε η ανάγκη να γίνει η ασφάλιση γήρατος πιο αποτελεσματική από ότι ήταν μέχρι πρότινος. Σε όλα τα κράτη μέλη διεξάγονται αυτόν τον καιρό συζητήσεις σχετικά με τη μεταρρύθμιση της ασφάλισης γήρατος. Όλα τα κράτη μέλη επίσης συμφωνούν ότι στόχος πρέπει να είναι η διασφάλιση του βιοτικού επιπέδου και στις περασμένες ηλικίες.
<P>
Η κρατική σύνταξη δεν θα μπορέσει μεσοπρόθεσμα έως και βραχυπρόθεσμα να ανταποκριθεί στο καθήκον αυτό. Επομένως, είναι σωστό να επεκταθεί η ασφάλιση γήρατος στον δεύτερο πυλώνα - δηλαδή στον επιχειρησιακό - καθώς και η ιδιωτική συνταξιοδοτική πρόνοια. Η έκθεση Kuckelkorn ασχολείται - αυτό έχει αναφερθεί ήδη πολλές φορές - με την επικουρική ασφάλιση γήρατος στον δεύτερο πυλώνα, δηλαδή με την επιχειρησιακή συνταξιοδοτική πρόνοια. Τι σημαίνει ο όρος ασφάλιση γήρατος; Στο σημείο αυτό, στο οποίο επίσης έγινε αναφορά, οι απόψεις διίστανται.
<P>
Στη συνέχεια θα περιοριστώ μόνο σε αυτό το σημείο. Σε ένα μεγάλο αριθμό κρατών μελών, με τον όρο ασφάλιση γήρατος εννοείται η ασφάλιση σε βασικά ζητήματα ζωής. Αυτό περιλαμβάνει την εξασφάλιση των λεγόμενων βιομετρικών κινδύνων, την οικονομική εξασφάλιση στο γήρας, σε περίπτωση αναπηρίας ή σε περίπτωση επιζώντων μετά το θάνατο του ασφαλισμένου. Συγκεκριμένα, αυτό σημαίνει π. χ ότι ένας εργαζόμενος που στα 35 του παθαίνει αυτοκινητιστικό δυστύχημα και μένει ανάπηρος, δεν αποκτά μόνο το μέχρι τότε καταβεβλημένο κεφάλαιο, αλλά μια ικανοποιητική επιχειρησιακή επικουρική σύνταξη, διότι θεωρείται πως έχει εργαστεί μέχρι το εξηκοστό έτος της ζωής του.
<P>
Το ίδιο ισχύει και αν ένας 35χρονος εργαζόμενος πάθει αυτοκινητιστικό δυστύχημα, πεθάνει και αφήσει πίσω του τη γυναίκα του και δύο παιδιά. Με τη διασφάλιση των βιομετρικών κινδύνων χορηγείται στους εναπομείναντες μια ικανοποιητική επικουρική σύνταξη και όχι μόνο το μέχρι τότε αποταμιευμένο κεφάλαιο. Πρέπει να εξασφαλιστεί, ότι με την έννοια της ασφάλισης γήρατος δεν εννοείται απλά μία αποταμιευτική διαδικασία, διάτι μια τοποθέτηση κεφαλαίου ·
<P>

<P>
(Ο Πρόεδρος αφαιρεί τον λόγο από την ομιλήτρια.)

<SPEAKER ID=263 LANGUAGE="NL" NAME="Pronk">
Κύριε Πρόεδρε, έχουμε να αντιμετωπίσουμε ένα πολύ δύσκολο πρόβλημα, και αυτό αποδεικνύεται από τον αριθμό των ομιλητών. Επιθυμώ να ευχαριστήσω θερμά τον κ. Kuckelkorn, ως εισηγητή, για τις μεγάλες προσπάθειες που κατέβαλε προκειμένου να ολοκληρωθεί η έκθεση. Είμαι λιγότερος ικανοποιημένος με τον κ. Kuckelkorn, ως εισηγητή τροπολογιών, επειδή αυτός υπέβαλε πάρα πολλές και αυτές υπερβαίνουν το στόχο τον οποίο θεωρήσαμε αναγκαίο. Νομίζω, επομένως, ότι πρέπει να κάνουμε διάκριση μεταξύ δύο Kuckelkorns.
<P>
Πιστεύω ότι τα συστήματα, τα οποία πρέπει να εγκαθιδρύσουμε στην Ευρώπη, οφείλουν να στηρίζονται σε δύο σκέλη. Το ένα είναι το επίσημο σκέλος του συστήματος pay as you go, και το άλλο είναι το σύστημα της κάλυψης των κεφαλαίων όπως αυτό έχει. Τώρα το μόνο πρόβλημα είναι ότι σε όλες τις χώρες παρατηρούνται έντονα διαφορετικές καταστάσεις εκκίνησης.
<P>
Μία χώρα όπως οι Κάτω Χώρες, έχει επιτύχει πράγματι μία ισορροπία, ενώ σε άλλες χώρες αυτό έχει επιτευχθεί σε μικρότερο βαθμό. Επίσης, για παράδειγμα, χώρες οι οποίες διαθέτουν σχεδόν αποκλειστικά συστήματα κάλυψης του κεφαλαίου, όπως για παράδειγμα η Μεγάλη Βρετανία, δεν ανταποκρίνονται στις προσδοκίες, επειδή οι κίνδυνοι για τις αρχές είναι ελάχιστοι, αλλά η κάλυψη για τους δικαιούχους συντάξεων εξαιρετικά περιορισμένη. Εάν στην Αγγλία επέλθει παγωνιά, οι άνθρωποι, για παράδειγμα, δεν μπορούν να πληρώσουν τους λογαριασμούς τους. Νομίζω ότι δεν επιλύεται το πρόβλημα με αυτό τον τρόπο.
<P>
Θα πρέπει, καταρχήν, να σκεφτούμε ότι πρόκειται για ανθρώπους και βάσει αυτού του γεγονότος θα πρέπει να σχεδιάσουμε ένα σύστημα το οποίο να καθιστά δυνατές καλές συντάξεις και θα πρέπει επίσης αυτές όσο το δυνατό περισσότερο να αφεθούν στα κράτη μέλη. Θα πρέπει να παρέμβουμε όσο το δυνατό λιγότερο. Θα πρέπει να επιστρέψουμε στο σημείο εκκίνησής μας, δηλαδή εάν οι άνθρωποι μιας χώρας επιθυμούν να μετακομίσουν, να εργαστούν ή να συνταξιοδοτηθούν σε άλλη χώρα, τότε να είναι δυνατό να μεταφέρουν και τις συντάξεις τους. Η Επιτροπή το επιχείρησε αυτό πάντοτε και νομίζω ότι από αυτή την άποψη το κατάφερε.
<P>
Νομίζω, επίσης, ότι θα πρέπει να συμβούν ακόμη δύο πράγματα. Το πρώτο είναι μία απόλυτα καλή κάλυψη μεταξύ του δεύτερου και του τρίτου πυλώνα, επειδή αυτό συζητήθηκε ελάχιστα. Το δεύτερο είναι μία περιγραφή του πρώτου πυλώνα. Επειδή ο πρώτος πυλώνας σε μία χώρα δεν αντιστοιχεί στον πρώτο πυλώνα μιας άλλης. Και εάν επιχειρήσουμε να προσεγγίσουμε αυτή την απόσταση, τότε θα έχουμε πολύ λιγότερα προβλήματα από ό,τι αυτή τη στιγμή.

<SPEAKER ID=264 NAME="Μenrad">
Κύριε Πρόεδρε, η έκθεση της Επιτροπής Οικονομικής και Νομισματικής Πολιτικής καθιστά σαφές ότι τα κρατικά συνταξιοδοτικά συστήματα των κρατών μελών που βασίζονται στη μέθοδο της κατανεμημένης πληρωμής χρειάζονται συμπλήρωση μέσω επιχειρησιακών ή άλλων επικουρικών συστημάτων ασφάλισης γήρατος που καλύπτονται από κεφάλαιο. Ο κ. Kuckelkorn προσέφερε μία καλή ανάλυση της κατάστασης, συγχαρητήρια!
<P>
Υπάρχει διαφορά απόψεων μεταξύ και εντός των πολιτικών Ομάδων. Είναι δυνατόν και πρέπει να γίνουν συμβιβασμοί. Γιατί να μην αναφέρονται σε μία οδηγία, τα συστήματα που παρέχουν ή που δεν παρέχουν κάλυψη των βιομετρικών κινδύνων και να αντιμετωπίζονται διαφορετικά στο ίδιο πλαίσιο; Θα μπορούσαν να ευνοηθούν τα διασυνοριακά συνταξιοδοτικά ταμεία ή παρόμοια συστήματα, που καλύπτουν ένα μεγάλο μέρος των αναφερόμενων κινδύνων, π. χ μέσω ελάχιστων φορολογικών ρυθμίσεων.
<P>
Στα κράτη μέλη εξετάζεται συχνά η μείωση των εισφορών στα κρατικά συνταξιοδοτικά συστήματα, όπως π.χ. και στη Γερμανία. Εκεί στόχος είναι η αντιστάθμιση των παροχών μέσω επιχειρησιακών επικουρικών ασφαλίσεων. Το κρατικό σύστημα περιλαμβάνει φυσικά π.χ συντάξεις χηρείας και αναπηρίας. Χρειαζόμαστε επομένως αντίστοιχες ρυθμίσεις για τα επικουρικά συστήματα, αλλιώς οι αναγκαίες συλλογικές συμβάσεις εργασίας που βασίζονται σε αυτά, δεν θα είναι εφικτές.
<P>
Το δεύτερο σημείο διαμάχης είναι η συναπόφαση. Εγώ υποστηρίζω τη συμβιβαστική λύση της "συμμετοχής" , και όχι την έννοια της "συναπόφασης" που συχνά μπλοκάρει τα πράγματα. Στόχος πρέπει να είναι τα δικαιώματα ελάχιστης συμμετοχής των δικαιούχων, τουλάχιστον σε κλειστά συστήματα όπως των επιχειρησιακών συνταξιοδοτικών ταμείων, πιθανότατα μέσω μίας επιτροπής επενδύσεων που θα θέσει τα θεμέλια της επενδυτικής πολιτικής. Επείγει να προκαθορίσουμε γρήγορα την εξέλιξη της κατάστασης. Η συμπληρωματική ιδιωτική συνταξιοδοτική πρόνοια γίνεται όλο και πιο σημαντική για τη διασφάλιση του βιοτικού επιπέδου στο γήρας. Οι άνθρωποι χρειάζονται χρόνο για να την οικοδομήσουν. Αυτή είναι η εναλλακτική απέναντι στη χειραγώγηση και τα κόλπα στα κρατικά συστήματα.
<P>
(Χειροκροτήματα)

<SPEAKER ID=265 LANGUAGE="NL" NAME="Bolkestein">
Κύριε Πρόεδρε, επιτρέψτε μου αρχίζοντας να ευχαριστήσω θερμά τους δύο εισηγητές, τον κ. Garcνa-Margallo και τον κ. Kuckelkorn, για τις εκθέσεις τις οποίες συνέταξαν και για τις προσπάθειες που κατέβαλαν.
<P>
Επιτρέψτε μου, επίσης, να ευχαριστήσω θερμά όλους τους αποψινούς ομιλητές και ήταν περίπου 30 για τις παρατηρήσεις που έκαναν και για τις ερωτήσεις που έθεσαν. Εδώ πρόκειται για ένα πολύ σημαντικό θέμα, τόσο όσον αφορά το σχέδιο δράσης για την παροχή χρηματοοικονομικών υπηρεσιών όσο και την υπόθεση των συντάξεων, και είναι ενθαρρυντικό να παρατηρήσει κανείς ότι πολλοί ομιλητές έλαβαν μέρος σε αυτή την ανταλλαγή απόψεων.
<P>
Όσον αφορά την έκθεση του κ. Margallo, θα ήθελα να παρατηρήσω ότι, κατά τη γνώμη της Επιτροπής, είναι μία ισορροπημένη έκθεση μεταξύ μιας σημαντικής πολιτικής άποψης και των τεχνικών μέτρων, τα οποία απαιτούνται για να υπάρξει πρόοδος. Πιθανόν, θα μπορούσα να κάνω ορισμένες παρατηρήσεις, οι οποίες ελπίζω να προλάβουν ορισμένες τροπολογίες που υποβλήθηκαν.
<P>
Η Επιτροπή επιδοκιμάζει τη βαρύτητα, που δίνεται σε αυτή την έκθεση, στην ανάγκη οι αγορές κεφαλαίων να λειτουργούν με τον καλύτερο δυνατό τρόπο. Αναφέρομαι, εν προκειμένω, στην έκκληση του Κοινοβουλίου για την ύπαρξη δυναμικών κανόνων για την πρόσβαση στο χρηματιστήριο, τη χειραγώγηση της αγοράς και την αναθεώρηση της οδηγίας για τις επενδυτικές υπηρεσίες. Το άνοιγμα των χρηματοοικονομικών αγορών θα πρέπει φυσικά να συνοδεύεται από το κατάλληλο επίπεδο προστασίας των καταναλωτών και αυτό ζητήθηκε σήμερα το απόγευμα κατά τη συζήτηση. Πρόκειται δηλαδή για παράλληλες διαδικασίες, από τη μία πλευρά ελευθέρωση, ενώ από την άλλη προστασία για τους καταναλωτές, και αυτοί είναι οι δύο στόχοι τους οποίους θα συναντήσει κανείς παντού όπου τίθεται το θέμα των χρηματοοικονομικών αγορών. Αυτός είναι και ο διττός στόχος της Ευρωπαϊκής Επιτροπής.
<P>
Εξετάσαμε, επίσης, μία σειρά συγκεκριμένων προτάσεων. Στην πρώτη θέση, έρχεται η καλύτερη ενημέρωση των πολιτών για τα χρηματοοικονομικά προϊόντα. Κατά δεύτερον, καλύτερες και σαφέστερες διαδικασίες διαφορών, σε περίπτωση που οι πολίτες δεν είναι ικανοποιημένοι από ξένους χρηματοοικονομικούς παράγοντες προσφοράς υπηρεσιών. Τρίτον, καλύτερη εναρμόνιση των υφιστάμενων εθνικών κανόνων προστασίας των καταναλωτών. Τέταρτον, το θέμα του ηλεκτρονικού εμπορίου, το οποίο στα αγγλικά ονομάζεται e-commerce. Η πολιτική και η νομοθεσία θα πρέπει να ανταποκρίνονται σε αυτό, χωρίς τη δημιουργία άχρηστων εμποδίων. Από την άλλη πλευρά, θα πρέπει οι πολίτες μας να μπορούν να εμπιστεύονται και να προστατεύονται στον ίδιο βαθμό για τις συναλλαγές on-line, όπως και για τις συναλλαγές off-line. Τέλος, κατάλληλη διάρθρωση εποπτείας για να διασφαλίζεται η απαιτούμενη χρηματοοικονομική σταθερότητα των ιδρυμάτων μας. Σημαίνει αυτό ένα κεντρικό εποπτικό ρόλο για την Ευρωπαϊκή Κεντρική Τράπεζα στη Φρανκφούρτη; Η ΕΚΤ είναι της άποψης ότι αυτό δεν χρειάζεται. Υπάρχει πράγματι μία εναλλακτική λύση, δηλαδή η σύγκλιση των εποπτικών πρακτικών.
<P>
Ερχόμενος σε αυτό το σημείο, κύριε Πρόεδρε, θα ήθελα να αναφερθώ σε μία παρατήρηση που έκανε η κα Randzio-Plath. Πρόκειται για μία σημαντική παρατήρηση. Η κα Randzio-Plath ανέφερε φήμες, προερχόμενες από τον ΟΟΣΑ, και ανάφερε τη λέξη τεράστιος κίνδυνος. Πράγματι, πράττει σωστά να μας επισημαίνει ότι μπορεί να προκύψει κίνδυνος στις χρηματοοικονομικές ροές. Αναφέρθηκε σε μεγάλες συγχωνεύσεις που συμβαίνουν, και χωρίς εγώ να συμμερίζομαι αναγκαστικά την άποψη για αυτούς τους κινδύνους, θα ήθελα, εντούτοις, να αναφερθώ στις δηλώσεις του κ. Lamfalussi, ενός γνωστού στο ευρωπαϊκό χρηματοοικονομικό σύστημα, ο οποίος επίσης αναφέρθηκε στην ανάγκη να αντιμετωπίσουμε κατάλληλα τους χρηματοοικονομικούς κινδύνους και τους κινδύνους, οι οποίοι σχετίζονται με το σύστημα και οι οποίοι μας προκύπτουν. Πρόκειται για ένα πολύ σημαντικό θέμα. Πιστεύω πάντα ότι ο συντονισμός, η συνεργασία και η εναρμόνιση των εποπτικών πρακτικών επαρκούν για την αντιμετώπιση των κινδύνων, αλλά για άλλη μία φορά, προς το συμφέρον της ίδιας της υπόθεσης. Θα ήθελα να επισύρω την προσοχή της κας Randzio-Plath και άλλων μελών αυτής της συνέλευσης σε μία έκθεση που πρόσφατα έταξε ο κ. Brouwer, ο οποίος είναι ο δεύτερος στην ιεραρχία της Κεντρικής Τράπεζας στις Κάτω Χώρες, μία έκθεση προς την Οικονομική και Κοινωνική Επιτροπή, η οποία όπως είναι γνωστό αποτελεί το προθάλαμο του συμβουλίου ECOFIN, και η έκθεση αναφέρεται στη χρηματοοικονομική σταθερότητα. Η έκθεση γνωστοποιήθηκε δημοσίως και είναι δυνατό αναμφίβολα να τη βρει κανείς στο Ίντερνετ. Αυτή η έκθεση λοιπόν αναφέρεται στο θέμα, το οποίο ενδιαφέρει έντονα την κα Randzio-Plath, και συμβουλεύω την ανάγνωση της έκθεση θερμά και σε όλα τα μέλη αυτής της συνέλευσης.
<P>
Ένα μεγάλο μέρος των σημείων, στα οποία μόλις αναφέρθηκα τα βρίσκω στο σχέδιο έκθεσης του εισηγητή, του κ. Margallo, καθώς και σε πολλές από τις υποβληθείσες τροπολογίες. Συνοψίζοντας, για αυτό το σημείο θα ήθελα να πω ότι εμείς αναμφίβολα θα συνεχίσουμε τη συζήτηση επί των λεπτομερών πτυχών, αλλά στα βασικά σημεία θεωρώ την έκθεση του κ. Margallo ως μία ευχάριστη επιβεβαίωση της άποψης της Επιτροπής.
<P>
Τώρα, θα ήθελα να αναφερθώ στον τρόπο με τον οποίο μία σειρά από αυτά τα μέτρα θα πρέπει να υλοποιηθούν, στην ανάγκη της νομοθετικής ηθικής μας και στον τρόπο με τον οποίο θεσπίζεται η νομοθεσία μας, προκειμένου να δοθεί έμφαση. Καθένας είναι σύμφωνος ότι θα πρέπει να αποφύγουμε την υπερβολικά σύνθετη και την πεπαλαιωμένη νομοθεσία. Με άλλα λόγια, τους κανόνες οι οποίοι δεν μπορούν να παρακολουθήσουν την ταχεία εξέλιξη της αγοράς. Επομένως, ο τρόπος με τον οποίο η Ευρωπαϊκή Ένωση, και αυτό σημαίνει μία συνεργασία μεταξύ Επιτροπής, Κοινοβουλίου και Συμβουλίου, πρέπει να επιβάλει κανόνες, θα πρέπει να συμβεί ταχέως. Αλλά πώς πρέπει αυτό να συμβεί; Υπάρχουν ορισμένες διαφορετικές ιδέες και παρεξηγήσεις. Επειδή, όταν ο κ Margallo αναφέρει ότι το Ευρωπαϊκό Κοινοβούλιο δεν επιθυμεί να παραχωρήσει οποιαδήποτε αρμοδιότητα την οποία πρόσφατα απόκτησε, τότε είμαι φυσικά σύμφωνος μαζί του. Και εγώ ο ίδιος ήμουν για μεγάλο διάστημα κοινοβουλευτικός και, επομένως, καταλαβαίνω απόλυτα την άποψη αυτή του κ. Margallo. Ούτε αυτός είναι ο στόχος της Επιτροπής, εάν υποτεθεί ότι η Επιτροπή έχει αυτή την ισχύ, πράγμα που δεν συμβαίνει. Εντούτοις, θα πρέπει να επιταχύνουμε τις προσπάθειες μας για να επιβάλουμε τους απαιτούμενους κανόνες. Θα επιθυμούσα να καλέσω τα μέλη του Κοινοβουλίου να εκφράσουν τις απόψεις τους σχετικά με τον τρόπο, ώστε να εργαστούμε ταχύτερα και καλύτερα. Θα πρέπει να χρησιμοποιήσουμε περισσότερο τις διαδικασίες των επιτροπών; Θα πρέπει να δώσουμε μεγαλύτερη βαρύτητα στη συμφωνία μεταξύ των Οργάνων, μετά από την πρώτη ανάγνωση; Σε κάθε περίπτωση, η Επιτροπή προτίθεται να ενημερώνει το Κοινοβούλιο και τις αρμόδιες σχετικά επιτροπές ταχύτερα και σχετικά με τις ατζέντες, έτσι ώστε οι ατζέντες να μπορούν να εναρμονίζονται και κατά αυτόν τον τρόπο να κερδίσουμε χρόνο στην επιβολή των απαιτούμενων κανόνων.
<P>
Σε κάθε περίπτωση εγώ θα επιθυμούσα να ενημερώνω το Κοινοβούλιο για όλες τις εξελίξεις του σχεδίου δράσης. κάθε έξι μήνες υποβάλλουμε μία έκθεση προόδου στο Συμβούλιο ECOFIN και μου φαίνεται ότι αυτές οι εκθέσεις θα είναι χρήσιμες για να ανταλλάσσουμε σχετικά απόψεις με το Κοινοβούλιο.
<P>
Κύριε Πρόεδρε, οι περισσότεροι ομιλητές εκφράστηκαν για το θέμα των συντάξεων και επ' αυτού θα ήθελα να παρατηρήσω τα παρακάτω. Στην ανακοίνωσή της για τις συντάξεις, η Επιτροπή υποβάλει προτάσεις σε τρεις τομείς. Ο πρώτος τομέας είναι η συνετή ρύθμιση για τα συνταξιοδοτικά ταμεία και η καταβολή προσπαθειών για την προστασία των δικαιούχων συντάξεων. Δεν υπάρχει περίπτωση επιβολής νομοθεσίας, η οποία θα απειλούσε τα δικαιώματα των μελλοντικών συνταξιούχων. Αυτό αποκλείεται. Εντούτοις, αυτό δεν σημαίνει ότι οι κανόνες για τις επενδύσεις και τη διαχείριση δεν μπορούν να εξυπηρετούν και άλλα συμφέροντα από την προστασία των δικαιούχων συντάξεων. Αχρηστες διατάξεις οι οποίες θα περιορίζουν την απόδοση των επενδύσεων και οι οποίες στρέφονται στην πραγματικότητα εναντίον των δικαιούχων σύνταξης, θα πρέπει να εξαλειφθούν.
<P>
Δεύτερο σημείο, ο συντονισμός των φορολογικών συστημάτων των κρατών μελών αποτελεί προϋπόθεση για τη διασυνοριακή συμμετοχή. Η κα Peijs με ρώτησε: πότε θα έχουμε κινητικές συντάξεις για κινητικούς ανθρώπους; Αλλα μέλη, όπως ο κ. Wogau και οι συνάδελφοί του, αναφέρθηκαν στην ανάγκη αύξηση της κινητικότητας των εργαζομένων στην Ευρωπαϊκή Ένωση. Για αυτό, όπως αναφέρθηκε, δεν χρειάζεται τόσο εναρμονισμός, μία λέξη την οποία πρέπει να χρησιμοποιούμε με προσοχή επειδή σε ορισμένα κράτη μέλη δημιουργεί άδικους συνειρμούς. Αναφέρομαι, επομένως, περισσότερο στο συντονισμό, στο συντονισμό των φορολογικών συστημάτων, τα οποία διαφέρουν όσον αφορά τα επιβαλλόμενα ποσά. Αυτός ο συντονισμός είναι η απαιτούμενη προϋπόθεση για τη διασυνοριακή κυκλοφορία των εργαζομένων. Η Επιτροπή ετοιμάζει αυτή τη στιγμή μία πρόταση σχετικά, ένα γενικό πλαίσιο το οποίο επιδιώκει τη διευκόλυνση των πληρωμών των συνεισφορών επαγγελματικών ιδρυμάτων συνταξιοδότησης τα οποία βρίσκονται σε άλλο κράτος μέλος. Αυτό το γενικό πλαίσιο είναι φυσικά κάτι το οποίο ζητήθηκε σε αυτή τη συνεδρίαση, για παράδειγμα από τον κ. Medina Ortega, ενώ και η κα Peijs αναφέρθηκε στην ανάγκη για την εγκαθίδρυση ενός γενικού πλαισίου.
<P>
Επιπλέον, θα ήθελα να αναφερθώ στη διαρκή νομολογία του Ευρωπαϊκού Δικαστηρίου. Αυτή η νομολογία κατέδειξε ότι για τις διασυνοριακές εισφορές και πριμοδοτήσεις ορισμένοι ισχύοντες περιορισμοί αντιβαίνουν με τη Συνθήκη.
<P>
Το τρίτο σημείο για το οποίο η Επιτροπή καταβάλει προσπάθειες, είναι η κατάργηση των εμποδίων που παρεμποδίζουν τους μετακινούμενους εργαζόμενους. Θα πρέπει, κυρίως, όπως το σχέδιο έκθεσης σαφώς επισήμανε, να διευκολύνουμε τη δυνατότητα μεταφοράς των δικαιωμάτων από το ένα κράτος στο άλλο και αυτό είναι φυσικά προς το συμφέρον της κινητικότητας και των εργαζομένων.
<P>
Κύριε Πρόεδρε, όσον αφορά το σχέδιο ψηφίσματος θα ήθελα, καταρχήν, να παρατηρήσω ότι η υποστήριξη του Κοινοβουλίου είναι ζωτικής σημασίας, εάν επιθυμούμε αυτές τις προτάσεις να τις μετατρέψουμε σε συγκεκριμένα μέτρα. Ανέγνωσα με μεγάλο ενδιαφέρον την εξαιρετική δουλειά του εισηγητή, του κ. Kuckelkorn, και των αρμόδιων επιτροπών, δουλειά η οποία, εντούτοις, αναφέρεται σε ένα ιδιαίτερα ευρύ και τεχνικά ανεπτυγμένο τομέα. Δεν μου διαφεύγει ότι το Κοινοβούλιο στο σχέδιο έκθεσης, υποστηρίζει τις βασικές γραμμές της πολιτικής που προτείνει η Επιτροπή.
<P>
Όσον αφορά το σχέδιο ψηφίσματος θα ήθελα να επισημάνω τα παρακάτω χαρακτηριστικά. Το σχέδιο ψηφίσματος εμμένει στη γενική εφαρμογή του προτύπου φορολόγησης, βάσει του οποίου απαλλάσσονται φορολογικά οι συνταξιοδοτικές εισφορές και οι αποδόσεις των επενδύσεων των ταμείων, καθώς και απαλλάσσονται φορολογικά οι συντάξεις, και την ευχή για αυτή την εξέλιξη εξέφρασαν μεταξύ άλλων και ο κ. Blokland. Ο κ. Blokland ανάφερε σχετικά κάτι για το οποίο έχει δίκιο. Αυτό βρίσκεται, επίσης, στο σχέδιο ψηφίσματος. Μία συμφωνία για την υιοθέτηση αυτής της προσέγγισης θα σήμαινε την επίλυση των προβλημάτων της διπλής φορολόγησης, ή της μη φορολόγησης τα οποία αντιμετωπίζουν αυτή τη στιγμή οι πολίτες και τα κράτη μέλη. Επ' αυτού, θα ήθελα να δηλώσω ότι το θέμα αυτό, όπως αναφέρθηκε, ανήκει μόνο στις αρμοδιότητες των κρατών μελών και αυτό σημαίνει ότι είναι εκτός των αρμοδιοτήτων της Ευρωπαϊκής Επιτροπής. Η Επιτροπή θα πρέπει να εποπτεύει απλά στο μέλλον κατά πόσον τα διάφορα συστήματα που συνυπάρχουν δεν έχουν αρνητικές συνέπειες για τους εργαζομένους όσον αφορά το δικαίωμα κινητικότητάς τους στην Ένωση.
<P>
Όσον αφορά τις προτάσεις για μεταρρύθμιση, θα επιθυμούσα κυρίως να αναφερθώ σε ένα σημείο: αυτό είναι το πεδίο εφαρμογής, στα αγγλικά scope της μελλοντικής πρότασης - επειδή η οδηγία δεν είναι ακόμη έτοιμη - για μία οδηγία για τη ρύθμιση των δραστηριοτήτων των επαγγελματικών συνταξιοδοτικών ταμείων. Επομένως, το ερώτημα είναι - και πολλά μέλη αυτής της συνέλευσης σήμερα το απόγευμα αναφέρθηκαν σχετικά, κα Kauppi - το ερώτημα είναι: θα πρέπει αυτή η πρόταση, την οποία σύντομα θα γνωστοποιήσουμε, να περιλαμβάνει όλες τις μορφές συνταξιοδοτικής αποταμίευσης ή θα πρέπει απλά να περιορίζεται στα προϊόντα συνταξιοδοτικής αποταμίευσης, τα οποία ασφαλίζουν τους συμμετέχοντες έναντι των βιομετρικών κινδύνων; Η απάντησή μου έχει ως εξής. Ελπίζω ότι είναι σαφής. Απαιτούνται ευρωπαϊκοί συνετοί κανόνες για όλες τις μορφές επαγγελματικής συνταξιοδοτικής αποταμίευσης. Αυτοί οι κανόνες θα πρέπει σε ορισμένα σημεία να διαφέρουν, ανάλογα με τους πραγματικά καλυπτόμενους κινδύνους από τα ταμεία. Αλλά δεν υφίσταται κανένας τεχνικός λόγος αυτές τις διάφορες μορφές αποταμίευσης να μην τις συμπεριλάβουμε στην οδηγία. Κατά τη γνώμη μου, θα ήταν άδικο η Ευρωπαϊκή Ένωση να θέσει στον εαυτό της περιορισμούς, σε περίπτωση που η Επιτροπή περιόριζε την προτεινόμενη οδηγία στα συνταξιοδοτικά συστήματα, τα οποία αποκλειστικά καλύπτουν τους βιομετρικούς κινδύνους, ενώ άλλες μορφές συνταξιοδοτικής πρόβλεψης θα αποκλείονταν, οι οποίες πιθανώς να είναι πλήρεις, επειδή αυτές δεν θα εκταμίευαν πριν την ημερομηνία συνταξιοδότησης, αλλά αργότερα. Σύμφωνα με μία σειρά βουλευτών, αυτές θα πρέπει να αποκλειστούν από την οδηγία. Πιστεύω ότι αυτό είναι άδικο. Νομίζω ότι η Ευρωπαϊκή Ένωση δεν πρόκειται να προσφέρει καμία υπηρεσία, εάν το αντικείμενο της οδηγίας ήταν περιορισμένο στους βιομετρικούς κινδύνους και ειλικρινά δεν βρίσκω κανένα λόγο, για τον οποίο, οι άλλες μορφές συνταξιοδοτικής αποταμίευσης δεν πρέπει να συμπεριληφθούν σε αυτή την οδηγία, όπως μόλις δήλωσα.
<P>
Πράγματι, τα κράτη μέλη διαθέτουν όλο το περιθώριο για να ενισχύσουν ιδιαίτερα, για παράδειγμα με φορολογικά κίνητρα, ορισμένα συνταξιοδοτικά προϊόντα. Μπορούν, εντούτοις, να απαιτήσουν αυτά τα προϊόντα, τα οποία προσφέρονται στην αγορά, ακόμη και εάν προέρχονται από παρόχους υπηρεσιών που είναι εγκατεστημένοι σε ένα άλλο κράτος μέλος, να ανταποκρίνονται σε ορισμένα κοινοτικά κριτήρια. Οι εργαζόμενοι και οι εργοδότες στο εσωτερικό μιας επιχείρησης ή ενός τομέα είναι ελεύθεροι να επιλέξουν, ανάλογα με τα πλεονεκτήματα, και τα μειονεκτήματα τα προϊόντα που είναι διαθέσιμα στην αγορά τους. Υφίσταται, επομένως, ένας μεγάλος βαθμός ελευθερίας για τα κράτη μέλη, ώστε να οργανώσουν τα συνταξιοδοτικά συστήματά τους στο εσωτερικό τους, έτσι όπως τα ίδια το κρίνουν. Η ελευθερία εξακολουθεί να υφίσταται. Οι προσπάθειες της Επιτροπής στρέφονται προς την κατεύθυνση ενός πλαισίου, το οποίο θα ελευθερώσει τη δημιουργία και το χώρο εργασίας των συνταξιοδοτικών ταμείων, προς όφελος όλων των συμμετεχόντων σε ανάλογα συνταξιοδοτικά ταμεία.
<P>
Πρέπει, επομένως, στο εσωτερικό της Ευρωπαϊκής Ένωσης να δημιουργήσουμε ένα νομοθετικό πλαίσιο, το οποίο να παρέχει στις επιχειρήσεις και στους μελλοντικούς συνταξιούχους τη δυνατότητα σε μία διαφανή αγορά να επιλέγουν τα προϊόντα τα οποία τους προσφέρονται από ιδρύματα στα οποία ασκείται κατάλληλη εποπτεία. Η κατάλληλη εποπτεία είναι το ίδιο ζωτικής σημασίας όσο ζωτικής σημασίας είναι και η ελευθέρωση του πεδίου δράσης των συνταξιοδοτικών ταμείων. Δεν αποτελεί ρόλο της Επιτροπής ο λεπτομερής καθορισμός ενός συνταξιοδοτικού προϊόντος, επειδή αυτό εμπίπτει στην αρχή της επικουρικότητας και η Ευρωπαϊκή Επιτροπή σε καμία περίπτωση δεν επιθυμεί να παραβιάσει αυτή την αρχή.

<SPEAKER ID=266 LANGUAGE="NL" NAME="Plooij-Van Gorsel">
Κύριε Πρόεδρε, θα ήθελα να ρωτήσω τον Επίτροπο αν έχει την πρόθεση να απαντήσει στην ερώτησή μου. Μιάμιση ώρα περιμένω αυτή την απάντηση. Θα ήθελα να ακούσω λοιπόν αυτή την απάντηση στην ερώτησή μου σχετικά με το cash managemen,t και να μάθω τη λύση που προτείνεται σε αυτό το πρόβλημα κυρίως για τις μικρές και μεσαίες επιχειρήσεις.

<SPEAKER ID=267 LANGUAGE="NL" NAME="Bolkestein">
Κύριε Πρόεδρε, ήθελα να κρατήσω την ερώτηση της κ. Plooij για το σημείο της έκθεσης που αναφέρεται στην εσωτερική αγορά, αλλά αυτό θα επέβαλε στην κ. Plooij να παραμείνει σε αυτή τη Συνέλευση ακόμη περισσότερο. Μου φαίνεται ότι αυτή είναι μια δραστηριότητα που έχει ενδιαφέρον. Σε τελική ανάλυση, πολλές από τις παρατηρήσεις που γίνονται σε αυτή τη Συνέλευση μπορεί να ενδιαφέρουν την κ. Plooij, αλλά από τη στιγμή που μου υπενθυμίζει την ερώτησή της στην οποία θα απαντούσα, ούτως ει άλλως αργότερα, θα της απαντήσω ευχαρίστως ότι πρόκειται για ένα θέμα που αφορά την εσωτερική αγορά. Οι μικρές και μεσαίες επιχειρήσεις συναντούν πράγματι δυσκολίες στην άσκηση των δραστηριοτήτων τους πέραν των συνόρων. Η Επιτροπή το συνειδητοποιεί απόλυτα. Το πεδίο δράσης της εσωτερικής αγοράς αποσκοπεί φυσικά στη διευκόλυνση των διασυνοριακών δραστηριοτήτων των μικρών και μεσαίων επιχειρήσεων. Η νέα στρατηγική για την εσωτερική αγορά περιλαμβάνει περίπου εκατό μέτρα, από τα οποία μεγάλος αριθμός ευνοεί τις μικρές και μεσαίες επιχειρήσεις. Ωστόσο, αν η κ. Plooij θέλει να μου υποβάλει συγκεκριμένα προβλήματα των μικρών και μεσαίων επιχειρήσεων για τα οποία η νέα στρατηγική για την εσωτερική αγορά δεν έχει προβλέψει, θα κάνω το καλύτερο δυνατό για να ανταποκριθώ στα συγκεκριμένα σημεία.

<SPEAKER ID=268 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=11>
Στρατηγική για την εσωτερική αγορά
<SPEAKER ID=269 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0098/2000) της κ. Palacio Vallelersundi, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την ανακοίνωση της Επιτροπής στο Ευρωπαϊκό Κοινοβούλιο και το Συμβούλιο: Στρατηγική για την εσωτερική αγορά της Ευρώπης [COM(1999) 464 - C5-0212/1999 - 1999/2167(COS)]

<SPEAKER ID=270 NAME="Palacio Vallelersundi">
Κύριε Πρόεδρε, κύριε Επίτροπε, η έκθεση που έχω την τιμή να παρουσιάσω είναι το αποτέλεσμα μιας εξαιρετικής συνεργασίας - για την οποία εκφράζω τις ευχαριστίες μου - μεταξύ ατόμων και μεταξύ επιτροπών. Επιτρέψτε μου δύο παρατηρήσεις: η Επιτροπή Νομικών Θεμάτων δεν αποδέχθηκε όλες τις τροπολογίες των επιτροπών που είναι αρμόδιες να γνωμοδοτήσουν. Με πολλές από αυτές ήμασταν απόλυτα σύμφωνοι και μας φάνηκαν πολύ ενδιαφέρουσες, θεωρούμε όμως πως αυτή η απόφαση δεν ήταν το κατάλληλο μέρος για αυτές και πως με την ενσωμάτωσή της το μήνυμα θα έχανε σε σαφήνεια.
<P>
Το ίδιο ήταν το κριτήριό μου όταν πρότεινα να υπερψηφιστούν οι τροπολογίες που κατατέθηκαν στην Ολομέλεια. Συνεπώς, επιμένω - και ένα καλό παράδειγμα είναι η γνωμοδότηση της Επιτροπής Αλιείας - ότι δεν ενσωματώθηκαν στην απόφαση όχι διότι απορριπτόταν το περιεχόμενό τους αλλά διότι κατανοήσαμε ότι το μήνυμα για τη στρατηγική της εσωτερικής αγοράς θα έπρεπε να καταστεί σαφές. Ποιο ήταν το μήνυμα; Αυτό το μήνυμα απορρέει από τη θέση που ενέκρινε η Επιτροπή Νομικών Θεμάτων στην απόφασή μας της 4ης Νοεμβρίου του 1999.
<P>
Και εάν μου επιτρέπετε κύριε Πρόεδρε, θα επικεντρωθώ σε τρεις αντιλήψεις. Το πρώτο θέμα που απασχολεί την Επιτροπή Νομικών Θεμάτων - και ελπίζω να το επικυρώσει αύριο η Ολομέλεια - είναι η αντίληψη για την κατάσταση της εσωτερικής αγοράς. Τι σημαίνει η εσωτερική αγορά στο ευρωπαϊκό οικοδόμημα; Σήμερα, ακούμε αυτό το τραγούδι της σειρήνας περί παγκοσμιοποίησης και από κοντά μας έρχεται η αντίληψη ότι είμαστε διεθνείς. Η εσωτερική αγορά συρρικνώθηκε σε αυτή τη νέα παγκοσμιοποιημένη οικονομία. Τίποτε πιο εσφαλμένο. Αυτό το έγγραφο σχετικά με τη στρατηγική για την εσωτερική αγορά το υπογραμμίζει ξεκάθαρα. Η εσωτερική αγορά είναι το βάθρο της Ευρώπης στον κόσμο. Η εσωτερική αγορά περιέχει τις θεμελιώδεις αρχές μιας παγκοσμιοποιημένης οικονομίας με ανταγωνιστικά πλεονεκτήματα για όλη την Ευρώπη. Αυτό είναι το πρώτο μήνυμα της Επιτροπής Νομικών Θεμάτων.
<P>
Χρειάζεται να δώσουμε έμφαση σε εκείνο που είναι οι αρχές της εσωτερικής αγοράς: στην αρχή της αναλογικότητας, την αρχή της αμοιβαίας αναγνώρισης, την αρχή του ελέγχου προέλευσης. Αυτοί πρέπει να είναι οι βασικοί πυλώνες στους οποίους να οικοδομηθεί η στρατηγική για την εσωτερική αγορά. Προφανώς, με αυτό δεν θα βγούμε στα πρωτοσέλιδα των εφημερίδων, είναι σημαντικό όμως. Όπως είναι σημαντική η εφαρμογή και ο έλεγχος της κοινοτικής νομοθεσίας· εφαρμογή στην οποία πρέπει να συνεργαστούν τα κράτη μέλη. Χρειάζεται να εναντιωθούμε σε διαδικασίες που χρησιμοποιούνται με υπερβολική συχνότητα, όπως μπορεί να είναι το gold plating. Χρειάζεται να ενισχύσουμε τις διαδικασίες μας σε περίπτωση παράβασης, χρειάζεται να τις παγιώσουμε, να τις καταστήσουμε πιο διαφανείς, πιο ευπρόσιτες. Ζητούμε οι αποφάσεις κλεισίματος φακέλων επί παραβάσει να αιτιολογούνται και να ενημερώνεται σχετικά το Κοινοβούλιο. Ζητούμε οι φάκελοι επί παραβάσει να μεταβιβάζονται με τη μεγαλύτερη ταχύτητα και να παρουσιάζονται κατά καλύτερο τρόπο στους πολίτες.
<P>
Το δεύτερο μήνυμα αυτού του ψηφίσματος είναι ότι χρειάζεται να καταστήσουμε την λίγο πολύ άτακτη νομοθεσία που έχουμε τώρα, και που ο πολίτης εκλαμβάνει ως βάρος, ένα αυθεντικό νομικό διάταγμα, ένα ρυθμιστικό ή κανονιστικό πλαίσιο συμπαγές και σαφές, χωρίς επικαλύψεις, χωρίς αντιφάσεις. Αυτές τις μικρές αντιφάσεις ο πολίτης και η βιομηχανία τις αντιλαμβάνονται ως βάρη, ως έλλειψη σαφήνειας στο μήνυμα αναφορικά με το πού κατευθυνόμαστε.
<P>
Τέλος, το τρίτο μήνυμα είναι η αλλαγή στην κουλτούρα της επιχείρησης στην Ευρώπη. Χρειαζόμαστε επιχειρηματίες πιο ικανούς να αναλαμβάνουν κινδύνους. Για αυτό και θα πρέπει επίσης να αλλάξουμε κάποιους νόμους, όπως για παράδειγμα τους ευρωπαϊκούς νόμους περί παύσης πληρωμών εν γένει, περί αναστολής πληρωμών και πτωχεύσεων. Χρειάζεται να δώσουμε έμφαση στη δημιουργία μιας αυθεντικής αγοράς κεφαλαίου επιχειρηματικού κινδύνου. Χρειάζεται να πείσουμε τους ευρωπαίους νέους, όπως είναι πεπεισμένοι και οι αμερικανοί νέοι, ότι η καλύτερη διέξοδος για μια σταδιοδρομία δεν είναι η είσοδος σε μια μεγάλη επιχείρηση, στην αντίληψη ενός μεγάλου κύκλου, αλλά η δημιουργία νέων επιχειρήσεων. Και σε όλα αυτά, το πλαίσιο του ηλεκτρονικού εμπορίου, το πλαίσιο του Internet, το πλαίσιο των νέων τεχνολογιών πρέπει να αποτελέσουν μια καλή βάση.
<P>
Τέλος, κύριε Πρόεδρε, και για να συνοψίσω, ελπίζω αύριο, κατά την ψηφοφορία για το εν λόγω ψήφισμα, να επιδείξει το Κοινοβούλιο μια σαφή αντίληψη. Υποστηρίζουμε αυτή την πρωτοβουλία της Επιτροπής και βέβαια θέλουμε να συμμετάσχουμε σε όλο τον κύκλο, σε διαρκή βάση, συνεργαζόμενοι, παρέχοντας ιδέες και ασκώντας έλεγχο.

<SPEAKER ID=271 NAME="Berenguer Fuster">
Κύριε Πρόεδρε, το Ευρωπαϊκό Κοινοβούλιο πρέπει να εκφέρει εκ νέου γνώμη για την Ανακοίνωση της Επιτροπής σχετικά με την οικοδόμηση της εσωτερικής αγοράς, σε μια νέα παραλλαγή.
<P>
Μέρος του περιεχομένου της έχει επιπτώσεις για τις αρμοδιότητες της Επιτροπής Οικονομικών και Νομισματικών Υποθέσεων. Σε αυτά τα σημεία συγκεκριμένα είναι που θα αναφερθώ.
<P>
Κατ' αρχάς, θέλω να πω ότι σε γενικές γραμμές μια από τις κριτικές που είχαν διατυπωθεί σε προηγούμενες παραλλαγές αυτού του εγγράφου δεν έχει πλέον νόημα. Αναφερόταν στο ψήφισμα του Ευρωπαϊκού Κοινοβουλίου με ημερομηνία τις 4 Νοεμβρίου 1999 ότι το έγγραφο ήταν αρκετά ασαφές, ότι δεν περιείχε συγκεκριμένες δράσεις. Αυτή η νέα παραλλαγή περιέχει ήδη προτάσεις, συγκεκριμένα μέτρα. Θα αναλύσουμε λοιπόν, έστω και σε γενικές γραμμές, το περιεχόμενο αυτών των προτάσεων.
<P>
Στα φορολογικά θέματα, η γνώμη της Επιτροπής Οικονομικής και Νομισματικής Πολιτικής σχετικά με την Ανακοίνωση είναι ότι τελικά δεν είναι και πολύ φιλόδοξη, ειδικά σε σύγκριση με προηγούμενα έγγραφα. Έχουμε επίγνωση των εμποδίων τα οποία αντιμετώπισε το φορολογικό πακέτο και του μπλοκαρίσματος μερικών από τα κεφάλαιά του, σε μια τέτοια κατάσταση όμως είναι αναγκαίες μεγαλύτερες δόσεις πολιτικού θάρρους προκειμένου να προωθήσουμε προτάσεις. Στο έγγραφο διαπιστώνουμε την έλλειψη αυτού του πολιτικού θάρρους αφού, στο φορολογικό κεφάλαιο, περιορίζεται να αναπαραγάγει παλαιότερες δεσμεύσεις της Επιτροπής, λησμονώντας μάλιστα κάποιες από τις προτάσεις του Ευρωπαϊκού Κοινοβουλίου.
<P>
Δεύτερο, σε θέματα κανόνων περί ανταγωνισμού, η Ανακοίνωση τείνει στην εμβάθυνση της διαδικασίας μεταρρύθμισης που έχει ξεκινήσει και αυτό χρήζει της υποστήριξής μας.
<P>
Τέλος, στο κεφάλαιο χρηματοπιστωτικών υπηρεσιών πρέπει να επισημάνουμε ότι μέχρι τώρα επιτεύχθηκε κάποια σχετική πρόοδος αλλά, όπως επισημαίνεται στον τελευταίο πίνακα ενδείξεων της ενιαίας αγοράς, μένουν ακόμη πολλά να γίνουν στο εν λόγω κεφάλαιο.

<SPEAKER ID=272 NAME="Medina Ortega">
Κύριε Πρόεδρε, ως συντάκτης γνωμοδότησης της Επιτροπής Απασχόλησης και Κοινωνικών Υποθέσεων, είναι λογικό ότι η ομιλία μου στοχεύει στο να επισημάνει τα προβλήματα που μπορεί να θέσει η στρατηγική της ανάπτυξης της εσωτερικής αγοράς από κοινωνικής άποψης.
<P>
Ξεκινούμε από ένα ευρωπαϊκό κοινωνικό μοντέλο - που είναι ένα εθνικό μοντέλο - και μεταμορφώνουμε την οικονομική δομή αυτής της κοινωνίας. Πράττοντάς το, η έγνοια μας είναι η προσπάθεια για την απελευθέρωση να μην καταλήξει να μεταμορφώσει την ουσία του σημερινού ευρωπαϊκού μοντέλου. Αυτό φανερώνεται σε μερικές πτυχές φαινομενικά τόσο κοινότυπες όπως οι αστικές συγκοινωνίες. Εάν οι αστικές συγκοινωνίες δεν υπόκεινται σε πολιτικά κριτήρια και στην παρέμβαση των τοπικών π.χ. αρχών, μια απλή απελευθέρωση μπορεί να καταστήσει πρακτικά αδύνατη τη μεταφορά προκειμένου να φθάσει κάποιος στη δουλειά του. Είχαμε παραδείγματα, όπως είναι η περίπτωση της Βενεζουέλας όπου ένας αυστηρά ιδιωτικός τομέας συγκοινωνιών οδήγησε σε βαθιά κοινωνική και πολιτική κρίση τη χώρα.
<P>
Η φιλελευθεροποίηση ενέχει άλλες δυσκολίες. Για παράδειγμα, όταν δημόσιες υπηρεσίες και δημόσιες επιχειρήσεις ιδιωτικοποιούνται και οι εν λόγω δημόσιες επιχειρήσεις περνάνε στον έλεγχο ενός ιδιωτικού τομέα, οπότε εκείνο που κάνει στην πραγματικότητα είναι να αντικαθιστά το κρατικό μονοπώλιο από ένα ειδικό μονοπώλιο, μπορεί ενδεχομένως να μην υπάρξει πραγματική φιλελευθεροποίηση. Η φιλελευθεροποίηση μέσω της ιδιωτικοποίησης δημοσίων επιχειρήσεων μπορεί να καταλήξει στην παγίωση της δεσπόζουσας θέσης και ιδιωτικών μονοπωλίων που είναι - κατά τη γνώμη μου - περισσότερο επιβλαβή από το μονοπώλιο που λειτουργεί στη λογική της εξυπηρέτησης του γενικού συμφέροντος.
<P>
Αλλη πτυχή - στην οποία αναφερθήκαμε στην πρόσφατη συζήτηση για την έκθεση Kuchkelkorn - είναι η ανάγκη συντονισμού της κοινωνικής προστασίας. Η κοινωνική προστασία σε μια ενοποιημένη εσωτερική αγορά δεν μπορεί να αφεθεί στην ευθύνη απλά της επικουρικότητας.
<P>
Τέλος, θεωρώ σημαντικές επίσης τις πολιτικές συνοχής. Εάν δεν υπάρξει οικονομική και κοινωνική συνοχή, εάν δεν εξισορροπηθεί το επίπεδο ζωής στις διάφορες περιφέρειες της Κοινότητας, μπορεί να βρεθούμε με μια Ευρωπαϊκή Ένωση που να είναι άδικη και όπου μερικές περιφέρειες θα προοδεύουν περισσότερο και άλλες θα υστερούν. Αυτή είναι η βάση των τροπολογιών που προτείνουμε η κ. Berger και εγώ, εκφράζοντας τις απόψεις της Επιτροπής Απασχόλησης και Κοινωνικών Υποθέσεων.

<SPEAKER ID=273 NAME="Varela Suanzes-Carpegna">
Κύριε Πρόεδρε, κύριε Επίτροπε, κυρίες και κύριοι, κατ' αρχάς θέλω να εκφράσω τις ευχαριστίες μου για τη ρητή αναφορά που έκανε η συντάκτρια γνωμοδότησης της Επιτροπής Αλιείας, παρ' όλο που πρέπει να εκφράσουμε τη λύπη μας για το γεγονός ότι δεν κατέστη δυνατό να συμπεριληφθεί στην έκθεση.
<P>
Το λέω αυτό κυρίως, κύριε Επίτροπε, προκειμένου να μπορέσετε να μεταφέρετε στην Επιτροπή, και βασικά στον κ. Fischler, την άποψη ότι η Κοινή Αλιευτική Πολιτική συνιστά έναν από τους λίγους χώρους της κοινοτικής δραστηριότητας όπου έως τώρα έγιναν πολύ λίγα βήματα για την επίτευξη μιας πραγματικής εσωτερικής αγοράς.
<P>
Η απουσία δράσης σχετίζεται με την ίδια την γενεσιουργό αντίληψη αυτής της πολιτικής. Ο υφιστάμενος Κανονισμός αριθ. 3760/92 του Συμβουλίου με τον οποίο θεσπίζεται ένα κοινοτικό καθεστώς της αλιείας και της ιχθυοκαλλιέργειας μελετά ένα καθεστώς εξαίρεσης στην ενιαία αγορά επισημαίνοντας, στα σχετικά άρθρα 6 και 7, εξαιρέσεις στην αρχή της ελεύθερης πρόσβασης στους αλιότοπους κατά τρόπο ώστε τα κράτη μέρη να χαίρουν δικαιώματος αποκλειστικής εκμετάλλευσης των αλιευτικών τους πόρων σε μια παράκτια ζώνη 12 μιλίων, όπως και μιας σειράς προτιμησιακών αλιευτικών δικαιωμάτων, δυνάμει της εφαρμογής της λεγόμενης αρχής της σχετικής σταθερότητας, που κατανέμει σε εθνικές ποσοστώσεις την άσκηση της αλιείας. Παράλληλα θεσπίζει περιορισμούς στην άσκηση της δραστηριότητας σε ορισμένες περιοχές που ονομάζονται boxes (τομείς αλιείας). Αυτοί οι περιορισμοί στην αρχή της ελευθερίας δράσης που προβλέφθηκαν ως θέσπιση ορίων προσωρινού χαρακτήρα παρατάθηκαν και θα ισχύουν έως την 1η Ιανουαρίου του 2003, ως ένας μηχανισμός που στοχεύει στο να επιτρέψει στην αλιευτική βιομηχανία ορισμένων κρατών μελών να προσαρμοστεί στους κανόνες του ελεύθερου ανταγωνισμού σε μια όλο και πιο ανοικτή και παγκοσμιοποιημένη αγορά. Μετά την παρέλευση 20 και πλέον ετών και στις παραμονές μιας γενικής αναθεώρησης όλων των πτυχών της κοινής αλιευτικής πολιτικής που, όπως επιτάσσει ο νόμος, πρέπει να πραγματοποιηθεί το 2002, είναι η στιγμή - πιστεύω προσωπικά - να αναλύσουμε το εάν είναι ενδεδειγμένο να τερματίσουμε αυτή τη μεταβατική περίοδο προσαρμογής στον ελεύθερο ανταγωνισμό που προβλέπεται στον εν λόγω κανονισμό.
<P>
Κατά τη γνώμη μου, κυρίες και κύριοι συνάδελφοι, ο τομέας της αλιείας και της αλιευτικής πολιτικής πρέπει να υπαχθούν και αυτοί χωρίς εξαιρέσεις στην εσωτερική αγορά. Πρέπει κατά συνέπεια να εφαρμοστούν πλήρως οι αρχές και οι θεμελιώδεις ελευθερίες που θεσπίζονται στις Συνθήκες και στην αλιεία, δηλαδή πρέπει να προσαρμοστεί το πλαίσιο της κοινής αλιευτικής πολιτικής στο γενικό νομικό πλαίσιο της κοινοτικής νομοθεσίας.

<SPEAKER ID=274 LANGUAGE="EN" NAME="Harbour">
Κύριε Πρόεδρε, εκ μέρους της Ομάδας μου θα ήθελα να επιδοκιμάσω θερμά την άριστη έκθεση της κυρίας Palacio Vallelersundi. Όπως δήλωσε στην εισήγησή της, έλαβε την πολύ συνετή απόφαση να επικεντρωθεί στα πιο κρίσιμα θέματα για τη δημιουργία της ενιαίας αγοράς.
<P>
Θέλω να επικεντρωθώ σε δύο από τις κύριες παρατηρήσεις της. Η πρώτη αφορά την ανάγκη να αντιμετωπισθεί εντός της Ένωσης η επίπτωση της νομοθεσίας στις επιχειρήσεις. Είναι ιδιαίτερα σημαντικό να ζητήσουμε από την Επιτροπή να ενισχύσει τις δραστηριότητές της, να διασφαλίσει την ενδεδειγμένη αξιολόγηση του κόστους συμμόρφωσης και να εκτιμήσει το κόστος της νέας νομοθεσίας στις επιχειρήσεις. Δηλώνω στην Επίτροπο ότι δεν αναμένουμε αυτό να πραγματοποιηθεί εν είδει συμπληρώματος, όταν όλα τα τμήματα της Επιτροπής θα έχουν ήδη εκπονήσει νομοθεσία. Χρειάζεται να αποτελεί αναπόσπαστο τμήμα της πολιτικής και της ρυθμιστικής διαδικασίας. Πρέπει να διασφαλίσουμε ότι εφεξής ένας βασικός στόχος θα είναι να βοηθήσουμε την εσωτερική αγορά να προχωρήσει προς τα εμπρός.
<P>
Με ικανοποίηση είδαμε την ύπαρξη ενός δεύτερου σημείου στην ημερήσια διάταξη της Λισσαβόνας. Η επιτροπή μας, και μάλιστα η Ομάδα μας, δίδει έμφαση, από την έναρξη αυτού του νέου Κοινοβουλίου τον προηγούμενο χρόνο, στην ανάγκη να ενθαρρύνουμε την ανάπτυξη των ΜΜΕ σε όλη την Ευρωπαϊκή Ένωση. Η έκθεση της κυρίας Palacio Vallelersundi τονίζει ορισμένα καίρια ζητήματα, όπως την ανάγκη να καταστεί φθηνότερος και ταχύτερος ο σχηματισμός επιχειρήσεων και την ανάγκη άρσης ορισμένων εμποδίων που δεν επιτρέπουν στους επιχειρηματίες να επωφεληθούν από τους κινδύνους της τοποθέτησης κεφαλαίου σε νεοσύστατες επιχειρήσεις.
<P>
Μου προκαλεί απογοήτευση η πρόταση των Σοσιαλιστών συναδέλφων μας να απαλειφθεί αυτή η πρόταση από το προκειμένο ψήφισμα. Είμαι σε θέση να τους διαβεβαιώσω ότι θα αντιταχθούμε σθεναρά σε αυτό αύριο. Καλώ τους συναδέλφους να απορρίψουν αυτή την πρόταση.
<P>
Ολοκληρώνω επιβεβαιώνοντας ότι η Επιτροπή Νομικών Θεμάτων και Εσωτερικής Αγοράς θα συνεχίσει να πιέζει έντονα για την ταχεία ολοκλήρωση της εσωτερικής αγοράς. Απονέμω εύσημα σε όλους τους συναδέλφους μας, από όλες τις πολιτικές ομάδες, για την ταχύτητα με την οποία επεξεργάσθηκαν την οδηγία για το ηλεκτρονικό εμπόριο αυτή την εβδομάδα. Ελπίζω αυτό να εκτιμηθεί. Ελπίζω ότι θα καταδείξει πως είμαστε διατεθειμένοι να εργασθούμε με ταχείς ρυθμούς. Ελπίζω ότι, μαζί, μπορούμε πράγματι να κάνουμε την εσωτερική αγορά να λειτουργήσει το γρηγορότερο δυνατόν.

<SPEAKER ID=275 LANGUAGE="DE" NAME="Berger">
 Κύριε Πρόεδρε, αξιότιμε κύριε Επίτροπε, αγαπητοί συνάδελφοι, η σύγχρονη στρατηγική της Ευρωπαϊκής Επιτροπής για την πραγματική υλοποίηση και βελτίωση της εσωτερικής αγοράς έγινε πολλές φορές αντικείμενο συζητήσεων στο Σώμα. Αυτή η συνεχής διαδικασία συζητήσεων συνοψίζεται στην έκθεση της συναδέλφου κ.Palacio, και θα ήθελα να την ευχαριστήσω πολύ για αυτή της την εργασία, και μάλιστα με ιδιαίτερη έμφαση, διότι γνωρίζω, ότι αποτελεί αχάριστη και πολύ λίγο θεαματική εργασία, όταν υποστηρίζει κανείς την υλοποίηση και τη βελτίωση προγραμμάτων που ήδη υπάρχουν. Οι πηχυαίοι τίτλοι συχνά έρχονται μόνο, όταν παρουσιάζονται νέα εγχειρήματα.
<P>
Ωστόσο, δεν πρέπει να αντιμετωπίζουμε την εσωτερική αγορά σαν μια παλιά ιστορία. Η καθιέρωση του ευρώ έφερε ήδη έντονα στο προσκήνιο όλες τις ελλείψεις της εσωτερικής αγοράς και θα το κάνει μελλοντικά με ακόμη μεγαλύτερη σαφήνεια. Κάθε αποτυχημένη λειτουργία της εσωτερικής αγοράς αποδυναμώνει την οικονομία της Ευρώπης και την αξιοπιστία της έναντι των πολιτών. Αν πραγματικά βοηθά μια νέα ώθηση στην εσωτερική αγορά, εμείς δεν έχουμε αντίρρηση στο νέο περιτύλιγμα που επινόησε η Επιτροπή ακόμα και αν σε μερικά ζητήματα το θεωρώ υπερβολικά φτειαχτό, υπερβολικά περίπλοκο.
<P>
Το σημαντικό είναι να μπουν γρήγορα σε λειτουργία τα προτεινόμενα μέτρα. Ως Κοινοβούλιο - ο συνάδελφος κ.Harbour το ανέφερε - έχουμε κάνει, πιστεύω, μία σημαντική συνεισφορά, ειδικά μέσω της υιοθέτησης της κοινής θέσης για το ηλεκτρονικό εμπόριο.
<P>
Το Συμβούλιο των Υπουργών κωλυσιεργεί σε πολλά σημεία. Εδώ έχω κατά νου μερικές νευραλγικής σημασίας οδηγίες, όπως οι οδηγίες για τα "δικαιώματα πνευματικής ιδιοκτησίας στην κοινωνία των πληροφοριών" , την "τηλεαγορά" και τις "χρηματοπιστωτικές υπηρεσίες" , σχετικά με τις οποίες περιμένουμε εδώ και καιρό μια κοινή θέση.
<P>
Αν θέλουμε να διαμορφώσουμε την εσωτερική αγορά έτσι, ώστε να βρίσκεται κοντά στον πολίτη και να μπορεί ο τελευταίος να την βιώσει, θα έπρεπε να συμπεριλάβουμε με ίσους όρους όλες τις πλευρές που σχετίζονται με τον στόχο αυτό. Μόνον εάν δεν θεωρηθούν αντίθετοι πόλοι αλλά αν συνεκτιμηθούν εξ αρχής οι διαστάσεις της προστασίας των καταναλωτών, της πολιτικής απασχόλησης, της κοινωνικής ασφάλειας, της φορολογικής πολιτικής, της προστασίας του περιβάλλοντος και της περιφερειακής πολιτικής, ενισχύεται η εσωτερική αγορά και καθίσταται σε τελευταία ανάλυση ικανή να λειτουργήσει. Με αυτό το σκεπτικό θα μας επιτρέψετε να υποβάλουμε κάποιες τροπολογίες ως συμπλήρωμα της έκθεσης της συναδέλφου κ. Palacio.
<P>
Στη συνέχεια, θα παρακαλέσω τον Επίτροπο κ.Bolkenstein για το εξής: από τη δήλωση της Επιτροπής για την περίπτωση Echelon συμπεράναμε, ότι τουλάχιστον σε ένα κράτος μέλος της Ένωσής μας - υποθέτω πως δεν είναι το μόνο, αλλά πως υπάρχουν και άλλα-, διεξάγονται ενέργειες μυστικών υπηρεσιών, με τον επιτρεπτό από την εθνική νομοθεσία στόχο της προστασίας της οικονομικής ευημερίας ενός έθνους, ενός κράτους μέλους. Θεωρώ ότι ανάλογες νομικές διατάξεις θα πρέπει να εξετάζονται και από τη σκοπιά της εσωτερικής αγοράς και της κοινής ευρωπαϊκής οικονομίας, του κοινού ευρωπαϊκού οικονομικού χώρου.

<SPEAKER ID=276 LANGUAGE="NL" NAME="Beysen">
Κύριε Πρόεδρε, κύριε Επίτροπε, αγαπητοί συνάδελφοι, δεν μπορώ παρά να εκφράσω την απόλυτη εκτίμησή μου για τη σαφήνεια της έκθεσης της συναδέλφου μας, κ. Palacio. Συνέθεσε και ανέδειξε με τέλειο τρόπο τα κύρια σημεία της ανακοίνωσης της Επιτροπής σχετικά με τη στρατηγική για την εσωτερική ευρωπαϊκή αγορά. Θα ήθελα να τονίσω ορισμένα αποσπάσματα.
<P>
Πρέπει να επικροτήσουμε το άνοιγμα του διαλόγου με τους πολίτες και τις επιχειρήσεις που υποσχέθηκε η Επιτροπή, γιατί οι σχέσεις μεταξύ Επιτροπής, Ευρωπαϊκού Κοινοβουλίου και κοινωνίας πρέπει να είναι πραγματικά σχέσεις αλληλεπίδρασης. Ένας διαρκής διάλογος δεν είναι μόνο επιθυμητός αλλά και απαραίτητος, προκειμένου να ακολουθήσουμε τον εξαιρετικά ταχύ ρυθμό της τεχνολογικής εξέλιξης. Η αντίληψη που είχε μέχρι σήμερα ο μέσος πολίτης για τους σκοπούς της Ευρωπαϊκής Ένωσης και τα πλεονεκτήματα που ενδεχομένως να εισπράξει από τη συνεργασία στην Ευρώπη, είναι ανεπαρκής. Οι επεξηγηματικές ενέργειες είναι από αυτή την άποψη ιδιαίτερα σημαντικές, γιατί η Ευρώπη δεν μπορεί να παραμείνει μια μακρινή πραγματικότητα. Back to basics πρέπει να είναι ο κανόνας συμπεριφοράς.
<P>
Η πρωτοβουλία e-Europe εξαίρει τη γνώση και τη χρήση του Διαδικτύου και των πολυμέσων. Μπορούμε βέβαια να πλέξουμε το εγκώμιο στην παραπάνω πρωτοβουλία, αλλά είναι ακόμη πιο σημαντικό να παρέχουμε στην εκπαίδευση όχι μόνο το πλαίσιο αλλά και το απαραίτητο περιεχόμενο. Θα ήθελα να υπενθυμίσω σχετικά τα λόγια του Γάλλου Προέδρου στα εγκαίνια του κτιρίου που φιλοξενεί αυτό το Σώμα: "Πρέπει να εργαστούμε για την ανοικοδόμηση μιας Ευρώπης των πολιτών στο εσωτερικό της οποίας ο καθένας θα αισθάνεται ότι τον αφορά. Πρέπει λοιπόν να κατορθώσουμε να επιτύχει η ανοικοδόμηση αυτού του μεγάλου κοινού σπιτιού στο εσωτερικό του οποίου ο καθένας θα αισθάνεται σαν στο σπίτι του, ένα σπίτι στο οποίο όλοι να μπορούν να ζήσουν μαζί, αλληλέγγυα και ο καθένας θα μπορεί να διατηρήσει την ταυτότητά του";.
<P>
Για την υλοποίηση αυτών των στόχων, οι κάτοικοι πρέπει να μάθουν να γνωρίζουν το σπίτι τους. Ακόμα περισσότερο, πρέπει να μάθουν να γνωρίζουν το δικό τους σπίτι και να το ζουν καθημερινά. Η υλοποίηση μιας πραγματικής εσωτερικής αγοράς απαιτεί πριν απ' όλα την υπεράσπιση των συμφερόντων των μικρών και μεσαίων επιχειρήσεων. Μέχρι σήμερα, διατηρούνται ακόμη πολλά εμπόδια: η ανταγωνιστικότητα και ο δυναμισμός των επιχειρήσεων εξαρτώνται άμεσα, από πλευράς νομοθεσίας, από ένα κλίμα ευνοϊκό για τις επενδύσεις, την καινοτομία και το επιχειρηματικό πνεύμα.
<P>
Τελειώνοντας, δεν μπορώ παρά να επιβεβαιώσω την αναγκαιότητα του προγράμματος SLIM. Η νομοθεσία πρέπει να απλοποιηθεί και να είναι προσιτή στους πολίτες. Ένας μεγάλος αριθμός πλεοναζουσών κανονιστικών ρυθμίσεων, πρέπει να καταργηθεί. Θα άξιζε τον κόπο να αναρτηθεί ο πίνακας των κανονισμών που καταργήθηκαν.

<SPEAKER ID=277 LANGUAGE="ES" NAME="Medina Ortega">
Κύριε Πρόεδρε, θα ήθελα να παρέμβω για ένα διαδικαστικό θέμα. Στη συζήτηση, ο κ. Harbour αναφέρθηκε σε μια τροπολογία που κατατέθηκε εξ ονόματος εμού και της κ. Berger - στην τροπολογία αριθ. 2 στην παράγραφο 22, δεύτερη γραμμή. Εάν δεν απατώμαι, ο κ. Harbour είπε ότι αντιτίθεται στην τροπολογία μας. Νομίζω πως υπήρξε μια μικρή σύγχυση. Στο ισπανικό κείμενο που έχω δεν υπάρχει κανένα πρόβλημα. Η τροπολογία έγινε στο γερμανικό κείμενο, πράγμα που δημιουργεί μια κάποια ανησυχία διότι αναφέρεται στις εναλλακτικές επιλογές έκδοσης μετοχών. Φαντάζομαι ότι ούτε στο αγγλικό κείμενο που έχει ο κ. Harbour υπάρχει κάποιο πρόβλημα. Το ισπανικό κείμενο το μόνο που αναφέρει είναι "απάλειψη των εμποδίων που τίθενται στους επιχειρηματίες που κεφαλαιοποιούν την αξία της επιχείρησης μέσω της έκδοσης μετοχών στο χρηματιστήριο" . Εάν αυτό είναι το σωστό κείμενο, πραγματικά δεν υπάρχει κανένα πρόβλημα και κατά συνέπεια θα επαναλάμβανα αυτή την τροπολογία και απλώς θα ζητούσα το γερμανικό κείμενο να προσαρμοστεί σε αυτό που ζητάει το ισπανικό κείμενο.

<SPEAKER ID=278 LANGUAGE="NL" NAME="Bolkestein">
Κύριε Πρόεδρε, ευχαριστώ για την παραχώρηση του λόγου σχετικά με τη νέα στρατηγική για την εσωτερική ευρωπαϊκή αγορά, την οποία η Επιτροπή θεωρεί ως σύνολο, και που εγώ ο ίδιος θεωρώ πολύ σημαντική. Καταρχήν, θα ήθελα να ευχαριστήσω θερμά την εισηγήτρια, την κ. Palacio για την ενθουσιώδη υποστήριξή της στο σύνολο των μέτρων που προτείνει η Επιτροπή. Η Επιτροπή αισθάνεται ενισχυμένη στις προθέσεις τις, χάρη σε αυτή την πολύτιμη υποστήριξη που της παρέχει το Κοινοβούλιο.
<P>
Η κ. Palacio προσέγγισε τρία θέματα. Τόνισε καταρχήν, την εσωτερική αγορά ως απαραίτητη βάση σε παγκόσμιο επίπεδο για τη διασφάλιση της ικανότητας ανταγωνισμού της ευρωπαϊκής βιομηχανίας και των ευρωπαϊκών υπηρεσιών. Έχει βεβαίως, απόλυτο δίκιο σε αυτό το θέμα. Αυτή η άποψη ενισχύεται επίσης από τις παρατηρήσεις της κ. Berger, η οποία είπε: η εσωτερική αγορά δεν είναι σαν ένα παλιό καπέλο το οποίο μπορούμε απλώς να το βγάλουμε, η εσωτερική αγορά παραμένει ένα ουσιαστικό στοιχείο για την ευρωπαϊκή ανταγωνιστικότητα.
<P>
Η δεύτερη παρατήρηση της κ. Palacio αναδεικνύει ορισμένες αντιθέσεις. Υποστηρίζει ότι δεν γνωρίζουμε πάντα καλά που βρισκόμαστε. Θα ήταν σοβαρή έλλειψη αν αυτό αντιστοιχούσε στην πραγματικότητα συνολικά. Η Επιτροπή επιζητά φυσικά, να διατηρήσει την μεγαλύτερη συνοχή στη νομοθεσία, αλλά είναι βέβαια πάντοτε πιθανό, ορισμένοι κανόνες να έρχονται σε σύγκρουση μεταξύ τους σε ορισμένους τομείς. Αν συνέβαινε αυτό, η Επιτροπή θα επιθυμούσε να επιφέρει τις απαραίτητες διορθώσεις. Θα ήμουν ευγνώμων στην κ. Palacio και σε όλους τους βουλευτές να μου γνωστοποιήσουν τις συγκεκριμένες περιπτώσεις αντιφάσεων μεταξύ κανόνων που έχουν τυχόν διαπιστώσει έτσι, ώστε η Επιτροπή να είναι σε θέση να τις επανορθώσει.
<P>
Η τρίτη παρατήρηση της κ. Palacio αφορά την αλλαγή κουλτούρας. Πρόκειται για ένα σημαντικό θέμα, αλλά και πολύ δύσκολο. Αυτό αναφέρεται ειδικά, στη διαθεσιμότητα του κεφαλαίου κινδύνου, όπως ακριβώς επισήμανε η κ. Palacio. Ορισμένοι τραπεζίτες της βιομηχανίας των κεφαλαίων κινδύνου υποστηρίζουν ότι στην Ευρώπη υπάρχουν αρκετά χρήματα, αλλά λείπουν οι επιχειρηματίες. Με άλλα λόγια, σύμφωνα με τους εν λόγω τραπεζίτες, με τους οποίους συνδιαλέχθηκα μόλις πρόσφατα, το κλειδί του προβλήματος δεν είναι τόσο η διαθεσιμότητα των κεφαλαίων αλλά εκείνη των επιχειρηματιών, και η πραγματικότητα αυτή οφείλεται στην οικονομική μας κουλτούρα.
<P>
Δεν συμμερίζομαι αυτή την κριτική. Το πρόβλημα βρίσκεται στα δύο σκέλη της σύγκρισης. Η αιτία είναι τόσο η διαθεσιμότητα των κεφαλαίων κινδύνου, και κυρίως το κόστος των κεφαλαίων κινδύνου, όσο και η έλλειψη επιχειρηματικού πνεύματος, γιατί και το τελευταίο προφανώς μας λείπει. Πρέπει να το αποδώσουμε στην οικονομική κουλτούρα της Ευρώπης. Η χρεοκοπία ενός νέου επιχειρηματία στην Ευρώπη εξακολουθεί πάντα να θεωρείται ένα στίγμα που θα φέρει για πολύ καιρό επάνω του, ενώ στις Ηνωμένες Πολιτείες, μια χρεοκοπία είναι κάτι που γίνεται αποδεκτό πολύ εύκολα, όπως όλοι γνωρίζουμε.
<P>
Επομένως, συμμερίζομαι τη γνώμη της κ. Palacio: πρέπει να γίνει κάτι έτσι ώστε να ενισχυθεί το επιχειρηματικό πνεύμα στην Ευρώπη. Υποθέτω εξάλλου, ότι υπό το πρίσμα των αλλαγών που έχουν προκληθεί από αυτό που ονομάζουμε "νέα οικονομία";, όλο και περισσότεροι νέοι, και κυρίως νέοι επιχειρηματίες, ενθαρρύνονται ώστε να ξεκινήσουν τη δική τους επιχείρηση.
<P>
Φθάνω τώρα, χωρίς να παραλείψω να εκφράσω για μια ακόμη φορά την ευγνωμοσύνη μου στην εισηγήτρια, την κ. Palacio, στις παρατηρήσεις που έκανε ο κ. Berenguer. Ο κ. Berenguer ισχυρίστηκε ότι η Επιτροπή θα έπρεπε να δείξει περισσότερο πολιτικό θάρρος, ειδικότερα όσον αφορά το κεφάλαιο της φορολογίας. Η απάντησή μου στον κ. Berenguer είναι η εξής: η Επιτροπή πρέπει να επιδείξει ακόμη μεγαλύτερο πολιτικό θάρρος; Αυτό που επιχειρεί η Επιτροπή είναι ήδη αρκετά δύσκολο να επιτευχθεί. Δεν αναφέρομαι εδώ μόνο στο θέμα που ήδη εθίγη απόψε, δηλαδή του συντονισμού των φόρων, της φορολογικής νομοθεσίας που σχετίζεται με τις συνταξιοδοτικές εισφορές. Αναφέρομαι και στο πακέτο φορολογικών μέτρων που διατύπωσε ο προκάτοχός μου κ. Monti. Επιπλέον, κατά την επεξεργασία του προηγούμενου θέματος, ο κ. Lipietz παρατήρησε ότι εκείνος ο ίδιος, και ίσως και η ομάδα του, δεν είναι διατεθειμένοι να αποδεχτούν μια μεγαλύτερη εμβάθυνση της απελευθέρωσης των οικονομικών παροχών αν το πακέτο που είναι γνωστό ως πακέτο Monti, δεν εγκριθεί. Θεωρώ σημαντικό να αντιταχθώ σε έναν τέτοιο συσχετισμό, ο οποίος δεν δικαιολογείται από την πραγματικότητα. Θα ήταν, για να χρησιμοποιήσω μια αγγλική παροιμία, ένα παράδειγμα cutting off your nose to spite your face, αν το Κοινοβούλιο και η Επιτροπή πουν: δεν θέλουμε να προχωρήσουμε στο θέμα της ενοποίησης των οικονομικών παροχών αν δεν πραγματοποιηθεί καμία πρόοδος στο θέμα του φορολογικού πακέτου. Πιστεύω ότι έτσι, θα υιοθετούσαμε μια λανθασμένη θέση. Παρόλο που ο κ. Berenguer δεν είπε φυσικά αυτό, δράττομαι της ευκαιρίας να επιμείνω και πάλι σε αυτό το σημείο.
<P>
Θέτω το ερώτημα στον κ. Berenguer: επιθυμεί η Επιτροπή να επιδείξει μεγαλύτερο πολιτικό θάρρος, ενώ δυσκολευόμαστε ήδη τόσο πολύ στην επίτευξη των στόχων που έχουμε θέσει; Η γνώμη μου είναι ότι πρέπει να επιτραπεί στην Επιτροπή να υλοποιήσει ό,τι έχει σχεδιάσει, και στη συνέχεια μπορούμε να την αξιολογήσουμε.
<P>
Ο κ. Berenguer επίσης υποστήριξε ότι πρέπει να γίνουν ακόμη πολλά από πλευράς οικονομικών παροχών. Και φυσικά έχει δίκιο. Ο κ. Berenguer γνωρίζει το σχέδιο δράσης σχετικά με τις οικονομικές υπηρεσίες που εγκρίθηκε στις 13 Μαΐου 1999 και το οποίο περιλαμβάνει 43 στόχους. Αυτή τη στιγμή εργαζόμαστε για τους επιτύχουμε, τουλάχιστον προσπαθούμε να επιτύχουμε τα όσα προβλέπονται για φέτος. Ελπίζω να μπορώ ακόμα να υποβάλω κάποιες προτάσεις πριν τις καλοκαιρινές διακοπές, στο όνομα της Επιτροπής σχετικά με τις συντάξεις για παράδειγμα - μόλις μιλήσαμε γι' αυτό - αλλά επίσης, και σχετικά με το άνοιγμα των αγορών όσον αφορά τα ταχυδρομεία, τις δημόσιες αγορές αγαθών και υπηρεσιών, τις δημοπρασίες, κτλ. Είμαστε πολύ δραστήριοι, πράγματι, στους τομείς τους οποίους ο κ. Berenguer θεωρεί πολύ σημαντικούς.
<P>
Φτάνω στην παρατήρηση του κ. Medina. Είπε ότι απειλούμαστε από την αντικατάσταση των κρατικών μονοπωλίων από τα ιδιωτικά μονοπώλια. Θα υποστηρίξω τις απόψεις του κ. Medina λέγοντας ότι δεν έχουμε σε καμία περίπτωση τέτοια πρόθεση. Η αντικατάσταση ενός κρατικού μονοπωλίου από ένα ιδιωτικό μονοπώλιο, είναι σαν να περνάμε από τη Σκύλλα στη Χάρυβδη. Αυτή σίγουρα δεν είναι η πρόθεση της Επιτροπής. Η πρόθεση της Επιτροπής είναι να δώσει σάρκα και οστά στις αποφάσεις του Ευρωπαϊκού Συμβουλίου της Λισσαβόνας, δηλαδή, ότι το άνοιγμα των αγορών αερίου, ηλεκτρισμού, μεταφορών και ταχυδρομείων πρέπει να επιταχυνθεί. Η Επιτροπή επιχειρεί να τις υλοποιήσει και αυτό σημαίνει ότι τα κρατικά μονοπώλια πρέπει να αφήσουν χώρο στον ανταγωνισμό στους τομείς που απαρίθμησα. Αλλά το επαναλαμβάνω, η αντικατάσταση των κρατικών μονοπωλίων από ιδιωτικά δεν ανταποκρίνεται στις επιθυμίες μας.
<P>
Ας έλθουμε στις παρατηρήσεις που διατύπωσε ο κ Harbour, ο οποίος, όπως ο κ. Beysen και η κ. Plooij, δικαιολογημένα υπογράμμισε τη σημασία που έχει για τις μικρές και μεσαίες επιχειρήσεις το εγγενές με τη διαχείριση των επιχειρήσεων αυτών κόστος. Η Επιτροπή γνωρίζει καλά το γεγονός ότι το κόστος εγκατάστασης μιας ΜΜΕ είναι πολύ μεγαλύτερο από ό,τι στις Ηνωμένες Πολιτείες. Στις Ηνωμένες Πολιτείες, για να συγκρίνουμε τη διαφορά κόστους, αρκούν πέντε ημέρες για να ξεκινήσει μια επιχείρηση. Για την Ευρώπη, πρέπει να πολλαπλασιάσουμε αρκετές φορές αυτό το διάστημα. Μπορεί να φτάσει ακόμη και τους πέντε μήνες, δηλαδή, μια αναλογία 1 προς 30. Αυτή η κατάσταση αντικατοπτρίζεται φυσικά στις δαπάνες. Αν συζητάμε για νέα κουλτούρα, απευθύνομαι και πάλι στην κ. Palacio, πρέπει να προσπαθήσουμε να κάνουμε κάτι, το ταχύτερο δυνατό, για να μειώσουμε τις δαπάνες εγκατάστασης των μικρών επιχειρήσεων, ειδάλλως, θα έχουμε χάσει εκ των προτέρων τον αγώνα ταχύτητας με αντίπαλο τη Βόρειο Αμερική.
<P>
Τέλος, απευθύνομαι στην κ. Berger. Απάντησα ήδη στις παρατηρήσεις του κ. Beysen όταν παρενέβη σχετικά με τις ΜΜΕ. Αναφέρθηκα ήδη στην κ. Berger σχετικά με το καπέλο που δεν μπορούμε απλώς να αφαιρέσουμε όταν το θελήσουμε. Είναι μια καλή εικόνα, γιατί οι πολίτες της Ευρώπης πράγματι έχουν την εντύπωση ότι η εσωτερική αγορά αποτελεί ήδη μια πραγματικότητα, η οποία έχει γίνει συνηθισμένη και δεν υπάρχει πια λόγος να δίνουμε σημασία. Αυτό δεν ισχύει καθόλου. Η εσωτερική αγορά απέχει πολύ ακόμη από μια απόλυτα συγκεκριμένη μορφή. Οφείλουμε, και η Επιτροπή εργάζεται πάνω σε αυτό, να συνεχίσουμε τη δημιουργία της, από εβδομάδα σε εβδομάδα και να την υπερασπιζόμαστε, γιατί η εσωτερική αγορά υπόκειται διαρκώς σε πιέσεις από τα κράτη μέλη τα οποία επιστρέφουν στις παλιές τους προστατευτικές συνήθειες εναντίον των οποίων πρέπει να αγωνιζόμαστε. Η Επιτροπή υπέδειξε, πολύ ορθά, τις οδηγίες που εκκρεμούν στο Συμβούλιο. Γνωρίζουμε όλα τα παραδείγματα οδηγιών που παραμένουν πέντε, δέκα, δεκαπέντε έτη εκκρεμείς, γιατί δεν εγκρίνονται από το Συμβούλιο. Ας ελπίσουμε ότι αυτό θα αλλάξει. Αν μου επιτρέπετε να δώσω ένα παράδειγμα: ελπίζουμε όλοι φυσικά, η διάσταση απόψεων που χωρίζει την Ισπανία και τη Μεγάλη Βρετανία σχετικά με έναν βράχο που βρίσκεται στον νότο της ηπείρου μας, θα επιλυθεί προσεχώς. Διάβαζα σε ένα άρθρο ισπανικής εφημερίδας ότι τα πράγματα εξελίσσονταν ευνοϊκά και ότι αυτό θα είχε ως αποτέλεσμα την απεμπλοκή περίπου έξι οδηγιών. Όλοι αναμένουμε αυτή τη στιγμή με ανυπομονησία.
<P>
Τέλος, όσον αφορά το πρόγραμμα Εchelon, μπορώ να διαβεβαιώσω την κ. Berger ότι το θέμα δεν έχει καμία σχέση με την εσωτερική αγορά και ότι δεν την απειλεί με κανένα τρόπο.
<P>
Κύριε Πρόεδρε, ολοκλήρωσα τις παρατηρήσεις μου. Θα ήθελα να εκφράσω και πάλι την εκτίμησή μου στους βουλευτές του Κοινοβουλίου, και ειδικότερα την εισηγήτρια, για την ουσιαστική υποστήριξη που παρείχε το Σώμα στη νέα στρατηγική για την ευρωπαϊκή εσωτερική αγορά.

<SPEAKER ID=279 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
2001: Ευρωπαϊκό Έτος Γλωσσών
<SPEAKER ID=280 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0099/2000) του κ. Graηa Moura, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για το Ευρωπαϊκό Έτος Γλωσσών 2001 [COM(1999) 485 - C5-0278/1999 - 1999/0208(COD)]

<SPEAKER ID=281 NAME="Graηa Moura">
Κύριε Πρόεδρε, κυρία Επίτροπε Viviane Reding, κύριοι βουλευτές, προέρχομαι από μια χώρα της οποίας η ιστορική διαδρομή των τελευταίων έξι αιώνων είναι στενά συνδεδεμένη με τη γνώση των ξένων γλωσσών που ομιλούνται σε διάφορες περιοχές του πλανήτη μας. Ανέκαθεν οι Πορτογάλοι βρέθηκαν μπροστά στην υποχρέωση να μαθαίνουν και να ομιλούν τις γλώσσες των λαών που υπήρξαν κατά καιρούς συνομιλητές τους, ενώ και οι ίδιοι, με τη σειρά τους, μεταλαμπάδευσαν μια ευρωπαϊκή γλώσσα, την πορτογαλική, σε κάθε γωνιά του κόσμου, όπου σήμερα αυτή ομιλείται από διακόσια εκατομμύρια ανθρώπους.
<P>
Για μένα, συνεπώς, καθίσταται εντελώς φυσιολογική και προφανής η εμβέλεια μιας πρωτοβουλίας όπως είναι το Ευρωπαϊκό Έτος Γλωσσών 2001 σε μια εποχή όπου η Ευρώπη διανύει μια καινούρια περίοδο της Ιστορίας της και όπου όλοι συνειδητοποιούμε τον εξαιρετικό πλούτο που αντιπροσωπεύει η πολιτισμική και γλωσσική πολυμορφία των ευρωπαϊκών λαών, ενώ συγχρόνως έχουμε εδραιώσει ένα ευρύ εννοιολογικό κεκτημένο χάρη στις προσπάθειες του Συμβουλίου της Ευρώπης αλλά και αυτού του Κοινοβουλίου, βάσει του οποίου αντιλαμβανόμαστε τη χρήση της μητρικής γλώσσας ως ένα από τα θεμελιώδη δικαιώματα του ανθρώπου.
<P>
Σε αυτό το πλαίσιο, λοιπόν, όπου συναντώνται η ιστορία και ο πολιτισμός, η δυναμική εξέλιξη των πολιτισμικών διεργασιών και η εκπόνηση της νομοθεσίας, οι επιταγές του παρόντος και μια αναγκαία μελλοντική πρόβλεψη, σε αυτό ακριβώς το πλαίσιο διαφαίνεται η μέγιστη σημασία της προτροπής για εκμάθηση ξένων γλωσσών, η οποία απευθύνεται σε όλους τους πολίτες της Ευρωπαϊκής Ένωσης. Με τη μορφή εκστρατείας που περικλείει μια τολμηρή πρόκληση, το πρόγραμμα για το Ευρωπαϊκό Έτος Γλωσσών προβάλλει την ουσιαστική πολιτισμική διάσταση της προφορικής και γραπτής κληρονομιάς, η οποία από τα βάθη των αιώνων μεταλαμπαδεύεται με όλες τις γλώσσες που ομιλούνται στην Ευρώπη, εκλαμβάνει τη γνώση άλλων γλωσσών ως ένα έμφυτο και αναπόσπαστο στοιχείο της ίδιας της διαμόρφωσης της ευρωπαϊκής ιθαγένειας, εφόσον ανοίγει τις πύλες για μια καλύτερη αλληλογνωριμία και προάγει το πνεύμα της ανεκτικότητας και της καλής συνύπαρξης, αποτελώντας γι' αυτόν ακριβώς το λόγο έναν σημαντικό παράγοντα της πάλης κατά του ρατσισμού, της ξενοφοβίας, του αντισημιτισμού και άλλων απαράδεκτων μορφών διακρίσεων, και επιπλέον λαμβάνει επίσης υπόψη και την οικονομική διάσταση, με δεδομένα τα πρόσθετα επαγγελματικά προσόντα που συνιστά η κατοχή άλλων γλωσσών, την ευκολότερη πρόσβαση στις επιστημονικές και τεχνικές γνώσεις και το μέσο καταπολέμησης της ανεργίας που μπορεί να αποτελέσει η γνώση ξένων γλωσσών.
<P>
Στις διάφορες τροπολογίες που υπεβλήθησαν στο αρχικό κείμενο από τα αξιότιμα μέλη αυτού του Σώματος εκφράζονταν όλες οι παραπάνω ανησυχίες, αλλά και η έγνοια για χάραξη μιας γνήσιας πολιτικής σε αυτό τον τομέα, μιας πολιτικής η οποία, δίχως να έρχεται σε σύγκρουση με την αρχή της επικουρικότητας, θα έδινε τη δυνατότητα να διασφαλισθεί η ποιότητα και η αποτελεσματικότητα της εκστρατείας ευαισθητοποίησης του κοινού για εκμάθηση ξένων γλωσσών και θα εξασφάλιζε τη συμμετοχή διαφόρων ομάδων-στόχων, με ιδιαίτερη μέριμνα στα κοινωνικώς μειονεκτούντα στρώματα του πληθυσμού.
<P>
Η μεθοδολογία που ακολούθησα κατά την εκπόνηση της έκθεσης, της οποίας είχα την τιμή να είμαι συντάκτης, και που θα τεθεί αύριο σε ψηφοφορία στο Κοινοβούλιο, με οδήγησε στο να αναζητήσω συστηματικά τα όρια μεταξύ των σημείων που θα μπορούσαν να γίνουν αποδεκτά από τους διάφορους εμπλεκόμενους θεσμικούς φορείς και των σημείων που δεν θα μπορούσαν να γίνουν δεκτά. Αυτό επιτεύχθηκε με έναν εντελώς άτυπο τρόπο, μέσω εντατικών και πολύπλευρων επαφών με τους συντονιστές των πολιτικών ομάδων που συμμετέχουν στην Επιτροπή Πολιτισμού, με εκπροσώπους της Πορτογαλικής Προεδρίας, καθώς και με ανθρώπους της Επιτροπής. Και έτσι καταλήξαμε σε ένα κείμενο το οποίο θα μπορούσαμε να ονομάσουμε συμβιβαστικό, σε ένα κείμενο που έχουμε κάθε λόγο να πιστέψουμε πως δεν θα χρειαστεί να περάσει από τη διαδικασία δεύτερης ανάγνωσης, ή ακόμη, ενδεχομένως, από τη διαδικασία συνδιαλλαγής. Με άλλα λόγια, καταλήξαμε σε μια λύση που θα παράσχει τη δυνατότητα να περατωθεί η όλη διαδικασία σε μία μόνο ανάγνωση, οπότε οι προπαρασκευαστικές δράσεις για το Ευρωπαϊκό Έτος Γλωσσών θα μπορέσουν ήδη να δρομολογηθούν στη διάρκεια του δεύτερου εξαμήνου του τρέχοντος ημερολογιακού έτους, ώστε το πρόγραμμα να τεθεί σε ισχύ στις αρχές του 2001. Νομίζω ότι και οι τελευταίες εναπομένουσες δυσκολίες θα αρθούν σίγουρα μετά τη δήλωση που όλοι αναμένουμε να κάνει η κ. Επίτροπος Viviane Reding.
<P>
Αυτό όμως δεν σημαίνει, κύριε Πρόεδρε, κυρία Επίτροπε και αγαπητοί συνάδελφοι, ότι ζούμε σε έναν κόσμο αγγελικά πλασμένο. Θεωρούμε ιδιαίτερα ανεπαρκείς τις δημοσιονομικές πιστώσεις, πιστεύουμε πως είναι επιτακτικό να σταθμιστούν και να δρομολογηθούν επίσης κάποιες δράσεις που έπονται του προγράμματος και, επιπλέον, φρονούμε ότι μια σειρά άλλων ζητημάτων έμειναν εκτός του προγράμματος, για τον απλούστατο λόγο ότι δεν αφορούν αυτή καθαυτή την εκστρατεία για την εκμάθηση γλωσσών αλλά έχουν να κάνουν με το καθεστώς ορισμένων ευρωπαϊκών γλωσσών οι οποίες, για οιονδήποτε ιστορικό ή πολιτικό λόγο, ομιλούνται λιγότερο ή τυγχάνουν δυσμενέστερης μεταχείρισης σε κάποια κράτη μέλη. Τα κοινοτικά θεσμικά όργανα θα πρέπει επίσης να αντιμετωπίσουν επειγόντως και όλα αυτά τα ζητήματα, αλλά αυτό δεν αναιρεί το γεγονός ότι το συμβιβαστικό κείμενο εμπεριέχει δυνητικώς μια πληθώρα θετικών αποτελεσμάτων, τα οποία ανταποκρίνονται σε μια προσδοκία και σε μια πραγματική ανάγκη των λαών της Ένωσης και που ήδη εξ αρχής, με άμεσο ή έμμεσο τρόπο, ατενίζουν σημαντικό μέρος των βασικών αρχών που θα πρέπει να διατρανωθούν σε αυτή την υπόθεση.
<P>
Για όλους τους λόγους που προανέφερα, και εκφράζοντας τις ευχαριστίες μου στην πορτογαλική Προεδρία και στην Επιτροπή για τη συνεργασία τους και για τη βοήθεια που προσέφεραν στον εισηγητή, λαμβάνω την τιμή να προτείνω την υπερψήφιση του σχεδίου κοινής απόφασης σχετικά με το Ευρωπαϊκό Έτος Γλωσσών, με την απόδοση που αντιστοιχεί στο συμβιβαστικό κείμενο του οποίου τα χαρακτηριστικά περιέγραψα ανωτέρω.

<SPEAKER ID=282 LANGUAGE="DE" NAME="Pack">
DE). (DE) Κύριε Πρόεδρε, αγαπητοί συνάδελφοι, σπάνια επικρατεί σε αυτό το Συμβούλιο τόση κατανόηση και λογική από όλες τις πλευρές, όπως διαπιστώνεται σήμερα σε αυτή τη συζήτηση. Αυτό μάλλον σχετίζεται με το θέμα, για το οποίο όλοι συμφωνούμε πως είναι επείγον και σημαντικό. Θέλουμε να προετοιμάσουμε καλά το Ευρωπαϊκό Έτος Γλωσσών. Γι' αυτό και τα τρία θεσμικά όργανα πλησίασαν το ένα το άλλο και απέφυγαν τις χρονοβόρες διαδικασίες συνδιαλλαγής. Θέλω να ευχαριστήσω ρητά τον συνάδελφο κ. Graηa Moura για την εργασία του. Ήταν έξοχη και όλοι οι υπόλοιποι συντονιστές της Επιτροπής αναγκάστηκαν να τον ακολουθήσουν. Ομολογώ ότι η γοητεία του πρέπει να έπαιξε σίγουρα μεγάλο ρόλο όπως φυσικά και η πραγματογνωσία του!
<P>
Πού στοχεύει λοιπόν αυτή η δράση που υποστηρίζουμε τώρα με τόση θέρμη; Θέλουμε να ευαισθητοποιήσουμε τους συμπολίτες για τα πλεονεκτήματα που αποφέρει η γνώση ξένων γλωσσών. Οι διαφορετικές γλώσσες είναι κομμάτια της πολιτισμικής μας ποικιλομορφίας, και ολόκληρος ο πλούτος του πολιτισμού μας ανοίγεται μπροστά μας κυρίως μέσω της κατανόησης των γλωσσών. Το να μπορεί κανείς να διαβάζει και να καταλαβαίνει ένα ποίημα του Verlaine στα γαλλικά, ένα του Heine στα γερμανικά ή ένα του Vasco Graηa Moura στα πορτογαλικά, είναι κάτι το καταπληκτικό! Ακόμη όμως και στην πεζή καθημερινότητα ελάχιστα πράγματα λειτουργούν πλέον χωρίς τη γνώση ξένων γλωσσών. Η εσωτερική αγορά λοιπόν αποκαλύπτεται σε όλο της το εύρος μόνο σε εκείνον που μιλά περισσότερες γλώσσες.
<P>
Ως εισηγήτρια του προγράμματος Sokrates υποστηρίζω με έμφαση ότι παίζει μεγάλο ρόλο η εκμάθηση της γλώσσας της γειτονικής χώρας στο Ευρωπαϊκό Έτος Γλωσσών και ότι έχουν μεγάλη σημασία τα πιλοτικά προγράμματα πάνω σε αυτό το θέμα στο πλαίσιο του Ευρωπαϊκού Έτους Γλωσσών.
<P>
Φυσικά, όλοι ελπίζουμε ότι τα προβλεπόμενα μέτρα για το Ευρωπαϊκό Έτος Γλωσσών δεν θα είναι κάτι το εφήμερο, αλλά ότι η επιρροή τους θα διαρκέσει και πέρα από αυτή τη χρονιά.
<P>
Εύχομαι στο Έτος αυτό την επιτυχία που όλοι χρειαζόμαστε!
<P>
(Χειροκροτήματα)

<SPEAKER ID=283 LANGUAGE="DE" NAME="Prets">
Κύριε Πρόεδρε, κυρία Επίτροπε, με το Ευρωπαϊκό Έτος των Γλωσσών 2001 πρέπει να επιτευχθούν αρκετοί στόχοι, μεταξύ άλλων θα πρέπει να ενισχυθεί η συνειδητοποίηση του πολιτισμικού πλούτου που προσφέρει η γλωσσική ποικιλομορφία της Ευρωπαϊκής Ένωσης. Γι' αυτό τον λόγο πρέπει ο μεγαλύτερος δυνατός αριθμός πολιτών να γνωρίσουν το πλεονέκτημα της μάθησης περισσότερων γλωσσών και να αντιληφθούν τον ρόλο της ως ζωτικού στοιχείου της ατομικής τους εξέλιξης, της επαγγελματικής τους σταδιοδρομίας και της καλύτερης επικοινωνίας.
<P>
Για μένα προσωπικά, σημασία έχει ότι παράλληλα με τους μαθητές και τους φοιτητές πρέπει να προσεγγίζονται και οι ομάδες στόχοι των κοινωνικά μειονεκτούντων και των μεταναστών και να τους να δίνονται προοπτικές και ευκαιρίες για το μέλλον. Η ανταλλαγή πληροφοριών, η συγκέντρωση και επεξεργασία των εμπειριών καθώς και η ανάπτυξη νέων και σύγχρονων μεθόδων για να βελτιώσουμε και να κάνουμε αποτελεσματικότερη την πρόσβαση σε ξένες γλώσσες, αποτελούν επίσης κεντρικά αιτήματα του προγράμματος.
<P>
Με το χρηματοδοτικό πλαίσιο των 8 εκατ. ευρώ, δεν είναι δυνατό αυτό που ζήτησαν πολλοί συνάδελφοι, δηλαδή η ανάδειξη και προώθηση των γλωσσών των μειονοτήτων, οι οποίες πρέπει φυσικά να ληφθούν ιδιαίτερα υπόψη στις αντίστοιχες περιοχές - και το ξέρω αυτό από προσωπική πείρα, μια και προέρχομαι από μια περιοχή στην οποία υπάρχουν τρεις τέτοιες γλώσσες.
<P>
Πρωταρχικός στόχος του Ευρωπαϊκού Έτους Γλωσσών είναι, όπως ειπώθηκε, να παροτρύνουμε τους Ευρωπαίους να μάθουν ξένες γλώσσες προς το δικό τους όφελος και για να συγκροτήσουν τη βάση για την καλύτερη συνεννόηση και συνύπαρξη στην Ευρωπαϊκή Ένωση. Μέσα σε σύντομο χρονικό διάστημα καταφέραμε να ολοκληρώσουμε αυτή την έκθεση και να πετύχουμε σύμπνοια σε 100 τροπολογίες. Όλοι οι μετέχοντες έδειξαν εξαιρετική ευελιξία και προθυμία για συμβιβασμούς. Ο εισηγητής κ. Graηa Moura ήταν ένας πολύ συνετός και δραστήριος διαπραγματευτής υπέρ αυτού του έργου. Σας ευχαριστώ θερμά και σας συγχαίρω!
<P>
Παράλληλα με όλα αυτά τα θετικά σημεία, θέλω όμως να εκφράσω και την κριτική μου στο Συμβούλιο που δεν επέδειξε την απαιτούμενη υπευθυνότητα απέναντι στο Κοινοβούλιο. Πριν από δύο εβδομάδες καταλήξαμε με τους εκπροσώπους του Συμβουλίου, της Επιτροπής και του Κοινοβουλίου σε μια συμφωνία, η οποία όμως δυστυχώς αμφισβητήθηκε την προηγούμενη Δευτέρα. Δεν μπορούμε να αποδεχτούμε αυτήν την τακτική και περιμένουμε από το Συμβούλιο να δίνει κατά τις διαπραγματεύσεις εντολή στους εκπροσώπους του ή να μας ενημερώνει ότι θα χρειαστούν περαιτέρω συζητήσεις. Έτσι θα αποφύγουμε περιττό χάσιμο χρόνου στο μέλλον. Πιστεύω ότι είναι σημαντικό να πλησιάσουμε ο ένας τον άλλο, ο πολιτισμός αποτελεί σημαντικό και η γλώσσα ουσιαστικό στήριγμα για την επίτευξη του στόχου αυτού.

<SPEAKER ID=284 LANGUAGE="DA" NAME="Andreasen">
Κύριε Πρόεδρε, θα ήθελα να ευχαριστήσω τον κύριο Graηa Moura για το τεράστιο έργο του και την ενέργεια που κατέθεσε στη συγγραφή αυτής της έκθεσης, αλλά επίσης να ευχαριστήσω το Συμβούλιο για την ευνοϊκή του διάθεση και την Επιτροπή για τον μεσολαβητικό της ρόλο, ειδικά τον τελευταίο καιρό. Η Ομάδα των Φιλελευθέρων στηρίζει με μεγάλη χαρά πρωτοβουλίες που μπορούν να δημιουργήσουν μεγαλύτερη επίγνωση της αξίας της γλωσσικής ποικιλομορφίας στην Ευρωπαϊκή Ένωση. Είναι σημαντικό να προωθηθεί η εκμάθηση ξένων γλωσσών μεταξύ των πολιτών της ΕΕ σε πρώιμο στάδιο στο σχολείο - αλλά και καθ' όλον τον βίο. Η γνώση ξένων γλωσσών είναι σημαντική, διότι οι ευρωπαϊκές γλώσσες έχουν μεγάλη σημασία για τον πολιτισμό και την κουλτούρα της Ευρώπης, ενώ παράλληλα τα καλά γλωσσικά προσόντα αποτελούν φυσικά προϋπόθεση για να βρουν οι εργαζόμενοι απασχόληση σε ένα άλλο κράτος μέλος εκτός από το δικό τους. Το πρόγραμμα για το Eυρωπαϊκό Έτος Γλωσσών είναι μια θαυμάσια αφετηρία για την ενημέρωση πάνω στις πολλές και διάφορες δυνατότητες εκμάθησης ξένων γλωσσών και γι' αυτό είναι πολύ σημαντικό. Η έκθεση του κυρίου Graηa Moura συμπεριλαμβάνει τις 11 επίσημες γλώσσες της ΕΕ συν κάποιες άλλες γλώσσες που αναγνωρίζονται από τα κράτη μέλη, όπως τα ιρλανδικά και τα λουξεμβουργιανά. Η Ομάδα των Φιλελευθέρων νομίζει επίσης πως στο πρόγραμμα πρέπει να συμπεριληφθούν και οι γλώσσες που πραγματικά υπάρχουν στα αντίστοιχα κράτη μέλη. Επιτρέψτε μου να αναφέρω ως παραδείγματα γλώσσες όπως τα καταλανικά στην Ισπανία και τα φρισικά στην Ολλανδία. Εν κατακλείδι, στο πρόγραμμα για το Eυρωπαϊκό Έτος Γλωσσών λαμβάνεται επίσης υπόψη η επικείμενη διεύρυνση της Ένωσης, κάτι που εμείς στην Ομάδα των Φιλελευθέρων θεωρούμε αποφασιστικής σημασίας για όλα τα προγράμματα της ΕΕ. Εξ ονόματος της Ομάδας μας συστήνω τη στήριξη του εν λόγω προγράμματος.

<SPEAKER ID=285 LANGUAGE="NL" NAME="Vander Taelen">
Κύριε Πρόεδρε, θα ήθελα κι εγώ να ευχαριστήσω τον εισηγητή για την εξαιρετική του δουλειά. Επίσης, θα ήθελα να κάνω κάποια σχόλια στο περιθώριο της ευρωπαϊκής εκστρατείας που έχει ως σκοπό να μάθει στους Ευρωπαίους τις γλώσσες των άλλων κρατών.
<P>
Φυσικά, όλοι είμαστε πεπεισμένοι για τη χρησιμότητα αυτής της εκστρατείας. Αυτό που συχνά δεν πηγαίνει καλά με τις ευρωπαϊκές εκστρατείες - δεν είμαι πολιτικός για πολύ καιρό ευτυχώς, ώστε να μην γνωρίζω πια πώς αντιμετωπίζει ο απλός πολίτης τις εκστρατείες αυτού του τύπου - δηλαδή οι πολίτες συχνά, βλέπουν σ' αυτές μόνο μια διαφημιστική αφίσα, πολύ ελκυστική βέβαια, αλλά που μένει χωρίς καμία συνέχεια. Τολμώ να ελπίζω ότι η παρούσα εκστρατεία θα προσφέρει άλλα πράγματα και ότι θα εξετάσουμε το γιατί οι άνθρωποι στην Ευρώπη μαθαίνουν γλώσσες τόσο δύσκολα και ποια είναι η καταλληλότερη στιγμή για την εκμάθηση γλωσσών. Εγώ ο ίδιος, προέρχομαι από μια δίγλωσση χώρα και έχω διαπιστώσει ότι ορισμένα άτομα στη χώρα μου, δεν γνωρίζουν τη δεύτερη γλώσσα της και δεν είναι σε θέση να τη μιλήσουν παρόλο που την έχουν διδαχθεί για μεγάλο διάστημα, σε ορισμένες περιπτώσεις και για δώδεκα χρόνια. Αυτή η διαπίστωση είναι ανησυχητική. Ελπίζω ότι στο πλαίσιο αυτού του έτους που είναι αφιερωμένο στις ευρωπαϊκές γλώσσες, θα αναζητήσουμε ποιες είναι οι καλύτερες μέθοδοι εκμάθησης γλωσσών και κυρίως πώς να ωθήσουμε τους Ευρωπαίους να μάθουν τις γλώσσες των συμπολιτών τους της Ευρώπης με τρόπο ευχάριστο αλλά και σύγχρονο.

<SPEAKER ID=286 LANGUAGE="FR" NAME="Fraisse">
Κύριε Πρόεδρε, αγαπητοί συνάδελφοι, η αφθονία των γλωσσών συνιστά πηγή πολιτισμικού πλούτου. Ευχαριστώ τον εισηγητή, κ. Graηa Moura, γιατί απέδωσε αυτή τη διάσταση η οποία έλλειπε έντονα στην αρχή, γιατί δήλωσε εξ' αρχής ότι δεν βρισκόμαστε απλώς ενώπιον ενός τεχνικού προβλήματος ενημέρωσης και επικοινωνίας, γιατί υπενθύμισε ότι η γλωσσική ποικιλομορφία αποτελεί το προϊόν ενός γραπτού και προφορικού πολιτισμού. Πρέπει να αποφύγουμε να προσεγγίσουμε τις γλώσσες με βάση τη λειτουργικότητα και τη χρησιμότητά τους, γιατί αυτή η προσέγγιση αγνοεί ότι η γλώσσα καθιστά δυνατή τη σκέψη και ότι η σκέψη καθιστά δυνατή την ιθαγένεια. Συνεπώς, η εκμάθηση τουλάχιστον δύο γλωσσών αποτελεί, κατά τη γνώμη μου, ένα ελάχιστο όριο για να συνοδεύσει τη δυναμική της Ευρωπαϊκής δημοκρατίας, καθώς και για να διασφαλίσει την κινητικότητα των φοιτητών και των μισθωτών.
<P>
Αναρωτιέμαι απλώς ποια μέσα διαθέτουμε από τώρα και στο εξής, πέρα από κάποια ωραία λόγια και από λιγοστά χρήματα, προκειμένου να ευοδωθεί αυτή η πολιτική. Πρέπει να μπορούμε να σκεφτόμαστε με τη μητρική μας γλώσσα, με άλλες ή σε άλλες γλώσσες. Ως Γαλλίδα, είμαι πεπεισμένη ότι η γαλλοφωνία συμβαδίζει με τη χρήση των ξένων γλωσσών. Για αυτό τον λόγο πρέπει να πείσουμε γονείς, διδάσκοντες και πολιτικούς ότι η εκμάθηση γλωσσών πρέπει να ξεκινά από την στοιχειώδη αν όχι από την προσχολική εκπαίδευση. Για αυτό τον λόγο, η διερμηνεία και η μετάφραση δεν μπορούν να υποβαθμίζονται, όπως εξακολουθεί σήμερα να συμβαίνει με την ονομασία συναφείς δεξιότητες.
<P>
Δεν μπορούμε να αρκούμαστε να τασσόμαστε υπέρ της ποικιλομορφίας των γλωσσών και να απαιτούμε τον σεβασμό των διαφορών. Πρόκειται για μια Ευρώπη η οποία υιοθετεί μία ταυτότητα που συνίσταται σε όλες τις ταυτότητες και όχι μόνο αμοιβαίες διαφορές. Και αυτό μας οδηγεί στη συζήτηση για τις επίσημες γλώσσες της Κοινότητας και τις αναγνωρισμένες γλώσσες, εθνικές ή περιφερειακές, όλων των σύγχρονων και μελλοντικών χωρών, κυρίως στο πλαίσιο της διεύρυνσης, που ως γνωστόν μας απασχολεί, όσον αφορά το πεδίο των γλωσσών.
<P>
Ο Ευρωπαίος πολίτης έχει επίσης μια πολιτιστική κληρονομιά, η οποία αρχίζει με τα αρχαία ελληνικά και τα λατινικά, γεγονός που το τονίσαμε όλοι στους κόλπους της επιτροπής και δεν πρέπει να χάσουμε αυτές τις γλώσσες. Ο πολίτης δεν πρέπει να αγνοεί καμία γλώσσα· επιπλέον δεν πρέπει επίσης να ξεχνάει τις γλώσσες των μεταναστών που κάνουν αισθητή την παρουσία τους στις χώρες μας, ούτε τη γλώσσα των νοημάτων η οποία είναι η κατ' εξοχήν μειονοτική γλώσσα. Και κατά τη γνώμη μου, μια επιτυχημένη εκστρατεία ευαισθητοποίησης πρέπει βεβαίως να παρουσιάζει τη γλώσσα σαν αντικείμενο εκμάθησης και μηχανισμού ανταλλαγής, αλλά επίσης να υπενθυμίζει ότι η γλώσσα αποτελεί επίσης ευχαρίστηση και παιχνίδι.
<P>
(Χειροκροτήματα)

<SPEAKER ID=287 NAME="Μαρίνος">
Κύριε Πρόεδρε, αφού συγχαρώ και εγώ τον εισηγητή της εκθέσεως, τον κ. Graηa Moura, ο οποίος έκανε τόσο καλή εργασία, ώστε να υποστηριχθεί ομόφωνα από την Επιτροπή Πολιτισμού, θα ήθελα να επικεντρώσω την προσοχή μου σε ένα σημείο μόνον, στο ότι η ανάγκη εκμάθησης περισσοτέρων της μιας γλωσσών έχει σημασία ως στοιχείο οικονομικού δυναμισμού, πέρα από την ανθρώπινη, πολιτιστική και πολιτική της σημασία. Επισημαίνεται επίσης στην έκθεση αυτή η διαπίστωση όλων των ειδικών ότι η ορθή γνώση της μητρικής γλώσσας και η εκμάθηση των κλασσικών γλωσσών, ιδίως των λατινικών και των αρχαίων ελληνικών, διευκολύνει την εκμάθηση των άλλων γλωσσών. Εγώ θα προσέθετα και της μητρικής μας γλώσσας. Το ότι αυτό είναι μια μεγάλη αλήθεια προκύπτει από το μάλλον άγνωστο στους πολλούς ότι στην αγγλική, λόγου χάριν, γλώσσα εμπεριέχονται τουλάχιστον 75.000 λέξεις που έχουν ρίζα ελληνική. Επαναλαμβάνω, 75.000 αγγλικές λέξεις έχουν προέλευση την αρχαία ελληνική γλώσσα. Ανάλογος είναι ο αριθμός των ελληνικής προελεύσεως λέξεων στη γαλλική γλώσσα, όπως άλλωστε και στις περισσότερες άλλες σύγχρονες ευρωπαϊκές. Είναι βέβαιο επίσης ότι ανάλογης βαρύτητας είναι και η σημασία της λατινικής για τις περισσότερες ευρωπαϊκές γλώσσες.
<P>
Η γνώση είναι δύναμη είχε αποφανθεί ο άγγλος σοφός Φράνσις Μπέικον, άρα και η γνώση των βασικών γλωσσών από τις οποίες προήλθαν οι σύγχρονες ευρωπαϊκές γλώσσες βελτιώνει τις εν γένει γνώσεις μας και ενδυναμώνει τον ευρωπαϊκό πολιτισμό που, εκτός από ανθρωπιστική αξία, είναι και όπλο για την επιβίωση και ευδοκίμησή μας ως Ευρωπαίων σε μια παγκοσμιοποιημένη οικονομία. Αλλωστε, οι σύγχρονοι γερμανοί καθηγητές Αύγουστος και Βέρνερ-Κάρλ Χάιζενμπεργκ χαρακτήρισαν την αρχαία αλλά και τη σύγχρονη ελληνική γλώσσα ως μητέρα και τροφό του πανανθρώπινου πολιτισμού. Πιστεύω ότι η αναβίωση της διδασκαλίας των λατινικών και των αρχαίων ελληνικών στη μέση εκπαίδευση θα θωρακίσει επίσης πολιτιστικά τις νεότερες γενιές για να αντέξουν στην εισβολή του κατά κανόνα ισοπεδωτικού αμερικανικού πολιτιστικού μηνύματος, κρατώντας μόνο τα θετικά στοιχεία του.

<SPEAKER ID=288 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμοι συνάδελφοι, θα ήθελα να συγχαρώ τον εισηγητή της έκθεσης. Το Ευρωπαϊκό Έτος Γλωσσών είναι σημαντικό και αξίζει την υποστήριξή μας. Όλες οι ευρωπαϊκές γλώσσες είναι λοιπόν εξίσου πολύτιμες και ισάξιες από πολιτιστική άποψη.
<P>
Μπορούμε να πούμε ότι η γλώσσα είναι το πνεύμα των πάντων. Η μητρική γλώσσα δεν είναι ένα απλό μέσο επικοινωνίας, κατ' ουσίαν είναι περισσότερα από οτιδήποτε άλλο. Είναι η σκέψη καθαυτή. Η γλώσσα συνιστά τον ειρηνικότερο τρόπο επικοινωνίας. Η ανεξαρτησία είναι γλώσσα και η γλώσσα ανεξαρτησία. Οι Κούρδοι είναι ένας λαός χωρίς κράτος και σύνορα. Η γλώσσα τους κρατάει ενωμένους. Η γλώσσα είναι τεράστια δύναμη. Είναι ο σημαντικότερος δεσμός ενός έθνους. Οι μεγάλες δυνάμεις, αλλά και πολλά μικρότερα κράτη ασκούν συχνά καταπίεση στο θέμα των γλωσσών, καθώς αποτελεί μέσο επιβολής.
<P>
Η νομοθεσία για τη γλώσσα που ισχύει στη χώρα μου ανήκει στις πλέον φιλελεύθερες παγκοσμίως. Εμείς είχαμε δύο φορές την εμπειρία να ανακηρυχθεί επίσημη γλώσσα της χώρας μας μια ξένη, κάθε φορά διαφορετική, γλώσσα, και μόνο στις αρχές του προηγουμένου αιώνα κατορθώσαμε να ανακηρύξουμε τη δική μας γλώσσα ως επίσημη γλώσσα του κράτους μας. Αυτός είναι και ο λόγος που έχουμε εξασφαλίσει μια σημαντική θέση στις μειονοτικές γλώσσες.
<P>
Συνεπώς, είναι πλούτος η πολυγλωσσία στην Ευρωπαϊκή Ένωση. Παράλληλα είναι και δικαίωμα του πολίτη κάθε κράτους μέλους. Η πολυγλωσσία πρέπει να διατηρηθεί και μετά τη διεύρυνση, αφού δεν υφίσταται κανένα εμπόδιο γι' αυτό. Είναι απατηλό να θεωρούμε την πολυγλωσσία δαπανηρή και αναποτελεσματική. Η διερμηνεία ιδιαίτερα δεν είναι δαπανηρή, αλλά αντιθέτως στην πράξη αποδεικνύεται η αποτελεσματικότερη ειρηνευτική δράση.

<SPEAKER ID=289 LANGUAGE="ES" NAME="Ortuondo Larrea">
Κύριε Πρόεδρε, πέραν των συγχαρητηρίων προς τον εισηγητή, θα ήθελα να επισημάνω σε αυτή τη συζήτηση ότι η ιδέα αυτού του εορτασμού γεννήθηκε από το Συμβούλιο της Ευρώπης, θεσμό με ιδιαίτερη ευαισθησία σε ό,τι αφορά τις πολιτισμικές και κοινωνικές πτυχές της παλαιάς ηπείρου, που με την πρωτοβουλία του να αυξηθεί η γνώση και η χρήση περισσοτέρων γλωσσών μεταξύ των Ευρωπαίων, επιδιώκει την ενίσχυση της κατανόησης, της ανοχής και της μεγαλύτερης προσέγγισης μεταξύ των πολιτών.
<P>
Μιλώντας λοιπόν για τις ευρωπαϊκές γλώσσες, δεν μπορούμε να λησμονήσουμε ότι ο όρος δεν εξαντλείται στις επίσημες γλώσσες των κρατών. Στην Ευρώπη ομιλούνται πολλές άλλες γλώσσες, με μακραίωνη ιστορία, όπως τα εουσκέρα (βασκικά) ή τα κέλτικα, των οποίων οι απαρχές εντοπίζονται στα βάθη της ιστορίας, και άλλες όπως τα καταλανικά, τα γαλικιανά ή τα αλσατικά που ομιλούνται και εδώ, στο Στρασβούργο. Όλες αυτές οι άλλες περιφερειακές και μειοψηφικές γλώσσες πρέπει να ωφεληθούν από αυτή την πρωτοβουλία, και στους οργανισμούς που συστήνουν τα κράτη για τη διοργάνωση της συμμετοχής τους στο Ευρωπαϊκό Έτος Γλωσσών πρέπει να συμπεριληφθούν και οι εκπρόσωποι αυτών των υπόλοιπων γλωσσών που επίσης είναι ευρωπαϊκές και που συνιστούν την ουσία και τη συνέχεια του πλούτου της ένωσής μας στη διαφορά.
<P>
Συν τοις άλλοις, η εκμάθηση άλλων γλωσσών μας κάνει να συνειδητοποιήσουμε την πολιτισμική ποικιλία και συμβάλει στην εξάλειψη της ξενοφοβίας, του ρατσισμού και της μισαλλοδοξίας, πράγμα που αποτελεί μέρος του κοινοτικού μας κεκτημένου και των στόχων μας.

<SPEAKER ID=290 LANGUAGE="ES" NAME="Gutiιrrez Cortines">
Κύριε Πρόεδρε, θέλω να ευχαριστήσω την Επιτροπή και παράλληλα τον εισηγητή κ. Graηa Moura που αποδέχθηκαν τόσες τροπολογίες, εκ των οποίων πολλές δέχονται να παραταθεί το έτος και να επεκταθεί στις αγροτικές και στις μειονεκτούσες περιοχές. Ταυτόχρονα όμως, θέλω να εκφράσω εδώ μερικές ανησυχίες αναφορικά με τους οικονομικούς περιορισμούς. Θα συμβούλευα να γίνουν αποδεκτά πολλά σχέδια διότι είναι σαφές ότι τα πολιτιστικά σχέδια προσελκύουν πάρα πολλές επενδύσεις στις Αυτόνομες Περιοχές και ιδιωτικές πρωτοβουλίες που δεν πρέπει να χάσουμε.
<P>
Θα ζητούσα επίσης, σε αυτή την εποχή όπου το θυμικό πολλές φορές υπερισχύει της ισότιμης αντιμετώπισης να μην υποστηρίζονται σχέδια που συνεπάγονται τον αποκλεισμό και τη χρήση της γλώσσας προκειμένου να επιβεβαιώνονται θέσεις που πολλές φορές επιζητούν τη ρήξη μεταξύ των λαών, τη στιγμή που ο στόχος αυτού του προγράμματος είναι να ενώσει τους λαούς.
<P>
Θα ήθελα επίσης να αρχίσουμε να μεταχειριζόμαστε με πολύ στοργή και να αγκαλιάζουμε από πλευράς Ευρωπαϊκής Ένωσης τις απάτριδες γλώσσες, τις μητρικές γλώσσες που πολλές φορές δεν διαθέτουν ούτε σχολεία, ούτε δασκάλους· γλώσσες μάλιστα που είναι διαδεδομένες σε όλη την ευρωπαϊκή επικράτεια, που δεν έχουν κράτος που να τις υιοθετεί και που ποτέ δεν θα μπορέσουν να γίνουν επίσημες. Αναφέρομαι π.χ. στα λαδίνο ή στα γίντις. Γλώσσες που πέραν των άλλων δεν διαθέτουν και δικά τους μέσα μαζικής επικοινωνίας. Μεταξύ των άνω των 150 γλωσσών που ομιλούνται στην Ευρώπη, θα έπρεπε να γίνει μια λίστα με αυτές που μεταδίδουν μόνο οι μάνες στα παιδιά τους, που ομιλούνται μόνο στο σπίτι και που πλέον με την εισβολή των μέσων επικοινωνίας και την επισημοποίηση των γλωσσών στα σχολεία θα έχουν λίγα μόνο χρόνια ζωής. Θα ήθελα αυτό το Ευρωπαϊκό Έτος Γλωσσών να ανοιχτεί και σε αυτές, να γίνει ένα πλαίσιο που να τις προπαρασκευάσει για άλλα μελλοντικά προγράμματα που θα μπορούσαν να γίνουν.

<SPEAKER ID=291 LANGUAGE="FR" NAME="Poignant">
Κύριε Πρόεδρε, η ομιλία μου απευθύνεται βεβαίως στους συναδέλφους βουλευτές, δεδομένου ότι πρόκειται για γλώσσες, αλλά επίσης και στους διερμηνείς μας, οι οποίοι δίνουν ζωή σε αυτό το Κοινοβούλιο, στον εισηγητή, βεβαίως, όχι γιατί είναι εισηγητής, αλλά γιατί επίσης είναι ένας ποιητής στο Κοινοβούλιο και μάλιστα ένας ποιητής που, όπως έχω ανακαλύψει, μιλάει τέλεια τη μητρική μου γλώσσα. Δεν θα μπορούσαμε να βρούμε καλύτερο εισηγητή από αυτόν.
<P>
Εδώ, όταν κανείς είναι καινούριος βουλευτής, όπως είμαι εγώ, ανακαλύπτει ότι ασχολούμαστε με τα πάντα: με τη σοκολάτα, με τα παλαιά αυτοκίνητα, με την ειδική πλειοψηφία, με τα ξερά φασόλια, με τις φακές της Ισπανίας, με τα πάντα. Και έπειτα, ξαφνικά, ανακαλύπτει κανείς ότι θα ασχοληθούμε με αυτό που αποτελεί τον ιστορικό πλούτο της Ευρώπης, τον πολιτισμικό πλούτο της ηπείρου, δηλαδή τις γλώσσες της. Σήμερα όταν σκεφτόμαστε ξανά παλαιότερες περιόδους, αναφέρομαι στην Αναγέννηση, σπουδαία περίοδο ανταλλαγών, σπουδαία εμπορική περίοδο, δεν μπορούμε παρά να διατηρήσουμε από αυτή την περίοδο κάθε στοιχείο πολιτισμού και κάθε στοιχείο που αποτελεί μέρος της εθνικής κληρονομιάς, και θα είναι έτσι και θα είναι πάντα έτσι.
<P>
Όσον αφορά τις γλώσσες, η Ευρώπη γνώρισε περιόδους όπου κυριαρχούσε μία γλώσσα: τα λατινικά, τα γαλλικά επίσης. Σήμερα κυριαρχούν περισσότερο τα αγγλικά. Επομένως, τι να πει κανείς στους συμπολίτες μας για αυτό το έτος 2001. Θα σταχυολογήσω γρήγορα κάποια θέματα. Πρώτον, ότι η ενότητα της Ευρώπης δεν μπορεί να σημαίνει γλωσσική ομοιομορφία. Εν συνεχεία, ότι όλες οι γλώσσες είναι σεβαστές και αξίζει να προωθούνται και να προασπίζονται. Το κάνουμε για πάρα πολλά πράγματα: τα μνημεία, τα αντικείμενα, το ένα, το άλλο. Γιατί να μην το κάνουμε και για αυτό που ο άνθρωπος παράγει καλύτερα και με μεγαλύτερη διάρκεια, δηλαδή τη διαδικασία και τον τρόπο επικοινωνίας με τους ομοίους του; Και έπειτα, κάθε γλώσσα μαθαίνεται κατ' αρχάς στην οικογένεια. Για αυτό τον λόγο φέρει το όνομα "μητρική" και κανένα κράτος, όποιο και να είναι, δεν μπορεί να έχει ως άμεσο, έμμεσο, σαφή ή αόριστο στόχο, να καταστρέψει ή να αφήσει να εξαλειφθούν μια από αυτές τις μητρικές του γλώσσες.
<P>
Επιπλέον και εν κατακλείδι, χωρίς γλωσσική ποικιλομορφία δεν υφίσταται Ευρώπη, γιατί αποτελούμε και εμείς ένα από τα σπάνια, ίσως το μοναδικό κοινοβούλιο στον κόσμο όπου εκφραζόμαστε σε έντεκα γλώσσες, σε τέτοιο βαθμό, ώστε μερικές φορές μιλάμε προκειμένου να μεταφραστούν τα λεγόμενά μας και όχι για να ακουστούν απευθείας. Σε εμάς εναπόκειται να οικοδομήσουμε αυτή τη διαλεκτική της ευρωπαϊκής ενότητας και της γλωσσικής της ποικιλομορφίας.

<SPEAKER ID=292 LANGUAGE="DE" NAME="Klass">
-DE). (DE) Κύριε Πρόεδρε, κυρία Επίτροπε, αξιότιμοι κυρίες και κύριοι, η έκθεση ήταν καλή, αυτό μπορούμε να το πούμε. Ας επιτραπεί και σε μένα να ευχαριστήσω τον συνάδελφο Graηa Moura και να υπογραμμίσω την καλή συνεργασία που υπήρξε εδώ ανάμεσα στο Συμβούλιο, την Επιτροπή και το Κοινοβούλιο κατά την προσπάθεια για την γρήγορη ψήφιση αυτής της έκθεσης. Αυτό δείχνει πως όλοι αναγνώρισαν το επείγον της προώθησης της εκμάθησης ξένων γλωσσών από τους πολίτες της Ευρωπαϊκής Ένωσης.
<P>
Οι γλώσσες καθρεφτίζουν την ποικιλομορφία της Ευρωπαϊκής Ένωσης. Το να μπορούμε να μιλάμε ο ένας με τον άλλο, σημαίνει ότι μπορούμε να συνεννοούμαστε και αυτό διευκολύνει την οικοδόμηση κοινωνικών δομών. Ο πολιτισμός της Ευρώπης βασίζεται όμως -με όλη του την ποικιλομορφία - σε κοινές ιστορικές ρίζες, γι' αυτό και οι γλώσσες μας ανάγονται στις κλασικές γλώσσες της ελληνικής και της λατινικής. Η γνώση αυτών των γλωσσών διευκολύνει συνολικά την πρόσβαση σε άλλες γλώσσες. Πατρίδα μου είναι η Τρίερ - στα σύνορα Λουξεμβούργου και Βελγίου, βρίσκεται επίσης κοντά στη Γαλλία - και για μας η γνώση της γειτονικής γλώσσας είναι απαραίτητη. Πολλοί εργάζονται στο Λουξεμβούργο και συναλλάσσονται με το Βέλγιο και τη Γαλλία. Δεν πρέπει να βλέπουμε την εκμάθηση ξένων γλωσσών μόνο από την πλευρά διαπροσωπικών σχέσεων, αλλά ιδίως στο πλαίσιο της εσωτερικής αγοράς και της παγκοσμιοποίησης οι ξένες γλώσσες αποτελούν ένα πολύ σημαντικό δυναμικό για την οικονομία.
<P>
Αν θέλω να μου ανοίξει μια αγορά τις πόρτες της, πρέπει να μιλάω και να γνωρίζω τη γλώσσα των συμμετεχόντων στην αγορά αυτή. Σε ορισμένα μέρη της περιοχής, οι ξένες γλώσσες διδάσκονται με μορφή παιχνιδιού στα παιδιά ήδη στο νηπιαγωγείο. Τα παιδιά μαθαίνουν γρήγορα και πιστεύω πως αυτό πρέπει να το εκμεταλλευτούμε. Παράλληλα με μια μεγαλεπήβολη ενημερωτική εκστρατεία πρέπει να προταθούν και συγκεκριμένες δράσεις. Τα εκπαιδευτικά μέτρα πρέπει να βελτιωθούν, οι δάσκαλοι πρέπει να εκπαιδευτούν και να καταρτιστούν κατάλληλα, χωρίς να εξυπηρετεί μόνο τα δικά τους συμφέροντα το αν θα μετεκπαιδευτούν ή όχι. Ας αξιοποιήσουμε αυτό το Ευρωπαϊκό Έτος Γλωσσών για την καλύτερη συνεννόηση μέσα στην Ευρωπαϊκή Ένωση!

<SPEAKER ID=293 NAME="Reding">
Κύριε Πρόεδρε, αγαπητοί συνάδελφοι, είμαι εξαιρετικά ευτυχής που μπόρεσα να παρευρεθώ εδώ απόψε για να συζητήσω μαζί σας και κυρίως επειδή μπόρεσα να σας ακούσω. Κατ' αρχάς, γιατί θεωρώ το θέμα των γλωσσών πολύ σημαντικό. Ως Λουξεμβουργιανή, προέρχομαι και εγώ από μια περιοχή της Ευρώπης όπου ισχύει η ενεργός τριγλωσσία. Είναι λιγάκι σαν εργαστήριο το οποίο θα μπορεί να χρησιμεύσει ως βάση για τους άλλους που θα θελήσουν να πράξουν αυτό που όλοι θέλουμε να κάνουμε κατά τη διάρκεια αυτού του Ευρωπαϊκού Έτους Γλωσσών, να προωθήσουμε την εκμάθηση της μητρικής γλώσσας, καθώς και δύο επιπλέον γλωσσών.
<P>
Αφετέρου, βρισκόμαστε σε μια πολύ σημαντική στιγμή, κατά την οποία σκιαγραφείται μια συμφωνία σε πρώτη ανάγνωση μεταξύ του Κοινοβουλίου και του Συμβουλίου. Ωστόσο, μια συμφωνία σε πρώτη ανάγνωση είναι σημαντική, εφόσον εργαζόμαστε με ένα ιδιαίτερα πιεστικό χρονοδιάγραμμα. Το 2001 δεν είναι πλέον μακριά και οι προετοιμασίες για την υλοποίησή του επείγουν.
<P>
Ποιους στόχους επιθυμούμε να επιτύχουμε με τη διοργάνωση του Ευρωπαϊκού Έτους Γλωσσών; Κατά πρώτον, είναι σημαντικό να ευαισθητοποιήσουμε τους Ευρωπαίους πολίτες όσον αφορά τη γλωσσική ποικιλομορφία και τον πλούτο που αντιπροσωπεύει αυτή η ποικιλομορφία. Γνωρίζουμε πολύ καλά ότι η πολιτισμική ποικιλομορφία είναι ίσως το μεγαλύτερο αγαθό της Ευρώπης και πρέπει να στηρίξουμε αυτή την πολιτισμική ποικιλομορφία, η οποία βασίζεται στη γλωσσική ποικιλομορφία. Οι διαφορετικές γλώσσες της Ευρωπαϊκής Ένωσης δεν θα αντικατασταθούν ποτέ από μία μοναδική γλώσσα. Είμαι σίγουρη για αυτό. Και παρόλο που μια γλώσσα επικοινωνίας μπορεί να επεκτείνεται ολοένα και περισσότερο, αυτό δεν μειώνει καθόλου την ανάγκη εκμάθησης γλωσσών προκειμένου να μπορέσει κανείς να λειτουργήσει μέσα στην Ευρωπαϊκή Ένωση. Το επισημάνατε όλοι και έχετε τη στήριξή μου.
<P>
Αυτό με οδηγεί στον δεύτερο μεγάλο στόχο του Ευρωπαϊκού Έτους Γλωσσών: πρέπει να ενθαρρύνουμε τους πολίτες να μαθαίνουν γλώσσες και να το κάνουν δια βίου, ξεκινώντας πολύ νωρίς, από τη βασική εκπαίδευση. Στην πραγματικότητα, η εκμάθηση γλωσσών είναι σημαντική για την προσωπική ανάπτυξη και για την διαπολιτισμική κατανόηση. Κάποιοι συνάδελφοι το είπαν. Είναι ένα από τα καλύτερα όπλα για την καταπολέμηση της ξενοφοβίας. Επίσης είναι θεμελιώδης για την αναζήτηση μιας θέσης εργασίας και για τις προοπτικές της σταδιοδρομίας κάθε ατόμου. Και εξάλλου, δεν θα είναι πάντοτε δυνατό να προλαμβάνουμε τις ανάγκες κάθε ατόμου. Συνεπώς το σχολείο θα πρέπει, πέρα από μια βασική κατάρτιση, να προετοιμάσει μια δια βίου εκμάθηση και, σε αυτό το πλαίσιο, θα πρέπει να τονίσουμε την αρχή της εκμάθησης δύο επιπλέον γλωσσών εκτός από τη μητρική. Η εκμάθηση μόνο μιας γλώσσας δεν αρκεί σαν βάση της πολυγλωσσίας.
<P>
Το Ευρωπαϊκό Έτος αποτελεί επίσης το πλαίσιο που επιτρέπει τη διάδοση πληροφοριών σχετικά με τον τρόπο εκμάθησης γλωσσών. Οι μέθοδοι εξελίχθηκαν πέρα από τις παραδοσιακές μεθόδους και πολύ δουλειά έχει γίνει προς αυτή την κατεύθυνση. Θεωρώ ότι αυτό το Έτος πρέπει να μας δείξει τις καλύτερες πρακτικές και πώς να μεταβούμε από την εξ ολοκλήρου θεωρητική εκμάθηση γλωσσών στην εκμάθηση μιας προφορικής γλώσσας.
<P>
Το Ευρωπαϊκό Έτος λειτουργεί επίσης συμπληρωματικά στις υφιστάμενες πρωτοβουλίες. Απευθύνεται στο ευρύ κοινό και αποτελεί μια μεγάλη εκστρατεία ενημέρωσης. Όμως για να επιτύχει, πρέπει αφενός, να δημιουργήσει μια εικόνα, να αναπτύξει λογότυπα, συνθήματα καθώς επίσης εργαλεία και βοηθητικά μέσα. Αφετέρου όμως, προβλέπεται η συγχρηματοδότηση των σχεδίων που παρουσίασαν οι περιφερειακές και τοπικές αρχές ή οι ενώσεις και λέω με σαφήνεια στους συναδέλφους που προέρχονται από παραμεθόριες περιοχές ότι η εκμάθηση της γλώσσας των γειτόνων πρέπει να αποτελεί μια από τις μεγάλες και δυνατές στιγμές που θα τονιστούν σε αυτό το Έτος Γλωσσών.
<P>
Το Έτος θα διοργανωθεί σε στενή συνεργασία με το Συμβούλιο της Ευρώπης, γεγονός εξαιρετικά σημαντικό. Το Συμβούλιο της Ευρώπης έχει μια μακρά εμπειρία στον τομέα της διδασκαλίας γλωσσών και είναι επομένως καλό να μπορέσουμε να ενώσουμε τις δυνάμεις μας. Πολλές καρποφόρες επαφές έχουν ήδη πραγματοποιηθεί και η μόνιμη ανταλλαγή πληροφοριών μεταξύ των υπηρεσιών μας είναι θεμελιώδους σημασίας για την υλοποίηση αυτού του Έτους.
<P>
Θα ήθελα τώρα να αναφερθώ στην αποψινή συζήτηση. Και πρώτα από όλα θα ήθελα να συγχαρώ τον εισηγητή μας, τον κύριο Graηa Moura, για το άριστο έργο του και να εκφράσω την ικανοποίησή μου για το εποικοδομητικό πνεύμα και για την καλή συνεργασία που εδραιώθηκε μεταξύ του εισηγητή και των βουλευτών, μεταξύ των βουλευτών και των υπηρεσιών μου καθώς και μεταξύ των δύο θεσμικών οργάνων και του Συμβουλίου. Προκειμένου να ευοδωθεί αυτή η πρωτοβουλία, ελπίζω ολόψυχα πως κάτι τέτοιο θα καταλήξει σε μια συμφωνία σε πρώτη ανάγνωση προκειμένου να ξεκινήσει το Έτος.
<P>
Υπάρχει ένας εξαιρετικά μεγάλος αριθμός τροπολογιών, οι οποίες στο μεταξύ κατέστη δυνατό να ομαδοποιηθούν σε έναν πιο περιορισμένο αριθμό. Είναι σημαντικό να υπογραμμίσουμε ότι οι τροπολογίες που ψήφισε το Ευρωπαϊκό Κοινοβούλιο πρέπει να εγκριθούν από το Συμβούλιο για να φτάσουμε σε μια συμφωνία σε πρώτη ανάγνωση. Σημείωσα το ενδιαφέρον των συναδέλφων να συμπεριληφθούν οι περιφερειακές και μειονοτικές γλώσσες. Γνωρίζετε άλλωστε πόσο ενδιαφέρομαι για αυτές τις γλώσσες προσωπικά. Όμως παράλληλα γνωρίζετε πόσο ευαίσθητο είναι αυτό το θέμα για ορισμένα κράτη μέλη.
<P>
Θεωρώ ότι ο προσδιορισμός των γλωσσών στόχων, όπως διατυπώνεται στο άρθρο 1, τροπολογία 15, παρέχει ένα επαρκές άνοιγμα, επιτρέποντας την επίτευξη της συμφωνίας όλων. Και, πιστέψτε με, υπολογίζω πολύ στις συζητήσεις που θα πραγματοποιηθούν κατά τη διάρκεια του Έτους 2001, γιατί αυτές οι συζητήσεις θα μας επιτρέψουν να υπερπηδήσουμε ορισμένες δυσκολίες, ορισμένους φόβους που υφίστανται έναντι των μειονοτικών γλωσσών. Και θα ήθελα, στο τέλος αυτού του Έτους να μην υπάρξει καμιά αντίσταση έναντι των γλωσσών, γιατί όπως ειπώθηκε σαφέστατα, δεν υπάρχουν μικρές γλώσσες, παρά μόνο μητρικές γλώσσες οι οποίες είναι όλες τους σπουδαίες γλώσσες.
<P>
Υπολογίζω λοιπόν στις συζητήσεις για να μπορέσουμε να προετοιμάσουμε μελλοντικές δραστηριότητες σε αυτό τον τομέα και εφιστώ επίσης την προσοχή σας στις πρόσθετες αιτιολογικές σκέψεις οι οποίες ανταποκρίνονται σε αυτή την ανησυχία: τις τροπολογίες 2, 3 και 4. Οι αιτιολογικές σκέψεις επιτρέπουν επίσης να λάβουμε υπόψη και άλλες πιο ειδικές ανησυχίες, πράγμα που επεσήμαναν πολλοί συνάδελφοι, όπως είναι οι κλασσικοί πολιτισμοί και οι κλασσικές γλώσσες οι οποίοι δεν θα λησμονηθούν στο Ευρωπαϊκό Έτος Γλωσσών.
<P>
Δεν θα μακρηγορήσω επί των τροπολογιών για τις οποίες είμαστε σύμφωνοι, από την 1 έως την 34, με τις οποίες συμφωνώ και θα αρχίσω και πάλι με την τροπολογία 35. Η Επιτροπή, στην πρόταση κειμένου της, είχε προτείνει έναν περιορισμένο αριθμό μελετών οι οποίες είχαν άμεση σχέση με την υλοποίηση του Ευρωπαϊκού Έτους Γλωσσών. Οι βουλευτές πρότειναν έναν μεγάλο αριθμό πρόσθετων μελετών. Είναι αυτονόητο ότι ο τομέας εκμάθησης γλωσσών είναι ένας τομέας σε συνεχή εξέλιξη, για τον οποίο είναι απαραίτητες αυτές οι μελέτες.
<P>
Η Επιτροπή θα μπορούσε επομένως να δεχτεί αυτές τις προτάσεις στο μέτρο που πρόκειται για πιθανά θέματα. Στην πραγματικότητα, το Ευρωπαϊκό Έτος Γλωσσών αποτελεί εξ ορισμού πρωτοβουλία σύντομης διάρκειας, με έναν περιορισμένο, υπερβολικά περιορισμένο προϋπολογισμό. Θίξατε το πρόβλημα και σε αυτό το πλαίσιο δεν μπορούν να γίνουν τα πάντα, υπάρχουν όμως επίσης και άλλες δυνατότητες και θα επανέλθω επ' αυτού.
<P>
Αντίθετα, το Συμβούλιο δεν είναι έτοιμο να δεχτεί μια μακρά λίστα μελετών οι οποίες δεν θα είναι δυνατό να πραγματοποιηθούν όλες στο πλαίσιο του Ευρωπαϊκού Έτους. Εντούτοις, νομίζω ότι όλοι συμφωνούν ότι αυτό το σημείο δεν πρέπει να αποτελέσει αφορμή για την μην επίτευξη μιας συμφωνίας σε πρώτη ανάγνωση. Για αυτό τον λόγο αναλαμβάνω ενώπιόν σας, ενώπιον του Κοινοβουλίου, την ακόλουθη επίσημη δέσμευση: η Επιτροπή σημείωσε ορισμένα πιθανά θέματα μελετών σχετικά με τις γλώσσες τα οποία εγκρίθηκαν στις τροπολογίες που εισήγαγε το Κοινοβούλιο κατά την εξέταση της πρότασης που αφορά το Ευρωπαϊκό Έτος Γλωσσών 2001. Η Επιτροπή, έχοντας επίγνωση της σπουδαιότητας της πτυχής των γλωσσών στη διαδικασία της ευρωπαϊκής ολοκλήρωσης, δεσμεύεται να αναπτύξει αυτά τα θέματα στο πλαίσιο της εφαρμογής του προγράμματος μελετών, το οποίο πραγματοποιείται στο πλαίσιο και σύμφωνα με τις διαδικασίες των διαφορετικών προγραμμάτων και δραστηριοτήτων οι οποίες μπορούν να κινητοποιηθούν για αυτό τον σκοπό στο πνεύμα του άρθρου 8 της πρότασης απόφασης.
<P>
Ειδικότερα, ως Επίτροπος αρμόδια για το πρόγραμμα Socrates, το οποίο περιλαμβάνει κυρίως τους τομείς Comenius, Lingua και Eurydice, καθώς και τα προγράμματα Leonardo και Πολιτισμός 2000, θα ήθελα να υπογραμμίσω ότι το πρόγραμμα αυτό παρέχει ένα πλαίσιο διαμορφωμένο για την πραγματοποίηση των ακόλουθων μελετών οι οποίες θα επιτρέπουν την εξέταση των καλύτερων πρακτικών στον τομέα της διδασκαλίας και της εκμάθησης γλωσσών καθώς και τις αιτίες για τις οποίες η εκμάθηση γλωσσών είναι συχνά ανεπιτυχής.
<P>
Πρόκειται για τις μελέτες που αφορούν τη βελτίωση της ποιότητας της διδασκαλίας γλωσσών στην Ένωση οι οποίες προβλέπονται στην τροπολογία 35, δεύτερο σκέλος, και στην τροπολογία 39, εκείνες που αφορούν τις γλωσσικές επαφές που καθιερώθηκαν από τις κοινότητες μεταναστών, οι οποίες προβλέπονται στην τροπολογία 37, αυτές που αφορούν τις πιθανότητες επιτάχυνσης της πρόσβασης στην κατανόηση με μεθόδους ταυτόχρονης διδασκαλίας γλωσσών της ιδίας οικογενείας οι οποίες προβλέπονται στην τροπολογία 38.
<P>
Όσον αφορά την προώθηση δίγλωσσων εκδόσεων η οποία αναφέρεται στην τροπολογία 41, καλύπτεται από το πρόγραμμα Πολιτισμός 2000 και θα μεριμνήσω, ώστε τα σχέδια που ακολουθήθηκαν σε αυτό τον τομέα να τύχουν της προτεραιότητας που τους αξίζει.
<P>
Τέλος, είναι αλήθεια ότι η διεύρυνση της Ένωσης και η αύξηση του αριθμού των επισήμων γλωσσών θα έχουν ορισμένες συνέπειες όπως επισημαίνεται στην τροπολογία 36. Σε κάθε περίπτωση, πρόκειται για ένα ζήτημα το οποίο ξεπερνά το πλαίσιο του Ευρωπαϊκού Έτους Γλωσσών και το οποίο αφορά επιπλέον τα τρία πολιτικά θεσμικά όργανα. Δεσμεύομαι λοιπόν να κάνω ό,τι εμπίπτει στην αρμοδιότητά μου για την τόνωση του προβληματισμού σχετικά με αυτό το θέμα στο κατάλληλο πλαίσιο ελπίζοντας ότι μπορώ να βασίζομαι στην αναγκαία στήριξη του Ευρωπαϊκού Κοινοβουλίου.
<P>
Τελικά, θα ήθελα να πω λίγα λόγια όσον αφορά τις τροπολογίες που παρουσιάστηκαν στη συνεδρίαση της Ολομέλειας. Οι τροπολογίες 43 και 12 έχουν το ίδιο περιεχόμενο, όμως η διατύπωση της τροπολογίας 43 είναι καλύτερη. Επομένως οι τροπολογίες 44, 45 και 46 οι οποίες είναι τεχνικές τροπολογίες αποσκοπούν στην προσαρμογή του κειμένου στην επιτροπολογία και συνεπώς δεν θέτουν προβλήματα. Εν πάση περιπτώσει, τις τροπολογίες 47, 48, 49, 50 και 51 που αφορούν κυρίως τις περιφερειακές και μειονοτικές γλώσσες, δεν θα τις εγκρίνει το Συμβούλιο, όπως γνωρίζουμε, δεδομένου ότι η συζήτηση αυτή έχει ήδη διεξαχθεί στους κόλπους της Επιτροπής Πολιτισμού. Δεδομένου ότι αυτές οι τροπολογίες ενδέχεται να διακυβεύσουν τη συμφωνία σε πρώτη ανάγνωση, δεν μπορώ να τις δεχτώ.
<P>
Ανακεφαλαιώνοντας, κύριε Πρόεδρε, είναι σημαντικό να επιτύχουμε άμεσα μια συμφωνία για να μπορέσει να ξεκινήσει το Ευρωπαϊκό Έτος Γλωσσών. Μπορώ να σας διαβεβαιώσω ότι με μεγάλο ενδιαφέρον έλαβα υπόψη μου τις ανησυχίες σας και ότι τις συμμερίζομαι. Πιστεύω ότι επαναλαμβάνονται στο κείμενο στο μέτρο του δυνατού και θα τις έχω υπόψη μου επίσης και στις άλλες δραστηριότητες και τα προγράμματα που μας επιτρέπουν να ενεργήσουμε υπέρ της προώθησης και της εκμάθησης γλωσσών και αυτό όχι μόνο το έτος 2001 αλλά και πέρα από αυτό, καθώς το 2001 θα αποτελέσει μόνο το σημείο έναρξης στον αγώνα που ξεκίνησε προκειμένου όλες οι μητρικές γλώσσες να αναγνωριστούν στο ευρωπαϊκό επίπεδο.
<P>
(Χειροκροτήματα)

<SPEAKER ID=294 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Πρόγραμμα "Νεολαία
<SPEAKER ID=295 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0100/2000) της κ. Grφner, εξ ονόματος της Αντιπροσωπείας του Κοινοβουλίου στην Επιτροπή Συνδιαλλαγής, σχετικά με το κοινό σχέδιο απόφασης του Ευρωπαϊκού Κοινοβουλίου και του Συμβουλίου, που εγκρίθηκε από την Επιτροπή Συνδιαλλαγής, για τη θέσπιση του προγράμματος κοινοτικής δράσης "Νεολαία" [C5-0116/2000 - 1998/0197(COD)]

<SPEAKER ID=296 NAME="Grφner">
Κύριε Πρόεδρε, ευχαριστώ όλους τους συναδέλφους που επιδεικνύουν σήμερα τέτοια αντοχή! Χαίρομαι για τη συμβιβαστική λύση που πετύχαμε σχετικά με το πρόγραμμα κοινοτικής δράσης "Νεολαία" και για το αποτέλεσμα της διαδικασίας συνδιαλλαγής. Έχουν απομείνει μεν ανεκπλήρωτες αρκετές επιθυμίες, αλλά η αντιπροσωπεία του Κοινοβουλίου έκρινε ικανοποιητικό τον συμβιβασμό όσον αφορά τη χρηματοδότηση ύψους 520 εκατ. ευρώ για μια επταετία, με μια ρήτρα αναθεώρησης, όταν θα προσχωρήσουν οι υποψήφιες χώρες της Κεντρικής και Ανατολικής Ευρώπης. Eυχαριστώ όλους τους συμμετέχοντες για τη συνεργασία τους και προπάντων την Επίτροπο Reding και τις υπηρεσίες της καθώς και τον πορτογάλο Προεδρεύοντα του Συμβουλίου Fontes, που σίγουρα δεν ήταν εύκολο να αντιμετωπίσει τους Υπουργούς Οικονομικών, ευχαριστώ και το Φόρουμ για τη Νεολαία των Ευρωπαϊκών Κοινοτήτων για τη συμβολή του. Οι συνεδριάσεις για το πρόγραμμα "Νεολαία" διήρκεσαν πάνω από είκοσι μήνες. Η αρχική πρόταση της Επιτροπής που προέβλεπε τη συνένωση των δύο προγραμμάτων "Νεολαία για την Ευρώπη" και "Ευρωπαϊκή Εθελοντική Υπηρεσία" σε ένα πενταετές πρόγραμμα υπέστη μεγάλες τροποποιήσεις από την πλευρά μας. Η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού είχε υποβάλει κατά την πρώτη ανάγνωση 61 τροπολογίες με στόχο να εξισορροπήσει μεταξύ τους τα διάφορα τμήματα του προγράμματος και μέσω μιας αισθητά υψηλότερης χρηματοδότησης να καταστήσει δυνατόν να συμμετέχει σε προγράμματα ανταλλαγών μεγαλύτερος αριθμός νέων από τους 500.000 που συμμετείχαν σε ανταλλαγές μέχρι σήμερα.
<P>
Θέλαμε να απλοποιήσουμε τις διοικητικές δομές και να ενισχύσουμε περισσότερο τους νέους από μειονεκτικά οικονομικά στρώματα. Η Επιτροπή υιοθέτησε μια σειρά τροπολογιών του Ευρωπαϊκού Κοινοβουλίου, αλλά το Συμβούλιο, στην κοινή θέση που καθόρισε μόλις τον Ιούνιο του 1999, συναίνεσε σε 350 εκατ. ευρώ για ένα πενταετές πρόγραμμα. Το Κοινοβούλιο επικεντρώθηκε σε δεύτερη ανάγνωση σε 13 τροπολογίες που ουσιαστικά αφορούσαν τις δημοσιονομικές πτυχές του προγράμματος, την παράταση της διάρκειας του προγράμματος σε επτά έτη σε αντιστοιχία προς τα προγράμματα "Σωκράτης" και LEONARDO, και τα ζητήματα επιτροπολογίας αφορούσαν το ευέλικτο όριο ηλικίας και την κοινωνική προστασία.
<P>
Αμέσως μετά από τη δεύτερη ανάγνωση άρχισα άτυπες διαπραγματεύσεις με τη φινλανδική Προεδρία για να μην χάνουμε χρόνο και να επιτύχουμε την χωρίς διακοπή μετάβαση στο νέο πρόγραμμα, στις αρχές της νέας χιλιετίας. Για το ότι η διαδικασία συνδιαλλαγής δεν ξεκίνησε πριν από την πορτογαλική Προεδρία ευθύνεται το Συμβούλιο, το οποίο απέρριψε τόσο τη δική μας πρόταση χρηματοδότησης ύψους 980 εκατ. ευρώ όσο και την πολύ καλά θεμελιωμένη συμβιβαστική πρόταση της Επιτροπής για 765 εκατ. ευρώ.
<P>
Στη δεύτερη συνεδρίαση της επιτροπής συνδιαλλαγής, μετά από δύσκολες διαπραγματεύσεις, κατέστη δυνατή η επίτευξη συμφωνίας σε όλα τα ζητήματα. Η επταετής διάρκεια του προγράμματος με συνολική χρηματοδότηση ύψους 520 εκατ. ευρώ και με ρήτρα αναθεώρησης, όταν θα προσχωρήσουν οι υποψήφιες χώρες της Κεντρικής και Ανατολικής Ευρώπης αποτελεί επιτυχία της αντιπροσωπείας του Ευρωπαϊκού Κοινοβουλίου. Το γεγονός ότι πετύχαμε για τους νεαρούς συμμετέχοντες στο πρόγραμμα κοινωνική προστασία από την πλευρά της χώρας προέλευσης και ιατροφαρμακευτική περίθαλψη από την πλευρά της χώρας υποδοχής αποτελεί μια ακόμη επιτυχία καθώς επίσης και η ευέλικτη αντιμετώπιση των ορίων ηλικίας.
<P>
Ως εισηγήτρια, χαίρομαι όμως επίσης ιδιαίτερα που με το πρόγραμμα "Νεολαία" σηματοδοτείται πως το πρόγραμμα αυτό είναι πραγματικά ανοικτό για όλους τους νέους. Το πρόγραμμα είναι ανοικτό για αγόρια και κορίτσια, για φοιτητές και άνεργους, για νέους από τα κράτη μέλη και από τις υποψήφιες χώρες ή από τρίτες χώρες. Εγκαινιάσαμε επίσης τη δυνατότητα να μας ενημερώνουν οι νέοι μέσω του Internet για τις ανάγκες τους και για τις επιθυμίες τους και να έχουμε έναν ενεργό διάλογο μαζί τους. Σας ρωτώ λοιπόν: υπάρχει καλύτερη δυνατότητα ενημέρωσης και καλύτερη διαφήμιση για τις ευρωπαϊκές θεμελιώδεις αξίες;
<P>
Αν το εκμεταλλευτούμε έξυπνα, το πρόγραμμα για τη νεολαία μπορεί να συμβάλει, ώστε να ξεπεραστεί η κόπωση που αντιμετωπίζει η ιδέα της Ευρώπης και αισιόδοξη όπως είμαι πιστεύω ότι θα μπορέσει μάλιστα να προκαλέσει ενθουσιασμό για την Ευρώπη. Για τον λόγο αυτό συνιστώ σε όλους τους συναδέλφους να εκμεταλλευτούν τις δυνατότητες που προσφέρει το νέο πρόγραμμα για τη νεολαία και να εγκρίνουν το κοινό σχέδιο για τη θέσπιση του προγράμματος κοινοτικής δράσης "Νεολαία".
<P>
(Χειροκροτήματα)

<SPEAKER ID=297 LANGUAGE="DE" NAME="Zissener">
Κύριε Πρόεδρε, αγαπητοί συνάδελφοι, σε ένα μήνα, και συγκεκριμένα στις 9 Μαΐου, το Κοινοβούλιο θα γιορτάσει την 50η επέτειο της διακήρυξης του Robert Schuman. Ενόψει αυτού του ιστορικού γεγονότος θα πρέπει το βλέμμα μας να στραφεί προς το μέλλον, προς τα επόμενα πενήντα χρόνια της Ευρωπαϊκής Ένωσης. Όταν θα γιορταστεί η επόμενη μεγάλη επέτειος, εμείς δεν θα είμαστε πια εδώ για να συνεχίσουμε την οικοδόμηση του κοινού αρχιτεκτονήματος Ευρώπη. Αυτό πρέπει να γίνει από εκείνους που θα μας διαδεχθούν, και για τους οποίους θα πρέπει τώρα να προλειάνουμε το έδαφος.
<P>
Ο δρόμος που οδηγεί στην περαιτέρω ενοποίηση της Ευρώπης είναι το νέο πρόγραμμα δράσης "Νεολαία". Το μέλλον της Ευρώπης εξαρτάται από τη νεολαία. Θα πρέπει να κάνουμε το παν, ώστε η σημερινή νεολαία να μεγαλώσει με την ιδέα της Ευρώπης, ή ακόμα καλύτερα να πετύχουμε τη σύμφυσή της με την ιδέα αυτή. Ως εκ τούτου ήταν και είναι απαραίτητο ένα πρόγραμμα που θα προσφέρει - όπως είπε η κ. Grφner - σε όλους τους νέους τη δυνατότητα να έρθουν σε επαφή με την ιδέα της Ευρώπης ανεξάρτητα από την προέλευσή τους, την προπαιδεία τους, τις γνώσεις ξένων γλωσσών, τις σπουδές τους, την επαγγελματική τους εκπαίδευση.
<P>
Το σημείο αυτό αποτελεί και τη μεγάλη καινοτομία του προγράμματος "Νεολαία". Διατίθεται για όλους τους νέους σε αντίθεση με τα ήδη υπάρχοντα προγράμματα που όλα τους καλύπτουν μόνο έναν ειδικό τομέα. Το νέο πρόγραμμα καλύπτει κατά κάποιο τρόπο το κενό που υπήρχε ανάμεσα στα ήδη τρέχοντα προγράμματα για τη νεολαία και την εκπαίδευση. Τόσο το Κοινοβούλιο όσο και η Επιτροπή και το Συμβούλιο αντιλήφθηκαν την ανάγκη δημιουργίας αυτού του προγράμματος ακόμα και εάν χρειάστηκε να υπερπηδηθούν σημαντικές δυσκολίες όσον αφορά το χρηματοδοτικό πλαίσιο - η εισηγήτρια αναφέρθηκε ήδη σε αυτό. Η επίτευξη συμβιβασμού για τη χρηματοδότηση ύψους 520 εκατ. ευρώ, οφείλεται επίσης και στον ζήλο που επέδειξαν προσωπικά όλοι οι συμμετέχοντες κοινοβουλευτικοί εκπρόσωποι και θέλω να ευχαριστήσω θερμά όλους όσους παζάρεψαν ακόμα και για το τελευταίο ευρώ κατά τη διαδικασία συνδιαλλαγής!
<P>
Η κ. Grφner ανέφερε ήδη, ότι ακόμα και εάν το χρηματοδοτικό πλαίσιο υστερεί κατά πολύ σε σχέση με τις δικές μας επιθυμίες, παρ' όλα αυτά υιοθετήθηκαν πολλές από τις τροπολογίες μας. Το νέο πρόγραμμα είναι πιο εύληπτο και φιλικότερο για του πολίτες. Βελτιώθηκε η κοινωνική ασφάλεια των συμμετεχόντων. Προβήκαμε σε μια σημαντική αποκέντρωση του προγράμματος, ώστε να έχουν δυνατότητα συμμετοχής ακόμα και οι νέοι των μικρότερων δημοτικών περιφερειών.
<P>
Η Ομάδα μας εγκρίνει το πρόγραμμα για να μην είναι η νεολαία αναγκασμένη να περιμένει και άλλο το πρόγραμμά της!
<P>
(Χειροκροτήματα)

<SPEAKER ID=298 LANGUAGE="EN" NAME="Evans, Robert">
Kύριε Πρόεδρε, με μεγάλη μου χαρά προσθέτω την υποστήριξή μου και την υποστήριξη της Ομάδας μου σε αυτή την έκθεση. Η εν λόγω έκθεση είχε μια μακρά περίοδο κυοφορίας. Ωστόσο, το γεγονός ότι βρισκόμαστε ακόμη εδώ εν τω μέσω της νυκτός αποτελεί τιμή για το έργο της εισηγήτριας αναφορικά με αυτό το πρόγραμμα, και ακόμη για το έργο της Επιτρόπου και της πορτογαλικής Προεδρίας - που επέδειξε αφοσίωση απέναντι στη νεολαία, την εθελοντική υπηρεσία και την εκπαίδευση στην ευρύτερη έννοια της. Η έκθεση την οποία έχουμε τελικά ενώπιόν μας θέτει πιο προσεκτικούς στόχους, με έμφαση στην κοινωνική προστασία και, όπως δήλωσε η εισηγήτρια, με μια πιο ευέλικτη προσέγγιση από τις προηγούμενες εκθέσεις.
<P>
Διαθέτουμε επίσης περισσότερα χρήματα για το πρόγραμμα, σε αναγνώριση της σπουδαιότητάς του. Πάντοτε θα ζητούμε περισσότερα χρήματα. Ο προϋπολογισμός δεν είναι αρκετός. Ίσως είναι ο ρόλος του Κοινοβουλίου να ζητά περισσότερα. Εντούτοις, μπορούμε να είμαστε ευχαριστημένοι με το αποτέλεσμα. Μπορούμε να είμαστε σίγουροι ότι, οσαδήποτε χρήματα διαθέτουμε γι' αυτό το πρόγραμμα, θα διοχετευθούν για τη νεολαία και μακροπρόσθεσμα θα είναι χρήματα που έχουν δαπανηθεί συνετά.
<P>
Συμφωνώ με την εισηγήτρια ότι αυτά τα χρήματα και το συγκεκριμένο πρόγραμμα θα διασφαλίσουν ότι οι προσπάθειες στοχεύουν όχι μόνο σε ορισμένα μικρά τμήματα της κοινωνίας, αλλά, όπως δήλωσε η Επίτροπος σε μια προηγούμενη έκθεση, σε όλα τα τμήματα της κοινωνίας. Πρέπει να μεριμνήσουμε για εκείνους που θα επωφεληθούν περισσότερο και για εκείνους που έχουν τη μεγαλύτερη ανάγκη, οι οποίοι διαφορετικά υπάρχει περίπτωση να αποκλεισθούν κοινωνικά.
<P>
Με ικανοποίηση διαπιστώνουμε ότι θα ωφεληθούν επίσης ορισμένες υποψήφιες χώρες της Κεντρικής και Ανατολικής Ευρώπης. Μπορούμε να είμαστε ευχαριστημένοι από τις προσπάθειές μας και από αυτή την έκθεση. Σε επτά χρόνια από τώρα θα ανατρέξουμε στη σημερινή νεολαία που θα έχει ωφεληθεί από αυτή την έκθεση και θα ευχαριστηθούμε που αποτέλεσε την αρχή μιας πραγματικής προόδου.

<SPEAKER ID=299 LANGUAGE="DA" NAME="Andreasen">
Κύριε Πρόεδρε, θα ήθελα να ευχαριστήσω την κυρία Grφner για το μεγάλο έργο της και την προσωπική, σχεδόν παθιασμένη δέσμευση που αφιέρωσε στην επεξεργασία της εν λόγω έκθεσης. Ευχαριστώ το Συμβούλιο και την Επιτροπή γιατί χάρη στη συμβολή τους φτάσαμε, επιτέλους, σε καλό αποτέλεσμα. Η Ομάδα των Φιλελευθέρων στηρίζει με μεγάλη χαρά τις πρωτοβουλίες που δίνουν στους νέους ανθρώπους της Ευρώπης δυνατότητα να αποκτήσουν γνώσεις, δεξιότητες και προσόντα τα οποία θα συμβάλουν στη δημιουργία γερής βάσης για τη μελλοντική τους εξέλιξη. Η δύναμη του προγράμματος είναι βέβαια ότι μέσω διακρατικών ανταλλαγών προωθείται η ενεργή συμβολή της νεολαίας στην περαιτέρω ευρωπαϊκή ολοκλήρωση. Συμβάλλει επίσης ώστε να δημιουργηθεί περισσότερη κατανόηση για την πολιτισμική και γλωσσική ποικιλομορφία που υπάρχει στην Ευρωπαϊκή Ένωση. Είμαι της γνώμης επίσης ότι το πρόγραμμα θα εξασφαλίσει μια συνεχόμενη διεύρυνση των θεμελιωδών αξιών στις οποίες βασίζεται η Ευρωπαϊκή Ένωση. Το πρόγραμμα θα συμβάλει έμμεσα, μέσω της αυξημένης συνύπαρξης των νέων της Ευρώπης, στην καταπολέμηση της ξενοφοβίας και στην αύξηση του σεβασμού των ανθρώπινων δικαιωμάτων. Εν κατακλείδι, στο πρόγραμμα κοινοτικής δράσης "Νεολαία" λαμβάνεται επίσης υπόψη η επικείμενη διεύρυνση της Ένωσης, κάτι που εμείς στην Ομάδα των Φιλελευθέρων θεωρούμε αποφασιστικής σημασίας για όλα τα προγράμματα της ΕΕ. Θέλω να συστήσω τη στήριξη του εν λόγω προγράμματος.

<SPEAKER ID=300 LANGUAGE="EN" NAME="Wyn">
Κύριε Πρόεδρε, επιδοκιμάζω κι εγώ την έκθεση και ευχαριστώ την κυρία Grφner για την εξαίρετη προσπάθεια που κατέβαλε. Πρόκειται για μια πολύ καλή έκθεση. Η νεολαία αποτελεί το τμήμα της Κοινότητάς μας που πολύ συχνά αγνοείται. Πράγματι, στην Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, η νεολαία, μαζί με τον αθλητισμό, αποτελεί τον φτωχό συγγενή της χρηματοδότησης. Ελπίζουμε να αποκατασταθεί αυτή η ανισορροπία.
<P>
Η ανεπαρκής ανάληψη υποχρεώσεων για τα θέματα της νεολαίας από το Συμβούλιο, τη στιγμή που το Ευρωπαϊκό Κοινοβούλιο ζητούσε 980 εκατομμύρια ευρώ, κατά την άποψή μου, καταδεικνύει αυτή τη σοβαρή ανισότητα και την έλλειψη δέσμευσης εκ μέρους του Συμβουλίου για έναν πολύ σημαντικό τομέα.
<P>
Ο κίνδυνος σε σχέση με αυτό, μαζί με τις αλλαγές που προτείνονται για τη συνένωση δύο προγραμμάτων - των προγραμμάτων "Νεολαία για την Ευρώπη" και "Ευρωπαϊκή Εθελοντική Υπηρεσία" - είναι ότι ενδεχομένως θα χαθούν αρκετά καλά τμήματα και των δύο αυτών προγραμμάτων. Ελπίζω να μην συμβεί αυτό. Θα πρέπει να συμπεριλάβουμε τα καλύτερα τμήματα αυτών των δύο εξαίρετων πρωτοβουλιών σε οποιοδήποτε πρόγραμμα διαμορφώσουμε μελλοντικά.
<P>
Το νέο πρόγραμμα "Νεολαία" δίδει έμφαση στην ανάπτυξη δεσμών με τη νεολαία των υποψήφιων για ένταξη χωρών. Αυτή είναι μια άριστη πρωτοβουλία. Οι γέφυρες που οικοδομούνται μεταξύ της νεολαίας θα είναι οι γέφυρες που τελικά θα ενώσουν την Ευρώπη.
<P>
Η συμφωνία για τη συνεχή επιθεώρηση της κατάστασης είναι μια πρωτοβουλία που επιδοκιμάζω. Όταν χρειασθούν περισσότεροι πόροι, οι προϋπολογισμοί δεν θα πρέπει να είναι άκαμπτοι, αλλά ευέλικτοι, ώστε να μπορούν να τροποποιηθούν προς το βέλτιστο συμφέρον των θεμιτών αναγκών της νεολαίας. Ποιος σκοπός μπορεί να είναι περισσότερο άξιος από την υποστήριξη της νεολαίας στην Ευρωπαϊκή Ένωση;

<SPEAKER ID=301 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, καλή μέρα! Βασικά θα έπρεπε όλοι οι πολιτικοί να αισθάνονται υπεύθυνοι για το συγκεκριμένο πρόγραμμα και να το παίρνουν ιδιαίτερα σοβαρά. Και τούτο, διότι χωρίς ένθερμους νεαρούς Ευρωπαίους που θα μπορούν αργότερα να μεταδώσουν αυτήν τους την πεποίθηση, το ευρωπαϊκό οικοδόμημα θα έχει σαθρά θεμέλια. Επομένως πρέπει να κάνουμε το παν για να δημιουργήσουμε τις προϋποθέσεις, ώστε αγόρια και κορίτσια να αισθάνονται αυτή την Ευρώπη σπίτι τους, να σέβονται και να εκτιμούν την εκάστοτε αλλοτριότητα.
<P>
Το συγκεκριμένο πρόγραμμα για τη νεολαία είναι ένα σημαντικό μέσο για να μάθουν οι νέοι να κατανοούν ο ένας τον άλλο και να ασκούνται στην ανεκτικότητα. Οι δραστηριότητες των εθελοντών στον τομέα του περιβάλλοντος και του πολιτισμού συμβάλλουν, ώστε να γνωρίσουν οι νέοι την ευρωπαϊκή πραγματικότητα και να αποκτήσουν γνώσεις ξένων γλωσσών. Μόνο οι διαπροσωπικές επαφές καθιστούν δυνατή την εξάσκηση για την υλοποίηση των δημοκρατικών αξιών και την κατανόηση του τι θα πει να είναι κανείς ευρωπαίος πολίτης και το πρόγραμμα εξυπηρετεί αυτούς τους σκοπούς. Θεωρώ ότι την παρούσα στιγμή θα πρέπει επίσης να ειπωθεί ότι είναι αδιανόητο να συζητείται η εξαίρεση των νέων της Αυστρίας από τα προγράμματα αυτά ως επακόλουθο των αποκαλούμενων διμερών κυρώσεων. Κάτι τέτοιο είναι ανεύθυνο και θα πρέπει να πολεμηθεί από όλους - προπάντων από το Κοινοβούλιο και την Επιτροπή!
<P>
Με το νέο πρόγραμμα συγκεντρώσαμε και βελτιώσαμε τις μέχρι σήμερα δράσεις για τους νέους. Χάρη στις τροπολογίες μας βελτιώσαμε και την κοινωνική προστασία των συμμετεχόντων. Φυσικά, η προβλεπόμενη συνολική χρηματοδότηση δεν επαρκεί μολονότι με ενωμένες τις δυνάμεις μας μπορέσαμε να αποσπάσουμε περισσότερα χρήματα από εκείνα που ήταν διατεθειμένο να μας εγκρίνει το Συμβούλιο. Το ποσό διαψεύδει βασικά τους ψευτοκήρυκες Υπουργούς. Είμαι παρ' όλ' αυτά πεπεισμένη ότι θα κάνουμε το καλύτερο δυνατόν και πολλοί από τους νέους θα μπορέσουν να επωφεληθούν από αυτό.
<P>
Θα ήθελα επίσης να ευχαριστήσω και τη συνάδελφο Grφner για τις μεγάλες τις προσπάθειες προκειμένου να καταλήξουμε στο τέλος σε ένα καλό αποτέλεσμα μαζί με την Επιτροπή και το Συμβούλιο. Ευχαριστώ πολύ και καλή επιτυχία!

<SPEAKER ID=302 LANGUAGE="DE" NAME="Karas">
Κύριε Πρόεδρε, κυρία Επίτροπε, κυρίες και κύριοι, ως άτομο που κατέληξε στη πολιτική μέσω των δραστηριοτήτων του για τους μαθητές, τους νέους και την εκπαίδευση, με χαροποιεί το γεγονός ότι το πρόγραμμα δράσης "Νεολαία" θα συμβάλει στην προώθηση μιας Ευρώπης της γνώσης. Χαιρετίζουμε το πρόγραμμα ανταλλαγών, επειδή ενισχύει την εμπιστοσύνη μεταξύ των νέων διαφόρων κρατών, τη μεταξύ τους ανεκτικότητα και τη βούληση για συνεργασία και αλληλεγγύη.
<P>
Το τι διαδραματίζεται στο μυαλό των σημερινών νέων έχει ιδιαίτερη σημασία για τη μελλοντική ανάπτυξη και τη λειτουργία της Ευρωπαϊκής Ένωσης καθώς και για τη διαμόρφωση ευρωπαϊκής συνείδησης. Θέλω να αναφερθώ σε δύο άρθρα. Αφενός στο άρθρο 5, παράγραφος 2, επειδή επισημαίνει ότι πρέπει να δοθεί προπάντων προσοχή στη διασφάλιση της πρόσβασης των νέων στα προγράμματα χωρίς κανενός είδους διακρίσεις. Αφετέρου δε στο άρθρο 2, παράγραφος 1 επειδή επισημαίνει ότι με τη συμμετοχή σε διασυνοριακά προγράμματα ανταλλαγής εντός της Κοινότητας αναπτύσσεται η κατανόηση των νέων για τις κοινές θεμελιώδεις αξίες της Ευρώπης και κατά συνέπεια προωθείται ο σεβασμός των ανθρωπίνων δικαιωμάτων και η καταπολέμηση του ρατσισμού. Τονίζω αυτά τα δύο σημεία επειδή - όπως ανέφερε και η συνάδελφος Pack - οι κυρώσεις κατά της Αυστρίας θίγουν προπάντων τον τομέα του πολιτισμού, τις εκδηλώσεις, τον τομέα της διδασκαλίας και της επιστήμης καθώς και τις επιστημονικές συνεργασίες.
<P>
Η αντίφαση αυτή δείχνει πόσο μη ευρωπαϊκές είναι οι κυρώσεις αυτές, πόσο αντίκεινται στην κοινότητα δικαίου και αξιών και σε τι διακρίσεις οδηγούν. Λέμε Ναι στο πρόγραμμα δράση "Νεολαία" και Όχι στις αδικαιολόγητες κυρώσεις εναντίον της Αυστρίας!

<SPEAKER ID=303 NAME="Reding">
Κύριε Πρόεδρε, συμφωνώ με όλους εκείνους που συνεχάρησαν την εισηγήτρια, την κ. Grφner, η οποία έκανε μια άψογη εργασία, ταγμένη υπέρ των νέων. Για αυτό τον λόγο είχε την ιδιαίτερα έντονη στήριξη των μελών της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού. Τους ευχαριστώ για αυτή την εργασία.
<P>
Το πρόγραμμα "Νεολαία" είναι ένα πρόγραμμα ζωτικής σημασίας για την Ένωση, όπως έχετε επισημάνει ήδη όλοι, γιατί πρόκειται για ένα μοναδικό πρόγραμμα στο οποίο μπορούν να συμμετέχουν όλοι οι νέοι χωρίς διακρίσεις. Θα ήθελα να καθησυχάσω τους βουλευτές που μίλησαν για ενδεχόμενες κυρώσεις. Στο πρόγραμμα "Νεολαία" και στην εκτέλεση αυτού του προγράμματος, δεν υπάρχουν κυρώσεις εναντίον κανενός, ούτε μάλιστα εναντίον των νεαρών Αυστριακών, οι οποίοι δεν θα υποστούν διακριτική μεταχείριση. Οι στόχοι του προγράμματος είναι αξιόλογοι και θεμελιώδους σημασίας για την ανάπτυξη μιας ευρωπαϊκής ιθαγένειας.
<P>
Το πρόγραμμα αυτό θα ευνοήσει και θα εδραιώσει τη συνέχιση και την ανάπτυξη καινοτόμων δράσεων στο κοινοτικό επίπεδο και θα συμβάλει στη βελτίωση της ποιότητας της δράσης υπέρ των νέων. Αποτελεί επίσης ένα καλό όργανο στην υπηρεσία μιας πολιτικής συνεργασίας και θα συμβάλει στη διαδικασία της ευρωπαϊκής ολοκλήρωσης. Εκτός από μια αποτελεσματική εφαρμογή του προγράμματος, θέλω να δεσμευθώ εδώ ενώπιόν σας ότι θα ευνοήσω μια διαδικασία διαρθρωμένης και τακτικής συνεργασίας με τα κράτη μέλη, προκειμένου να ενεργήσουμε για την εκπόνηση κατευθύνσεων δράσης που να βρίσκονται στο ύψος των προκλήσεων και χωρίς την οποία η αποτελεσματικότητα του προγράμματος θα ήταν μικρότερη.
<P>
Κύριε Πρόεδρε, επιτρέψτε μου να αδράξω την ευκαιρία για να μιλήσω για την μελλοντική πολιτική για τους νέους. Πράγματι, για πρώτη φορά παρουσιάστηκα ενώπιόν σας τον περασμένο Σεπτέμβριο. Μίλησα για τη Λευκή Βίβλο σχετικά με την πολιτική για τους νέους στους κόλπους της Ένωσης, ως προτεραιότητα. Τώρα θα ήθελα να διευκρινίσω τον ρόλο αυτής της Λευκής Βίβλου και τον ρόλο της πολιτικής ώθησης που η πολιτική για τους νέους πρέπει να διαδραματίσει στο μέλλον. Επιθυμώ να προετοιμάσω τη Λευκή Βίβλο στη βάση μιας ευρείας διαβούλευσης των διαφορετικών αρμοδίων φορέων και εάν μιλάμε για αρμόδιους φορείς, μιλάμε πρωτίστως για τους νέους.
<P>
Για αυτό τον λόγο, κατά τη διάρκεια του Συμβουλίου Υπουργών Νεότητας στις 23 Νοεμβρίου, πρότεινα στους Υπουργούς Νεότητας να οργανώσουν συναντήσεις νέων σε εθνικό επίπεδο κατά τη διάρκεια του πρώτου εξαμήνου του 2000. Η πρόταση αυτή έγινε δεκτή με εξαιρετικά ευνοϊκό τρόπο από όλα τα κράτη μέλη και οι εθνικές αυτές συναντήσεις διεξάγονται ήδη. Η πλειοψηφία των κρατών μελών έχουν ήδη ορίσει ημερομηνίες και η πλειοψηφία με διαβεβαίωσε ότι αυτές οι ημέρες θα είναι ανοιχτές, με όλους τους δυνατούς φορείς και ανοιχτές επίσης στη συμμετοχή των Ευρωπαίων βουλευτών.
<P>
Οι συναντήσεις αυτές πρέπει να επιτρέπουν στους νέους να είναι δραστήριοι και να υπερασπίζονται τις επιθυμίες, τις προσδοκίες, τις απόψεις, αλλά και τις προτάσεις τους αναφορικά με τις πολιτικές δράσεις στους τομείς που τους αφορούν. Οι διαφορετικές εθνικές συναντήσεις θα καταλήξουν σε μια μεγάλη ευρωπαϊκή συνάντηση η οποία θα οργανωθεί στις αρχές Οκτωβρίου υπό τη γαλλική Προεδρία.
<P>
Παράλληλα με τη διαβούλευση με τους νέους, η Επιτροπή επιθυμεί να διαβουλευθεί με τους εθνικούς ιθύνοντες της πολιτικής για τους νέους. Ελπίζει να μπορέσουν να εντάξουν στις προτάσεις τους τις απόψεις και τις προσδοκίες των τοπικών διοικήσεων οι οποίες παίζουν, κατά τη γνώμη μου, σημαντικό ρόλο στην πολιτική για τη νεολαία. Για να το κάνει αυτό, η Επιτροπή θα οργανώσει διμερείς συναντήσεις με τα κράτη μέλη, οι οποίες θα ακολουθούνται από ένα σεμινάριο προβληματισμού των κατευθυντήριων γραμμών για θέματα νεολαίας. Θα βασιστούμε επίσης στις διάφορες μελέτες που αφορούν τους νέους οι οποίες θα υποστηρίζονται στο πλαίσιο του προγράμματος "Νεολαία" και στη διεξαγόμενη μελέτη η οποία αφορά την κατάσταση των νέων και την πολιτική για τους νέους στην Ευρώπη.
<P>
Τέλος, θα ήθελα τη συμμετοχή του Ευρωπαϊκού Κοινοβουλίου σε αυτή την άσκηση. Οι λεπτομέρειες της συνεργασίας θα πρέπει να διευκρινιστούν αλλά μπορώ ήδη να σας βεβαιώσω ότι θα κληθείτε να συμμετάσχετε στην ευρωπαϊκή συνάντηση των νέων και ότι θα σας ενημερώνω τακτικά για την κατάσταση της προόδου αυτού του φακέλου.
<P>
Εν κατακλείδι, θα ήθελα να υπογραμμίσω ότι η διαδικασία διαβούλευσης, ιδιαιτέρως αυτή των νέων, δεν θα είναι μια ακριβής άσκηση, γιατί η δημοσίευση της Λευκής Βίβλου θα αποτελέσει το δεύτερο στάδιο αυτού του διαλόγου με τα ενδιαφερόμενα μέρη, έναν διάλογο που θα ήθελα να εδραιώσω σε μια πιο μόνιμη βάση.
<P>
Κυρίες και κύριοι, το εργοτάξιο είναι σημαντικό αλλά ενθουσιώδες. Όπως τονίσατε πολλοί από εσάς, εδώ δεν εργαζόμαστε για την πολιτική, εργαζόμαστε για το μέλλον της Ένωσής μας. Και εύχομαι η συζήτηση που θα ξεκινήσει επ' ευκαιρία της Λευκής Βίβλου να επιτρέψει την ενίσχυση της ικανότητάς μας να δρούμε από κοινού προκειμένου να εφαρμόσουμε μια πραγματική στρατηγική αναβάθμισης των δεξιοτήτων αυτών των 80 εκατομμυρίων νέων πολιτών της Ένωσης έναντι των οποίων έχουμε μεγάλη ευθύνη.

<SPEAKER ID=304 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
Προτού λήξει η συνεδρίαση, θα ήθελα να ευχαριστήσω τους διερμηνείς για τη γενναιόδωρη συνεργασία τους απόψε, εφόσον ξεπεράσαμε τον προβλεπόμενο χρόνο.
<P>
(Η συνεδρίαση λήγει στις 00.45)

