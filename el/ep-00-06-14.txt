<CHAPTER ID=0>

<SPEAKER ID=1 NAME="Πρόεδρος">
Προτού προχωρήσουμε στα θέματα της ημερήσιας διάταξης, μερικοί συνάδελφοι έχουν ζητήσει τον λόγο σε σχέση με τον Κανονισμό.

<SPEAKER ID=2 LANGUAGE="EN" NAME="Bethell">
Κύριε Πρόεδρε, προς μεγάλη μου λύπη πρέπει να πληροφορήσω το Κοινοβούλιο για τη χθεσινή σύλληψη στη Μόσχα του Vladimir Alexandrovich Gusinsky, γενικού διευθυντή του ομίλου τηλεοπτικών και ραδιοφωνικών σταθμών και πρακτορείων εφημερίδων Most-Media.
<P>
Ο κύριος Gusinsky είναι ένας κορυφαίος ηγέτης στη ρωσική κοινωνία, καθώς διατελεί πρόεδρος του Ρωσικού Εβραϊκού Κογκρέσου και αντιπρόεδρος του Παγκόσμιου Εβραϊκού Κογκρέσου. Σήμερα το πρωί βρίσκεται στο γνωστό ως κελί γενικής χρήσης στη φυλακή Butyrsky, όπου οι συνθήκες είναι τέτοιες που θα πρέπει να αφεθούν στη φαντασία σας. Οι δραστηριότητες του κυρίου Gusinsky στον τομέα των μέσων ενημέρωσης ήταν οι μοναδικές μέσω των οποίων επιτρεπόταν να ασκηθεί κριτική στον κύριο Putin και την κυβέρνησή του. Το ανεξάρτητο τηλεοπτικό του κανάλι είναι το μόνο που εξετάζει κριτικά τις κινήσεις των ρωσικών στρατευμάτων στην Τσετσενία. Το τηλεοπτικό του πρόγραμμα Dolls (κούκλες), βασισμένο στο βρετανικό Spittimg Images (φτυστή εικόνα), σατιρίζει τον πρόεδρο, γεγονός που υποτίθεται ότι τον εξοργίζει. Ο ραδιοφωνικός του σταθμός Moscow Echo (Η Φωνή της Μόσχας) επιλέχτηκε από τον Πρόεδρο Κλίντον πριν από μερικές μέρες για τη μοναδική σημαντική συνέντευξη που έδωσε σε ρωσικό κανάλι.
<P>
Στις 11 Μαΐου έγινε επιδρομή στο χώρο εργασίας του κυρίου Gusinsky από τη λεγόμενη φορολογική αστυνομία - άντρες με μάσκες σκι και ρούχα μεταμφίεσης που έφεραν όπλα καλάζνικοφ. Λίγοι είναι οι ρώσοι που δεν αντιλαμβάνονται ότι υπάρχει κάποια σχέση ανάμεσα στις επικρίσεις του Gusinsky και στην τωρινή σκληρή μεταχείριση απέναντί του. Τώρα έχουμε τη σύλληψή του και ο κύριος Putin λέει ότι δεν γνωρίζει τίποτα για το θέμα.
<P>
Αυτό το τελευταίο γεγονός κάνει τη Ρωσία να παραπαίει. Ή θα υποχωρήσει ο κύριος Putin και θα αφήσει ελεύθερο τον Gusinsky ή θα πρέπει να καταλήξουμε στο συμπέρασμα ότι, η γενναία προσπάθεια της Ρωσίας να καθιερώσει την ελευθερία του τύπου έχει αποδειχθεί αποτυχία και η δημοκρατία τους ψευδαίσθηση. Κάτι τέτοιο θα έχει ολέθριες συνέπειες. Σημαίνει ότι θα πρέπει να ξεχάσουμε το Συμβούλιο της Ευρώπης και το πρόγραμμα εταιρικής σχέσης για την ειρήνη, να αποχαιρετήσουμε το πρόγραμμα Tacis και να υποδεχτούμε θερμά έναν νέο αγώνα εξοπλισμών. Το Ευρωπαϊκό Κοινοβούλιο θα πρέπει να κάνει ότι μπορεί για να αποτρέψει αυτή την καταστροφή. Σας ζητώ, κύριε Πρόεδρε, να συσκεφθείτε με τους συναδέλφους σας έτσι, ώστε να εξεταστούν και να συζητηθούν οι σχέσεις ΕΕ-Ρωσίας σε όλο τους το εύρος και να ασκήσουμε την επιρροή μας κυρίως στον ανήσυχο κύριο Putin, που μας βάζει όλους σε κίνδυνο.
<P>
(Χειροκροτήματα)

<SPEAKER ID=3 NAME="Πρόεδρος">
Ευχαριστώ πολύ, κύριε συνάδελφε. Τα χειροκροτήματα που ακούγονται αποδεικνύουν πως το Σώμα έλαβε υπόψη την παρατήρησή σας.

<SPEAKER ID=4 LANGUAGE="NL" NAME="Oomen-Ruijten">
Κύριε Πρόεδρε, θα ήθελα να αναφερθώ σε ένα άλλο ζήτημα. Όχι μόνον εχθές, αλλά και πριν από μερικούς μήνες, ή σωστότερα κάθε μήνα παρέχονται άδειες, είτε στην Προεδρία είτε σε ένα άλλο κράτος, για τη διοργάνωση δεξιώσεων. Οι δεξιώσεις αυτές εκφυλίζονται στη συνέχεια σε πολυτελή φαγοπότια, που προβάλλονται μάλιστα και από τις τηλεοπτικές κάμερες. Πιστεύω, κύριε Πρόεδρε, ότι τέτοια φαινόμενα είναι ανάξια του Κοινοβουλίου μας.
<P>
Θα ήθελα να ζητήσω μέσω του Προέδρου να καθορισθούν συγκεκριμένοι κανόνες για τη διοργάνωση τέτοιων εορταστικών εκδηλώσεων. Πιστεύω, κύριε Πρόεδρε, ότι τέτοιες εκδηλώσεις είναι πλέον απαράδεκτες. Εκπλήττομαι που παρέχεται άδεια για τη διοργάνωσή τους, διότι έλαβα την προηγούμενη εβδομάδα επιστολή από το ίδιο το Σώμα των Κοσμητόρων, στην οποία περιλαμβάνονται αρνητικές παρατηρήσεις σχετικά με μία έκθεση για άτομα με ειδικές ανάγκες που είχα διοργανώσει. Επικρίνεται λοιπόν η έκθεση που διοργάνωσα, καθ' ην στιγμήν επιτρέπεται να διοργανώνονται τέτοια φαγοπότια, στα οποία παρουσιαζόμαστε ως αρπακτικά όρνεα. Παρακαλώ λοιπόν να ζητήσετε από το Σώμα των Κοσμητόρων να θέσει τέλος στην κατάσταση αυτή, διότι είναι πραγματικά ανάξια του Κοινοβουλίου.

<SPEAKER ID=5 NAME="Πρόεδρος">
Κυρία συνάδελφε, σας παρακαλώ να υποβάλετε το αίτημά σας γραπτώς στους κοσμήτορες οι οποίοι και θα προβούν στις απαιτούμενες ενέργειες.

<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=6 NAME="Πρόεδρος">
­ Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=7 LANGUAGE="FI" NAME="Seppδnen">
Αξιότιμε κύριε Πρόεδρε, ερεύνησα τα πρακτικά της χθεσινής ημέρας και διαπίστωσα ότι ο βουλευτής Elmar Brok δεν δήλωσε κώλυμα κατά την ψηφοφορία σχετικά με την έκθεση για την ψηφιακή τηλεόραση, παρά το γεγονός ότι στο πρωτόκολλο οικονομικών συμφερόντων των βουλευτών έχει αναφέρει ότι είναι senior vice president (πρώτος αντιπρόεδρος) σε μια επιχείρηση με την επωνυμία Media Developments Bertelsmann. Φρονώ ότι το ζήτημα αυτό πρέπει να εξεταστεί από το Κοινοβούλιο.

<SPEAKER ID=8 NAME="Πρόεδρος">
Κύριε συνάδελφε, δεν το κατάλαβα καλά. Διατείνεστε ότι ψήφισε ή ότι δεν ψήφισε; Σύμφωνα με τη μετάφραση, δεν έχει ψηφίσει και εάν δεν έχει ψηφίσει σε ένα τέτοιο ζήτημα, η συμπεριφορά του είναι απολύτως σωστή.

<SPEAKER ID=9 LANGUAGE="FI" NAME="Seppδnen">
Αξιότιμε κύριε Πρόεδρε, εγώ διαβάζω τα συνοπτικά πρακτικά και εκεί δεν αναφέρεται ότι δεν ψήφισε.

<SPEAKER ID=10 NAME="Πρόεδρος">
Κύριε συνάδελφε, θα το εξετάσουμε.
<P>
(Εγκρίνονται τα συνοπτικά πρακτικά)

<SPEAKER ID=11 NAME="Westendorp y Cabeza">
Κύριε Πρόεδρε, παρεμβαίνω απλώς για να πω ότι επικοινώνησα με τον εισηγητή της έκθεσης, τον κ. Murphy, και συμφωνήσαμε ότι θα ήταν καλύτερο να προχωρήσουμε στην ψηφοφορία της έκθεσης αυτής χωρίς συζήτηση.

<SPEAKER ID=12 NAME="Πρόεδρος">
Κύριε συνάδελφε, είναι πολύ ασυνήθιστη η πρότασή σας, δεδομένου ότι κανονικά αποφασίζουμε για το ζήτημα αυτό κατά τον καθορισμό της διάταξης των εργασιών. Εάν στην ημερήσια διάταξη προβλέπεται η συζήτηση εκθέσεων, συμβουλευόμενος τον κανονισμό δεν βλέπω να υπάρχει δυνατότητα να τη διαγράψω από την ημερήσια διάταξη. Προτείνω να παραμείνουμε στην διαδικασία που έχουμε ψηφίσει.

<SPEAKER ID=13 NAME="Πρόεδρος">
Έχω ακόμα να σας κάνω μια ανακοίνωση. Χθες, ο συνάδελφος Lannoye υπέβαλε αίτηση 185 βουλευτών·
<P>
(Διακοπή από τον κ. Brok) Κύριε συνάδελφε Brok, βρισκόμαστε τώρα σε ένα άλλο σημείο. Αν πρόκειται για την παρατήρηση που έκανε προηγουμένως ο συνάδελφος θα σας δώσω μετά τον λόγο για να προβείτε σε προσωπική δήλωση. Σας παρακαλώ λοιπόν να καθήσετε τώρα στη θέση σας για να χαλαρώσει και να ηρεμήσει η ατμόσφαιρα.
<P>
(Γέλια)Χθες, ο συνάδελφος Lannoye ζήτησε να υποβληθεί στο Κοινοβούλιο προς ψηφοφορία η αίτηση 185 βουλευτών για τη δημιουργία μιας προσωρινής εξεταστικής επιτροπής σύμφωνα με το άρθρο 151 του Κανονισμού, σχετικά με το ζήτημα του Echelon, την οποία είχε απορρίψει στην πλειοψηφία της η Διάσκεψη των Προέδρων κατά τη συνεδρίασή της, την 13η Απριλίου. Η Πρόεδρος μού ανακοίνωσε ότι η Διάσκεψη των Προέδρων θα συζητήσει αύριο και πάλι το ζήτημα της συγκρότησης προσωρινής εξεταστικής επιτροπής. Ως εκ τούτου, κύριε συνάδελφε, ενδείκνυται να αναμένουμε τα αποτελέσματα της εν λόγω συζήτησης, προτού παραπεμφθεί το ζήτημα στο Σώμα. Έτσι και αλλιώς δεν αλλάζει τίποτε, εφόσον το ζήτημα θα τεθεί σε ψηφοφορία, όπως και να έχουν τα πράγματα. Το ερώτημα είναι μόνο αν αυτό θα γίνει στη διάρκεια αυτής της συνόδου της Ολομέλειας ή της επόμενης.

<SPEAKER ID=14 LANGUAGE="FR" NAME="Lannoye">
Κύριε Πρόεδρε, δεν ξέρω αν πρόκειται για ένα πρόβλημα διατύπωσης, νομίζω όμως ότι η απάντηση δεν αντιστοιχεί στην ερώτηση. Πράγματι, η Διάσκεψη των Προέδρων έχει εγγράψει στην αυριανή ημερήσια διάταξή της την εξέταση της πρότασης για τη σύσταση προσωρινής επιτροπής, όχι εξεταστικής επιτροπής. Το ζήτημα όμως δεν είναι αυτό: αυτό που ζητώ εγώ είναι η διεξαγωγή ψηφοφορίας σχετικά με την απόφαση της Διάσκεψης των Προέδρων η οποία προτείνει να μην υπάρχει εξεταστική επιτροπή. Υπάρχει κάποια άλλη πρόταση αλλά δεν είναι αυτή. Επομένως, δεν απαντήσατε στο ερώτημά μου.

<SPEAKER ID=15 NAME="Πρόεδρος">
Νομίζω πως απάντησα , κύριε συνάδελφε, δεδομένου ότι υπάρχουν δύο δυνατότητες όσον αφορά τη διαδικασία. Αφενός μπορούμε να ψηφίσουμε χωριστά, τη μία φορά για το ζήτημα της συγκρότησης προσωρινής εξεταστικής επιτροπής και ανεξάρτητα από αυτό την άλλη φορά για την ίδια τη συγκρότηση εξεταστικής επιτροπής. Αυτό μπορεί να γίνει σε διαφορετικές ημερομηνίες και ανεξάρτητα το ένα από το άλλο. Ο Κανονισμός δεν επιβάλλει ωστόσο ότι αναγκαστικά θα πρέπει να γίνουν έτσι τα πράγματα. Ως εκ τούτου η πρόταση αφορά την κοινή ψηφοφορία για αυτά τα δύο σκέλη, προτείνεται δηλαδή η δεύτερη δυνατότητα. Δεν βλέπω πώς μπορεί να βλάψει τη σύσταση της εξεταστικής επιτροπής που εσείς επιθυμείτε, εάν συμπτύξουμε τις ψηφοφορίες σε μία και εάν η συνολική διαδικασία διαρκέσει ακόμα τρεις εβδομάδες. Δεν αλλάζει τίποτα επί του αντικειμένου εφόσον το Κοινοβούλιο θα πρέπει κάποτε να ψηφίσει επ' αυτού. Επαναλαμβάνω: Θα ήταν δυνατόν, ωστόσο η Πρόεδρος προτείνει να το χειριστούμε διαφορετικά και το ίδιο προτείνω και εγώ.

<SPEAKER ID=16 LANGUAGE="FR" NAME="Lannoye">
Κύριε Πρόεδρε, το βρίσκω απόλυτα λογικό να προτείνουμε να διεξαχθούν δύο ψηφοφορίες την ίδια στιγμή, αλλά επιμένω στο γεγονός ότι χρειάζονται δύο ψηφοφορίες: χρειάζεται μια πρώτη ψηφοφορία σχετικά με την αρχή της σύστασης μιας εξεταστικής επιτροπής - την οποία απέρριψε η Διάσκεψη των Προέδρων - και χρειάζεται ενδεχομένως μια δεύτερη ψηφοφορία, αν συμφωνήσουμε, σχετικά με τη σύσταση προσωρινής επιτροπής, η οποία δεν έχει καθόλου το ίδιο αντικείμενο, θα ήθελα να το διευκρινίσω αυτό. Πρόκειται για δύο διαφορετικά προβλήματα και, αν εξετάσουμε προσεκτικά τον κανονισμό, το άρθρο 151 δεν αναφέρεται σε προσωρινή επιτροπή: κάνει λόγο μόνον για εξεταστική επιτροπή. Θεωρώ ότι η Ολομέλεια έχει το δικαίωμα να εκφράζει τη γνώμη της σχετικά με τη θέση της Διάσκεψης των Προέδρων.

<SPEAKER ID=17 NAME="Πρόεδρος">
Κύριε συνάδελφε Lannoye, αυτό είναι απόλυτα αναμφισβήτητο. Ο κανονισμός είναι απόλυτα σαφής: Εάν συγκεντρωθεί ο απαιτούμενος αριθμός υπογραφών, θα πρέπει η Ολομέλεια να αποφασίσει μετά από πρόταση της Διάσκεψης των Προέδρων, ειδάλλως θα ίσχυε το αντίστροφο, ότι δηλαδή αποφασίζει η Διάσκεψη των Προέδρων για το αν θα συσταθεί ή όχι η εξεταστική επιτροπή. Φυσικά δεν ισχύει το τελευταίο. Μπορεί στη Διάσκεψη των Προέδρων να υπάρχουν άτομα που να το πιστεύουν αυτό, αλλά δεν αντιστοιχεί σε καμία περίπτωση στην πραγματικότητα.
<P>
(Γέλια, παρέμβαση του κ. Poettering) Ο συνάδελφος Poettering λέει ότι κανείς δεν το πιστεύει αυτό, επομένως έχει λυθεί λοιπόν το πρόβλημά σας!

<SPEAKER ID=18 LANGUAGE="IT" NAME="Dell' Alba">
Κύριε Πρόεδρε, ζητώ το λόγο για να στηρίξω το αίτημα. Η απάντησή σας με ικανοποιεί: αύριο το απόγευμα, τελικά, η Διάσκεψη των Προέδρων θα αποφανθεί σχετικά με το αίτημα αυτό, που τέθηκε από τόσους πολλούς βουλευτές.

<SPEAKER ID=19 NAME="Πρόεδρος">
Κύριε συνάδελφε, το έλαβα υπόψη.

<CHAPTER ID=2>
Απόφαση κατεπείγοντος
<SPEAKER ID=20 NAME="Πρόεδρος">
Η ημερήσια διάταξη προβλέπει την απόφαση επί της αίτησης συζήτησης του κατεπείγοντος σχετικά με την πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 1251/1999 που αφορά τη θέσπιση καθεστώτος στήριξης των παραγωγών ορισμένων αροτραίων καλλιεργειών, για την υπαγωγή σε αυτό του λίνου και της κάνναβης που προορίζονται για την παραγωγή ινών (COM(1999) 576 - C5-0280/1999 - 1999/0236(CNS)) και σχετικά με την πρόταση κανονισμού του Συμβουλίου που αφορά την κοινή οργάνωση αγοράς στον τομέα του λίνου και της κάνναβης που προορίζονται για την παραγωγή ινών (COM (1999) 576 - C5-0281/1999 - 1999/0237(CNS)).
<P>
Οι εν λόγω προτάσεις αποτελούσαν αντικείμενο της έκθεσης της συναδέλφου Schierhuber, και στις 16 Μαΐου αναβλήθηκε η τελική ψηφοφορία επί της έκθεσης σύμφωνα με το άρθρο 69, παράγραφος 2 του Κανονισμού. Έγινε αναπομπή της έκθεσης στην αρμόδια επιτροπή.
<P>
Τον λόγο έχει ο συνάδελφος Graefe zu Baringdorf για να προβεί σε μια τοποθέτηση της αρμόδιας επί της ουσίας Επιτροπής Γεωργίας.

<SPEAKER ID=21 LANGUAGE="DE" NAME="Graefe zu Baringdorf">
Υπαίθρου. (DE) Κύριε Πρόεδρε, αξιότιμοι συνάδελφοι, ως προς τον παρόντα κανονισμό σημασία έχουν τόσο για το Κοινοβούλιο όσο και για την Επιτροπή τρία σημεία: Πρώτον να παρεμποδιστούν καταχρήσεις στη ρύθμιση της καταβολής ενισχύσεων για τον λίνο και την κάνναβη, δεδομένου ότι έχουν σημειωθεί μέχρι σήμερα σημαντικές παρατυπίες στην εφαρμογή της εν λόγω ρύθμισης, δεύτερον να συνεχιστεί η δυνατότητα καλλιέργειας λίνου και κάνναβης στην ευρωπαϊκή επικράτεια. Πρόκειται για δύο εντυπωσιακές ανανεώσιμες φυτικές πρώτες ύλες με σημαντική οικολογική και κοινωνική επίδραση. Τρίτον πρόκειται για τη διασφάλιση, την εδραίωση και την προώθηση μιας αναπτυσσόμενης μεταποιητικής βιομηχανίας στον τομέα αυτό. Στο πλαίσιό της παράγονται έξυπνα προϊόντα που από οικολογική είναι άποψη πολύτιμα και από βιολογική άποψη μπορούν εύκολα να αποδομηθούν.
<P>
Συμφωνούμε λοιπόν ως προς τη στοχοθεσία αλλά δεν έχουμε συμφωνήσει ως προς τον τρόπο επίτευξής της. Για τον λόγο αυτό το Κοινοβούλιο ανέβαλε την τελική ψηφοφορία επί του θέματος και αυτήν την περίοδο διεξάγουμε διαπραγματεύσεις με την Επιτροπή. Έχει ήδη σημειωθεί σημαντική πρόοδος στην αλληλοπροσέγγιση και σε πολλά σημεία έχουν επιτευχθεί συμβιβαστικές λύσεις. Συναντηθήκαμε και χτες αλλά δεν μπορέσαμε να ολοκληρώσουμε τη διατύπωση της συμβιβαστικής λύσης και των συμβιβαστικών τροπολογιών. Για τον λόγο αυτό η σημερινή αίτηση κατεπείγοντος που υπεβλήθη από το Συμβούλιο ή την Προεδρία είναι κάπως πρόωρη. Επομένως προτείνουμε να απορριφθεί σήμερα η αίτηση του κατεπείγοντος. Υποθέτουμε ότι μέχρι τον Ιούλιο θα έχουμε επιτύχει μια παρουσιάσιμη συμβιβαστική λύση η οποία θα είναι δυνατόν να ψηφιστεί στην τελευταία συνέλευση της Ολομέλειας τον Ιούλιο.
<P>
Σε συνάρτηση με αυτά θέλω να εκφράσω ακόμα μια φορά τις απερίφραστες ευχαριστίες μου στην Επιτροπή, στον κ. Επίτροπο Fischler που ήταν πολύ συνεργάσιμος στο ζήτημα αυτό. Ελπίζω ότι με την πρότασή μας θα αντεπεξέλθουμε και στο αίτημα της Επιτροπής να υποβάλουμε ένα νομοθετικό σχέδιο και να δοθεί τελική λύση στο ζήτημα αυτό εντός του έτους.

<SPEAKER ID=22 NAME="Πρόεδρος">
Ευχαριστώ πολύ, κύριε συνάδελφε. Ακούσαμε μια διαδικαστική πρόταση από τον Πρόεδρο της Επιτροπής Γεωργίας. Σύμφωνα με τον Κανονισμό τον λόγο μπορεί να λάβει ένας ομιλητής υπέρ και ένας κατά της συγκεκριμένη πρότασης. Τον λόγο έχει ζητήσει η κ. Schierhuber.

<SPEAKER ID=23 LANGUAGE="DE" NAME="Schierhuber">
Κύριε Πρόεδρε, αξιότιμοι κυρίες και κύριοι, επιθυμώ να υποστηρίξω πλήρως την πρόταση του Προέδρου της Επιτροπής Γεωργίας. Παρουσίασε με αποφασιστικότητα περί τίνος πρόκειται. Θα ήθελα και από τη δική μου πλευρά ως εισηγήτρια να ευχαριστήσω ρητά την Επιτροπή για την προθυμία της να συζητήσει μαζί μας. Γνωρίζετε ότι στον τομέα της Γεωργίας δεν ισχύει μέχρι σήμερα η αρχή της συναπόφασης. Αυτή είναι και η εξήγηση για τις δύο άτυπες συναντήσεις που διήρκεσαν η κάθε μία πάνω από μία ώρα. Συμφωνήσαμε σε πολλά πράγματα με την Επιτροπή αλλά δυστυχώς δεν υπάρχει τίποτα γραπτό ώστε να μπορούμε πραγματικά να ψηφίσουμε και να λάβουμε αποφάσεις για ψηφίσματα. Για τον λόγο αυτό θα ήθελα να παρακαλέσω να απορρίψετε σήμερα την αίτηση κατεπείγοντος.

<SPEAKER ID=24 NAME="Πρόεδρος">
Δεδομένου ότι δεν υπάρχει κανείς που να θέλει να πάρει το λόγο υπέρ του κατεπείγοντος, προχωρούμε τώρα στην ψηφοφορία.
<P>
(Το Σώμα απορρίπτει την αίτηση κατεπείγοντος)
<P>
Πρόεδρος. Προτού ξεκινήσουμε με την ημερήσια διάταξη, τον λόγο έχει ο συνάδελφος Brok για μια δήλωση επί προσωπικού θέματος.

<SPEAKER ID=25 LANGUAGE="DE" NAME="Brok">
Κύριε Πρόεδρε, επιτρέψτε μου μια προσωπική παρατήρηση. Η επαγγελματική μου δραστηριότητα έχει καταχωρηθεί σύμφωνα με τους κανόνες του Κοινοβουλίου στον κατάλογο του Προέδρου του Κοινοβουλίου, και τα τελευταία οκτώ χρόνια η συμπεριφορά μου έχει τον αντίστοιχο προσανατολισμό. Ποτέ δεν έχω προβεί σε κοινοβουλευτικές ενέργειες σε ζητήματα που αφορούν άμεσα την εταιρεία μου. Σε τέτοιες περιπτώσεις απείχα μάλιστα των ψηφοφοριών, μολονότι αυτό δεν είναι επιβεβλημένο. Κατά τα άλλα δεν υπάρχει ουδεμία περίπτωση όπου η ψήφος μου θα μπορούσε να ερμηνευτεί ως υποστήριξη έμμεσων συμφερόντων και όχι ως υποστήριξη της άποψης της πολιτικής μου Ομάδας. Κατά συνέπεια, αποκλείω αυτό στο οποίο αναφέρθηκε ο συνάδελφος Seppδnen.
<P>
(Χειροκροτήματα)
<P>
Πρόεδρος. Κύριε Κόρακα, έχετε το λόγο επί θέματος διαδικασίας.

<SPEAKER ID=26 NAME="Κόρακας">
Κύριε Πρόεδρε, σε λίγο θα συζητήσουμε την πρόταση ψηφίσματος της κ. Lalumiθre για την ευρωπαϊκή ασφάλεια και άμυνα. Είναι μια σημαντική πρόταση, ο καθένας έχει την άποψή του γι' αυτή, πιστεύω όμως ότι θα μπορούσε να γίνει σωστή συζήτηση γι' αυτό το σημαντικό θέμα μόνο αν είχαμε έγκαιρα τις τροπολογίες. Αλλά σήμερα το πρωί, από τις 8 μέχρι τις 8.30, αναζητήσαμε τις τροπολογίες και δεν υπήρχαν. Έτσι λοιπόν, όταν θα έρθουν για ψήφιση αυτές οι τροπολογίες, δεν θα έχουμε τη δυνατότητα να κάνουμε προηγούμενη συζήτηση. Επειδή αυτό συμβαίνει και για άλλες συζητήσεις, θα ήθελα να παρακαλέσω να παρθούν τα μέτρα ώστε να έχουμε έγκαιρα τις τροπολογίες πριν τη συζήτηση των εκθέσεων στην Ολομέλεια.

<SPEAKER ID=27 NAME="Πρόεδρος">
Κύριε συνάδελφε, οι υπηρεσίες μας με ενημέρωσαν μόλις τώρα πως έχετε δίκιο και ότι πράγματι η διανομή άργησε να γίνει λόγω της καθυστερημένης προθεσμία κατάθεσης του εν λόγω εγγράφου. Δεδομένου ότι θα ψηφίσουμε σχετικά την Πέμπτη, θεωρώ ότι παρ' όλα αυτά η συζήτηση μπορεί να διεξαχθεί. Ουσιαστικά έχετε βέβαια δίκιο και θα καταβάλουμε προσπάθειες ώστε στο μέλλον να διανέμονται τα έγγραφα νωρίτερα..

<CHAPTER ID=3>
Ευρωπαϊκά πολιτικά κόμματα
<SPEAKER ID=28 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προφορικών ερωτήσεων:
<P>
B5-0488/00, των βουλευτών Poettering, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και Ευρωπαίων Δημοκρατών, Barσn Crespo, εξ ονόματος της ομάδας του Ευρωπαϊκού Σοσιαλιστικού Κόμματος, Cox, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, καθώς και Lannoye, εξ ονόματος της Ομάδας των Πρασίνων / Ελεύθερης Ευρωπαϊκής Συμμαχίας, προς την Επιτροπή, σχετικά με τα ευρωπαϊκά πολιτικά κόμματα.
<P>
B5-0494/00, του βουλευτή Pasqua, εξ ονόματος της Ομάδας της Ένωσης για την Ευρώπη των Εθνών, προς την Επιτροπή, σχετικά με τα πολιτικά κόμματα σε ευρωπαϊκό επίπεδο.

<SPEAKER ID=29 LANGUAGE="DE" NAME="Poettering">
Κύριε Πρόεδρε, συνάδελφοι, σχετικά με αυτό το σημαντικό θέμα θέλω να σας εκθέσω επτά σκέψεις μου: Πρώτον, οι Ευρωπαίοι αρχηγοί κρατών και κυβερνήσεων αναγνώρισαν το 1991 τον σημαντικό ρόλο των ευρωπαϊκών πολιτικών κομμάτων με ρητή αναφορά σε αυτά στη Συνθήκη του Αμστερνταμ, άρθρο 138 α. Έναυσμα αποτέλεσε η ιδέα ότι ακόμα και στην Ευρωπαϊκή Ένωση δεν είναι δυνατόν να υπάρξει πλήρως διαμορφωμένη δημοκρατία χωρίς την ύπαρξη ευρωπαϊκών πολιτικών κομμάτων που θα διαθέτουν αξιόπιστη νομική βάση και σταθερή χρηματοδότηση.
<P>
Δεύτερον, του χρόνου θα έχει παρέλθει μια δεκαετία χωρίς να έχει σημειωθεί ουσιαστική πρόοδος όσον αφορά το νομικό καθεστώς των ευρωπαϊκών πολιτικών κομμάτων και να έχει δοθεί πνοή ζωής στη Συνθήκη. Η ομάδα του Ευρωπαϊκού Λαϊκού Κόμματος / Ευρωπαίων Δημοκρατών λυπάται βαθύτατα για την καθυστέρηση αυτή.
<P>
Τρίτον, υπενθυμίζουμε τις σημαντικές προεργασίες στο πλαίσιο της έκθεσης Τσάτσου η οποία είχε εγκριθεί το 1996 καθώς και της έκθεσης Kuhne, στις 13 Απριλίου 2000. Το επείγον της εκπόνησης ενός καθεστώτος για τα ευρωπαϊκά πολιτικά κόμματα και της ρύθμισης του εν λόγω ζητήματος επισημαίνεται και σε εκθέσεις της Επιτροπής Προϋπολογισμών, της Επιτροπής Ελέγχου του Προϋπολογισμού καθώς και στην έκθεση του συναδέλφου Ferber.
<P>
Τέταρτον, ως εκ τούτου χαιρετίζουμε την προθυμία της Επιτροπής να υποστηρίξει τη συμπλήρωση του άρθρου 191 της Συνθήκης των ΕΚ σχετικά με τα ευρωπαϊκά πολιτικά κόμματα. Ευχαριστούμε τον Πρόεδρο Prodi, τον Επίτροπο Barnier και όλο το κολέγιο, επειδή προσέδωσαν στο αίτημα αυτό την δέουσα σημασία. Με τον τρόπο αυτό θα καταστεί δυνατή η εξεύρεση λύσης. Ελπίζουμε ότι οι διατυπώσεις που επέλεξε η Επιτροπή θα επιτρέψουν την απρόσκοπτη ψήφιση ενός καθεστώτος για τα ευρωπαϊκά πολιτικά κόμματα, ότι δεν θα θέσουν πολύ υψηλά τον πήχυ, ώστε να μπορέσουν τα αιτήματα να γίνουν αποδεκτά από την πλειοψηφία στο Συμβούλιο καθώς και ότι θα σεβαστούν το δικαίωμα συναπόφασης του Κοινοβουλίου σε όλο του το εύρος.
<P>
Πέμπτο, χαιρετίζουμε επίσης το ότι η Ευρωπαϊκή Επιτροπή προφανώς επιβεβαίωσε τη δυνατότητα - αν ενημερώθηκα σωστά - να προβεί σε ενέργειες στη βάση του άρθρου 308. Όσο δεν υπάρχει συμπλήρωση της Συνθήκης θα πρέπει να γίνει πλήρης εκμετάλλευση των δυνατοτήτων που προσφέρει το άρθρο 308. Ωστόσο είμαστε απόλυτα πεπεισμένοι ότι η συμπλήρωση της Συνθήκης αποτελεί την καλύτερη λύση.
<P>
Έκτο, οι Πρόεδροι των τεσσάρων μεγαλυτέρων πολιτικών ομάδων του Ευρωπαϊκού Κοινοβουλίου, και συγκεκριμένα η ομάδα του Ευρωπαϊκού Λαϊκού Κόμματος (Χριστιανοδημοκράτες) Ευρωπαίων Δημοκρατών, η ομάδα του Ευρωπαϊκού Σοσιαλιστικού Κόμματος, η ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών καθώς και η ομάδα των Πρασίνων/ Ελεύθερης Ευρωπαϊκής Συμμαχίας διαβίβασαν πριν από μερικούς μήνες και σε συνεννόηση με τους Προέδρους των κομματικών συνασπισμών και την Επιτροπή μια πρόταση που αφορούσε τα κεντρικά στοιχεία ενός καθεστώτος των ευρωπαϊκών πολιτικών κομμάτων και με αυτόν τον τρόπο έδειξαν ότι το ζήτημα αυτό πρέπει και μπορεί να λυθεί μόνο στη βάση μιας ευρείας πολιτικής συναίνεσης.
<P>
Πιστεύουμε ότι και οι πολιτικές ομάδες που αυτή τη στιγμή δεν διαθέτουν ακόμη δικά τους ευρωπαϊκά κόμματα, θα μπορέσουν να δεσμευτούν ως προς αυτήν την συναίνεση.
<P>
Έβδομο και τελευταίο, μας είναι επίσης απόλυτα συνειδητό πως μέχρις ότου να τεθεί σε ισχύ ένα καθεστώς των ευρωπαϊκών πολιτικών κομμάτων θα χρειαστούν μεταβατικές ρυθμίσεις που θα ρυθμίζουν και θα οριοθετούν την υποστήριξη των ευρωπαϊκών πολιτικών κομμάτων μέσω των Ομάδων του Ευρωπαϊκού Κοινοβουλίου. Εδώ είμαστε πρόθυμοι να προχωρήσουμε σε μια ευρεία διακομματική πρωτοβουλία. Θέλουμε να προωθήσουμε ακόμα περισσότερο τη χειραφέτηση των ευρωπαϊκών πολιτικών κομμάτων από τις Ομάδες και να τους προσφέρουμε ταυτόχρονα προοπτικές για το μέλλον. Κύριο μέλημά μας είναι να γίνουν τα ευρωπαϊκά πολιτικά κόμματα σημαντικός φορέας των εργασιών για την ευρωπαϊκή πολιτική. Θέλουμε να τους προσφέρουμε αυτή τη δυνατότητα και θέλουμε προπάντων να διασφαλίσουμε ότι σε όλα αυτά τα ζητήματα που αφορούν την υποστήριξη ευρωπαϊκών πολιτικών κομμάτων θα υπάρξει διαφάνεια, και ένα σαφές νομικό καθεστώς που θα μπορεί να παρουσιαστεί στην κοινή γνώμη Αυτό δεν εξυπηρετεί μόνο την αξιοπιστία απέναντι στα κόμματα αλλά και απέναντι στη Ευρωπαϊκή Ένωση και το Ευρωπαϊκό Κοινοβούλιο.

<SPEAKER ID=30 NAME="Barσn Crespo">
Κύριε Πρόεδρε, κύριε Επίτροπε, υιοθετώ τα λόγια του προέδρου Poettering όσον αφορά αυτή την κοινή πρωτοβουλία και, αν μου επιτρέπετε, θα ήθελα, καταρχήν, να υπενθυμίσω ότι εδώ και δέκα χρόνια επιτύχαμε από κοινού - σε αυτή την περίπτωση ήμασταν το χριστιανοδημοκρατικό κόμμα, οι φιλελεύθεροι και οι σοσιαλιστές - να συμπεριληφθεί στη Συνθήκη του Μάαστριχτ το άρθρο με το οποίο αναγνωρίζεται η προσωπικότητα των πολιτικών κομμάτων. Έτυχε σε μένα να διαπραγματευτώ εκείνη τη στιγμή, την συμπερίληψή του με τον Πρόεδρο του Συμβουλίου Lubbers, και επιθυμώ να του εκφράσω την εκτίμησή μου γιατί πιστεύω ότι ήταν ένα σημαντικό βήμα.
<P>
Θα μπορούσαμε να επιλέξουμε να διατυπώσουμε το ερώτημα αντίστροφα, δηλαδή, γιατί όταν είχε η Επιτροπή την πρωτοβουλία - για μια δεκαετία - δεν έκανε κανένα βήμα για να ρυθμίσει αυτό το τόσο σημαντικό ζήτημα; Η στάση μας όμως, είναι εποικοδομητική. Επιθυμούμε να επιλυθεί ένα πρόβλημα που δεν είναι απλώς ένα νομικό κενό, αλλά ένα συνταγματικό πρόβλημα για την Ευρωπαϊκή Ένωση.
<P>
Η παρούσα κατάσταση περιπλέκεται όλο και περισσότερο. Παραδοσιακά θεωρείτο στα μέσα επικοινωνίας ότι στις Βρυξέλλες θα έπρεπε να πάει να κάνει κανείς "lobby", να δράσει ως ομάδα πίεσης. Επιτύχαμε να αναγνωριστούν τα κόμματα, τα οποία στα Συντάγματα των χωρών μας αποτελούν θεμελιώδη πυλώνα της δημοκρατίας. Ωστόσο, δεν προχωρήσαμε για μια δεκαετία και πραγματικά βρισκόμαστε σε όλο και δυσχερέστερη κατάσταση. Θα μπορούσαμε να πούμε, οριακά, ότι τουλάχιστον 75% των μελών αυτού του Σώματος πρόσκεινται σε οργανώσεις που δεν είναι παράνομες βέβαια, αλλά υπάρχει ανυπαρξία νομιμότητας, και συνεχώς μας προβάλλονται απαιτήσεις που προσπαθούμε να σεβόμαστε και να τηρούμε από μέρους του Ελεγκτικού Συνεδρίου, θεσμικού οργάνου κλειδιού στο πλαίσιο της Ευρωπαϊκής Ένωσης, αλλά που δεν πρέπει να είναι εκείνη που καθορίζει στην πραγματικότητα το νομικό πλαίσιο.
<P>
Για τον λόγο αυτό θεωρούμε ότι είναι απόλυτα απαραίτητο, για να επιτύχουμε να είναι η δημοκρατία των προσώπων και όχι η εξουσία των χρημάτων αυτή που κυριαρχεί στην Ένωση, η Επιτροπή να ασκήσει τη δεδομένη στιγμή με υπεύθυνο τρόπο την εξουσία πρωτοβουλίας που διαθέτει. Κάναμε κάποιες χρήσιμες υποδείξεις προκειμένου να μπορέσει να εξέλθει από μια κατάσταση που δεν είναι μόνο μη ικανοποιητική αλλά και αρνητική για την ανάπτυξη της δημοκρατίας στην Ευρώπη.

<SPEAKER ID=31 LANGUAGE="EN" NAME="Cox">
Κύριε Πρόεδρε, τα βασικά σημεία έχουν καλυφθεί, αλλά θα ήθελα να επαναλάβω ότι η Επιτροπή είναι εκείνη που έχει το δικαίωμα να προτείνει νομοθεσία. Έχουμε πάρει μια πρωτοβουλία για τις διάφορες πολιτικές ομάδες, που παρουσιάσαμε το Φεβρουάριο στον Πρόεδρο Prodi. Σύμφωνα με το νόμο, στη Συνθήκη γίνεται αναφορά στα πολιτικά κόμματα για περισσότερο από επτά χρόνια. Ορίζει ότι τα κόμματα είναι ένας παράγοντας ενοποίησης, συμβάλλουν στη δημιουργία ευρωπαϊκής συνείδησης και αποτελούν ουσιώδες στοιχείο για το δημοκρατικό βίο της Ένωσης και την πολιτική συζήτηση στην Ένωση.
<P>
Ωστόσο, όπως πολλά από τα δήθεν μεγαλεπήβολα άρθρα των συνθηκών, το άρθρο 191, το άρθρο για το οποίο μιλάμε, στερείται λειτουργικού περιεχομένου. Το ερώτημα είναι: μπορεί η Επιτροπή να πάρει μια πρωτοβουλία που θα δώσει ζωή και λειτουργικό περιεχόμενο στις φιλοδοξίες του άρθρου 191; Για αυτό γίνεται ουσιαστικά η σημερινή συζήτηση στο Κοινοβούλιο.
<P>
Συμμερίζομαι την ανησυχία άλλων ομιλητών ότι οι εκθέσεις του Ελεγκτικού Συνεδρίου - που παρεμπιπτόντως προβλέψαμε απόλυτα στο Κοινοβούλιο πολλά χρόνια πριν με την έκθεση του καθηγητή Τσάτσου, όπου τονιζόταν η επείγουσα αναγκαιότητα να επικυρωθούν οι ομάδες από καταστατικής άποψης - προσθέτουν μια νέα επείγουσα ανάγκη. Τα θεσμικά όργανα θα πρέπει να είναι σε θέση να παρέχουν πληροφορίες επί της δραστηριότητας και διαφάνεια. Αυτό το Κοινοβούλιο δεν έχει το δικαίωμα να καταρτίσει σχέδιο νομοθεσίας: αυτό εμπίπτει αποκλειστικά στην αρμοδιότητα της Επιτροπής. Ζητάμε τη βοήθειά σας για να εξασφαλίσουμε ότι αυτό το ουσιώδες στοιχείο, όπως ορίζει η Συνθήκη, για το δημοκρατικό βίο και την πολιτική συζήτηση της Ένωσης είναι επικυρωμένο από το καταστατικό.

<SPEAKER ID=32 LANGUAGE="FI" NAME="Hautala">
Αξιότιμε κύριε Πρόεδρε, και η δική μου Ομάδα συμμετέχει στην υλοποίηση αυτής της πρωτοβουλίας προς την κατεύθυνση της Επιτροπής, έχοντας ως βάση απλώς τη δημιουργία μιας ενοποιούμενης Ευρώπης, όμως δεν είναι καθόλου σαφές ότι οι πολίτες μπορούν να επηρεάσουν αυτήν την ενοποιούμενη Ευρώπη με το ρυθμό που προχωρεί η ολοκλήρωση. Δεν θέλω να πω ότι τα πολιτικά κόμματα είναι ο μοναδικός, ή τουλάχιστον ο σημαντικότερος δίαυλος, με τον οποίο μπορούν οι πολίτες να επηρεάσουν τα γεγονότα στη σημερινή κοινωνία, έχουν όμως τη δική τους θέση και πρέπει τάχιστα να ορισθεί η θέση των ευρωπαϊκών κομμάτων. Όπως ακριβώς ανέφεραν οι συνάδελφοι, τα κόμματα αυτά πρέπει να δουν το φως της ημέρας. Εν πάση περιπτώσει ήδη σήμερα ενήργησαν. Δεν μπορούν να υποκαταστήσουν βέβαια τα εθνικά κόμματα, αλλά η συνεργασία των εθνικών κομμάτων οπωσδήποτε δεν αρκεί πλέον.
<P>
Είναι σημαντικό να συμφωνηθεί μια απόλυτα ανοικτή και διαφανής χρηματοδότηση, μόλις ορισθούν τα ευρωπαϊκά κόμματα. Για παράδειγμα, είναι εξαιρετικά σημαντικό να καθίστανται απολύτως γνωστές οι πηγές από τις οποίες τα κόμματα αντλούν τους πόρους τους, ειδικότερα μάλιστα στο πλαίσιο αυτό καθίσταται ιδιαίτερα σημαντική η χρηματοδότηση των εκλογών, επειδή τα χρήματα δεν πρέπει να προδικάζουν το αποτέλεσμα των εκλογών.
<P>
Στόχος της Ομάδας μου δεν είναι απλώς να αποκτήσουμε κατ' αυτόν τον τρόπο έναν χρηματοδοτικό δίαυλο για τα ευρωπαϊκά κόμματα, αλλά, το σημαντικότερο, να μας δοθεί η ευκαιρία να ορίσουμε τις βασικές αρχές που θα διέπουν τη δράση των ευρωπαϊκών κομμάτων. Τα κόμματα θα πρέπει, κατ' αρχάς, να λειτουργούν σεβόμενα τα θεμελιώδη δημοκρατικά δικαιώματα, τα δικαιώματα του ανθρώπου και την αρχή του κράτους δικαίου. Έχει έλθει, ενδεχομένως, η στιγμή να ορίσουμε ότι μόνο τέτοια ευρωπαϊκά κόμματα θα μπορούν να απολαμβάνουν τη δημόσια υποστήριξη.
<P>
Στο μέτρο που η νομική βάση είναι ασαφής, υποστηρίζουμε τα αιτήματα να αναλάβει πρωτοβουλία η Επιτροπή για τον καθορισμό της νομικής βάσης, καθώς και να αναλάβει η Διακυβερνητική Διάσκεψη την ευθύνη της επί του προκειμένου.
<P>
(Χειροκροτήματα)

<SPEAKER ID=33 LANGUAGE="IT" NAME="Muscardini">
Κύριε Πρόεδρε, σύμφωνα με τη Συνθήκη, ευρωπαϊκά πολιτικά κόμματα είναι τα κόμματα εκείνα που συμβάλλουν στην πληροφόρηση των πολιτών σχετικά με τα όσα συμβαίνουν στο εσωτερικό της Ένωσης και του Ευρωπαϊκού Κοινοβουλίου, και τα οποία για το λόγο αυτό, με τη πολιτική τους δραστηριότητα, συμβάλλουν στην οικοδόμηση μιας ευρωπαϊκής συνείδησης και μιας ευρωπαϊκής γνώσης.
<P>
Ποια είναι όμως αυτή η ευρωπαϊκή συνείδηση; Αυτό, ίσως να μην το γράφουν οι Συνθήκες με αρκετή σαφήνεια, δεδομένου ότι, για παράδειγμα, δε γίνεται λόγος για τα δικαιώματα των ατόμων με ειδικές ανάγκες και δεν προστατεύονται επαρκώς τα παιδιά και η παιδική ηλικία, που πλήττονται ιδιαίτερα σήμερα από μια εξαπλούμενη παιδεραστία στην Ευρώπη.
<P>
Η ευρωπαϊκή συνείδηση είναι αυτή που καλείται να συμβάλλει στην ανάπτυξη του αμοιβαίου σεβασμού, που πρέπει να εμποδίσει την επικράτηση της μιας κουλτούρας επί της άλλης, που πρέπει να εμποδίσει τη σύγχυση ανάμεσα στην ανεκτικότητα αφ' ενός και στη χαλαρότητα και έλλειψη κανόνων και νόμων αφ' ετέρου, ή τη δημιουργία νόμων και κανόνων που θα προστατεύουν μερικούς, ενώ άλλους δε θα τους υπερασπίζονται. Η ευρωπαϊκή κουλτούρα γεννάται από το σεβασμό των εθνικών μας πολιτισμών, των παραδόσεών μας, που ενσωματώνουν τα νέα στοιχεία που προβάλλονται, αρκεί το στοιχεία αυτά να μην αποτελούνται από καταχρήσεις μιας κατηγορίας ατόμων εις βάρος μιας άλλης.
<P>
Οι πολίτες της Ένωσης πρέπει να προστατεύονται κατά το μέγιστο, όσον αφορά και τα οικονομικά τους δικαιώματα, απέναντι σε μια παγκόσμια αγορά στην οποία παρατηρείται η όλο και μεγαλύτερη υπερίσχυση των συμφερόντων των πολυεθνικών και μιας παγκόσμιας αγοράς όπως την επιθυμούν ορισμένες, ας πούμε, τάσεις που μπορεί να είναι και πολιτικές. Για το λόγο αυτό, ευρωπαϊκά κόμματα δεν είναι τα κόμματα εκείνα τα οποία, λόγω κάποιων μεμονωμένων συμφερόντων, φέρουν τα ίδια αρχικά σε διάφορες χώρες, αλλά τα κόμματα εκείνα που, λόγω ομοιοτήτων στα ιδανικά, στις αξίες και στα προγράμματα, ενώνονται στο εσωτερικό ομάδων και εργάζονται μαζί για να δώσουν στους πολίτες περισσότερη φωνή και δυνατότητα αντιπροσώπευσης.
<P>
Κατά συνέπεια, όπως θα έλεγε και ο Βολταίρος, "εάν θέλεις να μιλήσεις μαζί μου καθόρισε τους όρους σου" . Εμείς είμαστε αυτοί που πρέπει να διευκρινίσουμε εάν θέλουμε να θεσπίσουμε ότι τα ευρωπαϊκά κόμματα, που θέλουμε να δημιουργήσουμε σήμερα, είναι κάτι το διαφορετικό που έχει τη δυνατότητα να τεθεί υπεράνω των εθνικών κομμάτων, εάν, δηλαδή, έπειτα από την οικονομική, επιθυμούμε την πολιτιστική και πολιτική παγκοσμιοποίηση -- την πλήρη δηλαδή ισοπέδωση, ή εάν, αντίθετα, θέλουμε πραγματικά να οικοδομήσουμε μια Ευρώπη, στην οποία τα κόμματα που θα έχουν τις ίδιες ομοιότητες και τα ίδια ιδανικά θα μπορούν να εργάζονται μαζί σε ευρωπαϊκό επίπεδο. Ευρωπαϊκά κόμματα, ας προσπαθήσουμε να μην κοροϊδευόμαστε!

<SPEAKER ID=34 NAME="Πρόεδρος">
Προτού μιλήσουν οι εκπρόσωποι των Ομάδων, θα δώσω τον λόγο στον κ. Επίτροπο Barnier.

<SPEAKER ID=35 LANGUAGE="FR" NAME="Barnier">
Κύριε Πρόεδρε, κυρίες και κύριοι, θα απαντήσω λοιπόν σε αυτήν τη σειρά των ερωτήσεων, που όλες λίγο πολύ κινούνται προς την ίδια κατεύθυνση και θέτουν ερωτήματα λιγότερο ή περισσότερο επιτακτικά προς την Ευρωπαϊκή Επιτροπή.
<P>
Κατόπιν πρωτοβουλίας των προέδρων των κυριοτέρων πολιτικών ομάδων του Σώματός σας, του κ. Poettering, του κ. Barσn Crespo, του κ. Cox, της κ. Hautala και του κ. Lannoye, καλέσατε την Επιτροπή να εκφράσει τη γνώμη της πάνω σε ένα σημαντικό και επίκαιρο ζήτημα, το ζήτημα του καταστατικού των πολιτικών κομμάτων στην Ευρώπη. Αποφασίσαμε λοιπόν να εργαστούμε πάνω σε αυτό το ζήτημα και είμαι σε θέση να σας παρουσιάσω, μετά τη χτεσινή σχετική συζήτηση στα πλαίσια της εβδομαδιαίας συνεδρίασής της, τη θέση της Ευρωπαϊκής Επιτροπής.
<P>
Κυρίες και κύριοι, γνωρίζουμε τις πολυάριθμες εργασίες που έχει πραγματοποιήσει το Σώμα σας - και πολλοί ανάμεσά σας αναφέρθηκαν σε αυτές - σχετικά με αυτό το θέμα εδώ και δέκα χρόνια: τις εκθέσεις του καθηγητή Τσάτσου και του κ. Ferber, καθώς και, πιο πρόσφατα, στις 13 Απριλίου, την έκθεση των δύο συναδέλφων σας, του κ. Δημητρακόπουλου και του κ. Leinen. Γνωρίζουμε τις ανησυχίες και κατέχουμε τις προτάσεις του Σώματός σας· συμμεριζόμαστε το ενδιαφέρον σας για μια εξέλιξη που θα οδηγήσει στην εδραίωση της ευρωπαϊκής δημοκρατίας, στην εδραίωση της εξαιρετικά σημαντικής διαδικασίας της ευρωπαϊκής ολοκλήρωσης.
<P>
Ο πρόεδρος Poettering υπενθύμισε αυτό που αναγράφεται στη Συνθήκη. Αναφέρομαι στο πρώην άρθρο 138 Α και σημερινό άρθρο 191 το οποίο ορίζει ότι: "τα πολιτικά κόμματα σε ευρωπαϊκό επίπεδο είναι σημαντικά ως παράγοντας ολοκλήρωσης εντός της Ένωσης. Συμβάλλουν στη διαμόρφωση μιας ευρωπαϊκής συνείδησης και στην έκφραση της πολιτικής βούλησης των πολιτών της Ένωσης" . Στην πραγματικότητα, κυρία Hautala, βλέπει κανείς πολύ καλά διαβάζοντας αυτό το κείμενο, που δεν αποτελεί παρά διακήρυξη ωστόσο υπάρχει και αυτό είναι σημαντικό, ότι τα ευρωπαϊκά πολιτικά κόμματα με κανέναν τρόπο δεν θα αντικαθιστούσαν τα εθνικά. Πρέπει να το πούμε και να το ξαναπούμε αυτό. Ούτε βέβαια η ευρωπαϊκή ιθαγένεια, κυρία Muscardini, η οποία επίσης αναφέρεται στα κείμενα, δεν θα αντικαταστήσει την εθνική ιθαγένεια. Προστίθεται σε αυτήν. Και αυτό είναι το θέμα για το οποίο γίνεται λόγος σήμερα.
<P>
Ωστόσο, όπως είπα μόλις τώρα, αυτό το κείμενο, όσο σημαντικό και αν είναι, αποτελεί μια απλή διακήρυξη. Δεν συνοδεύεται από κανέναν λειτουργικό μηχανισμό, μηχανισμό που βλέπουμε πολύ καλά σε ποιο βαθμό λείπει και σε ποιο βαθμό είναι απαραίτητος, κυρίως για να δώσουμε μια απάντηση - σε αυτό αναφέρθηκε ο πρόεδρος κ. Barσn Crespo - στα ερωτήματα ή στις απαιτήσεις του Ελεγκτικού Συνεδρίου.
<P>
Θα σας απαντήσω, επομένως, λέγοντάς σας τις προθέσεις της Ευρωπαϊκής Επιτροπής, υπογραμμίζοντας παράλληλα τη διπλή μέριμνα, τη διπλή απαίτηση που πρέπει να έχουμε και για να είμαι περισσότερο ακριβής πρέπει να έχουμε και εμείς και εσείς. Πρώτον, υπάρχει η απαίτηση για ταχύτητα: η υπόθεση, πράγματι, έχει μάλλον τραβήξει υπερβολικά σε μάκρος εδώ και δέκα χρόνια χωρίς να έχει δοθεί λύση. Αυτή η ταχύτητα όμως πρέπει να συνοδεύεται από μια άλλη απαίτηση: την απαίτηση της νομικής ασφάλειας και σταθερότητας. Στα πλαίσια του σεβασμού αυτής της διπλής απαίτησης, κυρίες και κύριοι, πρέπει να εξεταστούν δύο πιθανότητες. Η πρώτη, σύμφωνα με την επιθυμία που εκφράζεται στην έκθεση Ferber, συνίσταται στη διατύπωση μιας νομοθετικής πρότασης με βάση τη σημερινή Συνθήκη. Στο πλαίσιο αυτό, το άρθρο 308 θα μπορούσε να αποτελέσει έναν λειτουργικό μηχανισμό, τουλάχιστον σε μια μεταβατική φάση, σε σύνδεση, όσον αφορά την ουσία, με το άρθρο 191. Αλλά - και δεν πρόκειται για αλλά περιοριστικό, εκφράζει απλώς τη μέριμνα για νομική ασφάλεια στην οποία αναφέρθηκα προηγουμένως - γνωρίζετε πολύ καλά κι εσείς όπως κι εμείς ότι η χρήση αυτού του άρθρου 308 αποτελεί, αρκετά συχνά, αντικείμενο κάποιων επιφυλάξεων και ότι απαιτεί, εν πάση περιπτώσει, ομόφωνη συμφωνία μετά από διαβούλευση με το Ευρωπαϊκό Κοινοβούλιο. Όμως, το καταστατικό των ευρωπαϊκών πολιτικών κομμάτων χρειάζεται, κατά τη γνώμη μας, μια αδιάβλητη νομική βάση.
<P>
Η δεύτερη δυνατότητα, σύμφωνα με τη σύσταση που περιλαμβάνει η έκθεση Δημητρακοπούλου-Leinen, σύμφωνα με την επιθυμία που εκφράζουν, σε επιστολή τους την οποία λάβαμε εχθές, ο Πρόεδρος της Επιτροπής, η κυρία Schreyer, οι αρχηγοί πέντε μεγάλων ευρωπαϊκών κομμάτων και σύμφωνα με την προσωπική μου επιθυμία, συνίσταται, στα πλαίσια της Διακυβερνητικής Διάσκεψης, σε μια τροποποίηση του άρθρου 191 η οποία μάλλον προσφέρει μεγαλύτερη νομική ασφάλεια.
<P>
Κυρίες και κύριοι βουλευτές, κύριε Πρόεδρε, θα ήθελα, έχοντας πει όλα αυτά, να επιβεβαιώσω, απαντώντας ακριβώς στην ερώτησή σας, ότι η Επιτροπή είναι έτοιμη να αναλάβει δράση. Θα αναλάβει τις ευθύνες της. Θα αναλάβει επομένως μια πρωτοβουλία. Θα το πράξουμε άμεσα, δραττόμενοι της ευκαιρίας του πρώτου προσεχούς τριμερούς διαλόγου για να αναλογιστούμε και να βρούμε τον καλύτερο προσανατολισμό που θα συσπειρώσει ουσιαστικά τα τρία θεσμικά όργανα. Θα το πράξουμε υπό το φως της συζήτησης που θα λάβει χώρα τον Ιούλιο, εργαζόμενοι και εκμεταλλευόμενοι τον καλύτερο δυνατό νομικό συνδυασμό των άρθρων 308 και 191.
<P>
Θα το πράξουμε αυτό κατά πάσα πιθανότητα βραχυπρόθεσμα, προτείνοντας, κατά τις προσεχείς εβδομάδες ή κατά τους προσεχείς μήνες, στο πλαίσιο της Διακυβερνητικής Διάσκεψης, το κείμενο μιας πρότασης τροποποίησης του άρθρου 191 που θα συμπληρώνει, θα διευκρινίζει, θα καθιστά λειτουργικό αυτό το άρθρο και θα δίνει επίσης μια σαφή, σταθερή, διαφανή και οριστική νομική βάση στην οργάνωση των πολιτικών κομμάτων σε ευρωπαϊκό επίπεδο. Και στο στάδιο αυτό, εφόσον έκανα λόγο μόλις τώρα για τη Διακυβερνητική Διάσκεψη, είμαι βέβαιος ότι οι αντιπρόσωποί σας στις διαπραγματεύσεις αυτές, η Πρόεδρός σας, η κ. Fontaine, αλλά και οι δύο αντιπρόσωποί σας που παίζουν έναν εξαιρετικά ενεργό ρόλο, ο κ. Brok που είναι παρών και ο καθηγητής Τσάτσος, θα μπορέσουν να υπερασπιστούν, να καταστήσουν κατανοητή και να ερμηνεύσουν την απαίτηση αυτής της νέας νομικής βάσης μέσω μιας τροποποίησης στο άρθρο 191 που θα προτείνει η Επιτροπή.
<P>
Κυρίες και κύριοι, σας ευχαριστώ που επιστήσατε την προσοχή της Επιτροπής και την προσοχή της κοινής γνώμης στο ζήτημα αυτό. Δεν εξεπλάγην από αυτό το γεγονός, πρώτον διότι - όπως είπατε και οι μεν και οι δε - υπήρξε ήδη μακρά αναμονή και διατυπώθηκαν πολλά αιτήματα στο παρελθόν, αλλά επίσης και γιατί εδώ, σε αυτό το ημικύκλιο, εδώ είναι ο δημοκρατικός χώρος της ευρωπαϊκής πολιτικής συζήτησης· εδώ είναι ο κατάλληλος χώρος για να ζητήσουμε την ενίσχυση των θεμελίων αυτής της δημοκρατικής συζήτησης, διαμέσου και μέσω των ευρωπαϊκών πολιτικών κομμάτων.
<P>
Η Επιτροπή επομένως απαντά ευνοϊκά σε αυτό το αίτημα. Θα αναλάβει τις προσεχείς ημέρες τις ευθύνες της και επομένως θα αναλάβει, σε τρία στάδια, μια πρωτοβουλία, στο πνεύμα που μόλις επεσήμανα, με αυτή την επιφύλαξη που επεσήμανα στην αρχή, δηλαδή την απαραίτητη συνεννόηση που πρέπει να υπάρχει μεταξύ μας και με όλα τα θεσμικά όργανα.
<P>
Δεν πρέπει να εκπλήσσεστε, κυρίες και κύριοι, από αυτή την ευνοϊκή απάντηση της Ευρωπαϊκής Επιτροπής. Είχατε ήδη δει κάποια ίχνη στη γνωμοδότηση της Επιτροπής της 26ης Ιανουαρίου που είχα την τιμή να σας παρουσιάσω μαζί με τον Πρόεδρο Prodi, σχετικά με τις προτάσεις της Ευρωπαϊκής Επιτροπής για τη μεταρρύθμιση των θεσμικών οργάνων, εφόσον στο κείμενο αυτό της 26ης Ιανουαρίου είχαμε προτείνει, όπως είχατε προτείνει κι εσείς, την οργάνωση, με την ευκαιρία των ευρωεκλογών, ψηφοδελτίων με ευρωπαϊκή διάσταση. Επίσης, στο ίδιο αυτό κείμενο είχαμε επισημάνει ότι αυτή η δυνατότητα να εκλέγονται οι βουλευτές του Ευρωπαϊκού Κοινοβουλίου σε ένα ποσοστό από ευρωπαϊκά ψηφοδέλτια, θα διευκόλυνε την οργάνωση ευρωπαϊκών πολιτικών κομμάτων και τον ρόλο τους. Νομίζω ότι έφτασε η στιγμή να εδραιώσουμε αυτόν τον προσανατολισμό, να τον διευκρινίσουμε, να του δώσουμε μια σαφή νομική βάση. Προς αυτή την κατεύθυνση, τις προσεχείς ημέρες, η Επιτροπή θα αναλάβει την πρωτοβουλία που επιθυμείτε, καταρχάς μέσω του τριμερούς διαλόγου, στη συνέχεια εξετάζοντας τον καλύτερο δυνατό συνδυασμό ανάμεσα στο άρθρο 308 και το άρθρο 191, και τέλος αναλαμβάνοντας μια σαφή πρωτοβουλία μεταρρύθμισης της Συνθήκης με βάση το άρθρο 191 στο πλαίσιο της ΔΚΔ.

<SPEAKER ID=36 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες και κύριοι, συνεννοήθηκα αμέσως με ένα νεύμα με τον Πρόεδρο της Ομάδας μου και μπορώ να πω εξ ονόματος της Ομάδας του ΕΛΚ/ΕΔ ότι υποστηρίζουμε πλήρως και χαιρετίζουμε τις δηλώσεις στις οποίες προέβη ο Επίτροπος απαντώντας στην προφορική μας ερώτηση, τόσο ως προς τη διατύπωση του ζητήματος όσο και ως προς το χρονοδιάγραμμα και τη νομική αποτίμηση.
<P>
Δεύτερο, χαίρομαι που ανεξάρτητα από την πίεση χρόνου λόγω της προετοιμασίας της τελικής φάσης της Διακυβερνητικής Διάσκεψης, εντείνεται η πολιτική συζήτηση σχετικά με το καθεστώς των κομμάτων. Δεν πρόκειται μόνο για τη χρηματοδότηση. Πρόκειται επίσης για την πολιτική αυτοκατανόηση, την πολιτική ταυτότητα, τον ρόλο των εθνικών και ευρωπαϊκών κομμάτων στη διαδικασία ενοποίησης.
<P>
Επιθυμούμε να έχουμε ένα ενισχυμένο Ευρωπαϊκό Κοινοβούλιο, επιθυμούμε δηλαδή μείωση των περιπτώσεων όπου απαιτούνται ομόφωνες αποφάσεις και αύξηση των περιπτώσεων όπου θα συναποφασίζει το Ευρωπαϊκό Κοινοβούλιο. Η ενδυνάμωση του Ευρωπαϊκού Κοινοβουλίου προϋποθέτει στους κύκλους του ισχυρές πολιτικές ομάδες, ικανές για δράση. Επιθυμούμε επίσης μια ισχυρή Επιτροπή που θα προωθεί τη διαδικασία της ευρωπαϊκής ολοκλήρωσης. Τούτο εκφράζεται μεταξύ άλλων και μέσω του αιτήματός μας για ενδυνάμωση της θέσης του Προέδρου, αλλά και μέσω των προτάσεων του Κοινοβουλίου για τη Διακυβερνητική Διάσκεψη.
<P>
Επιθυμούμε ένα καθεστώς των ευρωπαϊκών πολιτικών κομμάτων, επειδή η δημοκρατία μας είναι μια κοινοβουλευτική δημοκρατία των πολιτών και των κομμάτων. Δεν πρέπει όμως να υποτιμούμε την ψυχολογική επίδραση που ασκεί η παρούσα συζήτηση. Αυτή την εποχή εκλέγονται άτομα και εθνικά κόμματα. Επιθυμούμε επίσης να υπάρχει η δυνατότητα, όπως αναφέρεται στην πρόταση για τη Διακυβερνητική Διάσκεψη, να εκλέγονται μέλη εγγεγραμμένα σε ευρωπαϊκά ψηφοδέλτια, καθότι θέλουμε να ενισχύσουμε περαιτέρω το προφίλ των βουλευτών ως προς την ευρωπαϊκή πολιτική. Αναφέρθηκε και η πρόταση που υπεβλήθη για τη Διακυβερνητική Διάσκεψη. Ομολογώ ότι επιθυμούμε ψηφοδέλτια και βουλευτές σε ευρωπαϊκό επίπεδο. Οι προτάσεις έχουν γίνει. Η προϋπόθεση εν προκειμένω είναι το καθεστώς για τα ευρωπαϊκά πολιτικά κόμματα.
<P>
Πέραν τούτου αναφέρθηκε και η έκθεση του Ελεγκτικού Συνεδρίου στην οποία διατυπώνονται προς τις Ομάδες διάφορες απαιτήσεις. Πρόκειται να εκπληρώσουμε τις εν λόγω απαιτήσεις. Η Ομάδα μου είχε δρομολογήσει βήματα προς αυτήν την κατεύθυνση ήδη πριν δημοσιευθεί η έκθεση του Ελεγκτικού Συνεδρίου, προκειμένου να επιτευχθεί τελεσίδικα η εν λόγω διαφάνεια και ο διαχωρισμός. Μόνον που αυτό δεν μπορεί να γίνει εις βάρος των ευρωπαϊκών κομμάτων διότι θα μείωνε την ευρωπαϊκή μας αυτοσυνείδηση. Ως εκ τούτου το καθεστώς των ευρωπαϊκών πολιτικών κομμάτων αποτελεί επίσης προϋπόθεση προκειμένου να μπορούμε να εκπληρώνουμε πραγματικά το ταχύτερο δυνατόν τα καθήκοντα τα οποία καλούμεθα να εκπληρώσουμε και τα οποία προωθούμε μάλιστα εμείς οι ίδιοι.
<P>
(Χειροκροτήματα)

<SPEAKER ID=37 NAME="Barσn Crespo">
(ΕS) Κύριε Πρόεδρε, σημειώνω τη δήλωση του Επιτρόπου Barnier και του συμβιβασμού που επιφέρει η Επιτροπή. Θα μου επιτρέψετε, όχι να κάνω κριτική αλλά να εκφράσω κάποια έκπληξη σχετικά με την απρόσβλητη νομική θεμελίωση. Η Συνθήκη της Ένωσης, που εκείνη τη στιγμή υπογράφηκε από δώδεκα αρχηγούς κρατών και κυβερνήσεων και επικυρώθηκε από όλα τα Κοινοβούλια των κρατών μελών με την έγκριση του Ευρωπαϊκού Κοινοβουλίου, το οποίο αναγνωρίζει την υπηκοότητα, δεν αποτελεί απ' ό,τι φαίνεται, επαρκές νομικό έρεισμα. Το γεγονός αυτό μου τραβά την προσοχή, γιατί η σύνδεση με ένα πολιτικό κόμμα αποτελεί άσκηση θεμελειώδους δικαιώματος του πολίτη. η υπηκοότητα δε, μας αναγνωρίζεται αυτό όμως όχι. Δεν κατορθώσαμε να επιτύχουμε να προβλεφθεί από τη Συνθήκη του Αμστερνταμ. Η Επιτροπή ενεργεί απρόθυμα με την εξής τοποθέτηση: δύο χρόνια, σχεδόν τρία, σύμφωνα με τον Επίτροπο.
<P>
Βλέπω ότι η πρόταση σχετικά με τον τριμερή διάλογο και σύμφωνα με το άρθρο 308 είναι μια προσωρινή νομοθετική πρόταση, και οι καλύτεροι νόμοι, τουλάχιστον στην πατρίδα μου είναι οι προσωρινοί νόμοι, καθώς και εκείνοι που διήρκεσαν περισσότερο. Θα μας επέτρεπε να βγούμε από την κατάσταση της ανυπαρξίας νόμων στην οποία βρισκόμαστε, σημείο στο οποίο στέκομαι και πιστεύω ότι πρέπει να εργαστούμε σε αυτή την κατεύθυνση.
<P>
Το δέυτερο βήμα είναι η τροποποίηση των Συνθηκών. Πιστεύω ότι μπορεί να πει κανείς ότι τη στηρίζουμε όλοι, αλλά το σημαντικό αυτή τη στιγμή είναι καταρχήν, η ύπαρξη μιας δημόσιας δέσμευσης από μέρους της Επιτροπής με την έννοια της άσκησης του δικαιώματος πρωτοβουλίας της, μιας κοινής βούλησης για την εδραίωση μιας βασικής διάστασης της ευρωπαϊκής υπηκοότητας και τη συμβολή με άμεσο τρόπο ώστε τα πολιτικά κόμματα να αρχίσουν να υπάρχουν όχι μόνο στην πραγματικότητα, αλλά και να έχουν νομική αναγνώριση, γιατί πιστεύω ότι αυτό είναι ένα σημαντικό βήμα στη δημιουργία της ευρωπαϊκής δημοκρατίας.

<SPEAKER ID=38 NAME="Maes">
Κύριε Πρόεδρε, κύριε Επίτροπε, αγαπητοί συνάδελφοι. Συμφωνώ φυσικά με αυτά που δήλωσε η κ. Hautala σχετικά με τη διαφάνεια. Θα ήθελα και εγώ με τη σειρά μου να ευχαριστήσω τον επίτροπο για την πρότασή του και για το γεγονός ότι μας παρέχεται η ευκαιρία να ανταλλάξουμε απόψεις μαζί του γι' αυτό το τόσο σημαντικό θέμα. Είναι αναγκαία η ανάληψη πρωτοβουλίας από την Επιτροπή και μάλιστα θα έλεγα ότι έρχεται αρκετά αργά. Διότι για είκοσι ολόκληρα χρόνια η Ευρωπαϊκή Ελεύθερη Συμμαχία συγκεντρώνει πολιτικά κόμματα τα οποία θέλουν να συνοικοδομήσουν την Ευρώπη μέσα από την ποικιλία των πολιτισμών, των λαών και των περιφερειών της. Στις προσπάθειές μας αυτές θέλαμε πάντοτε να βοηθήσουμε ώστε να ακουσθεί η φωνή των μικρών, των αδυνάμων, αυτών που δεν μπορούν να βρίσκονται σε αυτό το τεράστιο Κοινοβούλιο. Αυτών ακριβώς τις ανησυχίες προσπαθούμε να μεταφέρουμε εδώ. Κάτι τέτοιο δεν μπόρεσε μέχρι τώρα να συμβεί σε συνθήκες πλήρους διαφάνειας, διότι μεταξύ άλλων δεν επικρατούσε πλήρης διαφάνεια σχετικά με τις δαπάνες και τα εισοδήματα των ευρωπαϊκών κομμάτων.
<P>
Τίθεται ωστόσο ένα ζήτημα για το μέλλον. Το ζήτημα αυτό δεν αναφέρθηκε ακόμη, επίτροπε, ωστόσο θα ήθελα να σας το θέσω εγώ: τα ευρωπαϊκά δημοκρατικά κόμματα, τα οποία θα παρουσιάζονται στο μέλλον ως ευρωπαϊκά, θα πρέπει μήπως να ενισχύονται τότε μόνον όταν εκφράζουν τις αξίες στις οποίες έχει οικοδομηθεί η Ευρώπη; Θεωρώ ότι θέτοντας το ερώτημα αυτό το έχω ήδη απαντήσει. Ελπίζω να μας δώσει και η Επιτροπή μία σαφή απάντηση.

<SPEAKER ID=39 LANGUAGE="DE" NAME="Kaufmann">
Κύριε Πρόεδρε, κυρίες και κύριοι, στην Ομάδα μου υπάρχουν οπωσδήποτε διαφορετικές απόψεις σχετικά με τα ευρωπαϊκά πολιτικά κόμματα. Προπάντων τίθεται το ερώτημα κατά πόσο είναι σε θέση να εκπροσωπήσουν πραγματικά ένα ευρωπαϊκό κοινό. Η άμεση σύνδεση με τους ανθρώπους δεν υφίσταται μέσω της Ευρώπης, αλλά σε εθνικό ή περιφερειακό επίπεδο. Εκεί έχουν τη βάση τους τα κόμματα, εκεί έχουν τα μέλη τους και τους ψηφοφόρους τους.
<P>
Αντιμετωπίζουμε πράγματι μια παράδοξη κατάσταση. Πρώτον, έχουμε τα ευρωπαϊκά κόμματα. Δεύτερον, έχουμε το άρθρο 191 όπου αναγράφεται ότι τα πολιτικά κόμματα σε ευρωπαϊκό επίπεδο αποτελούν σημαντικό παράγοντα για την ολοκλήρωση, και τρίτον είναι ταυτόχρονα εντελώς ασαφές, τι ουσιαστικά είναι τα ευρωπαϊκά πολιτικά κόμματα.
<P>
Στις 12 Δεκεμβρίου του παρελθόντος έτους οι Πρόεδροι του Ευρωπαϊκού Σοσιαλιστικού Κόμματος, του Ευρωπαϊκού Λαϊκού Κόμματος, του Δημοκρατικού Κόμματος των Λαών της Ευρώπης, της Ελεύθερης Ευρωπαϊκής Συμμαχίας, και ο Γενικός Γραμματέας Ευρωπαϊκής Ομοσπονδίας των Πρασίνων ζήτησαν οι ίδιοι με κοινή δήλωσή τους να διευκρινισθεί τι είναι ένα ευρωπαϊκό πολιτικό κόμμα. Είμαι ωστόσο πεπεισμένη ότι όποιος βρίσκεται εκτός Ευρωπαϊκού Κοινοβουλίου δεν μπορεί να το καταλάβει αυτό. Εδώ έρχεται να προστεθεί και το ότι τα κόμματα παίρνουν πολύ στα σοβαρά τον εαυτό τους και δεν είναι τυχαίο ότι οι πολίτες αντιμετωπίζουν με έντονο σκεπτικισμό π.χ. την ιδιότητα μέλους ενός κόμματος και όχι μόνο στην πατρίδα μου. Όταν δραστηριοποιούνται, το κάνουν προπάντων σε πρωτοβουλίες πολιτών, σε ΜΚΟ και σε άλλες συλλογικές μορφές στο πλαίσιο της κοινωνίας των πολιτών.
<P>
Δεν είμαι αντίθετη στα ευρωπαϊκά πολιτικά κόμματα. Θεωρώ, ότι πράγματι έχουν να αντιμετωπίσουν την πρόκληση να συντονίσουν στην πορεία της ευρωπαϊκής ολοκλήρωσης τις εργασίες τους υπερβαίνοντας τα εθνικά σύνορα. Αυτό που θεωρώ απαράδεκτο είναι να υπάρχουν και να χρηματοδοτούνται ευρωπαϊκά πολιτικά κόμματα χωρίς να έχει ταυτόχρονα καθορισθεί η υπόστασή τους. Η κριτική του Ελεγκτικού Συνεδρίου ήταν δικαιολογημένη.
<P>
Τελειώνοντας θέλω ακόμα να επισημάνω ότι είμαι υπέρ της εξεύρεσης λύσης σε αυτό το συγκεχυμένο ζήτημα. Η λύση αυτή όμως θα πρέπει να συμπεριλαμβάνει την ίση μεταχείριση και όχι τον αποκλεισμό από αυτές τις διαδικασίες εκείνων των δημοκρατικών πολιτικών δυνάμεων στην Ευρώπη που προσδιορίζουν τον εαυτό τους διαφορετικά, δηλαδή, που τηρούν για παράδειγμα κριτική στάση και απέναντι στην ΕΕ.
<P>
(Χειροκροτήματα)

<SPEAKER ID=40 LANGUAGE="NL" NAME="Vanhecke">
Κύριε Πρόεδρε, θα ήθελα πρώτα από όλα να θυμίσω ιδιαίτερα στους γερμανούς συναδέλφους, εφόσον αυτοί ανησυχούν ακόμη για τον σεβασμό του κράτους δικαίου, την απόφαση του Γερμανικού Συνταγματικού Δικαστηρίου της Καρλσρούης, με την οποία η Ευρωπαϊκή Ένωση ορίζεται σαφέστατα ως ένωση κρατών και επομένως το αντίθετο ενός ομοσπονδιακού κράτους. Την αντίληψη αυτή για την Ευρωπαϊκή Ένωση συμμερίζεται εξάλλου και η συντριπτική πλειονότητα των πολιτών των κρατών μελών μας οι οποίοι θεωρούν την ΕΕ ως μία ένωση στην οποία συνεργάζονται στενά ελεύθεροι λαοί και κράτη με απόλυτο σεβασμό της αρχής της επικουρικότητας. Το σχέδιο για τα ευρωπαϊκά πολιτικά κόμματα αποτελεί επομένως ένα ακόμη κατ' ουσίαν αντιδημοκρατικό σχέδιο, διότι συμβάλλει στη διεύρυνση του τεράστιου χάσματος μεταξύ των ψηφοφόρων μας αφενός και της διαδικασίας λήψης των πολιτικών αποφάσεων στην Ευρώπη αφετέρου. Απ' ό,τι φαίνεται αυτό είναι το τίμημα το οποίο είναι διατεθειμένοι να καταβάλουν εδώ, καλυπτόμενοι πίσω από θολές και μεγαλόστομες διατυπώσεις, προκειμένου να εξασφαλίσουν ακόμη περισσότερα χρήματα των φορολογουμένων σα να μην έφτανε η ήδη υπερβολική χρηματοδότηση που λαμβάνουν τα κόμματα. Πρόκειται πραγματικά για ένα σχέδιο που εκπόνησαν άτομα που αποβλέπουν στη δημιουργία ενός ευρωπαϊκού ομοσπονδιακού υπερκράτους. Είναι τα ίδια άτομα τα οποία αναζητούν κάθε είδους πλάγιους δρόμους, όπως τη νομισματική ένωση, το ενιαίο καθεστώς των μελών του Ευρωπαϊκού Κοινοβουλίου, τη δυνατότητα προσχώρησης στην Ένωση ακόμη και κρατών που ούτε καν βρίσκονται γεωγραφικά στην Ευρώπη, όπως η Τουρκία, προκειμένου να επιβάλουν με το στανιό το αντιδημοκρατικό ομοσπονδιακό υπερκράτος τους.
<P>
Σε μια Ευρωπαϊκή Ένωση η οποία πραγματικά σέβεται την αρχή της επικουρικότητας, δεν χρειαζόμαστε ευρωπαϊκά πολιτικά κόμματα. Όποιος ονειρεύεται μία άλλη Ευρώπη που να μην αποτελεί ένα κρουνό χρηματοδότησης (pompe ΰ fric) από τις τσέπες των φορολογουμένων προς τα ευρωπαϊκά πολιτικά κόμματα, οφείλει να έχει το θάρρος να το δηλώσει καθαρά, όμως εσείς δεν έχετε αυτό το θάρρος.

<SPEAKER ID=41 LANGUAGE="DA" NAME="Bonde">
Κύριε Πρόεδρε, είμαι ένθερμος υπέρμαχος της συνεργασίας μεταξύ των λαών. Πολλά προβλήματα μπορούν να επιλυθούν μόνο από κοινού. Τα παγκόσμια προβλήματα πρέπει να επιλύονται μέσω του ΟΗΕ. Το Δικαστήριο εδώ στο Στρασβούργο μπορεί να μας στηρίξει όσον αφορά τα ανθρώπινα δικαιώματα. Έχουμε μια στενή οικονομική συνεργασία και μια κοινή αγορά μεταξύ της ΕΕ και του Ευρωπαϊκού Οικονομικού Χώρου στις Βρυξέλλες. Καταλήγουμε άραγε σε καλύτερες λύσεις όταν όλες ανεξαιρέτως οι αποφάσεις λαμβάνονται στις Βρυξέλλες; Αποκτούμε καλύτερη δημοκρατία όταν αποστομώνουμε τα εθνικά κόμματα και δημιουργούμε κοινά υπερεθνικά κόμματα; Θα συμμετέχουνε περισσότερα άτομα, θα δραστηριοποιηθούν ή θα λάβουν μέρος περισσότεροι στις διαδικασίες των εκλογών και των αποφάσεων; Τα υπερεθνικά κοινοτικά κόμματα είναι ένα τεχνητό προϊόν και ποτέ δεν θα χρηματοδοτηθούν μέσω εθελούσιων συνεισφορών των μελών. Η μόνη δυνατότητα χρηματοδότησης που υπάρχει είναι χώνοντας το χέρι στα ταμεία της ΕΕ. Γνωρίζουμε τη συνταγή από πολλά εθνικά κόμματα που έχουν απομακρυνθεί από τους εκλογείς και επιτρέπουν τη χρηματοδότηση από το κράτος, τις επιχειρήσεις και τις οργανώσεις. Είναι θεμιτό το δημόσιο να στηρίζει το κοινοβουλευτικό έργο και να ενημερώνει τους πολίτες. Ωστόσο δεν πρέπει να γίνει μια μηχανή προπαγάνδας υπέρ των απόψεων της πλειοψηφίας. Πρέπει να υπάρχει - κι εδώ θα αναφέρω τα λόγια του μεγάλου Δανού υπέρμαχου του δικαιώματος ενημέρωσης του λαού, τον Grundtvig, να υπάρχει "ελευθερία όχι μόνο για τον Θορ αλλά και για τον Λόκε" . Τα υπερεθνικά κόμματα δεν θα έχουν απήχηση στον λαό. Αντιθέτως τις τάξεις τους θα κατακλύσουν απάτριδες, υψηλόμισθοι υπάλληλοι, άνθρωποι των οργανισμών χωρίς ρίζες στις τοπικές ενώσεις εκλογέων. Τα προγράμματα θα δημιουργούνται από μικρές ομάδες ειδικών χωρίς επαφή με τη ζωή των πολιτών. Το τεχνητό αυτό προϊόν δεν αξίζει καμία χρηματοδότηση από την ΕΕ. Η Ομάδα μου θα καταψηφίσει την ενίσχυση των υπερεθνικών κοινοτικών κομμάτων, αλλά και την παραμόρφωση της συνθήκης μέσω της χρήσης της λαστιχένιας παραγράφου για την επίτευξη αυτού του σκοπού.

<SPEAKER ID=42 LANGUAGE="FI" NAME="Seppδnen">
Αξιότιμε κύριε Πρόεδρε, το θέμα είναι η δημοκρατία. Η δημοκρατία είναι διαφάνεια, δημοσιότητα, λαϊκή εξουσία, και συμμετοχή. Τα σύγχρονα ευρωπαϊκά πολιτικά κόμματα δεν αντιπροσωπεύουν τη διαφάνεια ή τη δημοσιότητα. Υποβάλλω ένα ρητορικό ερώτημα: ποιος από εμάς γνωρίζει κάτι για τα ευρωπαϊκά πολιτικά κόμματα; Η μόνη σαφής πληροφορία είναι ότι κάποιες Ομάδες του Ευρωπαϊκού Κοινοβουλίου προσέφεραν οικονομική υποστήριξη στα ευρωπαϊκά κόμματα, αντίθετα με τους κανόνες του Κοινοβουλίου σχετικά με τις χρηματοδοτήσεις. Για το λόγο αυτό υπόκεινται σε έρευνα του Ελεγκτικού Συνεδρίου. Υποπτεύομαι ότι αυτή τη στιγμή καλύπτουν τις καταχρήσεις.
<P>
Τα ευρωπαϊκά πολιτικά κόμματα δεν αντανακλούν τη δημοκρατία. Είναι κόμματα κομμάτων και αυτό δεν καθιστά εφικτή την άμεση συμμετοχή των πολιτών στη δραστηριότητά τους. Προκειμένου να υπάρξει λαϊκή εξουσία, πρέπει να υπάρχει λαός. Η Ευρώπη δεν είναι λαός, αλλά λαοί. Από εμάς όμως λείπει η έννοια της υπερεθνικής δημοκρατίας. Τώρα, με την αρωγή της Επιτροπής, τα μεγάλα κόμματα των μεγάλων χωρών καθορίζουν τους υπερεθνικούς κανόνες του παιγνιδιού για τα ευρωπαϊκά κόμματα, τα οποία καθοδηγούνται από τις μεγάλες χώρες. Τα κόμματα των κομμάτων δεν είναι δημοκρατία.

<SPEAKER ID=43 LANGUAGE="FR" NAME="Dupuis">
Κύριε Πρόεδρε, ευχαριστώ τους κυρίους Seppδnen, Brok και Vanhecke διότι πιστεύω ότι, αντίθετα με όσα είπε ο πρόεδρος της Ομάδας των Φιλελευθέρων, δεν επισημάνθηκε το κυριότερο.
<P>
Το κυριότερο - και παρατηρείται ομοφωνία ως προς αυτό στο κέντρο του ημικυκλίου - είναι τα λεφτά, είναι τα χρήματα, είναι τα λάφυρα που οι φίλοι μας, εκεί στο βάθος, είναι ήδη έτοιμοι να μοιράσουν μεταξύ τους, είναι η θέσπιση μιας δημόσιας ευρωπαϊκής χρηματοδότησης και επομένως δεν είναι η ενίσχυση της δημοκρατίας αλλά της κομματοκρατίας που, σε πολλές χώρες μέλη, έχει ήδη προκαλέσει τις ζημίες που γνωρίζουμε. Αυτό ήταν το πρώτο που ήθελα να επισημάνω.
<P>
Το δεύτερο - αυτό μάλλον ξέφυγε κάπως από την κυρία Maes - είναι η δυνατότητα θέσπισης νέων γραφειοκρατικών κανόνων που θα επιτρέπουν στη συνέχεια να κάνουμε διακρίσεις εναντίον του ενός ή του άλλου κόμματος όχι με βάση τους κανόνες της ποινικής δικονομίας ή την παραβίασή τους, αλλά με βάση νέους κανόνες διακριτικής μεταχείρισης και επομένως θα επιτρέπουν - γιατί αυτό θέλετε κυρία Maes - να θεσμοθετηθεί το αδίκημα της γνώμης.
<P>
Επομένως, αμφιβάλλω, βλέποντας εδώ πόσοι είναι αυτοί που τους τρέχουν τα σάλια - αν υπάρχει πλειοψηφία για να απορριφτεί αυτή η πρόταση, για να απορριφθεί αυτή η θεσμοθέτηση της γραφειοκρατίας, η οποία εισβάλλει ολοένα και περισσότερο εντός του Κοινοβουλίου μας. Νομίζω ότι πρέπει να το γνωρίζουν οι πολίτες: αυτό που μας προτείνουν σήμερα δεν είναι μια Ευρώπη των πολιτών, αλλά μια Ευρώπη των φορολογουμένων που θα τους κάνουν για μια ακόμα φορά αφαίμαξη για να μπορέσει η γραφειοκρατία να πολλαπλασιαστεί περαιτέρω. Αυτό απέχει πολύ από τη δημοκρατία και νομίζω ότι πρέπει να καταδικάσουμε αυτήν την πρωτοβουλία. Τα πολιτικά κόμματα είναι ντε φάκτο σύλλογοι. Ίσως θα έπρεπε απλώς να δημοσιεύουν τον προϋπολογισμό τους. Αυτό βέβαια δεν γίνεται σε εθνικό επίπεδο, αλλά θα έπρεπε ίσως να ξεκινήσουμε να εργαζόμαστε προς αυτή την κατεύθυνση προκειμένου να γνωρίζουμε από σήμερα τι κάνουν με τα χρήματά τους.

<SPEAKER ID=44 LANGUAGE="FR" NAME="Barnier">
Κύριε Πρόεδρε, θα πω λίγα λόγια ακόμα αλλά όχι για να απαντήσω μεμονωμένα σε καθέναν από εκείνους που παρενέβησαν. Πράγματι, η ποικιλία των θέσεων που άκουσα πριν από λίγο αποδεικνύει ταυτόχρονα ότι αυτή η συζήτηση είναι επίκαιρη και ευαίσθητη.
<P>
Θα ήθελα, αφού ευχαριστήσω πολλούς από εσάς και κυρίως τους κυρίους Karas και Barσn Crespo - οι οποίοι κατάλαβαν καλά το νόημα της πρότασης της Επιτροπής - να διευκρινίσω στον πρόεδρο Barσn Crespo, για να μην υπάρχουν ασάφειες, ότι πρόθεσή μας είναι - και το είπα αυτό όταν χαρακτήρισα το άρθρο 308 ως έγκυρη λειτουργική διαδικασία - να εξετάσουμε όλες τις δυνατότητες και να το πράξουμε αμέσως. Απλώς όμως, όσον αφορά το 308 του οποίου γνωρίζετε το πνεύμα και τους περιορισμούς, χρειαζόμαστε αυτόν τον διάλογο στα πλαίσια του τριμερούς διαλόγου, αυτήν την συνεννόηση ανάμεσα στα τρία θεσμικά όργανα. Θα το πράξουμε αμέσως, εργαζόμαστε όμως πάνω σε αυτόν τον συνδυασμό - που εξήγησα πριν από λίγο - ανάμεσα στο 308 το οποίο κατά τη γνώμη μας είναι μια ορθή λειτουργική βάση - με την επιφύλαξη του τριμερούς διαλόγου και της γνώμης που θα προκύψει από αυτόν - και το 191. Στη συνέχεια θα αναλάβουμε τις ευθύνες μας - το λέω για δεύτερη φορά - και θα αναλάβουμε επίσης τις ευθύνες μας και στο πλαίσιο της Διακυβερνητικής Διάσκεψης, όπου δεσμεύομαι να υπερασπιστώ με την ενεργητικότητα που γνωρίζετε ότι διαθέτω την πρόταση αυτή που θα υποβάλει η Επιτροπή τις προσεχείς εβδομάδες.
<P>
Κυρία Maes, το θέμα στο οποίο αναφέρεστε είναι εξαιρετικά λεπτό και είναι προφανές ότι το ερώτημα αυτό μπορεί να γίνει αντιληπτό με διαφορετικούς τρόπους. Θα διακινδυνεύσω να σας πω την προσωπική μου άποψη, σε αυτό το στάδιο. Δεν μπορώ να φανταστώ ότι πολιτικά κόμματα που θα ζητούσαν να επωφεληθούν από νέα καταστατικά αναγνωρισμένα από τη Συνθήκη - αν επιτύχουμε αυτή τη τροποποίηση για τα ευρωπαϊκά πολιτικά κόμματα - δεν δεσμεύονται φυσικά να σέβονται τις δημοκρατικές αξίες που αποτελούν το θεμέλιο της Ευρωπαϊκής Ένωσης.
<P>
Πολλοί από εσάς εξέφρασαν απόψεις τις οποίες σέβομαι. Δεν νομίζω ότι μπορεί να γίνει λόγος για αντιδημοκρατική διαδικασία - όπως είπα στον κ. Vanhecke. Τα πολιτικά κόμματα συγκεντρώνονται και εδώ, μέσω υμών, σε κοινές Ομάδες. Συνεννοούνται. Έξω από το Ευρωπαϊκό Κοινοβούλιο υπάρχουν κοινές συγκεντρώσεις, διαδηλώσεις, θέσεις. Στην ουσία, το ζήτημα είναι να αναγνωρίσουμε την πραγματική πολιτική συζήτηση στην Ευρώπη και να δώσουμε σε αυτή τη συζήτηση μια δομή πιο σταθερή, μια νομική θεμελίωση σαφή και διαφανή. Νομίζω ότι, από αυτήν την άποψη, θα είναι μια πρόοδος για τους πολίτες αλλά επίσης, κύριε Dupuis, και για τους φορολογουμένους που συνήθως είναι τα ίδια πρόσωπα.
<P>
Προσθέτω ή ξαναλέω ότι αυτά τα ευρωπαϊκά πολιτικά κόμματα, που σήμερα οργανώνονται σε αβέβαιη βάση και που αύριο θα οργανώνονται σε μια βάση σαφή και νομικά σταθερή αν επιτύχουμε, δεν θα αντικαταστήσουν τα εθνικά πολιτικά κόμματα: θα προστεθούν σε αυτά και θα τους προσδώσουν μια ευρωπαϊκή διάσταση. Με την ίδια λογική, η ευρωπαϊκή ιθαγένεια ποτέ δεν αντικατέστησε και ποτέ δεν θα αντικαταστήσει την εθνική ιθαγένεια: προστίθεται σε αυτήν και της δίνει μια ευρωπαϊκή διάσταση.
<P>
Αυτά, κύριε Πρόεδρε, ήθελα να πω - προσθέτοντας βεβαίως και κάποια προσωπικά σχόλια - επί της ουσίας της θέσης της Επιτροπής την οποία εξήγησα πριν από λίγο και με βάση την οποία θα εργαστούμε τις προσεχείς ημέρες, για να καταλήξουμε το συντομότερο δυνατόν στα καλύτερα δυνατά αποτελέσματα.
<P>
(Χειροκροτήματα)

<SPEAKER ID=45 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Ασφάλεια και άμυνα
<SPEAKER ID=46 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με τις ακόλουθες προφορικές ερωτήσεις:
<P>
(B5-0315/2000) του βουλευτή Brok εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής προς το Συμβούλιο σχετικά με την Κοινή Ευρωπαϊκή Πολιτική Ασφάλειας και Αμυνας ενόψει της του Ευρωπαϊκού Συμβουλίου της Φέιρα.
<P>
(B5-0475/00) του βουλευτή Brok εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής προς την Επιτροπή σχετικά με την Κοινή Ευρωπαϊκή Πολιτική Ασφάλειας και Αμυνας ενόψει της του Ευρωπαϊκού Συμβουλίου της Φέιρα.

<SPEAKER ID=47 LANGUAGE="DE" NAME="Brok">
Κύριε Πρόεδρε, κυρίες και κύριοι, χαίρομαι που μπορούμε να συζητήσουμε ήδη σήμερα για το θέμα αυτό και θέλω ήδη εξ αρχής να επισημάνω ότι θεωρώ ουσιαστικά την παρούσα συζήτηση ως πρώτη ανάγνωση της έκθεσης Lalumiθre, καθότι ειδικά η κ. Lalumiθre έχει επενδύσει πολλή πραγματογνωμοσύνη και εργασία στο συγκεκριμένο σχέδιο.
<P>
Μετά από το Αμστερνταμ, την Κολωνία και το Ελσίνκι οφείλουμε να διαπιστώσουμε πως έχει σημειωθεί σημαντική πρόοδος στον τομέα της ανάπτυξης της εξωτερικής πολιτικής και της πολιτικής άμυνας και ασφάλειας και ευχαριστούμε το Συμβούλιο και την Επιτροπή που κατέστησαν δυνατή την πρόοδο στους εν λόγω τομείς. Τούτο οφειλόταν στην επίγνωση ότι δεν επιτρέπεται να συμβεί στο μέλλον κάποια καταστροφή παρόμοια με εκείνη των Βαλκανίων. Θα πρέπει να διασφαλίσουμε την δική μας, την ευρωπαϊκή ικανότητα για δράση στον τομέα της εξωτερικής πολιτικής και της πολιτικής άμυνας και ασφάλειας, ικανότητα που θα μας επιτρέπει να αντιμετωπίζουμε σε κοινοτικό επίπεδο τα συμφέροντά μας. Ωστόσο θα πρέπει ταυτόχρονα να επισημάνουμε ότι αυτό δεν αποτελεί εναλλακτική λύση στη διατλαντική κοινότητα Η εξέλιξη αυτή είναι συμπληρωματική προς το ΝΑΤΟ, το οποίο θα διατηρήσει την αρμοδιότητά του για τη διασφάλιση της συλλογικής ασφάλειας στην Ευρώπη.
<P>
Εμείς, το Ευρωπαϊκό Κοινοβούλιο, έχουμε ήδη συναγάγει τα συμπεράσματά μας εντατικοποιώντας και θεσμοθετώντας τη συνεργασία με την κοινοβουλευτική συνέλευση των χωρών του ΝΑΤΟ. Πρέπει να συνειδητοποιήσουμε ότι με τη Συνθήκη του Αμστερνταμ τα καθήκοντα της Δυτικοευρωπαϊκής Ένωσης που απορρέουν από τις αποστολές Petersberg έχουν περάσει στο πεδίο αρμοδιότητας της Ευρωπαϊκής Ένωσης και ότι κατά συνέπεια για όλους τους τομείς της Δυτικοευρωπαϊκής Ένωσης που αφορούν την πράξη έχει την ευθύνη η Ευρωπαϊκή Ένωση.
<P>
Αυτό που απομένει είναι το άρθρο 5. Θεωρώ ότι στο πλαίσιο της Διακυβερνητικής θα πρέπει να προβούμε σε σκέψεις αν θα προσαρτηθεί το άρθρο 5 ως πρωτόκολλο στη Συνθήκη και αν θα πρέπει να αφήσουμε στη διακριτική ευχέρεια του κάθε κράτους μέλους να αποφασίσει μόνο του κατά πόσο θα συμφωνήσει με το εν λόγω πρωτόκολλο. Τούτο προσφέρεται ασφαλώς ως λύση ειδικά για τα κράτη που δεν ανήκουν στο ΝΑΤΟ και παραμένουν ουδέτερα, δίνοντάς τους την ευκαιρία να βρουν τον δικό τους δρόμο ως μέλη της Ευρωπαϊκής Ένωσης και ταυτόχρονα να υπάρχει συνεργασία σε συγκεκριμένες περιπτώσεις στην πράξη.
<P>
Τούτο θα πρέπει μακροπρόθεσμα να μπορεί να υποστηριχθεί με αξιοπιστία από την Ευρωπαϊκή Ένωση. Είμαστε μια Ένωση με δική της νομοθεσία που οδήγησε σε μια δική μας έννομη τάξη, με δικά μας συμφέροντα λόγω της εσωτερικής αγοράς και της νομισματικής ένωσης. Ως εκ τούτου δεν είναι δυνατόν μακροπρόθεσμα να υπάρχουν πια εντός της Ευρωπαϊκής Ένωσης περιοχές με διαφορετική ποιότητα ασφάλειας. Τούτο θα πρέπει ασφαλώς να συμβάλει στην ανάπτυξη μιας συνεκτικής εξωτερικής πολιτικής και πολιτικής ασφάλειας και άμυνας.
<P>
Βλέπουμε ότι η Ευρωπαϊκή Ένωση διαθέτει ειδικά στον κοινοτικό τομέα πολυάριθμα μέσα που είναι σημαντικά για την εξωτερική πολιτική και πολιτική ασφάλειας και ειδικά για τη μη στρατιωτική διαχείριση κρίσεων, ότι για τον λόγο αυτό μπορούμε και χορηγούμε μεγαλύτερη οικονομική βοήθεια στο εξωτερικό απ' ό,τι το αμερικανικό κογκρέσο, ότι η εμπορική πολιτική ανήκει στο πεδίο αρμοδιοτήτων της Επιτροπής, ότι ως εκ τούτου ο πυρήνας των εμπορικών μας δυνατοτήτων αποτελεί κοινοτικό καθήκον και τέλος ότι δεν μπορούμε να αφήσουμε στο επίπεδο της συνεργασίας των κυβερνήσεων την ανάπτυξη της εξωτερικής πολιτικής και πολιτικής για την ασφάλεια και την άμυνα.
<P>
Το Ευρωπαϊκό Κοινοβούλιο θα υποστηρίξει την προώθηση της κοινοτικής θέσης, της κοινοτικής συμμετοχής στο προσκήνιο. Μπορεί μεν να χαιρόμαστε που στο πρόσωπο του κ. Solana έχουμε έναν ικανότατο Ανώτατο Εκπρόσωπο, ωστόσο ο στόχος του Ευρωπαϊκού Κοινοβουλίου ήταν από πάντα να αποκτήσουμε μακροπρόθεσμα έναν Υπουργό Εξωτερικών της Ευρωπαϊκής Ένωσης που θα εντάσσεται στον κοινοτικό τομέα στο πλαίσιο της Επιτροπής. Για συγκεκριμένους λόγους, αυτό δεν είναι δυνατόν να επιτευχθεί σήμερα, αλλά είναι κάτι που πρέπει να επιδιώξουμε και παραμένει στόχος μας.
<P>
Βλέπουμε ότι η Επιτροπή υποστηρίζει σε μεγάλο βαθμό την κατάρτιση της εξωτερικής πολιτικής και πολιτικής ασφάλειας από το Ευρωπαϊκό Συμβούλιο. Η άμυνα εξακολουθεί να εμπίπτει στις εθνικές αρμοδιότητες όταν πρόκειται για τον εξοπλισμό και παρόμοια ζητήματα. Πρέπει εν προκειμένω να γίνει μια συγκέντρωση, και στην πράξη, ώστε να μην συμβούν ξανά τέτοιες ανοησίες. Βλέποντας ότι σήμερα υποδέχονται τον Υπουργό Εξωτερικών του Καζακστάν δεκαπέντε Υπουργοί Εξωτερικών, ο αρμόδιος επί των εξωτερικών υποθέσεων Επίτροπος και ο Ανώτατος Εκπρόσωπος, μου δημιουργείται η εντύπωση ότι οι συνεδριάσεις του Συμβουλίου είναι εξαιρετικές. Τούτο όμως δεν είναι ενδεικτικό για την ιδιαίτερη ικανότητα της Ευρωπαϊκής Ένωσης για δράση. Θεωρώ ότι πρέπει εν προκειμένω να μιλάμε περισσότερο με μία φωνή και κατά συνέπεια θα πρέπει πρώτα η τρόικα που αποτελείται από τον Πρόεδρο του Συμβουλίου, τον Ανώτατο Εκπρόσωπο και τον αρμόδιο επί των εξωτερικών υποθέσεων Επίτροπο, όπως κατέστη δυνατή στη Συνθήκη του Αμστερνταμ, να δημιουργήσει προϋποθέσεις για την ικανότητα της Ευρωπαϊκής Ένωσης για δράση. Στον τομέα αυτό δεν θα έπρεπε να έχουμε άλλους ορισμούς.
<P>
Με την εν λόγω Συνθήκη πρέπει επίσης να μεριμνήσουμε για τη βελτίωση των μηχανισμών που αφορούν τη λήψη αποφάσεων και να μην ξεχάσουμε τις μεγάλες ελλείψεις που εμφανίζονται στην οργανωτική καταστροφική στο Κοσσυφοπέδιο και είναι αιτία για την έλλειψη πολιτικής στον τομέα της εξαγωγής όπλων, ελλείψεις που παρεμπόδιζαν μέχρι σήμερα τον ενιαίο χαρακτήρα στη Συνθήκη της ΕΕ. Οφείλουμε να αναγνωρίσουμε ότι έχουμε έναν κατακερματισμό στους εθνικούς προϋπολογισμούς. Οι δαπάνες μας για την πολιτική άμυνας είναι υψηλότερες από εκείνες των Αμερικανών, αλλά με πολύ πενιχρότερα αποτελέσματα. Στο πλαίσιο αυτό ανήκουν ζητήματα όπως οι μεταφορές, οι δορυφόροι και η παρόμοια υποδομή.
<P>
Σύμφωνα με τη Συνθήκη, το Ευρωπαϊκό Κοινοβούλιο είναι ο φορέας του κοινοβουλευτικού ελέγχου ιδιαίτερα όσον αφορά τα καθήκοντα που απορρέουν από τις αποστολές Petersberg. Επομένως θα πρέπει να ενισχυθεί το Κοινοβούλιο στον ελεγκτικό του ρόλο. Πέραν τούτου, σε συνεργασία με τις επιτροπές των εθνικών κοινοβουλίων για ζητήματα εξωτερικής πολιτικής και πολιτικής άμυνας θα καταβάλουμε προσπάθειες να επιτευχθεί συνεργασία για να καλυφθεί και εδώ το κενό, και να καταστεί δυνατή η συνεργασία και με τα κοινοβούλια των υποψηφίων για ένταξη χωρών καθώς και άλλων χωρών. Η Συνθήκη προβλέπει ότι κοινοβουλευτικός ελεγκτής της εξωτερικής πολιτικής και πολιτικής ασφάλειας και άμυνας είναι το Ευρωπαϊκό Κοινοβούλιο και κανένας άλλος.

<SPEAKER ID=48 NAME="Seixas da Costa">
Κύριε Πρόεδρε, κυρίες και κύριοι βουλευτές, κατά τη διάρκεια της πορτογαλικής Προεδρίας της Ευρωπαϊκής Ένωσης προτεραιότητα δόθηκε στην ανάπτυξη της Κοινής Εξωτερικής Πολιτικής και Πολιτικής Ασφαλείας, εξάλλου αυτή η προτεραιότητα εκφράζεται και στο έγγραφο που υποβάλλαμε στην αρχή της εν λόγω Προεδρίας. Η έκθεση που αυτή θα υποβάλλει στο Ευρωπαϊκό Συμβούλιο της Santa Maria da Feira θα αναφέρει τις προόδους που έχουν επιτευχθεί σχετικά με τις διάφορες εντολές που ελήφθησαν στο Ελσίνκι, και συγκεκριμένα σε ότι αφορά την ανάπτυξη των ευρωπαϊκών στρατιωτικών δυνατοτήτων, τον headline goal, τη θεσμική ανάπτυξη των μονίμων πολιτικοστρατιωτικών οργάνων, τις σχέσεις μεταξύ της Ευρωπαϊκής Ένωσης και των τρίτων χωρών ως προς αυτόν τον τομέα, τις σχέσεις μεταξύ Ευρωπαϊκής Ένωσης και ΝΑΤΟ, την ένδειξη ή μη της ανάγκης για αναθεώρηση της Συνθήκης της Ευρωπαϊκής Ένωσης και το πρόβλημα των πολιτικών μέσων διαχείρισης κρίσεων.
<P>
Όσον αφορά τον τομέα της κοινής πολιτικής ασφάλειας και άμυνας, η Ένωση αποφάσισε να αναπτύξει εκ παραλλήλου την πολιτική και στρατιωτική της πλευρά. Η ανάγκη συντονισμού των δύο αυτών πλευρών είναι εμφανής, ιδιαίτερα ο συντονισμός των πολιτικών και πολιτικών δράσεων για τη διαχείριση των κρίσεων που η Ένωση θα αποφασίσει να αναλάβει. Τον συντονισμό αυτό θα διεξάγουν οι νέες δομές της Κοινής Εξωτερικής Πολιτικής και Πολιτικής Ασφαλείας, και συγκεκριμένα η Πολιτική Επιτροπή και Ασφαλείας, η μελλοντική Στρατιωτική Επιτροπή και η Επιτροπή Διαχείρισης Κρίσεων. Θα ήθελα να επισημάνω πως τα προσωρινά όργανα ανέλαβαν τα καθήκοντά τους τον Μάρτιο του 2000 και πως η Επιτροπή για την Πολιτική Διαχείριση των Κρίσεων θεσπίστηκε επισήμως κατά την πορτογαλική Προεδρία.
<P>
Όπως θα μπορέσετε να διαπιστώσετε και από την έκθεση της Προεδρίας προς το Ευρωπαϊκό Συμβούλιο της Feira, καταβάλλονται προσπάθειες για την παράλληλη ανάπτυξη τόσο των πολιτικών όσο και των στρατιωτικών ικανοτήτων για τη διαχείριση κρίσεων. Παρότι τα κράτη μέλη αναπτύσσουν το headline goal (εχθές διεξήχθη μια συνάντηση του Συμβουλίου Γενικών Υποθέσεων στην οποία παρευρέθησαν οι υπουργοί άμυνας και όπου εξετάστηκε το εν λόγω ζήτημα), θα είναι κατά το Ευρωπαϊκό Συμβούλιο της Feira που τα κράτη μέλη θα αναλάβουν τη δέσμευση ανάπτυξης των ικανοτήτων τους πολιτικής αστυνομίας (έως 5000 στελέχη) για τη διαχείριση κρίσεων έως το 2003. Συνεπώς τα κράτη μέλη καταβάλλουν μεγάλες προσπάθειες προκειμένου να καταλήξουν σε μια βιώσιμη και παράλληλη ανάπτυξη αυτών των δύο θεμελιωδών πλευρών για την ασφάλεια και τη σταθερότητα.
<P>
Αναφερόμενος σε ένα άλλο ζήτημα που αναφέρθηκε στην ερώτηση του βουλευτή, κυρίου Elmar Brok, θα ήθελα να πω πως η ενίσχυση της Κοινής Εξωτερικής Πολιτικής και Πολιτικής Ασφαλείας μέσω της ανάπτυξης μια κοινής ευρωπαϊκής πολιτικής ασφάλειας και άμυνας που θα επιτρέψει στην Ευρωπαϊκή Ένωση να αποκτήσει μια στρατιωτική δύναμη, καθώς επίσης να ενισχύσει την αποτελεσματικότητα των πολιτικών μέσων της για τη διαχείριση κρίσεων δεν απαιτεί απαραίτητα την αύξηση των προϋπολογισμών άμυνας των κρατών μελών. Όντως, θεμελιώδης στόχος θα είναι η επίτευξη καλύτερης χρήσης και μεγαλύτερου ορθολογισμού των στρατιωτικών μέσων και δυνατοτήτων των κρατών μελών. Σε αυτό το πλαίσιο είναι σημαντικό να πούμε πως η Ευρωπαϊκή Ένωση κατά την ανάπτυξη του headline goal θα κάνει χρήση του προγραμματισμού άμυνας του ΝΑΤΟ, του planning and review process για εκείνα τα κράτη που δεν ανήκουν στη συμμαχία και τέλος της πρωτοβουλίας δυνατοτήτων άμυνας που βρίσκεται σε εξέλιξη εντός του κόλπου της συμμαχίας.
<P>
Καταβάλλονται όλες οι προσπάθειες προς την αποτελεσματική χρήση όλων των μέσων και δυνατοτήτων, αποφεύγοντας κατ' αυτόν τον τρόπο τις διπλές προσπάθειες που θα μπορούσαν να επιφέρουν επιπλέον σπατάλη υλικού άμυνας. Επίσης, ο κοινοτικός προϋπολογισμός δεν προβλέπει καμία αύξηση, εφόσον οι προσπάθειες αυτές καταβάλλονται από τα κράτη μέλη στα πλαίσια μιας εκούσιας συνεργασίας. Συνεπώς, θα μπορέσει να δοθεί μια τελική απάντηση όσον αφορά τις επιπτώσεις αυτής της πολιτικής επί του προϋπολογισμού έπειτα από την Commitment Capability Conference, η οποία θα διεξαχθεί το φθινόπωρο και όπου θα αναλυθούν οι εθνικές στρατιωτικές συνεισφορές προς αυτήν την κοινή προσπάθεια και τα κενά που θα πρέπει ενδεχομένως να καλυφθούν.
<P>
Όσον αφορά τη συμμετοχή του Ευρωπαϊκού Κοινοβουλίου σε αυτήν τη διαδικασία, καλό θα ήταν να πούμε και να υπενθυμίσουμε πως η Κοινή Ευρωπαϊκή Πολιτική Ασφάλειας και Αμυνας αποτελεί συστατικό μέρος της Κοινής Εξωτερικής Πολιτικής και Πολιτικής Ασφαλείας. Η Ένωση σκοπεύει να προσδώσει μεγαλύτερη αποτελεσματικότητα και αξιοπιστία στην εξωτερική της πολιτική μέσω της ανάπτυξης στρατιωτικών και πολιτικών δυνατοτήτων για την διαχείριση κρίσεων. Κατ' αυτόν τον τρόπο, και σύμφωνα με το άρθρο 21 της Συνθήκης της Ευρωπαϊκής Ένωσης, η Προεδρία θα προβαίνει σε διαβούλευση με το Κοινοβούλιο σχετικά με τις κύριες πτυχές και τις θεμελιώδεις επιλογές που αφορούν την ΚΕΠΠΑ. Το Συμβούλιο της Ευρωπαϊκής Ένωσης λαμβάνει υπόψη τις θέσεις του Κοινοβουλίου. Το Ευρωπαϊκό Κοινοβούλιο ενημερώνεται επίσης ανά τακτά χρονικά διαστήματα σχετικά με την πορεία της Κοινής Εξωτερικής Πολιτικής και Πολιτικής Ασφάλειας, έχοντας τη δυνατότητα να θέτει ερωτήματα στο Συμβούλιο σχετικά με τις πτυχές που αυτό θεωρεί σημαντικές και να διατυπώνει τις συστάσεις που θεωρεί καταλληλότερες. Στην ανάπτυξη της Κοινής Ευρωπαϊκής Πολιτικής Ασφάλειας και Αμυνας υπάρχει επίσης η ανάγκη να αποφευχθούν οι μη απαραίτητες διπλές προσπάθειες και να γίνει χρήση των ήδη υφισταμένων μέσων και δυνατοτήτων. Είναι συνεπώς φυσικό ότι τα κράτη μέλη της Ευρωπαϊκής Ένωσης από την αρχή υπερασπίζονται τη μεταφορά των καθηκόντων της ΔΕΕ που θα μπορούσαν να φανούν χρήσιμα στη διαδικασία που αυτήν τη στιγμή βρίσκεται σε εξέλιξη στην Ευρωπαϊκή Ένωση.
<P>
Η Πορτογαλία, κατά τη διάρκεια της Προεδρίας της στη ΔΕΕ, προσπάθησε να προωθήσει μια διαδικασία με στόχο τη μεταφορά καθηκόντων από αυτήν την οργάνωση στην Ευρωπαϊκή Ένωση.
<P>
Έτσι λοιπόν η πορτογαλική Προεδρία κατήρτισε ένα πακέτο πολιτικοστρατιωτικών εννοιών και διαδικασιών που θα μεταφέρει στην Ευρωπαϊκή Ένωση έπειτα από την υπουργική συνεδρίαση της ΔΕΕ στο Πόρτο, και θα αποτελέσει ουσιαστικό μέρος του κεκτημένου που θέλει να διατηρήσει.
<P>
Επίσης ξανά κατά την πορτογαλική Προεδρία της ΔΕΕ άρχισε η προετοιμασία της διαδικασίας μεταφοράς του Ινστιτούτου Μελετών για την Ασφάλεια και του Κέντρου Δορυφόρων της ΔΕΕ, η οποία θα πρέπει να διεξαχθεί κατά τη διάρκεια της επόμενης Προεδρίας. Η ΔΕΕ έχει ήδη αποφασίσει να διευκολύνει την άμεση πρόσβαση της Ένωσης σε αυτούς τους οργανισμούς. Κατ' αυτόν τον τρόπο και σύμφωνα με τη βούληση που έχουν εκφράσει τα κράτη μέλη θα πρέπει να προχωρήσει η μεταφορά του Ινστιτούτου Μελετών για την Ασφάλεια και του Κέντρου Δορυφόρων. Η μεταφορά των καθηκόντων της ΔΕΕ προς την Ευρωπαϊκή Ένωση δεν σημαίνει το τέλος της ΔΕΕ, τουλάχιστον δεν είναι αυτή η επιθυμία των κρατών μελών. Η τροποποιημένη Συνθήκη των Βρυξελών θα διατηρηθεί σε ισχύ χωρίς καμία αλλαγή, διότι το συλλογικό μέσο άμυνας που προβλέπεται από το άρθρο 5 της ιδίας θα διατηρηθεί επίσης σε ισχύ για τα κράτη που έχουν υπογράψει την εν λόγω συνθήκη, όπως και η Κοινοβουλευτική Συνέλευση η οποία θα συνεχίσει να λειτουργεί πλήρως.
<P>
Θα λάβει χώρα μια μείωση της όλης οργανωτικής δομής η οποία θα είναι τέτοια ώστε να εξασφαλιστεί η υποστήριξη προς ένα μόνιμο συμβούλιο, το οποίο θα συνεδριάζει μόνο όταν θα είναι απαραίτητο, καθώς και προς άλλες δομές οι οποίες θα συνεχίσουν να λειτουργούν, και συγκεκριμένα προς την Ομάδα Εξοπλισμών της Δυτικής Ευρώπης. Σημαντική μείωση θα επέλθει επίσης στον προϋπολογισμό της εν λόγω οργάνωσης.
<P>
Η Κοινή Εξωτερική Πολιτική και Πολιτική Ασφαλείας συνεπάγεται μια στενή, ισχυρή και διαφανή σχέση μεταξύ Ευρωπαϊκής Ένωσης και ΝΑΤΟ. Η πορτογαλική Προεδρία έδωσε ιδιαίτερη προσοχή στην ανάπτυξη των τρόπων για τη δημιουργία αυτής της σχέσης, η οποία θα πρέπει να βασίζεται στη συνεργασία, τον διάλογο και τη διαφάνεια χωρίς ωστόσο να διακυβεύεται η αυτονομία των δύο αυτών οργανισμών.
<P>
Η έκθεση που θα υποβληθεί στο Ευρωπαϊκό Συμβούλιο της Feira περιλαμβάνει ένα έγγραφο στο οποίο καθορίζονται οι αρχές και οι τρόποι λειτουργίας αυτής της σχέσης κατά τη διάρκεια αυτής της ενδιάμεσης περιόδου. Έτσι, θα θεσπιστούν ομάδες εργασίας ad hoc μεταξύ Ευρωπαϊκής Ένωσης και ΝΑΤΟ που θα πρέπει να ασχοληθούν με τα ακόλουθα θέματα: ασφάλεια, ευρωπαϊκές στρατιωτικές δυνατότητες, ανάπτυξη των διαδικασιών διαφάνειας των μέσων και των δυνατοτήτων του ΝΑΤΟ για τις επιχειρήσεις των οποίων ηγείται η Ευρωπαϊκή Ένωση και τέλος, τον καθορισμό των μόνιμων τρόπων που αφορούν τη σχέση μεταξύ Ευρωπαϊκής Ένωσης και ΝΑΤΟ. Αν καταστεί απαραίτητο θα είναι δυνατή η θέσπιση περισσοτέρων ομάδων εργασίας σε συγκεκριμένα θέματα.
<P>
Σε αυτήν την προσπάθεια ανάπτυξης των ευρωπαϊκών στρατιωτικών δυνατοτήτων η Ένωση θα πρέπει να λάβει υπόψη την ανάγκη διατήρησης μιας σχέσης συνεργασίας, διαλόγου και διαβούλευσης με τους ευρωπαίους συμμάχους μη μέλη της Ευρωπαϊκής Ένωσης και με τις χώρες που είναι υποψήφιες για προσχώρηση σε αυτή. Εξάλλου, είναι σημαντικό να πούμε ότι το headline goal που καθορίστηκε στο Ελσίνκι είναι ανοιχτό στη συμμετοχή αυτών των κρατών, που θα μπορέσουν να συμβάλλουν σε μια ευρωπαϊκή δύναμη. Όσον αφορά το έγγραφο που συμφωνήθηκε από την Ευρωπαϊκή Ένωση και που θα αποτελέσει αναπόσπαστο μέρος της έκθεσης του Ευρωπαϊκού Συμβουλίου της Feira, θα δημιουργηθεί μια ενιαία και συλλογική δομή στην οποία θα συμμετέχουν τα δεκαπέντε κράτη μέλη της Ευρωπαϊκής Ένωσης και οι δεκαπέντε τρίτες χώρες. Η δομή αυτή θα είναι υπεύθυνη για τον διάλογο, τη συνεργασία και τη διαβούλευση μεταξύ αυτών των κρατών. Αναγνωρίζοντας τον θεμελιώδη ρόλο των έξι ευρωπαίων συμμάχων που δεν είναι μέλη της Ευρωπαϊκής Ένωσης, καθώς επίσης λαμβάνοντας υπόψη ότι το ΝΑΤΟ θα μπορέσει να παραχωρήσει μέσα και δυνατότητες για τις επιχειρήσεις των οποίων ηγείται η Ευρωπαϊκή Ένωση, θα διεξαχθούν στον κόλπο αυτής της ενιαίας δομής συνεδριάσεις μεταξύ των δεκαπέντε κρατών μελών της Ευρωπαϊκής Ένωσης και των έξι άλλων κρατών προκειμένου να συζητηθούν τα θέματα που αφορούν στην ανάπτυξη των ευρωπαϊκών στρατιωτικών δυνατοτήτων.
<P>
Στη φάση που προηγείται μιας κρίσης, ήτοι όταν επίκειται μια κρίση, ο διάλογος, η συνεργασία και η διαβούλευση σαφώς θα ενισχυθούν, αν η Ένωση λάβει υπόψη τη χρήση μέσων και δυνατοτήτων του ΝΑΤΟ, τότε θα πρέπει να δοθεί ιδιαίτερη προσοχή στον διάλογο, τη συνεργασία και τη διαβούλευση με τους έξι ευρωπαίους συμμάχους που δεν είναι μέλη της Ένωσης. Θα πρέπει να επισημάνουμε πως από ότι συμφωνήθηκε στο Ελσίνκι, οι επιχειρήσεις της Ένωσης θα είναι αρχικά ανοιχτές στη συμμετοχή αυτών των κρατών. Επίσης η Ρωσία, η Ουκρανία και άλλα ευρωπαϊκά κράτη θα μπορέσουν να συμμετάσχουν σε επιχειρήσεις υπό την ηγεσία της Ευρωπαϊκής Ένωσης.
<P>
Η γαλλική Προεδρία θα λάβει εντολή να υποβάλλει στο Ευρωπαϊκό Συμβούλιο της Νίκαιας προτάσεις σχετικά με τους τρόπους διαβούλευσης και συμμετοχής αυτών των κρατών. Στο Ευρωπαϊκό Συμβούλιο της Feira, η Ευρωπαϊκή Ένωση θα καταγράψει το ενδιαφέρον που θα εκδηλώσει επίσης ο Καναδάς για συμμετοχή σε αυτήν την κοινή ευρωπαϊκή προσπάθεια.
<P>
Τέλος, κύριε Πρόεδρε, το Ελσίνκι έδωσε εντολή στην πορτογαλική Προεδρία ούτως ώστε να υποβάλλει στο Ευρωπαϊκό Συμβούλιο της Feira ενδείξεις σχετικά με την ανάγκη ή μη αναθεώρησης της Συνθήκης του Αμστερνταμ. Από τη συζήτηση που έγινε και από τις γνώμες που εκφράστηκαν μπορέσαμε να συμπεράνουμε ότι η υλοποίηση των αποφάσεων της Ευρωπαϊκής Ένωσης ως προς την Κοινή Ευρωπαϊκή Πολιτικής Ασφάλειας και Αμυνας δεν απαιτεί την αναθεώρηση της Συνθήκης, εφόσον νομικά εμπίπτει στις διατάξεις που ισχύουν προς το παρόν. Συνεπώς, λόγω του ότι πρόκειται για μια διαδικασία που βρίσκεται σε εξέλιξη, τα κράτη μέλη συμφώνησαν ως προς την ανάγκη εξέτασης του εν λόγω ζητήματος.

<SPEAKER ID=49 NAME="Patten">
Κύριε Πρόεδρε, χαιρετίζω αυτή την επίκαιρη και εποικοδομητική συζήτηση, που εισήγαγε χαρακτηριστικά και δυναμικά ο αξιότιμος φίλος μου, κύριος Brok, στα πλαίσια ενός στοχαστικού και ωφέλιμου λόγου. Χαιρετίζω την έκθεση της κυρίας Lalumiθre. Πρόκειται για ένα εξαιρετικά χρήσιμο έγγραφο. Αυτό που αναφέρεται σε αυτή για μη στρατιωτική αντιμετώπιση της κρίσης μας δίνει μια λίστα ελέγχου, έναν κατάλογο ενεργειών με όσα θα πρέπει να εξασφαλίσουμε ότι θα τεθούν σε εφαρμογή μέσα στα επόμενα χρόνια. Είναι μια πολύ καλή έκθεση και θα ήθελα να συγχαρώ, χωρίς επιφύλαξη, την αξιότιμη κυρία για όσα έχει πει.
<P>
Η Επιτροπή συνέβαλε ενεργά στη μη στρατιωτική αντιμετώπιση της κρίσης πολύ πριν τις συνόδους κορυφής στην Κολωνία και το Ελσίνκι. Αυτές οι σύνοδοι κορυφής μας υπενθύμισαν ότι είναι επιτακτική η ανάγκη για πιο μεγαλεπήβολες, συναφείς και αποτελεσματικές πολιτικές. Πρέπει να ενισχύσουμε την ικανότητά μας για ταχεία και στοχοθετημένη δράση. Πρέπει να εντείνουμε τις προσπάθειες συντονισμού. Πρέπει να ενισχύσουμε τη δυνατότητα ανάλυσης και ανταλλαγής πληροφοριών και να αυξήσουμε ουσιαστικά τις δυνατότητές μας για υιοθέτηση προληπτικών πολιτικών.
<P>
Η δημιουργία επιπλέον οργάνων ή η κινητικότητα πρόσθετης χρηματοδότησης δεν βρίσκεται, κατά την κρίση μου, στο επίκεντρο των τωρινών μας συζητήσεων, αλλά ούτε και χρειάζεται να γίνουν σημαντικές αλλαγές στη Συνθήκη. Αντιθέτως, εστιάζουμε σε πολύ πιο αποτελεσματική χρήση των υπαρχόντων οργάνων και οικονομικών πόρων. Το Κοινοβούλιο γνωρίζει ότι τόσο η Επιτροπή όσο και εγώ δίνουμε προτεραιότητα σε μια πολύ πιο ενεργητική και πολύ πιο ικανή εκπλήρωση των σημερινών μας καθηκόντων από ότι στο παρελθόν. Έτσι θα έχουμε μια σημαντική ατζέντα για τα επόμενα χρόνια. Ελπίζω ότι θα έχουμε την υποστήριξη του Κοινοβουλίου ενώ θα εργαζόμαστε πάνω σε αυτή.
<P>
Θα πρέπει να στηριχτούμε στις ικανότητες που έχουμε. Θα πρέπει να τις εκμεταλλευτούμε πιο αποτελεσματικά προκειμένου να πετύχουμε το διττό στόχο πρόληψης των συγκρούσεων και αντιμετώπισης της κρίσης. Το να πούμε "όχι"; στη θεσμική επανάσταση δεν σημαίνει ότι θα γυρίσουμε την πλάτη μας στην καινοτομία.
<P>
Η Επιτροπή υπέβαλε πρόσφατα πρόταση για τη δημιουργία μιας δύναμης ταχείας αντιδράσεως. Τα περιορισμένα κονδύλια που νομίζουμε ότι χρειάζονται για αυτό το σκοπό θα εξοικονομηθούν μέσω ανακατάταξης του υπάρχοντος προϋπολογισμού.
<P>
Πιστεύω επίσης ότι αξίζει να εξεταστεί προσεκτικά η ιδέα για τη σύσταση ενός ευρωπαϊκού σώματος πολιτικής αστυνομίας μέσω μιας μελέτης σκοπιμότητας του Συμβουλίου, όπως προτείνεται στο σχετικό ψήφισμα του Ευρωπαϊκού Κοινοβουλίου. Είναι επίσης σαφές ότι οι ελλείψεις της Επιτροπής σε ανθρώπινο δυναμικό τόσο για την πρόληψη των συγκρούσεων όσο και για την αντιμετώπιση της κρίσης επηρεάζει σημαντικά την ικανότητά μας να σημειώσουμε πιο ταχεία πρόοδο σε αυτό τον τομέα, αν και αυτό είναι κάτι που προσπαθούμε για την ώρα να αντιμετωπίσουμε.
<P>
Επιτρέψτε μου να είμαι σαφής για το ρόλο της Επιτροπής. Είναι σαφές ότι δεν είμαστε υπεύθυνοι για το συντονισμό των στρατιωτικών και των πολιτικών παραγόντων όσον αφορά την αντιμετώπιση της κρίσης. Αυτό που προσπαθεί να κάνει η Επιτροπή είναι να διασφαλίσει την αποτελεσματική και συναφή συμβολή της Κοινότητας στη συνολική συντονισμένη προσπάθεια της Ένωσης σε αυτό τον τομέα.
<P>
Αναφέρθηκα πριν στο γεγονός ότι δεν είναι δυνατόν να γίνει ένας σαφής διαχωρισμός, κατά την πρόληψη ή την αντιμετώπιση μιας κρίσης, ανάμεσα στον στρατιωτικό και τον πολιτικό παράγοντα. Το σημαντικό είναι να αναγνωριστεί η σχέση ανάμεσα στα δύο. Κοιτάξτε τι κάνει η Επιτροπή σε όλο τον κόσμο: πληρώνουμε για την εκπαίδευση αστυνομικών δυνάμεων για τις αντιτρομοκρατικές ενέργειες στην Παλαιστίνη. Βοηθάμε στη δημιουργία συνοριακών υπηρεσιών στα Βαλκάνια. Διαθέτουμε χρήματα για άρση ναρκοπεδίων σχεδόν σε κάθε ήπειρο. Με τέτοιου είδους ενέργειες η Επιτροπή συνεισφέρει στην προληπτική διπλωματία, και ελπίζω ότι στο μέλλον η Ευρώπη θα εκτελεί αυτά τα καθήκοντα με πιο μεθοδικό τρόπο.
<P>
Αυτή δεν είναι η πρώτη μας προσπάθεια να δημιουργήσουμε ως είχε μια κοινή εξωτερική πολιτική και πολιτική ασφαλείας. Είχαμε το σχέδιο Pleven. Είχαμε το de Gasperi. Είχαμε το Fouchet. Για χρόνια είχαμε την ευρωπαϊκή πολιτική συνεργασία, κατά την οποία έγιναν πολλές ηχηρές δηλώσεις, ίσως πάρα πολλές, μερικές βδομάδες αφότου ήταν δυνατόν να έχουν ουσιαστικά κάποιο αποτέλεσμα για τα γεγονότα. Η απόφαση που ελήφθη στο Μάαστριχτ, η απόφαση που ελήφθη στο Αμστερνταμ, η απόφαση που ελήφθη στο Ελσίνκι - όλες σηματοδοτούν μια σημαντική κίνηση προς τα μπρος, την αναγνώριση ότι δεν κάναμε αρκετά στο παρελθόν για να εξασφαλίσουμε ότι η φωνή της Ευρώπης ακούγεται ικανοποιητικά σε όλο τον κόσμο και ότι εκμεταλλευόμαστε τις δυνατότητες της Ευρώπης για την πρόληψη και την αντιμετώπιση της κρίσης με αρκετή ικανότητα και σθένος.
<P>
Αυτή τη φορά πρέπει να ενεργήσουμε διαφορετικά. Αυτή τη φορά θα πρέπει να βεβαιωθούμε ότι μια κοινή εξωτερική πολιτική και πολιτική ασφαλείας θα διασφαλίσει ότι η Ευρώπη θα εκτελέσει τα καθήκοντά της στο βαθμό που απαιτούν τα γεγονότα, στο βαθμό που απαιτούν τώρα κατά την κρίση μου οι πολίτες μας. Εμείς στην Επιτροπή θέλουμε να κάνουμε ότι είναι δυνατό για να εξασφαλίσουμε ότι αυτή τη φορά η κοινή εξωτερική πολιτική και πολιτική ασφαλείας θα είναι φοβερή επιτυχία.
<P>
(Χειροκροτήματα)

<SPEAKER ID=50 LANGUAGE="FR" NAME="Morillon">
Κύριε Πρόεδρε, κύριε υπουργέ, κύριε Επίτροπε, θα ήθελα, αφού σας άκουσα, να χαιρετίσω, όπως έκανε μόλις τώρα ο συνάδελφός μου Elmar Brok, την πρόοδο που σημειώθηκε στην άμυνα και την ευρωπαϊκή πολιτική ενότητα.
<P>
Υπενθυμίζω σε αυτό το σημείο ότι την εποχή της τραγωδίας της Βοσνίας είχαν πει ότι η Ευρώπη πέθανε στο Σεράγεβο. Κατά τη γνώμη μου η Ευρώπη δεν είχε γεννηθεί σε πολιτικό και στρατιωτικό επίπεδο όταν ξέσπασε αυτή η τραγωδία. Η Ευρώπη αφυπνίστηκε κατά την κρίση στο Κοσσυφοπέδιο. Μίλησε με μία φωνή, Επίτροπε Patten, το είπατε μόλις τώρα, έκανε τη φωνή της ν' ακουστεί, είπε ότι το απαράδεκτο έχει κάποια όρια, τέλος έδρασε με τα όπλα, όταν πια όλες οι άλλες πιέσεις, πολιτικές, οικονομικές και διπλωματικές είχαν αποτύχει, αν όμως οι αμερικανοί φίλοι μας, εκείνη τη στιγμή, δεν είχαν στρατευτεί μαζί μας, η Ευρώπη δεν θα ήταν σε θέση να δράσει αποτελεσματικά.
<P>
Αυτό που ξεσήκωσε την ευρωπαϊκή κοινή γνώμη είναι η συνειδητοποίηση αυτής της εξάρτησης έναντι των Αμερικανών και δεν πρόκειται κατά κανέναν τρόπο για μια δίκη εναντίον των Αμερικανών. Δεν πρόκειται για δίκη εναντίον των Αμερικανών επειδή ήρθαν μαζί μας στο Κοσσυφοπέδιο, διότι υπενθυμίζω ότι όταν δεν ανέλαβαν δράση στη Βοσνία-Ερζεγοβίνη είχαν πει κάποιοι ότι αυτό έγινε επειδή δεν υπήρχε πετρέλαιο στη Βοσνία ενώ υπήρχε πετρέλαιο στο Κουβέιτ. Λοιπόν, οι αμερικανοί φίλοι μας ήρθαν μαζί μας σε αυτήν τη μάχη, ωστόσο, χωρίς εκείνους, δεν θα μπορούσαμε να φέρουμε εις πέρας τόσο αποτελεσματικά αυτή την επιχείρηση στο Κοσσυφοπέδιο.
<P>
Ας μην έχουμε ψευδαισθήσεις, η βούληση που αποκαλύφθηκε μετά από αυτή την κρίση και την οποία έχουν συνειδητοποιήσει περισσότερα από τα δύο τρίτα της κοινής γνώμης των δεκαπέντε κρατών μελών της Ένωσης, δεν θα καταλήξει σε αποτελέσματα από τη μια στιγμή στην άλλη. Θα χρειαστεί χρόνος, θα χρειαστεί χρήμα. Θα χρειαστεί χρόνος διότι, όπως γνωρίζετε όλοι, η δημιουργία ενός προγράμματος εξοπλισμών απαιτεί το λιγότερο δέκα με δεκαπέντε χρόνια. Μέχρι τότε, είναι σαφές ότι όλα όσα έχουν γίνει, όλα όσα αποφασίστηκαν πρόσφατα, ιδιαίτερα στον τομέα των σχέσεων με το ΝΑΤΟ, είναι απολύτως ικανοποιητικά. Θα χρειαστεί χρήμα και, χαιρετίζοντας το θάρρος της εισηγήτριάς μας, της κ. Lalumiθre, λέω κι εγώ μαζί της ότι δεν νομίζω ότι θα μπορέσουμε να πετύχουμε περισσότερα με τα χρήματα που διατίθενται αυτή τη στιγμή.

<SPEAKER ID=51 LANGUAGE="FR" NAME="Lalumiθre">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, όπως παρατηρείτε, το Ευρωπαϊκό Κοινοβούλιο ενδιαφέρεται πάρα πολύ για αυτή τη νέα πολιτική που πρέπει να είναι η κοινή ευρωπαϊκή πολιτική σε θέματα ασφάλειας και άμυνας, και θα χρειαστεί να μιλήσουμε εκ νέου για το θέμα αυτό πολλές φορές στο μέλλον.
<P>
Σήμερα, γνωρίζοντας ότι αυτό το ζήτημα αναμένεται να αναφερθεί στη Σύνοδο Κορυφής της Feira, θα θέλαμε να σας ρωτήσουμε σχετικά με τις προθέσεις του Συμβουλίου και της Επιτροπής και παράλληλα να σας εκφράσουμε τις αντιδράσεις μας και τις επιθυμίες μας που αναμένεται να αποτελέσουν το αντικείμενο ψηφίσματος που θα ψηφιστεί αύριο, όπως ελπίζω.
<P>
Ήδη από τώρα, κύριε Πρόεδρε, κύριε Επίτροπε, σας ευχαριστώ για τις πρώτες διευκρινίσεις που μας δώσατε πριν από λίγο, μεταξύ των οποίων και το ότι είναι άχρηστη μια ενδεχόμενη αναθεώρηση των Συνθηκών. Μιλώ εδώ με την ιδιότητα της εισηγήτριας στην Επιτροπή Εξωτερικών Υποθέσεων, γενικά όμως νομίζω ότι είμαι σε θέση να πω ότι το Ευρωπαϊκό Κοινοβούλιο, στη μεγάλη του πλειοψηφία, όχι όμως ομόφωνα, εγκρίνει όπως κι εγώ η ίδια τη νέα ώθηση που έχει δοθεί σε αυτή την πολιτική μετά τη Συνθήκη του Αμστερνταμ με τις Συνόδους Κορυφής της Κολωνίας και του Ελσίνκι.
<P>
Η Βοσνία και το Κοσσυφοπέδιο - ο πρόεδρος Brok το υπενθύμισε πριν από λίγο - έδειξαν, αν και δεν χρειαζόταν, τις αδυναμίες της Ευρώπης τόσο όσον αφορά την πρόληψη όσο και όσον αφορά τον τρόπο διαχείρισης και εξόδου από τις κρίσεις. Διαπιστώσαμε επίσης ότι εξαρτώμεθα ακόμα σε υπερβολικά μεγάλο βαθμό από τις Ηνωμένες Πολιτείες για την ασφάλειά μας. Με λίγα λόγια, είμαστε ικανοποιημένοι από τους προσανατολισμούς και τις αποφάσεις που ελήφθησαν εδώ και έναν χρόνο, περιμένουμε όμως από τη Σύνοδο Κορυφής της Feira, και στη συνέχεια από τη γαλλική Προεδρία, να συνεχιστεί και να επιταχυνθεί η συγκεκριμένη υλοποίηση. Πράγματι, αυτή τη στιγμή βρισκόμαστε σε μια κατάσταση που μπορεί να περιγραφεί ως εξής "μας ανοίγεται ένα παράθυρο, μια δυνατότητα" μετά από τον κλυδωνισμό που έγινε αισθητός στα Βαλκάνια. Αν δεν επωφεληθούμε σήμερα από αυτές τις ευνοϊκές συνθήκες, φοβόμαστε ότι αυτή η νέα πολιτική θα βυθιστεί σε διάφορες καταστάσεις παράλυσης.
<P>
Ούτως εχόντων των πραγμάτων, το Ευρωπαϊκό Κοινοβούλιο κάνει μια σαφή διάκριση ανάμεσα στη μη στρατιωτική διαχείριση κρίσεων και τη στρατιωτική διαχείριση. Η πρώτη είναι βεβαίως αυτή που προτιμούμε. Στον τομέα αυτόν, τη μη στρατιωτική διαχείριση κρίσεων, η Επιτροπή έχει να διαδραματίσει έναν ουσιαστικό ρόλο και χαιρετίζουμε, κύριε Επίτροπε, τις προσπάθειες που κατεβλήθησαν πρόσφατα, επιτρέψτε μου όμως να σταθώ σε κάποια συγκεκριμένα σημεία. Την ικανότητα να παίρνουμε αποφάσεις και να αναλαμβάνουμε δράση γρήγορα, πώς θα τη βελτιώσουμε περαιτέρω; Ομοίως, πώς θα διασφαλίσουμε έναν καλό συντονισμό - το αιώνιο πρόβλημα - ανάμεσα στο Συμβούλιο, τον Ύπατο Εκπρόσωπο του Συμβουλίου, την Επιτροπή και σε ορισμένες περιπτώσεις τα κράτη μέλη, τις ΜΚΟ, κ.ο.κ; Για να το πράξουμε αυτό - τρίτη παρατήρηση - παροτρύνουμε έντονα το Συμβούλιο και την Επιτροπή να καθορίσουν εκ των προτέρων μεγάλους κοινούς στόχους "Headlines Goals" προκειμένου να γνωρίζει ο καθένας εκ των προτέρων τι μπορεί ή τι πρέπει να κάνει ενώπιον μιας βίαιης κρίσης.
<P>
Θα υπενθυμίσω τέλος την προσήλωσή μας στη δημιουργία ενός μη στρατιωτικού ευρωπαϊκού ειρηνευτικού σώματος, πάντα με το ίδιο πνεύμα: ταχύτητα και αποτελεσματικότητα. Κύριε Επίτροπε, τι υπολογίζετε να κάνετε; Όποια όμως και αν είναι η προτίμησή μας όσον αφορά τον τρόπο αντιμετώπισης των κρίσεων με μη στρατιωτικά μέσα, γνωρίζουμε πολύ καλά ότι χρειαζόμαστε επίσης στρατιωτικά μέσα, έστω και μόνο για να αποτρέψουμε κάποιους από την τέλεση βάρβαρων πράξεων.
<P>
Πολλά μένουν ακόμα να γίνουν για να αποκτήσει η Ευρωπαϊκή Ένωση ικανοποιητικά στρατιωτικά μέσα, γι' αυτό σας θέτουμε ερωτήματα. Σας θέτουμε ερωτήματα σχετικά με τη δημιουργία της δύναμης έγκαιρης αντίδρασης που πρέπει να είναι λειτουργική μέσα σε τρία χρόνια, σχετικά με τη δημιουργία πολιτικών και στρατιωτικών δομών λήψεως αποφάσεων που έχει ξεκινήσει εδώ και λίγους μήνες - αλήθεια πού βρισκόμαστε; - σχετικά με την αναδιάρθρωση των ενόπλων δυνάμεων προκειμένου να βελτιώσουμε την κατάρτιση, τον εξοπλισμό και τη δυνατότητα να εργάζονται από κοινού, όποια και αν είναι η χώρα προέλευσης αυτών των δυνάμεων. Σας θέτουμε επίσης ερωτήματα σχετικά με το σημείο στο οποίο βρισκόμαστε, όσον αφορά την απαραίτητη αναδιάρθρωση των βιομηχανιών όπλων και στρατιωτικού εξοπλισμού και όσον αφορά τα δημοσιονομικά μέσα που θα αποδειχθούν απαραίτητα.
<P>
Όσον αφορά τις σχέσεις μας με το ΝΑΤΟ, άκουσα με πολλή προσοχή τα λόγια σας, κύριε Πρόεδρε του Συμβουλίου. Πρόκειται για ένα θέμα πολύ σημαντικό και πολύ λεπτό, ακόμα και όσον αφορά το μέλλον της Ευρωπαϊκής Ένωσης.
<P>
Τέλος, κύριε Πρόεδρε, με δυο λόγια, θα επιμείνω κι εγώ με τη σειρά μου σε ένα θέμα στο οποίο θα καταλαβαίνετε ότι το Ευρωπαϊκό Κοινοβούλιο προσδίδει πολύ μεγάλη σημασία: στην κοινοβουλευτική διάσταση της πολιτικής ασφάλειας και άμυνας. Έστω και αν η εκτελεστική εξουσία εξακολουθεί να έχει ιδιαίτερα μεγάλες αρμοδιότητες στο ζήτημα αυτό, επιμένουμε στον ρόλο των κοινοβουλίων, των εθνικών κοινοβουλίων και του Ευρωπαϊκού Κοινοβουλίου. Μέχρι τώρα δεν είπατε πολλά για το ζήτημα αυτό.

<SPEAKER ID=52 LANGUAGE="FI" NAME="Vδyrynen">
Αξιότιμε κύριε Πρόεδρε, οι αποφάσεις που ελήφθησαν στο Ευρωπαϊκό Συμβούλιο του Ελσίνκι σχετικά με την πρόοδο της κοινής πολιτικής ασφαλείας και άμυνας είναι διφορούμενες. Πολλά από τα κράτη μέλη που προσχώρησαν θεωρούν ότι η δημιουργία ενός κοινού στρατιωτικού σώματος σηματοδοτεί την αρχή για την οργάνωση της κοινής άμυνας της Ένωσης. Το σχέδιό τους είναι σαφές. Σύμφωνα με την ιδρυτική Συνθήκη, στόχος της Κοινής Εξωτερικής Πολιτικής και Πολιτικής Ασφαλείας της ΕΕ είναι να προστατεύει την ανεξαρτησία και την ακεραιότητα της Ένωσης, καθώς και να ενδυναμώσει την ασφάλεια της Ένωσης σε όλες τις εκφάνσεις της. Το στρατιωτικό σώμα που θα δημιουργηθεί συνιστά, κατά την άποψή τους, το μέσο για την υλοποίηση αυτών των στόχων, τον κοινό στρατό μιας Ένωσης που εξελίσσεται σε ομοσπονδία. Τα ουδέτερα κράτη μέλη θεωρούν όμως ότι η απόφαση που έχει ληφθεί αφορά μόνο τη θέσπιση ενός συστήματος διαχείρισης των κρίσεων. Τονίζουν ότι κάθε χώρα αποφασίζει μεμονωμένα για τη συμμετοχή της. Θεωρούν δε ότι δεν είναι υποχρεωμένα να συμμετάσχουν στην υποχρεωτική επιβολή της ειρήνης. Τα ουδέτερα κράτη μέλη δεν θέλουν να μετατραπεί η Ένωση σε στρατιωτική συμμαχία ούτε σε στρατιωτική υπερδύναμη. Είναι απαραίτητο να επισημανθούν αυτές οι διαφορές απόψεων και ερμηνείας.
<P>
Επίσης, όσον αφορά την πολιτική ασφάλειας, είναι φρόνιμο να προβούμε στη διαφοροποιημένη ολοκλήρωση. Τα κοινά σώματα της Ευρωπαϊκής Ένωσης πρέπει να χρησιμοποιούνται μόνο σε αποστολές διαχείρισης κρίσεων. Οι χώρες που απαρτίζουν τον πυρήνα της ομοσπονδίας που πρότειναν οι Delors, Giscard d' Estaing, Schmidt και Fischer θα μπορούσαν ενδεχομένως να ιδρύσουν μια αμυντική κοινότητα η οποία θα συνιστούσε έναν ισχυρό ευρωπαϊκό πυλώνα στο πλαίσιο του ΝΑΤΟ. Η κατανοητή και άξια υποστήριξης επιδίωξη των ευρωπαϊκών χωρών μελών του ΝΑΤΟ να διαμορφώσουν μια ευρωπαϊκή αμυντική ταυτότητα θα μπορούσε συνεπώς να υλοποιηθεί στο πλαίσιο του ΝΑΤΟ. Οι αποφάσεις σχετικά με την αμυντική πολιτική και την πολιτική ασφαλείας είναι άκρως σημαντικές και γι' αυτό πρέπει να λαμβάνονται με τρόπο ιδιαίτερα διαφανή και δημοκρατικό.

<SPEAKER ID=53 LANGUAGE="NL" NAME="Lagendijk">
Κύριε Πρόεδρε, συνάδελφοι, καλό είναι να μην λησμονούμε ότι τη στιγμή αυτή βρισκόμαστε στον πρώτο γύρο μίας συζήτησης, η οποία αναμένεται να περιλάβει πολλούς γύρους ακόμη σχετικά με την ευρωπαϊκή ασφάλεια. Αυτό σημαίνει ότι έχουμε δεχθεί ορισμένους περιορισμούς. Συγκεκριμένα, απευθυνόμαστε ιδιαίτερα στη Διάσκεψη Κορυφής, στο Ευρωπαϊκό Συμβούλιο της Feira. Είναι χρήσιμο να γίνει κάτι τέτοιο, όμως αυτό σημαίνει ότι στη φάση αυτή δεν θα πρέπει να συζητηθούν ορισμένα ζητήματα τα οποία είναι εξαιρετικά σημαντικά για την ασφάλεια στην Ευρώπη.
<P>
Να σας αναφέρω ένα. Τα κριτήρια για την ανάπτυξη της δύναμης ταχείας επέμβασης, ζήτημα που δεν τίθεται υπό συζήτηση σήμερα. Μετά από μία νέα πρόταση της κ. Lalumiθre θα συζητήσουμε το θέμα αυτό στο μέλλον, αλλά τη στιγμή αυτή υποκείμεθα σε μία σειρά περιορισμών. Παρά τους περιορισμούς αυτούς, πιστεύω ότι μπορούμε να λάβουμε μία καλή απόφαση τη στιγμή αυτή. Να κάνω καταρχήν μία θετική παρατήρηση. Πιστεύω ότι πολύ σωστά ένα μεγάλο τμήμα του ψηφίσματος αφορά τη διαχείριση μη στρατιωτικών κρίσεων. Ο επίτροπος παρουσίασε λεπτομερώς το ζήτημα αυτό και θεωρώ ότι σωστά γίνεται μία τόσο διεξοδική αναφορά. Η ομάδα μου πιστεύει ότι η ΕΕ διαθέτει μοναδικές ευκαιρίες οι οποίες συχνά δεν αξιοποιήθηκαν μέχρι τώρα. Ευτυχώς έχουμε και θετικά παραδείγματα. Να σας αναφέρω ένα: το σύμφωνο σταθερότητας. Ένας συνδυασμός οικονομικής ανοικοδόμησης, προστασίας των ανθρωπίνων δικαιωμάτων και οικοδόμησης της κοινωνίας των πολιτών. Πρόκειται για ένα καλό παράδειγμα για το πώς η Ευρωπαϊκή Ένωση μπορεί να χρησιμοποιεί και στο μέλλον τις σχεδόν απεριόριστες δυνατότητες που διανοίγονται στον τομέα της διαχείρισης μη στρατιωτικών κρίσεων. Βέβαια το ψήφισμα περιλαμβάνει και τμήματα που αναφέρονται στα στρατιωτικά ζητήματα και παρ' όλο που αυτό εκπλήξει ίσως ορισμένους συναδέλφους, ένα μεγάλο μέρος της ομάδας μου υποστηρίζει τα τμήματα αυτά, έστω και με συγκεκριμένους όρους.
<P>
Να σας αναφέρω δύο από αυτούς: Πρώτον, τις αποφάσεις θα πρέπει να λαμβάνει η ΕΕ. Θεωρώ ότι θα πρέπει, αντίθετα από ό,τι συμβαίνει στο παρόν κείμενο, να αναφέρεται ρητά και σαφέστατα ότι η ΕΕ δύναται να λαμβάνει αποφάσεις αυτόνομα και ότι τα κράτη μέλη της ΕΕ μπορούν να αποφασίζουν μόνα τους σχετικά με τη συμμετοχή τους στις επιχειρήσεις χωρίς την σύμφωνη γνώμη του ΝΑΤΟ, δηλαδή των ΗΠΑ.
<P>
Και ένα τελευταίο ζήτημα, κύριε Πρόεδρε. Τα νέα κονδύλια για την άμυνα που χρειάζονται δεν μπορούν να προστεθούν απλώς στα ήδη διατιθέμενα, κάτι που θα δημιουργούσε μία νέα κούρσα εξοπλισμών. Το ζητούμενο είναι η πραγματοποίηση μίας νέας ανάλυσης και η εφαρμογή μίας νέας πολιτικής για την άμυνα. Αυτό δεν συνεπάγεται εξ ορισμού περισσότερους πόρους.

<SPEAKER ID=54 LANGUAGE="DE" NAME="Brie">
Κύριε Πρόεδρε, υπάρχουν φυσικά θέματα όπου η διάσταση απόψεων είναι θεμελιώδους σημασίας, πράγμα που προφανώς συμβαίνει στην προκείμενη περίπτωση. Η άποψή σας, αξιότιμη συνάδελφε Lalumiθre, έτυχε της αποδοχής μιας μεγάλης πλειοψηφίας στην επιτροπή και θα τύχει μιας ανάλογης πλειοψηφίας εδώ στην Ολομέλεια. Τούτο συνηγορεί υπέρ της ποιότητας της πραγματογνωμοσύνης σας και της επιμέλειας με την οποία εργασθήκατε. Ταυτόχρονα όμως μας δείχνει πόσο έχουν αποδυναμωθεί στο μεταξύ οι κριτικές ψήφοι. Νομίζω ότι εν προκειμένω δεν υπάρχει χώρος για θριαμβολογίες. Ακόμα και στις επίσημες αναλύσεις διαπιστώνεται ότι δεν υφίσταται καμία στρατιωτική απειλή για τις χώρες της Δυτικής Ευρώπης. Αντί αυτού, προκειμένου να δικαιολογηθούν οι τεράστιες στρατιωτικές δαπάνες, παρουσιάζονται σενάρια, όπως αυτό του πολέμου στο Κοσσυφοπέδιο ή φανταστικές μελλοντικές κρίσεις, ο ισλαμικός φονταμενταλισμός ή ακόμα το ενδεχόμενο μιας οικολογικής απειλής, όπως παρουσιάζεται στις γερμανικές οδηγίες για την άμυνα. Όταν δίνονται στρατιωτικές απαντήσεις στα προβλήματα αυτά, είναι σαν η πολιτική και η νοημοσύνη να έχουν καταθέσει τα όπλα.
<P>
Θα αναφερθώ μόνο στο ζήτημα που έπαιξε κεντρικό ρόλο σε όλες τις τοποθετήσεις, στον πόλεμο του Κοσσυφοπεδίου. Θεωρώ ότι τόσο το Συμβούλιο όσο και η Επιτροπή αλλά και εμείς οι ίδιοι συνάγουμε από τον λάθος πόλεμο τα καταρχήν λάθος συμπεράσματα. Αφενός, ούτε είναι δυνατόν ούτε επιτρέπεται να χαρακτηρίζει τη μελλοντική πολιτική για την ασφάλεια η παραβίαση του Διεθνούς Δικαίου στην οποία προέβη το ΝΑΤΟ και που εξακολουθεί να παραμένει συστατικό στοιχείο της επίσημης στρατιωτικής στρατηγικής του ΝΑΤΟ. Αφετέρου εξακολουθώ να είμαι πεπεισμένος πως ήταν δυνατόν και έπρεπε να αποφευχθεί ο πόλεμος εναντίον της Γιουγκοσλαβίας, εάν είχε ασκηθεί συνεπής, προληπτική και μακροπρόθεσμη πολιτική, εφόσον μάλιστα διαφαίνεται και πάλι με δραματικό τρόπο τον τελευταίο καιρό, ότι απέτυχε παταγωδώς ο δήθεν ή έστω ο πραγματικός σκοπός του ΝΑΤΟ, να διασφαλιστούν δηλαδή τα ανθρώπινα δικαιώματα και τα δικαιώματα των μειονοτήτων. Για την επίλυση τέτοιων προβλημάτων ο πόλεμος αποτελεί το πιο ακατάλληλο και το πιο αναποτελεσματικό μέσο.
<P>
Όταν τέλος ακούγονται και πάλι επιχειρήματα πως ο πόλεμος του Κοσσυφοπεδίου έδειξε ότι η ΕΕ χρειάζεται μεγαλύτερη στρατιωτική ανεξαρτησία από τις ΗΠΑ, τότε κατά την άποψή μου θα πρέπει να επισημανθεί πως η στρατιωτικοποίηση των διεθνών σχέσεων και των σκέψεων σχετικά με την πολιτική ασφάλειας, δεν μειώνουν αλλά εντείνουν την εξάρτηση από τις ΗΠΑ. Στο ζήτημα του στρατού οι ΗΠΑ παίζουν παιχνίδι στην έδρα τους. Η Ομάδα μου έχει καταρχήν αντίθετη άποψη τουλάχιστον σε τρία ζητήματα της επικρατούσας σήμερα ευρωπαϊκής πολιτικής για την ασφάλεια.
<P>
Πρώτον, η εικόνα που καθοδηγεί την πολιτική για την ασφάλεια είναι στρατιωτική, δεν είναι πολιτική, και δεν χαρακτηρίζεται από μη στρατιωτικό πνεύμα συνεργασίας. Το κεφάλαιο σχετικά με την προληπτική και μη στρατιωτική πολιτική ασφάλειας δεν μπορεί να μας παραπλανήσει σχετικά. Είναι χαρακτηριστικό ότι μετά από τη Σύνοδο Κορυφής του Ελσίνκι η λήψη στρατιωτικών αποφάσεων γίνεται με ταχύτατους ρυθμούς, ενώ αντίθετα δεν σημειώνεται στην πράξη καμία πρόοδος στο πεδίο μιας μη στρατιωτικής πολιτικής άμυνας που να προσανατολίζεται προς την αντιμετώπιση των αιτίων.
<P>
Δεύτερον, απορρίπτουμε τη δημιουργία ενός ευρωπαϊκού στρατιωτικού μπλοκ. Από τη δική μας σκοπιά, μέλλον μπορεί να έχει μόνο η αποκατάσταση του κεντρικού ρόλου που διαδραμάτιζε ο ΟΗΕ για τη διεθνή ασφάλεια, μια σημαντική ενδυνάμωση του ΟΑΣΕ και σχέδια για την ασφάλεια που να στηρίζονται στη συνεργασία, καθώς και ο ριζικός αφοπλισμός.
<P>
Τρίτον, ανησυχούμε βαθύτατα για το πόσο αυτονόητη έχει γίνει στο μεταξύ η απόρριψη αιτημάτων που πριν από λίγο καιρό αποτελούσαν τμήμα μιας ευρείας πολιτικής συναίνεσης, τουλάχιστον μεταξύ της κ. Lalumiθre και θέσεων που υποστηρίζει λ.χ. η Ομάδα μου. Πάντως στην επιτροπή δεν έτυχαν πλειοψηφίας τα αιτήματα για μια σαφή δέσμευση ως προς τον Χάρτη του ΟΗΕ ούτε για την υπεράσπιση της συνθήκης για την αντιπυραυλική άμυνα, ή για το σεβασμό της ουδετερότητας μερικών κρατών μελών της ΕΕ, ή ακόμα για την αύξηση των κονδυλίων για τη διαπαιδαγώγηση και την έρευνα με στόχο την ειρήνη.
<P>
Στη Γερμανία θα διατεθούν το τρέχον έτος 17,5 γερμανικά μάρκα από τον κρατικό προϋπολογισμό για σχέδια που αφορούν τη διαχείριση κρίσεων με μη στρατιωτικά μέσα. Πιστεύω πως αυτό είναι χαρακτηριστικό. Πρόκειται για - και το λεω πολύ αργά - το 0,00029% των στρατιωτικών δαπανών. Φοβάμαι πως η πολιτική αυτού του είδους είναι εκείνη που δημιουργεί τις κρίσεις τις οποίες θέλει να αντιμετωπίσει εκ των υστέρων. Για τον λόγο αυτό παραμένουμε σε ένα σαφές όχι!

<SPEAKER ID=55 LANGUAGE="FR" NAME="Souchet">
Κύριε Πρόεδρε, δεν αντιμετωπίζουμε με τον ίδιο τρόπο που αντιμετωπίζει και ο συνάδελφος κ. Brok το σημαντικό ζήτημα που είναι το θέμα της ερώτησης που υπέβαλε στο Συμβούλιο. Και πρόκειται για σημαντική ερώτηση διότι, μετά από τις πολύ σοβαρές κρίσεις που έπληξαν τα Βαλκάνια, το Ευρωπαϊκό Συμβούλιο, κυρίως στις δηλώσεις του της Κολωνίας και του Ελσίνκι, τον Ιούνιο και τον Δεκέμβριο του 1999, καθώς και η Προεδρία, και ιδιαίτερα στις δύο εκθέσεις που αφιέρωσε στα στρατιωτικά και τα μη στρατιωτικά μέσα που διαθέτει η Ένωση για να αντιμετωπίζει καταστάσεις κρίσεων, εξέφρασαν την πρόθεση να δουν την Ένωση να συμμετέχει περισσότερο στη διαχείριση κρίσεων που απειλούν την ασφάλειά της, τα συμφέροντα και τις αξίες της.
<P>
Παρόμοιες απειλές μπορεί πράγματι να γίνουν αντιληπτές ως κοινές από έναν αριθμό κρατών μελών της Ευρωπαϊκής Ένωσης, αλλά και από κράτη της Ευρώπης που δεν είναι μέλη της Ένωσης. Το ζήτημα που μας απασχολεί επομένως είναι το πώς μπορούμε να εξετάσουμε το ενδεχόμενο να θέσουμε σε ισχύ μια διακυβερνητική διαδικασία με μεταβλητή γεωμετρία, που θα επιτρέπει σε όλα τα κράτη που επιθυμούν να συμμετάσχουν να το πράξουν και να συνενώσουν με αυτόν τον τρόπο τα πλεονεκτήματά τους, χωρίς να μπορεί να επιβληθεί σε κανένα από τα κράτη εκείνα που επιθυμούν να απέχουν να συμμετέχει παρά τη θέλησή του σε μια δράση που δεν θα εγκρίνει.
<P>
Η οργάνωση ενός τέτοιου δυναμικού παρέμβασης δεν πρέπει στην πραγματικότητα να γίνεται αντιληπτή με ιδεολογικό τρόπο, ως ένας καταναγκαστικός παράγων πολιτικής ολοκλήρωσης. Αυτή η οδός θα οδηγούσε στην αποτυχία. Πρέπει να γίνεται αντιληπτή με βάση συγκεκριμένες καταστάσεις κρίσεων που θα μπορούσαν να σημειωθούν, με παράλληλο σεβασμό προς την ελευθερία και τη βούληση καθενός από τα κράτη μας. Η μεταβλητή γεωμετρία επιτρέπει να το πράξουμε αυτό και να θέσουμε σε εφαρμογή μια αντίδραση προσαρμοσμένη στο είδος της κρίσης και σύμφωνη με τη βούληση των λαών.
<P>
Εξάλλου, το ζήτημα των οικονομικών πόρων που διατίθενται για την εφαρμογή στρατιωτικών και μη δυναμικών που θα μπορούσαν να συνενωθούν είναι βεβαίως καθοριστικό. Συνεπάγεται μια σημαντική δημοσιονομική προσπάθεια και συνεπώς μια ριζική μεταστροφή της τάσης που παρατηρείται στα περισσότερα κράτη μέλη, αντίθετα με αυτό που συμβαίνει στις Ηνωμένες Πολιτείες, μετά το τέλος του ψυχρού πολέμου. Θα ήταν χρήσιμο να γνωρίζουμε κατά πόσον το Συμβούλιο εκτιμά ότι η νέα ώθηση της ανάπτυξης στην Ευρώπη μπορεί να ευνοήσει αυτήν την απαραίτητη ανάκαμψη και πώς υπολογίζει να την προωθήσει.

<SPEAKER ID=56 LANGUAGE="FR" NAME="Gollnisch">
Κύριε Πρόεδρε, σε θέματα άμυνας, το Συμβούλιο που θα συγκληθεί στη Feira στις 19 και 20 Ιουνίου, θα εργαστεί με βάση τα συμπεράσματα τις συνόδου των υπουργών εξωτερικών υποθέσεων των Δεκαπέντε στις Αζόρες και εκείνης των υπουργών άμυνας των κρατών μελών της ΔΕΕ.
<P>
Οι προτάσεις αυτές υλοποιούν τις αρχές της κοινής ευρωπαϊκής πολιτικής ασφάλειας και άμυνας που καθορίστηκαν στο Ελσίνκι, σύμφωνα με τις οποίες, από τη μια πλευρά, το ΝΑΤΟ θα παραμείνει η βάση της συλλογικής άμυνας των μελών του, ενώ, από την άλλη, η Ευρωπαϊκή Ένωση θα αναλαμβάνει δράση μόνον εκεί όπου το ΝΑΤΟ δεν θα κινητοποιείται στο σύνολό του. Η προσωπικότητα του κ. Javier Solana, Ύπατου Εκπροσώπου για την κοινή εξωτερική πολιτική και πολιτική ασφαλείας και Γενικού Γραμματέα της ΔΕΕ, απεικονίζει τη "ΝΑΤΟποίηση" της ευρωπαϊκής άμυνας.
<P>
Διότι, τα αποτελέσματα της Feira, δυστυχώς, είναι γνωστά εκ των προτέρων. Θα είναι η ευθυγράμμιση της κοινής εξωτερικής πολιτικής και πολιτικής ασφαλείας της Ευρώπης με τις επιθυμίες της κυβέρνησης της Ουάσινγκτον, μέσω του ΝΑΤΟ.
<P>
Το ΝΑΤΟ, το οποίο ιδρύθηκε το 1949, για να υπερασπιστεί τη Δυτική Ευρώπη ενάντια στον σοβιετικό ιμπεριαλισμό θα έπρεπε να έχει εξαφανιστεί ταυτόχρονα με τον τελευταίο, το 1991. Μέσω ενός εκπληκτικού παραδόξου, συμβαίνει ακριβώς το αντίθετο. Η Γαλλία, που είχε εγκαταλείψει το ΝΑΤΟ εδώ και τριάντα χρόνια, έγινε ξανά μέλος του. Οι 50.000 στρατιώτες του Ευρωπαϊκού Σώματος από το 1993 είναι υπό τις διαταγές του ΝΑΤΟ και, το κυριότερο, ενώ το ΝΑΤΟ δεν είχε κάνει τίποτα για τους Βερολινέζους, τους Ούγγρους, τους Τσέχους ή τους Πολωνούς, επενέβη βίαια και μαζικά για να καταστρέψει κυρίως τις μη στρατιωτικές υποδομές της Σερβίας, χωρίς παρ' όλα αυτά να ρυθμίσει τα προβλήματα του Κοσσυφοπεδίου.
<P>
Το ζήτημα είναι ότι το ΝΑΤΟ είναι πάνω απ' όλα, σήμερα, ένα μέσο αμερικανικής κυριαρχίας πάνω στα κράτη μας. Και εδώ, τα μέσα που είχαν τεθεί σε εφαρμογή πριν από λίγο καιρό χρησιμοποιούνται πλέον εναντίον της Ευρώπης: οι 100.000 πράκτορες της Εθνικής Υπηρεσίας Ασφαλείας (NSA), που κατασκοπεύουν τις τηλεφωνικές τηλεπικοινωνίες και τις τηλεπικοινωνίες μέσω υπολογιστών, η επανέναρξη του πολέμου των άστρων που θα βάλει τέλος στην ισορροπία της αποτροπής.
<P>
Αυτή η βούληση, παραθέτω: "να διασφαλίσουμε τη συνέχιση της αμερικανικής κυριαρχίας στον τομέα της άμυνας" , είναι τα λόγια του αντιπροέδρου Al Gore, δεν είναι, αυτή καθεαυτή, καταδικαστέα, από τη δική της πλευρά. Αυτό που είναι πολύ άσχημο, αντίθετα, είναι η υποδούλωση της ευρωπαϊκής άμυνας στην πολιτική της Ουάσινγκτον με την υποστήριξη και τη συμμετοχή των πολιτικών ιθυνόντων της Ευρώπης.

<SPEAKER ID=57 LANGUAGE="NL" NAME="Belder">
Κύριε Πρόεδρε, χαίρομαι ιδιαίτερα για τις προφορικές ερωτήσεις που μου απευθύνθηκαν διότι αυτές μας δίνουν τη δυνατότητα να συζητήσουμε λίγο πριν από τη Σύνοδο Κορυφής της Feira σχετικά με την ΚΕΠΠΑ για την οποία ακούμε καθημερινά τόσους ύμνους. Η πληθώρα πρωτοβουλιών και οι διαρκώς μεταβαλλόμενες συμμαχίες την καθιστούν ιδιαίτερα αδιαφανή. Παρόλα αυτά θα ήθελα να προσπαθήσω να κάνω κάποιες παρατηρήσεις.
<P>
Διερωτώμαι καταρχήν εάν υπάρχουν χρηστά κίνητρα για τη δημιουργία μίας ευρωπαϊκής ταυτότητας. Θέλω να υπογραμμίσω ότι δεν θα πρέπει να έχουμε ως κίνητρό μας την επίδειξη ισχύος. Εάν στόχος μας είναι αποκλειστικά να διαδραματίσει η Ευρώπη έναν ισχυρό ρόλο στο παγκόσμιο προσκήνιο θα αποτύχουμε οικτρά. Το ζητούμενο δεν είναι η ισχύς, αλλά η ανάληψη ευθυνών. Κάτι τέτοιο είναι αδύνατο εφόσον δε δρούμε στα πλαίσια του ΝΑΤΟ, διότι αυτό διαθέτει τα αναγκαία μέσα.
<P>
Εξάλλου, θα σας συμβούλευα να μην τρέφετε υπερβολικά υψηλές προσδοκίες από τη συνεργασία μεταξύ των κρατών μελών σε αυτό τον τομέα. Εάν δούμε με τρόπο ρεαλιστικό τις σημερινές εξελίξεις στην Ευρώπη, διαπιστώνουμε ότι τα ωραία λόγια που περιέχουν οι ανακοινώσεις του St. Malo, της Κολωνίας και του Ελσίνκι δεν συνοδεύθηκαν μέχρι τώρα με πραγματικές εγγυήσεις για την ασφάλεια. Η αναγκαία "ισχυρή πολιτική δέσμευση όλων των κρατών μελών" που ζητάτε στην παράγραφο 19 του ψηφίσματος δεν υπάρχει.
<P>
Παρά τα σχόλια αυτά, θεωρώ σημαντικό το να περιληφθεί το ζήτημα στις συζητήσεις της Διακυβερνητικής Διάσκεψης. Χρειάζεται να υπάρξουν σαφείς συμφωνίες σχετικά με τις αρμοδιότητες στον τομέα αυτόν. Εμείς θεωρούμε ότι τις σημαντικότερες αρμοδιότητες οφείλουν να φέρουν ακόμη και σήμερα τα εθνικά κράτη.

<SPEAKER ID=58 NAME="Salafranca Sαnchez-Neyra">
Κύριε Πρόεδρε, είναι αναγκαίο να αναγνωρίσουμε ότι η πρόοδος που έχει σημειωθεί τους τελευταίους μήνες στον τομέα της πολιτικής ασφάλειας και άμυνας προήλθε από το ανεπίσημο Συμβούλιο Υπουργών Αμυνας της Sintra, ένα εύσημο που πρέπει να προσθέσουμε στον κατάλογο των επιτυχιών της πορτογαλικής Προεδρίας.
<P>
Ένα από τα πολλά και σύνθετα προβλήματα που θέτει η ανάπτυξη αυτής της πολιτικής, που απαιτεί οπωσδήποτε μεγαλύτερη ανάμιξη των υπουργών Οικονομικών και των υπουργών Αμυνας, είναι το θέμα της θεσμικής πλαισίωσης ή αποκατάστασης. Και σε αυτά τα πρώτα βήματα, κύριε Πρόεδρε, αποζητούμε μεγαλύτερη εμπλοκή του Κοινοβουλίου στην ανάπτυξη αυτής της πολιτικής.
<P>
Πρέπει να σκεφτούμε μια κοινοβουλευτική διάσταση της κοινής πολιτικής ασφάλειας και άμυνας η οποία να προβλέπει την καθιέρωση των απαραίτητων μηχανισμών έτσι, ώστε να συμμετέχει το Κοινοβούλιο, με τον θεσμικό ρόλο που του αντιστοιχεί, στον καθορισμό και στους στόχους της εν λόγω πολιτικής. Επίσης, πρέπει να ληφθούν τα κατάλληλα μέτρα για την άσκηση ενός κοινοβουλευτικού ελέγχου της πολιτικής ασφάλειας και άμυνας, έτσι ώστε το Κοινοβούλιο να ενημερώνεται συνεχώς και επαρκώς για τις εργασίες της και για τα εσωτερικά όργανα που εργάζονται αυτόν τον καιρό με απόσπαση στο Συμβούλιο Υπουργών της Ευρωπαϊκής Ένωσης.
<P>
Τα όσα μόλις είπα σχετικά με το Κοινοβούλιο, κύριε Πρόεδρε, ισχύουν εξίσου για την Επιτροπή. Η ισορροπία μεταξύ των θεσμικών οργάνων δεν θα πρέπει να μεταβληθεί σε ένα τόσο σημαντικό ζήτημα. Πρέπει να αποσαφηνιστούν οι αρμοδιότητες μεταξύ της Επιτροπής και του Συμβουλίου, δεδομένου ότι υπάρχει μια ένταση που ακόμη δεν έχει εκτονωθεί μεταξύ διακυβερνητικού επιπέδου και κοινοτικών εξουσιών.
<P>
Η ασάφεια αναφορικά με τα όρια του ρόλου της Επιτροπής είναι ιδιαίτερα εμφανής στο πλαίσιο της ασφάλειας και θα πρέπει να ξεκαθαρίσει οριστικά, γιατί δεν πρέπει να ξεχνάμε ότι στη ρίζα των επιτυχιών που έχει το σχέδιο της ευρωπαϊκής ενοποίησης, βρίσκεται αυτό το αρμονικό δίδυμο Κοινοβουλίου και Επιτροπής, για την ανάκτηση του οποίου πρέπει να αγωνιστούμε και να εργαστούμε.
<P>
Επίσης, κύριε Πρόεδρε, αυτό το σχέδιο Ευρωπαϊκής Ένωσης δεν είναι ένα σχέδιο μόνο πολιτικής, οικονομικής ή στρατιωτικής ένωσης. Το δικό μας σχέδιο στηρίζεται, ή πρέπει να στηρίζεται, κυρίως, σε μια κοινότητα αξιών. Δεν αυτοπροσδιοριζόμαστε πια στην Ευρωπαϊκή Ένωση ως καταναλωτές μιας μεγάλης αγοράς, αλλά ως πολίτες μιας Ένωσης. Και οι πολίτες αυτής της Ένωσης, αυτούς τους οποίους εκπροσωπεί το Κοινοβούλιο, επιθυμούν όλο και περισσότερο να εμπλακούν σε ένα θέμα που τους απασχολεί και τους αφορά άμεσα, όπως αυτό της κοινής πολιτικής ασφάλειας και άμυνας.

<SPEAKER ID=59 NAME="Schori">
SV) Κύριε Πρόεδρε, τον προηγούμενο μήνα εορτάσαμε την επέτειο της Ημέρας της Ευρώπης. Στο επίκεντρο του εορτασμού βρισκόταν η ομιλία του κ. Robert Schuman της 9ης Μαΐου του 1950. Πολλά έχουν αλλάξει από εκείνη την ημέρα, ωστόσο το θεμελιώδες αξίωμα των Schuman και Monnet ότι η βιώσιμη ειρήνη δημιουργείται από την αλληλεξάρτηση λαών και εθνών με αμοιβαίο όφελος, εξακολουθεί να ισχύει. Η ασφάλεια δομείται, απλούστατα, μέσω της συνεργασίας, καθώς επίσης και μέσω της ενοποίησης και της διεύρυνσης.
<P>
Ο κ. Schuman άρχισε την ομιλία του με αυτές τις λέξεις: "Η παγκόσμια ειρήνη δεν μπορεί να διατηρηθεί χωρίς εποικοδομητικές παρεμβάσεις ενάντια σε κινδύνους που απειλούν" . Αυτή η οξυδερκής αντίληψη χαρακτηρίζει την οπτική της Σοσιαλιστικής Ομάδας όσον αφορά την εξωτερική πολιτική και πολιτική της ασφάλειας της Ευρώπης και είναι, επίσης, ο συνεκτικός ιστός στην έκθεση Lalumiθre, την οποία η Ομάδα μας στηρίζει ολόψυχα, ενόψει της Διάσκεψης της Feira.
<P>
Για εμάς, τους σοσιαλδημοκράτες, η πρόκληση του 2000 στον τομέα της πολιτικής της ασφάλειας έχει δύο διαστάσεις οι οποίες αποτελούν μία ενότητα. Η πρώτη, είναι η οικουμενική διάσταση και η δεύτερη, η καθαρά ευρωπαϊκή. Σε παγκόσμιο επίπεδο είναι σαφές το αδιαίρετο της ασφάλειας. Μοιραζόμαστε τον ίδιο πλανήτη και την ίδια μοίρα. Στον σημερινό παγκοσμιοποιημένο κόσμο, μετά το τέλος του ψυχρού πολέμου, η φτώχεια και ο αποκλεισμός προβάλλουν ως ο χειρότερος εχθρός της ειρήνης και της δημοκρατίας. Κανένα οπλοστάσιο, κανένας νέος πυρηνικός ανταγωνισμός, δεν μπορεί να προσφέρει ασφάλεια απέναντι στην πικρία των φτωχών. Γι' αυτό, λοιπόν, ένα αναπόσπαστο στοιχείο της εξωτερικής πολιτικής και πολιτικής της ασφάλειάς μας πρέπει να είναι η γενναιόδωρη, δίκαιη, και προνοητική χορήγηση οικονομικής βοήθειας, καθώς, επίσης και μια εμπορική πολιτική η οποία καταπολεμά τις αιτίες της φτώχειας και της ανασφάλειας. Παρόμοια πρέπει να είναι η οπτική μας για τη νέα ευρωπαϊκή πολιτική της ασφάλειας όσον αφορά την πρόληψη των συγκρούσεων και τον χειρισμό των κρίσεων.
<P>
Φυσικά, είμαστε πιστοί στις αποφάσεις του Ελσίνκι. Θα αναπτύξουμε εποικοδομητικά τη στρατιωτική ικανότητά μας την οποία μας έχει αναγκάσει να αναπτύξουμε, πέραν των άλλων, ο πόλεμος στο Κοσσυφοπέδιο. Οι κύριοι στόχοι που έχουν τεθεί είναι σημαντικοί και πρέπει να πραγματοποιηθούν πλήρως, χωρίς καθυστερήσεις και χωρίς εξαιρέσεις. Παράλληλα, όμως, πρέπει να αντιταχθούμε σ' αυτούς που θέλουν να υπερεκτιμήσουν τη στρατιωτική ικανότητα και τον ρόλο μας. Θα αναλάβουμε αυξημένες ευθύνες όσον αφορά την ασφάλεια στη δική μας ήπειρο, όμως, δεν θα υποκαταστήσουμε το ΝΑΤΟ, ούτε θα δημιουργήσουμε ένα έμβρυο μιας μόνιμης και ανεξάρτητης ευρωπαϊκής άμυνας. Αυτές οι φιλοδοξίες ανήκουν στη σφαίρα των φαντασιώσεων και πρέπει να τις αφήσουμε για τον Δον Κιχώτη.
<P>
Από το οπλοστάσιο μας λείπει η πολιτική πρόληψης των συγκρούσεων. Επομένως, πρέπει να στηρίξουμε ενεργά τις προτάσεις που έχουν υποβληθεί από τον Επίτροπο, κ. Patten, τις οποίες έχει και το Συμβούλιο, καθώς και τις προτάσεις της έκθεσης Lalumiθre.

<SPEAKER ID=60 NAME="Malmstrφm">
SV) Κύριε Πρόεδρε, με αργούς ρυθμούς και μεγάλη καθυστέρηση βρίσκεται στη διαδικασία της διαμόρφωσής της μια ενιαία ευρωπαϊκή πολιτική ασφάλειας. Μπορεί κανείς να πει ότι χτίζεται πάνω στα ερείπια του Κοσσυφοπεδίου και αφήνει μια πικρή γεύση. Η ΕΕ δεν ήταν σε θέση να αποτρέψει εγκαίρως την καταστροφή στα Βαλκάνια και θα αναγκαστούμε να είμαστε δια παντός υπόλογοι στα παιδιά μας γι' αυτήν την ανικανότητά μας.
<P>
Εμείς, οι Φιλελεύθεροι, θεωρούμε ότι είναι απολύτως αναγκαίο να μπορεί η ΕΕ μελλοντικά να παρεμβαίνει με προσωπικό και πόρους σε κοντινές σ' αυτήν περιοχές, να μπορεί να αναλαμβάνει τον πολιτικό χειρισμό των κρίσεων, ανθρωπιστικές επιχειρήσεις, καθήκοντα διατήρησης της ειρήνης, που θα εδράζονται σε ευρωπαϊκές αξίες και στα ανθρώπινα δικαιώματα. Η ΕΕ πρέπει να αποκτήσει μια αξιόπιστη και ανεξάρτητη πολιτική σ' αυτόν τον τομέα, όμως, είναι σημαντικό να διατηρηθεί το ενεργό ενδιαφέρον των ΗΠΑ και, επίσης, ο υπερατλαντικός κρίκος. Σήμερα, το ΝΑΤΟ αποτελεί τον σημαντικότερο οργανισμό ειρήνης και ασφάλειας στην Ευρώπη.
<P>
Τα κράτη μέλη της ΕΕ πρέπει, όμως, να λάβουν σύντομα συγκεκριμένες αποφάσεις όσον αφορά την κοινή πολιτική ασφάλειας. Στη Feira της Πορτογαλίας πρέπει να απαντηθούν τρία, κυρίως, ερωτήματα και αυτά θέλω να τα στείλω στο Συμβούλιο. Πρώτον: πώς θα διαμορφωθεί ο καταμερισμός εργασίας μεταξύ ΕΕ και ΝΑΤΟ; Πρέπει να δημιουργήσουμε συμπληρωματικές δομές, όχι αλληλοεπικαλυπτόμενες. Δεύτερον: πώς μπορεί να διασφαλιστεί η συνδρομή των αδέσμευτων χωρών στην αναπτυσσόμενη πολιτική ασφάλειας; Τρίτον, μια ερώτηση για την οποία η εξαιρετική έκθεση Lalumiθre έχει πολλές καλές προτάσεις: πώς μπορεί να διασφαλιστεί η επιρροή και συμμετοχή του Ευρωπαϊκού Κοινοβουλίου καθώς και των εθνικών κοινοβουλίων σ' αυτές τις αποφάσεις, ώστε να λαμβάνονται με διαφάνεια και δημοκρατικές διαδικασίες προς όφελος των Ευρωπαίων συμπολιτών μας;

<SPEAKER ID=61 LANGUAGE="DE" NAME="Schroedter">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, αγαπητοί συνάδελφοι, σε αντίθεση με τις προτεραιότητες που έχουν τεθεί για το Ευρωπαϊκό Συμβούλιο της Feira, η Ευρωπαϊκή Ένωση πρέπει να ενισχύσει στην πολιτική της την πτυχή της μη στρατιωτικής πρόληψης κρίσεων. Τούτο σημαίνει ότι κατά τη στάθμιση των μέσων, το κύριο βάρος θα πρέπει να δοθεί τόσο από οικονομική όσο και από υλική άποψη σε μια αποτελεσματική πολιτική πρόληψης των κρίσεων. Τα σημερινά μέτωπα των συγκρούσεων είναι κυρίως εντός των κρατικών συνόρων και αυτό αποδεικνύει ότι λείπει ειδικά από τα πλούσια κράτη η βούληση να συμβάλουν επαρκώς στην αειφόρο και κοινωνικά ισόρροπη ανάπτυξη της περιοχής των κρίσεων.
<P>
Στο Ελσίνκι χάθηκε η ευκαιρία για τη συγκεκριμενοποίηση μιας ενεργού προληπτικής πολιτικής, μιας έγκαιρης και αποτελεσματικής διαχείρισης των κρίσεων. Εδώ υπάρχει επείγουσα ανάγκη να αναπληρωθεί το κενό. Συγχαίρω τον κ. Patten για τις ενέργειές του προς αυτήν την κατεύθυνση και επιθυμώ να τις υποστηρίξω και να συμβάλλω στην περαιτέρω ανάπτυξή τους. Επεκτείνοντας τα μέσα για την πρόληψη των κρίσεων και την αποκατάσταση της τάξης μετά τη λήξη των κρίσεων θα πρέπει να τεθεί περισσότερο στο επίκεντρο ένας συνδυασμός της μείωσης της παραγωγής και του εμπορίου όπλων με αυστηρούς ελέγχους.
<P>
Θα αναφερθώ σε ακόμα ένα σημείο, στη σημασία του Κοινοβουλίου. Στην ύπαρξη πολλών ανεπίσημων κύκλων ελλοχεύει ο κίνδυνος του εντελώς ανεπαρκούς δημοκρατικού ελέγχου της ευρωπαϊκής πολιτικής για την άμυνα. Ως εκ τούτου, κεντρικό ρόλο πρέπει να διαδραματίζει το Κοινοβούλιο. Πρέπει να ενισχυθεί η θέση του και το ζήτημα αυτό θα πρέπει να τεθεί στην ημερήσια διάταξη της Feira.

<SPEAKER ID=62 NAME="Herman Schmid">
SV) Κύριε Πρόεδρε, η Ευρώπη βρίσκεται στη μοναδική κατάσταση να μην απειλείται στρατιωτικά από κανέναν εχθρό. Κατά συνέπεια, αυτή η φάση θα ήταν κατάλληλη για εκτεταμένη μείωση των στρατιωτικών εξοπλισμών στην Ευρώπη Στην πραγματικότητα, όμως, έχουμε νέα αύξηση των εξοπλισμών. Επίσης, αυτή η νέα στρατιωτική μονάδα παρέμβασης των 50-60.000 ανδρών δεν θα χρησιμοποιείται εντός των συνόρων της ΕΕ. Δεν υφίσταται κάποια δέσμευση για κοινή άμυνα, παρά μόνο πρόκειται για επιχειρήσεις εκτός των συνόρων της ΕΕ, δηλαδή πρόκειται για επεμβάσεις. Κάποιοι θα μπορούσαν, ίσως, να μιλήσουν ακόμη και για επίθεση κάποια μέρα.
<P>
Μου προκαλούν ανησυχία οι διατυπώσεις περί δυνατότητας παρέμβασης της ΕΕ, παντού στον κόσμο, όπου απειλείται η ασφάλεια, τα συμφέροντα και οι αξίες της Ένωσης. Κατ' εμέ, μοιάζει σαν να έχει η ΕΕ ως πρότυπο για την ανάπτυξή της και σ' αυτόν τον τομέα επίσης την πολιτική της υπερδύναμης που έχουν οι ΗΠΑ.

<SPEAKER ID=63 LANGUAGE="NL" NAME="Oostlander">
Κύριε Πρόεδρε, θα ήθελα και εγώ να εκφράσω την ιδιαίτερη εκτίμησή μου για το έργο που πραγματοποίησε η κ. Lalumiθre, η οποία εκπόνησε ένα εξαιρετικό και ιδιαίτερα ισορροπημένο έγγραφο. Το έγγραφο αυτό συζητήθηκε λεπτομερώς στην επιτροπή εξωτερικών υποθέσεων και αποτελεί καλή βάση για τις συζητήσεις μας.
<P>
Κύριε Πρόεδρε, μία Ευρωπαϊκή Ένωση η οποία δεν μπορεί να διαδραματίσει ένα σαφή ρόλο για ζητήματα ασφάλειας και άμυνας αποτελεί έναν αποσταθεροποιητικό παράγοντα στο παγκόσμιο προσκήνιο. Το Ευρωπαϊκό Κοινοβούλιο θέλει να συνεισφέρει από κοινού με την Ευρωπαϊκή Επιτροπή και το Συμβούλιο στον καθορισμό μίας διαφανούς και πειστικής πολιτικής. Η Ευρωπαϊκή Ένωση δεν μπορεί να αποσείσει τις ευθύνες που απορρέουν από το οικονομικό και πολιτιστικό βάρος της. Οι Χριστιανοδημοκράτες ελπίζουν ότι η μεταφορά αρμοδιοτήτων και καθηκόντων από τη Δυτικοευρωπαϊκή Ένωση προς την Ευρωπαϊκή Ένωση μπορεί να συνεισφέρει στην επίτευξη αυτής της σαφήνειας. Φυσικά αυτό σημαίνει ότι, όπως είπε και ο Πρόεδρος, ο προϋπολογισμός για τα ενδεχόμενα υπόλοιπα της ΔΕΕ θα μειωθεί δραστικά, αν και μας εκπλήττει τα μάλα το γεγονός ότι συγχρόνως φαίνεται μάλλον αρνητικός στην ιδέα να αυξηθεί αντίστοιχα ο προϋπολογισμός της ΕΕ στον τομέα αυτόν. Θεωρώ πραγματικά παράλογο κάτι τέτοιο και μου δίνεται η εντύπωση ότι η εξέλιξη αυτή δεν λαμβάνεται και τόσο σοβαρά.
<P>
Κύριε Πρόεδρε, στα ψηφίσματά μας υπογραμμίζουμε ότι αυτή η πολιτική έχει στρατιωτικές και πολιτικές πτυχές. Αμφότερες διαδραματίζουν ένα σημαντικό ρόλο. Η στρατιωτική πτυχή θα πρέπει οπωσδήποτε να εγγράφεται στο ευρύτερο πλαίσιο της πολιτικής πτυχής. Αυτό δεν πρόκειται για ωραία λόγια, αλλά έχει άμεσες συνέπειες στον τρόπο με τον οποίο ελέγχεται η πολιτική μας. Γι' αυτό και είναι ιδιαίτερα σημαντικό να μπορεί το Ευρωπαϊκό Κοινοβούλιο, στο οποίο διαρκώς συζητούμε για κάθε είδους πολιτικές υποθέσεις, να ελέγχει και τις ευρύτερες στρατιωτικές πτυχές. Γνωρίζουμε ότι οι πολιτικές πτυχές θα πρέπει πάντοτε να έχουν το προβάδισμα, ενώ οι στρατιωτικές θα πρέπει να χρησιμοποιούνται ως έσχατο μέσο. Θεωρώ επομένως επικίνδυνο το να μην αναλάβουμε εμείς τον πλήρη έλεγχο και των στρατιωτικών πτυχών. Θα ήθελα να προσθέσω ότι σε αυτά τα πλαίσια θα μπορούσαμε θαυμάσια να συζητήσουμε τα λεγόμενα καθήκοντα του Petersberg. Ως υπέρμαχοι μίας κοινοτικής πολιτικής ενδιαφερόμαστε ιδιαίτερα να υπάρξει η καλύτερη δυνατή συμμετοχή της Ευρωπαϊκής Επιτροπής, όπως ανέφερε μόλις ο κ. Patten. Αυτό σημαίνει ότι το Συμβούλιο θα πρέπει να δώσει τη δυνατότητα παρέμβασης στην Επιτροπή αλλά και ότι θα πρέπει να εξασφαλισθεί το αναγκαίο προσωπικό και τα κονδύλια που χρειάζονται.
<P>
Κύριε Πρόεδρε, δε ζητούμε την αποδέσμευση αυτών των καθηκόντων από τη συνεργασία με τη Βόρειο Αμερική. Ενδιαφερόμαστε μάλιστα ιδιαίτερα να υπάρξει μία ενιαία και αδιαίρετη πολιτική ασφάλειας. Γι' αυτό και ζητήσαμε, κάπως συγκρατημένα, σε ένα άλλο ψήφισμα να λάβουμε θέση απέναντι στις τάσεις των Αμερικανών να καθορίζουν μονόπλευρα τη δική τους πολιτική ασφάλειας μέσω του συστήματος ΑΒΜ. Δεν θέλουμε κάτι τέτοιο, κύριε Πρόεδρε. Επιδιώκουμε τη συνεργασία με τη Βόρειο Αμερική ακόμη και για τέτοια ζητήματα και ενδιαφερόμαστε ιδιαίτερα να υπάρξει η αναγκαία υποστήριξη εκ μέρους του Συμβουλίου.

<SPEAKER ID=64 LANGUAGE="DE" NAME="Sakellariou">
Κύριε Πρόεδρε, κύριε Πρόεδρε του Συμβουλίου, κύριε Επίτροπε Patten, κυρίες και κύριοι, χάρη στην έξοχη εργασία της συναδέλφου μας Catherine Lalumiθre, της εισηγήτριας, μπορούμε σήμερα να παρουσιάσουμε τη θέση του Κοινοβουλίου λίγο πριν από το Ευρωπαϊκό Συμβούλιο της Feira. Η εισηγήτρια κατόρθωσε να διατυπώσει μια τόσο επακριβή και καλά σταθμισμένη θέση ώστε να μπορεί να ταυτισθεί μαζί της μια πολύ μεγάλη πλειοψηφία των πολιτικών δυνάμεων του παρόντος Κοινοβουλίου. Ευχαριστούμε πολύ, Catherine Lalumiθre!
<P>
Ο πόλεμος γύρω από το Κοσσυφοπέδιο και στο ίδιο το Κοσσυφοπέδιο έδειξε σε μας τους Ευρωπαίους τρία πολύ σημαντικά πράγματα. Πρώτον, ότι πρέπει να αναπτύξουμε μια σχετική ικανότητα στο πεδίο της πρόληψης κρίσεων. Μας λείπουν ακόμα και σήμερα τόσο οι πολιτικοί μηχανισμοί, όσο και τα μέσα για την αποφυγή και τη διευθέτηση κρίσεων. Εάν θέλουμε να αποφύγουμε τους πολέμους θα πρέπει να αναπτύξουμε αυτήν την ικανότητα. Χαίρομαι, κύριε Επίτροπε Patten, που και εσείς αντιμετωπίζεται το ζήτημα με τον ίδιο τρόπο και περιμένω ανυπόμονα να ακούσω τις προτάσεις σας, τις προτάσεις της Επιτροπής.
<P>
Δεύτερον, διδαχθήκαμε ότι δεν είμαστε σε θέση να επεμβαίνουμε αυτοδύναμα στη δική μας ήπειρο, στη δική μας γειτονική περιοχή, ακόμα και όταν πρόκειται για μια πολύ περιορισμένη στρατιωτική δράση.
<P>
Τρίτον, διδαχθήκαμε επίσης ότι χρειαζόμαστε ανεξαρτησία από τους Αμερικανούς φίλους μας, εάν θέλουμε να ελέχουμε ποια μέσα θα χρησιμοποιηθούν σε μια στρατιωτική αντιπαράθεση. Με άλλα λόγια, όταν εξαρτώμαστε από άλλους όσον αφορά τη διαλεύκανση, τις μεταφορές, τις στρατιωτικές δυνάμεις τις διαθέσιμες για επίθεση και άλλα παρόμοια, τότε δεν θα διεξάγουμε τον δικό μας αλλά τον δικό τους πόλεμο. Τα διδάγματα αυτά οδήγησαν την Ευρωπαϊκή Ένωση να επιταχύνει και να ξεκινήσει επιτέλους τις προσπάθειές της για τον ορισμό, την οργάνωση και την αναδόμηση μιας κοινής πολιτικής ασφάλειας και άμυνας .
<P>
Η σημερινή συζήτηση θα αποτελέσει τη συμβολή του Ευρωπαϊκού Κοινοβουλίου στις σχετικές προσπάθειες όλης της Ευρωπαϊκής Ένωσης.

<SPEAKER ID=65 LANGUAGE="NL" NAME="Van den Bos">
Καθώς εξελίσσεται η ΚΕΠΠΑ, η Ευρωπαϊκή Επιτροπή και το Κοινοβούλιο μένουν όλο και περισσότερο στο περιθώριο. Το Κοινοβούλιο οφείλει να παίζει ένα σημαντικότερο ρόλο στις στρατιωτικές επεμβάσεις μέσω του προϋπολογισμού. Αλλά και το Συμβούλιο οφείλει να μας αναθέσει τις αρμόζουσες ευθύνες. Εάν η ΕΕ ασχολείται μόνο με αστικά ή αστυνομικά ζητήματα, ενώ οι κυβερνήσεις φέρουν την αποκλειστική ευθύνη περί των στρατιωτικών, μπορεί να αποβεί η ενότητα της ευρωπαϊκής παρέμβασης σε περιπτώσεις κρίσεων το πρώτο θύμα των κρίσεων αυτών.
<P>
Η παροχή ανθρωπιστικής βοήθειας και η στρατιωτική παρέμβαση δεν μπορούν να θεωρηθούν ως κάτι ξεχωριστό. Η ιδέα μίας κοινής ευρωπαϊκής και εθνικής συνέλευσης δεν έχει ωριμάσει ακόμα. Μήπως τελικά μία τέτοια συνέλευση αποτελέσει απλώς και μόνο μία λέσχη συζητήσεων; Θα αναλάβει άραγε αρμοδιότητες εις βάρος των εθνικών κοινοβουλίων; Οπωσδήποτε δεν θα πρέπει αυτή να οδηγήσει στην περαιτέρω περιθωριοποίηση του Ευρωπαϊκού Κοινοβουλίου κατά την ανάπτυξη της ευρωπαϊκής πολιτικής ασφάλειας και άμυνας.

<SPEAKER ID=66 LANGUAGE="NL" NAME="Maes">
Κύριε Πρόεδρε, ελπίζω ότι η εξαιρετική έκθεση της κ. Lalumiθre όχι μόνο θα τύχει καθολικής αποδοχής από το Κοινοβούλιο αυτή τη φορά, αλλά θα ληφθεί επίσης δεόντως υπόψη από το Συμβούλιο. Το τελευταίο αγνοεί πάρα πολύ συχνά αποφάσεις που λάβαμε ακόμη και με ομοφωνία. Η ευρωπαϊκή ενοποίηση γεννήθηκε από τον πόθο για διαρκή ειρήνη. Η φράση αυτή επαναλαμβάνεται σε κάθε ευκαιρία. Η κοινή αμυντική πολιτική και πολιτική ασφάλειας θα πρέπει επομένως να περιλάβει τη διαδικασία λήψης αποφάσεων, την πρόληψη των συγκρούσεων, τη διαχείριση κρίσεων και τη στρατιωτική παρέμβαση, που ας ελπίσουμε δεν θα χρειαστεί να πραγματοποιηθεί ποτέ, καθώς και ένα σχέδιο με στόχο την επιβολή και διατήρηση της ειρήνης στις περιοχές όπου ξεσπούν κρίσεις. Δεν αναφέρομαι μόνο στο Κοσσυφοπέδιο, το οποίο έπαιξε έναν τόσο σημαντικό ρόλο προκειμένου να συνειδητοποιήσουμε τι συμβαίνει πραγματικά. Το φιάσκο στο σύνολο της πρώην Γιουγκοσλαβίας μας έδειξε ότι η αδυναμία παρέμβασης της Ευρώπης και η κατάτμηση των προσπαθειών των διαφόρων κυβερνήσεων δεν αποτελούν παράγοντες που οδηγούν στην κοινή ειρήνη. Το ζήτημα της ειρήνης είναι για όλους κοινό και γι' αυτό θα πρέπει να είναι κοινή και η ανάληψη ευθυνών για την εξασφάλισή της.

<SPEAKER ID=67 NAME="Κόρακας">
Κύριε Πρόεδρε, το προτεινόμενο από την κ. Lalumiθre ψήφισμα αποβλέπει στο να δώσει κοινοβουλευτική κάλυψη στην ανακήρυξη της Ευρωπαϊκής Ένωσης, δίπλα στο ΝΑΤΟ, σε διεθνή χωροφύλακα, και μάλιστα όταν και όπου το ΝΑΤΟ διστάζει, όπως αυτό συγκεκριμενοποιήθηκε στο Ελσίνκι, προτείνοντας και τα απαιτούμενα μέσα και δομές.
<P>
Δυστυχώς, η λογική αυτή, όπως φάνηκε από την συζήτηση, είναι η επικρατούσα όχι μόνο στο Συμβούλιο και στην Επιτροπή, αλλά και στο Ευρωπαϊκό Κοινοβούλιο, που αντί να εκφράζει τα αισθήματα και τα συμφέροντα των λαών έρχεται να επικυρώσει μια εξαιρετικά επικίνδυνη πολιτική για την Ευρώπη και την ανθρωπότητα ολόκληρη. Όχι μόνο αγνοείται το κραυγαλέο έγκλημα που διαπράχθηκε και διαπράττεται στην Γιουγκοσλαβία, αλλά γίνεται επίκλησή του για να στηρίξει την ανάγκη επανάληψής του με τελειότερα μέσα και διαδικασίες.
<P>
Αμείλικτα τίθενται τα ερωτήματα: Ποιός μας δίνει το δικαίωμα, με οποιοδήποτε πρόσχημα, να βομβαρδίζουμε, να σκοτώνουμε, να ποδοπατούμε θεμελιώδεις αρχές του Διεθνούς Δικαίου; Πώς μπορεί να χαρακτηριστεί αυτός που υποδαυλίζει εντάσεις και συγκρούσεις μεταξύ των λαών εις το εσωτερικό χωρών και στη συνέχεια τις αξιοποιεί για να τις θέτει υπό τον έλεγχό του και να τις λεηλατεί;
<P>
Όμως, και αν ακόμα σήμερα οι διεθνείς συσχετισμοί προσφέρονται για τέτοια εγκλήματα, είναι σίγουρο ότι οι λαοί πολύ σύντομα θα συγκροτήσουν το δικό τους πανίσχυρο μέτωπο ειρήνης ενάντια σε αυτές τις εγκληματικές πολιτικές. Εγώ δεν συγχαίρω την εισηγήτρια κυρία Λαλουμιέρ. Εκφράζω τον αποτροπιασμό μου για την πρότασή της.

<SPEAKER ID=68 LANGUAGE="EN" NAME="Newton Dunn">
Κύριε Πρόεδρε, η πρόκληση που αντιμετωπίζουμε είναι πως μπορεί η Ευρώπη να κάνει περισσότερα για την πρόληψη και την αντιμετώπιση της κρίσης, και οι προτάσεις που συζητάμε είναι ο μόνος τρόπος με τον οποίο μπορούμε να το πετύχουμε αυτό πιο αποτελεσματικά. Συγχαίρω τον Επίτροπο που παίρνει την πρωτοβουλία για μεγαλύτερη αποτελεσματικότητα όχι μόνο στο θέμα των ενισχύσεων αλλά και σε αυτό τον τομέα. Τον ευχαριστώ ειδικότερα που ανέλαβε να εξετάσει την πρότασή μου για μια ευρωπαϊκή δύναμη δημόσιας ασφάλειας, επειδή υπάρχουν διάφοροι οργανισμοί σε όλη την Ευρώπη που θα μπορούσαν να προσφέρουν εμπειρία, κυρίως το Royal Ulster Constabulary στη Βόρειο Ιρλανδία.
<P>
Θέλω να πω δύο λόγια στους πολίτες του Λονδίνου. Αναφέρεται στις εφημερίδες ότι κάποιοι στο Λονδίνο λένε ότι θα έβαζαν τέλος στην ανάμειξη της Ευρωπαϊκής Ένωσης στη διαδικασία της άμυνας. Στο Λονδίνο λέω: δεν μπορείτε να το κάνετε αυτό, πρέπει να είσαστε ρεαλιστές! Θα μπορούσατε πιθανόν να τερματίσετε την ανάμειξη του Ηνωμένου Βασιλείου, αλλά δεν μπορείτε να σταματήσετε αυτό που κάνει η Ευρωπαϊκή Ένωση. Αντιμετωπίστε σας παρακαλώ την πραγματικότητα. Αυτή είναι μια πολύτιμη νέα εξέλιξη στην οποία έχουμε αναμειχθεί και την οποία συζητάμε. Θα πρέπει να προσπαθήσουμε να τη διαμορφώσουμε θετικά.
<P>
Ανυπομονώ να γίνει περαιτέρω συζήτηση για αυτά τα θέματα, ως εισηγητής του Κοινοβουλίου για το μέσο ταχείας αντίδρασης με το οποίο θα ασχοληθούμε κάποια άλλη στιγμή αυτό το χρόνο.

<SPEAKER ID=69 LANGUAGE="NL" NAME="Wiersma">
Κύριε Πρόεδρε, θα ήθελα καταρχήν να συγχαρώ την εισηγήτρια, κ. Lalumiθre. Τη συγχαίρω για την ιδιαίτερα εξισορροπημένη έκθεση που μας υπέβαλε.
<P>
Η κοινή ευρωπαϊκή πολιτική για την ασφάλεια και την άμυνα έλαβε σάρκα και οστά μετά την Κολωνία και το Ελσίνκι. Το Ευρωπαϊκό Συμβούλιο, αντίθετα από ό,τι συνηθίζει, επέδειξε ιδιαίτερη αποφασιστικότητα και έλαβε διάφορες σημαντικές αποφάσεις τις οποίες σημειώνουμε με ιδιαίτερη ικανοποίηση. Στόχος είναι η ανάπτυξη του δυναμικού μας προκειμένου να αντεπεξέλθουμε στα λεγόμενα καθήκοντα του Petersberg. Το Συμβούλιο έλαβε απόφαση σχετικά με το μέγεθος της στρατιωτικής δύναμης που χρειάζεται για το σκοπό αυτό. Εκπονήθηκε σχέδιο για το μηχανισμό λήψης των αναγκαίων αποφάσεων. Βλέπουμε να αναπτύσσεται κατά κάποιο τρόπο μία μικρογραφία του ΝΑΤΟ.
<P>
Στο πλαίσιο αυτό θα ήθελα να θέσω δύο επείγοντα ερωτήματα επιλέγοντάς τα από μία μακρά σειρά ζητημάτων που συζητούμε σήμερα εδώ.
<P>
Η Ευρωπαϊκή Ένωση οφείλει να είναι σε θέση να δρα αυτόνομα. Ηχεί προφανές κάτι τέτοιο, ωστόσο η διαπίστωση αυτή θέτει ένα σημαντικό πρόβλημα. Τι σημαίνει η λέξη "αυτόνομα" σε σχέση με το ΝΑΤΟ; Επικρατεί κάποια σύγχυση ένθεν και ένθεν του Ατλαντικού σχετικά με αυτό το ζήτημα, σύγχυση η οποία δεν θα πρέπει να διαρκέσει πολύ, ούτε βέβαια να καταλήξει σε ένα πολιτικό παζάρι μεταξύ της ΚΕΠΠΑ και της national missile defence, όπως πρότεινε πρόσφατα ένας αμερικανός γερουσιαστής σε μία συνέλευση του ΝΑΤΟ στη Βουδαπέστη. Με δυο λόγια, το ερώτημα που θα ήθελα να θέσω στο Συμβούλιο είναι το εξής: τι σημαίνει η αυτονομία στα πλαίσια που συζητούμε; Αποτελεί η παρέμβασή μας στα πλαίσια του ΝΑΤΟ πάντοτε την πρώτη επιλογή, όπως διατείνονται οι Αμερικανοί; Θα πρέπει μήπως να δοθεί το δικαίωμα στο ΝΑΤΟ να αρνείται να παρέμβει πρώτα προκειμένου στη συνέχεια να μπορεί η Ευρωπαϊκή Ένωση να παρεμβαίνει αυτόνομα ή μήπως δημιουργεί η Ένωση περισσότερα περιθώρια για τη δράση της; Μου δίνεται η εντύπωση ότι και οι δύο πλευρές του Ατλαντικού αποφεύγουν να απαντήσουν σε αυτό το ερώτημα, γεγονός που επιβαρύνει τη μελλοντική μας συνεργασία.
<P>
Το δεύτερο ζήτημα αφορά το δημοκρατικό έλεγχο. Στις Κάτω Χώρες διεξάγονται τον τελευταίο καιρό έντονες συζητήσεις σχετικά με το ποιος έλαβε ποιες αποφάσεις στη Βοσνία και το Κοσσυφοπέδιο. Το ζήτημα αυτό αφορά πρώτα από όλα την κυβέρνηση. Ωστόσο συχνά γίνεται λόγος για πολιτική δημιουργίας τετελεσμένων γεγονότων. Γι' αυτό ακριβώς διερωτώμαι τι συμβαίνει με τον κοινοβουλευτικό έλεγχο. Θα αποτελέσει μήπως η ΚΕΠΠΑ αποκλειστική υπόθεση των κυβερνήσεων ή θα ενεχθούν σε αυτή και τα κοινοβούλια με τρόπο ουσιαστικό; Και βέβαια θα ήθελα να γνωρίζω εάν το ζήτημα αυτό απασχολεί καθόλου το Συμβούλιο. Είναι καλό μεν να μπορεί να λειτουργεί η Ένωση με τρόπο άτυπο, όχι όμως όταν πρόκειται για ζητήματα ειρήνης ή πολέμου. Για τη χρήση των στρατιωτικών μέσων της Ευρωπαϊκής Ένωσης απαιτείται πολύ περισσότερη υποστήριξη από ό,τι για τη δημιουργία τους.
<P>
Το ψήφισμα της κ. Lalumiθre περιλαμβάνει μία σχετική πρόταση που αφορά την αντιμετώπιση του επαπειλούμενου δημοκρατικού ελλείμματος. Η Διακυβερνητική διάσκεψη ας επωφεληθεί από την πρόταση αυτή. Το λιγότερο που μπορεί να ζητήσει το Ευρωπαϊκό Κοινοβούλιο είναι να αντιμετωπισθεί ως ισότιμος εταίρος σε αυτή την εξαιρετικά σημαντική συζήτηση.

<SPEAKER ID=70 LANGUAGE="EN" NAME="McKenna">
Είναι ενοχλητικό να παρατηρεί κανείς τη μεγάλη ορμή προς την περαιτέρω στρατικοποίηση της Ευρωπαϊκής Ένωσης. Ο τελευταίος ομιλητής είπε ότι αναδύεται μιας μικρής κλίμακας ΝΑΤΟ. Πολλοί βουλευτές, ειδικά πολίτες ουδέτερων χωρών, δεν έχουν ερωτηθεί για το αν είναι εκείνο που θέλουν. Στη χώρα μου η συντριπτική πλειοψηφία των πολιτών είναι κατά της στρατικοποίησης της Ευρώπης, ειδικά σε μια Ευρώπη που θα έχει πυρηνικά όπλα στη διάθεσή της, μια Ευρώπη όπου οι βιομηχανίες όπλων εξάγουν όπλα σε περιοχές σε όλο τον κόσμο όπου γίνονται μαζικές και καταφανείς παραβιάσεις των ανθρωπίνων δικαιωμάτων.
<P>
Αν μελετήσουμε το φάκελο της Ευρωπαϊκής Ένωσης όσον αφορά την ανάμειξή της σε πολλές περιοχές συγκρούσεων σε όλο τον κόσμο, θα διαπιστώσουμε ότι οι βιομηχανίες όπλων αποτελούν μέρος του προβλήματος. Πρέπει να ασχοληθούμε με αυτό. Όσον αφορά τις ουδέτερες χώρες, ένα μέρος της διατύπωσης αυτού του ψηφίσματος είναι ιδιαίτερα ασαφές σε σχέση με τη συλλογική άμυνα. Σε μας στις ουδέτερες χώρες έχουν πει ότι η συλλογική άμυνα δεν πρόκειται να αποτελέσει μέρος αυτού, αλλά ασφαλώς αν προχωρήσουμε τόσο πολύ τότε δεν θα υπάρχει τρόπος να ξεφύγουμε.
<P>
Τέλος, έμεινα έκπληκτη όταν άκουσα τον κύριο Newton Dunn να παραθέτει το RUC (Royal Ulster Constabulary) ως ένα καλό παράδειγμα πολιτικής. Αν εξετάσετε τις οργανώσεις ανθρωπίνων δικαιωμάτων σε όλο τον κόσμο που έχουν πολυάριθμες καταδικαστικές εκθέσεις για αυτή την οργάνωση, θα δείτε ότι είναι απίστευτο που το φέρετε ως παράδειγμα. Είμαι βέβαιη ότι υπάρχουν καλά παραδείγματα, αλλά το RUC δεν είναι ένα από αυτά.

<SPEAKER ID=71 LANGUAGE="DE" NAME="Laschet">
Κύριε Πρόεδρε, αγαπητοί συνάδελφοι, αναφέρθηκε ήδη από πολλούς η σημασία της ευρωπαϊκής πολιτικής ασφάλειας και άμυνας. Εγώ θα περιοριστώ στο ζήτημα του δημοκρατικού, κοινοβουλευτικού ελέγχου της εν λόγω πολιτικής. Η ειρήνη και η ασφάλεια δεν προσφέρονται για συνεδριάσεις του Συμβουλίου κεκλεισμένων των θυρών. Εδώ πρέπει να υπάρχει κοινοβουλευτικός έλεγχος. Σημασία έχει να παραμείνει η λήψη αποφάσεων για στρατιωτικές επεμβάσεις στην αρμοδιότητα των εθνικών κοινοβουλίων. Σημαντικό είναι επίσης να εξακολουθούν να αποφασίζονται στα εθνικά κοινοβούλια τα ζητήματα του προϋπολογισμού, οι εθνικοί προϋπολογισμοί για την άμυνα. Οτιδήποτε όμως ξεπερνά τα όρια αυτά, δηλαδή όλα τα ζητήματα της μη στρατιωτικής πολιτικής, εμπίπτουν στην αρμοδιότητα του Ευρωπαϊκού Κοινοβουλίου. Η ευρωπαϊκή πολιτική ασφάλειας και άμυνας πρέπει να παρακολουθείται σε αυτό το Κοινοβούλιο από κοινοβουλευτική σκοπιά.
<P>
Ο κ. Πρόεδρος του Συμβουλίου ανέφερε την ανάγκη για διαφάνεια και σαφήνεια. Ήταν σοφό να παρουσιάσει ως στόχο την ενσωμάτωση της Δυτικοευρωπαϊκής Ένωσης στην Ευρωπαϊκή Ένωση και κατά συνέπεια δεν έχουν νόημα οι συζητήσεις που διεξάγονται εν προκειμένω στο πλαίσιο της Δυτικοευρωπαϊκής Ένωσης. Επιχειρείται εκεί η επινόηση μιας νέας νομιμοποίησης για την κοινοβουλευτική συνέλευση των κρατών της Δυτικοευρωπαϊκής Ένωσης. Αυτή τη στιγμή όλες οι δυνάμεις αναλώνονται στον προσδιορισμό νέων καθηκόντων. Οι συζητήσει φτάνουν μέχρι και τη σύσταση μιας ευρωπαϊκής συνέλευσης για την ασφάλεια και την άμυνα, δηλαδή ενός νέου οργάνου που οδηγεί μάλλον σε σύγχυση παρά σε αποσαφήνιση της κατάστασης. Μου θυμίζει λίγο την πολιτική που ακολουθεί η χριστουγεννιάτικη γαλοπούλα προσπαθώντας να καθυστερήσει την έλευση των Χριστουγέννων. Καλό θα ήταν να επικρατούσε εν προκειμένω μεγαλύτερη σαφήνεια και εμείς να αποδεχόμασταν επιτέλους ότι το Ευρωπαϊκό Κοινοβούλιο είναι το κατάλληλο όργανο.
<P>
Πριν από λίγες ημέρες ήμασταν στη συνέλευση του ΝΑΤΟ και ο Πρόεδρος της συνέλευσης είπε το εξής: " Η Δυτικοευρωπαϊκή Ένωση θα απορροφηθεί στην Ευρωπαϊκή Ένωση. Η ΕΕ έχει δικό της κοινοβούλιο. Το ΝΑΤΟ έχει δικό του Κοινοβούλιο. Η συνέλευση της Δυτικοευρωπαϊκής Ένωσης δεν έχει πλέον κανένα λόγο ύπαρξης." Θεωρώ ότι αυτή είναι και η δική μας θέση, και αυτό θα πρέπει να ληφθεί υπόψη στην επικείμενη Σύνοδο Κορυφής.
<P>
(Χειροκροτήματα)

<SPEAKER ID=72 LANGUAGE="EN" NAME="Titley">
Κύριε Πρόεδρε, επιθυμώ και εγώ να συγχαρώ την κυρία Lalumiθre που εκπόνησε μια έκθεση, όπου υπάρχει απόλυτη ισορροπία ανάμεσα στα ενεχόμενα επιχειρήματα και συμφέροντα. Είναι ένα σημαντικό επίτευγμα. Επιθυμώ επίσης να συγχαρώ το Συμβούλιο που κατάφερε να καθιερώσει κατά την τελευταία σύνοδο κορυφής την αρχή των κύριων στόχων. Είναι σημαντικό να συνειδητοποιήσουμε τη σπουδαιότητα αυτών των στόχων επειδή για πρώτη φορά, αντί να περνάμε χρόνια συζητώντας για τα θεσμικά όργανα, η Ευρωπαϊκή Ένωση έχει δώσει προτεραιότητα στα αποτελέσματα έναντι των μέσων. Αυτό, όπως ήδη βλέπουμε, θα δώσει ώθηση στην ατζέντα πολύ γρήγορα.
<P>
Προκειμένου να πραγματοποιήσουμε τις φιλοδοξίες μας στα πλαίσια των οικονομικών μας δυνατοτήτων, πρέπει να διασφαλίσουμε ότι θα έχουν μεγαλύτερη αξία τα χρήματα που διαθέτουμε για τη άμυνα και, κυρίως, για τις βιομηχανίες άμυνας. Χρειαζόμαστε μια ισχυρή, ανταγωνιστική ευρωπαϊκή βιομηχανία άμυνας. Παρά τις εξαγορές και τις συγχωνεύσεις στον ιδιωτικό τομέα, εξακολουθεί να υπάρχει πολύ μεγάλος κατακερματισμός σε αυτό το χώρο. Εξαρτώμεθα ακόμη κατά πολύ από την διακυβερνητική δραστηριότητα. Η ομάδα εξοπλισμών της Ένωσης Δυτικής Ευρώπης, για παράδειγμα, κινείται πολύ αργά με βάση τη συναίνεση. Ακόμη και τα έξη κράτη μέλη της Ευρωπαϊκής Ένωσης που δύο χρόνια πριν υπέγραψαν μια δήλωση προθέσεων, όσον αφορά τη συνεργασία, δεν έχουν ακόμη συμφωνήσει πάνω σε μια συμφωνία πλαίσιο για την επικύρωση αυτής της δήλωσης. Είναι σαφές ότι χρειάζεται μεγαλύτερη πίεση σε αυτό τον τομέα και ότι χρειαζόμαστε ένα ενιαίο, συναφές πλαίσιο εντός του οποίου θα μπορέσει να συνεργαστεί η βιομηχανία άμυνας.
<P>
Για αυτό ακριβώς αισθάνομαι απογοητευμένος ακούγοντας αυτά που είπε η Προεδρία όσον αφορά την πρόθεση να συνεχιστεί το έργο της ομάδας εξοπλισμών της Δυτικής Ευρώπης. Πιστεύω ότι η δομή πυλώνων της Ευρωπαϊκής Ένωσης μας δίνει την καλύτερη ευκαιρία για ένα πλαίσιο εντός του οποίου μπορεί να λειτουργήσει η βιομηχανία. Ο πυλώνας ΙΙ μπορεί να παρέχει τις κοινές θέσεις σε θέματα όπως οι εξαγωγές όπλων και θα μπορούσαμε να εργαστούμε για τη σύσταση μιας ευρωπαϊκής υπηρεσίας εξοπλισμών που θα συνενώσει τον κοινό οργανισμό συνεργασίας σε θέματα εξοπλισμών με τον οργανισμό εξοπλισμών της Δυτικής Ευρώπης.
<P>
Ο ρόλος της Επιτροπής σε αυτό είναι κρίσιμος. Η προηγούμενη Επιτροπή προώθησε την ατζέντα όσον αφορά την αναδιάρθρωση των βιομηχανιών άμυνας: υπήρχαν δύο ανακοινώσεις. Αυτή η Επιτροπή δεν έχει ασχοληθεί καθόλου με αυτό το ζήτημα. Είναι σα να φοβάται να αντιμετωπίσει τις επιπτώσεις του ρόλου της ως φύλακα των συνθηκών. Πρέπει να διασφαλίσουμε ότι η ενιαία αγορά ισχύει όσο είναι δυνατόν για τις βιομηχανίες άμυνας, καθώς επίσης ότι το άρθρο 296 ισχύει μόνο σε εκείνες τις περιοχές που ορίζεται στη Συνθήκη.
<P>
Θα ήθελα να παροτρύνω τον επίτροπο Patten να ακολουθήσει πιστά τα βήματα των επιτρόπων Bangemann και van den Broek για να προωθήσει την εκπλήρωση της υποχρέωσης της Επιτροπής να δημιουργήσει μια αποτελεσματική και ανταγωνιστική ευρωπαϊκή βιομηχανία εξοπλισμών έτσι ώστε να στηρίξει τα μέτρα που παίρνουμε στον πολιτικό τομέα.

<SPEAKER ID=73 LANGUAGE="EN" NAME="Cushnahan">
Κύριε Πρόεδρε, έχει σημειωθεί σημαντική πρόοδος ως προς την ανάπτυξη μιας κοινής ευρωπαϊκής πολιτικής ασφαλείας και άμυνας. Η συμβολή των συμβουλίων της Κολωνίας, του Ελσίνκι και της Λισσαβόνας σε αυτό το θέμα ήταν σημαντική. Ωστόσο, με όλη την ειλικρίνεια πρέπει να ειπωθεί ότι οι αποφάσεις που ελήφθησαν σε αυτές τις συνόδους κορυφής και όσες τυχόν ληφθούν στο Feira δεν θα παραμείνουν παρά φιλοδοξίες έως ότου η Ένωση βρει τους απαραίτητους πόρους για την υλοποίηση μιας τέτοιας πολιτικής.
<P>
Συμφωνώ με τα σχόλια που έκανε πρόσφατα ο επίτροπος Patten όταν άσκησε κριτική στις κυβερνήσεις της Ευρωπαϊκής Ένωσης επειδή έκαναν ηχηρές δηλώσεις που δεν έχουν τη διάθεση να εγγυηθούν με χρήματα και προσωπικό. Αν τα κράτη μέλη σκοπεύουν πραγματικά να αναπτύξουν μια αληθινή πολιτική ασφάλειας και άμυνας τότε θα πρέπει να διαθέσουν χρήματα αντί να μένουν στα λόγια.
<P>
Εν τω μεταξύ θα πρέπει να είμαστε ρεαλιστές όσον αφορά αυτά που μπορούμε να πετύχουμε και για την ώρα δεν μπορούμε να μιλάμε για τη λειτουργική αυτονομία οποιασδήποτε ευρωπαϊκής δύναμης. Αυτή θα είναι πάντοτε συναφής με την εξάρτηση και στήριξή μας από το ΝΑΤΟ που ακόμη διαθέτει το απαραίτητο στρατιωτικό υλικό και που έδωσε τη δυνατότητα στις κυβερνήσεις της Ευρωπαϊκής Ένωσης να παρατάξουν τα στρατεύματά τους στη Βοσνία-Ερζεγοβίνη και το Κοσσυφοπέδιο.
<P>
Αν δεν και έως ότου αποκτήσουμε επαρκές δυναμικό ενημέρωσης αντίστοιχο με εκείνο των ΗΠΑ και τις ικανότητες μεταφοράς για να τοποθετήσουμε άμεσα τους στρατιωτικούς της Ευρωπαϊκής Ένωσης σε σημεία σε όλο τον κόσμο όπου υπάρχουν προβλήματα, θα συνεχίσουμε να έχουμε την ανάγκη μιας στενής σχέσης εργασίας με το ΝΑΤΟ, που θα ενισχύεται από έναν οργανωμένο διάλογο ΕΕ-ΝΑΤΟ, που δεν είναι απλά ένα αντίγραφο του κεκτημένου ΔΕΕ/ΝΑΤΟ.
<P>
Όλα τα παραπάνω που είναι μια πραγματικότητα, αλλά και η ανάγκη να μην ξεχάσουμε τη θέση και το ρόλο των Ηνωμένων Εθνών, θα πρέπει να κάνουν πιο μετριοπαθείς τις συζητήσεις μας στο Feira και αλλού.
<P>
Επιτρέψτε μου να καταλήξω λέγοντας ότι χαιρετίζω την εικασία ότι το Συμβούλιο Feira θα εγκρίνει την έννοια μια αστυνομικής δύναμης ταχείας αντίδρασης που θα αναλάβει δράση μετά την ολοκλήρωση των στρατιωτικών καθηκόντων. Η εμπειρία από το Κοσσυφοπέδιο έχει κάνει έντονη την ανάγκη για μια τέτοια πρωτοβουλία και χαιρετίζω το γεγονός ότι μπορεί να συμβεί στο Feira.

<SPEAKER ID=74 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, αξιότιμε κύριε Επίτροπε, στην Ευρωπαϊκή Ένωση έχει διαμορφωθεί μια κοινή εξωτερική πολιτική και πολιτική άμυνας και ασφάλειας που πριν από μερικά χρόνια θα ήταν μάλλον αδιανόητη. Τούτο έγινε επειδή κινητοποιήθηκαν κυρίως δύο ομάδες κρατών μελών της Ευρωπαϊκής Ένωσης: Εκείνα που θεωρούσαν πως μόνο το ΝΑΤΟ είναι υπεύθυνο για την ασφάλεια και την άμυνα και εκείνα που πίστευαν ότι η ασφάλεια και η άμυνα δεν είναι διόλου υπόθεση μιας κοινότητας και θα πρέπει να αντιμετωπισθεί από τα επιμέρους κράτη ξεχωριστά με ουδέτερο τρόπο και ανεξάρτητα από συμμαχίες.
<P>
Πιστεύω ότι αυτό που έχει διαμορφωθεί σήμερα αποτελεί θετικό μήνυμα για τον κοινό χαρακτήρα και την αλληλεγγύη. Πιστεύω επίσης ότι το άρθρο 5, στο οποίο έγιναν σήμερα αρκετές αναφορές θα πρέπει σε τελική ανάλυση να αποτελέσει την κοινή βάση για όλα τα μέλη της Ευρωπαϊκής Κοινότητας, ακόμα και αν αυτό μπορεί να επιτευχθεί μόνο σταδιακά. Σήμερα αναφέρθηκε συχνά το Κοσσυφοπέδιο. Πιστεύω πως μερικές φορές το βλέμμα μας στρέφεται πολύ μονόπλευρα στα διδάγματα του Κοσσυφοπεδίου και της Βοσνίας.
<P>
Στην πραγματικότητα πρόκειται για τέσσερα πράγματα: πρώτον για την πρόληψη. Η πρόληψη έλειψε σχεδόν παντελώς στην περίπτωση του Κοσσυφοπεδίου. Δεύτερον, για τον εκφοβισμό. Ο εκφοβισμός ήταν ελάχιστος στην περίπτωση του Κοσσυφοπεδίου, δεδομένου ότι δεν είχε γίνει ακόμα ορατή η κοινή βούληση. Τρίτον. για τη δυνατότητα ταχύτατης και στοχοθετημένης επέμβασης. Η δυνατότητα αυτή λειτούργησε μέχρις ενός σημείου, ακόμα και αν οι αντιμαχίες σχετικά με τη βέλτιστη μορφή της επέμβασης είχαν μπλοκάρει μερικά πράγματα. Και τέταρτον, για την αποκατάσταση και τη σταθεροποίηση της ειρήνης μετά από τη στρατιωτική επέμβαση. Οι εξελίξεις των τελευταίων ημερών έδειξαν ότι το τελευταίο δεν είναι τόσο εύκολο, όσο φαντάζεται κανείς. Ως εκ τούτου είμαι ιδιαιτέρως ευγνώμων που αναφέρθηκε ήδη σήμερα αρκετά συχνά το ζήτημα της αστυνομίας και των δυνάμεων ασφαλείας στο Κοσσυφοπέδιο, μια και είναι απόλυτα αναγκαίο να αποκατασταθεί η ασφάλεια με την ενισχυμένη επέμβαση αστυνομικών δυνάμεων.
<P>
Το ζητούμενο είναι επίσης η ανάπτυξη ενός συστήματος περιφερειακής ευθύνης στην Ευρώπη που δεν θα βρίσκεται σε αντίθεση προς το σύστημα των Ηνωμένων Εθνών όπως ακούγονται επανειλημμένα διάφοροι ισχυρισμοί, αλλά που αντίθετα θα μπορέσει να ενσωματωθεί στο σύστημα των Ηνωμένων Εθνών, στις ιδέες των Ηνωμένων Εθνών.
<P>
Και μια τελευταία παρατήρηση: Ο Επίτροπος Patton εξέφρασε την άποψη ότι δεν χρειαζόμαστε οπωσδήποτε μια θεσμική επανάσταση, αλλά ίσως μόνο μεταρρυθμίσεις. Θα πρέπει ωστόσο να επιχειρήσουμε τη θεσμική επανάσταση. Φοβάμαι ότι με όλα αυτά τα θεσμικά όργανα που αναφέρθηκαν σήμερα και που θα πρέπει να συγκροτηθούν τον επόμενο καιρό, θα μπλοκαριστούμε εμείς οι ίδιοι. Δεν πρέπει να διατηρήσουμε πάρα πολλά θεσμικά όργανα, μια και αυτή είναι και η γραμμή που ακολουθεί η ενοποίηση της ΔΕΕ με την ΕΕ.
<P>
(Χειροκροτήματα)

<SPEAKER ID=75 LANGUAGE="EN" NAME="Van Orden">
Κύριε Πρόεδρε, κανονικά είμαστε καθησυχασμένοι ότι σκοπός των μέτρων που τίθενται σε εφαρμογή στα πλαίσια της κοινής ευρωπαϊκής πολιτικής ασφάλειας και άμυνας είναι η ενδυνάμωση του ΝΑΤΟ. Αυτό είναι κάπως υποκριτικό. Αν αυτή ήταν η πρόθεση δεν θα χρειαζόταν να δημιουργηθούν οι χωριστές δομές που αποκλείουν σε μεγάλο βαθμό τους αμερικάνους και τους καναδούς και περιθωριοποιούν αξιότιμους ευρωπαίους συμμάχους όπως η Τουρκία.
<P>
Τα τελευταία πέντε χρόνια το ΝΑΤΟ έχει ήδη αναδιαρθρωθεί έχοντας ως συγκεκριμένο σκοπό να διευκολύνει την ευρωπαϊκή δράση σε περίπτωση που η ένωση σα σύνολο δεν επιθυμεί να αναμειχθεί. Αλλά, προφανώς, αυτό δεν είναι αρκετό. Η πραγματική επιθυμία είναι να δημιουργηθεί κάτι ξεχωριστό από το ΝΑΤΟ. Ασφαλώς, θέλουμε να δούμε τους ευρωπαίους να ανασυγκροτούν και να αυξάνουν τις στρατιωτικές τους δυνατότητες, αλλά αδυνατώ να καταλάβω πως οι συνεχείς περικοπές που βλέπουμε στους ευρωπαϊκούς προϋπολογισμούς άμυνας, κυρίως από τη Γερμανία, αποτελούν ενδεικτικό της σαφούς πρόθεσης να συμβάλουν περισσότερο στις προσπάθειες άμυνας της Δύσης.
<P>
Σκοπός των τροπολογιών που έχουμε προτείνει επί του ψηφίσματος Lalumiθre είναι να τονιστεί η σπουδαιότητα της συνεχούς δέσμευσης των Βορειοαμερικανών μας συμμάχων ως προς την ασφάλεια της Ευρώπης ως κύρια προτεραιότητα, να καταστεί σαφές ότι η Ευρωπαϊκή Ένωση θα έπρεπε μόνο να αποφασίσει να επέμβει στρατιωτικά σε συμφωνία με την ένωση και όταν το ΝΑΤΟ σα σύνολο έχει αποφασίσει να μην αναμειχθεί, να δοθεί έμφαση στο γεγονός ότι κάθε δύναμη ταχείας αντίδρασης θα πρέπει επίσης να αποσταλεί στο ΝΑΤΟ και σε καμία περίπτωση να μην έχει αρνητικό αντίκτυπο στην ικανότητα των συμμάχων του ΝΑΤΟ να ανταποκριθούν στις υποχρεώσεις της ένωσης. Θέλουμε να ληφθούν ομόφωνα οι αποφάσεις της ΕΕ όσον αφορά τη χρήση στρατιωτικών μέσων, συμπεριλαμβανομένων των αποφάσεων που λαμβάνονται βάσει μιας κοινής στρατηγικής ή κατά την υλοποίηση μιας κοινής δράσης.
<P>
Δεν θα πρέπει να γίνουν προσπάθειες να δημιουργηθεί μια ευρωπαϊκή ένοπλη αστυνομική δύναμη με πρόφαση την κοινή ευρωπαϊκή πολιτική ασφάλειας και άμυνας. Το Royal Ulster Constabulary είναι μια καλή δύναμη με λαμπρό φάκελο όσον αφορά την καταπολέμηση της τρομοκρατίας, αλλά αυτό δεν έχει καμία σχέση με τη συγκεκριμένη συζήτηση. Αυτό που γενικά μας απασχολεί είναι ότι η κοινή ευρωπαϊκή πολιτική ασφάλειας και άμυνας αποτελεί πράγματι ένα ακόμη βήμα προς την ευρωπαϊκή πολιτική ενοποίηση και αυτή είναι η βασική μας διαφωνία.

<SPEAKER ID=76 NAME="Κατηφόρης">
Κύριε Επίτροπε, κυρίες και κύριοι συνάδελφοι, η Ευρώπη, και από λόγους ασφαλείας των ευρωπαϊκών κρατών και για να συμβάλει στην ασφάλεια άλλων έξω από την περιοχή μας που ενδέχεται να χρειασθούν την υποστήριξή της, έχει ανάγκη από αυτόνομη στρατιωτική παρουσία διαφοροποιημένη από εκείνη που διαθέτει με τη συμμετοχή της στην Ατλαντική Συμμαχία.
<P>
Τα γεγονότα του Κοσσυφοπεδίου και ολόκληρη η τραγική υπόθεση της διάλυσης της πρώην Γιουγκοσλαβίας μας έχουν αποδείξει κατά οδυνηρό τρόπο την ανεπάρκεια της Ευρώπης μέσα στα πλαίσια του ΝΑΤΟ. Θα μπορούσε κανείς να πει ότι η Ευρώπη εμπιστεύθηκε το βάρος της στρατιωτικής παρουσίας στην ηγετική δύναμη του ΝΑΤΟ και, αντίστοιχα, χαλάρωσε τις δικές της προσπάθειες μέσα στις δεκαετίες, μέχρι το σημείο να μην είναι ικανή ούτε καν τις υποχρεώσεις της μέσα στα πλαίσια του ΝΑΤΟ να εκπληρώσει σωστά.
<P>
Ψυχολογικά το πράγμα εξηγείται. Όταν κανείς, είτε άτομο είναι είτε κράτος είτε σύνολο κρατών, θεωρεί ότι δεν έχει την πρωτοβουλία των κινήσεων, είτε αδιαφορεί και παραμελεί τις υποχρεώσεις του είτε τις εκπληρώνει τυπικά δίχως όρεξη και δίχως ουσία. Ίσως το σημαντικότερο αποτέλεσμα από τις διακηρύξεις των Συμβουλίων Κορυφής της Κολωνίας, του Ελσίνκι και της Λισσαβώνας να είναι ακριβώς ότι ξαναδίνουν στην Ευρώπη την αίσθηση της πρωτοβουλίας, απαραίτητο κίνητρο για την ανάληψη ευθυνών, την καταβολή προσπαθειών και την εκπλήρωση υποχρεώσεων.
<P>
Από αυτή την άποψη, τα σχέδια που συζητούμε δεν αποτελούν καμία απειλή για τη συνοχή του ΝΑΤΟ. Αντίθετα, μια Ευρώπη με δική της στρατιωτική πρωτοβουλία θα μπορεί να είναι συνεπέστερη απέναντι και στις ατλαντικές της υποχρεώσεις. Είναι ο μόνος τρόπος να είναι συνεπής απέναντι και στις ατλαντικές της υποχρεώσεις, έτσι ώστε να καθησυχάσουν και όσες πολιτικές δυνάμεις στις Ηνωμένες Πολιτείες διαμαρτύρονται για την αγκίστρωση αμερικανικών ενόπλων δυνάμεων και την καθήλωση αμερικανικών πόρων στην ευρωπαϊκή άμυνα. Απώτερα, κύριε Πρόεδρε, θα πρέπει να δούμε ότι οι άμεσες αποφάσεις μας κατατείνουν σε μια ευρωπαϊκή ενότητα και την υπεράσπιση ενός κοινού συνόρου, και εκεί κάποτε πρέπει να φθάσουμε.

<SPEAKER ID=77 LANGUAGE="DE" NAME="Stenzel">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, αξιότιμοι συνάδελφοι, η πρόταση ψηφίσματος για την πραγμάτωση μιας κοινής ευρωπαϊκής πολιτικής ασφάλειας και άμυνας αποτελεί σημαντικό μήνυμα του Ευρωπαϊκού Κοινοβουλίου πριν από τη Σύνοδο Κορυφής της Φέιρα, ένα μήνυμα προς δύο κατευθύνσεις.
<P>
Πρώτον, ότι συντασσόμεθα με την ανεξαρτησία της πολιτικής για την ασφάλεια της Ευρωπαϊκής Ένωσης τόσο στον στρατιωτικό όσο και στον μη στρατιωτικό τομέα, θέτοντας ένα σαφώς καθορισμένο πλαίσιο όπως αυτό διατυπώνεται στις αποφάσεις του Πέτερσμπεργκ για τη διατήρηση και την επιβολή της ειρήνης
<P>
Δεύτερον, είναι μήνυμα για να ληφθεί υπόψη και να ενισχυθεί ο ρόλος του Ευρωπαϊκού Κοινοβουλίου κατά τη διαμόρφωση μιας κοινής ευρωπαϊκή πολιτικής για την ασφάλεια και την άμυνα.
<P>
Η Ευρωπαϊκή Ένωση έχει ανάγκη να καλύψει στον τομέα της κοινής πολιτικής ασφάλειας και άμυνας αρκετά κενά, όταν αναλογίζεται κανείς μάλιστα ότι οι δαπάνες της για την άμυνα δεν φτάνουν ούτε στο 60% των αντίστοιχων δαπανών των ΗΠΑ αλλά με αυτές επιτυγχάνει μόνο το 10% της επιχειρησιακής αποτελεσματικότητας των ΗΠΑ. Η συγκεκριμένη υποχρέωση συγκρότησης στρατεύματος με το πολύ 60.000 άνδρες για την εκπλήρωση των αποστολών Πέτερσμπεργκ απαιτεί την αλληλεγγύη όλων των κρατών μελών της Ευρωπαϊκής Ένωσης.
<P>
Η έλλειψη μιας πραγματικής κοινής εξωτερικής πολιτικής και πολιτικής ασφάλειας οξύνθηκε μέσω της βαλκανικής κρίσης η οποία αποκάλυψε την αδυναμία της Ευρωπαϊκής Ένωσης στον εν λόγω τομέα. Το ζητούμενο δεν μπορεί να είναι να διπλασιαστούν οι λειτουργίες του ΝΑΤΟ στον τομέα της παγκόσμιας ασφάλειας, ούτε η συγκρότηση μιας δαπανηρής παράλληλης δομής. Ωστόσο πρέπει να διασφαλιστεί η εκπλήρωση των καθηκόντων από τις αποφάσεις του Πέτερσμπεργκ. Πέραν τούτου θα πρέπει να ισχύσει η αρχή ότι η ασφάλεια είναι κάτι το αδιαίρετο. Συνεπώς θα πρέπει η αμοιβαία συνδρομή, όπως έχει θεσμοθετηθεί στο άρθρο 5 της Συνθήκης για την ΔΕΕ, να ισχύει για όλους στην αναθεωρημένη Συνθήκη της ΕΕ.
<P>
Η ιδέα να προστεθεί το άρθρο 5 σε ένα πρωτόκολλο που θα προσαρτηθεί στην αναθεωρημένη Συνθήκη και στο οποίο θα μπορούν να ενταχθούν τα κράτη μέλη εάν το θελήσουν, είναι κατά συνέπεια μια εύλογη λύση.

<SPEAKER ID=78 NAME="Δημητρακόπουλος">
Κύριε Πρόεδρε, κύριε Υπουργέ, κύριε Επίτροπε, αγαπητοί συνάδελφοι, είναι σωστό να τίθεται σαν κύριος στόχος της ευρωπαϊκής εξωτερικής πολιτικής και άμυνας η διαχείριση των κρίσεων. Αλλωστε, οι κρίσεις σε όλα τα σημεία της υδρογείου είναι το θέμα που κυριαρχεί στην ανατολή του εικοστού πρώτου αιώνα. Βέβαια, υπάρχουν και άλλα θέματα και ερωτήματα που απορρέουν από τη σημερινή πραγματικότητα και από τα τεκταινόμενα στο διεθνές σύστημα, που αποτελούν κατά την άποψή μου αναπόσπαστο τμήμα των θεμάτων και των προβλημάτων που πρέπει να συνιστούν τη συγκεκριμένη πρόταση για ευρωπαϊκή εξωτερική πολιτική.
<P>
Θέλω να συγχαρώ την κ. Lalumiθre γιατί με την έκθεσή της έκανε ένα μεγάλο βήμα μπροστά. Διότι δεν κάνει μόνο συγκεκριμένες προτάσεις, αλλά υπογραμμίζει την ανάγκη εξεύρεσης ενός τρόπου λειτουργίας και συνύπαρξης όλων των προτεινομένων μέσων για την ευρωπαϊκή εξωτερική πολιτική. Το πρόβλημα στην ευρωπαϊκή εξωτερική πολιτική δεν είναι ποσοτικό. Δεν είναι πρόβλημα αριθμών. Είναι ποιοτικό. Είναι πρόβλημα περιεχομένου. Και με αυτό το δεδομένο θα ήθελα, κύριε Υπουργέ, να προτείνω να είμαστε πολύ προσεκτικοί σε ό,τι αφορά ζητήματα όπως η ενσωμάτωση της Δυτικοευρωπαϊκής Ένωσης ή η σχέση με το ΝΑΤΟ.
<P>
Εγώ, κυρίες και κύριοι συνάδελφοι, θα επιμείνω πριν απ' όλα στην ανάγκη εξεύρεσης ενός συστήματος, ενός τρόπου λειτουργίας όλων των προτάσεων που ακούστηκαν στην αίθουσα αυτή. Διότι η εξωτερική πολιτική σήμερα δεν μπορεί και δεν πρέπει να είναι μόνο προϊόν μιας απλής διακυβερνητικής συνεργασίας. Πρέπει να είναι, αντίθετα, αποτέλεσμα της λειτουργίας ενός πολυδιάστατου σχήματος και συστήματος μέσα στο οποίο η κοινοβουλευτική πλευρά έχει σημαντικό ρόλο.

<SPEAKER ID=79 NAME="Carlsson">
SV) Κύριε Πρόεδρε, αγαπητοί συνάδελφοι, έχει περάσει ένας χρόνος από τον πόλεμο στο Κοσσυφοπέδιο και ένα εντατικό έργο ανοικοδόμησης έχει ξεκινήσει. Έχουν καταστραφεί περιουσίες τεραστίων μεγεθών. Για να αποφύγουμε παρόμοιες καταστροφές κάνουμε τώρα το βήμα για τη δημιουργία της κοινής ευρωπαϊκής πολιτικής άμυνας και ασφάλειας. Αυτό το κάνουμε ώστε να δημιουργήσουμε από κοινού τα μέσα για την προάσπιση των θεμελίων της ασφάλειας, δηλαδή, την ελευθερία και ειρήνη στην Ευρώπη.
<P>
Είμαι πολύ ευχαριστημένη που αυτή η διαδικασία βρίσκεται εν εξελίξει. Στα πλαίσια της εντολής της ΕΕ αυτή η κοινή δέσμευση ολοκληρώνεται και βαθαίνει τώρα. Θεωρώ ότι είναι σημαντικό να επικεντρωθεί η ΕΕ σε αυτό που τα καταφέρνει καλύτερα, δηλαδή στο εμπόριο, στη δημιουργία επαφών, στα μέτρα πρόληψης των συγκρούσεων· όμως, είναι σημαντικό επίσης να γίνει αξιόπιστη δείχνοντας "περισσότερη πυγμή" και δημιουργώντας περισσότερες δυνατότητες έγκαιρης παρέμβασης.
<P>
Αν η ΕΕ θέλει να την παίρνουν στα σοβαρά σε διεθνές επίπεδο, κάτι που η ΕΕ το επιθυμεί και το επιδιώκει, τότε πρέπει επίσης να μπορεί, αποδεδειγμένα, να αναλαμβάνει περισσότερες ευθύνες στη δική της περιοχή. Επομένως, είναι σημαντικό να δημιουργήσουμε δομές που θα συνεργάζονται με το ΝΑΤΟ, καθώς αυτό έχει τις ειδικές δεξιότητες, τις δυνατότητες, τις ηγετικές ικανότητες και την αξιοπιστία. Η ΕΕ το συμπληρώνει αυτό και, γι' αυτόν τον λόγο, είναι τόσο καλή η έκθεση Lalumiθre.
<P>
Αυτή η προσέγγιση βασίζεται στην εκπλήρωση, από πλευράς του κάθε κράτους μέλους, των ανειλημμένων υποχρεώσεών του. Σ' αυτήν την περίπτωση, ο ρόλος μας στο Ευρωπαϊκό Κοινοβούλιο θα είναι περισσότερο η άσκηση ελέγχου. Έχω αναφερθεί παλαιότερα στο θέμα της συρρίκνωσης των αμυντικών προϋπολογισμών των κρατών μελών. Αυτοί οι αμυντικοί προϋπολογισμοί συρρικνώνονται, ενώ, την ίδια στιγμή, χρειαζόμαστε επενδύσεις για αναδιάρθρωση και ανανέωση υλικού.
<P>
Μετά από την τελευταία φορά που συζητήσαμε αυτό το θέμα, παραιτήθηκε ο αρχιστράτηγος του στρατού της Γερμανίας σε ένδειξη διαμαρτυρίας, κάτι που αποτελεί, όσο οτιδήποτε άλλο, ενδεικτικό στοιχείο. Για να έχουν το έτος 2003 οι αρχηγοί των κρατών και των κυβερνήσεών μας αξιοπιστία, τότε, δεν θα πρέπει να μιλούν μόνο στη Φέϊρα, αλλά, θα πρέπει επίσης, να επιστρέψουν κατόπιν στις πατρίδες τους και να δουν τι ευθύνες έχει αναλάβει η κάθε χώρα και τι δεσμεύσεις έχουν αναληφθεί προς υλοποίηση.

<SPEAKER ID=80 LANGUAGE="PT" NAME="Costa Neves">
Κύριε Πρόεδρε, κύριε Υφυπουργέ, κύριε Επίτροπε, αγαπητοί συνάδελφοι, προκειμένου να διατηρηθεί η βιωσιμότητα της διαδικασίας της ευρωπαϊκής οικοδόμησης (και πρόκειται για θέμα επιβίωσης), κάθε προορισμός θα πρέπει να αποτελεί μια νέα αφετηρία. Έπειτα από την επίτευξη της Οικονομικής και Νομισματικής Ένωσης, εμφανίζονται νέοι προς επίτευξη στόχοι χωρίς ωστόσο να έχουμε 50 χρόνια για την επίτευξή τους. Μεταξύ άλλων, έχουμε την περίπτωση θέσπισης μιας αποτελεσματικής κοινής ευρωπαϊκής πολιτικής ασφάλειας και άμυνας. Τα κράτη μέλη πρέπει να αντιμετωπίσουν το θέμα αυτό από μια τελείως συμφιλιωμένη ευρωπαϊκή προοπτική πέρα από τις δεσμεύσεις στα πλαίσια του ΝΑΤΟ.
<P>
Παρότι δεν ήταν αυτό που επιθυμούσαμε, είναι σαφές ότι η πτώση του τείχους του Βερολίνου δεν ενίσχυσε τα θέματα ασφάλειας και άμυνας στην Ευρώπη. Έτσι έχουμε την περίπλοκη κατάσταση των Βαλκανίων, όπως το μάθημα που μας δίδαξε το Κοσσυφοπέδιο για παράδειγμα, να μας θυμίζει κάθε μέρα τις προκλήσεις που αντιμετωπίζει η λεκάνη της Μεσογείου για να μας ξυπνήσει. Έπειτα από δεκαετίες ενός κόσμου δύο πόλων, έχει σημασία η μονοπολικότητα να είναι περαστική, κάτι στο οποίο η συμβολή της Ευρωπαϊκής Ένωσης είναι αποφασιστική. Η ειρήνη θα πρέπει να συνεχίσει να αποτελεί τον σημαντικότερο στόχο της ευρωπαϊκής οικοδόμησης, αλλά αυτή δεν δημιουργείται από το τίποτα. Έτσι είναι ουσιαστικής σημασίας να διαθέτουμε αποτελεσματικά μέσα για τη διαχείριση κρίσεων όχι με τη χρήση στρατιωτικών μέσων, να αναπτύξουμε και να καταστήσουμε συμβατή τη στρατιωτική δυνατότητα των κρατών μελών, να κινητοποιήσουμε τα απαραίτητα οικονομικά μέσα των προϋπολογισμών των κρατών μελών και της Ευρωπαϊκής Ένωσης, να θεσπίσουμε αποτελεσματικές δομές λήψης αποφάσεων. Οι επιλογές φαίνονται σαφές, ο στόχος απαιτητικός, η επίτευξή του καθοριστική. Θα πρέπει να προβούμε σε μεταρρυθμίσεις, να καθορίσουμε σημαντικά οικονομικά και υλικά μέσα, τα οποία θα κινητοποιήσουμε και θα καταστήσουμε συμβατά. Η δέσμευση των κρατών μελών είναι σημαντική.
<P>
Οι προκλήσεις της εποχής που ζούμε δεν αντέχουν καθυστερήσεις ούτε επιτρέπουν άλλους ενδοιασμούς. Το Ευρωπαϊκό Συμβούλιο της Feira θα πρέπει πέρα από μια ευκαιρία έκφρασης βούλησης να είναι η στιγμή της αλλαγής που θα χαρακτηρίζεται από τον καθορισμό των απαραιτήτων οικονομικών μέσων και από τη συμπερίληψη των θεσμικών πτυχών της Κοινής Ευρωπαϊκής Πολιτικής Ασφάλειας και Αμυνας στην ημερήσια διάταξη της ΔΔ. Συγχαίρω τον συνάδελφό μου Lalumiθre για το έργο του.

<SPEAKER ID=81 NAME="Seixas da Costa">
Κύριε Πρόεδρε, θα ήθελα να αναφερθώ πολύ σύντομα στη χρησιμότητα αυτής της συζήτησης και τη σημασία όλων των παρεμβάσεων ως προς το να καταστεί το Συμβούλιο περισσότερο ικανό σχετικά με αυτό το θέμα. Θα αρχίσω μιλώντας για τη σημασία της έκθεσης που υπέβαλλε η κυρία Catherine Lalumiθre, και ιδιαίτερα για την ισορροπία που παρουσιάζει το κείμενό της και τη σπουδαιότητα πολλών από τις παρατηρήσεις που συμπεριλαμβάνονται σε αυτήν και θα ήθελα να πω ότι η έκθεση που η πορτογαλική Προεδρία σκοπεύει να υποβάλλει στο Ευρωπαϊκό Συμβούλιο της Feira την επόμενη εβδομάδα, κατά τη γνώμη μου ξεδιαλύνει πολλές αμφιβολίες και καθιστά σαφείς πολλές πτυχές που συμπεριελήφθησαν σε αυτήν. Η έκθεση αυτή έπεται της δέσμευσής μας να εκτελέσουμε πλήρως την εντολή που δόθηκε στο Ελσίνκι. Πιστεύουμε πως ανεξάρτητα από κάποιες διαφοροποιήσεις που ενδεχομένως να παρουσιαστούν όσον αφορά τα υπόβαθρα ασφάλειας και άμυνας ή, ιδιαίτερα την κουλτούρα της άμυνας, λαμβάνοντας ως δεδομένο ότι δεν υπάρχουν διαφορές ως προς την ασφάλεια, πιστεύουμε ότι όλοι συμφωνούμε σχετικά με την ανάγκη να εξοπλιστεί η Ευρωπαϊκή Ένωση σύντομα με ικανότητα διαχείρισης κρίσεων, τόσο σε στρατιωτικό όσο και σε πολιτικό επίπεδο. Είναι σημαντικό να γνωρίζουμε σε ποιο βαθμό οι μηχανισμοί αυτοί και η προσαρμογή των διαφόρων αυτών διαστάσεων είναι έτσι σχεδιασμένοι ώστε να μεταφράζουν τις διάφορες ευαισθησίες που εκφράζονται εδώ.
<P>
Σχετικά με κάποιο συγκεκριμένο σημείο που εκφράστηκε σχετικά με τις ενδεχόμενες τροποποιήσεις της Συνθήκης της Ευρωπαϊκής Ένωσης σε αυτή τη φάση, όσον αφορά την πιθανότητα παγίωσης των στρατιωτικών μέσων που αυτήν τη στιγμή διαθέτει η Ένωση, θα ήθελα να πω πως η ερμηνεία της πορτογαλικής Προεδρίας σχετικά με αυτό το θέμα και την οποία το Συμβούλιο συμμερίζεται είναι ότι δεν υφίσταται ανάγκη για άμεση τροποποίηση της Συνθήκης και πως τα προβλεπόμενα στο αντίστοιχο άρθρο 17 επαρκούν για τη λειτουργία των υφιστάμενων μηχανισμών. Εν πάση περιπτώσει, ο δρόμος είναι ανοιχτός για μια μελλοντική σκέψη λαμβανομένων υπόψη των μελλοντικών εξελίξεων και αυτών που θα παγιωθούν ως προς τις οριστικές δομές.
<P>
Όσον αφορά τη σχέση μεταξύ ΕΕ και ΝΑΤΟ, πιστεύω πως είναι αβάσιμες όλες οι ανησυχίες που έχουν εκφραστεί σχετικά με τις αρνητικές επιπτώσεις που θα μπορούσε να έχει ο τρόπος θέσπισης μιας κοινής ευρωπαϊκής πολιτικής ασφάλειας και άμυνας στις σχέσεις μας με το ΝΑΤΟ. Τουναντίον, πιστεύουμε πως ο μηχανισμός αυτός μα επιτρέπει να ενισχύσουμε αυτόνομα μια συγκεκριμένη διάσταση χωρίς επ' ουδενί να δημιουργούμε οποιοδήποτε εμπόδιο στις σχέσεις μας με το ΝΑΤΟ. Πέραν τούτου, πιστεύουμε πως οι μηχανισμοί των οποίων τη λειτουργία έχουμε επιτύχει για τη διάρθρωση της σχέσης μας ως μέλη του ΝΑΤΟ εντός της Ευρωπαϊκής Ένωσης με τα κράτη μέλη της Ευρωπαϊκής Ένωσης που δεν είναι μέλη του ΝΑΤΟ, και παράλληλα οι τρόποι διάρθρωσης της σχέσης της Ευρωπαϊκής Ένωσης σε θέματα ασφάλειας και άμυνας με τα μέλη του ΝΑΤΟ εκτός της Ευρωπαϊκής Ένωσης κατά τη γνώμη μας έχουν σίγουρα επιτύχει την ισορροπία και πιστεύουμε πως το Ευρωπαϊκό Συμβούλιο της Feira θα τους παγιώσει ως οριστικό πρότυπο σε αυτό το θέμα.
<P>
Όσον αφορά το θέμα της κοινοβουλευτικής εκπροσώπησης, είναι σαφές πως γνωρίζουμε την ευαισθησία αυτού του Κοινοβουλίου σχετικά με τη μεγαλύτερη συμμετοχή του στα συγκεκριμένα θέματα. Ωστόσο, πιστεύουμε πως το θέμα αυτό αποτελεί την κορυφή του θέματος της ασφάλειας και της άμυνας. Βρίσκεται στο επίπεδο της Κοινής Εξωτερικής Πολιτικής και Πολιτικής Ασφάλειας και των γνωστών απαιτήσεων εκ μέρους του Ευρωπαϊκού Κοινοβουλίου, όσον αφορά τη συμμετοχή του τελευταίου σε θέματα της ΚΕΠΠΑ. Αυτό είναι γνωστό, έχει συζητηθεί και συζητείται στα πλαίσια της Διακυβερνητικής Διάσκεψης, θα δούμε σε ποιο βαθμό θα ληφθούν ή μη υπόψη αυτές οι υποθέσεις. Εν πάση περιπτώσει, πιστεύουμε πως είναι απαραίτητο, ειδικά όσον αφορά τα εθνικά κοινοβούλια, να εξασφαλιστεί η συσχέτισή του με οποιαδήποτε μελλοντική εξέλιξη σε αυτό το θέμα. Συμμεριζόμαστε επίσης αυτές τις ανησυχίες.
<P>
Σχετικά με την πολιτική διαχείριση κρίσεων, θα ήθελα να πω πως αυτή ήταν μια από τις πτυχές στην οποία η πορτογαλική Προεδρία έδωσε μεγάλη σημασία, δίνοντας ιδιαίτερη προσοχή στις ανησυχίες που εκφράστηκαν στον κόλπο του Συμβουλίου και που επίσης εκφράστηκαν σε αυτό το Κοινοβούλιο σχετικά με αυτήν τη διάσταση. Έπειτα από αύριο θα διεξαχθεί η πρώτη συνεδρίαση της Επιτροπής Πολιτικής Διαχείρισης Κρίσεων, η οποία θεσπίστηκε συγκεκριμένα επί της πορτογαλικής Προεδρίας.
<P>
Τέλος, σχετικά με το τελευταίο ζήτημα της Ομάδας Εξοπλισμών, η ομάδα αυτή συνεχίζει τις εργασίες της και θα είναι ενεργή στα πλαίσια της ΔΕΕ.

<SPEAKER ID=82 NAME="Patten">
Κύριε Πρόεδρε, ήταν μια ενδιαφέρουσα συζήτηση. Στην πορεία ακούσαμε πολλά που είχαν νόημα, όπως θα περίμενε κανείς. Θα είμαι ευτυχώς σύντομος. Δεν θέλω να μπω ανάμεσα στο Κοινοβούλιο και το δημοκρατικό του καθήκον πριν το γεύμα. Ωστόσο, θα ήθελα να αναφερθώ σε μερικά σημεία.
<P>
Καταρχάς, έγινε κάποια συζήτηση για το είδος των θεσμικών διευθετήσεων που πρέπει να κάνουμε, κυρίως στην Επιτροπή, για να ανταποκριθούμε σε όσα προϋποθέτει η ικανοποιητική υλοποίηση μιας κοινής εξωτερικής πολιτικής ασφάλειας και, συγκεκριμένα, για να διασφαλίσουμε ότι μπορούμε να διαδραματίσουμε το ρόλο μας στις μη στρατιωτικές πτυχές πρόληψης των συγκρούσεων και αντιμετώπισης της κρίσης. Χρειαζόμαστε τις δικές μας μονάδες κρίσης στην Επιτροπή, αλλά θα πρέπει να είναι μικρές. Θέλω να καταστήσω απολύτως σαφές ότι δεν έχω καμία πρόθεση να αναπαράγω στην Επιτροπή δομές όμοιες με εκείνες που πρόκειται απαραίτητα να δημιουργηθούν στο Συμβούλιο.
<P>
Δεύτερον, η κυρία Lalumiθre αναφέρθηκε απροκάλυπτα στη σπουδαιότητα που έχει - ακριβώς όπως στο Κοινοβούλιο της Αυστραλίας - η πολύ πιο γρήγορη λήψη αποφάσεων. Οφείλω να πω ότι αυτή είναι μια από τις έμμονες ιδέες μου. Είναι ένα από τα πάθη μου όσον αφορά, για παράδειγμα, τον κανονισμό MEDA και τα Βαλκάνια. Προτείναμε έναν νέο κανονισμό για να επισπεύσουμε την προσφορά βοήθειας προς τα Βαλκάνια. Έχουμε υποβάλει προτάσεις για ασύμμετρα εμπορικά μέτρα για τα Βαλκάνια, που εξετάζονται τώρα από το Συμβούλιο και θα εξεταστούν εν ευθέτω χρόνω και από το Κοινοβούλιο. Έχουμε υποβάλει προτάσεις για καθαρισμό του Δούναβη. Όλοι αυτοί είναι οι τομείς για τους οποίους έχουμε υποβάλει προτάσεις. Ελπίζω ότι θα μπορέσουμε να πάρουμε γρήγορες αποφάσεις. Αν δεν μπορέσουμε να λάβουμε αποφάσεις πιο γρήγορα, πριν αρχίσει η κρίση, τότε θα τίθεται πολύ πιο συχνά το ερώτημα του πόσο γρήγορα παίρνουμε αποφάσεις όταν θα έχει ουσιαστικά ξεσπάσει η κρίση. Συνεπώς, κατά τη γνώμη μου, η σημασία μιας πιο ταχείας λήψης αποφάσεων είναι συναφής σε κάθε στάδιο των δραστηριοτήτων μας. Όσο πιο γρήγορα το συνειδητοποιήσουμε αυτό τόσο καλύτερα, κυρίως για την αξιοπιστία μιας κοινής εξωτερικής πολιτικής ασφάλειας.
<P>
Για μια ακόμη φορά ευχαριστώ την αξιότιμο βουλευτή για την εξαιρετική της έκθεση. Μπορώ μόνο να φανταστώ πόση δουλειά έκανε για αυτή. Όλοι μας γνωρίζουμε πόση φρόνηση χρειάστηκε επίσης.
<P>
(Χειροκροτήματα)
<P>
Πρόεδρος. Έλαβα δύο προτάσεις ψηφίσματος, που κατατέθηκαν σύμφωνα με το άρθρο 42, παράγραφος 5, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=5>
Καλωσόρισμα
<SPEAKER ID=83 NAME="Πρόεδρος">
Κύριοι συνάδελφοι, με μεγάλη ευχαρίστηση καλωσορίζω μια αντιπροσωπεία από το Σώμα των Αντιπροσώπων και τη Γερουσία της Αυστραλίας, που έχουν μόλις πάρει τις θέσεις τους στο επίσημο θεωρείο. Απευθύνω ένα θερμό καλωσόρισμα στην αντιπροσωπεία της Αυστραλίας, που βρίσκεται εδώ για να παρακολουθήσει την 24η διακοινοβουλευτική συνάντηση Ευρωπαϊκού Κοινοβουλίου/Αυστραλίας, που λαμβάνει χώρα εδώ στο Στρασβούργο στις 14 και 15 Ιουνίου.
<P>
Ο αξιότιμος Bruce Baird είναι επικεφαλής της αντιπροσωπείας της Αυστραλίας, που αποτελείται από τρία μέλη του Σώματος των Αντιπροσώπων και δύο μέλη της Γερουσίας.
<P>
Το Ευρωπαϊκό Κοινοβούλιο και το Κοινοβούλιο της Αυστραλίας ξεκίνησαν τον απευθείας πολιτικό διάλογο το 1981 και κατά τη διάρκεια αυτών των ετών σε αυτό το διάλογο έχει συμπεριληφθεί μια ευρεία σειρά θεμάτων. Ανυπομονούμε τώρα για την ενδυνάμωση της συνεργασίας μας με την Αυστραλία.
<P>
Εύχομαι σε όλους σας μια επιτυχημένη και ευχάριστη παραμονή εδώ στο Στρασβούργο.
<P>
(Χειροκροτήματα)

<CHAPTER ID=6>
ΨΗΦΟΦΟΡIΕΣ
<SPEAKER ID=84 NAME="Πρόεδρος">
Τον λόγο έχει ο κ. Perry, επί θέματος διαδικασίας.

<SPEAKER ID=85 LANGUAGE="EN" NAME="Perry">
Κυρία Πρόεδρε, έξω από την πόρτα αυτής της αίθουσας συνεδριάσεων υπάρχει κάποιος ντυμένος σαν ένα πακέτο τσιγάρα. Δεν είναι ότι δεν εγκρίνω εκείνους που ντύνονται σαν πακέτα τσιγάρα, αλλά αντιτίθεμαι σε αυτά που θεωρώ πολιτικές διαδηλώσεις έξω από την πόρτα του Ημικυκλίου. Επιτρέπεται αυτό σύμφωνα με τον Κανονισμό;

<SPEAKER ID=86 NAME="Πρόεδρος">
Κύριε Perry, σημειώνουμε αυτή την πρόταση επί της διαδικασίας και όλοι προσέξαμε το χιούμορ που την χαρακτήριζε.
<P>
Υπάρχουν άλλα διαδικαστικά θέματα;

<SPEAKER ID=87 LANGUAGE="EN" NAME="Van Orden">
Κυρία Πρόεδρε, καταλαβαίνω ότι θα ψηφίσουμε για τις τροπολογίες επί του ψηφίσματος Lalumiθre αύριο και όχι σήμερα. Θα ήθελα να επισημάνω ότι υπάρχει ένα σημαντικό τυπογραφικό λάθος στην τροπολογία Νο 39, που θα πάρουν οι βουλευτές. Αναφέρει τον "Πρόεδρο του Καναδά" . Θα έπρεπε να λέει: το "Κοινοβούλιο του Καναδά" . Δεν έχει πρόεδρο ο Καναδάς. Επικεφαλής του Καναδά είναι η Αυτού Μεγαλειότητα η βασίλισσα, που είναι επίσης επικεφαλής της Αυστραλίας.
<P>

<P>
Χρονοδιάγραμμα των περιόδων συνόδου του Ευρωπαϊκού Κοινοβουλίου - 2001
<P>
Dell' Alba (TDI). (FR) Κυρία Πρόεδρε, υποβάλω αίτηση επί της διαδικασίας σχετικά με την πρώτη ψηφοφορία που αναμένεται να διεξαχθεί, διότι, μαζί με σαράντα περίπου συναδέλφους, υποβάλαμε δώδεκα τροπολογίες που αποβλέπουν στο να μεταφερθούν όλες οι σύνοδοι της Ολομέλειας του Στρασβούργου στις Βρυξέλλες. Αυτές οι τροπολογίες θεωρήθηκαν μη παραδεκτές. Παραδέχομαι βεβαίως ότι ο κανονισμός μας προβλέπει ότι πρέπει να λαμβάνουμε τις σχετικές αποφάσεις υπό τους όρους που προβλέπει η Συνθήκη, υπενθυμίζω όμως ότι το Κοινοβούλιο, τον περασμένο Απρίλιο, ενέκρινε ψήφισμα, δεδομένης ακριβώς της Διακυβερνητικής Διάσκεψης που διεξάγεται, το οποίο ζητούσε με πολύ μεγάλη πλειοψηφία να αποφασίζονται από το Ευρωπαϊκό Κοινοβούλιο η έδρα και οι χώροι εργασίας. Επομένως, θα μπορούσαμε κάλλιστα να ψηφίσουμε τις τροπολογίες μας, να αναμένουμε τα αποτελέσματα της ΔΚΔ και να προσαρμόσουμε αναλόγως το χρονοδιάγραμμα. Αμφισβητώ τον χαρακτηρισμό μη παραδεκτές που δόθηκε στις τροπολογίες αυτές τις οποίες υποστήριξαν αρκετοί συνάδελφοι.

<SPEAKER ID=88 NAME="Πρόεδρος">
Αγαπητοί συνάδελφοι, σας επισημαίνω απλώς ότι οι τροπολογίες για τις οποίες μίλησε μόλις τώρα ο κ. Dell' Alba πράγματι κρίθηκαν μη παραδεκτές, διότι το Κοινοβούλιο καλείται να εκφράσει τη γνώμη του αποκλειστικά όσον αφορά τις ημερομηνίες των περιόδων συνόδου, όπως παρουσιάζονται στην πρόταση της Διάσκεψης των Προέδρων. Υπάρχει επομένως κάποια σύγχυση όσον αφορά το αντικείμενο της ψηφοφορίας αυτής. Αυτός είναι ο λόγος για τον οποίο δεν θεωρήσαμε ότι μπορούσαμε να κηρύξουμε παραδεκτές τις τροπολογίες αυτές. Αντίθετα, όλες οι άλλες τροπολογίες κηρύχθηκαν παραδεκτές, όπως άλλωστε συνέβαινε πάντα.
<P>
(Το Σώμα εγκρίνει το χρονοδιάγραμμα των συνόδων όπως τροποποιήθηκε)
<P>

<P>
Απλοποιημένη διαδικασία χωρίς έκθεση
<P>
Πρωτοβουλία του Μεγάλου Δουκάτου του Λουξεμβούργου εν όψει της απόφασης του Συμβουλίου για τον καθορισμό διαδικασίας τροποποίησης του άρθρου 40, παράγραφοι 4 και 5, του άρθρου 41, παράγραφος 7, και του άρθρου 65, παράγραφος 2, της Σύμβασης για την εφαρμογή της Συμφωνίας του Schengen της 14 Ιουνίου 1985 σχετικά με τη σταδιακή κατάργηση των ελέγχων στα κοινά εξωτερικά σύνορα (7217/00 - C5-0216/2000 - 2000/0803(CNS)) (Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων)
<P>
(Το Σώμα εγκρίνει το κείμενο πρωτοβουλίας)
<P>

<P>
Πρόταση απόφασης του Συμβουλίου για την τροποποίηση της απόφασης 1999/311/ΕΚ της 29ης Απριλίου 1999 με την οποία εγκρίνεται η τρίτη φάση του διευρωπαϊκού προγράμματος συνεργασίας για την ανώτατη εκπαίδευση (TEMPUS III) (2000-2006) (COM(2000)0184 - C5-0231/2000 - 2000/0074(CNS)) (Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού)
<P>
(Το Σώμα εγκρίνει την πρόταση της Επιτροπής)
<P>

<P>
Σύσταση για τη δεύτερη ανάγνωση (Α5-0153/2000), εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση που καθόρισε το Συμβούλιο στις 28 Φεβρουαρίου 2000 εν όψει της έγκρισης του κανονισμού του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) αριθ. 3330/91 του Συμβουλίου σχετικά με τις στατιστικές συναλλαγών αγαθών μεταξύ των κρατών μελών σε ό,τι αφορά την απλούστευση της χρήσης της ονοματολογίας των προϊόντων (14100/1/1999 - C5-0134/2000 - 1997/0162(COD)) (εισηγητής: ο κ. Beysen)
<P>
(Η Πρόεδρος αναγγέλλει την έγκριση της κοινής θέσης)
<P>

<P>
Έκθεση (Α5-0156/2000) του κ. Maaten, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, επί της πρότασης οδηγίας του Ευρωπαϊκού Κοινοβουλίου και του Συμβουλίου περί έγκρισης μέτρων για την εναρμόνιση και την προσέγγιση των νομοθετικών, κανονιστικών και διοικητικών διατάξεων των κρατών μελών σχετικά με την επεξεργασία, την προβολή και την πώληση προϊόντων καπνού (COM(1999) 594 - C5-0016/2000 - 1999/0244(COD))

<SPEAKER ID=89 LANGUAGE="IT" NAME="Fiori">
Κυρία Πρόεδρε, εξ ονόματος της ομάδας μου ζητώ την αναβολή της ψηφοφορίας σχετικά με την έκθεση Maaten για τη περίοδο συνόδου του Ιουλίου.

<SPEAKER ID=90 NAME="Πρόεδρος">
Κύριε Fiori, για να ξεκαθαρίσουμε τα πράγματα, πρόκειται λοιπόν για μια αίτηση αναβολής της ψηφοφορίας, δυνάμει του άρθρου 146 του Κανονισμού μας.
<P>
Υπάρχει κάποιος ομιλητής ο οποίος θα ήθελε να μιλήσει υπέρ αυτής της αίτησης και κάποιος ο οποίος θα ήθελε να μιλήσει κατά;

<SPEAKER ID=91 LANGUAGE="DE" NAME="Lechner">
Κύριε Πρόεδρε, αγαπητοί συνάδελφοι, η παρούσα έκθεση είναι ασφαλώς πολύ σημαντική και περιέχει ένα αναμφισβήτητα σοβαρό αίτημα. Ανεξάρτητα από τη δική μου άποψη ως προς τη νομική βάση, εκτιμώ πραγματικά τις υποβληθείσες τροπολογίες και προπάντων την εργασία του συναδέλφου Maaten, που σε ένα απίστευτα μικρό χρονικό διάστημα ήταν υποχρεωμένος να επεξεργαστεί έναν απίστευτα μεγάλο αριθμό τροπολογιών στην επιτροπή καθώς και εδώ στο Κοινοβούλιο για την Ολομέλεια.
<P>
Θεωρώ ότι δεν ανταποκρινόμαστε στη σημασία του συγκεκριμένου αιτήματος εάν ψηφίσουμε τόσο γρήγορα. Είναι πάρα πολλές οι τροπολογίες - 120 τον αριθμό - και φοβούμαι ότι θα προκύψουν πλειοψηφίες και στο τέλος θα καταλήξουμε σε αποτελέσματα που θα είναι ασυμβίβαστα μεταξύ τους. Θα ήταν οπωσδήποτε αναγκαίο να γίνουν ακόμα μια φορά προσεκτικές συμφωνίες και συντονισμοί τόσο εντός όσο και μεταξύ των Ομάδων, ώστε στο τέλος να επιτευχθεί ένα ευπρόσωπο αποτέλεσμα. Όσο και να το επιθυμούμε, όσο σεβασμό και να επιδείξουμε στο συγκεκριμένο αίτημα δεν θα πρέπει να ξεχάσουμε ότι δεν βρισκόμαστε πραγματικά υπό πίεση χρόνου. Θα πρέπει λοιπόν να μην βιαστούμε αλλά να επεξεργαστούμε και να σκεφτούμε το ζήτημα ξανά.

<SPEAKER ID=92 LANGUAGE="FR" NAME="Lannoye">
Κυρία Πρόεδρε, θα ήθελα να μιλήσω κατά αυτής της αιτήσεως αναβολής της ψηφοφορίας και νομίζω ότι δεν λείπουν τα επιχειρήματα. Γνωρίζω ότι το λόμπι της καπνοβιομηχανίας επιθυμεί έντονα να αναβληθεί αυτή η οδηγία, και αυτή η αίτηση είναι, πιστεύω, ένας επιπλέον ελιγμός για να παρεμποδιστεί η διεξαγωγή μιας ψηφοφορίας που είναι καταφανώς επείγουσα. Υπενθυμίζω ότι το Συμβούλιο ανέβαλε την εξέταση αυτής της υπόθεσης αναμένοντας να του γνωστοποιηθεί η άποψη του Κοινοβουλίου. Αν αναβάλουμε την ψηφοφορία μας, η καπνοβιομηχανία θα κερδίσει και άλλο χρόνο εφόσον το Συμβούλιο δεν θα μπορεί πλέον να εκφραστεί σχετικά στο τέλος Ιουνίου.
<P>
Εξάλλου, πιστεύω ότι το έργο του κ. Maaten και της Επιτροπής Περιβάλλοντος είναι καλό. Είναι αλήθεια ότι υπάρχουν πολλές τροπολογίες και είναι επίσης αλήθεια ότι, στο μέλλον, θα πρέπει να προσπαθήσουμε να βελτιώσουμε την εργασία μας έτσι ώστε να υπάρχουν λιγότερες τροπολογίες στην Ολομέλεια. Στη συγκεκριμένη περίπτωση, όμως, νομίζω ότι κάτι τέτοιο δεν δικαιολογεί με κανένα τρόπο μια αναβολή της ψηφοφορίας. Όλα είναι έτοιμα για τη διεξαγωγή της ψηφοφορίας.
<P>
(Χειροκροτήματα)
<P>
(Το Σώμα απορρίπτει την αίτηση αναβολής της ψηφοφορίας)
<P>
(Το Σώμα εγκρίνει το ψήφισμα νομοθετικού περιεχομένου)
<P>
Πρόεδρος. Συγχαίρω τον κ. Maaten και δράττομαι της ευκαιρίας, αγαπητοί συνάδελφοι, να σας πω ότι έλαβα πολλές επιστολές από συναδέλφους οι οποίοι θα επιθυμούσαν να σεβόμαστε τις ζώνες μη καπνιστών διότι αντιμετωπίζουν προβλήματα άσθματος.
<P>
(Χειροκροτήματα)
<P>

<P>
Έκθεση (Α5-0142/2000) του κ. Berenguer Fuster, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση των οδηγιών 85/611/ΕΟΚ, 92/49/ΕΟΚ, 92/96/ΕΟΚ, και 93/22/ΕΟΚ, όσον αφορά την ανταλλαγή πληροφοριών με τρίτες χώρες (COM(1999) 748 - C5-0011/2000 - 2000/0014(COD))
<P>
(Το Σώμα εγκρίνει το ψήφισμα νομοθετικού περιεχομένου)
<P>

<P>
Έκθεση (Α5-0144/2000) της κ. Lulling, εξ ονόματος της Επιτροπής Οικονομικής και Νομισματικής Πολιτικής,
<P>
I. σχετικά με την πρόταση οδηγίας του Συμβουλίου για την τροποποίηση των οδηγιών 69/169/ΕΟΚ και 92/12/ΕΟΚ όσον αφορά προσωρινούς ποσοτικούς περιορισμούς για τις εισαγωγές μπύρας στη Φινλανδία (COM(2000) 76 - C5-0137/2000 - 2000/0038(CNS)
<P>
II. σχετικά με την πρόταση οδηγίας του Συμβουλίου για την τροποποίηση του κανονισμού (ΕΟΚ) αριθ. 918/83 όσον αφορά προσωρινή παρέκκλιση για τις ατελείς εισαγωγές μπύρας στη Φινλανδία (COM(2000) 76 - C5-0138/2000 - 2000/0039(CNS))
<P>
(Με διαδοχικές ψηφοφορίες, το Σώμα εγκρίνει τα δύο ψηφίσματα νομοθετικού περιεχομένου)
<P>

<P>
Έκθεση (Α5-0159/2000) του κ. Vidal-Quadras Roca, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο - Το βάρος από τις πυρηνικές δραστηριότητες κατά το παρελθόν οι οποίες είναι απόρροια των δραστηριοτήτων του ΚΚΕρ στο πλαίσιο της Συνθήκης Ευρατόμ - Αποξήλωση των απαρχαιωμένων πυρηνικών εγκαταστάσεων και διαχείριση των αποβλήτων (COM(1999) 114 - C5-0214/1999 - 1999/2169(COS))
<P>
(Το Σώμα εγκρίνει το ψήφισμα)

<SPEAKER ID=93 LANGUAGE="DE" NAME="Posselt">
Κύριε Πρόεδρε, θέλω μόνο να επισημάνω ότι, κατά την άποψή μου, το Σώμα έλαβε μέσω της ψηφοφορίας για το χρονοδιάγραμμα μία παράτυπη απόφαση, επειδή μια εβδομάδα στο Στρασβούργο με τέσσερις εργάσιμες ημέρες θα επιτρεπόταν μόνο στην περίπτωση που δεν θα υπήρχαν πρόσθετες συνεδριάσεις της Ολομέλειας στις Βρυξέλλες ή αντίστροφα, μόνο εάν εξαντληθεί πλήρως η εβδομάδα συνεδριάσεων, είναι νομότυπες οι πρόσθετες συνεδριάσεις της Ολομέλειας στις Βρυξέλλες. Σας παρακαλώ να εξετάσετε επειγόντως το ζήτημα από νομική άποψη. Λάβαμε σαφώς μιαν απόφαση που παραβιάζει τουλάχιστον το πνεύμα, αλλά πιθανότατα και το γράμμα της Συνθήκης. Και τούτο διότι αυτό μπορεί να οδηγήσει στο να έχουμε αύριο μονοήμερες συνεδριάσεις εδώ και πενταήμερες συνεδριάσεις κάπου αλλού, και αυτό δεν μπορεί να είναι το νόημα της συμβιβαστικής λύσης.
<P>
Ανεξάρτητα από όλα αυτά, όταν διαγράφουμε εδώ την μία ημέρα και μετά είμαστε αναγκασμένοι να διεξαγάγουμε επιπλέον συνεδριάσεις της Ολομέλειας, η σπατάλη χρημάτων είναι γιγαντιαία.

<SPEAKER ID=94 NAME="Πρόεδρος">
Κύριε Posselt, καταρχήν, έχω τις αμφιβολίες μου ως προς το αν αυτό αποτελεί διαδικαστικό θέμα, και κατά δεύτερον, λαμβάνοντας υπόψη ότι φυσικά, το Προεδρείο είναι διατεθειμένο να μελετήσει όλα όσα του ζητούνται, αν αυτή η ερμηνεία ήταν αναμφισβήτητη, η τροπολογία που εσείς επικρίνετε, δεν θα είχε γίνει δεκτή για τη διαδικασία της ψηφοφορίας στην Ολομέλεια.
<P>
Χρονοδιάγραμμα των περιόδων συνόδων του Ευρωπαϊκού Κοινοβουλίου - 2001

<SPEAKER ID=95 LANGUAGE="FR" NAME="Flesch">
Κύριε Πρόεδρε, λαμβάνω τον λόγο για να εκφράσω την αντίθεσή μου στις τροπολογίες της δικής μου Ομάδας καθώς και στις ιδίας φύσεως τροπολογίες, οι οποίες αποσκοπούν στο να καταργηθεί η Παρασκευή από τη σύνοδο του Στρασβούργου, ή στο να διασπαστεί η μια ή η άλλη εβδομάδα συνόδου σε δύο ξεχωριστές συνόδους, έτσι ώστε να αυξηθεί τεχνητά ο αριθμός των συνόδων στο Στρασβούργο, αλλά και την αντίθεσή μου στις τροπολογίες του κ. Pannella και των συνεργατών του, που αποσκοπούν στην κατάργηση της Δευτέρας και της Παρασκευής από τη σύνοδο του Στρασβούργου, ή στην παράταση των συμπληρωματικών συνόδων κατά δύο ή τρεις ή ακόμα και κατά πέντε ημέρες.
<P>
Σε όλες τις περιπτώσεις, πρόκειται για τροπολογίες οι οποίες αποσκοπούν στο να καταστήσουν κενό νοήματος το Πρωτόκολλο για τον καθορισμό των εδρών των θεσμικών οργάνων που επισυνάπτεται στη Συνθήκη του Αμστερνταμ, στο να προσπαθήσουν να καταργήσουν το Στρασβούργο και να συγκεντρώσουν τις εργασίες του Κοινοβουλίου στις Βρυξέλλες. Ομοίως, και λόγω σεβασμού προς τους κανόνες δικαίου, καταψήφισα τις τροπολογίες που αποσκοπούν στην κατάργηση των συμπληρωματικών συνόδων στις Βρυξέλλες.
<P>
Το να θέλει κάποιος να αλλάξει τις Συνθήκες όσον αφορά την έδρα, είναι μια θέση την οποία δεν συμμερίζομαι αλλά είναι δίκαιη. Το να θέλει όμως να προχωρήσει με μικρά σταδιακά βήματα δολιοφθοράς για να μετατρέψει τις διατάξεις της Συνθήκης και των πράξεων που επισυνάπτονται σε αυτήν, είναι μια μέθοδος ανάξια ενός θεσμικού οργάνου, ενός Κοινοβουλίου.

<SPEAKER ID=96 LANGUAGE="IT" NAME="Speroni">
Kύριε Πρόεδρε, ψήφισα υπέρ της κατάργησης της συνεδρίασης της Παρασκευής στο Στρασβούργο, παρότι είμαι ευνοϊκά προσκείμενος στις συνεδριάσεις που διεξάγονται στην έδρα αυτή. Λόγω του ότι την Παρασκευή δεν ερχόταν σχεδόν κανείς, υποστήριξα να ψηφίσουμε υπέρ της κατάργησης αυτής της συνεδρίασης.
<P>
Θα ήθελα να κάνω την εξής παρατήρηση: εμείς εργαζόμαστε πολύ και άσχημα, και παράγουμε λίγα σε σχέση, για παράδειγμα, με το ιταλικό κοινοβούλιο το οποίο, παρότι συνεδριάζει λιγότερο - δε συνεδριάζει ποτέ για να ψηφίσει τη Δευτέρα και δε συνεδριάζει την Παρασκευή - παράγει πεντακόσιους νόμους το χρόνο. Εμείς χάνουμε συνεχώς χρόνο σε πολλές συζητήσεις και, κυρίως, σε ψηφοφορίες, ψηφίσματα, προτάσεις, κατεπείγοντα, κλπ. τα οποία, τελικά, δεν επιφέρουν κανένα συγκεκριμένο αποτέλεσμα και ζημιώνουν την καθαρά νομοθετική δραστηριότητα, που θα έπρεπε να είναι η κύρια δραστηριότητα ενός Κοινοβουλίου που δεν είναι συμβουλευτικό όργανο αλλά όργανο λήψης αποφάσεων.

<SPEAKER ID=97 LANGUAGE="IT" NAME="Fatuzzo">
Κύριε Πρόεδρε, ντρέπομαι λίγο που το λέγω, αλλά κατά τη διάρκεια των ψηφοφοριών που μόλις τελειώσαμε μερικές φορές με πήρε ο ύπνος και μόλις την τελευταία στιγμή κατάφερα να ανακτήσω την επαφή μου με το περιβάλλον και να ψηφίσω. Γιατί; Γιατί κάτι δεν πάει καλά στην οργάνωση των εργασιών του Κοινοβουλίου μας. Εγώ ψήφισα υπέρ του χρονοδιαγράμματος, αλλά θέλω να τονίσω - όπως είπε πριν λίγο ο κύριος Speroni - ότι χάνεται πολύ χρόνος σε άχρηστες δραστηριότητες.
<P>
Το να ψηφίζουμε σχετικά με τις τροπολογίες επί των αιτιολογικών σκέψεων όλων των νομοθετικών κανονισμών, ακόμα και εκείνων που δίνουν έναν προσανατολισμό, καταλήγει στο τέλος στην αδυναμία εκτέλεσης των καθηκόντων μας. Πιστεύω ότι θα έπρεπε να υλοποιηθούν οδηγίες και κανονισμοί που θα ψηφίζονται από το Κοινοβούλιό μας που δεν πρέπει, όμως, να χάνει καιρό σε άλλου είδους συζητήσεις που μπορούν να πραγματοποιηθούν στα πλαίσια επιτροπών.

<SPEAKER ID=98 LANGUAGE="DE" NAME="Lulling">
Κύριε Πρόεδρε, συμφωνώ απόλυτα με αυτά που είπαν ο κ. Posselt και η κ. Flesch, σχετικά με αυτήν την ατυχή απόφαση να μην διεξάγονται πλέον συνεδριάσεις στο Στρασβούργο τις Παρασκευές. Είμαι της άποψης ότι αυτό παραβιάζει τη Συνθήκη καθώς και τη συμφωνία σχετικά με την έδρα του Κοινοβουλίου. Πραγματικά χαίρομαι που το Κοινοβούλιο δεν προσδιορίζει την έδρα του και που εξακολουθούν να είναι οι Υπουργοί στο Συμβούλιο Υπουργών εκείνοι που αποφασίζουν σχετικά, και ελπίζω αυτό να μην αλλάξει στη Διακυβερνητική. Δύσκολα μπορεί να κατανοήσει κανείς το γεγονός ότι αποφασίζουμε εδώ να διαρκεί στο εξής η εβδομάδα των εργασιών μας μόνο τέσσερις ημέρες, όταν στη Συνθήκη γίνεται λόγος για εβδομάδες συνεδριάσεων. Η εβδομάδα όλων των εργαζομένων της Κοινότητας, των εκατοντάδων εκατομμυρίων ανθρώπων έχει πέντε εργάσιμες ημέρες. Όταν θα έχουμε εισαγάγει για όλους τους άλλους εργαζόμενους τις τέσσερις εργάσιμες την εβδομάδα - μια και οι ελεύθεροι επαγγελματίες εργάζονται έτσι και αλλιώς όποτε θέλουν - τότε θα μπορούμε να πούμε και εμείς ότι η εβδομάδα των συνεδριάσεων έχει τέσσερις εργάσιμες.
<P>
Το θεωρώ φοβερό, πρόκειται για σπατάλη, και πράγματι δεν είναι σοβαρό αυτό ·
<P>
(Ο Πρόεδρος αφαιρεί από την ομιλήτρια τον λόγο)

<SPEAKER ID=99 LANGUAGE="FR" NAME="Goebbels">
Κύριε Πρόεδρε, κι εγώ με τη σειρά μου θα ήθελα να πω ότι συμφωνώ με τη δήλωση που έκανε εδώ η συνάδελφος της Ομάδας των Φιλελευθέρων, η κ. Flesch.
<P>
Θα ήθελα εξάλλου να προσθέσω το εξής: είναι γεγονός ότι δεν υπάρχουν πολλοί βουλευτές εδώ, στο Στρασβούργο, την Παρασκευή το πρωί. Ωστόσο, θεωρώ σκανδαλώδες το γεγονός ότι κάποιοι βουλευτές θέλουν να εμποδίσουν άλλους βουλευτές να εργάζονται το πρωί της Παρασκευής και αυτό που θεωρώ ακόμα περισσότερο σκανδαλώδες είναι το γεγονός ότι οι ίδιοι αυτοί βουλευτές εκτιμούν - και έχω εδώ ένα σχετικό e-mail το οποίο έστειλε ο βουλευτής van Hulten στους άλλους βουλευτές - ότι όταν καταργηθεί η συνεδρίαση της Παρασκευής θα είναι παρ' όλα αυτά δυνατό να γραφεί κανείς την Παρασκευή στο πρωτόκολλο για να εισπράξει χρήματα, χωρίς να έχει εργαστεί.
<P>
Καλώ το Προεδρείο να δείξει συνεπή στάση και να καταργήσει και την πιθανότητα να εισπράττει κανείς χρήματα την Παρασκευή χωρίς να έχει εργαστεί.

<SPEAKER ID=100 NAME="Berthu">
Με την ευκαιρία της ψήφισης του χρονοδιαγράμματος των περιόδων συνόδου του έτους 2001, η πλειοψηφία των βουλευτών του Ευρωπαϊκού Κοινοβουλίου θεώρησε ότι είχε το δικαίωμα να καταργήσει την Παρασκευή από τη μηνιαία περίοδο συνόδου το Στρασβούργου. Εδώ έχουμε να κάνουμε με ένα ακόμα επεισόδιο που εντάσσεται στον συνεχή ανταρτοπόλεμο που διεξάγουν οι πολέμιοι του Στρασβούργου εναντίον του γράμματος των Συνθηκών.
<P>
Ήδη το 1997, οι πολέμιοι του Στρασβούργου είχαν υποστεί μια οδυνηρή αποτυχία ενώπιον του Ευρωπαϊκού Δικαστηρίου, αφού θέλησαν να καταργήσουν εντελώς μία από τις δώδεκα κανονικές μηνιαίες περιόδους συνόδου. Αυτή τη φορά θέλησαν να προχωρήσουν με πιο λεπτό τρόπο, μειώνοντας λίγο τη διάρκεια της κάθε κανονικής περιόδου συνόδου χωρίς να επηρεαστεί ο αριθμός τους. Πράγματι, το Ευρωπαϊκό Δικαστήριο, στην απόφασή του της 1ης Οκτωβρίου 1997, υπενθύμισε ότι η απόφαση του Συμβουλίου του Εδιμβούργου της 12ης Δεκεμβρίου 1992, που ελήφθη κατ' εφαρμογήν του άρθρου 216 της Συνθήκης (και που εξάλλου στη συνέχεια ανήλθε στην κατηγορία του πρωτοκόλλου από τη Συνθήκη του Αμστερνταμ) έχει την ίδια αξία με τη Συνθήκη και επομένως η εφαρμογή της είναι επιβεβλημένη για το Ευρωπαϊκό Κοινοβούλιο. Παρεμπιπτόντως, το τελευταίο υπέστη επομένως την τεράστια ταπείνωση να του υπενθυμίζουν ότι δεν είναι ένα κυρίαρχο κοινοβούλιο, όπως είναι ένα εθνικό κοινοβούλιο, αλλά μόνον ένα Σώμα που δημιουργήθηκε από μια Συνθήκη και που υπόκειται στις προϋποθέσεις και τους περιορισμούς που καθορίζει αυτή η Συνθήκη.
<P>
Η απόφαση του Εδιμβούργου, που ενσωματώνεται στο πρωτόκολλο του Αμστερνταμ, αναφέρει ότι: "το Ευρωπαϊκό Κοινοβούλιο έχει την έδρα του στο Στρασβούργο, όπου διεξάγονται οι δώδεκα μηνιαίες περίοδοι συνόδου της Ολομέλειας·" Το 1997, ο αντιεισαγγελέας Lenz είχε επισημάνει ότι το γεγονός ότι το κείμενο περιέχει την έκφραση "όπου διεξάγονται οι δώδεκα περίοδοι συνόδου της Ολομέλειας" (και όχι, παραδείγματος χάρη, "ο αριθμός των περιόδων συνόδου της Ολομέλειας που πρέπει να διεξαχθούν σε αυτό το χώρο ορίζεται στις δώδεκα" ) σημαίνει ότι "οι αντιπρόσωποι των κυβερνήσεων των κρατών μελών αναφέρθηκαν σε μια πρακτική που ακολουθεί το Κοινοβούλιο όσον αφορά τη λειτουργία του" . Αυτή η πρακτική, σε ό,τι μας αφορά σήμερα, είναι εκείνη των κανονικών περιόδων συνόδου στο Στρασβούργο διάρκειας μιας ολόκληρης εβδομάδας.
<P>
Αυτή η πρακτική, στην οποία στηρίζεται η Συνθήκη, πρέπει να τηρείται. Αν δεχτούμε ότι οι κανονικές περίοδοι συνόδου της Ολομέλειας μπορούν να περικοπούν κατά μία ημέρα, αυτή η παράβαση ενέχει σαφώς τον κίνδυνο να προχωρήσει περισσότερο, με αποτέλεσμα λίγο λίγο το Στρασβούργο να πάψει να είναι το κέντρο των εργασιών της Ολομέλειας. Έτσι λοιπόν, θα παραβιαζόταν το γράμμα της Συνθήκης με μικρά, προοδευτικά, βήματα.
<P>
Θα ήθελα να αδράξω την ευκαιρία αυτή για να υπενθυμίσω ότι κατά την άποψή μου ούτε ο καθορισμός των συμπληρωματικών περιόδων συνόδου στις Βρυξέλλες περισσότερο από ένα χρόνο πριν τη διεξαγωγή τους είναι μια πρακτική σύμφωνη με τη Συνθήκη. Η απόφαση του 1997 διευκρινίζει ότι "μπορεί να καθοριστεί η διεξαγωγή συμπληρωματικών περιόδων συνόδου της Ολομέλειας σε άλλο χώρο εργασίας μόνον εάν το Κοινοβούλιο διεξάγει τις δώδεκα κανονικές περιόδους συνόδου στο Στρασβούργο, όπου βρίσκεται η έδρα του εν λόγω θεσμικού οργάνου" . Κατά συνέπεια, το Δικαστήριο πολύ λογικά θεώρησε ότι δεν μπορεί να υφίσταται "συμπληρωματική" περίοδος συνόδου παρά μόνον εάν έχουν διεξαχθεί οι κανονικές περίοδοι συνόδου και έχουν όντως αποδειχθεί ανεπαρκείς για την εξέταση του συνόλου των θεμάτων που εκκρεμούν. Από εδώ αντλώ το συμπέρασμα ότι το Ευρωπαϊκό Κοινοβούλιο δεν έχει το δικαίωμα να καθορίζει περισσότερο από ένα χρόνο πριν, όπως κάνει σήμερα, τη διεξαγωγή συμπληρωματικών περιόδων συνόδου. Θα έπρεπε να είναι σε θέση να γνωρίζει εάν οι κανονικές περίοδοι συνόδου στο Στρασβούργο ήταν επαρκείς ή ανεπαρκείς για την εξέταση των υποθέσεων που εκκρεμούν. Δεν μπορεί όμως να το γνωρίζει αυτό τόσο καιρό πριν.
<P>
Εξάλλου θα μπορούσε να θεωρηθεί αντιφατικό το γεγονός ότι το Κοινοβούλιο μειώνει τις κανονικές εβδομάδες συνόδου της Ολομέλειας στο Στρασβούργο, αλλά παράλληλα διατηρεί τις συμπληρωματικές περιόδους συνόδου στις Βρυξέλλες. Αν θεωρεί ότι αφιερώνουμε πολύ χρόνο στις συνεδριάσεις, τότε αυτές που θα έπρεπε να καταργήσουμε πρώτες είναι οι συμπληρωματικές περίοδοι συνόδου στις Βρυξέλλες.
<P>
Επιθυμώ πάρα πολύ να προσφύγει ξανά η γαλλική κυβέρνηση στο Ευρωπαϊκό Δικαστήριο, όπως είχε κάνει το 1995. Επιθυμώ επίσης να καταβάλει ουσιαστική προσπάθεια για να διευκολύνει την άφιξη στο Στρασβούργο των αλλοδαπών συναδέλφων μας. Είναι να εκπλήσσεται κανείς που εκείνοι των οποίων το ταξίδι διαρκεί δέκα με δώδεκα ώρες εξαιτίας κακών σιδηροδρομικών ή αεροπορικών υπηρεσιών στο τέλος κουράζονται και δεν θέλουν ούτε να ακούσουν για Στρασβούργο;

<SPEAKER ID=101 NAME="Caudron">
Σχετικά με το χρονοδιάγραμμα των συνόδων του Ευρωπαϊκού Κοινοβουλίου για το 2001 θα ήθελα να πω σαφέστατα, εγώ που δεν έλειψα ποτέ, ούτε μία φορά, από την ανανέωση της θητείας του Κοινοβουλίου στις 12 Ιουνίου 1999, ότι ήμουν αντίθετος, είμαι αντίθετος και θα είμαι αντίθετος σε οποιαδήποτε απόφαση αποσκοπεί στο να καταστήσει κενή περιεχομένου τη σύνοδο της Ολομέλειας του Στρασβούργου με τον σκοπό, που άλλοτε ομολογείται και άλλοτε όχι, να αμφισβητηθεί το Στρασβούργο ως έδρα του Ευρωπαϊκού Κοινοβουλίου.
<P>
Μια τέτοια απόφαση όχι μόνο θέτει υπό αμφισβήτηση μια θεσμική ισορροπία που ωστόσο γίνεται δεκτή απ' όλα τα κράτη αλλά, πράγμα ακόμα πιο σοβαρό, θέτει υπό αμφισβήτηση "μια ορισμένη ιδέα για την Ευρώπη" που συμβολίζει το Στρασβούργο: την ιδέα μιας πολιτικής Ευρώπης συμφιλιωμένης και ειρηνικής. Τέλος, ποιος θα μπορούσε να αρνηθεί ότι θα αποτελούσε παρέκκλιση η δημιουργία μιας ενιαίας πρωτεύουσας για μια ομοσπονδιακή Ευρώπη η οποία, σε δέκα χρόνια, θα αριθμεί πάνω από 500 εκατομμύρια κατοίκους; Κάτι τέτοιο θα ήταν καταστροφή από πολεοδομική, περιβαλλοντική και επομένως ανθρώπινη άποψη!
<P>
Το να έχει κανείς σύγχρονο πνεύμα στον εικοστό πρώτο αιώνα σημαίνει να επιθυμεί μια πολυπολική πρωτεύουσα, στην καρδιά της οποίας το Στρασβούργο θα κατέχει πάντα μια ιδιαίτερη θέση. Για όλους αυτούς τους λόγους, καταγγέλλω τους ιδεολογικούς και ύπουλους ελιγμούς των πολέμιων του Στρασβούργου που δεν χάνουν ποτέ ευκαιρία να χτυπήσουν.

<SPEAKER ID=102 NAME="Clegg, Davies, Duff, van der Laan, Malmstrφm, Ries, Schmidt, Sterckx και Thors">
Η σημερινή τακτική του να κινείται το Κοινοβούλιο μεταξύ Βρυξελλών και Στρασβούργου συνεπάγεται υψηλό κόστος για τον ευρωπαίο φορολογούμενο και μειώνει την αποτελεσματικότητα του κοινοβουλευτικού έργου. Υπονομεύει την αξιοπιστία και τον πολιτικό αντίκτυπο του Κοινοβουλίου. Η λύση σε αυτό το πρόβλημα θα ήταν να εστιάζεται το έργο του Κοινοβουλίου σε ένα μόνο μέρος. Καλούμε τα κράτη μέλη να εξετάσουν την περίπτωση αλλαγής της Συνθήκης, επιτρέποντας στο Ευρωπαϊκό Κοινοβούλιο να αποφασίσει για την έδρα του.
<P>
Προκειμένου να τονίσουμε αυτό το σημείο έχουμε υπερψηφίσει όλες τις τροπολογίες που αποσκοπούν στη μείωση του χρόνου παραμονής στο Στρασβούργο και σε αύξηση του χρόνου στις Βρυξέλλες.

<SPEAKER ID=103 NAME="Miller">
Δεν έχω χάσει ούτε μέρα από καμία από τις συνόδους του Κοινοβουλίου ύστερα από τις εκλογές και, νομίζω, μόνο δύο από το προηγούμενο Κοινοβούλιο.
<P>
Υπερψήφισα ως εκ τούτου κάπως διστακτικά τη διαγραφή των Παρασκευών από τις συνόδους του Στρασβούργου. Έχω καταλήξει να πιστεύω ότι οι ημερήσιες διατάξεις των συνεδριάσεων των Παρασκευών έχουν σχεδιαστεί για να συμπληρώνουν τη σύνοδο και χάνουν ολοένα και περισσότερο το νόημά τους. Δεν υπάρχει κανένα όφελος για αυτό το θεσμικό όργανο όταν μια Παρασκευή υπάρχουν λιγότεροι από εκατό βουλευτές που συζητάνε ένα ψήφισμα που δεν έχει καμία σημασία. Αυτό το Κοινοβούλιο θα πρέπει να αναδιαρθρώσει τον τρόπο λειτουργίας του έτσι, ώστε να αντανακλά τις μεταβαλλόμενες συνθήκες εργασίας.

<SPEAKER ID=104 NAME="Poos">
Για μια ακόμα φορά, αυτό το θέμα της ημερήσιας διάταξης χρησίμευσε ως αφορμή για να καταστεί κενό περιεχομένου το πρωτόκολλο σχετικά με την έδρα των ευρωπαϊκών θεσμικών οργάνων.
<P>
Η μεγάλη πλειοψηφία των μελών του Ευρωπαϊκού Κοινοβουλίου που υπερψήφισε την κατάργηση της συνεδρίασης της Παρασκευής ακολουθεί μια στρατηγική οι στόχοι της οποίας είναι ολοφάνεροι: θέλει να μεταφερθούν και άλλες συνεδριάσεις της Ολομέλειας στις Βρυξέλλες. Μετά τη συνεδρίαση της Παρασκευής, θα βρεθεί στο πεδίο βολής τους εκείνη της Πέμπτης. Όταν θα έχουμε μειώσει την περίοδο συνόδου στο Στρασβούργο στη διάρκεια μιας μίνι συνόδου, τότε οι ίδιες φωνές θα ζητήσουν να καταργηθεί η έδρα του Στρασβούργου για λόγους εξορθολογισμού.
<P>
Για να μην γίνω συνένοχος σε αυτή τη στρατηγική, δεν υπερψήφισα τις αντίστοιχες τροπολογίες. Επιπλέον, νομίζω ότι είναι εντελώς παράλογο να καταργούμε μισή ημέρα συνεδριάσεων, τη στιγμή που διαμαρτυρόμαστε για τον μεγάλο φόρτο εργασίας του Ευρωπαϊκού Κοινοβουλίου. Κανείς δεν φρόντισε να προσθέσει στο χρονοδιάγραμμα για το 2001 τις χαμένες ώρες της Παρασκευής!
<P>
Συμφωνία Schengen

<SPEAKER ID=105 LANGUAGE="IT" NAME="Speroni">
Κύριε Πρόεδρε, ψήφισα υπέρ και, παρενθετικά, θα ήθελα να κάνω τον εξής συλλογισμό: στην Ιταλία η Συμφωνία του Σένγκεν δεν εφαρμόζεται πάντα σωστά. Αναφέρομαι κυρίως στους συστηματικούς ελέγχους στους οποίους η συνοριακή αστυνομία, μαζί με την Υπηρεσία Δίωξης Οικονομικών Εγκλημάτων, υποβάλλει όλους εκείνους οι οποίοι ταξιδεύουν από την Ιταλία προς μια χώρα της Συμφωνίας του Σένγκεν χρησιμοποιώντας τα αεροπλάνα, κυρίως εκείνα της γενικής αεροπορίας, που στην αργκό ονομάζονται, ιδιωτικά αεροπλάνα.
<P>
Σύμφωνα με τη Συμφωνία του Σένγκεν, δεν πρέπει να υπάρχουν συστηματικοί έλεγχοι, δεν πρέπει να υπάρχει καμία υποχρέωση παρουσίασης ή ειδοποίησης σχετικά με την έξοδο από το εθνικό έδαφος στις συνοριακές αρχές. Ζητώ συνεπώς την παρέμβαση της Επιτροπής ώστε η Συμφωνία του Σένγκεν να γίνει σεβαστή χωρίς περαιτέρω γραφειοκρατικά εμπόδια από την πλευρά των ιταλικών αρχών.
<P>
Σύσταση Beysen (A5-0153/2000)

<SPEAKER ID=106 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Beysen, αλλά αυτό ακριβώς είναι το κλασικό παράδειγμα στο οποίο αναφερόμουν κατά την αιτιολόγηση ψήφου σχετικά με την κατάργηση της συνεδρίασης της Παρασκευής. Στο έγγραφο αυτό το Ευρωπαϊκό Κοινοβούλιο καθορίζει ποια θα είναι τα εμπορευματολογικά στοιχεία που θα ληφθούν υπόψη στη σύνταξη μιας στατιστικής για τα προϊόντα που περνούν τα σύνορα από το ένα κράτος στο άλλο και δεν ξέρει κανείς σε τι θα χρησίμευε. Για να μάθουμε πόσες καραμέλες πέρασαν από την Ιταλία στη Γαλλία, πόσα τρακτέρ από τη Γερμανία στη Σουηδία, και ούτω καθ' εξής; Πιστεύω ότι, πέρα από ένα υπερβολικό εργασιακό βάρος για το Κοινοβούλιό μας, πρόκειται γενικά για μια γραφειοκρατική υπερβολή.
<P>
Τότε λοιπόν, αφού καταγράφουμε πόσα εμπορεύματα μετακινούνται, γιατί δεν καταγράφουμε και πόσα άτομα μετακινούνται στην Ευρωπαϊκή Ένωση από το ένα μέρος στο άλλο; Μα ποιο θα ήταν το όφελος; Πρέπει να απλοποιήσουμε και τη ζωή των πολιτών και τη νομοθεσία!
<P>
Έκθεση Maaten (A5-0156/2000)

<SPEAKER ID=107 LANGUAGE="FR" NAME="Berthu">
Κύριε Πρόεδρε, όσον αφορά τη μεταρρύθμιση της οδηγίας σχετικά με την επεξεργασία, την προβολή και την πώληση προϊόντων καπνού, ακολουθήσαμε τον εισηγητή στις πιο αυστηρές του τροπολογίες, διότι είμαστε πεπεισμένοι ότι ο καπνός αντιπροσωπεύει ένα τεράστιο κόστος για την κοινωνία και έναν κίνδυνο για τους αγοραστές πολύ μεγαλύτερο απ' ό, τι πιστεύουν οι ίδιοι.
<P>
Ωστόσο, παράλληλα, είμαστε πεπεισμένοι ότι το άρθρο 95 της Συνθήκης σχετικά με την προσέγγιση των κανόνων της εσωτερικής αγοράς, στο οποίο βασίζεται αυτό το σχέδιο, αποτελεί εσφαλμένη νομική βάση. Τα μέτρα που προτείνονται έχουν, πράγματι, ως στόχο την προστασία της δημόσιας υγείας και όχι την άρση εμποδίων στην κυκλοφορία των προϊόντων. Όσον αφορά το άρθρο 152 της Συνθήκης το οποίο, εκείνο, αφορά τη δημόσια υγεία, επιτρέπει στην Κοινότητα να ενθαρρύνει τη συνεργασία ανάμεσα στα κράτη μέλη, αλλά με κανένα τρόπο δεν της επιτρέπει να λαμβάνει η ίδια δεσμευτικά μέτρα εναρμόνισης, τα οποία άλλωστε αποκλείονται ρητά από το σημείο Γ της παραγράφου 3.
<P>
Κάτω από αυτές τις συνθήκες, έχουμε επίγνωση ότι η Επιτροπή αυτή τη στιγμή χρησιμοποιεί, όπως κάνει συχνά, έναν αξιέπαινο στόχο - εδώ πρόκειται για την καταπολέμηση της εξάρτησης από το κάπνισμα - για να αποκτήσει νέες αρμοδιότητες, εις βάρος του γράμματος των Συνθηκών και περιφρονώντας την επικουρικότητα. Επομένως, ψηφίσαμε τις τροπολογίες για να δείξουμε ότι, στην ουσία, θέλαμε να είμαστε αυστηροί, παράλληλα όμως καλούμε το Συμβούλιο να τροποποιήσει το σχέδιο οδηγίας, σύμφωνα με το άρθρο 152, σε μια σύσταση που θα ενθαρρύνει τα κράτη μέλη να αναλάβουν τις ευθύνες τους. Είναι απολύτως εις θέση να το κάνουν αυτό, και έστω και αν αυτή η εθνική αρμοδιότητα οδηγούσε σε διαφορετικούς κανόνες πληροφόρησης των καταναλωτών ανά χώρα, ανάλογα με τον πολιτισμό της, οι καπνοβιομήχανοι δεν θα είχαν άλλη επιλογή παρά να προσαρμοστούν στους κανόνες αυτούς. Αν δεν ενεργήσουμε κατ' αυτόν τον τρόπο, θα μπορούσε να πει κανείς ότι η επικουρικότητα δεν έχει πλέον κανένα νόημα στην Κοινότητα.

<SPEAKER ID=108 LANGUAGE="IT" NAME="Fatuzzo">
Κύριε Πρόεδρε, είμαι απολύτως σύμφωνος με την έκθεση αυτή που προτίθεται να διαφυλάξει την υγεία των πολιτών, τόσο αυτών που καπνίζουν όσο και αυτών που είναι παρόντες όταν οι άλλοι καπνίζουν. Πότε όμως καταφέραμε, κατά τη διάρκεια της ιστορίας, να μειώσουμε την κατανάλωση του καπνού, το κάπνισμα των τσιγάρων; Μια και μόνη φορά, κύριε Πρόεδρε. "Πότε;" θα με ρωτήσετε. Το 1848, ενόσω διαρκούσε η αγωνιστική δράση κατά της κυριαρχίας της αυστροουγγρικής Αυτοκρατορίας στο Μιλάνο, οι μιλανέζοι πατριώτες κατάφεραν να μειώσουν την κατανάλωση των τσιγάρων, για να ζημιώσουν τα οικονομικά της Αυτοκρατορίας. Να, λοιπόν γι' αυτό θα έπρεπε να γράψουμε ότι "Το κάπνισμα σκοτώνει και οι κυβερνήσεις ευχαριστούν για την οικονομία που γίνεται στις συντάξεις" .

<SPEAKER ID=109 LANGUAGE="EN" NAME="Newton Dunn">
Κύριε Πρόεδρε, καταψήφισα την τροπολογία αρθ. 54 που θα επέτρεπε κάποια παρέκκλιση από τα όρια απόδοσης σε τσιγάρα που εξάγονται σε τρίτες χώρες.
<P>
Όλα τα τσιγάρα είναι βλαβερά. Κανένα δεν κάνει καλό. Το κάπνισμα είναι ένα είδος εθισμού, μάλιστα μια αργή αυτοκτονία, όπως έχουμε ψηφίσει, και οι παραγωγοί έχουν παραδεχτεί και ξέρουν εδώ και καιρό ότι προκαλεί καρκίνο και άλλες ασθένειες. Συμφωνώ ότι οι τρίτες χώρες πρέπει να ορίσουν τους δικούς τους υγειονομικούς κανόνες αλλά δεν θα πρέπει να εγκρίνουμε διπλά πρότυπα. Αν επιλέξουμε την αυστηρή προστασία των πολιτών μας δεν θα πρέπει να επιτρέψουμε την εξαγωγή πιο επικίνδυνων προϊόντων που φέρουν κέρδος από τον εθισμό των άλλων. Κανείς δεν είναι απομονωμένος. Όλα τα ανθρώπινα όντα έχουν σχέση μεταξύ τους. Δεν μπορώ να συγχωρήσω την αποκόμιση κέρδους από την κακή υγεία των πολιτών του τρίτου κόσμου.

<SPEAKER ID=110 LANGUAGE="DE" NAME="Swoboda">
Κύριε Πρόεδρε, θα ήθελα να προβώ στην αιτιολόγηση της ψήφου μου και να επισημάνω ότι απείχα στο μεγαλύτερο μέρος των ψηφοφοριών για την έκθεση Maaten. Δεν τήρησα τη στάση αυτή επειδή δεν συμμερίζομαι τους στόχους της πολιτικής για την υγεία, αλλά επειδή δεν μπορώ να καταλάβω πώς είναι δυνατόν η Επιτροπή και το Ευρωπαϊκό Κοινοβούλιο να αποφασίζουν μέχρι την τελευταία λεπτομέρεια τέτοιες ρυθμίσεις σε ευρωπαϊκό επίπεδο, που σε τελευταία ανάλυση μας εμφανίζει αναξιόπιστους. Όταν ρυθμίζουμε το μέγεθος, το χρώμα, το σημείο των επιγραφών και των εικόνων στα πακέτα των τσιγάρων, τότε αυτή δεν είναι η Ευρώπη στην οποία πιστεύω εγώ. Σε αντίθεση με τον Newton Dunn θέλω να επισημάνω ότι το ζητούμενο δεν είναι να έχει κανείς διπλά πρότυπα. Είμαστε υπεύθυνοι για την υγεία των δικών μας πολιτών και σχετικά με αυτό θα πρέπει να βρούμε ρυθμίσεις. Αλλες περιοχές θα πρέπει να βρουν τις δικές τους ρυθμίσεις. Δεν είναι δυνατόν να μειονεκτήσουμε στις εξαγωγές, επειδή λόγω των ρυθμίσεών μας θα προβούν άλλοι σε εξαγωγές σε αυτές τις περιοχές. Ελπίζω ότι θα καταλήξουμε με αυτό το πνεύμα σε συμφωνία με το Συμβούλιο και την Επιτροπή που θα περιέχει σαφείς ρυθμίσεις για την υγεία αλλά όχι τέτοιες λεπτομέρειες για τις οποίες δεν μπορούμε να αποφασίσουμε με ήσυχη τη συνείδησή μας στο Σώμα αυτό.

<SPEAKER ID=111 LANGUAGE="IT" NAME="Sbarbati">
Κύριε Πρόεδρε, θα είναι σύντομη η αιτιολόγησή μου, για να πω ότι, και εγώ, συμφωνώ απόλυτα με την έκθεση Maaten. Αν και καταλαβαίνω ότι έχουμε το καθήκον να πληροφορήσουμε πλήρως τους καταναλωτές σχετικά με τους κινδύνους που προκαλούν αυτά που καταναλώνουν, θεωρώ ότι δεν έχουμε την υποχρέωση να δημιουργήσουμε μια νομοθεσία απαγορευτικού τύπου, απέναντι κυρίως στις τρίτες χώρες. Υπάρχουν υπερβολές που μου έφεραν στο μυαλό μια ορισμένη προπαγάνδα τρομοκρατικού χαρακτήρα που δεν πιστεύω ότι κάνει καλό στην επιχείρηση "ευαισθητοποίησης" , και γιατί κάθε φορά που υπερβάλλουμε σε αυτούς τους τομείς και σε αυτά τα πλαίσια πετυχαίνουμε τα αντίθετα αποτελέσματα.
<P>
Ένα άλλο πράγμα που θα ήθελα να τονίσω - καθότι προέρχομαι από την Ιταλία και, κατά συνέπεια, από μεσογειακή χώρα - είναι ότι η προσπάθεια να μειώσουμε τις επιδοτήσεις για τις φυτείες καπνού είναι ένα πολύ ευαίσθητο ζήτημα, σχετικά με το οποίο θα καλούσα ξανά την Επιτροπή να σκεφτεί γιατί, πραγματικά, διακυβεύονται χιλιάδες θέσεις εργασίας, είτε με άμεσο είτε με έμμεσο τρόπο. Υπάρχει ένα επαγώγιμο, το οποίο συνδέεται με όλα αυτά, που πρέπει οπωσδήποτε να προστατέψουμε.

<SPEAKER ID=112 LANGUAGE="FR" NAME="Laguiller">
Κύριε Πρόεδρε, μοιράζομαι αυτήν την αιτιολόγηση ψήφου με τις κυρίες Cauquil και Bordes. Ψηφίζοντας υπέρ της έκθεσης αυτής, παρ' όλες της τις ελλείψεις και κυρίως παρά την υποκρισία των κρατών στη δράση τους για την καταπολέμηση της εξάρτησης από το κάπνισμα, πρόθεσή μας είναι να υψώσουμε το ανάστημά μας, στα όρια των δυνατοτήτων που μας έχουν δοθεί, εναντίον του δικαιώματος των τραστ του καπνού να δηλητηριάζουν τον πληθυσμό για να αποκομίζουν ιδιωτικό κέρδος.
<P>
Τα μέτρα εξάλλου θα έπρεπε να επιβάλλουν τους ίδιους περιορισμούς, τουλάχιστον στα ευρωπαϊκά τραστ καπνού, όταν δίνουν άδεια παραγωγής ή πωλούν το δηλητήριό τους στις χώρες της Ανατολικής Ευρώπης, στην Αφρική ή σε άλλα μέρη. Η συμπεριφορά των τραστ του καπνού, που έρχεται σε τόσο έντονη αντίθεση με τα συμφέροντα της κοινωνίας, απεικονίζει τη συμπεριφορά όλων των μεγάλων τραστ, του πετρελαίου, του αμιάντου, των εξοπλισμών, του αγροτικού τομέα και του τομέα των τροφίμων, που είναι πρόθυμα να διακινδυνεύσουν να βλάψουν τον πληθυσμό ή να προκαλέσουν καταστροφές στο περιβάλλον για να αποκομίσουν λίγο μεγαλύτερα κέρδη.
<P>
Αρνηθήκαμε να ψηφίσουμε όλες τις τροπολογίες που έχουν ως στόχο να αποδυναμώσουν την ήδη περιορισμένη εμβέλεια των μέτρων που προτείνονται, ή να περιορίσουν την πληροφόρηση που επισημαίνει τον θανάσιμα νοσηρό χαρακτήρα του καπνίσματος, διότι όλες αυτές οι τροπολογίες ανταποκρίνονται στις επιθυμίες του λόμπι των τραστ του καπνού. Αντίθετα, εκφράζουμε την αλληλεγγύη μας στους εργαζομένους του τομέα αυτού, καθώς και στους μικρούς αγρότες που παράγουν καπνό, τα εισοδήματα των οποίων, καθώς και η μετατροπή σε χρήσιμες καλλιέργειες, θα έπρεπε να χρηματοδοτούνται με εισφορές από τα τεράστια κέρδη των τραστ του καπνού.

<SPEAKER ID=113 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, η απαγόρευση κάθε είδους διαφήμισης τσιγάρων και άλλων προϊόντων καπνού στην τηλεόραση μέσω της οδηγίας 89/552 και η επέκταση της υποχρεωτικής σήμανσης για τα υπόλοιπα προϊόντα καπνού που εισάγει η εν λόγω οδηγία αποτελούν έκφραση της αμφίσημης σχέσης της Ευρωπαϊκής Ένωσης προς τα καπνά.
<P>
Από την μία πλευρά επιχορηγείται στην Ευρωπαϊκή Ένωση η καλλιέργεια καπνού με περισσότερο από ένα δις ευρώ ετησίως, και από την άλλη επιχειρείται η μεγαλύτερη δυνατή μείωση της κατανάλωσης καπνού στην Ευρωπαϊκή Ένωση. Αυτή η σύγκρουση στόχων θα πρέπει να λυθεί προς το συμφέρον της αξιοπιστίας της κοινοτικής πολιτικής. Η Ευρωπαϊκή Ένωση πρέπει να θέσει ως στόχο της να ασκεί πολιτικές τις οποίες θα μπορεί να κατανοεί ο πολίτης. Η ενίσχυση της καλλιέργειας του καπνού από τη μια πλευρά και η απαγόρευση της διαφήμισής του σε ευρωπαϊκό επίπεδο από την άλλη αποτελούν μιαν αντίφαση που δεν μπορεί να εξαλειφθεί. Ακόμα και αν η Ευρωπαϊκή Ένωση δεν μπορεί να δώσει λύση στην εν λόγω αντίφαση σε κοινοτικό επίπεδο, θα πρέπει σε διεθνές επίπεδο να υποστηρίξει τη μείωση της καλλιέργειας καπνού ώστε να συμβάλει στην επίτευξη ενός υψηλού επιπέδου στην προστασία της υγείας.

<SPEAKER ID=114 LANGUAGE="NL" NAME="Thyssen">
Κύριε Πρόεδρε, ψήφισα με απόλυτη επίγνωση υπέρ της τροποποιημένης πρότασης και υπέρ του νομοθετικού ψηφίσματος σε σχέση με τη νέα οδηγία για το κάπνισμα. Βέβαια τα κείμενα αυτά θα πρέπει να αποσαφηνισθούν περαιτέρω, να καλλωπισθούν περισσότερο, διότι κάναμε δεκτά διάφορα κείμενα τα οποία δεν ανήκουν πραγματικά σε αυτή την οδηγία. Είναι ωστόσο σημαντικά ακόμη και αυτά τα κείμενα διότι στέλνουν ένα συγκεκριμένο μήνυμα. Στέλνουν το μήνυμα ότι για το Ευρωπαϊκό Κοινοβούλιο προέχει η δημόσια υγεία απέναντι σε κάθε άλλο ζήτημα.
<P>
Η προστασία της δημόσιας υγείας είναι όντως δικό μας καθήκον. Ακόμη και όταν συζητούμε την εναρμόνιση της νομοθεσίας, οφείλουμε να το κάνουμε με τέτοιο τρόπο, ούτως ώστε να μην γίνεται κανένας συμβιβασμός απέναντι στη δημόσια υγεία. Η δημόσια υγεία δεν αποτελεί απλώς ένα ζήτημα που ενδιαφέρει ορισμένους αλλά είναι προς το συμφέρον του συνόλου της κοινωνίας. Σήμερα αποδείξαμε πόσο σημαντική είναι για μας.

<SPEAKER ID=115 LANGUAGE="FR" NAME="Goebbels">
Κύριε Πρόεδρε, προσωπικά δεν έχω καπνίσει ποτέ και γνωρίζω πολύ καλά τους κινδύνους που αντιπροσωπεύει ο καπνός για την υγεία των ατόμων και για τη δημόσια υγεία.
<P>
Είμαι επομένως κατά του καπνίσματος. Ωστόσο, καταψήφισα ορισμένες τροπολογίες, τις οποίες θα χαρακτήριζα υπερβολικές, και απείχα επανειλημμένως της ψηφοφορίας διότι θεωρώ ότι εδώ βρισκόμαστε ενώπιον μιας χαρακτηριστικής ευρωπαϊκής υπερ-ρύθμισης.
<P>
Ορισμένοι συνάδελφοι, προφανώς, δεν γνωρίζουν καλά το καθήκον του νομοθέτη. Ένας νομοθέτης απαγορεύει ή επιτρέπει, αλλά δεν κάνει λογοτεχνία μέσα σε νομοθετικά κείμενα, πράγμα που εμείς εδώ κάνουμε συνέχεια. Είναι καλό για μια αιτιολογική έκθεση αλλά όχι για νομοθετικά κείμενα.
<P>
Προέρχομαι από μία χώρα όπου δεν καλλιεργείται ο καπνός. Μπορώ επομένως να μιλήσω ελεύθερα για το ζήτημα των παραγωγών. Νομίζω ότι καταργώντας τις επιδοτήσεις στους παραγωγούς καπνού δεν κάνουμε τους καπνιστές να σταματήσουν το κάπνισμα, αλλά ανοίγουμε την πόρτα στις εισαγωγές καπνού που προέρχεται από το εξωτερικό της Ευρωπαϊκής Κοινότητας.

<SPEAKER ID=116 NAME="Ahern">
Ήταν σημαντικό το ότι η βιομηχανία καπνού δεν κατάφερε να εμποδίσει την ψηφοφορία που λαμβάνει χώρα σήμερα στο Κοινοβούλιο.
<P>
Περισσότεροι από μισό εκατομμύριο άνθρωποι πέθαναν στην ΕΕ, το 1990, λόγω εθισμού στον καπνό. Παρά τις τεράστιες πιέσεις που ασκήθηκαν από τη βιομηχανία καπνού, συμπεριλαμβανομένης της προσπάθειας να υποστηριχτεί ότι η διαδικασία είναι παράνομη, το Ευρωπαϊκό Κοινοβούλιο θα παραμείνει σταθερό στα θέση του για τη δημόσια υγεία.
<P>
Χαιρετίζω τη δέσμευση να αυξηθεί η πληροφόρηση στη σήμανση των τσιγάρων. Οι προειδοποιήσεις για την υγεία θα καταλαμβάνουν το 40% από το μπροστά μέρος του πακέτου και το 50% από το πίσω. Η βιομηχανία θα πρέπει να υποχρεωθεί να δίνει λεπτομέρειες για τα υλικά των τσιγάρων, συμπεριλαμβανομένου του καπνού, αλλά και κάτι που είναι εξίσου σημαντικό για τα φίλτρα και τα πρόσθετα που χρησιμοποιούνται για την παρασκευή τους.
<P>
Κάθε εταιρεία θα πρέπει να καταγράφει όλα τα πρόσθετα, όχι μόνο τα απαγορευμένα υλικά. Αυτά θα πρέπει να είναι γνωστά σε όλους και να μην αποκρύβονται με την πρόφαση του "εμπορικού απόρρητου" . Οι άνθρωποι έχουν το δικαίωμα να έχουν ακριβείς πληροφορίες όσον αφορά τους κινδύνους για την υγεία από τον καπνό.
<P>
Οι Πράσινοι θέλουν να απαγορεύσουν πολλά από τα πρόσθετα των τσιγάρων που υπερβαίνουν τα 600. Πρέπει να γνωρίζουμε ποιες είναι αυτές οι ουσίες και να βεβαιωθούμε ότι γίνονται οι απαραίτητοι έλεγχοι. Οι καπνιστές έχουν το δικαίωμα να γνωρίζουν τι ακριβώς περιέχει ένα τσιγάρο.

<SPEAKER ID=117 LANGUAGE="FR" NAME="Ainardi">
Η πρόταση οδηγίας της Επιτροπής έχει ως κύριο αντικείμενο τη μεταρρύθμιση των ισχυουσών οδηγιών που αφορούν, κυρίως, την περιεκτικότητα των τσιγάρων σε πίσσα και τη σήμανση των προϊόντων καπνού. Έχει επίσης ως σκοπό να συμπληρώσει τις σημερινές διατάξεις σε μια προσπάθεια να ληφθούν υπόψη οι επιστημονικές ανακαλύψεις και να ενισχυθεί το επίπεδο προστασίας της δημόσιας υγείας.
<P>
Αυτή η οδηγία έχει το πλεονέκτημα ότι διασαφηνίζει το ισχύον δίκαιο, επιφέρει προσέγγιση των νομοθεσιών μεταξύ των κρατών, βελτιώνει την προστασία των καταναλωτών και καταπολεμά την εξάρτηση από το κάπνισμα. Είμαι υπέρ της οδηγίας αυτής και θεωρώ σκανδαλώδη την ανέντιμη εκστρατεία του τύπου των πολυεθνικών του καπνού, οι οποίες αδιαφορούν για την υγεία των πληθυσμών και τις απασχολούν αποκλειστικά και μόνον τα μερίδια της αγοράς και τα κέρδη τους. Εξάλλου, θα ήταν απαραίτητο να ληφθούν μέτρα σε διεθνές επίπεδο για να σταματήσει η επίθεση αυτών των εταιρειών εναντίον των αναπτυσσομένων χωρών όπου πολλαπλασιάζουν, χωρίς συγκράτηση και χωρίς έλεγχο, τις διαφημιστικές εκστρατείες και τις εκστρατείες προπαγάνδας.
<P>
Είμαι υπέρ της πρότασης της Επιτροπής αλλά και των τροπολογιών της έκθεσης της Επιτροπής Περιβάλλοντος που βελτιώνουν την προστασία της δημόσιας υγείας.
<P>
Εξάλλου, ας μην αποκρύπτουμε τα προβλήματα με τα οποία μας θέτει αντιμέτωπους η απόφαση να αμφισβητήσουμε τις ενισχύσεις στην παραγωγή καπνού στην Κοινότητα. Πρέπει να λάβουμε υπόψη τις κοινωνικοοικονομικές πτυχές αυτής της παραγωγής.
<P>
Το ζητούμενο είναι να αντιμετωπίσουμε επίσης αυτά τα προβλήματα, να ξεκινήσουμε μια διαδικασία, να υπολογίσουμε ότι η Ευρωπαϊκή Ένωσης εισάγει περίπου 80% του καπνού που καταναλώνει. Αυτός είναι ο λόγος για τον οποίο συνυπέγραψα μια τροπολογία που ζητά "τον σεβασμό της κοινοτικής προτίμησης προκειμένου να μειωθεί το μερίδιο των αμερικανικών πολυεθνικών εταιρειών στην κατανάλωση καπνού" .

<SPEAKER ID=118 NAME="Αλαβάνος">
. Τις βλαβερές συνέπειες του καπνίσματος κανείς δεν αμφισβητεί και κανείς δεν μπορεί να είναι αντίθετος στην λήψη μέτρων που θα αποβλέπουν στον περιορισμό του καπνίσματος. Και από αυτή την άποψη υπάρχουν διατάξεις που περιλαμβάνονται στην πρόταση οδηγίας της Επιτροπής που κρίνονται θετικές. Όμως, ενώ υπάρχουν σοβαρές αμφιβολίες αν με τις προτάσεις της Επιτροπής θα υπάρξει μείωση της κατανάλωσης, είναι σίγουρο ότι οι επιπτώσεις τόσο για τους παραγωγούς καπνού της Κοινότητας όσο και για τις καπνοβιομηχανίες και τους εμπόρους θα είναι ιδιαίτερα αρνητικές. Οι δε τροπολογίες που συνδέουν την μείωση της κατανάλωσης προϊόντων είναι εντελώς προσχηματικές, σκοπό έχουν να μειώσουν τις δαπάνες του προϋπολογισμού (περίπου 1 δις Ευρώ τον χρόνο όταν τα φορολογικά έσοδα που εισπράττουν τα 15 κράτη μέλη της Ε.Ε. από τον τομέα του καπνού φθάνουν τα 60 δις Ευρώ τον χρόνο) και τυχόν υιοθέτησή τους θα προκαλέσει τεράστιες και ανεπανόρθωτες κοινωνικές, πολιτικές και οικονομικές ζημίες στις περιφερειακές οικονομίες που ειδικά για την Ελλάδα θα είναι ακόμη μεγαλύτερες.
<P>
Μεγάλα προβλήματα θα δημιουργήσει επίσης για τη χώρα μας η μη υιοθέτηση της τριετούς μεταβατικής περιόδου στην εφαρμογή της οδηγίας που προτείνει η Επιτροπή, καθώς και η εφαρμογή της οδηγίας όχι μόνο στα προϊόντα καπνού που καταναλώνονται στην Ε.Ε. αλλά και σε αυτά που προορίζονται για εξαγωγή σε χώρες στις οποίες δεν ισχύουν οι αυστηρές διατάξεις της οδηγίας.

<SPEAKER ID=119 NAME="De Rossa">
Χαιρετίζω την έγκριση αυτής της έκθεσης με βάση το γεγονός ότι διασφαλίζει το δικαίωμα για υψηλότερου επιπέδου προστασία της δημόσιας υγείας και θα ήταν δυνατόν να ετοιμάσει το δρόμο για την ενδεχόμενη εξάλειψη του εθισμού από τον καπνό στην Ευρωπαϊκή Ένωση μακροπρόθεσμα.
<P>
Αν πάρουμε το παράδειγμα της πολιτικής της Κοινότητας όσον αφορά τη νομοθεσία για την ασφάλεια των τροφίμων, σύμφωνα με την οποία η νομοθεσία βασίζεται στην αρχή ότι οι καταναλωτές έχουν το δικαίωμα να γνωρίζουν τι καταναλώνουν, τότε η ίδια αρχή θα πρέπει να ισχύει και για τα προϊόντα καπνού: οι καπνιστές θα πρέπει να έχουν το δικαίωμα να γνωρίζουν ακριβώς τι καπνίζουν και ποιες είναι οι συνέπειες. Εμείς ως νομοθέτες μοιραζόμαστε με τους κατασκευαστές την ευθύνη να εξασφαλίσουμε ότι το κοινό είναι πλήρως ενημερωμένο για τους κινδύνους εθισμού στο τσιγάρο.
<P>
Χαιρετίζουμε τις συστάσεις όσον αφορά τις προειδοποιήσεις στο μπρος μέρος των πακέτων επειδή καταρρίπτουν το μύθο ότι αυτά τα προϊόντα είναι λιγότερο επιβλαβή για την υγεία ενός ατόμου.

<SPEAKER ID=120 NAME="Figueiredo">
Η συζήτηση και η ψηφοφορία αυτής της έκθεσης δείχνουν έναν βαθύ διαχωρισμό των κυρίων βουλευτών. Εμείς από την πλευρά μας υποστηρίζουμε τις προτάσεις που έχοντας ως στόχο την υπεράσπιση της υγείας των καταναλωτών, δεν διακυβεύουν την απασχόληση, εμποδίζοντας τους ευρωπαίους αγρότες να συνεχίσουν να παράγουν καπνό και την ευρωπαϊκή καπνοβιομηχανία, δεδομένου ότι εφόσον δεν απαγορεύονται οι εισαγωγές, αυτοί που θα κερδίσουν από τη μείωση της παραγωγής καπνού και τον περιορισμό της καπνοβιομηχανίας στην Ευρώπη θα είναι οι αμερικανικές πολυεθνικές.
<P>
Για αυτόν τον λόγο, υπερψηφίζουμε τη συνέχιση παροχής άμεσης ενίσχυσης στο εισόδημα του τομέα παραγωγής καπνού εντός της Ευρωπαϊκής Ένωσης, εξασφαλίζοντας μεγαλύτερη τήρηση της κοινοτικής προτίμησης, προκειμένου να μειωθεί το μερίδιο των αμερικανικών πολυεθνικών εταιριών στην αγορά κατανάλωσης καπνού, και να υπερασπιστούμε τα συμφέροντα των πορτογάλων καπνοπαραγωγών δίχως να τίθεται σε κίνδυνο η δημόσια υγεία.
<P>
Έχουμε επίσης υποβάλλει πρόταση η οποία έχει ως στόχο να υπερασπιστεί το πορτογαλικά εμπορικό σήμα "portugues suave" , διότι θεωρούμε πως δεν υπάρχει κανένας λόγος να την θέσουμε σε κίνδυνο.

<SPEAKER ID=121 NAME="Kauppi">
Υπερψήφισα την άρση της απαγόρευσης πώλησης καπνού μάσησης, γνωστού ως snuff, στην Ευρωπαϊκή Ένωση. Κατανοώ απόλυτα ότι όλα τα προϊόντα καπνού είναι επικίνδυνα για την ανθρώπινη υγεία και προκαλούν διαφορετικές μορφές καρκίνου και καρδιοαγγειακές παθήσεις. Ωστόσο, πιστεύω ότι όλα τα προϊόντα καπνού, που μπορεί να είναι επιβλαβή σε διαφορετικό βαθμό, θα πρέπει να αντιμετωπίζονται με τρόπο ανάλογο του βαθμού κινδύνου που εγκυμονούν για την ανθρώπινη υγεία.
<P>
Θέλω επίσης οι διαφορετικοί περιορισμοί να βασίζονται σε επιστημονικά γεγονότα. Για αυτό ακριβώς κατέθεσα με τους συναδέλφους μου μια τροπολογία να γίνει η παρακολούθηση των συνεπειών για την υγεία μέχρι το έτος 2002 αντί για το έτος 2005 που ήταν η αρχική πρόταση της Επιτροπής. Αυτή η πρόταση να αλλάξει το χρονοδιάγραμμα είναι επίσης πολύ σημαντική όσον αφορά τη δημόσια υγεία.
<P>
Δυστυχώς, η πρότασή μου δεν εγκρίθηκε. Εξακολουθώ να πιστεύω ότι ακόμη και αν τα επιστημονικά στοιχεία καθυστερήσουν μέχρι το 2004, αυτά τα στοιχεία θα είναι πολύ σημαντικά για μας τους βουλευτές του Ευρωπαϊκού Κοινοβουλίου, όταν στο μέλλον συντάξουμε νομοθεσία στο θέμα των προϊόντων καπνού.

<SPEAKER ID=122 LANGUAGE="DE" NAME="Lulling">
Πριν από 30 και πλέον χρόνια ήμουν εισηγήτρια στο Κοινοβούλιο για την Κοινή Οργάνωση Αγοράς του ακατέργαστου καπνού.
<P>
Με τη νεανική επιπολαιότητα που με διακατείχε, είχα ελπίσει ότι θα μπορέσω να πείσω τους 141 συναδέλφους να μην προβούν στη σύσταση μιας ΚΟΑ που θα είχε ως αποτέλεσμα βουνά ολόκληρα απούλητου καπνού που θα περίμενε παρεμβατικές επιδοτήσεις.
<P>
Αν είχα εισακουσθεί τότε, δεν χρειαζόταν σήμερα να κλαίμε για τις επιδοτήσεις του ακατέργαστου καπνού ύψους δισεκατομμυρίων.
<P>
Δεν θέλω εν προκειμένω να ασχοληθώ με την επεξεργασία του παρελθόντος. Τα πράγματα έχουν σήμερα όπως έχουν και θα πρέπει να ζήσουμε με αυτά τα δεδομένα, επειδή δεν μπορεί να έχει κανείς την παράλογη απαίτηση μετά από 30 χρόνια ΚΟΑ για τον ακατέργαστο καπνό, να πεταχτούν οι καπνοκαλλιεργητές στο δρόμο. Τους συνηθίσαμε στην είσπραξη επιδοτήσεων, και με τον τρόπο αυτό χάθηκε η ευκαιρία για την αναδόμηση της καπνοκαλλιέργειας. Τώρα θέλουν οι ιεροκήρυκες της υγείας στο παρόν Κοινοβούλιο να καταστρέψουν την καπνοκαλλιέργεια στην ΕΕ και αυτό φυσικά προς όφελος των εισαγωγών καπνού - δεδομένου ότι αυτές ούτε μπορούν ούτε θέλουν να τις σταματήσουν - χωρίς φυσικά να επιτύχουν ότι θα σταματήσουν το κάπνισμα εκείνοι που καπνίζουν το ένα πακέτο μετά το άλλο.
<P>
Ασφαλώς, τόσο σε ευρωπαϊκό επίπεδο όσο και σε παγκόσμιο πεθαίνουν υπερβολικά πολλοί άνθρωποι από καρκίνο του πνεύμονα που πλήττει πολύ περισσότερο τους καπνιστές παρά τους μη καπνιστές. Ωστόσο οι μέθοδοι των απαγορεύσεων και οι ανυπόφοροι όροι που επιβάλλονται στην ευρωπαϊκή καπνοβιομηχανία - κατασκευάσματα της Επιτροπής Περιβάλλοντος χωρίς να λαμβάνεται υπόψη η απώλεια θέσεων εργασίας, ειδικά όσον αφορά τις γυναίκες - δεν θα έχουν ως αποτέλεσμα να γίνουν όλοι οι πολίτες της ΕΕ μη καπνιστές, όπως αποδείχθηκε από τα ήδη υπάρχοντα αυστηρά μέτρα σε σχέση με τη διαφήμιση και τη σήμανση. Αγγίζει τη διαστροφή η πρόταση να επιβληθούν στους παραγωγούς της ΕΕ οι ίδιοι κανόνες για την περιεκτικότητα σε πίσσα, νικοτίνη και μονοξείδιο του άνθρακα που ισχύουν στην ευρωπαϊκή επικράτεια και για τα τσιγάρα που προορίζονται για εξαγωγές σε τρίτες χώρες. Ασφαλώς είναι καλή η πρόθεση να θέλει κανείς να αισθάνεται υπεύθυνος και για την υγεία των καπνιστών σε τρίτες χώρες. Όταν όμως αυτή η αποστολική συνείδηση οδηγήσει την καπνοβιομηχανία να μεταφέρει σε τρίτες χώρες την παραγωγή που προορίζεται για τις εξαγωγές στις χώρες αυτές, τότε η επιτυχία μας θα συνίσταται στη μείωση θέσεων εργασίας. Και μόνο στο Δουκάτο του Λουξεμβούργου, ένα τέτοιο μέτρο θα σήμαινε τη μετακίνηση του 12% της παραγωγής τσιγάρων. Δεν είναι δυνατόν να είναι αυτό το ζητούμενο.
<P>
Αυτό που κατασκευάζεται εν προκειμένω, είναι κάτι που βρίσκεται σχεδόν πέρα από τα όρια αντοχής των καπνοκαλλιεργητών και δημιουργεί διακρίσεις εις βάρος της ευρωπαϊκής καπνοβιομηχανίας.
<P>
Δεν μπορεί να αντισταθεί κανείς στην υποψία ότι οι διάφοροι ιεροκήρυκες της υγείας πολύ θα ήθελαν να στείλουν εξορία όλους τους καπνιστές.
<P>
Συνηγορώ υπέρ της αναγραφής προειδοποιήσεων πάνω στη συσκευασία, αλλά όχι υπέρ μιας νεκροκεφαλής που θα καταλαμβάνει το 60% του χώρου.
<P>
Συνηγορώ υπέρ μιας στοχοθετημένης ενημερωτικής εκστρατείας ιδιαίτερα για τη νεολαία προκειμένου να της επιστήσουν την προσοχή στους κινδύνους που ενέχει το κάπνισμα για την υγεία τους, αλλά απορρίπτω όλες τις υπερβολές που περιέχει η έκθεση και ως εκ τούτου δεν μπορώ να εγκρίνω την έκθεση στη σημερινή της μορφή.

<SPEAKER ID=123 NAME="Malmstrφm, Paulsen και Olle Schmidt">
Είναι παράλογο να απαγορεύεται πλήρως η πώληση ταμπάκου στην ΕΕ, ενώ, παράλληλα, επιτρέπονται σε ολόκληρη την Ένωση τα τσιγάρα και άλλα προϊόντα καπνού. Γι' αυτό, λοιπόν, πρέπει να αρθεί η απαγόρευση όσον αφορά το ταμπάκο που ισχύει σε όλες τις χώρες της ΕΕ, πλην Σουηδίας.
<P>
Το πλεονέκτημα του ταμπάκου είναι ότι η χρήση του δεν επιβαρύνει το περιβάλλον. Ενώ το κάπνισμα προκαλεί προβλήματα και ασθένειες ακόμη και σε ανθρώπους που δεν καπνίζουν, πέραν των άλλων, στους αλλεργικούς, αυτός που μασάει ταμπάκο είναι ο μόνος που εκτίθεται σε ενδεχόμενες βλαβερές συνέπειες.
<P>
Το ταμπάκο είναι εξαρτησιογόνο. Γι' αυτόν τον λόγο, η καπνοβιομηχανία δεν πρέπει να προωθεί στην αγορά το ταμπάκο ως κάτι το υγιές. Η οδηγία σχετικά με την προώθηση στην αγορά προϊόντων που, εντός ολίγου, θα απαγορεύει τις διαφημίσεις καπνού στην ΕΕ πρέπει να προασπιστεί και να ισχύει για όλα τα προϊόντα καπνού.

<SPEAKER ID=124 NAME="Miller">
Τα μέλη του Εργατικού Κόμματος του Ευρωπαϊκού Κοινοβουλίου υποστηρίζουν ανεπιφύλακτα την κύρια κατεύθυνση της έκθεσης Maaten, όσον αφορά την επισήμανση των κινδύνων που εγκυμονεί ο καπνός για την υγεία.
<P>
Ωστόσο, πιστεύουμε ότι υπάρχουν κάποια τεχνικά ζητήματα που θα χρειαστούν διευκρίνιση ύστερα από την πρώτη ανάγνωση σε διαπραγμάτευση με την Επιτροπή και το Συμβούλιο.
<P>
Το θέμα της αυξανόμενης επιδότησης του καπνού δεν έχει τεθεί σε αυτή την έκθεση. Αν και πολλοί βουλευτές πιστεύουν ότι αποτελεί μέρος της όλης συζήτησης για τον καπνό και την υγεία και θα έπρεπε να είχε συμπεριληφθεί εδώ, πιστεύουμε ότι θα ήταν πιο σωστό να αναφερθεί στη μεταρρύθμιση της ΚΓΠ.

<SPEAKER ID=125 LANGUAGE="FR" NAME="Ries">
O καπνός σκοτώνει: 500.000 νεκροί κάθε χρόνο στην Ευρωπαϊκή Ένωση, 1.400 την ημέρα, σχεδόν ένας το λεπτό. Ένας στους δύο καπνιστές θα πεθάνει, αργά ή γρήγορα, από ασθένειες που συνδέονται με την εξάρτησή του από τον καπνό. Οι αριθμοί αυτοί είναι εύγλωττοι, είναι τρομακτικοί.
<P>
Δεν χρειάζεται και άλλος λόγος για να υποστηρίξουμε την οδηγία που μας προτείνεται, όπως τροποποιήθηκε, ορθότατα, από τον εισηγητή μας, τον Jules Maaten, τον οποίο θα ήθελα να συγχαρώ για το εντυπωσιακό έργο του τις κατευθύνσεις του οποίου ακολούθησα κι εγώ.
<P>
Ο καπνός δεν είναι ένα προϊόν όπως οποιοδήποτε άλλο. Χρειάζεται μια ιδιαίτερη νομοθεσία και η πρόταση που μας υποβάλει η Επιτροπή για μεταρρύθμιση των σχετικών νομοθετικών κειμένων έρχεται ακριβώς την κατάλληλη στιγμή, υπό το φως πρόσφατων ερευνών.
<P>
Αν και μπορεί να φανεί αφελής κανείς εάν θελήσει να καταργήσει το κάπνισμα, νομίζω ωστόσο ότι μπορούμε να το μειώσουμε δραστικά μέσω μιας καλύτερης πληροφόρησης των καταναλωτών. Πριν από λίγο, πράγμα για το οποίο χαίρομαι, αποφανθήκαμε υπέρ του να καλύπτουν οι σχετικές προειδοποιήσεις το 35% της μπροστινής πλευράς και το 45% της οπίσθιας πλευράς του πακέτου. Προσωπικά λυπάμαι που δεν πείστηκε η πλειοψηφία των συναδέλφων για τον αντίκτυπο που θα είχε η τοποθέτηση φωτογραφιών που θα κάλυπταν τις ίδιες επιφάνειες,
<P>
Υποστήριξα την τροπολογία αριθ. 75, η οποία αναφέρεται στην απαγόρευση πώλησης προϊόντων καπνού σε νέους ηλικίας κάτω των 16 ετών. Στους πολέμιους της απαγόρευσης, οι οποίοι εκτιμούν ότι μια τέτοια απαγόρευση θα προσέλκυε αντίθετα τους νέους προς τον καπνό, απαντώ με ένα ηθικό επιχείρημα. Η κοινωνία μας, οφείλει, σε κάποιους τομείς, να θέτει ηθικά όρια τα οποία δεν πρέπει να παραβιάζονται. Αυτό που εξετάζεται εδώ είναι το όλο πρόβλημα της ανθρώπινης συμπεριφοράς. Το ζήτημα αυτό θέτει επίσης το όλο ερώτημα της εκπαίδευσης, και ιδιαίτερα της εκπαίδευσης σε θέματα υγείας. Αυτή η εκπαίδευση πρέπει να ξεκινά σε πολύ μικρή ηλικία, και η εφηβεία είναι κατά τη γνώμη μου η κατάλληλη εποχή για να διδάξουμε στους νέους τα όρια που δεν πρέπει να υπερβαίνουν.
<P>
Με βάση πάλι ηθικούς προβληματισμούς πιστεύω ότι είναι σωστό να απαγορεύσουμε την εξαγωγή, εκτός Ένωσης, των προϊόντων τα οποία θεωρούμε βλαβερά για τους συμπολίτες μας. Καταψήφισα, καταψήφισα ριζικά, την τροπολογία 54. Η Ευρώπη διαθέτει άλλα πλεονεκτήματα, άλλες πηγές δημιουργικότητας για να κερδίσει αγορές για τις εξαγωγές της.
<P>
Κάποιοι συνάδελφοι το υπενθύμισαν εχθές κατά τη συζήτηση: ο καπνός σκοτώνει περισσότερο από τη φυματίωση, το AIDS ή άλλες μολυσματικές ασθένειες. Αυτός ο λόγος από μόνος του αρκεί για να δώσουμε όλες μας τις δυνάμεις στην αντιμετώπιση αυτού του προβλήματος. Η έκθεση του Jules Maaten αποτελεί ένα βήμα προς την ορθή κατεύθυνση, αλλά μόνο ένα βήμα. Διότι ο αγώνας για τη ζωή, για την υγεία, είναι ένας αγώνας διαρκής που πρέπει να μας κινητοποιεί όλους.

<SPEAKER ID=126 NAME="Sacrιdeus">
SV) Σήμερα, οι Σουηδοί χριστιανοδημοκράτες βουλευτές ψήφισαν υπέρ της θέσπισης σημαντικά αυστηρότερων για την καπνοβιομηχανία κανονισμών, καθώς επίσης να καλύπτεται με προειδοποιητική ένδειξη μεγαλύτερο τμήμα του χώρου στα πακέτα τσιγάρων (40%) σε σχέση με αυτό που πρότεινε η Επιτροπή (25%). Επίσης, είμαστε υπέρ του να μην επιτρέπεται, πλέον, η αναγραφή κάθε είδους ένδειξης περί "ελαφριού" ή "ελαφρύτερου" καπνού, καθώς επίσης και της σταδιακής κατάργησης, το συντομότερο δυνατόν, των ενισχύσεων των καπνοκαλλιεργειών στην ΕΕ, καθώς αυτή η μορφή ενίσχυσης έρχεται σε πλήρη αντίθεση με τις δράσεις και το έργο της ΕΕ για βελτίωση της δημόσιας υγείας. Περαιτέρω, επιθυμούμε να καταργηθεί το περίεργο καθεστώς εξαίρεσης που ισχύει για την Ελλάδα σε ό,τι αφορά τα προϊόντα καπνού.
<P>
Όσον αφορά τη συνέχιση της απαγόρευσης της πώλησης ταμπάκου στις υπόλοιπες χώρες της ΕΕ, εμείς, οι Σουηδοί χριστιανοδημοκράτες βουλευτές, θεωρούμε ότι θα πρέπει να ληφθεί υπόψη η απροθυμία αυτών των χωρών να κυκλοφορήσουν στις αγορές τους ένα νέο προϊόν, το οποίο αυτοί αντιλαμβάνονται ως εξαρτησιογόνο και αρνητικό για τη δημόσια υγεία.
<P>
Η Σουηδία δεν θα πρέπει, εν ονόματι του ελεύθερου εμπορίου και της ενιαίας αγοράς, να εξαναγκάσει άλλες χώρες και λαούς να δεχθούν προϊόντα ταμπάκου αν δεν τα θέλουν. Κατά τον ίδιο τρόπο, η Επιτροπή θα έπρεπε να έχει δείξει τον αντίστοιχο σεβασμό για τη σουηδική πολιτική στον τομέα των οινοπνευματωδών ποτών παρατείνοντας και μονιμοποιώντας το ισχύον από το 1994 καθεστώς εξαίρεσης της Σουηδίας σε ό,τι αφορά τις εισαγωγές οινοπνευματωδών από ιδιώτες.

<SPEAKER ID=127 LANGUAGE="FR" NAME="Savary">
Καθώς εκλέγομαι σε μια περιφέρεια στην οποία υπάρχει παραγωγή καπνού, θα ήθελα εδώ να εκφράσω τις επιφυλάξεις που μου γεννά η έκθεση αυτή σχετικά με την πρόταση οδηγίας "καπνός" . Κανείς δεν θα αμφισβητήσει ότι οι στόχοι της είναι βάσιμοι: ο καπνός σκοτώνει 500.000 άτομα κάθε χρόνο μόνο στην Ευρωπαϊκή Ένωση. Πρέπει επομένως να καταπολεμήσουμε με αποφασιστικότητα την εξάρτηση από το κάπνισμα, όπως πρέπει να καταπολεμήσουμε χωρίς να διστάσουμε τα ναρκωτικά, τον αλκοολισμό και κάθε επικίνδυνο εθισμό, είτε από φυσικές είτε από χημικές ουσίες.
<P>
Από αυτήν την άποψη δεν μπορεί κανείς παρά να συμμεριστεί τις προτάσεις της έκθεσης αυτής οι οποίες αποσκοπούν στην καλύτερη προειδοποίηση, ευαισθητοποίηση και ενημέρωση των καταναλωτών για τους κινδύνους στους οποίους εκτίθενται με την άμετρη κατανάλωση καπνού. Ας προχωρήσουμε πιο πέρα από τη σήμανση ή τον περιορισμό των τοξικών ουσιών, χρησιμοποιώντας καλύτερα απ' ό,τι σήμερα το ειδικό ταμείο που έχει συσταθεί στο πλαίσιο της κοινής οργάνωσης αγοράς του καπνού και που τροφοδοτείται από τους παραγωγούς για να χρηματοδοτήσει την έρευνα και την ανάπτυξη λιγότερο βλαβερών ποικιλιών καπνού. Αλλά, παράλληλα, πρέπει να προσέξουμε να μην αποσταθεροποιήσουμε βίαια, χωρίς να του δώσουμε τον χρόνο να στραφεί προς άλλες καλλιέργειες, έναν γεωργικό τομέα ο οποίος αριθμεί παρ' όλα αυτά 135.000 παραγωγούς και απασχολεί 400.000 εποχικούς εργάτες σε περιοχές της υπαίθρου πολλές από τις οποίες είναι εύθραυστες.
<P>
Στη συγκεκριμένη περίπτωση νομίζω ότι τη δράση μας πρέπει να κατευθύνουν ορισμένες πολύ απλές αρχές: πρέπει να ενεργούμε δίκαια ενάντια σε όλους τους κινδύνους εθισμού, μεταξύ άλλων ενάντια στη διαφήμιση και την άμετρη κατανάλωση - τις οποίες επιπλέον χρηματοδοτεί η κοινωνική ασφάλιση - επικίνδυνων φαρμακολογικών ουσιών· να φροντίσουμε ο περιορισμός της εσωτερικής παραγωγής καπνού να συνδυάζεται από έλεγχο και περιορισμό των εισαγωγών προκειμένου να μην εξουδετερώνονται τα αποτελέσματα του περιορισμού της εσωτερικής παραγωγής στην κατανάλωση καπνού· να παραχωρήσουμε στους καλλιεργητές μια κατάλληλη προθεσμία για να προσαρμόσουν την παραγωγή τους στους νέους κανόνες σχετικά με την περιεκτικότητα σε πίσσα· να μην επιτρέψουμε καμία μείωση των επιδοτήσεων για την παραγωγή καπνού αν δεν αντικαθίσταται από ενισχύσεις που θα αποτελούν κίνητρο για τη στροφή σε νέες καλλιέργειες.
<P>
Με άλλα λόγια, δεν πρέπει μόνον οι παραγωγοί της Ευρωπαϊκής Ένωσης - οι οποίοι παρέχουν μόνον το 25% του ακαθάριστου καπνού που καταναλώνεται στην Ευρώπη - να πληρώσουν, χωρίς κανένα αντιστάθμισμα, χωρίς καμιά προθεσμία, το τίμημα μιας νομοθεσίας, η οποία είναι βεβαίως αξιέπαινη αλλά με τη μορφή που μας προτείνεται θυμίζει μάλλον καρικατούρα.

<SPEAKER ID=128 NAME="Titley">
Υποστηρίζω ολόψυχα τις τροπολογίες επί της αναθεωρημένης πρότασης της Επιτροπής για τον καπνό που θα ενισχύσουν τις προειδοποιήσεις στα πακέτα των τσιγάρων στην ΕΕ. Οι νέες προειδοποιήσεις για την υγεία από τα τσιγάρα θα καλύπτουν τη μισή επιφάνεια των πακέτων τσιγάρων, με προειδοποιήσεις που θα καλύπτουν το 40% της επιφάνειας του πακέτου στη μπροστινή πλευρά και το 50% της επιφάνειας στην πίσω πλευρά.
<P>
Το κάπνισμα σκοτώνει και δεν υπάρχει καλός τρόπος για να το πούμε αυτό. Οι μισοί από τους μακροπρόθεσμους καπνιστές θα πεθάνουν τελικά από τον καπνό και από αυτούς, οι μισοί θα πεθάνουν σε μέση ηλικία χάνοντας 20 με 25 χρόνια ζωής. Μισό εκατομμύριο ευρωπαίοι πεθαίνουν από τον καπνό και το 85% των περιπτώσεων καρκίνου του πνεύμονα προκαλούνται από το κάπνισμα.
<P>
Κυρία Πρόεδρε, θα χαιρέτιζα τη ριζική πρόταση να χρησιμοποιούμε εικόνες για να δείχνουμε πόσο βλάπτει το κάπνισμα την υγεία, όπως κάνουν στον Καναδά. Αν τρομερές εικόνες με πνεύμονες γεμάτους καπνό ή σάπια δόντια δείχνουν τις βλαβερές συνέπειες του καπνίσματος, προχωρήστε και τυπώστε τις στα πακέτα. Απογοητεύτηκα που δεν έγινε δεκτή.
<P>
Είναι παράλογο που οι βιομηχανίες καπνού προσπαθούν να καταστρέψουν αυτή τη νομοθεσία. Έχω βαρεθεί τις προσπάθειές τους να θέσουν τέρμα σε αυτές τις προτάσεις. Παραπλανούν ανθρώπους εδώ και πολύ καιρό. Για την ώρα, οι προειδοποιήσεις καλύπτονται με έξυπνο τρόπο από εικόνες ή έγχρωμη συσκευασία. Οι καπνιστές ή εκείνοι που σκέφτονται να αρχίσουν το κάπνισμα θα πρέπει να είναι πλήρως ενημερωμένοι για τους κινδύνους της επιλογής τους.
<P>
Η πρόταση θα καταργήσει τη χρήση παραπλανητικών όρων όπως "ultra light" (εξαιρετικά ελαφρά) και "low tar" (χαμηλή ποσότητα πίσσας). Οι άνθρωποι έχουν παγιδευτεί από την ιδέα ότι τα τσιγάρα "mild" (ελαφρά) και "low tar" είναι πιο υγιεινά. Αυτό απλά δεν είναι αλήθεια. Τα τσιγάρα με χαμηλή ποσότητα πίσσας βλάπτουν όσο και τα κανονικά τσιγάρα. Αυτή η νομοθεσία θα παρουσιάσει λεπτομερώς τους κινδύνους του καπνίσματος και θα σώσει χιλιάδες ζωές.

<SPEAKER ID=129 LANGUAGE="DE" NAME="Wuermeling">
Ψήφισα κατά της απαγόρευσης των εξαγωγών βαρύτερων τσιγάρων σε τρίτες χώρες για τους εξής λόγους:
<P>
Σύμφωνα με την πρόταση της Επιτροπής πρέπει να απαγορευτούν οι εξαγωγές σε τρίτες χώρες τσιγάρων με περιεκτικότητα σε πίσσα μεγαλύτερη των 10 mg, σε νικοτίνη μεγαλύτερη του ενός mg, και σε μονοξείδιο του άνθρακα μεγαλύτερη των 10 mg. Το αποτέλεσμα θα ήταν μια ραγδαία υποχώρηση των εξαγωγών τσιγάρων της ΕΕ και κατά συνέπεια η απώλεια περισσοτέρων δεκάδων χιλιάδων θέσεων εργασίας στην επικράτειά της.
<P>
Μια τέτοια απαγόρευση δεν ωφελεί κανέναν καθότι στην περίπτωση αυτή τα τσιγάρα θα παράγονται εκτός της ΕΕ και εμείς θα χάσουμε απλά τις θέσεις εργασίας. Η ΕΕ δεν έχει καν την αρμοδιότητα να προβεί σε μια τέτοια απαγόρευση, εφόσον δεν πρόκειται για την εσωτερική αγορά. Οι ζηλωτές κατά του καπνού δεν πρέπει να παριστάνουν ότι οι εξαγωγές καπνού είναι το ίδιο σαν να μοιράζει κανείς υδροκυάνιο. Η συμπεριφορά της ΕΕ είναι αντιφατική, όταν ταυτόχρονα με την απαγόρευση χορηγεί επιδοτήσεις ενός δις ευρώ για την καλλιέργεια και τις εξαγωγές του καπνού.
<P>
Με την εν λόγω απαγόρευση των εξαγωγών η ΕΕ παριστάνει τον ιεροκήρυκα της υγείας σε όλον τον κόσμο και αυτό αποτελεί αλαζονεία απέναντι στα ήθη και τα έθιμα άλλων χωρών. Το σωστό θα ήταν να προωθηθούν οι εργασίες που έχουν ξεκινήσει στο πλαίσιο της Παγκόσμιας Οργάνωσης Υγείας για παγκοσμίως ενιαίες προδιαγραφές των προϊόντων του καπνού. Η λήψη μονομερών μέτρων από την ΕΕ θα παραμείνει χωρίς αποτέλεσμα.
<P>
Έκθεση Berenguer Fuster (A5-0142/2000)

<SPEAKER ID=130 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ αυτής της έκθεσης που αφορά τις ανταλλαγές πληροφοριών σχετικά, κυρίως, με τις χρηματοπιστωτικές δραστηριότητες. Στη θετική αυτή ψήφο όμως θα ήθελα να προσθέσω δύο ερωτήματα: πρώτον, ποιος είναι αυτός που ελέγχει τους ελεγκτές; Και δεύτερον, γιατί το Ευρωπαϊκό Κοινοβούλιο δε διευρύνει τους ελέγχους - όπως εύχομαι - σε όλους τους τρόπους χρήσης του χρήματος των πολιτών, ακόμα και αυτούς που χρησιμοποιούνται, για παράδειγμα, για να χρηματοδοτήσουν τα συνταξιοδοτικά συστήματα; Τα μέλη του Κόμματος των Συνταξιούχων εξακολουθούν να μη γνωρίζουν πώς ξοδεύονται και χρησιμοποιούνται τα χρήματα των εισφορών που θα έπρεπε να χρησιμεύουν για τη σύνταξή τους. Πιστεύω ότι θα έπρεπε να διευρύνουμε αυτήν την οδηγία και σε αυτό το είδος ελέγχου.
<P>
Έκθεση Lulling (A5-0144/2000)

<SPEAKER ID=131 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης της κυρίας Lulling σχετικά με τις εισαγωγές μπίρας στη Φιλανδία, αλλά πρέπει να πω ότι είμαι αντίθετος σε αυτούς τους ειδικούς φόρους κατανάλωσης: εγώ, από την πλευρά μου, θα επιθυμούσα την ελεύθερη αγορά. Θυμάμαι ότι όταν, σε ηλικία 21 ετών περίπου, ταξίδευα από τη Νέα Υόρκη στις Μπαχάμες ως μέλος του πληρώματος, κάθε φορά που κατέβαινα από το καράβι και έμπαινα στην πόλη της Νέας Υόρκης είχα την άδεια να κουβαλάω μαζί μου δύο μπουκάλια ουίσκι που έπειτα, όμως, όταν ανέβαινα στο λεωφορείο, πουλούσα, συνήθως, στην τριπλή τιμή, γιατί εκεί πέρα το προϊόν αυτό κόστιζε πολύ περισσότερο. Συνεπώς, αυτό το εμπόριο μεταξύ του ενός κράτους και του άλλου, λόγω των διαφορών που υπάρχουν στους φόρους, είναι φυσιολογικό. Εάν θέλουμε να το αποφύγουμε πρέπει να προχωρήσουμε στην κατάργηση όλων των ειδικών φόρων κατανάλωσης στην Ευρωπαϊκή Ένωση.

<SPEAKER ID=132 LANGUAGE="FI" NAME="Hautala">
Η εισηγήτρια κυρία Lulling, επέκρινε με έντονο τρόπο στην έκθεσή της το φόρο οινοπνευματωδών ποτών στη Φινλανδία, τον οποίο θεωρεί υπερβολικά υψηλό, καθώς και την επιδίωξη της Φινλανδίας να περιορίσει τις εισαγωγές μπύρας με κανόνες εξαίρεσης. Κατά τη γνώμη μου, ωστόσο, η πρόταση της Επιτροπής συνιστά έναν αρκετά καλό συμβιβασμό. Σύμφωνα με την πρόταση αυτή, η Φινλανδία διατηρεί το δικαίωμα να καταργήσει σταδιακά τους αυστηρότερους περιορισμούς για τις εισαγωγές μπύρας από τα άλλα κράτη μέλη της ΕΕ μέχρι το τέλος του 2003. Θα έπρεπε να περιορίσουμε τις εισαγωγές μπύρας από τρίτες χώρες, όπως η Ρωσία και η Εσθονία, στα έξι λίτρα μέχρι το 2006.
<P>
Πουθενά στα εξωτερικά σύνορα της ΕΕ δεν υπάρχουν διαθέσιμα τόσο φθηνά οινοπνευματώδη όσο στις γειτονικές περιοχές της Φινλανδίας. Προσωπικά θεωρώ ότι η κατάσταση αυτή παρέχει σοβαρούς λόγους στη Φινλανδία για να διατηρήσει αυστηρότερους περιορισμούς στις εισαγωγές σε σχέση με τα λοιπά κράτη μέλη της ΕΕ. Σύμφωνα με τη Συνθήκη του Αμστερνταμ, πρέπει επίσης να ληφθούν υπόψη, στο πλαίσιο της πολιτικής για την εσωτερική αγορά, οι πτυχές που αφορούν τη δημόσια υγεία και την προστασία του περιβάλλοντος. Πρέπει να επιτρέπονται εξαιρέσεις από την κοινοτική νομοθεσία, εάν επιτυγχάνεται με αυτές υψηλότερο επίπεδο προστασίας της υγείας.

<SPEAKER ID=133 NAME="Sacrιdeus">
Η Φινλανδία αντιμετωπίζει σοβαρά προβλήματα που σχετίζονται με τις δραστικά αυξανόμενες εισαγωγές μπύρας από τρίτες χώρες, κυρίως, από την Εσθονία και τη Ρωσία. Συνεπώς, είναι πολύ θετικό το γεγονός ότι η Επιτροπή εγκρίνει τώρα μια εξαετή παράταση του καθεστώτος εξαίρεσης για τη Φινλανδία για να θεσπίσει νέους περιοριστικούς κανονισμούς για τις εισαγωγές μπύρας από τρίτη χώρα. Δίνεται, έτσι, στη Φινλανδία το δικαίωμα να περιορίσει τις εισαγωγές μπύρας από τρίτη χώρα στα έξι λίτρα ανά ταξιδιώτη και ημέρα έως την 1η Ιανουαρίου του 2006.
<P>
Αυτή η υπόθεση δείχνει ότι η Επιτροπή στην περίπτωση της Φινλανδίας κατανοεί ότι η σχεδόν ελεύθερη εισαγωγή αλκοόλ στα σύνορα από ιδιώτες δεν είναι μόνο ένα θέμα εμπορίου και φόρων, αλλά, πρόκειται περισσότερο για τη δημόσια υγεία και την κοινωνικά προσανατολισμένη, ώστε να καταπολεμηθεί η φρίκη της κατάχρησης, πολιτική για το αλκοόλ.
<P>
Η Επιτροπή θα μπορούσε να είχε δείξει παρόμοια κατανόηση όταν εξέταζε το καθεστώς εξαίρεσης της Σουηδίας το οποίο ισχύει από το έτος 1994, σχετικά με τις εισαγωγές αλκοόλ από ιδιώτες στη χώρα. Ενώ χορηγείται ένα νέο καθεστώς εξαίρεσης στη Φιλανδία, αφαιρείται το αντίστοιχο της Σουηδίας και η Επιτροπή, με τον υπεύθυνο Επίτροπό της, κ. Bolkestein, υπονομεύει, κατ' αυτόν τον τρόπο, τα μέσα που χρησιμοποιούνται στην άσκηση πολιτικής στον τομέα του αλκοόλ, δηλαδή, τους περιορισμούς στις εισαγωγές και τους υψηλούς φόρους που η Βουλή και η κυβέρνηση της Σουηδίας αποφάσισαν με δημοκρατικές διαδικασίες.
<P>
Έκθεση Vidal-Quadras Roca (A5-0159/2000)

<SPEAKER ID=134 LANGUAGE="IT" NAME="Fatuzzo">
Κύριε Πρόεδρε, πρέπει να πω ότι μου προκάλεσε ιδιαίτερη έκπληξη το γεγονός ότι χρειάστηκε να ψηφίσω υπέρ αυτής της έκθεσης, στην οποία η Ευρωπαϊκή Ένωση παραδίδεται κατά κάποιο τρόπο σε ένα από τα σπέρματα που επέφεραν τη δημιουργία της, δηλαδή την Ευρατόμ: τη χρήση της πυρηνικής ενέργειας για ειρηνικούς σκοπούς. Θυμάμαι ότι, όταν ήμουν παιδί, ένα από τα βιβλία που διάβασα με πολύ προσοχή και δε θα ξεχάσω ποτέ ήταν το "Ο φίλος μου το άτομο" του Walt Disney, ένα βιβλίο που εξηγούσε με σαφήνεια ότι το μέλλον μας θα ήταν καλύτερο με τη χρήση της πυρηνικής ενέργειας για ειρηνικούς σκοπούς.
<P>
Σήμερα πρέπει δυστυχώς να συνειδητοποιήσουμε το γεγονός ότι κάποιος εμπόδισε αυτό το αποτέλεσμα. Ποιος ήταν αυτός; Ο λογαριασμός των χιλίων δισεκατομμυρίων που χρησιμοποιούνται για την αποξήλωση της πυρηνικής βιομηχανίας, θα έπρεπε να σταλεί στον υπεύθυνο, που ακόμα δε γνωρίζω ποιος είναι. Ελπίζω ότι εσείς, κύριε Πρόεδρε, θα μπορέσετε να με βοηθήσετε.

<SPEAKER ID=135 LANGUAGE="FR" NAME="Caudron">
Το πρόγραμμα για το οποίο συζητήσαμε σήμερα αποσκοπεί στην οργάνωση της αποξήλωσης των πυρηνικών εγκαταστάσεων του Κοινού Κέντρου Ερευνών και της διαχείρισης των αποβλήτων που είναι απόρροια των πυρηνικών του δραστηριοτήτων. Δεν έχω σημαντική διαφωνία επί της ουσίας της πρότασης, έχω όμως κάποια ερωτήματα σχετικά με τη δημοσιονομική διάσταση αυτού του προγράμματος. Πράγματι, ο εισηγητής δεν μας έκανε συγκεκριμένες προτάσεις.
<P>
Απέρριψε βεβαίως την πρόταση της Ευρωπαϊκής Επιτροπής. Ας υπενθυμίσουμε ότι η Επιτροπή μάς πρότεινε να χρηματοδοτήσουμε αυτήν την επιχείρηση με την αξιοποίηση, στο τέλος κάθε χρόνου, των πιστώσεων του κεφαλαίου 3 που δεν απορροφήθηκαν. Θα χρησιμοποιούσε για τον σκοπό αυτό μια γραμμή υποδοχής στο σημερινό υποτμήμα Β4 (ενέργεια, έλεγχος της πυρηνικής ασφάλειας, περιβάλλον).
<P>
Αν και αυτή η λύση είναι ικανοποιητική στο βαθμό που τοποθετεί τη χρηματοδότηση εκτός των ερευνητικών προγραμμάτων πλαίσιο, σημείο στο οποίο είχε επιμείνει το Ευρωπαϊκό Κοινοβούλιο, ωστόσο δεν ανταποκρίνεται στο επίπεδο των όσων διακυβεύονται. Πράγματι, δεν μπορούμε να δεχτούμε μακροπρόθεσμα να χρηματοδοτείται η αποξήλωση πυρηνικών δραστηριοτήτων από μια γραμμή "συλλογής" το ύψος της οποίας αφήνεται στην τύχη. Δράττομαι της ευκαιρίας αυτής για να πω ότι αποδοκιμάζω την όλο και πιο συχνή προσφυγή σε αυτό το είδος γραμμής!
<P>
Φαντάζομαι ότι αυτό το στοιχείο είναι εκείνο που οδήγησε τον κ. εισηγητή να "λάβει υπόψη του την πρόταση" της Επιτροπής χωρίς ωστόσο να της δώσει συνέχεια. Η έκθεση μας προτείνει να θέσουμε σε εφαρμογή έναν τριμερή διάλογο μεταξύ των θεσμικών οργάνων για να φτάσουμε σε κάποια λύση. Δεν λέει τίποτα για τις άλλες δυνατότητες χρηματοδότησης που εξετάστηκαν. Έτσι, η πιο απατηλή θα ήταν να χρηματοδοτηθεί η αποξήλωση αυτών των πυρηνικών δραστηριοτήτων από τα κράτη μέλη σύμφωνα με λεπτομέρειες εφαρμογής που δεν έχουν βρεθεί ακόμα. Είναι προφανές ότι κάτι τέτοιο δεν μπορεί παρά να προκαλούσε αντιδράσεις στα κράτη μέλη που τα απασχολεί ελάχιστα αυτό το ζήτημα.
<P>
Αντίθετα, η λύση που αποσκοπεί στη χρηματοδότηση αυτού του προγράμματος από μια αυτόνομη δημοσιονομική γραμμή είναι η καλύτερα προσαρμοσμένη. Έχω πλήρως επίγνωση του ότι δεν αποτελεί την πιο εύκολη λύση, διότι συνεπάγεται την ψήφιση συμπληρωματικών πιστώσεων κατά την αναθεώρηση των δημοσιονομικών προοπτικών. Ωστόσο πρέπει να έχουμε μέσα ανάλογα με τις φιλοδοξίες μας, ιδιαίτερα όταν πρόκειται για τον πυρηνικό τομέα.
<P>
Μακροπρόθεσμα, επομένως, θα χρειαστεί να ασκήσουμε πιέσεις στο Συμβούλιο για να κάνει δεκτή τη δημιουργία αυτής της αυτόνομης δημοσιονομικής γραμμής. Πιο βραχυπρόθεσμα, στα πλαίσια μιας ρεαλιστικής αντιμετώπισης, νομίζω ότι δεν πρέπει να μπλοκάρουμε τη γρήγορη εφαρμογή αυτού του προγράμματος. Κατά συνέπεια, ο συμβιβασμός που προτείνω είναι ο ακόλουθος: θέση σε ισχύ βραχυπρόθεσμα της γραμμής "συλλογής" που έχει προτείνει η Επιτροπή και ταχεία έναρξη του τριμερούς διαλόγου για να φτάσουμε, μεσοπρόθεσμα, στην ψήφιση μιας αυτόνομης δημοσιονομικής γραμμής.
<P>
(Η συνεδρίαση, διακοπείσα στις 13.40, συνεχίζεται στις 15.00)

<CHAPTER ID=7>
Ειδική σύνοδος των Ηνωμένων Εθνών "Γυναίκες 2000
<SPEAKER ID=136 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τα αποτελέσματα της ειδικής συνόδου των Ηνωμένων Εθνών "Γυναίκες 2000: ισότητα των φύλων, ανάπτυξη και ειρήνη" .

<SPEAKER ID=137 NAME="Maria de Belιm Roseira">
Κύριε Πρόεδρε, σας ευχαριστώ την ευκαιρία που μας δίνετε να γνωρίσουμε τα έργα που πλαισιώνουν την ειδική συνεδρίαση των Ηνωμένων Εθνών σχετικά με την αξιολόγηση της Συνόδου Κορυφής του Πεκίνου και της πλατφόρμας δράσης της που θεσπίστηκαν το 1995. Η Σύνοδος Κορυφής του Πεκίνου αποτέλεσε σημαντικότατο πλαίσιο ως προς την αναγνώριση των δικαιωμάτων των γυναικών και την έγκριση μιας πλατφόρμας δράσης που υπογράφηκε από 189 κράτη με στόχο να δώσουν περιεχόμενο σε αυτά τα δικαιώματα και να εγκρίνουν τα μέσα που θα επιτρέψουν τη σταδιακή παγίωσή τους, όπως συνηθίζεται και με άλλα διεθνή μέσα τέτοιου τύπου, ήταν απαραίτητο να προχωρήσουμε στην αξιολόγησή τους, έπειτα από 15 χρόνια από την υπογραφή τους από 189 κράτη όπως προείπα.
<P>
Η αξιολόγηση αυτή διεξήχθη κατά τη διάρκεια πολλών συνεδριάσεων σε πρώτη φάση μέσω προκαταρκτικών συνεδριάσεων στην έδρα μιας PREPCOM, οι οποίες προχωρούσαν σταδιακά αντιμετωπίζοντας κάποιες δυσκολίες ως προς τις επιτεύξεις κάποιων πτυχών την επίτευξη των οποίων κάποια ομάδα χωρών, συγκεκριμένα εκείνων που συνήθως θεωρούνται οι περισσότερο προηγμένες, θεωρούσε σημαντικότερη, καθώς επίσης ως προς κάποιες αντιστάσεις σχετικά με τη γλώσσα που χρησιμοποιείται, όχι στην πολιτική δήλωση που εγκρίθηκε νωρίτερα, αλλά στο τελικό κείμενο που αποτελούνταν από τέσσερα μέρη, μια εκ των οποίων αφορούσε τα μέτρα και τις πολιτικές προς έγκριση από τις κυβερνήσεις σχετικά με την παγίωση όχι μόνο της Πλατφόρμας του Πεκίνου, αλλά σχετικά με όλα εκείνα που στο εντωμεταξύ είχαν ήδη αποκτήσει οι διάφορες χώρες.
<P>
Η διαδικασία αυτή ήταν σχετικά περίπλοκη, ενώ διαπιστώθηκαν συμμαχίες κάποιων χωρών, συγκεκριμένα της Ευρωπαϊκής Ένωσης, με τις χώρες της Λατινικής Αμερικής, ενώ ήταν ουσιαστικά το G77 που κάποια στιγμή έσπασε, αυτό που δημιούργησε κάποιες δυσκολίες σε μια ταχύτερη πορεία των εργασιών.
<P>
Εν πάση περιπτώσει, και για να συνοψίσουμε το συντομότερο δυνατόν, μπορούμε να πούμε πως υπήρξαν σημαντικές πρόοδοι ως προς την αναγνώριση των δικαιωμάτων των γυναικών ως ανθρώπινα δικαιώματα με πολύ σημαντικές πολιτικές δηλώσεις σχετικά με την μη αποδοχή των παραβιάσεων των ίδιων αυτών ανθρωπίνων δικαιωμάτων, την εξάλειψη όλων των πρακτικών που καταπατούν τα ανθρώπινα δικαιώματα, αναφορές στην Επιτροπή Καθεστώτος των Γυναικών και στο προαιρετικό πρωτόκολλο και καταπολέμηση του ρατσισμού και της βίας λόγω φυλετικών διακρίσεων. Σχετικά με τα θέματα βίας με θύματα γυναίκες, μέσα από αρκετές προόδους που επετεύχθησαν, επισημαίνω την συναίνεση που επιτεύχθηκε στο ζήτημα της πάλης κατά της εμπορίας γυναικών μέσω της διεθνούς συνεργασίας, μια συναίνεση, άλλωστε, που επέτρεψε τη δρομολόγηση δράσεων και σε άλλους τομείς διεθνούς ενδιαφέροντος, αλλά επίσης στην αποδοχή, από πλευράς όλων των χωρών, της αρχής της πραγματοποίησης δημόσιων εκστρατειών κατά της βίας, με γνώμονα την εκστρατεία υπέρ της μηδενικής ανοχής της οποίας ηγείτο η Ευρωπαϊκή Ένωση. Εξετάστηκε επίσης το θέμα των πολιτικών που προσβλέπουν στην εξάλειψη της φτώχειας, της εργασίας ως παράγοντα που εξασφαλίζει τη συμμετοχή των γυναικών στην οικονομία, καθώς και η απαραίτητη ανάγκη να προωθηθούν πολιτικές με στόχο τη συμφιλίωση της οικογενειακής με την επαγγελματική ζωή και η ανάγκη προαγωγής της πρόσβασης των γυναικών στην εκπαίδευση και την κατάρτιση, ως ουσιαστικό παράγοντα που θα διασφαλίσει την αυτονομία τους. Επιπλέον, υπήρξε για πρώτη φορά μια σθεναρή αναφορά στα ζητήματα της μητρότητας και της πατρότητας (γινόταν διαρκώς μνεία στο ρόλο των ανδρών) και στην ανάγκη να υπάρχει καταμερισμός των καθηκόντων.
<P>
Αναφορικά με τα θέματα υγείας, καταγράφηκε η αναγκαιότητα να υπάρχει ολοκληρωτική προσέγγιση των θεμάτων της υγείας υπό το πρίσμα των σεξουαλικών δικαιωμάτων, και όχι μόνο από τη σκοπιά της αναπαραγωγικής υγείας. Επίσης κατόπιν πρωτοβουλίας της Ευρωπαϊκής Ένωσης, εισήχθησαν ειδικές αναφορές στις μετανάστριες γυναίκες με ειδικές ανάγκες, στις ηλικιωμένες γυναίκες και στις ιθαγενείς. Και επίσης, όπως προανέφερα, υπογραμμίστηκε έντονα ο ρόλος των ανδρών και η ανάγκη να συμβάλλουν στην ενίσχυση της παρέμβασης των γυναικών με στόχο την οικοδόμηση όλο και πιο ειρηνικών γυναικών. Συζητήθηκε επίσης η εισαγωγή μιας έννοιας, η οποία κρίθηκε ως ένα από τα θεμελιώδη μέσα παρέμβασης που περιελάμβανε το Πρόγραμμα Δράσης του Πεκίνου, δηλαδή η οριζόντια ενσωμάτωση των πτυχών που αφορούν την ισότητα μεταξύ των δύο φύλων, μια έννοια που θα πρέπει να λαμβάνεται υπόψη σε όλες τις διαδικασίες που αφορούν την προστασία των ανθρωπίνων δικαιωμάτων και να ενσωματωθεί στις Συνθήκες που συνάπτονται στο πλαίσιο των Ηνωμένων Εθνών, καθώς και στην ημερήσια διάταξη της Διάσκεψης Κορυφής της Χιλιετίας, εφόσον αντιπροσωπεύει μια εξαιρετικά σημαντική κατάκτηση.
<P>
Όσο για τις μεθόδους που επιλέχθηκαν για την αξιολόγηση των προόδων που επιτυγχάνονται κατά την υλοποίηση, από τα κράτη, των δράσεων που αυτά δεσμεύθηκαν να δρομολογήσουν, υπάρχουν επίσης έντονες αναφορές σε σαφώς προσδιορισμένους και μετρήσιμους στόχους που προσφέρουν τη δυνατότητα παρακολούθησης, κατά τρόπο ώστε να μπορεί να γίνεται, ανά πάσα στιγμή, ένας απολογισμός πολύ πιο αντικειμενικός από αυτόν που γινόταν μέχρι τώρα. Έγινε επίσης λόγος για την ενδυνάμωση του ρόλου που διαδραματίζουν οι μη κυβερνητικές οργανώσεις στην προώθηση όλων των πολιτικών και ως προνομιούχοι εταίροι του κράτους με σκοπό την εξασφάλιση της εφαρμογής του Προγράμματος Δράσης. Τα ουσιαστικά προβλήματα που προέκυψαν έχουν σε μεγάλο βαθμό να κάνουν με εκείνο που εμείς, ως Ευρωπαϊκή Ένωση, έχουμε ήδη κατοχυρώσει στο περιεχόμενο του άρθρου 13 της Συνθήκης του Αμστερνταμ, καθώς και με τη δυσκολία ορισμένων χωρών να αποδεχθούν το ζήτημα των σεξουαλικών δικαιωμάτων και την ποικιλομορφία που αυτά συνεπάγονται, δηλαδή το ζήτημα του σεξουαλικού προσανατολισμού.
<P>
Υπό αυτή την έννοια, και ακολουθώντας τη στρατηγική που χαράχθηκε σε επίπεδο Ευρωπαϊκής Ένωσης, να θεωρηθεί ότι η συγκεκριμένη ειδική σύνοδος δεν αποτελεί μια νέα διάταξη αλλά μάλλον ένα ενδιάμεσο στάδιο, εκτιμήθηκε ότι, σε ό,τι αφορά αυτά τα ιδιαίτερα λεπτά ζητήματα, θα έπρεπε να μεταφερθεί το ύφος και το περιεχόμενο της Δήλωσης του Πεκίνου. Συνεπώς, η Ευρωπαϊκή Ένωση αποφάσισε να προβεί σε μια τελική δήλωση, στην οποία επεσήμαινε τις προόδους που επιτεύχθηκαν και εξεδήλωνε την πρόθεσή της να συνεχίσει να δίνει τη μάχη, ώστε όλα εκείνα που για μας αποτελούν ήδη μια δέσμευση στο πλαίσιο των συνταγματικών επιταγών της ίδιας της Ευρωπαϊκής Ένωσης - και αναφέρομαι συγκεκριμένα στο άρθρο 13 - να μπορέσουν τελικώς να κατοχυρωθούν σε μελλοντικά μέσα.

<SPEAKER ID=138 NAME="Patten">
Κύριε Πρόεδρε, είμαι πολύ ευχαριστημένος που βρίσκομαι σήμερα εδώ για να σας μεταφέρω την άποψη της Επιτροπής για την έκβαση της εξαιρετικά σημαντικής συνόδου της περασμένης βδομάδας στη Νέα Υόρκη. Θέλω να ζητήσω συγνώμη για το γεγονός ότι η συνάδελφος, επίτροπος Διαμαντοπούλου, δεν κατάφερε να παρευρεθεί σήμερα το απόγευμα. Όπως θα πρέπει να γνωρίζουν κάποιοι από εσάς, καθυστέρησε αναπόφευκτα λόγω υποχρεώσεων που είχε αναλάβει πριν οριστεί αυτή η συζήτηση. Όπως θα πρέπει επίσης να γνωρίζουν οι αξιότιμοι βουλευτές, θα έρθει στην επιτροπή την επόμενη βδομάδα προκειμένου να έχει μια λεπτομερή συζήτηση με βουλευτές, πολλοί από τους οποίους θα έχουν ασφαλώς ένα μερίδιο στην επιτυχία που σημειώθηκε την περασμένη βδομάδα. Οι βουλευτές θα μπορέσουν να μάθουν τυχόν περαιτέρω λεπτομέρειες για αυτή τη συζήτηση με την επίτροπο Διαμαντοπούλου την επόμενη βδομάδα.
<P>
Επιθυμώ να αρχίσω, εξ ονόματος της Επιτροπής, ευχαριστώντας την Προεδρία της Πορτογαλίας για τον τόσο αποτελεσματικό συντονισμό των θέσεων των κρατών μελών και για τον τόσο επαγγελματικό χειρισμό των διαπραγματεύσεων με άλλες αντιπροσωπείες ενίοτε κάτω από, όπως καταλαβαίνω, εξαιρετικά δύσκολες συνθήκες.
<P>
Θα πρέπει να ευχαριστήσουμε επίσης το Κοινοβούλιο που ήταν ιδιαίτερα συνεργάσιμο σε αυτή την ειδική σύνοδο. Μέλη της επιτροπής για τα δικαιώματα και τις ίσες ευκαιρίες των γυναικών είχαν μια πολύτιμη συμβολή ως μέρος της αντιπροσωπείας. Ωστόσο, πέρα από αυτό, πήραν την πρωτοβουλία να συνεργαστούν με κοινοβουλευτικούς από τα κράτη μέλη και από συνδεδεμένες χώρες. Αυτό ήταν ένα εξαιρετικά χρήσιμο κομμάτι πολιτικού συντονισμού.
<P>
Εμείς στην Επιτροπή χαιρετίζουμε επίσης ένθερμα την πρόταση ψηφίσματος του Κοινοβουλίου: αποτελεί μια σταθερή, εποικοδομητική δήλωση της δέσμευσης του Κοινοβουλίου όσον αφορά την ισότητα των φύλων.
<P>
Η Ευρωπαϊκή Ένωση μπορεί να είναι υπερήφανη επειδή ήταν η πιο προοδευτική ομάδα χωρών που αντιπροσωπεύτηκε στη Νέα Υόρκη. Ομαδικά αγωνιστήκαμε σκληρά να ξεφύγουμε από το Πεκίνο. Αν τα καταφέραμε, αυτό οφείλεται εν μέρει στην ταυτότητα των στόχων που επέδειξαν τα διάφορα θεσμικά όργανα. Και νομίζω ότι μπορούμε να πούμε ότι ασφαλώς πετύχαμε! Σε πολλούς τομείς το έγγραφο που προέκυψε υπερβαίνει κατά πολύ όσα επιτεύχθηκαν πέντε χρόνια πριν στο Πεκίνο - μια διάσκεψη που θυμάμαι ότι παρακολούθησα από λίγο πιο κοντά από ότι θα ίσχυε σήμερα. Το καταφέραμε αυτό χωρίς να χρειαστεί να δεχτούμε να μπει νερό στην πλατφόρμα του Πεκίνου σε άλλες περιοχές.
<P>
Το έγγραφο επαναβεβαιώνει τα δικαιώματα των γυναικών ως ανθρώπινα δικαιώματα. Ωθεί όλα τα μέλη των Ηνωμένων Εθνών να υπογράψουν το προαιρετικό πρωτόκολλο "Σύμβαση περί κατάργησης κάθε μορφής διάκρισης εις βάρος των γυναικών" και ζητά έντονη ευαισθητοποίηση για φυλετικά ζητήματα κατά τις εργασίες του Διεθνούς Ποινικού Δικαστηρίου. Αναγνωρίζει ότι οι διακρίσεις εις βάρος των γυναικών συνδυάζονται συνήθως με διακρίσεις για άλλους λόγους. Αν και δεν πήραμε συγκεκριμένες αναφορές σε όλες τις αιτίες που καταγράφονται στη Συνθήκη της ΕΕ, η Προεδρία κατέστησε σαφή τη θέση της Ευρωπαϊκής Ένωσης σε μια τελική δήλωση πριν τη Γενική Συνέλευση. Έχουμε καινούργια, πολύ πιο σαφή γλώσσα για το καθήκον του κράτους να θέσει ένα τέρμα στη βία κατά των γυναικών, συμπεριλαμβανομένης της εσωτερικής βίας, καθώς επίσης στην αποτρόπαια αλλά αυξανόμενη διακίνηση των γυναικών.
<P>
Το τελικό έγγραφο αναγνωρίζει τη σχέση ανάμεσα στην ισότητα των φύλων και τη μεγαλύτερη ευημερία. Αν δοθεί στις γυναίκες η ευκαιρία να συμμετάσχουν πλήρως στην κοινωνική και οικονομική ζωή, θα έχουν περισσότερες δυνατότητες να γλιτώσουν τον εαυτό τους και τις κοινότητές τους από τη φτώχεια. Σε μένα, με κάποιες ευθύνες σε αυτό τον τομέα, φαίνεται αδιανόητο να υπάρχει ένα σταθερό πρότυπο οικονομικής ανάπτυξης χωρίς να αποτελούν τα φυλετικά ζητήματα βασικό μέρος του.
<P>
Το έγγραφο επαναβεβαιώνει τη καίρια σημασία της εκπαίδευσης ως μέσου ενδυνάμωσης κοριτσιών και γυναικών. Αναφέρεται επίσης στην ανάγκη δίκαιης κατανομής της εργασίας ανάμεσα σε άντρες και γυναίκες, συμπεριλαμβανομένης της εργασίας στο σπίτι, αλλά και λήψης μέτρων έτσι, ώστε να είναι πιο εύκολο να εναρμονιστεί η εργασία με τις υποχρεώσεις φροντίδας της οικογένειας. Έχει επίσης κάτι να πει για μεθοδολογία - πως, με άλλα λόγια, μπορεί να διασφαλιστεί ότι αυτές οι καλές προθέσεις θα τεθούν σε εφαρμογή. Ύστερα από επιμονή της Ευρωπαϊκής Ένωσης το έγγραφο αναγνωρίζει τη σπουδαιότητα να καθιερωθούν σημεία αναφοράς και δείκτες προόδου. Τέλος, χαιρετίζουμε την αναφορά στο ρόλο των αντρών ως προς την επίτευξη μεγαλύτερης ισότητας ανάμεσα στα φύλα, καθώς είναι σαφές ότι και αυτοί έχουν μεγάλη ευθύνη.
<P>
Η Ένωση είναι καλύτερα προετοιμασμένη από ποτέ να ανταποκριθεί στις υποχρεώσεις της όσον αφορά το Πεκίνο με την παγιότερη θέση της πάνω στα ανθρώπινα δικαιώματα, την ισότητα των φύλων και τις διακρίσεις. Η Συνθήκη του Αμστερνταμ δίνει στην Ένωση περισσότερα περιθώρια να προωθήσει την υλοποίηση του προγράμματος δράσης για το Πεκίνο. Ελπίζω ότι κανένας δεν θα αμφισβητήσει την αποφασιστικότητα της Επιτροπής να κάνει ακριβώς αυτό. Πρωτοπόρος σε αυτή την προσπάθεια είναι ασφαλώς η συνάδελφος, επίτροπος Διαμαντοπούλου, αλλά όλοι εμείς ως επίτροποι θα θέλαμε να έχουμε πλήρη συμμετοχή σε αυτή.

<SPEAKER ID=139 LANGUAGE="NL" NAME="Smet">
Κύριε Πρόεδρε, θα ήθελα να ευχαριστήσω την Ευρωπαϊκή Επιτροπή, την Προεδρία και όλους τους συναδέλφους για το εξαιρετικό πνεύμα συνεργασίας που επέδειξαν, κατορθώνοντας έτσι να επηρεάσουν σημαντικά τη Διάσκεψη. Στη Διάσκεψη υπογραμμίσθηκε ότι σημειώθηκε σημαντική πρόοδος κατά τα προηγούμενα χρόνια και μάλιστα σε πολλούς τομείς. Να σας αναφέρω ορισμένους: Γυναίκες συμμετέχουν σε ειρηνευτικές διαπραγματεύσεις, σημειώθηκε πρόοδος στην αντιμετώπιση των προβλημάτων υγείας των γυναικών, η απασχόληση γυναικών αυξήθηκε σε ορισμένες χώρες, ενώ άρχισε να συζητάται σε κάποια κράτη και η βία κατά των γυναικών. Μπορούμε λοιπόν να κάνουμε έναν ολόκληρο κατάλογο με τομείς στους οποίους σημειώθηκε πρόοδος, αν και βέβαια έχουν ανακύψει και νέα προβλήματα εν τω μεταξύ.
<P>
Αναφέρομαι στο πρόβλημα του AIDS στις γυναίκες. Σε ορισμένες πόλεις της Αφρικής μέχρι και 40% των εγκύων γυναικών πάσχει από AIDS. Έχω επίσης στο νου μου το πρόβλημα της εκμετάλλευσης γυναικών, του βιασμού τους στα πλαίσια ενόπλων συγκρούσεων κ.ο.κ. Γι' αυτό και το Πεκίνο συν V δεν μπορεί να περιορισθεί αποκλειστικά στην πρόοδο που σημειώθηκε σε σχέση με όσα είχαν αποφασισθεί στο Πεκίνο. Το Πεκίνο συν V αναγκάστηκε να περιλάβει στο τελικό κείμενό του και διάφορα άλλα, νέα ζητήματα. Αυτό συνέβη μετά από σκληρό αγώνα.
<P>
Πιστεύω, κυρία Πρόεδρε, κύριε επίτροπε, ότι στην Ευρωπαϊκή Ένωση έχουμε τρία καθήκοντα: πρώτα από όλα η Ένωση οφείλει να παραμείνει η ατμομηχανή που σύρει τα κράτη μέλη. Στο παρελθόν παίξαμε το ρόλο αυτό ιδιαίτερα αποφασιστικά και θα πρέπει να εξακολουθήσουμε να το κάνουμε και στο μέλλον. Το πέμπτο πρόγραμμα δράσης και οι χρηματοδοτικοί πόροι που διατέθηκαν στα πλαίσιά του, θα πρέπει να αποτελέσουν την απόδειξη για το γεγονός ότι η Ευρωπαϊκή Ένωση είναι αποφασισμένη να προωθήσει την εφαρμογή της πλατφόρμας του Πεκίνου κατά τα επόμενα έτη.
<P>
Ωστόσο δεν έχουμε να διαδραματίσουμε ένα συγκεκριμένο ρόλο αποκλειστικά απέναντι στα κράτη μέλη. Φέρουμε ευθύνες και απέναντι στις υποψήφιες προς ένταξη χώρες, αυτές που συγκεντρώσαμε εμείς ως μέλη του Ευρωπαϊκού Κοινοβουλίου στη Νέα Υόρκη. Προτείναμε να συνεχίσουμε τη συνεργασία μαζί τους και καλέσαμε την Επιτροπή να λάβει υπόψιν στο screening που πραγματοποιεί για τη μεταφορά του κοινοτικού κεκτημένου και τις κατακτήσεις των χωρών αυτών σε σχέση με την πλατφόρμα του Πεκίνου.
<P>
Φέρουμε επίσης ευθύνες και απέναντι σε τρίτες χώρες. Μας γεμίζει φρίκη η περιγραφή των προβλημάτων που αντιμετωπίζουν οι γυναίκες στις χώρες αυτές. Προβλήματα όπως η κλειτοριδεκτομή ή η δολοφονία γυναικών λόγω μοιχείας ή προγαμιαίων σχέσεων κ.ο.κ. Στις χώρες αυτές διαπράττονται τα φρικτότερα εγκλήματα κατά των γυναικών. Πιστεύω ότι η Ευρωπαϊκή Ένωση οφείλει να θέσει οπωσδήποτε όρους για τη βοήθεια που χορηγεί προς τις τρίτες χώρες, όρους που αφορούν στις προσπάθειες αυτών των χωρών για την αντιμετώπιση τέτοιων προβλημάτων.
<P>
Είμαι καθολική αλλά έχω ανοικτό πνεύμα. Θεωρώ απαράδεκτο το γεγονός ότι η Εκκλησία στην οποία ανήκω συμμάχησε με τις πλέον φανατικές θρησκευτικές ομάδες που υπάρχουν στην κοινωνία. Ήταν μία απαίσια συμμαχία και μάλιστα καθ' ην στιγμή οι δομές της Εκκλησίας στην οποία ανήκω παρέχουν τόσο λίγες ευκαιρίες στις γυναίκες.
<P>
(Χειροκροτήματα)

<SPEAKER ID=140 LANGUAGE="DE" NAME="Grφner">
Κύριε Πρόεδρε, στη Νέα Υόρκη, η Ευρωπαϊκή Ένωση έδωσε σημαντική ώθηση στα δικαιώματα των γυναικών παγκοσμίως. Οι διαπραγματεύσεις ήταν σκληρές και για τον λόγο αυτό οφείλουμε να ευχαριστήσουμε ιδιαίτερα την πορτογαλική Προεδρία η οποία μίλησε όχι μόνο εξ ονόματος των 15 κρατών μελών αλλά και των συνδεδεμένων χωρών με εξαίρεση την Πολωνία. Ευχαριστίες θα πρέπει να απευθύνουμε επίσης στην Επιτροπή και στην Επίτροπο με το επιτελείο της για τις διαπραγματεύσεις που συνεργάστηκε υποδειγματικά με την αντιπροσωπεία του Κοινοβουλίου, κάτι που δεν είναι σύνηθες και επομένως ευχαριστούμε ιδιαιτέρως και για αυτό. Η θέση της Ευρωπαϊκής Ένωσης ενισχύθηκε και με τη γόνιμη συνεργασία με τις Μη Κυβερνητικές Οργανώσεις. Αυτό το ενιαίο μέτωπο μας απέφερε τον ηγετικό ρόλο στην προβολή απόψεων στα προοδευτικά κράτη και σημαντικές προόδους στους δώδεκα κρίσιμους τομείς.
<P>
Σε καμία περίπτωση δεν επιδίωξε η Ευρωπαϊκή Ένωση την αποδυνάμωση της πλατφόρμας δράσης του Πεκίνου. Είναι φυσικά λυπηρό που δεν είχαμε σε όλα τα σημεία αποτελεσματική επιτυχία, που δεν είναι δυνατόν να αναγνωρίσει κανείς στο τελικό κείμενο της συνόδου της Νέας Υόρκης τη σαφή γλώσσα του άρθρου 13 για την καταπολέμηση των διακρίσεων λόγω φύλου και γενετήσιου προσανατολισμού. Αυτό οφείλεται στα κράτη που επικρατεί ο φονταμενταλισμός - όπως ήδη αναφέρθηκε - δηλαδή στο Ιράν, το Ιράκ, τη Λιβύη, το Σουδάν και φυσικά και στο Βατικανό.
<P>
Αυτό όμως δεν πρέπει να μας κάνει να παραγνωρίσουμε ότι στη Νέα Υόρκη προχωρήσαμε πραγματικά στο ζήτημα των δικαιωμάτων των γυναικών, ότι στους συγκεκριμένους τομείς που αναφέρθηκαν σημειώθηκε σημαντική πρόοδος. Έχουμε πλέον σε πολλά κράτη συγκεκριμένα μέτρα ενάντια στην βάρβαρη πρακτική του ακρωτηριασμού των γεννητικών οργάνων, ασχοληθήκαμε με το ζήτημα του ιού του AIDS και θεματοποιήθηκε ο μέχρι σήμερα ελλιπής ρόλος των γυναικών στην ειρηνευτική διαδικασία. Ο αγώνας κατά της βίας ετέθη παγκοσμίως στην ημερησία διάταξη. Θα πρέπει να προωθηθεί ακόμα το θέμα της πρόσβασης σε κεφάλαια και του ρόλου των ανδρών - είναι πολύ σημαντικό και θα ευχόμασταν μάλιστα να συμμετέχουν και εδώ περισσότεροι άνδρες στη συγκεκριμένη διαδικασία.
<P>
Στην Νέα Υόρκη είχε υποβληθεί το δικό μας κείμενο, η δική μας έκθεση, ως επίσημο έγγραφο των Ηνωμένων Εθνών και τούτο αποτελεί επίσης μεγάλη επιτυχία. Θεωρώ ότι τώρα όλα τα κράτη έχουν πρόσβαση στα ψηφίσματα του Κοινοβουλίου και τις προόδους μας εντός της Ευρωπαϊκής Ένωσης. Είχαμε μεγάλη επιτυχία με την πρωτοβουλία μας να προσκαλέσουμε δύο φορές τους κοινοβουλευτικούς εκπρόσωπους και με τον τρόπο αυτό επιταχύναμε τη μεταφορά της πλατφόρμας του Πεκίνου.
<P>
Με τους εταίρους μας από τα συνδεδεμένα κράτη συναγάγαμε σαφώς το συμπέρασμα ότι πρέπει να υπάρξει στενότερη συνεργασία προκειμένου να προωθηθούν τα δικαιώματα των γυναικών. Σε δύο χρόνια θέλουμε να διοργανώσουμε μια διάσκεψη των γυναικών κοινοβουλευτικών εκπροσώπων, για να ελέγξουμε τα αποτελέσματα της πλατφόρμας του Πεκίνου. Επιμένουμε ότι μετά από μια πενταετία θα πρέπει να διεξαχθεί μια παγκόσμια διάσκεψη γυναικών που θα επιτρέψει τη συνέχιση της όλης διαδικασίας. Θα πρέπει να καταβάλουμε από κοινού κάθε δυνατή προσπάθεια ώστε να παραμείνει παγκοσμίως στην ημερήσια διάταξη το ζήτημα του gender mainstreaming, της ισότητας ευκαιριών ανδρών και γυναικών. Είναι και προς το δικό μας συμφέρον να αγωνιστούμε, ώστε να υιοθετηθεί αυτό και στην Ανατολική Ευρώπη.
<P>
(Χειροκροτήματα)

<SPEAKER ID=141 LANGUAGE="NL" NAME="Sanders-Ten Holte">
Κύριε Πρόεδρε, κύριε επίτροπε, θα ήθελα καταρχήν να υπογραμμίσω την ικανοποίησή μου για τα αποτελέσματα της ειδικής συνόδου των Ηνωμένων Εθνών με θέμα "γυναίκες 2000: ίση αντιμετώπιση ανδρών και γυναικών, ανάπτυξη και ειρήνη" . Πιστεύω ότι αυτή η συνέχεια που δίνεται στο Πεκίνο συν V προκειμένου να συζητηθεί η εφαρμογή των σχεδίων δράσης που έχουν αποφασισθεί οφείλεται σε μεγάλο βαθμό στις προσπάθειες των ΜΚΟ, καθώς επίσης και του Ευρωπαϊκού Κοινοβουλίου το οποίο αντιπροσωπεύθηκε με πέντε ισχυρές γυναίκες, αλλά επίσης και της Ευρωπαϊκής Επιτροπής, η οποία κατέβαλε μέσω της κ. Διαμαντοπούλου έντονες προσπάθειες για την επιτυχία αυτής της διάσκεψης. Σημειώθηκε κάποια πρόοδος. Αυτό θα πρέπει να το πούμε. Το υπογράμμισαν εξάλλου και οι προλαλήσαντες. Θεωρώ σημαντική την κατανομή των ευθυνών για τις δράση κατά της εκμετάλλευσης γυναικών και υπέρ της ανάληψης ευθυνών από τις γυναίκες. Χαίρομαι που οι συμμετέχουσες χώρες εξακολουθούν να υποστηρίζουν τη δήλωση του Πεκίνου και το σχέδιο δράσης. Παρόλα αυτά είναι λυπηρό το γεγονός ότι μόνον οκτώ χώρες στον πλανήτη κατόρθωσαν να ανταποκριθούν στις βασικές υποχρεώσεις που απορρέουν από τις αποφάσεις του Πεκίνου όσον αφορά τις ίσες ευκαιρίες στην εκπαίδευση, την ίση αμοιβή στην εργασία και την ελάχιστη αντιπροσώπευση γυναικών σε ποσοστό 30% στα εθνικά κοινοβούλια. Χαίρομαι που οι Κάτω Χώρες περιλαμβάνονται σε αυτά τα οκτώ κράτη, παρ' όλο που δεν με ικανοποιεί προσωπικά η πολιτική που εφαρμόζουμε για τη χειραφέτηση της γυναίκας ή μάλλον η έλλειψη αυτής της πολιτικής. Εκτός από τις Κάτω Χώρες περιλαμβάνονται στις οκτώ και η Γερμανία, τα σκανδιναβικά κράτη και η Νότια Αφρική.
<P>
Αλλά ας επιστρέψουμε στην Ευρώπη. Είναι ιδιαίτερα ανησυχητικό το γεγονός, πιστεύω, ότι ακριβώς οι υποψήφιες χώρες σημείωσαν οπισθοδρόμηση όσον αφορά τον αριθμό γυναικών εργαζομένων και τον αριθμό κοριτσιών που εγγράφονται στο σύστημα δημόσιας εκπαίδευσης. Πιστεύω ότι εμείς ως Ευρωπαϊκό Κοινοβούλιο θα πρέπει να δώσουμε ιδιαίτερη προσοχή στο ζήτημα. Η εκπαίδευση δεν αποτελεί μόνο τον καλύτερο τρόπο προκειμένου να επιτευχθεί ισοτιμία ανδρών και γυναικών, αποτελεί επίσης και το ταχύτερο μέσο, το μόνο θα έλεγα μέσο, που θα επιτρέψει στα παιδιά και τα εγγόνια μας να μην χρειασθεί ποτέ να συζητήσουν αυτά τα προβλήματα.
<P>
Θα πρέπει να επιστήσουμε την προσοχή των υποψηφίων χωρών στην ανάγκη να ξεπεράσουν την καθυστέρηση που παρουσιάζουν στον τομέα αυτό. Ένα άλλο ζήτημα που θα ήθελα να θέσω προς συζήτηση αφορά τις αντιδράσεις ισλαμικών και ασιατικών χωρών σχετικά με τα δικαιώματα των γυναικών με πρόσχημα τον ισλαμικό νόμο (sharia). Πιστεύω ότι είναι ντροπή να μην μπορούμε εμείς οι γυναίκες να βαδίσουμε χέρι χέρι σε όλο τον πλανήτη. Ας προσέξουμε αυτό το ζήτημα. Αντιδράσεις δεν προέβαλαν μάλιστα μόνο οι ισλαμικές και οι ασιατικές χώρες, αλλά και η Πολωνία για παράδειγμα.
<P>
Τέλος: δεν βλέπω πουθενά να αναφέρονται συγκεκριμένα αριθμητικά στοιχεία σχετικά με την κατάσταση στις υποψήφιες χώρες ή καμία αναφορά στη δυνατότητα διεξαγωγής αναλύσεων σχετικά με τα προβλήματα που αντιμετωπίζουν. Τέτοιες αναλύσεις θα πρέπει να γίνουν το ταχύτερο δυνατόν, ούτως ώστε να είμαστε σε θέση να διαπιστώσουμε εάν οι χώρες αυτές σημειώνουν πρόοδο ή όχι. Καταλήγοντας θα ήθελα να καλέσω ιδιαίτερα τις ΜΚΟ να παίξουν ένα σημαντικό ρόλο, διότι αυτές είναι σε θέση να προωθήσουν την ευαισθητοποίηση της κοινής γνώμης, όχι δηλαδή μόνο των γυναικών αλλά και των ανδρών. Οφείλουν να συμμετάσχουν σε αυτές τις προσπάθειες.
<P>
Το ζητούμενο είναι τελικά η πολιτική θέληση της κοινωνίας ως σύνολο προκειμένου να προωθήσει μία υπόθεση που αφορά τη δημοκρατία, τα ανθρώπινα δικαιώματα σε όλους τους πολιτισμούς και τις θρησκείες.

<SPEAKER ID=142 LANGUAGE="FI" NAME="Hautala">
Αξιότιμε κύριε Πρόεδρε, προσωπικά δεν πρόκειται βέβαια να απαιτήσω τώρα στο όνομα της ισότητας τον αντίστοιχο επιπλέον χρόνο, θα προσπαθήσω να παραμείνω στο πλαίσιο των δύο λεπτών. Συμφωνώ με όλους εκείνους οι οποίοι μόλις δήλωσαν ότι στη σύνοδο της Νέας Υόρκης επετεύχθη πράγματι πρόοδος σε πολλά θέματα. Τα δικαιώματα των γυναικών, η σωματεμπορία γυναικών, η βία κατά των γυναικών, τα οικονομικά δικαιώματα των γυναικών, η κατάσταση της κοινωνίας των πολιτών, όλα αυτά αποτελούν θέματα για τα οποία μπορούμε να είμαστε ικανοποιημένοι, καθώς επιτεύχθηκε πρόοδος. Πρέπει να ευχαριστήσω την ΕΕ για την εξαιρετικά αποφασιστική δράση της. Εμείς παρευρισκόμασταν εκεί ως παρατηρητές, αλλά είχαμε τη δυνατότητα, εάν το θέλαμε, να παρεμβαίνουμε - μέχρι ενός ορίου τουλάχιστον - στην πορεία των διαβουλεύσεων.
<P>
Προσωπικά θεώρησα ιδιαίτερα ικανοποιητικό το γεγονός ότι όλα τα κράτη μέλη, καθώς και όλες σχεδόν οι υποψήφιες χώρες διαβουλεύονταν από κοινού, με επικεφαλής την Πορτογαλία. Αυτό αποτελεί υπόσχεση ότι, ακόμη και στο πλαίσιο της ΕΕ, μπορούμε να ενισχύσουμε τη νομοθεσία που αφορά την ισότητα. Δεν θυμάμαι να έχω δει τέτοια ταύτιση απόψεων, και ευχαριστώ τον Πρόεδρο και βεβαίως την Επιτροπή γι' αυτό. Μοναδική εξαίρεση από τις υποψήφιες χώρες αποτέλεσε η Πολωνία, η οποία δεν ήθελε καθόλου να υποστηρίξει την ενίσχυση των δικαιωμάτων των γυναικών με τον τρόπο που την υποστήριζαν τα κράτη μέλη της ΕΕ και τα λοιπά υποψήφια κράτη. Θα ήθελα να επισημάνω στον Επίτροπο Patten ότι στις ενταξιακές διαπραγματεύσεις θα πρέπει να ληφθεί σοβαρά και η συμμόρφωση της Πολωνίας με τη νομοθεσία της ΕΕ για την ισότητα και η αναγνώριση εκ μέρους της των δικαιωμάτων των γυναικών. Φρονώ ότι, στο πλαίσιο της συνεργασίας μας με τις χώρες της Μεσογείου, πρέπει να επιστήσουμε περαιτέρω την προσοχή στα δικαιώματα των γυναικών, επειδή εκεί συμβαίνουν κατά κύριο λόγο οι πιο κατάφωρες παραβιάσεις των ανθρωπίνων δικαιωμάτων σε γυναίκες.
<P>
Πιστεύω ότι η σύνοδος αυτή εμφύσησε ελπίδα σε όλα εκείνα τα εκατομμύρια των γυναικών, τα οποία στερούνται βασικά ανθρώπινα δικαιώματα, και ότι σε πέντε χρόνια χρειαζόμαστε μία νέα σύνοδο ως συνέχεια της παρούσας.
<P>
(Χειροκροτήματα)

<SPEAKER ID=143 NAME="Eriksson">
SV) Κύριε Πρόεδρε, θέλω να εκφράσω τις ευχαριστίες μου προς την Προεδρία. Δεν συμμετείχα προσωπικά στη Νέα Υόρκη, όμως στις αναφορές που άκουσα από εκεί, από τους συμμετέχοντες και όπως πληροφορήθηκα και με άλλο τρόπο επίσης, διατυπώνονται, όντως, έπαινοι για την Ευρωπαϊκή Ένωση ως μια κινητήρια δύναμη προόδου.
<P>
Θεωρώ ότι μπορούμε με ικανοποίηση να διαπιστώσουμε τον αντίκτυπο του Προγράμματος Δράσης του Πεκίνου. Αν υπάρχει κάτι που, πραγματικά, εδράζεται σε πολύ γερά θεμέλια, είναι αυτό, ακριβώς, το υιοθετηθέν πρόγραμμα. Αυτό το είδαμε τώρα στην αξιολόγηση, με όλες αυτές τις γυναίκες που δραστηριοποιούνται σε όλον τον κόσμο, οι οποίες δεν εργάζονται μόνο με μικρής κλίμακας ζητήματα, αλλά και με πολύ μεγάλης, π. χ. όσον αφορά τη βία κατά των γυναικών.
<P>
Επίσης, θα ήθελα να εκφράσω τις ευχαριστίες μου προς την κ. Smet. Δεν ανήκω σε κάποιο θρησκευτικό δόγμα και προέρχομαι από μια χώρα όπου το κράτος έχει διαχωριστεί από την εκκλησία. Θέλω να ευχαριστήσω όλους τους ενεργούς καθολικούς που παίρνουν αποστάσεις από το κράτος του Βατικανού, το οποίο συμπεριφέρεται κατ' αυτόν τον τρόπο. Αν δεν μπορέσουμε να ξεκινήσουμε εν καιρώ έναν διάλογο με το κράτος του Βατικανού, τότε, θα πρέπει, μάλλον, να θέσουμε υπό αμφισβήτηση τα θεμέλια στα οποία βασίζεται.

<SPEAKER ID=144 LANGUAGE="FR" NAME="Varaut">
Κύριε Πρόεδρε, ξεκινώντας την παρέμβασή μου, στρέφομαι προς τα έδρανα του Σώματος και θα ήθελα να καλέσω ορισμένους βουλευτές να προβληματιστούν με την ελάχιστη προσοχή που επιδεικνύουν οι άντρες συνάδελφοί μας για τα δικαιώματα των γυναικών σε αυτό το Σώμα όπου μετρώ 30 γυναίκες έναντι 5 αντρών. Αναρωτιέμαι, με αφετηρία αυτήν την αριθμητική διαπίστωση, αν είμαστε πραγματικά σε θέση να δίνουμε στη Νέα Υόρκη μαθήματα στους μεν και στους δε και να υπερασπιζόμαστε με ιδιαίτερα ρητό τρόπο τα δικαιώματα των γυναικών. Μετά από αυτήν την σχεδόν συγκαταβατική εισαγωγή, θα πω κάποια πράγματα που ίσως θα αρέσουν λιγότερο στους συναδέλφους που είναι παρόντες.
<P>
Η διεξαγωγή των συζητήσεων στη Νέα Υόρκη θέτει κατά τη γνώμη μου δύο προβλήματα: ένα πρόβλημα ουσίας και ένα πρόβλημα τύπου. Δύο προβλήματα για μια αντιπροσωπεία της Ένωσης είναι αρκετά λογικό, είναι όμως πολύ σημαντικά. Το πρώτο έχει να κάνει με την τάση των αντιπροσωπειών να μιλούν εξ ονόματος του Κοινοβουλίου μας. Χρειάζεται ωστόσο να υπενθυμίσουμε ότι δεν μιλά κανείς εξ ονόματος ενός νομοθετικού Σώματος; Μιλά εξ ονόματος μιας εκτελεστικής εξουσίας! Πράγματι, η νομοθετική εξουσία εκφράζεται αποκλειστικά με τις ψηφοφορίες της και δεν υπάρχουν αντιπρόσωποι του Σώματός μας οι οποίοι να έχουν το δικαίωμα να μιλούν εξ ονόματος του τελευταίου: έχουν το δικαίωμα να μιλούν μόνο εξ ονόματος αυτών των ιδίων και είναι αντιπρόσωποι μόνο για λόγους πρωτοκόλλου.
<P>
Αυτή η δολία οικειοποίηση του Σώματος εκδηλώθηκε, στη Νέα Υόρκη, εκ μέρους μιας μειοψηφικής εξτρεμιστικής τάσης που επιθυμεί να επιβάλει μια μαλθουσιανή πολιτική. Διατυπώθηκε μια συγκεκριμένη απειλή από τους υποτιθέμενους αντιπροσώπους μας απέναντι σε μια ελεύθερη, κυρίαρχη χώρα, την Πολωνία. Αυτή η απειλή εκφράστηκε και με ύβρεις.
<P>
Υπήρξε απειλή διότι, όπως μας υπενθύμισαν πριν από λίγο, υπέδειξαν στον πολωνό υπουργό ότι αν δεν υποταχθεί στη θέληση των αποκαλούμενων αντιπροσώπων του Ευρωπαϊκού Σώματος, η διαδικασία ένταξης θα καθυστερήσει. Καταλαβαίνετε βεβαίως ότι, για μια χώρα όπως η Πολωνία, είναι μια τρομερή εικόνα αυτός ο εξαναγκασμός ευθυγράμμισης από τις δυνάμεις της Συνθήκης του Αμστερνταμ.
<P>
Υπήρξαν ύβρεις διότι συνέκριναν τον πολωνό υπουργό με έναν αγιατολάχ, με το πρόσχημα ότι υπερασπιζόταν την οικογένεια και δεν ήθελε να δεχτεί μια μαλθουσιανή πολιτική.
<P>
Ολοκληρώνοντας, κύριε Πρόεδρε, ας υπενθυμίσουμε για μια ακόμα φορά ότι η ένταξη στην Ευρωπαϊκή Ένωση εξαρτάται από την τήρηση των κριτηρίων της Συνθήκης και από τη σύμφωνη γνώμη του Σώματος, όχι όμως από τα προσωπικά πάθη ορισμένων από τους εκλεγμένους αντιπροσώπους του.

<SPEAKER ID=145 LANGUAGE="ES" NAME="Avilιs Perea">
Κύριε Πρόεδρε, κυρία Υπουργέ, κύριε Επίτροπε, η Σύνοδο των Ηνωμένων Εθνών είχε εκ νέου την ευκαιρία να φέρει στην επιφάνεια την πρόοδο που έχει σημειωθεί από τη Σύνοδο του Πεκίνου πριν από πέντε χρόνια, καθώς και τα προβλήματα που εξακολουθούν να υφίστανται και η επίλυση των οποίων είναι απαραίτητη.
<P>
Η εκπαίδευση εξακολουθεί να είναι το αποτελεσματικότερο μέτρο προκειμένου οι γυναίκες να έχουν τη δυνατότητα να ασκούν ελεύθερα τα δικαιώματά τους και προκειμένου να καταστεί δυνατή μεγαλύτερη πρόσβασή τους στις υπεύθυνες θέσεις, τόσο στον επαγγελματικό τομέα όσο και στη δημόσια ζωή.
<P>
Θεωρήθηκε μεγάλης σημασίας η γνώση των νέων τεχνολογιών για την πλήρη συμμετοχή στην κοινωνία του μέλλοντος. Η σημασία των μέσων επικοινωνίας είναι τεράστια έτσι, ώστε οι γυναίκες να κάνουν να ακουστεί η φωνή τους, για να μεταδόσουν μια εικόνα χωρίς στερεότυπα με δέσμευση απέναντι στην κοινωνία και με την αναζήτηση λύσεων στα καθημερινά προβλήματα.
<P>
Η υγεία των γυναικών είναι μια από τις προτεραιότητες του τελικού εγγράφου της συνέλευσης, με ιδιαίτερη έμφαση στην εξάπλωση του AIDS, ειδικότερα σε ορισμένες περιοχές του πλανήτη, που επηρεάζει με ειδικό τρόπο τις γυναίκες και που απαιτεί ειδικά μέτρα πρόληψης και θεραπευτικής αντιμετώπισης.
<P>
Η εξάλειψη της βίας στο σπίτι, η οποία θα θεωρείται ως δημόσια υπόθεση και κατά συνέπεια, υποκείμενη στις εθνικές νομοθεσίες, αποτελεί έναν από τους στόχους. Η βία που επηρεάζει τις γυναίκες και τα κορίτσια θα τιμωρείται από τον νόμο, γεγονός που προϋποθέτει νομοθετικές μεταρρυθμίσεις στις χώρες όπου δεν θεωρείται ακόμη αξιόποινη πράξη.
<P>
Η φτώχεια που επηρεάζει ειδικά τις γυναίκες πρέπει να εξαλειφθεί, σκοπός για τον οποίο οι υπογράφουσες τη Συμφωνία χώρες θα αφιερώσουν το 0,7% του Ακαθάριστου Εγχώριου Προϊόντος σε προγράμματα ανάπτυξης για την εξάλειψη του φαινομένου που ονομάζεται αύξηση του ποσοστού γυναικών μεταξύ των φτωχών (feminizaciσn de la pobreza).
<P>
Η παγκοσμιοποίηση έχει δημιουργήσει νέα προβλήματα που αφορούν ιδιαίτερα τις γυναίκες, όπως η σωματεμπορία, η εκπόρνευση, η διακίνηση ναρκωτικών, τα οποία πρέπει να καταπολεμηθούν έτσι, ώστε οι γυναίκες να μπορούν να έχουν μια αξιοπρεπή και ελεύθερη ζωή σε συνθήκες ισότητας.
<P>
Όλοι αυτοί οι στόχοι πρέπει να επιτευχθούν τα επόμενα χρόνια και, για τη διασφάλισή τους, ζητάμε μια νέα σύνοδο στα επόμενα πέντε χρόνια.
<P>
Το Πέμπτο πρόγραμμα για την ισότητα που προωθεί η Ευρωπαϊκή Επιτροπή πρέπει να χρησιμεύσει για την ενίσχυση της γυναίκας, για την εξάλειψη των ανισοτήτων που ακόμη υφίστανται, ενσωματώνοντας τις πολιτικές φύλου σε όλα τα κοινοτικά προγράμματα.
<P>
Επομένως, η σύνοδος αυτή ήταν τεράστιας σημασίας για την πρόοδο της κατάστασης της γυναίκας σε όλες τις περιοχές του πλανήτη. Η θέση της Ευρωπαϊκής Ένωσης, που χαρακτηρίζεται από κατάσταση μεγαλύτερης ανάπτυξης και επομένως, καλύτερης κατάστασης της γυναίκας, δεν πρέπει να μας κάνει να ξεχνάμε την κατάσταση των γυναικών σε άλλες περιοχές, όπου οι καθημερινές δυσκολίες συνδέονται με την κακή σίτιση, την έσχατη ένδεια και την απόλυτη απουσία σεβασμού στα θεμελιώδη τους δικαιώματα.

<SPEAKER ID=146 NAME="Theorin">
SV) Κύριε Πρόεδρε, θέλω να εκφράσω τις ευχαριστίες μου προς το Συμβούλιο Υπουργών καθώς και προς την Επιτροπή για τις αντίστοιχες παρεμβάσεις τους. Η Διάσκεψη του Γυναικών του ΟΗΕ στη Νέα Υόρκη βρέθηκε πάρα πολύ κοντά στην αποτυχία. Μια μικρή ομάδα φανατικών καθολικών και ισλαμικών χωρών παρευρέθη με τη σαφή πρόθεση να μειώσει τις επιτυχίες που επετεύχθησαν στο Πεκίνο πριν πέντε χρόνια από όλες τις γυναίκες του κόσμου.
<P>
Τα θέματα που δημιούργησαν προβλήματα ήταν, κυρίως, το δικαίωμα των γυναικών στη σεξουαλική διαπαιδαγώγηση, στις αμβλώσεις και στο ασφαλές σεξ, έτσι ώστε να προστατεύονται από τον ιό HIV και το AIDS. Αυτά τα θέματα ένωσαν ορισμένες μουσουλμανικές και καθολικές χώρες, από το Σουδάν, το Ιράν και τη Λιβύη ως το Βατικανό, τη Νικαράγουα και την Πολωνία, που πρωτοστατούσαν στον αγώνα ενάντια σ' αυτά τα δικαιώματα. Κάποιες χώρες έκαναν προσπάθειες να αφαιρεθούν ορισμένες διατυπώσεις σχετικά με την ευθύνη των κυβερνήσεων να προστατεύουν τις γυναίκες από διάφορες μορφές βίας. Μολονότι υπήρξε, την προηγούμενη εβδομάδα, ο κίνδυνος να γυρίσουμε πίσω το ρολόι επήλθε, τελικά, ομοφωνία σε ένα τελικό κείμενο το οποίο, αφενός μεν προσδοκά αποτελέσματα από την πρόοδο που επετεύχθη στη Διάσκεψη των Γυναικών στο Πεκίνο και, παράλληλα, σκιαγραφεί την πορεία προς την κατεύθυνση της αύξησης της ισότητας των φύλων στο μέλλον.
<P>
Θέλω να δηλώσω ότι η Προεδρία της ΕΕ, πέραν των άλλων, η Υπουργός, κ. De Belιm Roseira, συνέβαλε ενεργά στην επιτυχία του τελικού αποτελέσματος, κάτι για το οποίο την ευχαριστούμε. Στο τελικό κείμενο καταγράφεται κάποια πρόοδος. Πρώτη φορά αναφέρονται σε ένα ομόφωνα υιοθετηθέν διεθνές έγγραφο οι φόνοι τιμής και οι υποχρεωτικοί γάμοι. Οι διατυπώσεις έχουν γίνει περισσότερο αυστηρές όσον αφορά τους συζυγικούς βιασμούς, το δικαίωμα ιδιοκτησίας και το δικαίωμα κληρονομιάς, καθώς, επίσης και το δικαίωμα χορήγησης ασύλου λόγω διώξεων που σχετίζονται με το φύλο. Επίσης, τίθενται θέματα όπως το δικαίωμα των γυναικών να συμμετέχουν ισότιμα στις διαδικασίες λήψης αποφάσεων σε μακροοικονομικά θέματα, καθώς, επίσης και οι ποσοστώσεις ώστε να αυξηθεί η συμμετοχή των γυναικών στα πολιτικά κόμματα και τα κοινοβούλια.
<P>
Το ψήφισμα που θα ψηφίσουμε ζητά από τα θεσμικά όργανα της ΕΕ, τα κράτη μέλη και τις υποψήφιες χώρες να εργαστούν ενεργά για να γίνει πραγματικότητα το τελικό κείμενο της Διάσκεψης του Πεκίνου + 5. Εξίσου σημαντικό είναι να δεσμευτούν όλες οι υποψήφιες χώρες, συμπεριλαμβανομένης της Πολωνίας, ότι θα συμμορφωθούν με την κοινοτική πολιτική για τα δικαιώματα των γυναικών. Αυτό που τώρα απαιτείται είναι η διάθεση οικονομικών μέσων για να υλοποιηθούν οι αποφάσεις, καθώς και ελεγκτικά μέσα για την επίβλεψη της υλοποίησης.

<SPEAKER ID=147 LANGUAGE="IT" NAME="Morgantini">
Κύριε Πρόεδρε, η Διάσκεψη του Πεκίνου +5 στην πραγματικότητα, δε σημείωσε σημαντικά βήματα προόδου σε σχέση με όσα καθορίστηκαν στην πλατφόρμα δράσης του Πεκίνου το 1995.
<P>
Ο δρόμος των γυναικών για τις ίσες ευκαιρίες και τη διατύπωση των διαφορών είναι ακόμα μακρύς και γεμάτος, πράγματι, από επικίνδυνα περάσματα. Το αντιληφθήκαμε στη Νέα Υόρκη από την επίθεση των ισλαμιστών φονταμενταλιστών ενάντια σε όσα χαρακτήρισαν, κατά τη διάρκεια των τελευταίων ετών, τις διεκδικήσεις των γυναικών: τέλος στη βία και στο συζυγικό βιασμό, το έγκλημα τιμής και τους σεξουαλικούς ακρωτηριασμούς. Πρέπει όμως σίγουρα να εκτιμήσουμε - όπως έλεγε, εξάλλου, και ο Επίτροπος Patten - και το γεγονός ότι η Διάσκεψη στο σύνολό της, επανεπικύρωσε και παγίωσε τα δικαιώματα των γυναικών ως ανθρώπινα δικαιώματα.
<P>
Στην πραγματικότητα, όμως, αυτή η ιερή συμμαχία - την οποία είχαμε ήδη παρατηρήσει στο Πεκίνο - ανάμεσα σε χριστιανούς και ισλαμιστές φονταμενταλιστές: Βατικανό, Πολωνία, Νικαράγουα, και πολλές από τις ισλαμικές χώρες, αναδιαμορφώθηκε, ακριβώς, σε σχέση με τα σεξουαλικά δικαιώματα, την αναπαραγωγική υγεία και την αυτοδιάθεση της γυναίκας
<P>
Επιπλέον, mainstreaming και empowerment παγιώθηκαν, πιστεύω, σε αυτή τη Διάσκεψη, όπως και ο αγώνας κατά της φτώχειας και της σωματεμπορίας. Λείπουν όμως συγκεκριμένοι και επαληθεύσιμοι στόχοι, όπως για παράδειγμα η ανάγκη για μια μεγαλύτερη παρουσία των γυναικών μέσα στα θεσμικά όργανα, αλλά και προγράμματα κατά της φτώχειας. Χαίρομαι επίσης που η Ευρώπη επιτέλεσε ένα θετικό ρόλο κατά τη σύσφιξη σχέσεων και επαφών τόσο με άλλες χώρες όσο και με τους ΜΚΟ.

<SPEAKER ID=148 LANGUAGE="ES" NAME="Izquierdo Rojo">
Κύριε Πρόεδρε, ο τόσο θετικός απολογισμός που κάνουμε σήμερα σχετικά με την συνέλευση της Νέας Υόρκης δεν μπορεί να μας κάνει να ξεχάσουμε ότι υπήρξαν μεγάλες ανεπάρκειες, μεγάλη υποκρισία που βλέπουμε ακόμη και στην Ευρωπαϊκή Ένωση και που με εμψυχώνουν να διπλασιάσω στο εξής τις προσπάθειές μου. Για παράδειγμα, και αυτή είναι μια έκκληση στο Συμβούλιο, στον τομέα των μισθολογικών διακρίσεων. Στη συνέλευση, κατέστη σαφές ότι για την ίδια εργασία που κάνουν άνδρες, οι γυναίκες εισπράττουν 50 έως 80% λιγότερο. Αυτό δεν περιλαμβάνεται στους νόμους μας. Εντούτοις, η Ευρωπαϊκή Ένωση φαίνεται να συναινεί. Αναρωτιέμαι, αν η πορτογαλική Προεδρία θα μπορούσε, πριν το πέρας της εντολής της, να κάνει μια σύσταση σε αυτή την κατεύθυνση. Επίσης, κ. Patten, θεώρησα εξαιρετικά σημαντικό στη συνέλευση της Νέας Υόρκης, όταν συζητήθηκαν οι πολιτικές των μικροπιστώσεων - δανείων που χορηγούνται σε ορισμένες γυναίκες έτσι, ώστε να έχουν τη δυνατότητα μιας οικονομικής ανεξαρτησίας - οι χώρες αναγνώρισαν ότι αυτά τα προγράμματα αποτέλεσαν απόλυτη επιτυχία.
<P>
Γιατί η Επιτροπή και η Ευρωπαϊκή Ένωση, με αφετηρία αυτό το θετικό ισοζύγιο, δεν εφαρμόζει αυτά τα προγράμματα έτσι, ώστε να έχει και η Ευρωπαϊκή Ένωση για τις άπορες γυναίκες, τη δυνατότητα αυτών των πολιτικών; Απαντήστε μου κ. Patten.
<P>
Κύριε Πρόεδρε, η αντιπροσωπεία του Ευρωπαϊκού Κοινοβουλίου επιτέλεσε έναν καταπληκτικό ρόλο έναντι των υποψήφιων για τη διεύρυνση χωρών. Η εργασία μας υπήρξε πολύ επίκαιρη υπό αυτή την έννοια. Έχω τις επιφυλάξεις μου, πράγματι, σχετικά με την Πολωνία, αλλά ακριβώς γιατί η αντιπροσωπεία του Κοινοβουλίου επιτέλεσε έναν πού σημαντικό ρόλο. Κύριε Varaut, είστε πολύ άσκημα πληροφορημένος, και γελοιοποιηθήκατε. Δεν ήσασταν παρών στη Νέα Υόρκη, ενώ εγώ ήμουν. Οι πληροφορίες που έχετε είναι ανακριβείς, και μάλιστα αναληθείς. Η παρέμβασή σας είναι πολύ ατυχής γιατί είναι ψευδής. Έχω την υποχρέωση να διαψεύσω αυτά που είπατε γιατί τίποτε από αυτά δεν συμφωνεί με την αλήθεια.

<SPEAKER ID=149 LANGUAGE="IT" NAME="Ghilardotti">
Κύριε Πρόεδρε, θα ήθελα να ευχαριστήσω και εγώ την πορτογαλική Προεδρία, και ιδιαίτερα την Υπουργό Maria de Belιm, και την Επιτροπή στο πρόσωπο της Επιτρόπου, κυρίας Διαμαντοπούλου, για το έργο καθοδήγησης και συντονισμού που πραγματοποίησαν τόσο κατά τη φάση προετοιμασίας όσο και κατά τη διάρκεια της Διάσκεψης, που επέτρεψε στην Ευρωπαϊκή Ένωση να επιτελέσει, πράγματι, ένα σημαντικό ρόλο ώστε να καταλήξουμε στο τελικό έγγραφο.
<P>
Το είπαν ήδη πολλοί: από τις εργασίες του ΟΗΕ, από τις εργασίες της Νέας Υόρκης προέκυψε σαφώς ότι, από το Πεκίνο και μετά, σημειώθηκαν ορισμένα βήματα προόδου. Προέκυψε μια αντίληψη σύμφωνα με την οποία οι γυναίκες δε θεωρούνται πλέον αποκλειστικά και μόνο ασθενή άτομα που πρέπει να προστατευθούν, αλλά κοινωνικές πρωταγωνίστριες των αλλαγών και βασικές πηγές της κοινωνίας. Προέκυψε η ανάγκη να συνεχίσουμε να αγωνιζόμαστε ενάντια σε κάθε μορφή διακρίσεων, που εξακολουθούν να είναι πολύ σημαντικές στον κόσμο, και οι οποίες στηρίζονται στο φύλο, στη φυλή, την εθνική καταγωγή, τη θρησκεία, την ηλικία, την αναπηρία, το σεξουαλικό προσανατολισμό.
<P>
Προέκυψε η ανάγκη μιας σαφούς δέσμευσης, από την πλευρά των κυβερνήσεων, για την ενσωμάτωση μιας τέτοιας άποψης στα πλαίσια όλων των κυβερνητικών πολιτικών: από την εργασία έως την ανάπτυξη, τις κοινωνικές πολιτικές, τον αγώνα κατά της βίας. Προέκυψε η ανάγκη να συνεχίσουμε να ενισχύουμε το διάλογο και τη συνεργασία με τις αυτόνομες οργανώσεις των γυναικών μέσα στην κοινωνία των πολιτών, στην πολιτική και στα θεσμικά όργανα.
<P>
Εξακολουθούν να παραμένουν ανοιχτές ορισμένες προκλήσεις, οι οποίες απαιτούν τη συμμετοχή τόσο σε εθνικό και διεθνές επίπεδο, όσο και σε επίπεδο Ευρωπαϊκής Ένωσης, στα πλαίσια της πολιτικής της για τη συνεργασία στην ανάπτυξη. Ως προς αυτό θα ήθελα να επιστήσω την προσοχή του Επιτρόπου Patten στο γεγονός ακριβώς ότι η Επιτροπή παραμελεί - συχνά - την έγκριση προγραμμάτων, που αφορούν τη συνεργασία για την ανάπτυξη με τις μεσογειακές χώρες, στα οποία συμμετέχουν γυναίκες.
<P>
Η φτώχεια έχει γυναικείο πρόσωπο. Χρειάζεται, συνεπώς, να επικεντρωθούμε σε σαφείς πολιτικές αγώνα κατά του κοινωνικού αποκλεισμού των γυναικών, αξιοποίησης του ρόλου τους ως ενεργών φορέων πολιτικής αλλαγής και οικονομικής ανάπτυξης. Η παγκοσμιοποίηση, για να καταστεί πεδίο νέων ευκαιριών, απαιτεί την παγκοσμιοποίηση των ανθρωπίνων δικαιωμάτων, της ισότητας και των ίσων ευκαιριών για όλους.
<P>
Η ανάπτυξη πρέπει να εννοείται ως σχέδιο διάδοσης των ελευθεριών τις οποίες πρέπει να απολαμβάνουν όλα τα άτομα. Συνεπώς, η ανάγκη της αναγνώρισης των δικαιωμάτων χωρίς καμία διάκριση πρέπει να αποτελεί προτεραιότητα τόσο για εμάς όσο και για τις διεθνείς οργανώσεις.

<SPEAKER ID=150 LANGUAGE="NL" NAME="Swiebel">
Κύριε Πρόεδρε, η παγκόσμια διάσκεψη γυναικών που πραγματοποιήθηκε πριν από πέντε χρόνια στο Πεκίνο αποτέλεσε ένα ορόσημο στην αναγνώριση από την παγκόσμια κοινότητα των δικαιωμάτων των γυναικών ως ένα ξεχωριστό κεφάλαιο των ανθρωπίνων δικαιωμάτων και της χειραφέτησης των ανθρώπων. Αντίθετα η διάσκεψη που συγκάλεσε ο ΟΗΕ την προηγούμενη εβδομάδα στη Νέα Υόρκη μου γεννά ανάμεικτα συναισθήματα. Αφενός υπογραμμίζεται η ευθύνη των κυβερνήσεων προκειμένου να εξασφαλισθούν ίσα δικαιώματα για τις γυναίκες και να εφαρμοσθεί μία αποτελεσματική πολιτική χειραφέτησης, ούτως ώστε δεν μπορούμε να πούμε ότι αποτέλεσε οπισθοδρόμηση, όπως είχαν φοβηθεί αρκετοί αρχικά. Αφετέρου δε δεν μπόρεσε να επιτευχθεί συμφωνία σχετικά με ευαίσθητα ζητήματα τα οποία δεν μπόρεσαν να συζητηθούν στο Πεκίνο, όπως η αναγνώριση στις γυναίκες του δικαιώματος να ορίζουν την προσωπική τους ζωή, περιλαμβανομένης της ελεύθερης επιλογής σε ζητήματα όπως η εγκυμοσύνη, η σεξουαλική συμπεριφορά και οι σεξουαλικές προτιμήσεις. Το γεγονός αυτό είναι ιδιαίτερα απογοητευτικό. Η πραγματική ισότητα και η ελευθερία για τις γυναίκες είναι δυνατό να επιτευχθούν εφόσον εξασφαλίσουν κάθε δυνατότητα ελεύθερης επιλογής χωρίς να τους επιβάλλονται τα παραδοσιακά πρότυπα ως μόνη διέξοδος. Οι αντιδράσεις κυβερνήσεων, διπλωματών και άλλων αξιωματούχων, όπως αυτές που σημειώθηκαν την προηγούμενη εβδομάδα, αποτελούν ωστόσο μία μάχη οπισθοφυλακής. Δεν μπορεί να σταματήσει κανείς μία επανάσταση με πονηρές λεκτικές διατυπώσεις και παρασκηνιακά μαγειρέματα. Ο αγώνας συνεχίζεται.
<P>
Η διάσκεψη της Νέας Υόρκης την προηγούμενη εβδομάδα μπόρεσε πραγματικά να με εμπνεύσει εξαιτίας της δύναμης του διεθνούς κινήματος των γυναικών την οποία διαπίστωσα, δύναμη η οποία, αντίθετα από ό,τι πιστεύουν πολλοί, δεν υποχωρεί αλλά παραμένει ακμαία μεταδιδόμενη και σε μία νέα γενεά νεαρών γυναικών οι οποίες συνεχίζουν τον αγώνα για κάθε είδους προβλήματα, έχοντας γνώση της κατάστασης και έντονη αποφασιστικότητα.
<P>
Η αντιπροσωπεία της Ευρωπαϊκής Ένωσης και τα κράτη μέλη κατέβαλαν έντονες προσπάθειες στα πλαίσια της διάσκεψης προκειμένου να προωθήσουν το ζήτημα της σεξουαλικής αυτοδιάθεσης των γυναικών και της αρχής κατά των διακρίσεων σύμφωνα με το άρθρο 13. Οι προσπάθειες αυτές δεν καρποφόρησαν, όπως βλέπουμε και στο τελικό έγγραφο, αν και δεν ευθυνόμαστε εμείς για αυτό. Περιμένουμε ωστόσο από το Συμβούλιο και την Επιτροπή να περάσουν από τα λόγια στα έργα, εδώ στην Ευρωπαϊκή Ένωση. Περιμένουμε ως συμπλήρωμα στη νομοθεσία που πρότειναν για ίση αντιμετώπιση στην εργασία να υποβάλουν νέες προτάσεις σχετικά με την αντιμετώπιση των σεξουαλικών διακρίσεων σε ολόκληρο το φάσμα του κοινωνικού βίου. Το άρθρο 13 μας προσφέρει τη σχετική δυνατότητα, ενώ η διάσκεψη Πεκίνο συν V καθιστά επιτακτική την ανάγκη να συνεχίσουμε προς την κατεύθυνση αυτή.
<P>
Μία Ευρωπαϊκή Ένωση η οποία αγωνίζεται στις διεθνείς διασκέψεις υπέρ κάποιων ωραίων κειμένων σχετικά με την καταπολέμηση των σεξουαλικών διακρίσεων οφείλει φυσικά να πράττει τα αναγκαία προκειμένου να διαθέτει αποτελεσματικά νομικά όργανα προς επίτευξη των στόχων αυτών στο εσωτερικό της.

<SPEAKER ID=151 LANGUAGE="EN" NAME="Khanbhai">
Κύριε Πρόεδρε, πάνω σε ένα διαδικαστικό θέμα. Πολλοί φίλοι και γυναίκες που είναι συνάδελφοι στο Κοινοβούλιο έχουν μόλις τονίσει ότι το όνομά μου εμφανίζεται ως ένα από τα ονόματα εκείνων που υπέγραψαν κατά των δικαιωμάτων των γυναικών. Θέλω να καταγραφεί ότι δεν είμαι κατά των δικαιωμάτων των γυναικών. Πάντα ήμουν υπέρ των δικαιωμάτων των γυναικών. Θα πρέπει να έχει γίνει λάθος. Μερικές φορές συνάδελφοι φέρνουν αναφορές από αντιπροσωπείες και τις υπογράφουμε. Λυπάμαι για αυτό.

<SPEAKER ID=152 NAME="Πρόεδρος">
Δεν επρόκειτο για θέμα διαδικασίας, κύριε Khanbhai. Εσείς μιλήσατε για ένα ζήτημα το οποίο δεν έθιξε κανένας: κανένας δεν αναφέρθηκε, κατά τη διάρκεια της συζήτησης, ούτε στο όνομά σας ούτε σε κανένα κατάλογο με καταραμένους και κακούς. Πραγματικά δεν ξέρω σε τι αναφέρεστε.
<P>
  

<SPEAKER ID=153 LANGUAGE="PT" NAME="Torres Marques">
Κυρία Υπουργέ, κύριε Επίτροπε, αγαπητοί συνάδελφοι, ελπίζω ότι θα κατανοήσετε την υπερηφάνεια που αισθάνομαι ως Πορτογαλίδα για την καθολική αναγνώριση της εξαίρετης στάσης που τήρησε η πορτογαλική Προεδρία στη διάρκεια αυτού του εξαμήνου αναφορικά με το θέμα της ισότητας δικαιωμάτων των γυναικών, και ειδικότερα στο πλαίσιο της συνόδου των Ηνωμένων Εθνών "Πεκίνο + 5" .
<P>
Οι διασκέψεις που πραγματοποιήθηκαν με θέμα τη βία κατά των γυναικών, την εμπορία γυναικών και τη συμφιλίωση της επαγγελματικής με την οικογενειακή ζωή, στις οποίες έρχεται να προστεθεί η σύνοδος των Ηνωμένων Εθνών που λέγεται "Πεκίνο + 5" , αποτελούν σαφή παραδείγματα της μέριμνας που επέδειξε η πορτογαλική Προεδρία γι' αυτά τα θέματα. Όσοι παραβρέθηκαν την περασμένη εβδομάδα στα Ηνωμένα Έθνη, όπως είχα προσωπικά την ευκαιρία να παραβρεθώ, διαπίστωσε ευθύς εξ αρχής ότι ούτε καν το ένα τρίτο του τελικού εγγράφου δεν μπόρεσε να εγκριθεί. Οι δυσκολίες που ανέκυψαν ήταν τεράστιες, και νομίζω πως χάρη στο ρόλο της Προεδρίας, ή σε αυτόν της Επιτροπής, ή ακόμη χάρη στις προσπάθειες όλων των γυναικών συναδέλφων του Ευρωπαϊκού Κοινοβουλίου που παραβρέθηκαν στη σύνοδο, συν αυτών που κατέβαλαν οι συνάδελφοι από τις υποψήφιες χώρες, με εξαίρεση την Πολωνία, μπόρεσε τελικώς να βελτιωθεί το τελικό έγγραφο και το περιεχόμενό του να προσεγγίσει πολύ περισσότερο τις φιλοδοξίες μας απ' ότι αυτό που κατατέθηκε κατά την έναρξη των εργασιών.
<P>
Θα ήθελα να ολοκληρώσω λέγοντας πως η Ευρωπαϊκή Ένωση καλείται να διαδραματίσει έναν καθοριστικό ρόλο σε αυτή την υπόθεση. Οφείλουμε να είμαστε πρωτοπόροι στην υπόθεση της προάσπισης των δικαιωμάτων των γυναικών, και θα πρέπει να συνεχίσουμε να κινούμαστε προς την ίδια κατεύθυνση. Το ψήφισμα που ενέκρινε το Ευρωπαϊκό Κοινοβούλιο έτυχε ιδιαίτερης εκτίμησης στους κόλπους των Ηνωμένων Εθνών. Θα επιθυμούσα, τέλος, να ευχαριστήσω την κυρία Υπουργό - η οποία γνωρίζω πως, από τη Δευτέρα της περασμένης εβδομάδας, δεν σταμάτησε ούτε στιγμή να ασχολείται με θέματα που αφορούν τις γυναίκες, τόσο στις Ηνωμένες πολιτείες όσο και στον Καναδά - για το γεγονός ότι ήλθε απευθείας από τον Καναδά στο Στρασβούργο ώστε να λάβει μέρος στην παρούσα συνεδρίαση, η οποία για μας είχε τόσο μεγάλη σημασία.

<SPEAKER ID=154 NAME="Maria de Belιm Roseira">
Κύριε Πρόεδρε, θα ήθελα να εκφράσω τις ευχαριστίες μου για όλα τα εγκωμιαστικά λόγια που ακούστηκαν αναφορικά με το έργο της Προεδρίας, αλλά θα επιθυμούσα επίσης να επισημάνω, με κάθε ειλικρίνεια και με μεγάλο αίσθημα ευγνωμοσύνης, ότι η δρομολόγηση των εργασιών με τον τρόπο που αυτή έγινε στάθηκε δυνατή μόνο και μόνο επειδή συνεργαστήκαμε όλοι - η Προεδρία, η Επιτροπή, το Ευρωπαϊκό Κοινοβούλιο, οι μη κυβερνητικές οργανώσεις - και διότι οι διμερείς επαφές που ο καθένας από εμάς πραγματοποίησε, κατανέμοντας τις δυνάμεις μας και, συνεπώς, πολλαπλασιάζοντας την αποτελεσματικότητά τους, υπήρξαν ζωτικής σημασίας για την τελική έκβαση των εργασιών. Και γι' αυτό το λόγο θέλω να εκφράσω την ευγνωμοσύνη μου σε όλους.
<P>
Θα ήθελα, κατά δεύτερον, να διευκρινίσω ότι, όταν έκανα χρήση του λόγου το έπραξα, προφανώς, εξ ονόματος όλων των κρατών μελών της Ευρωπαϊκής Ένωσης και εξ ονόματος όλων των υποψηφίων χωρών, με εξαίρεση την Πολωνία. Θα ήθελα να επισημάνω ότι, μετά τις επαφές που πραγματοποιήσαμε με την Πολωνία, κατέστη σαφές ότι η προσχώρηση δεν ανταλλάσσεται με τη μη αναγνώριση των δικαιωμάτων των γυναικών. Η Ευρωπαϊκή Ένωση δεν θα μπορούσε να κρατήσει άλλη στάση σχετικά με παρόμοιο ζήτημα: οι γυναίκες δεν πρόκειται πια να δεχθούν τη χρησιμοποίηση των θεμελιωδών τους δικαιωμάτων σαν ανταλλακτικό νόμισμα για την προώθηση πολιτικών υποθέσεων.
<P>
Κατά τρίτον, θα ήθελα επίσης να πω ότι η Ευρώπη οφείλει να διατηρήσει το ρόλο της κινητήριας δύναμης, όσον αφορά τις περαιτέρω εξελίξεις σε αυτή την υπόθεση. Και θα πρέπει επίσης να το κάνει μέσω αυτού που αποτελεί και πρέπει να νοείται ως διεθνής συνεργασία, ιδίως με όλες τις χώρες που αντιλαμβάνονται τα πράγματα όπως εμείς και με ορισμένες από αυτές, όπως ο Καναδάς, που εξέφρασαν την απόλυτη συμφωνία τους με τη δήλωση που κατέθεσε η Προεδρία για την περάτωση της ειδικής συνόδου. Οφείλουμε να αξιοποιήσουμε όλες αυτές τις δυνατότητες. Η συγκεκριμένη εξέλιξη θα πρέπει επίσης να επιτευχθεί μέσω των διαδικασιών συγκριτικής αξιολόγησης της συμμόρφωσης προς τα κριτήρια και με βάση τα συμπεράσματα της έκτακτης Συνόδου Κορυφής της Λισσαβόνας, όπου υπογραμμίζεται ότι στην Ευρώπη δεν νοείται οικονομική ανάπτυξη δίχως κοινωνική συνοχή. Με τον τρόπο αυτό, θα μπορέσει η ίδια η Ευρωπαϊκή Ένωση να αναπτύξει και, κατά κάποιο τρόπο, να εξαγάγει τα συγκεκριμένα μέσα αξιολόγησης, μέτρησης και ανταλλαγής βέλτιστων πρακτικών, τα οποία προσφέρουν τη δυνατότητα σταδιακής επίτευξης προόδων με αποτελεσματικό τρόπο.
<P>
Αναφέρθηκα επίσης στο έργο που έφερε σε πέρας η πορτογαλική Προεδρία σχετικά με την κατάσταση που επικρατεί στην Ευρωπαϊκή Ένωση όσον αφορά τις διακρίσεις. Επιπλέον, η Πορτογαλία είχε τη μεγάλη ευχαρίστηση να επιτύχει την έγκριση, από το τελευταίο Συμβούλιο Υπουργών Κοινωνικών Υποθέσεων και Απασχόλησης, μιας απόφασης αναφορικά με τη συμφιλίωση της επαγγελματικής με την οικογενειακή ζωή. Και αυτό διότι η διαρκής επιβάρυνση των γυναικών, όσον αφορά το χρόνο που διαθέτουν για την οικογενειακή ζωή, δίνει πατήματα στους επιχειρηματίες ώστε, από τη δική τους σκοπιά, να επινοήσουν αντικειμενικά επιχειρήματα που δικαιολογούν τις διακρίσεις κατά των γυναικών από μισθολογικής άποψης. Αρα, νομίζω ότι εκείνο που ζητήθηκε από εμάς το έχουμε ήδη υλοποιήσει.
<P>
Ολοκληρώνοντας, θα επιθυμούσα να ευχαριστήσω τον Πρόεδρο και το Σώμα στο σύνολό του για την επιείκεια που επέδειξαν, όπως επίσης να εκφράσω τις ευχαριστίες μου για όλες τις παρεμβάσεις που έγιναν και για την υποστήριξη της Επιτροπής. Η πορτογαλική Προεδρία, της οποίας η θητεία οδεύει προς τη λήξη της, εύχεται ολόκαρδα να επιτύχουν οι επερχόμενες Προεδρίες, και συγκεκριμένα η γαλλική και η σουηδική Προεδρία, την περαιτέρω προώθηση του έργου που όλοι εμείς, από κοινού και συνολικά, καταφέραμε να φέρουμε σε πέρας και να αφήσουν και αυτές το στίγμα τους στην υπόθεση της υλοποίησης των δικαιωμάτων των γυναικών.

<SPEAKER ID=155 NAME="Πρόεδρος">
Σας ευχαριστώ, κυρία Πρόεδρε του Συμβουλίου, και εμείς το ευχόμαστε.
<P>
Η συζήτηση έληξε.
<P>
Ανακοινώνω ότι έλαβα τέσσερις προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2, του Κανονισμού.2
<P>
Η ψηφοφορία θα διεξαχθεί αύριο, στις 12.00.
<P>
  

<SPEAKER ID=156 LANGUAGE="FR" NAME="Lulling">
Κύριε Πρόεδρε, μετά τη παρέμβαση του συναδέλφου που κάθεται στο έδρανο 662, εδώ στο Κοινοβούλιο, σας ζήτησα τον λόγο για να υποβάλω αίτηση επί της διαδικασίας, διότι ο εν λόγω συνάδελφος είναι προφανές ότι έπεσε θύμα είτε κακής πληροφόρησης είτε παρεξήγησης.
<P>
Πράγματι, οι βουλευτές του Ευρωπαϊκού Κοινοβουλίου που ήταν παρόντες στη Νέα Υόρκη στο πλαίσιο της αντιπροσωπείας της Ευρωπαϊκής Ένωσης, η οποία διέθετε δεκαπέντε θέσεις παρατηρητών, δεν είχαν επισήμως δικαίωμα λόγου, επισήμως διότι σύμφωνα με την ισχύουσα διαδικασία που ακολουθείται στον ΟΗΕ για τις έκτακτες γενικές συνελεύσεις, η πορτογαλική Προεδρία ήταν εκείνη που μίλησε εξ ονόματος της Ευρωπαϊκής Ένωσης. Η Επίτροπος είχε δικαίωμα να εκφωνήσει λόγο στην ολομέλεια. Ακόμα και στις ομάδες εργασίας δεν είχαμε δικαίωμα να μιλήσουμε· αυτό το δικαίωμα το είχε πάντα η πορτογαλική Προεδρία.
<P>
Επομένως μην κάνετε δίκη προθέσεων εναντίον των βουλευτών που ήταν παρόντες στη Νέα Υόρκη. Σε καμία περίπτωση δεν λάβαμε τον λόγο επισήμως και ακόμα λιγότερο εξ ονόματος αυτού του Κοινοβουλίου, ωστόσο είχαμε χρήσιμες συζητήσεις με την Επιτροπή και το Συμβούλιο, με τους βουλευτές των κρατών μελών και των συνδεδεμένων κρατών, οι οποίες μας επέτρεψαν να αντιπαραθέσουμε τις απόψεις μας. Αυτό που υπερασπιστήκαμε στις συζητήσεις αυτές είναι οι θέσεις που ενέκρινε το Κοινοβούλιο στο πλαίσιο της έκθεσης Smet/Grφner και τίποτε άλλο.
<P>
Κύριε Πρόεδρε, πολλά ειπώθηκαν για την Πολωνία, γι' αυτό θα ήθελα να σας πω ότι παρατηρήσαμε πως η Πολωνία δέχεται το κοινοτικό κεκτημένο. Αν η Πολωνία μάς λέει ότι είναι ελεύθερη·
<P>
(Ο Πρόεδρος διακόπτει την ομιλήτρια)
<P>
Θέλω παρ' όλα αυτά να σας εξηγήσω ότι ο συνάδελφος μας κατηγόρησε, κύριε Πρόεδρε. Έχω το δικαίωμα να επανορθώσω, αλλιώς δεν είμαστε κοινοβούλιο.
<P>
Θα ακούσετε την αιτιολόγηση ψήφου μου αύριο, κύριε Πρόεδρε, εφόσον μου αφαιρείτε τον λόγο.

<SPEAKER ID=157 NAME="Πρόεδρος">
Κυρία Lulling, σχετικά με την Πολωνία ακούσαμε ήδη τις σχετικές παρεμβάσεις, τόσο της Προέδρου του Συμβουλίου όσο και της Επιτρόπου. Εσείς κάνατε την παρέμβασή σας για ένα διαδικαστικό θέμα.
<P>
Στον κύριοVaraut είχε ήδη απαντήσει σχετικά και η κυρία Izquierdo Rojo και κατά συνέπεια, εσείς, κυρία Lulling, δεν έπρεπε να επωφεληθείτε από τη διαδικαστική σας παρέμβαση για να αναφερθείτε στο θέμα. Και έτσι προκαλέσατε τον κύριο Varaut να ζητήσει το λόγο επί προσωπικού θέματος.

<SPEAKER ID=158 LANGUAGE="FR" NAME="Varaut">
Ακριβώς, κύριε Πρόεδρε. Με λίγα λόγια, συμφωνώ απολύτως ότι είναι αναγκαία η διεξαγωγή μιας πλήρους συζήτησης εντός του Σώματος, έστω και αν διαφωνούμε. Στη συνέχεια, έχοντας ακούσει αυτά που είπαν οι περισσότεροι ομιλητές για το ζήτημα της Πολωνίας, δεν αμφιβάλλω και πολύ για τα όσα ελέχθησαν στους διαδρόμους και για τις πιέσεις οι οποίες μου αναφέρθηκαν και οι οποίες ασκήθηκαν στους εκπροσώπους αυτού του ελεύθερου κράτους.
<P>
Τέλος, άκουσα να λέγονται πολλά για το Βατικανό, αλλά βλέπω ότι αν μη τι άλλο ο ιησουίτικος συλλογισμός έχει διαποτίσει για τα καλά το Ευρωπαϊκό Σώμα.

<SPEAKER ID=159 NAME="Πρόεδρος">
Κύριε Varaut, δεν μπορούμε να κάνουμε τις συζητήσεις μας βάσει αυτών που λέγονται στους διαδρόμους: δε νομίζω ότι αυτή αποτελεί μια αξιόπιστη πηγή πληροφόρησης, που να είναι διαθέσιμη σε όλους, σε όλες τις γλώσσες και την ίδια στιγμή. Οι διάδρομοι φτιάχτηκαν ακριβώς για τις κατ' ιδίαν συζητήσεις, τις ανεπίσημες και όχι τις επίσημες.

<CHAPTER ID=8>
Τυνησία - Ανθρώπινα δικαιώματα - Συμφωνία ΕΕ/Τυνησίας
<SPEAKER ID=160 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προφορικών ερωτήσεων:
<P>
(B5-0477/00) του κυρίου Wurtz, εξ ονόματος της Ομάδας GUE/NGL, προς το Συμβούλιο, για την κατάσταση των ανθρωπίνων δικαιωμάτων στην Τυνησία,
<P>
(B5-0478/00) του κυρίου Schori και άλλων εξ ονόματος της Ομάδας PSE, προς το Συμβούλιο, και (Β5-0479/00) προς την Επιτροπή, για την Τυνησία,
<P>
(B5-0480/00) του κυρίου Van den Bos, εξ ονόματος της Ομάδας ELDR, προς το Συμβούλιο, και (Β5-0481/00) προς την Επιτροπή, για τη συμφωνία ΕΕ/Τυνησίας,
<P>
(B5-0482/00) του κυρίου Flautre και άλλων, εξ ονόματος της Ομάδας Verts/ALΕ, προς το Συμβούλιο, και (Β5-0483/00) προς την Επιτροπή, για τις σχέσεις ΕΕ-Τυνησίας,
<P>
(B5-0484/00) των κυρίων Dupuis και Turco, εξ ονόματος της Ομάδας TDI, προς το Συμβούλιο, και (Β5-0485/00) προς την Επιτροπή, για την κατάσταση στην Τυνησία,
<P>
(B5-0486/00) του κυρίου Queirσ, εξ ονόματος της Ομάδας UEN, προς το Συμβούλιο, για τις σχέσεις μεταξύ της Ευρωπαϊκής Ένωσης και της Τυνησίας,
<P>
(B5-0530/00) των κυρίων Salafranca Sαnchez-Neyra και Hernαndez Mollar, εξ ονόματος της Ομάδας PPE-DE, προς το Συμβούλιο, και (Β5-0531/00) προς Επιτροπή, για την Τυνησία.

<SPEAKER ID=161 LANGUAGE="FR" NAME="Boudjenah">
Κύριε Πρόεδρε, καταρχάς καλωσορίζω τον Moncef Marzouhi, εκπρόσωπο της εθνικής επιτροπής για τις ελευθερίες στην Τυνησία, και τον Khemmaοs Ksila, από την Τυνησιακή Ένωση για τα Ανθρώπινα Δικαιώματα, που βρίσκονται στο αμφιθέατρο.
<P>
Κύριε Επίτροπε, κύριε Προεδρεύων του Συμβουλίου, μαζί με άλλους συναδέλφους εδώ καταβάλαμε κάθε δυνατή προσπάθεια για να επιτύχουμε τη διεξαγωγή αυτής της συζήτησης. Γιατί να μιλήσουμε για την Τυνησία; Δεν πρόκειται για ανάμειξη στα εσωτερικά μιας χώρας, το μέλλον της χώρας αυτής ανήκει στον λαό της Τυνησίας. Το ζητούμενο είναι να ανοίξουμε τα μάτια και να δούμε την άγνωστη πραγματικότητα της Τυνησίας και να αναλάβουμε τις ευθύνες που αναλογούν στην Ευρωπαϊκή Ένωση, την οποία ενώνει με αυτή τη χώρα μια συμφωνία σύνδεσης που έχει υπογραφεί εδώ και πέντε χρόνια.
<P>
Η απεργία πείνας του δημοσιογράφου Taoufik Ben Brik σήκωσε μία άκρη του πέπλου που κάλυπτε την απουσία ελευθερίας του τύπου, τους διωγμούς εναντίον εκείνων που σκέφτονται διαφορετικά από το καθεστώς του Προέδρου Ben Ali. Όχι, η Τυνησία δεν είναι μόνον η χώρα του χαμόγελου, που την παινεύει η διαφήμιση και την επισκέπτονται κάθε χρόνο τέσσερα εκατομμύρια ευρωπαίοι τουρίστες. Η Τυνησία είναι επίσης οι υπέρμαχοι των ανθρωπίνων δικαιωμάτων, οι γυναίκες οπαδοί της δημοκρατίας, οι φοιτητές που παρακολουθούνται, παρενοχλούνται, που τους αφαιρείται η τηλεφωνική σύνδεση, το διαβατήριο και ενίοτε ακόμα και η ελευθερία να κυκλοφορούν στο εσωτερικό της επικράτειας της Τυνησίας. Ένα διοικητικό διάβημα, εξ ορισμού κάτι το συνηθισμένο, μετατρέπεται σε πραγματικό πολιτικό αγώνα. Αυτό συμβαίνει παραδείγματος χάρη με τους οπαδούς του RAID, του τυνησιακού τμήματος του κινήματος ATTAC, που βρίσκονται αντιμέτωποι με την άρνηση νομιμοποίησης της ένωσής τους, τρία μέλη της οποίας γνώρισαν τη φυλακή.
<P>
Τυνησία σημαίνει επίσης δικαιοσύνη χωρίς έλεγχο. Σημαίνει οπαδοί ιδεολογιών που φυλακίζονται και βασανίζονται. Ακόμα θυμάμαι τον γολγοθά που υπέστη ο νεαρός Nourredine, τον οποίο συνάντησα με την ευκαιρία της παραμονής τεσσάρων από εμάς στην Τύνιδα πριν από ένα μήνα. Ο Nourredine είχε βασανιστεί και φυλακιστεί για περισσότερο από είκοσι μήνες μόνον και μόνον γιατί οργάνωσε μια απεργία στο πανεπιστήμιο.
<P>
Τις τελευταίες εβδομάδες, ευτυχώς, έχουν ανακοινωθεί πολλές απελευθερώσεις, έχουν επιστραφεί διαβατήρια. Εν συντομία, θα ήθελα να πιστεύω ότι αυτό δείχνει μια βούληση των αρχών της Τυνησίας να λάβουν υπόψη τους τις δημοκρατικές διεκδικήσεις. Ωστόσο, για να γίνει αισθητή πραγματική πρόοδος, χρειάζονται περισσότερα, πολύ περισσότερα. Η απελευθέρωση εκατοντάδων κρατουμένων συνείδησης, που κρατούνται σε ανυπόφορες συνθήκες, η νομιμοποίηση μη αναγνωρισμένων οργανώσεων και κυρίως του RAID και του CNTL, η παύση των διώξεων εναντίον των τριών στελεχών του RAID, η δίκη των οποίων θα διεξαχθεί στις 27 Ιουνίου.
<P>
Ας μην χαλαρώσουμε λοιπόν τη στήριξή μας προς εκείνους που με τη δράση τους καταγγέλλουν ένα αστυνομικό κράτος. Η αγάπη για την ελευθερία άλλωστε είναι κάτι που τόσο δεν αντέχουν να το ακούν ορισμένοι, ώστε ακόμα και στη Γαλλία προσπαθούν να εμποδίσουν, ενίοτε με βίαιο τρόπο, δημόσιες συγκεντρώσεις για τις ελευθερίες στην Τυνησία - έγινα μάρτυρας εγώ η ίδια ενός τέτοιου γεγονότος πριν από μία εβδομάδα κοντά στο Παρίσι. Αυτές οι μεθοδεύσεις, που φτάνουν μέχρι και στο ευρωπαϊκό έδαφος, είναι σαφώς απαράδεκτες.
<P>
Οφείλουμε λοιπόν να επισημάνουμε ότι η συμφωνία σύνδεσης, που περιλαμβάνει μια ρήτρα σεβασμού των δικαιωμάτων του ανθρώπου, με ανασταλτικό αποτέλεσμα, σήμερα δεν τηρείται. Καλώ τους συναδέλφους να εγκρίνουν τη συμβιβαστική πρόταση ψηφίσματος και καλώ έντονα το Συμβούλιο και την Επιτροπή να θέσουν σε εφαρμογή όλα τα μέσα που προβλέπει η συμφωνία για να επιτύχουν τον σεβασμό των δημοκρατικών ελευθεριών, δίνοντας τη δυνατότητα στην κοινωνία των πολιτών να συμμετάσχει και προετοιμάζοντας αν χρειαστεί μια αναστολή αυτής της συμφωνίας.
<P>
Τέλος, η οικονομική πολιτική που ακολουθεί η κυβέρνηση της Τυνησίας, που της επιτρέπει να εμφανίζεται σαν καλή μαθήτρια ενώπιον των φιλελεύθερων εμπειρογνωμόνων, αμφισβητείται από διάφορες κοινωνικές δυνάμεις. Η εταιρική σχέση που προτείνει η Ευρωπαϊκή Ένωση και που βασίζεται κυρίως στις ελεύθερες συναλλαγές ενέχει τον κίνδυνο να εντείνει τις αρνητικές επιπτώσεις στον πληθυσμό σε τέτοιο σημείο ώστε, όπως επεσήμανε η κοινοβουλευτική αντιπροσωπεία για τις σχέσεις με το Μαγκρέμπ, η συμφωνία σύνδεσης να θεωρείται αρνητική από το σύνολο των οργανώσεων της Τυνησίας, τόσο του δημόσιου όσο και του ιδιωτικού τομέα.
<P>
Καλώ επομένως την Επιτροπή να επανεξετάσει και τη μεσογειακή πολιτική της Ευρωπαϊκής Ένωσης υπό το φως των οικονομικών και κοινωνικών επιπτώσεων στην οικονομία και την απασχόληση στην Τυνησία.

<SPEAKER ID=162 LANGUAGE="IT" NAME="Napoletano">
Κύριε Πρόεδρε, Επίτροπε Patten, κύριε Υπουργέ Da Costa, το πνεύμα με το οποίο αντιμετωπίζουμε αυτήν τη συζήτηση και με το οποίο διατυπώσαμε τις ερωτήσεις προς το Συμβούλιο και την Επιτροπή είναι το πνεύμα εκείνων οι οποίοι αισθάνονται την ευθύνη μιας εταιρικής σχέσης με μια χώρα, όπως η Τυνησία, την οποία θεωρούμε αποφασιστική για την επιτυχία ολόκληρης της ευρωμεσογειακής πολιτικής. Η Τυνησία, πράγματι, είναι η πρώτη χώρα με την οποία η Ευρωπαϊκή Ένωση συνήψε τη συμφωνία σύνδεσης στα πλαίσια της διαδικασίας που ξεκίνησε το 1995 στη Βαρκελώνη.
<P>
Ενδιαφερόμαστε ιδιαίτερα για τη διατήρηση και την ενίσχυση αυτής της συμφωνίας και λέγω σαφέστατα ότι, όσον μας αφορά, η συμφωνία αυτή δεν τίθεται σε αμφισβήτηση. Είναι αλήθεια, αντίθετα, ότι παρακολουθούμε με ενδιαφέρον και συμμετοχή την εξέλιξη της κατάστασης στην Τυνησία, εκτιμώντας τις θετικές πλευρές της, όπως είναι η οικονομική και κοινωνική πρόοδος, τις οποίες δεν αρνούμαστε, σε σχέση κυρίως με την κατάσταση της περιοχής και το ρόλο που η χώρα αυτή επιτελεί στο αραβικό Μαγκρέμπ. Δεν επιθυμούμε, για το λόγο αυτό, να ασκήσουμε καμία παρέμβαση στις εσωτερικές υποθέσεις μιας κυρίαρχης χώρας και η συζήτηση που διεξάγουμε σήμερα θα έχει νόημα εάν χρησιμεύσει στην ανανέωση, και από τις δύο πλευρές, των αξιών και των υποχρεώσεων που η εταιρική μας σχέση συνεπάγεται.
<P>
Με την ίδια ειλικρίνεια, πρέπει να πω ότι η κατάσταση του σεβασμού των ανθρωπίνων δικαιωμάτων στη χώρα αυτή μας ανησυχεί πολύ, πόσο μάλλον γιατί είμαστε πεπεισμένοι ότι, δεδομένου του κοινωνικοοικονομικού και πολιτιστικού πλαισίου στο οποίο αναφερόμαστε, είναι δυνατόν να βελτιώσουμε σημαντικά το επίπεδο της ελευθερίας του Τύπου, της έκφρασης, του συνεταιρίζεσθαι, της μετακίνησης, τις συνθήκες κράτησης και την αυτόνομη άσκηση της δικαιοσύνης, προς την κατεύθυνση της πλήρους διατύπωσης του κράτους δικαίου. Σήμερα είναι η στιγμή να το κάνουμε.
<P>
Για αυτόν ακριβώς το λόγο ζητάμε από την Επιτροπή και το Συμβούλιο να υποστηρίξει αυτήν τη διαδικασία, παρακινώντας και τις αρχές της χώρας αυτής. Δεν πρέπει να ξεχνάμε ότι η πολιτική εταιρικής σχέσης δεν έχει ως αποκλειστικό στόχο τη δημιουργία μιας ζώνης ελεύθερων συναλλαγών και, ακόμα, ότι, η εταιρική σχέση δεν εξαντλείται σε μια αποκλειστική σχέση με τις κυβερνήσεις, αλλά πρέπει να προβλέπει και τη στήριξη και την αξιοποίηση της κοινωνίας των πολιτών, των αυτόνομων οργανώσεων που ασχολούνται με την εδραίωση των ανθρωπίνων δικαιωμάτων και των ελευθεριών και του ρόλου των γυναικών, οι οποίες, στη χώρα αυτή, υπάρχουν και δρουν με μεγάλες θυσίες, με κόστος συχνά ανείπωτους κινδύνους και ταλαιπωρίες.
<P>
Από την πλευρά μας, πρέπει να αποδείξουμε ότι η ευρωμεσογειακή πολιτική αποτελεί μια προτεραιότητα για ολόκληρη την Ένωση και ότι δε στηρίζεται στον εγωισμό αυτών που σκέφτονται πώς θα κατακτήσουμε νέες αγορές για τα εμπορεύματά μας ή φτηνά εργατικά χέρια για τις επιχειρήσεις μας. Η πολιτική αυτή στηρίζεται σε κοινά αποδεκτούς στόχους, στα πλαίσια του σεβασμού των πολιτιστικών, θρησκευτικών και γλωσσικών διαφορών, και σε πολιτικές ικανές να δημιουργήσουν ευημερία και ασφάλεια σε ολόκληρη την περιοχή της Μεσογείου.
<P>
Με αυτήν τη συζήτηση εμείς, σήμερα, θέλουμε να υπενθυμίσουμε όλα αυτά τόσο σε εμάς τους ίδιους όσο και στους εταίρους μας.

<SPEAKER ID=163 LANGUAGE="NL" NAME="Van den Bos">
Γιατί σιωπά η Ευρώπη για τα ανθρώπινα δικαιώματα στην Τυνησία; Μήπως για να μην διαταράξουμε τη σταθερότητα και την οικονομική πρόοδο στην τουριστική αυτή χώρα; Ή μήπως εξαιτίας των πολιτικών δεσμών της με τη Γαλλία και τους ευρωπαίους Σοσιαλιστές; Σιωπά άραγε διότι η Τυνησία διαδραματίζει εποικοδομητικό ρόλο στην ειρηνευτική διαδικασία στη Μέση Ανατολή; Μήπως θεωρούμε την Τυνησία απλώς και μόνον ως ένα προπύργιο κατά του ανερχόμενου ισλαμικού φονταμενταλισμού; Ο Πρόεδρος Ali σκέφτεται απλώς και μόνο τους φανατικούς ισλαμιστές. Φαίνεται ότι του έχουν γίνει μόνιμη ιδέα. Η ανησυχία αυτή ωστόσο αποτελεί ένα άλλοθι και όχι δικαιολογία για την κατάσταση των ανθρωπίνων δικαιωμάτων στη χώρα του. Γιατί δεν φιμώνονται μόνο οι φανατικοί ισλαμιστές αλλά και κάθε πολιτικός αντίπαλος του καθεστώτος. Η Τυνησία αυτοαποκαλείται Δημοκρατία, ωστόσο δεν υπάρχει αντιπολίτευση, δεν υπάρχει ελευθεροτυπία, δεν υπάρχει ανεξάρτητη δικαιοσύνη, αλλά βασανιστήρια και εξουδετέρωση των πολιτικών κρατουμένων και των μελών των οικογενειών τους. Η Τυνησία έχει συνάψει συμφωνία σύνδεσης με την ΕΕ στην οποία περιλαμβάνεται μία σαφής ρήτρα περί ανθρωπίνων δικαιωμάτων. Ο Πρόεδρος Ben Ali απαιτεί βέβαια το σεβασμό των δικαιωμάτων που απορρέουν από τη συμφωνία αυτή, αγνοεί ωστόσο τις σχετικές υποχρεώσεις. Εάν συνεχιστούν οι παραβιάσεις των ανθρωπίνων δικαιωμάτων, η εφαρμογή της συμφωνίας θα πρέπει δυστυχώς να διακοπεί. Συμφωνεί μαζί μου ο επίτροπος Patten;
<P>
Η Τυνησία αποτελεί τον πρώτο μεσογειακό εταίρο με τον οποίον η Ένωση έχει συνάψει συμφωνία σύνδεσης. Εξαιτίας της οικονομικής της ανάπτυξης η χώρα αυτή μπορεί να αποτελέσει πρότυπο για ολόκληρη την περιοχή, αλλά γι' αυτό οφείλει να πληροί βέβαια και συγκεκριμένα πολιτικά κριτήρια. Η Ευρωπαϊκή Ένωση δεν μπορεί να επιτρέπει σε έναν εταίρο κάτι που αρνείται σε κάποιον άλλο. Το συμβούλιο σύνδεσης οφείλει επομένως να συζητήσει με ιδιαίτερη προσοχή την κατάσταση των ανθρωπίνων δικαιωμάτων στην Τυνησία και να εκπονήσει ένα πρόγραμμα εκδημοκρατισμού της χώρας. Εφόσον η Ευρωπαϊκή Ένωση εξακολουθήσει να σιωπά θα καταστεί συνυπεύθυνη για τις παραβιάσεις των ανθρωπίνων δικαιωμάτων στην Τυνησία.

<SPEAKER ID=164 LANGUAGE="FR" NAME="Flautre">
Κύριε Πρόεδρε, καλωσορίζω για μια ακόμα φορά τον κ. Moncef Marzouki και τον κ. Khemais Ksila και με αυτόν τον τρόπο επιθυμώ να αποτίσω φόρο τιμής στην επιμονή με την οποία κατάφεραν να ξεπεράσουν, για να φτάσουν σε μας, τα εμπόδια που έβαλαν στο δρόμο τους οι αρχές της Τυνησίας, και τα εμπόδια αυτά τα γνωρίζουν καλά όλοι οι δημοκράτες οι οποίοι, κάποια στιγμή, θέλησαν να μιλήσουν ελεύθερα για την κατάστασή τους.
<P>
Το ίδιο συνέβη και με τον Sihen Ben Sedrine, ο οποίος δεν μπορεί πλέον να ασκήσει τη επαγγελματική του δραστηριότητα αφότου ο εκδοτικός οίκος του Aloθs σφραγίστηκε επειδή δέχτηκε τον δημοσιογράφο Taoufik Ben Brik. Μέχρι σήμερα, εξάλλου, δεν του δίνουν διαβατήριο.
<P>
Μετά τη μαθητική εξέγερση, η απεργία πείνας του Taoufik Ben Brik κατέστησε επιτέλους δυνατόν να χυθεί άπλετο φως, να βγει στα φόρα αυτό που έλεγαν και έγραφαν εδώ και πολλά χρόνια οι διεθνείς οργανώσεις για τα δικαιώματα του ανθρώπου και ορισμένοι Τυνήσιοι δημοκράτες: το καθεστώς, ένα αστυνομικό καθεστώς που βασίζεται στην καταστολή, καταφεύγει στην παρενόχληση, στις αυθαίρετες κυρώσεις, στα βασανιστήρια, στις φυλακίσεις, στα πλήγματα προς την αξιοπρέπεια και απαγορεύει να μιλούν, να γράφουν, να κυκλοφορούν και να συνεταιρίζονται όλοι εκείνοι που θέλουν να ζουν ελεύθερα. Εξάλλου, σήμερα, ποιος μπορεί να ισχυριστεί ότι αυτό δεν είναι αλήθεια ή ότι δεν το ήξερε;
<P>
Αντί για το "θαύμα" της Τυνησίας θα έπρεπε μάλλον να μιλάμε για τον "αντικατοπτρισμό" της Τυνησίας. Τι σημασία έχουν οι οικονομικές επιδόσεις όταν τα οφέλη τους καρπώνεται μια σιδερένια γροθιά και ευνοούν πρώτα απ' όλα μια κλειστή ομάδα; Τι αξία έχουν οι διθύραμβοι των διεθνών οικονομικών οργανισμών μπροστά στις κατηγορίες του ΟΗΕ εξαιτίας βασανιστηρίων;
<P>
Το να λέμε ότι η δημοκρατία και το κράτος δικαίου είναι σημαντικά και συστατικά στοιχεία της σύνδεσής μας με την Τυνησία είναι σαν να λέμε απλούστατα ότι, χωρίς δημοκρατία, δεν μπορούμε να συστήσουμε μια πραγματική σύνδεση. Και όλοι εκείνοι οι οποίοι, όπως εγώ, εργάζονται υπέρ μιας ενισχυμένης εταιρικής σχέσης, μιας δίκαιης σύνδεσης και μιας βιώσιμης συνεργασίας βρίσκονται αντιμέτωποι με μια δύσκολη πρόκληση, συγκεκριμένα πώς να δώσουν δημοκρατική υπόσταση σε μια συμφωνία η οποία έχει συναφθεί με ένα καθεστώς το οποίο επισήμως τη διακηρύσσει, στην πράξη όμως την καταπατά. Για να το κάνουμε αυτό πρέπει να χρησιμοποιήσουμε ολόκληρο το νομικο-θεσμικό οπλοστάσιο που διαθέτουμε - και σε αυτό βεβαίως περιλαμβάνεται και αυτό που αναγράφεται στην ίδια τη συμφωνία - προκειμένου να καλύψουμε το χάσμα ανάμεσα στον τύπο και την ουσία, τα λόγια και τις πράξεις, τις δηλώσεις και τις αποφάσεις. Η διεξαγωγή αυτής της συζήτησης που αναμενόταν εδώ και πολλά χρόνια αποτελεί από μόνη της μια επιτυχία. Για τους δημοκράτες και των δύο πλευρών σηματοδοτεί την εξάντληση της στρατηγικής των ευγενικών πιέσεων που είναι ταυτόχρονα εμπιστευτικές και αναποτελεσματικές.
<P>
Ναι θέλουμε σύγκληση του συμβουλίου σύνδεσης, η οποία να βασίζεται στις παραλήψεις που παρατηρούνται στην εφαρμογή του άρθρου 2 της συμφωνίας! Ναι, πρέπει να ξεκινήσουμε μια διαδικασία συγκροτημένη, δεσμευτική, η οποία θα θέτει ως σημεία αναφοράς συγκεκριμένα και επαληθεύσιμα βήματα προόδου: η κατάργηση των βασανιστηρίων, η επιστροφή των διαβατηρίων και η επανασύνδεση των τηλεφωνικών γραμμών μπορούν και πρέπει να υλοποιηθούν χωρίς καθυστέρηση! Η αναγνώριση ενώσεων και αυτόνομων πολιτικών σχηματισμών όπως το CNLT, το RΑD και το Δημοκρατικό Φόρουμ, ο σεβασμός των συνδικαλιστικών ελευθεριών, η ακεραιότητα της δικαιοσύνης και η μεταρρύθμιση του κώδικα του τύπου πρέπει να περιλαμβάνονται σε ένα σαφές χρονοδιάγραμμα το οποίο θα τηρείται. Ναι, η Ευρωπαϊκή Ένωση πρέπει να είναι σε θέση να υποστηρίξει σχέδια τα οποία ενισχύουν την κοινωνία των πολιτών και τη δημοκρατία, χωρίς να είναι στο έλεος των διαταγμάτων των αρχών της Τυνησίας! Ναι, πρέπει να διευρύνουμε τον διάλογο έτσι, ώστε να περιλαμβάνει τους φορείς της κοινωνίας της Τυνησίας με όλη την ποικιλομορφία τους και την αυτονομία τους!

<SPEAKER ID=165 LANGUAGE="FR" NAME="Dupuis">
Κύριε Πρόεδρε, κύριε Προεδρεύων του Συμβουλίου, κύριε Επίτροπε, αγαπητοί συνάδελφοι, νομίζω ότι δεν μπορεί παρά να λυπάται κανείς. Μας πήρε τέσσερα χρόνια για να διεξαγάγουμε αυτή τη συζήτηση, τέσσερα χρόνια, διότι η Ομάδα του Κόμματος των Ευρωπαίων Σοσιαλιστών και η Ομάδα του Ευρωπαϊκού Λαϊκού Κόμματος μπλοκάρισαν τη συζήτηση αυτή για τέσσερα χρόνια. Αυτή είναι η πραγματική κατάσταση του Κοινοβουλίου μας όσον αφορά την Τυνησία.
<P>
Το ζήτημα της Τυνησίας είναι ένα απέραντα θλιβερό ζήτημα, είναι θλιβερό εξαιτίας της στάσης μας. Το ζήτημα της Τυνησίας, κυρία Napoletano, δεν είναι ένα ζήτημα ανθρωπίνων δικαιωμάτων, είναι ένα ζήτημα δημοκρατίας, ένα ζήτημα κράτους δικαίου, τη στιγμή που, για μια ακόμα φορά, για την Τυνησία, προτιμούμε τη διασφάλιση ενός ισχυρού άντρα αποδεχόμενοι το ενδεχόμενο μετά το θάνατό του να τον αντικαταστήσει ο γιος του, όπως κάνουμε και με τη Συρία, χωρίς να πούμε τίποτα, και κλείνουμε τα μάτια, δεν θέλουμε να δούμε ότι η Τυνησία η οποία βρίσκεται σε συνθήκες πάρα πολύ καλύτερες από τις γειτονικές χώρες, από το Μαρόκο και την Αλγερία, δεν προχώρησε ούτε ένα βήμα προς την οικοδόμηση κράτους δικαίου τα δώδεκα τελευταία χρόνια, μετά την άνοδο στην εξουσία του κ. Ben Ali, και ότι το γεγονός ότι ενισχύεται, ότι βελτιώνεται σε ορισμένες περιπτώσεις, έστω και αν αυτό χωράει πολύ συζήτηση, ο οικονομικός και κοινωνικός τομέας δεν είναι το ίδιο με την οικοδόμηση της δημοκρατίας, με την οικοδόμηση κράτους δικαίου, δεν παρέχει καμία εγγύηση, δίνει εγγυήσεις μόνον στον τύραννο που έχει την εξουσία.
<P>
Τι μπορούμε λοιπόν να κάνουμε; Έχουμε μια συμφωνία σύνδεσης που μας παρουσιάστηκε ως συμφωνία πρότυπο τη στιγμή που άλλες χώρες, το Μαρόκο και η Αλγερία πάλι, σημειώνουν πρόοδο. Συνάψαμε αυτή τη συμφωνία πρότυπο με τη χώρα εκείνη που είχε στα χέρια της τα περισσότερα πλεονεκτήματα για να κάνει το μεγάλο άλμα προς τη δημοκρατία και το κράτος δικαίου. Η αδιάλλακτη στάση μας - και το δικαίωμα παρέμβασής μας στα εσωτερικά μιας χώρας, κυρία Napoletano - πρέπει να είναι σκληρή, ακόμα και ανελέητη. Δεν είναι δυνατόν να ανεχόμαστε πλέον ένα καθεστώς όπως αυτό, με όλα τα πλεονεκτήματα που διαθέτει, να φυλακίζει και να βασανίζει κόσμο δύο βήματα από τις ακτές της Σικελίας, δύο βήματα από τις ακτές της Ισπανίας και της Γαλλίας. Είναι απαράδεκτο. Χρειάζεται ένα έκτακτο συμβούλιο σύνδεσης για να εξετάσουμε εμπεριστατωμένα αυτήν την κατάσταση και, τελικά, για να κάνουμε κάτι για να βοηθήσουμε, για να γίνουμε κι εμείς Τυνήσιοι.

<SPEAKER ID=166 LANGUAGE="ES" NAME="Hernαndez Mollar">
Κύριε Πρόεδρε, κατά τη διάρκεια του Μαρτίου, η Αντιπροσωπεία των Σχέσεων με τις Χώρες του Μαγκρέμπ και η Ένωση του Αραβικού Μαγκρέμπ, της οποίας είμαι αντιπρόεδρος, πραγματοποίησε μια επίσκεψη στην Τυνησία κατά την οποία διαπιστώσαμε ότι, εκτός από την αδιαμφισβήτητη οικονομική πρόοδο, υπήρχε ένα δημοκρατικό έλλειμμα στον τομέα των ελευθεριών, ειδικότερα στον τύπο και στα οπτικοακουστικά μέσα.
<P>
Επίσης, μπορέσαμε να διαπιστώσουμε - και αυτό μου φαίνεται ότι πρέπει να τονιστεί - ότι οι αρχές της Τυνησίας έχουν συνείδηση αυτού του ελλείμματος, που έχουν δικαιολογήσει επανειλημμένα, με την ανάγκη προσαρμογής του πολιτικού τους ανοίγματος με την ιδιαίτερη ιδιοσυγκρασία και πολιτισμό τους και με τους κινδύνους που συνεπάγεται για την κοινωνία της Τυνησίας μια πρόοδος του ισλαμικού φανατισμού. Μας ζήτησαν, επομένως, κατανόηση και υπομονή. Και πρέπει να πω ότι ορισμένες κινήσεις της κυβέρνησης της Τυνησίας είναι ενδεικτικές καλής θέλησης , κινήσεις που έγιναν, ακριβώς κατά τη διάρκεια αυτής της επίσκεψης και όπως διαπιστώνεται στην έκθεση που παρουσίασε η αντιπροσωπεία σε αυτό το Σώμα.
<P>
Για την Ομάδα του Ευρωπαϊκού Λαϊκού Κόμματος (Χριστιανοδημοκρατών) και Ευρωπαίων Δημοκρατών, βρισκόμαστε στο πλαίσιο μιας συζήτησης που θεωρούμε μεν απαραίτητη, αλλά δεν θα πρέπει να διατυπωθεί, κατά την άποψή μας με όρους που να καταδικάζουν με υπερβολή και κινδυνολογία όπως συμβαίνει, αλλά αναγνωρίζοντας ορισμένα γεγονότα που μας απασχολούν γιατί επηρεάζουν τομείς που άπτονται της συμφωνίας σύνδεσης, όπως ο σεβασμός των ανθρωπίνων δικαιωμάτων και των δημοκρατικών αρχών, και που επιπλέον, πρέπει να επιλυθούν μέσω του πολιτικού και του κοινωνικού διαλόγου, και με την προσπάθεια της κυβέρνησης της Τυνησίας για την εφαρμογή μιας νομοθεσίας που να διασφαλίζει τον πολιτικό πλουραλισμό, στην πραγματικότητα και όχι μόνο τυπικά, και κυρίως, με την απαραίτητη πάντοτε άσκηση της ελευθερίας, έτσι ώστε ο πολίτης να μπορεί να εκφράσει τη γνώμη του και τα μέσα επικοινωνίας να μπορούν να την μεταδώσουν.
<P>
Πρόκειται για ένα μήνυμα που αυτό το Σώμα έχει την υποχρέωση να διαβιβάσει στις αρχές της Τυνησίας, οι οποίες πρέπει να εισπράξουν με την θετική σημασία που τους προσφέρει η κοινοβουλευτική συζήτηση.
<P>
Για τον λόγο αυτό, είναι απαραίτητο, στο πλαίσιο της ευρωμεσογειακής συνεργασίας, η Επιτροπή, το Συμβούλιο και το Κοινοβούλιο, να μην οπισθοχωρήσουν στα προγράμματα βοήθειας που πρέπει να ολοκληρωθούν στο πλαίσιο του προγράμματος MEDA II.
<P>
Η εκπαίδευση και η κατάρτιση στις δημοκρατικές αρχές αποτελούν βασικό στοιχείο για τη στήριξη μιας κοινωνίας πολυφωνικής και δημοκρατικής. Οι νέοι, οι δικαστές, η αστυνομία και οι δημοσιογράφοι πρέπει να γνωρίζουν σε βάθος ποια δικαιώματα πρέπει να ασκούν και να υπερασπίζονται. Αυτό είναι ένα πεδίο στο οποίο πρέπει και μπορεί να συνεργαστεί τη Ευρωπαϊκή Ένωση.
<P>
Επίσης με ανησυχεί το γεγονός ότι ο Επίτροπος Patten, που είναι παρών, δεν είναι αρκετά ευαισθητοποιημένος στα προβλήματα που διακρίνονται σήμερα στη νότια όχθη της Μεσογείου, όπου η Τυνησία διαδραματίζει έναν πολύ σημαντικό ρόλο.
<P>
Η μετανάστευση, ο ολοκληρωτισμός, η φτώχεια και η πολιτική αστάθεια δεν θεραπεύονται με εξαγγελίες και voluntarismo. Είναι απαραίτητη μια πραγματική πολιτική βούληση και τα οικονομικά και ανθρώπινα μέσα για να τεθεί σε εφαρμογή. Εν πάση περιπτώσει, και αυτό μπορεί να αποτελέσει το συμπέρασμα αυτής της συζήτησης, δεν μπορούμε να περιορίσουμε τη συνεργασία μας με τις τρίτες χώρες σε όρους αποκλειστικά εμπορικούς ή οικονομικούς. Για το σκοπό αυτό, ζητάμε επίσης από την Τυνησία, μαζί με τις οικονομικές μεταρρυθμίσεις, να προχωρήσουν οι πολιτικές μεταρρυθμίσεις με στόχο την διασφάλιση των ελευθεριών, αλλά με τη βοήθεια και τη συνεργασία που, οπωσδήποτε έχουν και θα συνεχίσουν να έχουν από μέρους μας, τουλάχιστον από την Ομάδα μου.
<P>
Ομοίως, θεωρούμε απαραίτητη μια κοινή στρατηγική στη Μεσόγειο, όπως επισημαίνει το ψήφισμα, και μαζί με την πολιτική, κοινωνική πλευρά και εκείνη της ασφάλειας, να δοθεί ιδιαίτερη προσοχή στην πολιτιστική και την ανθρώπινη διάσταση. Από όπου απορρέει η ανάγκη ενίσχυσης του διακοινοβουλευτικού διαλόγου και του διαλόγου με τους αντιπροσώπους των πολιτών.
<P>
Όπως λένε στη χώρα μου, "hablando se entiende la gente" (με τη συζήτηση, συμφωνούν οι άνθρωποι). Αν υπάρχει κάτι που χαρακτηρίζει τους λαούς των παραλίων της Μεσογείου, αυτό είναι ο πλούτος της σκέψης και του λόγου τους, και αυτό κύριοι βουλευτές, στοιχίζει πολύ λίγο.

<SPEAKER ID=167 NAME="Seixas da Costa">
, Συμβούλιο. (PT) Κύριε Πρόεδρε, κυρίες και κύριοι βουλευτές, πιστεύω πως στην αφετηρία ενός ζητήματος όπως αυτό, θα πρέπει να θυμηθούμε τη γενική στάση της Ευρωπαϊκής Ένωσης όσον αφορά το πλαίσιο των εξωτερικών της σχέσεων. Η Ευρωπαϊκή Ένωση έχει ένα πρότυπο αξιών και αρχών που φυσικά προσπαθεί να εκφράσει σε αυτήν της τη σχέση και προσπαθεί να εφαρμόσει σε όλες τις πτυχές των σχέσεών της με τρίτες χώρες. Η Ευρωπαϊκή Ένωση, αντίθετα με αυτό που θα μπορούσε να είχε προτείνει κάποιος κύριος βουλευτής στην παρέμβασή του, δεν έχει γεωγραφική εγγύτητα, ήτοι είναι περισσότερο απαιτητική με αυτούς που βρίσκονται πιο κοντά σε αυτήν και λιγότερο απαιτητική με εκείνους που είναι πιο μακριά. Δεν πιστεύουμε κάτι τέτοιο. Απλά εργαζόμαστε βάσει ενιαίων κριτηρίων και συγκεκριμένα πιστεύουμε πως είναι προτιμότερο να ανοίγουμε δρόμους διαλόγου προκειμένου να μπορέσουμε να κάνουμε τις χώρες να προβαίνουν σε τακτικές διμερείς αξιολογήσεις ως προς το τι προωθεί τους παράγοντες αποκλεισμού και την ύψωση τειχών διαφωνίας. Και σχετικά με αυτό κύριε Πρόεδρε, κυρίες και κύριοι βουλευτές, θέλω να πω πως υπάρχει πλήρης συμφωνία μεταξύ Συμβουλίου και Επιτροπής ως προς τις εργασίες σχετικά με αυτό το θέμα, και ιδιαίτερα με τον επίτροπο, κύριο Christopher Patten, για τον οποίον δεν χρειάζεται να πω πως διαθέτει περισσότερα διαπιστευτήρια ως προς τον σεβασμό των ανθρωπίνων δικαιωμάτων από όλους εμάς.
<P>
Σχετικά με το θέμα της Τυνησίας, θα ήθελα να πω πως το Συμβούλιο έχει πλήρη επίγνωση της κατάστασης των ανθρωπίνων δικαιωμάτων στην εν λόγω χώρα και έχει λάβει σοβαρά υπόψη τις ανησυχίες που κατά καιρούς έχουν εκφραστεί σε αυτό το Κοινοβούλιο, καθώς επίσης και εκείνες που εκφράστηκαν εδώ σήμερα.
<P>
Πολλές φορές το Συμβούλιο έχει τονίσει στις αρχές της Τυνησίας την ανησυχία του σχετικά με την ύπαρξη συγκεκριμένων καταστάσεων, ειδικά την έλλειψη ελευθερίας και τη δυσκολία έκφρασης όσον αφορά τα μέσα μαζικής ενημέρωσης. Τα θέματα των ανθρωπίνων δικαιωμάτων, όπως είπαν άλλωστε και οι κύριοι βουλευτές, συζητούνται ιδιαίτερα στο πλαίσιο του πολιτικού διαλόγου του Συμβουλίου με την Τυνησία στα πλαίσια του Συμβουλίου Σύνδεσης και μέσω των αρχηγών της αποστολής των κρατών μελών της Ευρωπαϊκής Ένωσης στην Τύνιδα, που συναντάται συχνά με τους κυβερνητικούς εκπροσώπους της Τυνησίας σχετικά με το εν λόγω θέμα.
<P>
Ο διάλογος αυτός, αυτήν τη στιγμή επικεντρώνεται ειδικά στις μεταρρυθμίσεις που βρίσκονται σε εξέλιξη σχετικά με τον νέο νόμο περί τύπου, τη λειτουργία και τα καθήκοντα του δικαστή εκτέλεσης των ποινών και τις τροποποιήσεις του εκλογικού νόμου. Η δυνατότητα ενός τέτοιου διαλόγου, τον οποίο η Τυνησία είχε αρνηθεί σε μεγάλο βαθμό στο παρελθόν, αποτελεί μια πρόοδο που κατά τη γνώμη μας δεν είναι αμελητέα. Επ' ευκαιρία των δύο συνεδριάσεων του Συμβουλίου Σύνδεσης που διεξήχθησαν στα πλαίσια των σχέσεών μας με την Τυνησία και στις οποίες ήμουν παρών, το Συμβούλιο είχε υπενθυμίσει τη θεμελιώδη σπουδαιότητα του σεβασμού των ανθρωπίνων δικαιωμάτων και των θεμελιωδών ελευθεριών για τις σχέσεις μεταξύ της εν λόγω χώρας και της Ευρωπαϊκής Ένωσης, και βέβαια έγινε ειδική μνεία σε κάποιες μεμονωμένες υποθέσεις, κάποιες από τις οποίες αναλύθηκαν εδώ.
<P>
Από εθνικής σκοπιάς, θα ήθελα να πω ότι επ' ευκαιρία της επίσκεψης του Προέδρου Ben Ali στην Πορτογαλία στις αρχές Μαίου, ο Υπουργός Εξωτερικών, κύριος Jaime Gama, είχε την ευκαιρία να συζητήσει με τον Τυνήσιο ομόλογό του την κατάσταση των ανθρωπίνων δικαιωμάτων στην Τυνησία και ιδιαίτερα την περίπτωση του δημοσιογράφου Taoufik Ben Brik και τόνισε την σταθερή ανάγκη για σεβασμό προς τις θεμελιώδεις ελευθερίες.
<P>
Αντιλαμβανόμαστε πως κάποια δράση πολιτικής πίεσης θα μπορούσε να παρουσιάσει πλεονεκτήματα αν αυτή είναι πίεση επιρροής. Πιστεύουμε πως υπάρχει χώρος για την προβολή διαφόρων πτυχών σε διεθνές επίπεδο σχετικά με αυτού του είδους θέματα και δεν αρνούμαστε την αποτελεσματικότητα αυτού του είδους παρεμβάσεων. Ωστόσο, το Συμβούλιο προτιμά τη χρήση των δυνατοτήτων άσκησης διακριτικής και ίσως περισσότερο αποτελεσματικής επιρροής, στις τυνησιακές αρχές, ασκώντας σε αυτές μια εποικοδομητική πίεση μέσω του πολιτικού διαλόγου και των διαφόρων συναντήσεων σε διάφορα επίπεδα. Για αυτόν τον λόγο κύριε Πρόεδρε, κυρίες και κύριοι βουλευτές, δεν θεωρούμε κατάλληλο να αρχίσουμε τις διαδικασίες που απαιτούνται για τη διακοπή της Συμφωνίας Σύνδεσης ή τη σύγκληση μιας έκτακτης συνόδου σχετικά την ίδια αυτή συμφωνία, η οποία ίσως να βοηθούσε, ωστόσο δεν θα είχε κάποιο συγκεκριμένο πρακτικό αποτέλεσμα. Πιστεύουμε πως η διατήρηση του συνεχούς διαλόγου και όλων των φροντίδων μας που συνεχίζουν να υφίστανται όταν και εφόσον είναι αναγκαίο, είναι ο σωστός τρόπος αντιμετώπισης αυτού του θέματος. Θα ήθελα να πω πως παρά αυτές δυσκολίες και τις δυσκολίες που παρουσιάζονται στην πρόοδο αυτής της διαδικασίας και που όλοι αναγνωρίζουμε, θα πρέπει να παραδεχτούμε πως υπήρξαν θετικά αποτελέσματα. Δεν μπορούμε να αγνοήσουμε, και δεν πιστεύω πως θα ήταν πολιτικά σωστό, τις κινήσεις ανοίγματος που έχει ήδη κάνει η Τυνησία, ήτοι την απελευθέρωση 600 πολιτικών κρατουμένων, την επιστροφή των διαβατηρίων συγκεκριμένων μελών της αντιπολίτευσης και την έκφραση της βούλησης αποκλιμάκωσης της έντασης σχετικά με την υπόθεση του δημοσιογράφου Taoufik Ben Brik και την αποδοχή των απαιτήσεων του τελευταίου. Η Επιτροπή έχει επίσης καταβάλλει προσπάθειες για τη χρηματοδότηση δράσεων για την προώθηση των ανθρωπίνων δικαιωμάτων και της δημοκρατίας στην Τυνησία μέσω του προγράμματος "MEDA Δημοκρατία"; και πιστεύω πως η Επιτροπή θα μπορέσει να δώσει περισσότερα στοιχεία σχετικά με αυτό το θέμα.
<P>
Τέλος, στη Δήλωση της Βαρκελώνης, η Τυνησία, όπως και άλλοι μεσογειακοί εταίροι, προσυπέγραψε έναν συγκεκριμένο αριθμό αρχών σχετικών με τον σεβασμό των ανθρωπίνων δικαιωμάτων και των θεμελιωδών ελευθεριών. Στο ευρω-μεσογειακό πλαίσιο και στην ενίσχυσή του την οποία προσπαθούμε αυτήν τη στιγμή να επιτύχουμε σε συνεργασία με την Επιτροπή, επιμένουμε επίσης στη σπουδαιότητα που προσδίδουμε στην ενεργή προώθηση του κράτους δικαίου και την καλή διαχείριση των δημοσίων υποθέσεων που αποτελεί παράγοντα κλειδί για τον διάλογο μεταξύ των δύο πλευρών της Μεσογείου.
<P>
Τέλος, κύριε Πρόεδρε, κυρίες και κύριοι βουλευτές, θα ήθελα να σας διαβεβαιώσω πως το Συμβούλιο συνεχίζει να δεσμεύεται για την προώθηση και ενίσχυση των ανθρωπίνων δικαιωμάτων και των θεμελιωδών ελευθεριών, καθώς και την παγίωση μιας αληθινής δημοκρατίας με μια ανοιχτή κοινωνία των πολιτών βασιζόμενη σε ένα κράτος δικαίου, τόσο στην Τυνησία όσο και στις άλλες χώρες με τις οποίες η Ευρωπαϊκή Ένωση διατηρεί σχέσεις. Κατά τη γνώμη μας ο καλύτερος τρόπος επίτευξης των στόχων που έχουμε θέσει είναι ένα πολιτικό μέσο. Συνεπώς, το Συμβούλιο θα συνεχίσει να ασκεί μια ισχυρότερη διακριτική διπλωματία, διατηρώντας αυτήν του την πολιτική με στόχο να ενθαρρύνει κάθε είδους πρόοδο για τη δημοκρατία και το κράτος δικαίου.

<SPEAKER ID=168 NAME="Patten">
Είμαι ιδιαίτερα ευγνώμων στο Κοινοβούλιο για την ευκαιρία που μου έδωσε να σχολιάσω αυτά τα εξαιρετικά σημαντικά ζητήματα. Όπως έχουν παρατηρήσει πολλοί αξιότιμοι βουλευτές, η απεργία πείνας του κυρίου Taoufik Ben Brik έχει λήξει, αλλά είχε σημαντικό αντίκτυπο τόσο στις αρχές της Τυνησίας όσο και στην κοινωνία των πολιτών. Προκάλεσε δημόσια συζήτηση στην Τυνησία για την κατάσταση των ανθρωπίνων δικαιωμάτων σε αυτή τη χώρα.
<P>
Θέλω να καταστήσω σαφές ότι η Επιτροπή συμμερίζεται την άποψη του ειδικού εισηγητή των Ηνωμένων Εθνών ο οποίος αναφέρει στην έκθεσή του προς την επιτροπή των ανθρωπίνων δικαιωμάτων ότι: "Η Τυνησία έχει ακόμη να κάνει πολύ δρόμο προκειμένου να εκμεταλλευτεί πλήρως το ευνοϊκό οικονομικό της πλαίσιο και να υιοθετήσει μέτρα με σκοπό την ενίσχυση της προστασίας των ανθρωπίνων δικαιωμάτων και, συγκεκριμένα, του δικαιώματος της ελευθερίας γνώμης και έκφρασης" .
<P>
Αλλά πως μπορεί η Επιτροπή και η Ευρωπαϊκή Ένωση γενικά να επηρεάσει το ρυθμό προόδου της Τυνησίας σε αυτό τον τομέα; Ο καλύτερος τρόπος να γίνει αυτό είναι εξετάζοντας τα τρία κύρια μέσα που ορίζει η συμφωνία σύνδεσης ανάμεσα στην Ευρωπαϊκή Ένωση και την Τυνησία.
<P>
Το πρώτο, στο οποίο αναφέρθηκε ο συνάδελφός μου, είναι ο πολιτικός διάλογος. Αυτός ο διάλογος μας έχει ήδη δώσει την ευκαιρία να σχολιάσουμε την κατάσταση των ανθρωπίνων δικαιωμάτων στην Τυνησία δύο φορές σε υπουργικό επίπεδο στα δύο συμβούλια σύνδεσης που έχουν λάβει χώρα μέχρι σήμερα. Η Ένωση έχει επισταμένως ασχοληθεί με τα ζητήματα των ανθρωπίνων δικαιωμάτων στην Τυνησία στα πλαίσια των πολλών επαφών μας με τις αρχές της Τυνησίας.
<P>
Το δεύτερο μέσο είναι η χρηματοδότηση θετικών μέτρων με τη μορφή επιδομάτων από τον κοινοτικό προϋπολογισμό για έργα που προωθούν την άσκηση των πολιτικών και ατομικών δικαιωμάτων. Το πρόγραμμα MEDA για τη δημοκρατία, για το οποίο το Κοινοβούλιο έχει σταθερές και θετικές απόψεις, έχει χρηματοδοτήσει έργα κατάρτισης, ενημέρωσης και ευαισθητοποίησης για τις ΜΚΟ και για την κοινή γνώμη σε αυτό τον τομέα. Ένα πρόγραμμα στήριξης των μέσων ενημέρωσης της Τυνησίας έχει ήδη συμπεριληφθεί στον προγραμματισμό της μελλοντικής οικονομικής συνεργασίας με την Τυνησία και θα πρέπει να αποτελέσει το αντικείμενο απαραίτητων διαβουλεύσεων με την κυβέρνηση της Τυνησίας.
<P>
Όπως μας υπενθύμισε ο κύριος Dupuis, η βιώσιμη οικονομική ανάπτυξη και πολιτική σταθερότητα εξαρτώνται κυρίως, από τη Ρωσία μέχρι τη Μεσόγειο, από ισχυρά θεσμικά όργανα, όχι από ισχυρούς άντρες. Χρειάζονται μερικές φορές ισχυροί άντρες για να διασφαλιστεί ότι τα ίδια τα θεσμικά όργανα είναι ισχυρά και λειτουργούν εντός του κράτους δικαίου.
<P>
Το τρίτο μέσο είναι η επιλογή της Ευρωπαϊκής Ένωσης να υιοθετήσει περιοριστικά μέτρα, το πιο ριζικό εκ των οποίων θα ήταν προφανώς η διακοπή της συνεργασίας.
<P>
Η Επιτροπή θεωρεί ότι, πριν προσφύγουν σε τυχόν περιοριστικά μέτρα, θα πρέπει να εκμεταλλευτούν στο έπακρο τα θετικά μέσα που προσφέρει η συνεργασία. Υπάρχουν ακόμη μεγάλα περιθώρια τόσο σε επίπεδο πολιτικού διαλόγου όσο και σε επίπεδο χρηματοδότησης των προγραμμάτων στήριξης. Θα ήθελα να το διερευνήσουμε αυτό περισσότερο με την Τυνησία. Συγκεκριμένα, η Επιτροπή επιθυμεί να δει σε ποιο βαθμό θα πραγματοποιήσει η κυβέρνηση της Τυνησίας τις υποσχέσεις της, όσον αφορά την μεταρρύθμιση του κώδικα τύπου και την προώθηση της ελευθερίας του συνεταιρίζεσθαι. Επιθυμούμε επίσης να δούμε αν οι προσπάθειές μας να στηρίξουμε τις επιθυμητές μεταρρυθμίσεις μέσω χρηματοδότησης από τον κοινοτικό προϋπολογισμό θα αποδειχθεί επιτυχής. Θα ενημερώνω το Κοινοβούλιο για εξελίξεις σε όλους αυτούς τους τομείς.
<P>
Τα θέματα που συζητάμε σήμερα το απόγευμα είναι ιδιαίτερα σημαντικά. Ξέρω ότι το Κοινοβούλιο είναι ενήμερο για την όλη εικόνα. Η κυρία Napoletano, κατά την ενδιαφέρουσα παρέμβασή της, τόνισε την οικονομική και κοινωνική πρόοδο που έχει επιτευχθεί στην Τυνησία. Αλλοι θα μπορούσαν να είχαν αναφερθεί, για παράδειγμα, στη θέση της Τυνησίας όσον αφορά τα δόγματα του ισλαμισμού. Παρόλα αυτά, υπάρχουν ζητήματα για τα οποία υπάρχουν σημαντικοί λόγοι ανησυχίας. Το καλύτερο αυτή τη στιγμή είναι να προχωρήσουμε με διάλογο αλλά, όπως θα πρέπει να κατανοεί το Κοινοβούλιο, δεν εξισώνω το διάλογο με την απάθεια. Το Κοινοβούλιο έχει εύλογες ανησυχίες και μια πολύ σταθερή άποψη. Αυτή μπορεί να εκφραστεί σθεναρά αλλά ευγενικά, όπως κάνει σήμερα το Κοινοβούλιο.
<P>
Θέλω να εξετάσω τη συζήτηση για την Τυνησία σε σχέση με όλα τα άλλα γεγονότα και να αναφερθώ σε ένα ζήτημα που έθιξε ο κύριος Hernαndez Mollar, αλλά και κάποιοι άλλοι αξιότιμοι βουλευτές. Θα υπάρχουν ασφαλώς γεγονότα και εξελίξεις που μας πιέζουν ασφυκτικά. Σήμερα, αναπόφευκτα, πρέπει να δώσουμε μεγάλη προσοχή στις προσπάθειές μας για ανοικοδόμηση των Βαλκανίων και, ιδιαίτερα, για την αποτροπή περαιτέρω κοινωνικού και πολιτικού κατακερματισμού. Είναι μια πολιτική στη νοτιοανατολική Ευρώπη που, θα πρέπει να προσθέσω, δεν είναι άσχετη με τη σταθερότητα και την ευημερία στη Μεσόγειο.
<P>
Αλλά αν πρέπει να κρίνω που πρόκειται να αντιμετωπίσουμε την κύρια πρόκληση μεσοπρόθεσμα και μακροπρόθεσμα, θα ήταν, για να είμαι ειλικρινής, στην πολιτική μας στην και γύρω από τη Μεσόγειο. Ποιο είναι το πιο βασικό της κοινής εξωτερικής πολιτικής και πολιτικής ασφάλειας της Ένωσης; Η προβολή της σταθερότητας. Αυτό είναι το κρίσιμο στοιχείο της πολιτικής μας στη Μεσόγειο. Τι προσπαθούμε να κάνουμε εκεί; Είναι γεγονός ότι προσπαθούμε, αν θέλετε, να κάνουμε τη Μεσόγειο ισοδύναμη της ζώνης ελεύθερων συναλλαγών της Βορείου Αμερικής. Υπάρχει όμως κάτι παραπάνω στο οποίο θα αναφερθώ αμέσως. Θέλω απλά να καταστήσω σαφές στον αξιότιμο βουλευτή ότι έχω αναλάβει πλήρη δέσμευση για την επιτυχία αυτής της πολιτικής.
<P>
Ένα από τα πράγματα που με ενοχλούν περισσότερο αυτή τη στιγμή είναι ότι όσα έχουμε κάνει μέχρι τώρα για τη στήριξη αυτής της πολιτικής μέσω της αναπτυξιακής βοήθειας δεν είναι τόσο καλά όσα θα έπρεπε. Επειδή κάθε χρόνο καταφέρναμε να ξοδεύουμε μόνο το 40% ή λιγότερο του ποσού για το οποίο είχαμε δεσμευτεί στη Μεσόγειο, εν μέρει λόγω προβλημάτων απορρόφησης στην περιοχή, εν μέρει λόγω των δικών μας αδυναμιών, στις οποίες είμαι πρόθυμος να αναφερθώ.
<P>
Θα κάνω αυτή τη συμφωνία με τον αξιότιμο βουλευτή: αν, έως ότου αφήσω τη δουλειά του επιτρόπου το 2005, οι ενέργειές μας για τη γεφύρωση του χάσματος ανάμεσα στις δεσμεύσεις και τις πληρωμές δεν είναι κατά πολύ πιο αποτελεσματικές από ότι τα τελευταία τρία χρόνια, τότε μπορεί να κάνει μια συνεισφορά στην αγαπημένη του φιλανθρωπική οργάνωση. Αυτό είναι που θα ήθελα να θεωρηθεί ως ένδειξη για το αν έχουμε δεσμευτεί ή όχι να πετύχει η πολιτική μας στη Μεσόγειο. Είναι ιδιαίτερα σημαντικό να χρησιμοποιήσουμε τα υπάρχοντα μέσα πολύ πιο ικανά, πολύ πιο αποτελεσματικά. Για αυτό είναι που θα ήθελα να κριθώ.
<P>
Θέλω να επαναλάβω: δεν πρόκειται απλά για τη δημιουργία μιας ελεύθερης ζώνης εμπορίου, όσο σημαντικό και αν είναι αυτό. Το ελεύθερο εμπόριο δεν είναι ο σκοπός, αλλά το μέσο για την επίτευξη του τελικού στόχου. Σκοπός είναι η δημιουργία μιας περιοχής ευημερίας και πολιτικής σταθερότητας στα νότια της θάλασσας που μοιραζόμαστε με τη Βόρειο Αφρική και τη Μέση Ανατολή για όλες αυτές τις χιλιετίες. Πρόκειται για μερισμό των αξιών και συμμετοχή στο εμπόριο. Δεν πρόκειται για τη δημιουργία κεντρικών οικονομιών που θα φέρουν μεγαλύτερη ευημερία στους ευρωπαίους: πρόκειται για συνεργασία με τις μεσογειακές χώρες με κοινές αξίες και εμπορική δραστηριότητα, για το καλό των ανθρώπων στα νότια της Μεσογείου αλλά και των ευρωπαίων. Είναι ένα εξαιρετικά σημαντικό μέρος των προσπαθειών της Ευρώπης κατά τα επόμενα χρόνια., που είναι τόσο σημαντικό, κατά κάποιο τρόπο για την προβολή της σταθερότητας, όσο και η όλη διαδικασία της διεύρυνσης. Τρέφω πολλές ελπίδες ότι μέσα στα επόμενα πέντε χρόνια θα μπορέσουμε να προωθήσουμε αυτό το πρόγραμμα στην Τυνησία και την υπόλοιπη περιοχή.

<SPEAKER ID=169 LANGUAGE="FR" NAME="Martin, Hugues">
Κύριε Πρόεδρε, αγαπητοί συνάδελφοι, η σημερινή συζήτησή μας μάς επιτρέπει να πάρουμε κάποια απόσταση και κάποιο ύψος από τα γεγονότα που έλαβαν χώρα κατά τη διάρκεια των τελευταίων εβδομάδων στην Τυνησία και κυρίως γύρω από αυτό που ονομάστηκε υπόθεση Ben Brick.
<P>
Τα γεγονότα αυτά έτυχαν ιδιαίτερα μεγάλης κάλυψης από τα μέσα μαζικής ενημέρωσης, γεγονός το οποίο - ας μην αμφιβάλλουμε - επέτρεψε να ασκηθεί πίεση στις αρχές της Τυνησίας για να διευθετήσουν το συντομότερο δυνατόν και με τον πιο ανθρώπινο τρόπο την κατάσταση. Ωστόσο, η εξαιρετικά εκτεταμένη κάλυψη της υπόθεσης αυτής από τα μέσα οδήγησε επίσης ορισμένους στο συμπέρασμα ότι αυτά τα γεγονότα συνοψίζουν την κατάσταση στην Τυνησία, πράγμα το οποίο έρχεται σε πλήρη αντίθεση με τα γεγονότα και με την πραγματικότητα που γνωρίζουμε.
<P>
Η Ομάδα του Ευρωπαϊκού Λαϊκού Κόμματος, όπως υπενθύμισε ο συνάδελφος και φίλος Hernαndez Mollar, επιθυμεί να στείλουμε σήμερα ένα μήνυμα ελπίδας και υποστήριξης σε όλους τους Τυνήσιους που αγωνίζονται να συνεχίσει η χώρα τους να προχωρά στον δρόμο των οικονομικών αλλά και των πολιτικών μεταρρυθμίσεων. Το ζητούμενο στην πραγματικότητα για το Ευρωπαϊκό Κοινοβούλιο είναι να τηρήσει σαφή και δίκαιη στάση απέναντι σε όλες τις μεσογειακές χώρες που συμμετέχουν στη διαδικασία της Βαρκελώνης.
<P>
Μας κατηγορούν ενίοτε - και κυρίως στην Τυνησία - ότι αντιμετωπίζουμε με μεγαλύτερη σκληρότητα κάποιες χώρες απ' ό,τι κάποιες άλλες και, ως προς αυτό, θα ήθελα να υπενθυμίσω ότι οι αρχές και οι αξίες που περιέχονται στη διακήρυξη της Βαρκελώνης - και οι οποίες υπενθυμίζονται σε κάθε συμφωνία εταιρικής σχέσης με μια μεσογειακή χώρα - είναι οι ίδιες για όλες, ακόμα και για τις χώρες μέλη της Ένωσης. Η Τυνησία δεν αποτελεί κατά κανέναν τρόπο εξαίρεση.
<P>
Αυτό το μήνυμα ελπίδας βασίζεται εν μέρει στα αξιοπρόσεκτα αποτελέσματα που έχει επιτύχει η Τυνησία στον οικονομικό και τον κοινωνικό τομέα. Πρέπει όμως να σεβαστούμε επίσης και τις δεσμεύσεις και τις πεποιθήσεις μας και πιστεύω ότι προσφέρουμε υπηρεσία στους Τυνήσιους αν τους πείσουμε ότι το Κοινοβούλιό μας θα εξακολουθήσει να αντιμετωπίζει με εξαιρετικά μεγάλη προσοχή την εξέλιξη της πολιτικής κατάστασης και της κοινωνίας των πολιτών στη χώρα τους, ανεξάρτητα από τα καλά οικονομικά αποτελέσματα. Πρέπει επίσης να πείσουμε τους μεσογειακούς εταίρους μας, όλους τους εταίρους μας, ότι οι δεσμεύσεις τις οποίες προσυπογράφουν συμμετέχοντας στη διαδικασία της Βαρκελώνης, κυρίως στον τομέα της δημοκρατίας και των δικαιωμάτων του ανθρώπου, δεν είναι ανταλλάξιμες.
<P>
Γι' αυτό, ολοκληρώνοντας, ζητώ από τους συναδέλφους να υποστηρίξουν σθεναρά την πρόταση ψηφίσματος που υποβάλαμε σήμερα και η οποία, νομίζω, εκφράζει με ισορροπημένο τρόπο αυτό που πιστεύει το Ευρωπαϊκό Κοινοβούλιο σχετικά με την κατάσταση στην Τυνησία. Δεν αμφιβάλλω ότι αυτό το μήνυμα θα γίνει δεκτό όπως αρμόζει από τις αρχές της Τυνησίας οι οποίες θα επεκτείνουν και θα δώσουν συνέχεια στα πρώτα μέτρα που έχουν ληφθεί.

<SPEAKER ID=170 LANGUAGE="ES" NAME="Obiols i Germα">
Κύριε Πρόεδρε, μία από τις καλύτερες θεατρικές κριτικές που δημοσιεύτηκαν στην Ευρώπη τον 20ό αιώνα, κατά την ταπεινή μου γνώμη, έλεγε κάτι τέτοιο: "Χθες είχε πρεμιέρα το τάδε έργο, που γράφτηκε από τον τάδε συγγραφέα" . Δεν θα μπορούσα να συναγωνιστώ την καταπληκτική συντομία αυτού του δημοσιογραφικού σχολίου, που κατά τη γνώμη μου ήταν πολύ έξυπνο. Η ερώτησή μου, λοιπόν, είναι σχεδόν όμοια. Γιατί συζητάμε σχετικά με την κατάσταση στην Τυνησία; Γιατί υπάρχει σχετική κρίση στις σχέσεις μεταξύ Ευρώπης και Τυνησίας αυτή τη στιγμή που, με τον έναν ή τον άλλο τρόπο, επηρεάζει τη σχέση μεταξύ των θεσμικών οργάνων της Ευρωπαϊκής Ένωσης και εκείνων της Τυνησίας στο πλαίσιο της συνεργασίας και της συμφωνίας σύνδεσης.
<P>
Πιστεύω ότι είναι χρήσιμο να τεθεί αυτό το ερώτημα, γιατί μόνο αν κατανοήσουμε με την μεγαλύτερη δυνατή λεπτομέρεια τι συμβαίνει στην Τυνησία και ποια είναι τα στοιχήματα που έχουν τεθεί σε αυτή τη χώρα, θα μπορέσουμε εντοπίσουμε τον μετριοπαθή και αποτελεσματικό τόνο που πρέπει να αναπτύξουμε στο πλαίσιο αυτής της συνεργασίας. Υπάρχει ένα μεγάλο παράδοξο στην Τυνησία αυτή τη στιγμή και η ανησυχία μου είναι ότι αυτό το παράδοξο γίνεται όλο και πιο επικίνδυνο. Αυτή είναι η περισσότερο ειρηνική και ευήμερη χώρα του Μαγκρέμπ, και η χώρα που διαθέτει το σύνολο μέσων ενημέρωσης το πιο κλειστό σε όλο το Μαγκρέμπ. Είναι η χώρα με τη μεγαλύτερη ανάπτυξη και με τη μεγαλύτερη πρόοδο στον κοινωνικό εκσυγχρονισμό, ειδικότερα στον τομέα της εκπαίδευσης και στην κατάσταση των γυναικών. Πρόκειται ωστόσο, για μια χώρα στην οποία η ανάδυση μιας πολιτικής κοινωνίας, η οποία είναι καρπός αυτής της οικονομικής και κοινωνικής ανάπτυξης, δεν βρίσκει τους κατάλληλους διαύλους για να εκφραστεί με πλήρη ελευθερία. Είναι μια χώρα που είναι και ήταν, στην πρώτη γραμμή των συμφωνιών σύνδεσης και της αγροτικής και μεσογειακής πολιτικής, που έχει υπογράψει όλες τις διεθνείς συμβάσεις σχετικά με τα ανθρώπινα δικαιώματα, και ωστόσο, για μια ακόμη φορά προκύπτουν προβλήματα σχετικά με τα ανθρώπινα δικαιώματα στην Τυνησία που μεγεθύνονται από την άποψη των ευρωπαϊκών μέσων.
<P>
Είμαι ευαισθητοποιημένος στα ανθρώπινα δικαιώματα, πιστέψτε με. Έχω βρεθεί για δεκαπέντε χρόνια της ζωής μου χωρίς διαβατήριο και χωρίς άδεια οδήγησης. Έχω ζήσει εμπειρίες που δεν θα ήθελα να περιγράψω, στα πολιτικά αστυνομικά τμήματα της δικτατορίας του Φράνκο, και στις φυλακές τους, αλλά πιστεύω ότι το θεμελιώδες πρόβλημα της Τυνησίας, αυτή τη στιγμή, είναι άλλο: το μέλλον της Τυνησίας. Μόνο αν βρούμε στην Ευρωπαϊκή Ένωση το ύφος και την αποτελεσματικότητα να βοηθήσουμε του τομείς που υποστηρίζουν μια απαραίτητη για την Τυνησία εξέλιξη, που να συνοδεύσει και να διασφαλίσει το μέλλον μιας οικονομικής ανάπτυξης και ενός κοινωνικού εκσυγχρονισμού, πιστεύω ότι θα αρθούμε στο ύψος των ευθυνών μας.
<P>
Θα καταλήξω λέγοντας ότι συμμερίζομαι σε μεγάλο βαθμό τα σημεία εστίασης που διατύπωσε ο Επίτροπος κ. Patten, αλλά θα ήθελα να μας έλεγε επίσης, ο κ. Επίτροπος ότι η ευρωμεσογειακή πολιτική, η πολιτική σχετικά με το Μαγκρέμπ, είναι κι αυτή μια από τις εμμονές του. Μόνο αν κατορθώσουμε να διασαφηνίσουμε ότι δεν υπάρχει κάποια κατάσταση κατά την οποία το Συμβούλιο σταμάτησε την προτεραιότητα των μεσογειακών θεμάτων, ότι η Επιτροπή θέτει εμπόδια στην εφαρμογή προγραμμάτων και ότι το Ευρωπαϊκό Κοινοβούλιο ασχολείται με το να δίνει μαθήματα, θα μπορέσουμε να βρούμε το ύφος και την αποτελεσματικότητα μιας πολιτικής που να βοηθά το μέλλον της Τυνησίας, με φιλία και αλληλεγγύη, προς μια κατάσταση που να συνδυάζει κοινωνικο-οικονομική άνοδο και πλήρη εκδημοκρατισμό. Παίζουμε πολλά, όχι αποκλειστικά στην Τυνησία, αλλά σε ολόκληρη την περιοχή με σεβασμό στον στόχο να επιτύχουμε σε αυτή τη δέσμευση.

<SPEAKER ID=171 LANGUAGE="FR" NAME="Ducarme">
Κύριε Πρόεδρε, η Ομάδα των Φιλελευθέρων εγκρίνει βεβαίως το κείμενο με τη μορφή που έχει υποβληθεί. Πέραν τούτου, επιτρέψτε μου, πέρα από το συμβατικό και σύνηθες παιχνίδι ρόλων μεταξύ των θεσμικών οργάνων, να διερωτηθώ ποιο θα είναι το πραγματικό αποτέλεσμα όλων αυτών και κυρίως, πέρα από τα λόγια που είπε πριν από λίγο ο Επίτροπος Patten,τι θα πράξει πραγματικά η Επιτροπή. Ποιος θα είναι ο δυναμισμός της; Ποια θα είναι η αποφασιστικότητά της; Ποια παρουσία θα διασφαλίσει; Θα ήθελα επίσης να μάθω αν ο εκνευρισμός του Επιτρόπου Patten στο ζήτημα της εξωτερικής πολιτικής της Επιτροπής θα μπορούσε να υποκινήσει, στην περίπτωση που μας απασχολεί, μια κάποια αλλαγή στάσης.
<P>
Ως προς αυτό, κύριε Επίτροπε, αμφιβάλλω για την επίσημη, πρακτική βούληση του θεσμικού οργάνου της Επιτροπής ως κινητήρα της ευρωπαϊκής οικοδόμησης και αυτό που θα έπρεπε ίσως να κάνετε θα ήταν να μας πείτε ακριβώς ποια θα είναι η συγκεκριμένη προσέγγιση για να μη χρειαστεί να διαπιστώσουμε, μετά από ένα μήνα ή δύο μήνες, ότι το κείμενο που θα ψηφίσουμε έχει μείνει για μια ακόμα φορά νεκρό γράμμα σε ευρωπαϊκό επίπεδο.
<P>
Οι δύο ερωτήσεις μου είναι εξαιρετικά σαφείς. Έχουμε την παράγραφο 11 του ψηφίσματος η οποία επισημαίνει ότι θα αναθέσουμε στην κοινοβουλευτική μας αντιπροσωπεία να εξετάσει την κατάσταση. Πρόκειται να καταθέσετε ένα συγκεκριμένο έγγραφο της Επιτροπής, προκειμένου να διευκολύνετε το έργο των βουλευτών μας; Δεύτερη ερώτηση και αυτή τη φορά αφορά το αμέσως προσεχές μέλλον: μας ανακοινώθηκε ότι στις 18 Ιουνίου θα διεξαχθεί έκτακτη σύνοδος του Συμβουλίου Γενικών Υποθέσεων για να προετοιμάσει τον φάκελο σχετικά με την περιφέρεια της Μεσογείου. Ποιος είναι ο φάκελος που θα κατατεθεί την επόμενη Κυριακή σχετικά με την περιφέρεια της Μεσογείου;
<P>
Αυτή είναι η ακριβής πολιτική παρακολούθηση που περιμένω και η οποία θα σας επιτρέψει ίσως, κύριε Επίτροπε, να ξεφύγετε από αυτό που αποκάλεσα το κλίμα εκνευρισμού που σας περιβάλλει και ίσως περιβάλλει και τους συνεργάτες σας όσον αφορά την αποτελεσματικότητα της εξωτερικής πολιτικής της Επιτροπής.

<SPEAKER ID=172 LANGUAGE="FR" NAME="Krivine">
Κύριε Πρόεδρε, χρειάστηκε να περιμένουμε αυτήν την περίοδο συνόδου για να μπορέσει επιτέλους να λάμψει η αλήθεια εντός του Ευρωπαϊκού Κοινοβουλίου.
<P>
Εφόσον επέστρεψα πρόσφατα από την Τυνησία μαζί με τρεις συναδέλφους, θα αναφερθώ στο πρόβλημα των συνδικαλιστικών ελευθεριών. Το μεγάλο κύμα καταστολής που έπληξε την αντιπολίτευση - όλες οι τάσεις της αντιπολίτευσης συγχέονται από τη δεκαετία του ενενήντα και μετά - επέτρεψε να τεθεί εκ νέου υπό περιορισμό η Γενική Ένωση Εργατών Τυνησίας (UGTT). Οι συλλήψεις, οι απολύσεις συνδικαλιστών, οι απειλές και πιέσεις κάθε μορφής, συνδυάστηκαν με την αυταρχικότητα της συνδικαλιστικής ηγεσίας για να δαμάσουν μια από τις πιο μαχητικές συνδικαλιστικές οργανώσεις της περιοχής.
<P>
Οι πολύ αυστηροί νομικοί περιορισμοί του δικαιώματος της απεργίας επιδεινώθηκαν από τη σημερινή ηγεσία. Για να είναι νόμιμη μια απεργία στην Τυνησία, είναι τώρα απαραίτητο να έχει δώσει την έγκρισή του το ίδιο το εκτελεστικό γραφείο της Γενικής Ένωσης Εργατών Τυνησίας. Οι συγκεντρώσεις, που κανονικά δεν μπορούν να γίνουν στον χώρο εργασίας, απαγορεύονται συνήθως και στα γραφεία του συνδικάτου. Κάποιοι συνδικαλιστικοί παράγοντες απομακρύνθηκαν από τις θέσεις τους και διώχθηκαν ενώπιον της δικαιοσύνης μόνο και μόνο επειδή επέκριναν τη διοίκηση του γενικού γραμματέα της συνομοσπονδίας σε ένα απλό ψήφισμα που δεν βγήκε από την οργάνωσή τους. Δώδεκα από αυτούς συνελήφθησαν τον Απρίλιο του 1999 από την αστυνομία και πέρασαν πάνω από 48 ώρες στο Υπουργείο Εσωτερικών επειδή αμφισβήτησαν τις συνθήκες κάτω από τις οποίες διεξήχθη το συνέδριο της UGTT, συνθήκες που δεν ήταν σύμφωνες με τον κανονισμό. Ας αναφέρουμε, παραδείγματος χάρη, τους Abdeljalil Bedoui, Ali Romdhane, Abdelmajid Sahraoui, Abdennour Maddahi, Hamed Bennjima, Noureddine Ounissa, Chaker Ben Hassine και πολλούς άλλους.
<P>
Το καθεστώς του Ben Ali διαιρεί έτσι και ασκεί ασφυκτικό έλεγχο στο σύνολο του κόσμου της εργασίας. Η καταστολή δεν αποσκοπεί μόνο στους πολιτικούς αντιπάλους, πλήττει το σύνολο του πληθυσμού, κυρίως στις λαϊκές συνοικίες, τις μικρές πόλεις, τα χωριά των μειονεκτικών περιοχών. Η έκθεση του Συμβουλίου για της ελευθερίες στην Τυνησία εκτιμά ότι ο αριθμός των αστυνομικών ανέρχεται σε 130.000 για έναν πληθυσμό 9,5 εκατομμυρίων κατοίκων. Πρέπει να προσθέσουμε όλες τις παράλληλες αστυνομίες τις οποίες ελέγχει ο ιστός των συνοικιακών επιτροπών που υπάγονται άμεσα στο Υπουργείο Εσωτερικών και υποτάσσει έναν ανυπεράσπιστο πληθυσμό. Και έτσι κατανοεί κανείς καλύτερα αυτήν την ψευδοδημοκρατία όπου ο πρόεδρος εκλέγεται με ποσοστό 99,44% των ψήφων.
<P>
Κύριε Πρόεδρε, πρέπει να γνωρίζει ο λαός της Τυνησίας, ο οποίος εκπροσωπείται εδώ από δύο μέλη του, ότι είμαστε αλληλέγγυοι στον αγώνα του για τις ελευθερίες και ότι δεν θα δειλιάσουμε πια.

<SPEAKER ID=173 LANGUAGE="FR" NAME="Abitbol">
Κύριε Πρόεδρε, τα παράδοξα αυτού του Σώματος εξακολουθούν να εκπλήσσουν. Δεν διστάζουμε να εξετάσουμε το ενδεχόμενο να εγκαταστήσουμε στο Κοσσυφοπέδιο ένα πολιτικό καθεστώς μονοεθνικό, αντιδημοκρατικό, από το οποίο οι αλλογενείς πληθυσμοί, αν μου επιτρέπεται η έκφραση, θα είναι αποκλεισμένοι. Δεν διστάζουμε να υπογράψουμε συμφωνίες εμπορίου με την Κίνα, μια απολυταρχική χώρα, αν υπάρχει κάποια χώρα απολυταρχική, που δέχεται ότι έχει προβεί σε 1.800 θανατικές εκτελέσεις μόνο τη χρονιά που μας πέρασε - αυτός είναι ο αριθμός που παραδέχονται οι κινεζικές αρχές - και, την ίδια στιγμή, θεωρούμε ότι μπορούμε να κρίνουμε το καθεστώς της Τυνησίας με μια αυστηρότητα που, κατά τη γνώμη μου, δεν είναι ενδεδειγμένη.
<P>
Βεβαίως, δεν έχουν όλα τα κράτη μέλη της Ένωσης το προνόμιο που έχει η Γαλλία να έχει υφάνει με αυτή τη χώρα παμπάλαιους δεσμούς που της επιτρέπουν να καταλάβει ότι, η πραγματικότητα δεν αντιστοιχεί ακριβώς στην παραμορφωμένη εικόνα που κάποιοι γελωτοποιοί των μέσων μαζικής ενημέρωσης έχουν διαδώσει τελικά σε όλη την Ευρώπη. Βεβαίως, η Τυνησία δεν αντιστοιχεί στην ιδέα που έχουμε για τη δημοκρατία. Όμως, πόσες χώρες στον κόσμο, και στην ίδια την Ευρώπη, αντιστοιχούν στην ιδέα που έχει ένα δημοκρατικό πνεύμα για τη δημοκρατία;
<P>
Η Τυνησία είναι στην πραγματικότητα η πρώτη από τις χώρες του Μαγκρέμπ που έχει υπογράψει συμφωνία με την Ευρωπαϊκή Ένωση, και όλοι συμφωνούν και αναγνωρίζουν την πρόοδο που έχει σημειώσει η χώρα αυτή, προκειμένου να προσαρμόσει την οικονομία της και τον κοινωνικό της ιστό στον εκσυγχρονισμό που συνεπάγονται οι σχέσεις με την Ευρωπαϊκή Ένωση και, αλίμονο, η επιτάχυνση που οφείλεται στην ελευθέρωση που προκαλεί η παγκοσμιοποίηση.
<P>
Τα επιτεύγματα της Τυνησίας συνηγορούν, νομίζω, υπέρ αυτής και για τον λόγο αυτό η δίκη που της γίνεται φαντάζει κάπως δυσανάλογη σε σχέση με την πραγματικότητα. Όπως και να έχουν τα πράγματα, δεν πρέπει να ξεχνάμε ότι η Τυνησία ήταν στην πρώτη γραμμή του αγώνα κατά του ισλαμισμού που απειλούσε, πριν από λίγα μόλις χρόνια, ολόκληρο το Μαγκρέμπ. Μου φαίνεται ότι θα ήταν προς τιμήν του Κοινοβουλίου μας αν λάμβανε υπόψη ολόκληρο το γεωπολιτικό πλαίσιο της περιοχής αντί να συμπεριφέρεται σαν ομάδα ακτιβιστών, που δεν είναι καν ισάξια μιας Μη Κυβερνητικής Οργάνωσης.

<SPEAKER ID=174 LANGUAGE="NL" NAME="Belder">
Κύριε Πρόεδρε, έλαβα μία επιστολή εδώ στο Στρασβούργο σχετικά με την απεργία πείνας περισσότερων των χιλίων πολιτικών κρατουμένων στην Τυνησία. Θα ήθελα να κάνω δύο σχόλια σχετικά. Ως χριστιανοί απορρίπτουμε αυτό το έσχατο μέσο αυτοάμυνας. Θα πρέπει ωστόσο να καταγγείλουμε συγχρόνως και τις αρχές της χώρας αυτής, οι οποίες αναγκάζουν τους πολίτες να καταφύγουν σε τέτοια μέτρα απελπισίας.
<P>
Το σημερινό καθεστώς της Τυνησίας δεν ανέχεται κανένα αντίλογο. Έχει επιβληθεί εδώ και χρόνια στη χώρα ένα κατασταλτικό καθεστώς το οποίο επιδεινώνεται διαρκώς. Γι' αυτό θα ήθελα να υποστηρίξω ολόθερμα τους συναδέλφους που υπέβαλαν προφορικές ερωτήσεις σήμερα, ιδιαίτερα το συνάδελφο Van den Bos. Πάρα πολύ σωστά καλεί το Συμβούλιο να αναλάβει δράση ακριβώς για να μην απωλέσει η ΕΕ την αξιοπιστία της ως εταίρος στη συμφωνία σύνδεσης με την Τυνησία.
<P>
"Δεν αρκεί να παραβιάζονται τα δικαιώματα του πληθυσμού" , υπογραμμίζει ένας τυνήσιος αγωνιστής των ανθρωπίνων δικαιωμάτων "αλλά θα πρέπει να ξεχάσει ο πληθυσμός και την απλή ύπαρξη αυτών των δικαιωμάτων" . Τη στιγμή που ο λαός της Τυνησίας αγωνίζεται για τις πολιτικές του ελευθερίες δεν μπορεί και δεν επιτρέπεται να μείνει πίσω η Ευρωπαϊκή Ένωση.

<SPEAKER ID=175 LANGUAGE="FR" NAME="Carlotti">
Κύριε Πρόεδρε, θα ήθελα να εκφράσω εδώ, με τη σειρά μου, την εντονότατη ανησυχία μου μπροστά στην επιδείνωση της κατάστασης των δικαιωμάτων του ανθρώπου στην Τυνησία, μια ανησυχία την οποία αναγκαστικά συμμερίζονται όλοι οι φίλοι αυτής της χώρας.
<P>
Εδώ και πολλά χρόνια, οι υπέρμαχοι των δικαιωμάτων του ανθρώπου και οι οικογένειές τους είναι θύματα μιας συνεχούς παρενόχλησης από τις αρχές της Τυνησίας. Ορισμένοι από αυτούς έχουν καταδικαστεί σε ποινές φυλάκισης· τους παρακολουθούν όλους τακτικά μέλη των δυνάμεων της τάξεως· τα διαβατήριά τους καθώς και εκείνα των οικείων τους κατάσχονται· οι επικοινωνίες τους έχουν διακοπεί ή παρακολουθούνται· χρησιμοποιούνται εναντίον τους εκστρατείες δυσφήμισης ή σωματικές και λεκτικές απειλές· τέλος, οι οικείοι τους ανακρίνονται τακτικά.
<P>
Μπροστά σε μια τέτοια παρέκκλιση το Ευρωπαϊκό Κοινοβούλιο επαναλαμβάνει σήμερα την πεποίθησή του ότι ο σεβασμός των δικαιωμάτων του ανθρώπου και των θεμελιωδών ελευθεριών δεν μπορεί να έχει εξαιρέσεις και δεν μπορεί να καταπατάται ατιμώρητα, διότι η Τυνησία είναι πράγματι ο πρώτος ευρωπαϊκός εταίρος ο οποίος υπέγραψε, το 1995, συμφωνία σύνδεσης με την Ευρωπαϊκή Ένωση. Αυτή η συμφωνία όμως περιλαμβάνει ρήτρα σεβασμού των δικαιωμάτων του ανθρώπου, με ανασταλτικό αποτέλεσμα, και προβλέπει πολιτικό διάλογο.
<P>
Βεβαίως, προτιμώ τον πολιτικό διάλογο από τις μονομερείς κυρώσεις, ωστόσο, στα πλαίσια ακριβώς αυτού του διαλόγου, έχουμε το καθήκον να πούμε στους εταίρους μας ότι ανησυχούμε πάρα πολύ με την κατάσταση στην Τυνησία. Έχουμε το καθήκον να ζητήσουμε από τις αρχές της Τυνησίας να πάρουν κάθε απαραίτητη πρωτοβουλία, προκειμένου να εγκαθιδρύσουν ένα πραγματικά πολυκομματικό καθεστώς και να εγγυηθούν την ελευθερία του τύπου και του συνεταιρίζεσθαι.
<P>
Όμως, κύριε Patten, ποιος πρέπει να είναι αυτός ο διάλογος; Πώς ακριβώς και με ποιο συγκεκριμένο τρόπο θα προχωρήσουμε; Πώς θα καταστήσουμε αποτελεσματικές τις θέσεις που λαμβάνουμε εδώ; Πράγματι, μπορεί να διερωτηθεί κανείς πώς θα εξελιχθεί η κατάσταση στην Τυνησία. Η υπόθεση Ben Brik από μόνη της συμβολίζει την αγανάκτηση πολλών Τυνησίων μπροστά στην υποβάθμιση των ελευθεριών τους, εφόσον ο τύπος δεν είναι παρά ένα από τα πεδία καταστροφής. Παρουσιάστηκε, εξάλλου, ένα φαινόμενο Ben Brik που ξεπερνάει τον ίδιο, και μέσα σε τρεις μήνες είδαμε την εξέγερση της αξιοπρέπειας μιας ολόκληρης κοινωνίας των πολιτών που εκδήλωσε την αποφασιστικότητά της να απαλλαγεί από το αστυνομικό κράτος. Την ίδια στιγμή, ο Πρόεδρος Ben Ali εξακολουθεί να χειρίζεται το καρότο και το μαστίγιο απέναντι σε εκείνους που αμφισβητούν τις μεθόδους του ή που επικρίνουν την κατάσταση των ελευθεριών στη χώρα του.
<P>
Απέναντι σε αυτή τη στάση μπορεί να διερωτάται κανείς εάν η Τυνησία πρόκειται να γίνει, αύριο, μια νέα εστία εντάσεων στη νότια πλευρά της Ευρώπης. Διότι σήμερα η εξουσία έχει δύο λύσεις. Η πρώτη συνίσταται στο να συνεχίσει να αρνείται την πραγματικότητα σύμφωνα με μια αρχή - που είναι πολύ γνωστή σε παρόμοια καθεστώτα - που συνίσταται στο να διαβεβαιώνεται ότι όλα πάνε καλά μέχρι τα τελευταία δεκαπέντε λεπτά· σε αυτήν την περίπτωση, η κοινωνία των πολιτών θα πρέπει να δεχτεί ένα νέο κύμα καταστολής και να το αντιμετωπίσει με θάρρος και αποφασιστικότητα. Τότε, θα εναπόκειτο στη διεθνή κοινότητα να απομονώσει μια εξουσία που θα είχε τεθεί εκτός νόμου και να στηρίξει τον αγώνα του λαού της Τυνησίας για να ανακτήσει την εθνική του κυριαρχία.
<P>
Ωστόσο, το καθεστώς της Τυνησίας μπορεί επίσης να διαλέξει τον δρόμο του διαλόγου με την κοινωνία των πολιτών προκειμένου να ελαττώσει τις εντάσεις και να διαπραγματευτεί μια παράκαμψη που θα βγάλει την Τυνησία από το αδιέξοδο και θα την οδηγήσει στο δρόμο της δημοκρατίας. Πιστεύω ότι πρέπει να βρούμε τις σωστές λέξεις, όπως είπε ο συνάδελφος Abitbol· σε κάθε περίπτωση, πρέπει να κάνουμε τα πάντα προκειμένου να επιλεγεί αυτός ο δρόμος.

<SPEAKER ID=176 LANGUAGE="IT" NAME="Procacci">
Κύριε Πρόεδρε, αξιότιμοι συνάδελφοι, η κατάσταση της Τυνησίας πρέπει να ενταχθεί στο ευρύτερο πλαίσιο των πολιτικών της Μεσογείου και των χωρών της Βορείου Αφρικής με τις οποίες η Ευρωπαϊκή Ένωση ενδιαφέρεται να διατηρήσει ζωντανό ένα διάλογο για τα ειρηνευτικά και αναπτυξιακά της προγράμματα. Μεταξύ των χωρών αυτών, η Τυνησία έχει σίγουρα σημειώσει προόδους από πλευράς οικονομίας, σταθερότητας και κοινωνικών δικαιωμάτων. Μεταξύ των χωρών αυτών, η Τυνησία είναι εκείνη που κατά κύριο λόγο διαπιστώνει τη σημασία ενός ευρωμεσογειακού διαλόγου σε οικονομικά, πολιτικά και πολιτιστικά θέματα.
<P>
Όλα αυτά δεν πρέπει σίγουρα να μας κάνουν να ξεχνάμε τους περιορισμούς των πολιτικών ελευθεριών που καταγράφονται στη χώρα αυτή, πιστεύω, όμως, ότι δεν είναι αρκετή και αποτελεσματική μια απλώς και μόνο καταδικαστική στάση, που ωστόσο δεν πρέπει να λείψει. Χρειάζεται να προγραμματίσουμε μια δράση που να είναι ικανή να βελτιώσει πραγματικά και σταδιακά την κατάσταση, συνομιλώντας και ενισχύοντας, ιδιαίτερα, την τυνήσια κοινωνία, και μέσω της στήριξης κοινών συμφωνιών και ειδικών προγραμμάτων σχετικά με το σεβασμό των ανθρωπίνων δικαιωμάτων, όπως σκεφτήκαμε να κάνουμε με το πρόγραμμα CARDS για τα δυτικά Βαλκάνια.
<P>
Πρέπει πράγματι, να λάβουμε υπόψη το γεγονός ότι οι χώρες που έχουν μια διαφορετική παράδοση από αυτήν των δυτικών δημοκρατιών, κατά την πορεία τους προς την πλήρη υλοποίηση των πολιτικών ελευθεριών, πρέπει να περάσουν μέσα από μια πολιτιστική ωρίμανση που απαιτεί σταδιακές αλλαγές και μεγαλύτερες προθεσμίες. Η λογική της απομόνωσης δεν αποδίδει και κινδυνεύει να εξασθενίσει τη δέσμευση εκείνων που εργάζονται στη χώρα αυτή, για τη βελτίωση της ποιότητας της δημοκρατίας.
<P>
Ευχόμαστε συνεπώς ότι το συμβούλιο σύνδεσης Ευρωπαϊκής Ένωσης - Τυνησίας θα επιφορτιστεί με την ευθύνη της διαρκούς αξιολόγησης του σεβασμού των ανθρωπίνων δικαιωμάτων στη χώρα αυτή μέσω μιας κοινής δράσης με τους ίδιους τους τυνήσιους αντιπροσώπους, δημιουργώντας για το θέμα αυτό ένα κοινό παρατηρητήριο που δεν μπορεί να μην ωφελήσει κοινωνικά την κατάσταση των ανθρωπίνων δικαιωμάτων στην Τυνησία.

<SPEAKER ID=177 NAME="Eriksson">
SV) Κύριε Πρόεδρε, τα ανθρώπινα δικαιώματα παραβιάζονται. Το δικαίωμα της ελεύθερης έκφρασης, η ελευθερία του συνέρχεσθαι και η ελευθερία του τύπου παρακάμπτονται και δεν γίνονται σεβαστά. Αυτό το γνωρίζουμε. Αυτό είναι γνωστό και στη Τυνησία επίσης, τόσο από πλευράς των αρχών όσο και από πλευράς των πολιτών.
<P>
Φυσικά, θα αναφερθούμε σ' αυτή την κατάσταση και θα την κατακρίνουμε οποτεδήποτε έχουμε τη δυνατότητα να το κάνουμε, διότι είναι εξαιρετικά σοβαρό. Πρόκειται για οικουμενικά δικαιώματα, όχι μόνο εντός, αλλά και εκτός της Ευρωπαϊκής Ένωσης και όταν αυτά τα δικαιώματα παραβιάζονται πρέπει να ασκείται κριτική. Πιστεύω ότι ο καλύτερος τρόπος να γίνει αυτό είναι μέσω διαλόγου. Αυτό σημαίνει ότι υπάρχει, πραγματικά, αλληλοσεβασμός και ότι αν η Τυνησία και οι εκπρόσωποί της θέλουν να σεβαστούν την άποψή μας σ' αυτό το θέμα, τότε, πιστεύω, ότι και εμείς επίσης θα πρέπει να σημειώσουμε ότι στη Τυνησία αντιλαμβάνονται, όντως, τις συμφωνίες που έχουμε υπογράψει ως αρκετά αρνητικές.
<P>
Δεν μπορώ να βρω αυτήν τη διαπίστωση πουθενά αλλού, παρά μόνον στην παράγραφο 7 της πρότασης ψηφίσματος της Συνομοσπονδιακής Ομάδα της Ευρωπαϊκής Ενωτικής Αριστεράς, ότι, δηλαδή, πραγματικά, όλες οι τυνησιακές οργανώσεις, τόσο του ιδιωτικού όσο και του δημοσίου τομέα, είναι επικριτικές απέναντι στη συμφωνίας σύνδεσης, κάτι που εμείς, από πλευράς ΕΕ, πρέπει, φυσικά, να το λάβουμε υπόψη μας και να το σεβαστούμε.

<SPEAKER ID=178 LANGUAGE="IT" NAME="Poli Bortone">
Κύριε Πρόεδρε, αξιότιμοι συνάδελφοι, έρχομαι από ένα πρόσφατο ταξίδι στην Τυνησία, φιλοξενούμενη, μεταξύ άλλων, ενός μέλους της κυβέρνησης αυτής, και δεν είχα φυσικά την ευκαιρία να δω όλα όσα προέκυψαν από τη σημερινή. Αυτό που είδα, όμως, ήταν μια χώρα που εργάζεται σκληρά για την πορεία προς τον εκσυγχρονισμό. Είδα ένα μεγάλο ζήλο για τον εντοπισμό των τομέων ανάπτυξης στα πλαίσια του περιβάλλοντος, φ
<P>
της αξιοποίησης του εδάφους, της γεωργίας, του τουρισμού και της οικοδόμησης μεγάλων υποδομών.
<P>
Είδα ότι γίνεται προσπάθεια για τη δημιουργία μιας οικονομίας, ώστε να αποφευχθούν περαιτέρω φαινόμενα μετανάστευσης που, σίγουρα, μπορούν να διαταράξουν τις σχέσεις τόσο μεταξύ των χωρών της Μεσογείου όσο και μεταξύ των χωρών που σήμερα αποτελούν μέρος της ίδιας της Ευρωπαϊκής Ένωσης. Είδα, με τα ίδια μου τα μάτια, περιπτώσεις πολιτιστικών ανταλλαγών μεταξύ των πανεπιστημίων και την ανάκτηση μιας ισχυρής πολιτιστικής ταυτότητας μέσα από μια δέσμευση στον τομέα της αποκατάστασης των ιστορικών κέντρων, του αγροτουρισμού και της βιοτεχνίας.
<P>
Παρατήρησα την έντονη συμμετοχή των σχολείων σε εκπαιδευτικά προγράμματα με μια σειρά συμπληρωματικών δραστηριοτήτων. Και δεν αντιλήφθηκα καθόλου ότι δεν υπάρχει συνεταιριστική οργάνωση. Αντίθετα, μάλιστα, υπάρχει μια ισχυρή και έντονη συνεταιριστική οργάνωση μεταξύ νέων και γυναικών κυρίως, καθώς επίσης και ένα αξιόλογο πνεύμα εταιρικής σχέσης μεταξύ θεσμικών πραγματικοτήτων.
<P>
Διάβασα σε μια ερώτηση ότι προκαλεί λύπη το γεγονός ότι, από την πλευρά του τοπικού Τύπου, υπάρχει λογοκρισία όσον αφορά τα ανθρώπινα δικαιώματα. Εάν υπάρχει λογοκρισία, αυτό σημαίνει ότι υπάρχει και ελευθερία του Τύπου, αφού ο τοπικός τύπος μπορεί επίσης να λογοκρίνει ενδεχόμενες συμπεριφορές της Τυνησίας που αρνούνται τα ανθρώπινα δικαιώματα.
<P>
Κατά συνέχεια δεν πιστεύω ότι υπάρχουν τόσες πολλές αρνητικές πτυχές που πρέπει να τονίσουμε όσον αφορά την Τυνησία. Πιστεύω, περισσότερο, ότι μπορεί κανείς να φανταστεί μια δράση πολιτικού χαρακτήρα όχι μόνο απέναντι στην Τυνησία αλλά και τις χώρες της βαλκανικής ζώνης, για παράδειγμα, στις οποίες η Ευρωπαϊκή Ένωση αποφασίζει να παρέχει ή όχι κίνητρα οικονομικού χαρακτήρα, ανάλογα με τις εσωτερικές πολιτικές ανακατατάξεις που αυτές οι χώρες μπορούν να εγγυηθούν.
<P>
Αυτή σίγουρα θα ήταν μια επιχείρηση που δε θα είχε καμία σχέση με την πραγματική έννοια της δημοκρατίας στην οποία ζει και συμμετέχει κανείς, ή με τα ανθρώπινα δικαιώματα, και ακόμα λιγότερο με τις σχέσεις μεταξύ των χωρών που είναι υποψήφιες για διεύρυνση και την ίδια την Ευρωπαϊκή Ένωση.

<SPEAKER ID=179 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, οι περισσότεροι των συναδέλφων στο Σώμα - όχι όμως η συνάδελφος που μίλησε μόλις τώρα - ανησυχούν για τις εξελίξεις στη φίλη και γειτονική χώρα της Τυνησίας. Η Τυνησία είναι γειτονική μας χώρα επειδή η Μεσόγειος δεν είναι μια θάλασσα που μας χωρίζει, αλλά που αντίθετα μας ενώνει.
<P>
Οι ανησυχίες που εκφράζονται σήμερα δεν απορρέουν από μια στάση αποικιακού ή νεοαποικιακού χαρακτήρα. Δεν πρόκειται για ανεπίτρεπτη ανάμιξη στις εσωτερικές υποθέσεις τρίτης χώρας, αλλά όπως τόνισε επανειλημμένα ο κ. Επίτροπος Patten, πρόκειται για έναν κριτικό διάλογο που στηρίζεται στη συμφωνία που έχουμε συνάψει με την Τυνησία. Ως εκ τούτου δεν θα είχε κανένα νόημα να καταγγείλουμε την εν λόγω συμφωνία. Θα πρέπει αντίθετα να την εκμεταλλευτούμε για να είμαστε σε θέση να διεξάγουμε αυτόν τον κριτικό διάλογο.
<P>
Πρόκειται για τη δημιουργία μιας κοινής ζώνης ασφάλειας, σταθερότητας και ειρήνης και στο πλαίσιο αυτό ανήκει επίσης η δημοκρατία, ο σεβασμός των ανθρωπίνων δικαιωμάτων και η ελευθερία των μέσων ενημέρωσης. Όταν από την πλευρά της Τυνησίας ακούγεται επανειλημμένα ότι πρόκειται και για τον αγώνα κατά του εξτρεμισμού και της τρομοκρατίας και για την παρεμπόδιση διαμόρφωσης εξτρεμιστικών απόψεων, συμπεριφορών και της συγκρότησης οργανώσεων, συμφωνώ απόλυτα με αυτό. Ωστόσο με ποιο διαφορετικό τρόπο θα μπορούσε άραγε να διεξαχθεί καλύτερα ο αγώνας αυτός παρά με τη δημοκρατία; Αυτό το αποδεικνύουν και οι γείτονες της Τυνησίας.
<P>
Επομένως δεν μπορούμε να αποποιηθούμε της δημοκρατίας. Η Τυνησία επαναλαμβάνει συνεχώς ότι η λύση του προβλήματος έγκειται στην οικονομική και κοινωνική ανάπτυξη. Αλλά ειδικά αυτή η οπωσδήποτε θετική οικονομική και κοινωνική εξέλιξη της Τυνησίας αποτελεί το καλύτερο θεμέλιο για την περαιτέρω ανάπτυξη της δημοκρατίας και τη διεξαγωγή του αγώνα ενάντια στον εξτρεμισμό, πατώντας σε δημοκρατικό έδαφος.
<P>
Και μια τελευταία παρατήρηση: Θέλουμε να βοηθήσουμε την Τυνησία και δεν υπάρχει καμία αμφιβολία για αυτό. Οφείλουμε να βοηθήσουμε την Τυνησία όπως οφείλουμε να βοηθήσουμε όλη την περιοχή. Δεν ευσταθεί ότι μοναδική μας προτεραιότητα είναι τα Βαλκάνια, ούτε η διεύρυνση της Ευρωπαϊκής Ένωσης είναι μοναδική μας προτεραιότητα. Ο χώρος της Μεσογείου δεν έχει τριτεύουσα σημασία για μας, έχει την ίδια βαρύτητα, την ίδια σημασία. Όταν ο Επίτροπος Patten δηλώνει για παράδειγμα ότι το ζητούμενο είναι για μας οι μεταρρυθμίσεις, και ότι θέλει να ξεπερασθεί το χάσμα που ανοίγεται μεταξύ υποσχέσεων και πραγματικών πληρωμών, τότε αυτό θα πρέπει να υποστηριχθεί πλήρως, αλλά θα πρέπει να προχωρήσουμε από κοινού, επιδεικνύοντας μεγάλη ευαισθησία. Πρέπει να το κάνουμε με έναν τρόπο που να μην απωθεί τους εταίρους μας του χώρου της Μεσογείου αλλά που να τους προσελκύει να επιστρέψουν ξανά στην κοινή μας πορεία.

<SPEAKER ID=180 NAME="Seixas da Costa">
Κύριε Πρόεδρε, θα ήθελα να κάνω δύο σύντομες παρατηρήσεις και να πω πως το Συμβούλιο έλαβε σοβαρά υπόψη τις εύλογες ανησυχίες που εξέφρασαν οι κυρίες και οι κύριοι βουλευτές και τις οποίες θα λάβουμε υπόψη στον διάλογό μας με την Τυνησία, στα υφιστάμενα θεσμικά πλαίσια. Η δεύτερη παρατήρηση είναι για να εξηγήσω στον βουλευτή κύριο Ducarme ότι στο Συμβούλιο Γενικών Υποθέσεων που θα διεξαχθεί στις 18 Ιουνίου θα προσπαθήσουμε ουσιαστικά να επιτύχουμε την έγκριση της κοινής στρατηγικής για τη Μεσόγειο, στο πλαίσιο του Συμβουλίου, που αρχικά θα υποβληθεί στο Ευρωπαϊκό Συμβούλιο της Feira και που αποτελούσε μέρος του προγράμματος της πορτογαλικής Προεδρίας. Αντιλαμβανόμαστε πως η εν λόγω κοινή στρατηγική μπορεί να αποτελέσει παράγοντα προστιθέμενης αξίας αναφορικά με τη διαδικασία της Βαρκελώνης και πως υπάρχουν άκρως σημαντικά στοιχεία που θα πρέπει να αναδιοργανώσουμε και να θέσουμε κατά περισσότερο ολοκληρωμένο τρόπο εντός των σφαιρικών πλαισίων της εξωτερικής πολιτικής της Ένωσης.
<P>
Στο τελευταίο Συμβούλιο Γενικών Υποθέσεων είχαμε καταβάλλει μια τέτοια προσπάθεια. Πρόκειται για ένα θέμα που έχει διάφορες λεπτές πτυχές, γιατί αυτά τα θέματα είναι περίπλοκα και αφορούν διάφορες πτυχές. Πιστεύουμε πως το έκτακτο Συμβούλιο Γενικών Υποθέσεων που θα διεξαχθεί αμέσως πριν από το Ευρωπαϊκό Συμβούλιο της Feira, θα επιτρέψει την έγκριση αυτής της κοινής στρατηγικής, που σίγουρα θα διευκολύνει πολύ τη σφαιρική δράση της Ευρωπαϊκής Ένωσης, συγκεκριμένα στα πλαίσια της Κοινής Εξωτερικής Πολιτικής και Πολιτικής Ασφάλειας σχετικά με όλη την περιοχή της Μεσογείου.

<SPEAKER ID=181 NAME="Patten">
Κύριε Πρόεδρε, θα είμαι ακόμη πιο σύντομος από ότι σκόπευα, επειδή η Προεδρία απάντησε μόλις σε ένα από τα θέματα που έθιξε ο κύριος Ducarme.
<P>
Θέλω απλά να θίξω δύο άλλα ζητήματα που ανέφερε. Καταρχάς να πω ότι, εκ μέρους της Επιτροπής, τρέφουμε πολλές ελπίδες ότι θα υποβάλλουμε προτάσεις μέσα στους επόμενους μήνες - ή βδομάδες, αν τα καταφέρουμε - για την αναβίωση της διαδικασίας Barcelona, μια συμβολή στη συζήτηση για το πώς μπορεί να γίνει αυτό πέντε χρόνια μετά την αρχική συμφωνία. Αν ο αξιότιμος βουλευτής χρειάζεται περισσότερες πληροφορίες για την Τυνησία ή τη διαδικασία Barcelona σα σύνολο, ελπίζω ότι θα με ενημερώσει και θα προσπαθήσω να τον εξυπηρετήσω όσο το δυνατόν πιο γρήγορα.

<SPEAKER ID=182 NAME="Πρόεδρος">
Ευχαριστώ πολύ, κύριε επίτροπε Patten.
<P>
Ανακοινώνω πως έχω λάβει έξι προτάσεις ψηφίσματος, που κατατέθηκαν σύμφωνα με το άρθρο 40, παράγραφος 5, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Προσχώρηση της Κίνας στον ΠΟΕ
<SPEAKER ID=183 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προφορικών ερωτήσεων:
<P>
Β5-0489/00, του βουλευτή Westendorp y Cabeza, προς το Συμβούλιο, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την προσχώρηση της Κίνας στον ΠΟΕ.
<P>
Β5-0490/00, του βουλευτή Westendorp y Cabeza, προς την Επιτροπή, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την προσχώρηση της Κίνας στον ΠΟΕ.

<SPEAKER ID=184 NAME="Westendorp y Cabeza">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, στις 17 του περασμένου Μαΐου υπέβαλα μια προφορική ερώτηση εξ ονόματος της επιτροπής της οποίας προεδρεύω, της Επιτροπής Βιομηχανίας, Εξωτερικού Εμπορίου, Έρευνας και Ενέργειας, που απευθυνόταν στο Συμβούλιο και στην Επιτροπή, και πριν από τη σύναψη - θα έλεγα την ευτυχή σύναψη - μιας συμφωνίας ανάμεσα στην Ευρωπαϊκή Ένωση και την Κίνα για την ένταξη της χώρας αυτής στον Παγκόσμιο Οργανισμό Εμπορίου. Σχετικά με το θέμα αυτό θα ήθελα να κάνω μια δήλωση και δύο αιτήσεις.
<P>
Καταρχήν, η δήλωσή μου είναι ότι συγχαίρω θερμά, εξ ονόματος της επιτροπής της οποίας προεδρεύω, τον Επίτροπο Lamy για την υπομονή του, την επιμονή του και για τις κατάλληλες επαφές που διατήρησε συνεχώς όχι μόνο με τις κινεζικές αρχές, αλλά και με άλλα σημαντικά μέλη του Συμβουλίου του ΠΟΕ, ειδικότερα με τις Ηνωμένες Πολιτείες, και που επέτρεψε με αυτές τις διαπραγματεύσεις τόσο στο Κογκρέσο των Ηνωμένων Πολιτειών όσο και στην Ευρωπαϊκή Ένωση να φτάσουν σε αυτή την προκαταρκτική συμφωνία για την ένταξη της Κίνας, τη σημασία της οποίας δεν είναι απαραίτητο να τονίσω, δεδομένου ότι θα ενσωματώσει στον Παγκόσμιο Οργανισμό Εμπορίου περισσότερα από ένα δισεκατομμύριο άτομα, με τα όσα αυτό συνεπάγεται και ως προς τις προκλήσεις και ίσως ως προς θετικές αντιδράσεις.
<P>
Κατά δεύτερο λόγο, η συμφωνία αυτή είναι θετική γιατί θα προσφέρει τα επακόλουθα οικονομικά, κοινωνικά, περιβαλλοντικά, ακόμη και γεωπολιτικά οφέλη για την Κίνα, τον κόσμο γενικότερα, και ειδικότερα για την Ευρωπαϊκή Ένωση.
<P>
Πιστεύουμε ότι ήταν ιδιαίτερα θετικό το άνοιγμα που επιτεύχθηκε στον τομέα των οικονομικών υπηρεσιών, των τηλεπικοινωνιών και των ασφαλειών, που πρόκειται να παρέχουν ευκαιρίες, αναμφισβήτητα, στους οικονομικούς μας παράγοντες καθώς και το σταδιακό άνοιγμα των αγορών ενέργειας της Κίνας, που θα επιφέρει, εκτός από τα βέβαια οικονομικά οφέλη, μια μεγαλύτερη τήρηση των κανόνων για το περιβάλλον από μέρους της χώρας αυτής.
<P>
Αλλο πρόσθετο πλεονέκτημα είναι ότι η Κίνα, από τη στιγμή της εισόδου της στον ΠΟΕ, θα υπόκειται στους κανόνες του. Το γεγονός αυτό, είναι θετικό αφ' εαυτού, και θα εισαγάγει την Κίνα σε μια νέα, διαφορετική δυναμική στενών σχέσεων με τον υπόλοιπο κόσμο, χωρίς αυτό να σημαίνει ότι θα σταματήσουμε να επαγρυπνούμε σχετικά με τα ανθρώπινα δικαιώματα, τα κοινωνικά δικαιώματα και τα περιβαλλοντικά δικαιώματα.
<P>
Όσον αφορά το θέμα αυτό, θα ήθελα να πω ότι θα υπάρξουν δυσκολίες, δεδομένου ότι η θέση της Επιτροπής και του Συμβουλίου, που στηρίζει το Κοινοβούλιο, συμπεριλαμβάνει τη βασική τήρηση αυτού του ελάχιστου των θεμελιωδών κοινωνικών δικαιωμάτων και των περιβαλλοντικών δικαιωμάτων που, παραδόξως, θα είναι δυσκολότερο να κάνουν την Κίνα να τα αποδεχθεί αφού εισέλθει στον ΠΟΕ με πλήρη δικαιώματα.
<P>
Εντούτοις, στηρίζουμε επίσης απόλυτα, την πρωτοβουλία της Επιτροπής και του Συμβουλίου να ξεκινήσει και πάλι τον γύρο που απέτυχε στις αρχές του, στο Σηάτλ, μετατρέποντάς τον σε πλανητικό γύρο.
<P>
Έως εδώ η δήλωση, τα δύο ερωτήματα είναι τα ακόλουθα:
<P>
Καταρχήν, μας ενδιαφέρει πολύ να μάθουμε αν η Επιτροπή είναι διατεθειμένη να εργαστεί στενά με τις Ηνωμένες Πολιτείες σε αυτό το πακέτο οικονομικής βοήθειας τόσο σημαντικό και τόσο απαραίτητο έτσι, ώστε η Κίνα να μπορέσει να εφοδιαστεί με το κατάλληλο διοικητικό και δικαστικό υλικό που θα την καταστήσει ικανή να τηρήσει τις υποχρεώσεις της στο πλαίσιο του Παγκόσμιου Οργανισμού Εμπορίου.
<P>
Το άλλο ερώτημα είναι το ακόλουθο: εργαστήκαμε πολύ καλά με το Συμβούλιο και με την Επιτροπή κατά τη διάρκεια όλης αυτής της διαδικασίας και πιστεύουμε ότι θα συνεχίσουμε να το κάνουμε. Πιστεύω ότι αυτή η συνεργασία προσδίδει δημοκρατική νομιμότητα σε μια διαδικασία που δέχεται κριτικές. Το ερώτημα είναι σαφές, και περισσότερο από ένα ερώτημα, είναι ένα αίτημα: Θα υποβληθεί μετά το πέρας της διαδικασίας, η συμφωνία με την Κίνα στην έγκριση του Κοινοβουλίου;
<P>
Πιστεύω ότι αυτή η υπόθεση δεν ενέχει κινδύνους από μέρους του Συμβουλίου ούτε από μέρους της Επιτροπής, γιατί η επιτυχία είναι εξασφαλισμένη. Το Κοινοβούλιο, όπως σας είπα, στηρίζει αυτή τη συμφωνία. Επιπλέον, θα κερδίσουμε όλοι μια δημοκρατική νομιμότητα με αυτή τη σημαντική συμφωνία, από τη στιγμή που - δεν είναι ανάγκη να το υπογραμμίσω - προβλέπεται επίσης ότι σε σημαντικές συμφωνίες το Κοινοβούλιο έχει έναν αποφασιστικό ρόλο.

<SPEAKER ID=185 NAME="Seixas da Costa">
Κύριε Πρόεδρε, το συμπέρασμα της διμερούς συμφωνίας πρόσβασης στην αγορά αγαθών και υπηρεσιών μεταξύ της Ευρωπαϊκής Ένωσης και της Λαϊκής Δημοκρατίας της Κίνας στις 19 Μαίου αποτέλεσε, και πιστεύω πως όλοι συμφωνούμε, ένα σημαντικό πλαίσιο για τη διαδικασία προσχώρησης της εν λόγω χώρας στον Παγκόσμιο Οργανισμό Εμπορίου, οι εργασίες της οποίας υπενθυμίζω πως είχαν αρχίσει πριν από περίπου 14 χρόνια. Η προσχώρηση ενός εταίρου με την οικονομική και πολιτική διάσταση της Κίνας σε ένα πολυμερές σύστημα εμπορίου, αποτελεί αναμφίβολα ένα από τα σημαντικότερα γεγονότα για την παγκόσμια οικονομία στην αρχή αυτού του αιώνα. Ο βουλευτής, κύριος Carlos Westendorp y Cabeza μίλησε για τον πληθυσμό και την αγορά της εν λόγω χώρας, καθώς επίσης και για τη σπουδαιότητα αυτής της προσχώρησης ως προς την εσωτερική ισορροπία του ΠΟΕ. Θα ενισχυθεί έτσι το σφαιρικό πλαίσιο δραστηριοτήτων του ΠΟΕ και θα είναι εφεξής απαραίτητη η ανεύρεση τρόπων να καταστούν περισσότερο λειτουργικές.
<P>
Σε επίπεδο ΠΟΕ, οι διμερείς διαπραγματεύσεις που διεξήχθησαν αποτελούν απλώς ένα βήμα προς τον πολυμερή χαρακτήρα των συμφωνημένων διατάξεων και την ολοκλήρωση της διαδικασίας στη Γενεύη. Αυτό οδηγεί στη συνέχιση των εργασιών της ομάδας για την προσχώρηση, όσον αφορά την τελική σύνταξη του σχετικού πρωτοκόλλου. Μόνο στο τέλος αυτής της διαδικασίας προσχώρησης της Κίνας θα ενταχθεί στην ημερήσια διάταξη μιας συνεδρίασης του Γενικού Συμβουλίου για την έγκριση των μελών του ΠΟΕ, λαμβάνοντας ως δεδομένο ότι θα έχουν ολοκληρωθεί όλες οι απαραίτητες σχετικές εσωτερικές διαδικασίες.
<P>
Σε κοινοτικό επίπεδο, το θέμα αυτό θα πρέπει ακόμη να συζητηθεί από τα κράτη μέλη εφόσον η διαδικασία που ακολουθείται συνήθως, η αποκαλούμενη ad hoc Equador, αποδειχθεί πολύ σιωπηρή, και ως τέτοια ελάχιστα συμβατή με το πολιτικό και οικονομικό βάρος της Κίνας και την ειδική σπουδαιότητα αυτής της υπόθεσης. Η Ευρωπαϊκή Ένωση θα πρέπει επίσης να συμφωνήσει ρητώς και σαφώς με την είσοδο της Κίνας στον ΠΟΕ, και το Συμβούλιο θα πρέπει να γνωμοδοτήσει σχετικά με το σφαιρικό πακέτο της προσχώρησης, το οποίο θα πρέπει επίσης να υποβληθεί σε αυτό το Κοινοβούλιο για γνωμοδότηση.
<P>
Δεν απαντώ στη δεύτερη ερώτηση του κυρίου Carlos Westendorp y Cabeza γιατί έχει ήδη απαντηθεί από τα γεγονότα: είχε σχέση με την εντολή που είχε δοθεί στην Επιτροπή και το επαρκές εύρος αυτής της εντολής. Έχει αποδειχθεί ότι η εντολή αυτή είχε επαρκές εύρος, ωστόσο πολλές χώρες, συμπεριλαμβανομένης και της δικής μου, αντιμετώπισαν δυσκολίες σχετικά με την εκτέλεση της ιδίας.
<P>
Όσον αφορά τη συνεργασία και τις ενέργειες τεχνικής βοήθειας, διαπιστώσαμε ότι η Κίνα, παρά τις δυσκολίες που παρατηρήθηκαν κατά τη διάρκεια των διαπραγματεύσεων, απέδειξε τη δέσμευσή της για την πολυμερή διαδικασία και για κάποιες επιλογές τοπικού χαρακτήρα. Τώρα, σε αυτήν τη φάση θα πρέπει να καταβάλλει επιπλέον προσπάθειες για την υλοποίηση των δεσμεύσεών της και να ανοίξει επαρκώς, ούτως ώστε να τηρήσει τις πολυμερείς υποχρεώσεις της και να σεβαστεί τους κανόνες και τις διατάξεις του ΠΟΕ. Έτσι, είναι σημαντικό να μπορούν οι κινεζικές αρχές να προβούν από τώρα στις απαραίτητες εσωτερικές προσαρμογές, και για αυτόν τον λόγο η Ευρωπαϊκή Ένωση είναι ήδη διατεθειμένη να της διαθέσει 22 εκατομμύρια Ευρώ για δράσεις που αφορούν διάφορους τομείς που αρχικά θα παρουσιάζουν δυσκολίες ως προς την υλοποίησή τους λόγω του συγκεκριμένου χαρακτήρα της κινεζικής νομοθεσίας: κυβερνητικές αγορές, πνευματική ιδιοκτησία κλπ. Εξάλλου, οι αναπτυγμένες χώρες θα πρέπει να διατηρήσουν στενή συνεργασία, ούτως ώστε μέσω τεχνική βοήθειας να μπορέσει η Κίνα να εφαρμόσει ορθώς τους όρους που έχουν συμφωνηθεί για την προσχώρησή της στο ΠΟΕ, γεγονός που έχουν αναγνωρίσει οι συγκεκριμένες χώρες, όπως εξάλλου αποδείχθηκε στη Σύνοδο Κορυφής μεταξύ Ευρωπαϊκής Ένωσης και ΗΠΑ στις 31 Μαρτίου, όπου συζητήθηκε το εν λόγω θέμα. Η προσχώρηση της Κίνας θα αποτελέσει παράγοντα σταθερότητας για την παγκόσμια οικονομία και θα δώσει στον νέο γύρο στις διαπραγματεύσεων του ΠΟΕ, οι οποίες ελπίζουμε να μπορέσουν να αρχίσουν το συντομότερο δυνατόν, αυξημένη σπουδαιότητα, διότι όλοι θα πρέπει να επικεντρώσουν τις προσπάθειές τους προς την επίτευξη αυτού του στόχου.
<P>
Έτσι, ελπίζουμε να ολοκληρωθεί η διαδικασία προσχώρησης σύντομα μέσω δεσμεύσεων συγκεκριμένων και συμβατών με το επίπεδο ανάπτυξης που έχει ήδη επιτευχθεί σε κάποιους τομείς της κινεζικής οικονομίας, ούτως ώστε να εξασφαλίσει ότι δεν θα διακυβευτεί η σταθερότητα των αγορών. Πέραν τούτου, ωστόσο, η προσχώρηση της Κίνας στον ΠΟΕ δεν θα πάψει να έχει επιπτώσεις και σε πολιτικό επίπεδο, δεδομένου ότι οι απαιτήσεις για εσωτερική μεταρρύθμιση και περισσότερη διαφάνεια, και συνεπώς μεγαλύτερη έκθεση στην εξωτερική κοινή γνώμη, δεν θα σταματήσει να έχει επιπτώσεις στη δράση των κινεζικών αρχών σε άλλους τομείς πέραν από τον αυστηρώς εμπορικό. Αλλά ο επόμενος ομιλητής ίσως ξέρει περισσότερα σχετικά με αυτό το θέμα από εμένα.

<SPEAKER ID=186 NAME="Patten">
Κύριε Πρόεδρε, επιθυμώ να αρχίσω επιδοκιμάζοντας θερμά κάποιες παρατηρήσεις που έκανε ο αξιότιμος βουλευτής, κύριος Westendorp - κάτι που είμαι βέβαιος ότι αποτελεί πάντα έναν λογικό τρόπο να αρχίσει ένας λόγος σε μια συζήτηση στο Κοινοβούλιο.
<P>
Καταρχάς, θα ήθελα να επιδοκιμάσω με τον πιο λαμπρό τρόπο το εγκώμιο που έπλεξε στο συνάδελφό μου, επίτροπο Lamy, για τον τρόπο που συντόνισε αυτές τις διαπραγματεύσεις. Είχα ο ίδιος κάποια εμπειρία διαπραγματεύσεων με την Κίνα και οφείλω να πω ότι με έχει συνεπάρει ο θαυμασμός μου για το επίτευγμα του επιτρόπου Lamy. Θα ήθελα να πω, όπως έκανε και εκείνος με χαρακτηριστική γενναιοδωρία, ότι όλοι εμείς θα πρέπει επίσης να αποδώσουμε φόρο τιμής στον προκάτοχό του, κύριο Leon Brittan, που βοήθησε να διεξαχθούν αυτές οι διαπραγματεύσεις, παρόλο που χρειάστηκε να περάσουν από πολύ περισσότερα στάδια από ότι είχε θεωρήσει τότε πιθανό.
<P>
Δεύτερον, συμφωνώ απόλυτα με αυτό που είπε ο αξιότιμος βουλευτής για τη σπουδαιότητα της έκβασης αυτών των διαπραγματεύσεων. Αυτή η συμφωνία είναι πολύ καλή για την Κίνα και την Ευρώπη. Είναι καλή για την περιοχή της Ασίας και για τον κόσμο και, όπως είδαμε, σχεδόν σίγουρα είχε ευεργετικές συνέπειες για την ψηφοφορία στο Κογκρέσο των ΗΠΑ. Πρόκειται γενικά για καλά νέα. Θα αποτελέσει πρόκληση για την Κίνα και, εν ευθέτω χρόνω, για τον ΠΟΕ. Ωστόσο, μου φαινόταν πάντα ότι δεν αρμόζει να μιλάμε για έναν Παγκόσμιο Οργανισμό Εμπορίου που δεν περιλαμβάνει τους αντιπροσώπους μεταξύ του ενός πέμπτου και του ενός τετάρτου της ανθρωπότητας. Αυτά είναι καλά νέα.
<P>
Θέλω να αναφερθώ στα δύο ζητήματα που έθιξε ο πρόεδρος της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Πρώτον, το θέμα της συναίνεσης του Κοινοβουλίου. Ο επίτροπος Lamy είχε ήδη την ευκαιρία να εκθέσει στη συνεδρίαση ολομελείας του Κοινοβουλίου, το Μάρτιο, την άποψη της Επιτροπής ότι η ένταξη της Κίνας στον ΠΟΕ είναι μια εμπορική συμφωνία καίριας σημασίας και ως εκ τούτου ότι είναι ακριβώς το είδος της συμφωνίας που θα υποβαλλόταν για να λάβει τη συγκατάθεση του Κοινοβουλίου, προκειμένου να γίνουν δεκτές οι προτάσεις της Επιτροπής για τη διακυβερνητική διάσκεψη. Ωστόσο, σε αυτό το στάδιο αυτές είναι απλά προτάσεις. Δεν μπορούμε προφανώς να περιμένουμε τα αποτελέσματα της διακυβερνητικής διάσκεψης, οπότε πρέπει να εμμείνουμε στους ισχύοντες κανονισμούς της συνθήκης. Όπως γνωρίζει το Κοινοβούλιο, η συμφωνία της Κίνας δεν ανήκει σε οποιαδήποτε από τις κατηγορίες του άρθρου 300(3) που θα δικαιολογούσε την υποβολή για συναίνεση. Η συμφωνία, ωστόσο, κατά γενική θεώρηση, θα υποβληθεί για διαβούλευση, οπότε το Ευρωπαϊκό Κοινοβούλιο θα έχει κάθε ευκαιρία να εκφράσει τις απόψεις του για τη συμφωνία. Ασφαλώς, το Συμβούλιο είναι εκείνο που αποφασίζει για διαβουλεύσεις με το Ευρωπαϊκό Κοινοβούλιο. Αυτό ισχύει για τη νομική και θεσμική απάντηση.
<P>
Σε πιο πολιτικό και ρεαλιστικό επίπεδο, μπορώ να διαβεβαιώσω το Σώμα ότι η Επιτροπή θα συνεργαστεί με το Ευρωπαϊκό Κοινοβούλιο προκειμένου να διασφαλίσει ότι θα ακουστεί η φωνή της. Το Σώμα θα πρέπει να γνωρίζει ότι, με υποδειγματικό τρόπο, ο επίτροπος Lamy είχε πολλούς γύρους συζητήσεων με βουλευτές αυτού του Κοινοβουλίου κατά τα τελευταία στάδια των διαπραγματεύσεων με την Κίνα. Ξέρω ότι ενημέρωσε βουλευτές αμέσως μετά την επικύρωση της συμφωνίας: κάλεσε τηλεφωνικώς τον αξιότιμο βουλευτή για να τον ενημερώσει για την οριστικοποίηση της συμφωνίας. Μπορώ να διαβεβαιώσω το Σώμα ότι προτίθεται να συνεχίσει αυτό το διάλογο καθ όλη τη διάρκεια των διαδικασιών εσωτερικής έγκρισης της Ευρωπαϊκής Ένωσης. Αυτό επιβεβαιώνει μια παλιά αλήθεια ότι το να είναι κάποιος γενικά ειλικρινής σημαίνει ότι είναι και πιο πετυχημένος.
<P>
Σε αυτό το στάδιο θα ήθελα να προσθέσω, ωστόσο, ότι στις 19 Μαίου συνάψαμε μόνο - ένα ζήτημα που έθιξε η Προεδρία - τη διμερή μας συμφωνία με την Κίνα για τους όρους προσχώρησής της στον ΠΟΕ. Η πολυμερής φάση ένταξης της Κίνας που λαμβάνει χώρα στη Γενεύη δεν έχει ακόμη ολοκληρωθεί. Αυτό δεν αναμένεται να συμβεί πριν τα τέλη Σεπτέμβρη το νωρίτερο. Με άλλα λόγια, οποιεσδήποτε διαδικασίες και να ακολουθηθούν εντός την Ευρωπαϊκής Ένωσης όσον αφορά την ένταξη της Κίνας στον ΠΟΕ, το θέμα θα είναι πραγματικά κατάλληλο μόνο αφού ολοκληρωθεί η πολυμερής φάση, επειδή οι διαδικασίες έγκρισης θα αρχίσουν μετά από αυτή την ημερομηνία.
<P>
Δεύτερον, θέλω να επανέλθω στο ιδιαίτερα σημαντικό ζήτημα που έθιξε ο αξιότιμος βουλευτής, όσον αφορά τις τεχνικές ενισχύσεις για να βοηθήσουμε την Κίνα να εκπληρώσει τις υποχρεώσεις που απορρέουν από την ένταξη στον ΠΟΕ. Έχουμε στην Επιτροπή πέντε προγράμματα συνεργασίας στην Κίνα, 25 εκατομμυρίων ευρώ συνολικά. Έχουν ήδη εφαρμοστεί ή θα υλοποιηθούν σύντομα. Περιλαμβάνουν ένα πρόγραμμα πλαίσιο με σκοπό την ενίσχυση των κατάλληλων διοικητικών δομών και ικανοτήτων της Κίνας μέσω μιας σειράς ειδικευμένων αυτοτελών μονάδων με στόχο τμήματα της διοίκησης της Κίνας που θα ασχοληθούν με την ένταξη στον ΠΟΕ. Σκοπός άλλων προγραμμάτων είναι να βοηθήσουν την Κίνα να εκπληρώσει συγκεκριμένες υποχρεώσεις απέναντι στον ΠΟΕ. Επί του παρόντος εξετάζουμε ποιος είναι ο καλύτερος τρόπος να στηριχτούμε σε αυτά, ενώ θα ληφθούν νέες πρωτοβουλίες. Η ένταξη της Κίνας στον ΠΟΕ και οι μεγάλες ανάγκες για τεχνική βοήθεια που σχετίζονται με αυτή είναι πιθανόν να ελκύσουν το έντονο ενδιαφέρον άλλων χορηγών, συμπεριλαμβανομένων των Ηνωμένων Πολιτειών και της Ιαπωνίας, αλλά επίσης εκ μέρους των δικών μας κρατών μελών και της γραμματείας του ΠΟΕ. Είναι σαφές ότι ο συντονισμός θα είναι ουσιώδης προκειμένου να μην καλύπτει το ένα το άλλο και για να αναπτυχθεί συνεργία ανάμεσα στα διαφορετικά προγράμματα που θα υλοποιεί κάθε χορηγός σύμφωνα με τις δικές του διαδικασίες.
<P>
Η ανάγκη συντονισμού θα είναι ιδιαίτερα έντονη σε περιπτώσεις όπου σκοπός των ενισχύσεων είναι η υλοποίηση συγκεκριμένων συμφωνιών ΠΟΕ και θα υποστηρίξουμε την ενεργή συμμετοχή του ΠΟΕ σε αυτούς τους τομείς.
<P>
Όσον αφορά το θέμα του συντονισμού με τα Ηνωμένα Έθνη, θα εξετάσουμε ασφαλώς πολύ προσεκτικά τις επιλογές μας. Θα πρέπει να έχουμε υπόψη μας ότι αυτό θα έχει κάποιες συνέπειες στο να γίνουν καταφανείς οι ευρωπαϊκές μας προσπάθειες.
<P>
Οι πρώτες διερευνητικές συνομιλίες για τις ανάγκες τεχνικής βοήθειας προς την Κίνα και τους ιδιαίτερους ρόλους και τις προθέσεις των διαφόρων χορηγών θα λάβουν χώρα σύντομα μέσω άμεσων επαφών στο Πεκίνο και στο περιθώριο της ομάδας εργασίας του ΠΟΕ για την ένταξη της Κίνας την επόμενη βδομάδα.
<P>
Θέλω απλά να επαναλάβω ότι αυτό είναι ένα εξαιρετικά σημαντικό θέμα. Είναι ένα θέμα πάνω στο οποίο ο επίτροπος Lamy και εγώ έχουμε ήδη αρχίσει συζητήσεις. Θέλουμε να είναι διαρκώς το Κοινοβούλιο πλήρως ενημερωμένο για τα σχέδιά μας, αλλά είμαι απολύτως βέβαιος ότι, ύστερα από αυτό το ιδιαίτερα σημαντικό επίτευγμα, είναι τώρα πολύ σημαντικό να παρέχουμε όσο το δυνατόν μεγαλύτερη τεχνική βοήθεια για να διασφαλίσουμε ότι θα έχει για την Κίνα και ως εκ τούτου για την υπόλοιπη περιοχή και τον κόσμο τα αποτελέσματα που όλοι μας ελπίζουμε και θα θέλαμε να δούμε.

<SPEAKER ID=187 LANGUAGE="DE" NAME="Schwaiger">
Κύριε Πρόεδρε, κύριε Επίτροπε, αγαπητοί συνάδελφοι, στις διαπραγματεύσεις του Πεκίνου κατέστη εμφανές και για τον εμπορικό εταίρο μας την Κίνα το ειδικό και αυτοδύναμο βάρος της Ευρωπαϊκής Ένωσης ως μεγάλης περιφέρειας του παγκοσμίου εμπορίου. Η Επιτροπή υποστήριξε τις συνεκτικές θέσεις της Ευρωπαϊκής Ένωσης με την υποστήριξη του Ευρωπαϊκού Κοινοβουλίου και του Συμβουλίου των Υπουργών και μπόρεσε να επιβάλει πολλές από αυτές, όπως είναι για παράδειγμα ο ανταγωνισμός, το αμοιβαίο άνοιγμα των αγορών, η ελευθερία εγκατάστασης και παροχής υπηρεσιών, η προστασία της πνευματικής ιδιοκτησίας, η προστασία του περιβάλλοντος, η εταιρική σχέση για την αειφόρο ανάπτυξη.
<P>
Η θέση μας στηρίζεται εξ άλλου στις αρχές του ελεύθερου και δίκαιου παγκόσμιου εμπορίου και χαρακτηρίζεται από το ευρωπαϊκό πρότυπο της κοινωνικής και περιβαλλοντικής οικονομίας της αγοράς, ουσιαστικά σημεία της οποίας έχουν ήδη συμπεριληφθεί στην ευρωπαϊκή νομοθεσία πλαίσιο. Ευχαριστούμε πολύ τον Επίτροπο Lamy και το επιτελείο του - και στις ευχαριστίες αυτές συμπεριλαμβάνω ρητά και τον προκάτοχό του, τον Sir Leon Brittan - για το εξαιρετικό αποτέλεσμα. Η Επιτροπή διεξήγαγε διαπραγματεύσεις με αποτελεσματικότητα και πραγματογνωμοσύνη και η Κίνα άρχισε να προσανατολίζεται σε μεγάλο βαθμό προς το άνοιγμα των αγορών της και αποδέχεται γενικότερα τις ρυθμίσεις που καθόρισε ο ΠΟΕ το 1994 και ανέπτυξε κατόπιν περαιτέρω. Δεν χρειάζεται να σκιαγραφήσουμε την κάθε επιτυχία ξεχωριστά. Πρόκειται για μειώσεις τελωνειακών δασμών που συχνά κατέληγαν από 40% σε ένα μέσο επίπεδο του 10 %, για το άνοιγμα των μονοπωλίων εισαγωγών εξαγωγών, για προώθηση μεικτών επιχειρήσεων στον τομέα των υπηρεσιών και για εμπορικές αλυσίδες μέχρι και για την μεσοπρόθεσμη ελεύθερη εγκατάσταση ανεξαρτήτων ευρωπαϊκών επιχειρήσεων.
<P>
Πρόκειται λοιπόν για ένα ευπρόσωπο αποτέλεσμα. Η ένταξη της Κίνας στο παγκόσμιο εμπόριο σημαίνει ταυτόχρονα ότι θα πρέπει να την καταστήσουμε ικανή να σέβεται και να τηρεί τους κανόνες του ΠΟΕ, να δρα ως υπεύθυνος εταίρος και να αναλαμβάνει νέες ευθύνες.
<P>
Ως εκ τούτου ευχαριστούμε τον Επίτροπο Patten για τη διαβεβαίωσή του ότι οργανώνεται σε συνεργασία με τις ΗΠΑ η παροχή τεχνικής βοήθειας και η εκπαίδευση Κινέζων ειδικών και υπευθύνων για το νέο κεφάλαιο της συνεργασίας.
<P>
Θεωρούμε ωστόσο ότι θα πρέπει να προστεθεί και ένα δεύτερο στοιχείο, η μεγαλύτερη κατανόηση από την πλευρά της Κίνας για τη θέση της Ευρωπαϊκής Ένωσης στην εμπορική πολιτική πέρα από τα όρια του αμοιβαίου ανοίγματος των αγορών. Υπολογίζουμε λοιπόν, όσον αφορά το άμεσο μέλλον, ότι η Κίνα θα υποστηρίξει τις προτάσεις της Ευρωπαϊκής Ένωσης για τη σύγκληση ενός νέου ευρύτερου γύρου διαπραγματεύσεων στον ΠΟΕ. Όσον αφορά το απώτερο μέλλον, υπογραμμίζουμε τη σημασία που έχει για τη διασφάλιση της ειρήνης μια εντατικότερη συνεργασία στον τομέα του εμπορίου τόσο στην Ασία όσο και στην Ευρώπη και σε όλη την υφήλιο. Το άνοιγμα των αγορών και οι δημοκρατικές μεταρρυθμίσεις ως όροι πλαίσιο για την ταχεία οικονομική και κοινωνική ανάπτυξη της Κίνας θα θεωρηθούν, κατά την άποψή μας, μακροπρόθεσμα και από τους Κινέζους ιθύνοντες όλο και περισσότερο ως αυτονόητη αναγκαιότητα. Εξ ονόματος της ομάδας του ΕΛΚ χαιρετίζω λοιπόν την επιτυχή έκβαση των διαπραγματεύσεων με την Κίνα και καλώ το Συμβούλιο να κατατάξει τουλάχιστον το αποτέλεσμα αυτό από πολιτική άποψη κατά τέτοιο τρόπο ώστε να έχει το Ευρωπαϊκό Κοινοβούλιο τη δυνατότητα να δώσει τη συγκατάθεσή του σε αυτήν την πολύ σημαντική απόφαση.

<SPEAKER ID=188 LANGUAGE="DE" NAME="Mann, Erika">
Κύριε Πρόεδρε, κύριε Πρόεδρε του Συμβουλίου, κύριε Επίτροπε Patten, αξιότιμοι συνάδελφοι, οι κυρίες συνάδελφοι αναφέρθηκαν ήδη στα ουσιώδη σημεία επομένως επιτρέψτε μου να επισημάνω μόνον μερικές πτυχές.
<P>
Από την πλευρά της Ευρωπαϊκής Ένωσης σημειώθηκαν επιτυχίες - και εδώ θα πρέπει να τονισθεί ιδιαίτερα ο ρόλος του Επιτρόπου Lamy που πέτυχε πραγματικά τεράστια αποτελέσματα. Το ίδιο ισχύει φυσικά και για τις ΗΠΑ και θα ισχύσει και για άλλα κράτη που σύντομα θα ξεκινήσουν διαπραγματεύσεις.
<P>
Ένα σημαντικό σημείο θα αποτελέσει κατά την άποψή μου το γεγονός ότι δεν βοηθάμε την Κίνα μόνο να ενταχθεί στην παγκόσμια οικονομία - αυτό λίγο πολύ το έχει ήδη επιτύχει - αλλά τη βοηθάμε να προχωρήσει άλλο ένα βήμα προς την κατεύθυνση του γενικότερου εκδημοκρατισμού της κοινωνίας. Πρόκειται εδώ για το εξής κρίσιμο ερώτημα το οποίο παρακολουθήσαμε σε όλες τις συζητήσεις στον παγκόσμιο Τύπο αλλά και στους κύκλους των οικονομολόγων: τι θα συμβεί άραγε όταν η Κίνα γίνει μέλος του ΠΟΕ; Θα υπάρξει ένας νέος γύρος διαπραγματεύσεων για το άνοιγμα της κινεζικής κοινωνίας; Θα υπάρξει νέος γύρος στην πολιτική; Θα γίνουν λόγω αυτού θεσμικές μεταρρυθμίσεις στην Κίνα; Και φυσικά - θα υπάρξει άραγε ακόμη μεγαλύτερο άνοιγμα της αγοράς; Αυτά είναι τα κρίσιμα και ενδιαφέροντα ερωτήματα που αντιμετωπίζουμε. Είμαι βεβαία ότι αυτό είναι και το πνεύμα όλων των συναδέλφων που πήραν τον λόγο και πιστεύω ότι αυτή είναι και η άποψη της πολιτικής μου ομάδας, ότι δηλαδή με αυτό το άνοιγμα και την ένταξη της Κίνας στον ΠΟΕ βοηθάμε την Κίνα να κάνει ένα μεγάλο βήμα προς τα μπρος.
<P>
Ωστόσο δεν θα πρέπει να ξεγελιόμαστε. Δεν θα πρέπει να καλλιεργούμε ψευδαισθήσεις, πολύ περισσότερο θα πρέπει να επιμείνουμε να τηρηθούν πραγματικά οι κανόνες του ΠΟΕ, εφόσον αυτό είναι φυσικά και το κρίσιμο σημείο. Εν προκειμένω, στο πλαίσιο των περαιτέρω συζητήσεών μας με την Επιτροπή θα πρέπει να προχωρήσουμε σε λεπτομέρειες καθότι το πακέτο για το οποίο έγιναν οι διαπραγματεύσεις είναι πολύ εκτεταμένο και περιλαμβάνει οπωσδήποτε κρίσιμους και ευαίσθητους τομείς. Από την πλευρά της βιομηχανίας ακούγονται ήδη σήμερα κριτικές φωνές, που λένε ότι η επιτυχία είναι η μία πλευρά, το ίδιο σημαντικός είναι φυσικά εκ των υστέρων ο έλεγχος της υλοποίησης. Πιστεύω ότι μπορούμε να έχουμε εμπιστοσύνη πως θα υπάρξει καλή συνεργασία, έτσι ώστε αυτή η μορφή της υλοποίησης να παρακολουθείται και από το Κοινοβούλιο και να μας δίνονται πραγματικά οι τελευταίες πληροφορίες.
<P>
Ένα άλλο σημείο που θα ήθελα να επισημάνω - και το θεωρώ πολύ σημαντικό - αφορά την ελπίδα μας ότι με το άνοιγμα της αγοράς και το περαιτέρω άνοιγμα της κοινωνίας στην Κίνα θα υπάρξει φυσικά και μεγαλύτερος σεβασμός των ανθρωπίνων δικαιωμάτων. Τα ανθρώπινα δικαιώματα αποτελούν ουσιαστικό συστατικό στοιχείο μιας σύγχρονης κοινωνίας. Νομίζω ότι αυτό είναι ένα σημείο που δεν πρέπει καθόλου να παραγνωρίσουμε, ούτε και στις συζητήσεις με την Κίνα, ακόμα και αν δεν αποτελεί ουσιαστικό συστατικό στοιχείο των οικονομικών διαπραγματεύσεων. Γνωρίζω ότι πάντα δίνετε μεγάλη σημασία σε αυτό. Είναι ωστόσο σημαντικό να επαναλαμβάνεται συνεχώς.

<SPEAKER ID=189 LANGUAGE="EN" NAME="Clegg">
Κύριε Πρόεδρε, έχω μόνο δύο λεπτά για να αναφερθώ σε τέσσερα ζητήματα. Καταρχάς θα ήθελα να εκφράσω και εγώ τα θερμά μου συγχαρητήρια προς τον επίτροπο Lamy και μάλιστα προς τον διακεκριμένο προκάτοχό του Sir Leon, τώρα λόρδο, Brittan. Ελπίζω η εκφραστική μου λιτότητα να μην μειώνει την εγκαρδιότητα των συγχαρητηρίων μου.
<P>
Δεύτερον, ένα ζήτημα που απευθύνεται στο Συμβούλιο. Η στάση του Συμβουλίου, όσον αφορά την κοινοβουλευτική συναίνεση πάνω σε ένα θέμα σαν αυτό, σχετίζεται με την ανάλογη στάση του Συμβουλίου, όσον αφορά την πρόταση της Επιτροπής για επέκταση των δικών της αρμοδιοτήτων σε τομείς όπως η πνευματική ιδιοκτησία και οι υπηρεσίες στο άρθρο 133 γενικότερα. Πρέπει να ομολογήσω ότι έχω την εντύπωση ότι υπάρχει κάποιος βαθμός θεσμικής εδαφικότητας εδώ, ειδικά στα μεγάλα κράτη μέλη, όπου τα υπουργεία εμπορίου και βιομηχανίας δεν θέλουν να δουν την Επιτροπή να συνεχίζει να επεκτείνει το πεδίο δράσης της σε εκείνους τους νέους τομείς των εμπορικών διαπραγματεύσεων ΠΟΕ και κατά τον ίδιο τρόπο δεν θέλουν να δουν το Ευρωπαϊκό Κοινοβούλιο να αυξάνει την επιρροή του. Αυτό απλά δεν μπορεί να συνεχιστεί. Είναι παράδοξα αναχρονιστικό το γεγονός ότι μια πολιτική που χρησιμοποιήθηκε ευρέως το 1950 είναι τόσο ανεξήγητη και ακατανόητη. Θα παρακαλούσα θερμά να ξεπεραστούν τα εσωτερικά εδαφικά συμφέροντα των κρατών μελών στο συγκεκριμένο ζήτημα.
<P>
Τρίτον, τεχνική βοήθεια. Είναι σπουδαίο το ότι πρόκειται να συνεργαστούμε με τους αμερικάνους, αλλά κοιτάξτε τους αριθμούς: 25 εκατομμύρια ευρώ δεν είναι τίποτα απολύτως συγκριτικά με την πρόκληση που αντιμετωπίζουμε! Έχουμε ένα συνολικό προϋπολογισμό για την Κίνα ύψους 80 εκατομμυρίων ευρώ. Ακόμη και αν διαθέσουμε όλα αυτά τα χρήματα για την ένταξη της Κίνας στον ΠΟΕ δεν θα είναι αρκετά. Εμείς - η Επιτροπή, το Συμβούλιο και το Κοινοβούλιο - θα πρέπει να είμαστε πολύ πιο φιλόδοξοι ως προς την ουσιαστική διάθεση πολύ περισσότερων χρημάτων για αυτό το τεράστιο έργο.
<P>
Τέλος, ανθρώπινα δικαιώματα. Ελπίζω ότι το γεγονός ότι υπογράψαμε αυτή τη διμερή συμφωνία με τους κινέζους δεν θα τους κάνει να πιστεύουν ότι πρόκειται να τους συγχωρήσουμε ξανά για θέματα ανθρωπίνων δικαιωμάτων. Καθίσταται τώρα ολοένα και πιο σημαντικό να τηρούν και τα τρία θεσμικά όργανα ανυποχώρητη στάση ως προς τον τρόπο με τον οποίο οι κινέζοι συμπεριφέρονται στο λεγόμενο διάλογο για τα ανθρώπινα δικαιώματα. Ας μην τους δώσουμε την εντύπωση ότι μια συμφωνία για τον ΠΟΕ σημαίνει ότι πρόκειται να είμαστε αδύναμοι όσον αφορά τα ανθρώπινα δικαιώματα - θα πρέπει να ισχύει το αντίθετο. Θα πρέπει να είμαστε ολοένα και πιο δυνατοί.

<SPEAKER ID=190 NAME="Gahrton">
SV) Κύριε Πρόεδρε, αν πιστέψουμε τους προηγούμενες ομιλητές, φαίνεται ότι τώρα πλησιάζουμε στον παράδεισο - πέραν των άλλων και οι Κινέζοι επίσης έχουν μπροστά τους μόνο τον παράδεισο.
<P>
Πριν λίγες μέρες, διάβασα σε μια συνέντευξη, στην εφημερίδα China Labour Bulletin, για έναν από τα δεκάδες εκατομμυρίων Κινέζων που είναι άνεργοι εξαιτίας του περίφημου "ανοίγματος" . Αυτό το άτομο παραπονιόταν για την ανεργία, την ανασφάλεια, τις τεράστιες ταξικές διαφορές. Αυτή η Κινέζα ήταν, μάλιστα, τόσο απελπισμένη που είπε ότι νοσταλγούσε τον Μάο!
<P>
Από όλες τις αναλύσεις που έχω διαβάσει και είναι πάρα πολλές, κινεζικές και δυτικές, φιλελεύθερες και σοσιαλιστικές, προκύπτει ότι η ανεργία χτυπά την πόρτα της Κίνας. Ήδη παρουσιάζει πολύ μεγάλη αύξηση και με την ένταξη στον Παγκόσμιο Οργανισμό Εμπορίου θα αυξηθεί πάρα πολύ περισσότερο.
<P>
Διερωτώμαι αν η Επιτροπή έχει κάνει κάποιες άλλες αναλύσεις. Διερωτώμαι αν η Επιτροπή έχει στη διάθεσή της κάποιες σοβαρές επιστημονικές αναλύσεις που αποδεικνύουν ότι η ανεργία στην Κίνα, εν αντιθέσει με τα συμπεράσματα που προκύπτουν από όλες αυτές τις υπόλοιπες αναλύσεις, θα μειωθεί με γοργούς ρυθμούς και ότι η κοινωνική σταθερότητα θα ενισχυθεί αντί να αυξηθούν περισσότερο οι ταξικές διαφορές. Θα ήταν πολύ ενδιαφέρον να το γνωρίζουμε αυτό.
<P>
Ένα άλλο θέμα είναι τα ανθρώπινα δικαιώματα. Κάποιοι, εδώ, πιστεύουν ότι αυτή η ένταξη θα αποβεί υπέρ των ανθρωπίνων δικαιωμάτων. Πιθανόν - δεν είμαι μάντης. Όμως, εδώ, σ' αυτό το Κοινοβούλιο, έχουμε απονείμει το βραβείο Ζαχάρωφ στον Wei Jingsheng ο οποίος έχει μια τελείως διαφορετική άποψη επ' αυτού. Η εκτίμησή του είναι ότι δεν πρόκειται να ευνοηθούν καθόλου τα ανθρώπινα δικαιώματα. Έχει ταχθεί ενεργά κατά της συμφωνίας με τον ΠΟΕ, διότι θεωρεί ότι δεν τίθονται, σε συνάρτηση μ' αυτήν, κάποιοι λογικοί όροι που να αφορούν τα ανθρώπινα δικαιώματα. Θα είχε πολύ ενδιαφέρον να μάθουμε ποιά είναι η θέση της Επιτροπής και του Συμβουλίου σ' αυτό το θέμα. Πού κάνει λάθος ο Wei Jingsheng; Θα θέλαμε να ξέρουμε ότι δεν κάνουμε κάτι το οποίο, αντιθέτως, θα αποβεί εις βάρος των ανθρωπίνων δικαιωμάτων.

<SPEAKER ID=191 LANGUAGE="FR" NAME="Montfort">
Κύριε Πρόεδρε, κύριε Επίτροπε, κύριε υπουργέ, δεν είναι ευχάριστο να αναλαμβάνω τον ρόλο εκείνης που επαναλαμβάνει τακτικά τις ίδιες ερωτήσεις. Ωστόσο, δεν φταίω εγώ, κύριε Επίτροπε, αν σε αυτό το Σώμα επικρατεί μια χαλαρή συναίνεση. Και δεν πρέπει να υπολογίζετε ότι εγώ θα κουραστώ και θα πάψω να επαναλαμβάνω φφκάτι το αυτονόητο, κάτι το οποίο έπρεπε να είναι πασιφανές, εκτός αν είναι κανείς εκ των προτέρων δογματικός: ο ΠΟΕ είναι ένας μηχανισμός του οποίου πρέπει να επανεξετάσουμε όλα τα στοιχεία πριν να προχωρήσουμε πάρα κάτω, και όχι να συνεχίζουμε σαν να μη συνέβη τίποτα παρά την τσουχτερή αποτυχία του Σηάτλ.
<P>
Τι συμβαίνει όμως μετά αυτή την αποτυχημένη Διάσκεψη Κορυφής; Έχουν ξεκινήσει νέες διαπραγματεύσεις στη Γενεύη μέσα σε θολή ατμόσφαιρα, την οποία οι αξιόλογες παρεμβάσεις του κ. Lamy ενώπιον αυτού του Σώματος δεν ξεκαθαρίζουν απόλυτα, και η Ευρωπαϊκή Ένωση, δεμένη στο άρμα των Ηνωμένων Πολιτειών, διαπραγματεύεται τους μελλοντικούς όρους προσχώρησης της Κίνας. Δικαιούμαστε, επομένως, να αναρωτηθούμε κάποια πράγματα.
<P>
Ποια αξία έχουν οι Διασκέψεις Κορυφής του ΠΟΕ όταν δεν υπάρχει καμιά διαφορά ανάμεσα στην αποτυχία και την επιτυχία όσον αφορά την εσωτερική πορεία των υποθέσεων; Ποια είναι η αξιοπιστία των θεσμικών ρυθμίσεων που υποτίθεται ότι απαντούν στα σημαντικότατα ερωτήματα που έχουν διατυπωθεί, αν, πριν ακόμα από την υλοποίησή τους, έχει ανοίξει ο δρόμος της άμεσης προσχώρησης για ένα κράτος το οποίο αντιπροσωπεύει μόνο του το ένα πέμπτο της ανθρωπότητας; Μπορείτε εξάλλου να μας πείτε σε ποια κατηγορία εντάσσουν την Κίνα η Ευρωπαϊκή Ένωση και οι εταίροι της μέλη του ΠΟΕ: πρόκειται για αναπτυσσόμενη χώρα ή ανήκει σε άλλη κατηγορία; Πώς αναλύετε την εκπληκτική ανατροπή των ισορροπιών στους κόλπους του οργανισμού που προκαλείται από μια παρόμοια προσέγγιση της κατάστασης; Τέλος, μπορείτε να μας πείτε τι κερδίζει η Ευρωπαϊκή Ένωση, - αν κερδίζει κάτι - από τις Ηνωμένες Πολιτείες εφόσον, σύμφωνα με τις δηλώσεις του κ. Lamy, στις διαπραγματεύσεις που διεξάγονται με τους Κινέζους θεωρείται ως βάση αυτό που είχαν ήδη επιτύχει οι Αμερικανοί με προστιθέμενη αξία για τους Ευρωπαίους.
<P>
Κύριε Επίτροπε, δεν αμφισβητείται, βεβαίως, η ποιότητα της εργασίας του κ. Lamy, ωστόσο, παρά τα επανειλημμένα αιτήματά μου να καταρτιστεί ένας πραγματικός απολογισμός του ΠΟΕ, αυτές οι διαπραγματεύσεις θα συνεχιστούν χωρίς απολογισμό. Οφείλω να επισημάνω ότι δεν θα μπορούσαμε να προβούμε σε ένα διάβημα που θα άφηνε να εννοηθεί ότι μπορεί κανείς να αμφισβητήσει τα οφέλη από την ελευθέρωση των παγκόσμιων συναλλαγών. Λυπάμαι που έγιναν τόσο λίγες διαβουλεύσεις με τα κράτη μέλη της Ένωσης, καθώς και με το Ευρωπαϊκό Κοινοβούλιο, το οποίο στην πλειοψηφία του το απασχολεί όχι η δίκαιη υπόθεση του Παγκόσμιου Οργανισμού Εμπορίου την οποία συμμεριζόμαστε κι εμείς, αλλά εκείνη μιας φρενήρους ανάπτυξης των ελεύθερων συναλλαγών σε παγκόσμιο επίπεδο εις βάρος των ζωτικών συμφερόντων των λαών μας.

<SPEAKER ID=192 LANGUAGE="FR" NAME="Dupuis">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, άκουσα με προσοχή τον κ. Westendorp να μας μιλά για τα οφέλη που παρουσιάζει η προσχώρηση της Κίνας στον ΠΟΕ από οικονομική, κοινωνική, περιβαλλοντική και πολιτική άποψη. Δεν μου φάνηκε και τόσο σαφής όσον αφορά τα οφέλη από πολιτική άποψη. Όπως και να έχουν τα πράγματα, εγώ προσωπικά διακρίνω ξεκάθαρα μία πλευρά η οποία θα αποκομίσει πολιτικά οφέλη: το κινεζικό καθεστώς και, λέγοντας αυτά, δεν αναφέρομαι σε θεσμούς αλλά σε ένα αυταρχικό καθεστώς.
<P>
Βεβαίως, μπορεί να συμφωνήσει κανείς με τον κ. Westendorp. Δεν υπάρχει καμία αμφιβολία ότι, με την υπογραφή αυτής της συμφωνίας, δεν χαλαρώσαμε την επαγρύπνησή μας· αυτό έγινε γιατί δεν μπορούμε να την χαλαρώσουμε, κύριε Westendorp: δεν έχουμε επιτύχει τίποτα από τη Λαϊκή Δημοκρατία της Κίνας. Τόσο στον τομέα της ενίσχυσης του κράτους δικαίου όσο και στον τομέα της ενίσχυσης της δημοκρατίας, αλλά και σε εκείνον του σεβασμού των δικαιωμάτων του ανθρώπου, δεν έχουμε επιτύχει τίποτα εδώ και δέκα χρόνια. Τίποτα! Κάθε μέρα βλέπουμε, διαβάζουμε τις ίδιες πληροφορίες: νέες συλλήψεις αντιφρονούντων, νέες συλλήψεις μελών του δημοκρατικού κόμματος, συνέχιση του εποικισμού του Θιβέτ.
<P>
Ως προς αυτό, εξάλλου, η Παγκόσμια Τράπεζα ετοιμάζεται να διπλασιάσει ένα μεγάλο σχέδιο το οποίο κι εμείς υποστηρίζουμε, εφόσον τα κράτη μας είναι τα κυριότερα μέλη αυτού του αξιότιμου οργανισμού. Τις προσεχείς εβδομάδες, λοιπόν, η Παγκόσμια Τράπεζα θα διπλασιάσει τη δυνατότητα των κινέζων έποικων να εποικίσουν λίγο ακόμα το Θιβέτ. Αυτό βρίσκεται στην ημερήσια διάταξη.
<P>
Πιστεύω ότι οι συνάδελφοι που μίλησαν για δικαιώματα του ανθρώπου γνωρίζουν πολύ καλά, γνωρίζουμε πολύ καλά, κυρίως από τις ομιλίες του Επιτρόπου Brittan τα τελευταία χρόνια, ότι δεν τέθηκε ποτέ το ζήτημα να συνδυαστούν τα δικαιώματα του ανθρώπου και η δημοκρατία με τις συμφωνίες του ΠΟΕ. Επομένως έχουμε επίγνωση του ότι ενισχύουμε μια απολυταρχική εξουσία, μια εξουσία η οποία συσσωρεύει εξοπλισμούς, συσσωρεύει δύναμη σε αυτήν την περιοχή του κόσμου. Το αποδεχόμαστε αυτό, χωρίς να υπολογίζουμε ότι σε είκοσι χρόνια οι πιέσεις που πολύ σύντομα θα μπορεί αυτό το καθεστώς να ασκήσει σε ολόκληρη την Ασία μπορεί να ασκηθούν και σε μας. Το αποδεχόμαστε: αποδεχόμαστε να εγκαταλείπονται οι Κινέζοι και να εγκαταλείπεται η δημοκρατία για τους Κινέζους και, σε τελική ανάλυση, για όλους εμάς.

<SPEAKER ID=193 LANGUAGE="EN" NAME="Chichester">
Κύριε Πρόεδρε, θα ήθελα και εγώ να συγχαρώ τον επίτροπο Lamy που εξασφάλισε τόσο βελτιωμένους όρους και μια συμφωνία με την Κίνα. Μετά από μια τέτοια μακρά ιστορία διαπραγματεύσεων είναι σαφές ότι, αυτό που χρειαζόταν ήταν να ζητήσει η επιτροπή μας να προωθηθεί το ζήτημα σε μια κατάληξη.
<P>
Πρόσφατα επισκέφτηκα την Ταϊβάν όπου οι άνθρωποι σαφώς ελπίζουν ότι η ένταξη της Κίνας στον ΠΟΕ θα συμβάλει στην εξομάλυνση των σχέσεων, κάτι που πρέπει να είναι ιδιαίτερα ευπρόσδεκτο. Θα είχα αναφερθεί στον επίτροπο Patten γνωρίζοντας καλά πόσο δύσκολο είναι να ασχολείται κανείς και να διαπραγματεύεται με την Κίνα, αλλά έχει ήδη αναφερθεί σε αυτό.
<P>
Η προοπτική να μειωθεί ο δασμός για τα αλκοολούχα ποτά από 65% σε 10% θα είναι ιδιαίτερα ευπρόσδεκτη σε μερικές περιοχές του Ηνωμένου Βασιλείου που παράγουν ουίσκι. Ανυπομονώ να μοιραστώ αυτά τα νέα μαζί τους με φιλελεύθερο και ομαλό τρόπο.
<P>
Σε μεγαλύτερη κλίμακα το γεγονός ότι επιτεύχθηκε η πρόσβαση και το ταχύτερο άνοιγμα της αγοράς τηλεπικοινωνιών είναι επίσης καλά νέα. Η Κίνα έχει τόσο τεράστιες δυνατότητες ανάπτυξης σε αυτή της αγορά και οι ευρωπαίοι επιχειρηματίες έχουν εξαιρετικές ευκαιρίες ως παγκόσμιοι πρωταγωνιστές που αναζητούν νέες αγορές.
<P>
Χαιρετίζω αυτό το βήμα προς την περαιτέρω ένταξη της Κίνας στην παγκόσμια οικονομία, αλλά θα πρέπει να επαναφέρουμε στη μνήμη μας την έμφαση που εμείς, στην Ευρωπαϊκή Ένωση, δίνουμε σε άλλες αξίες εκτός από το εμπόριο. Υπό αυτό το πρίσμα θα ήθελα να ζητήσω, εξ ονόματος των βρετανών συναδέλφων μου του Συντηρητικού Κόμματος, τη συμμετοχή του Ευρωπαϊκού Κοινοβουλίου στον εξαμηνιαίο διάλογο για τα ανθρώπινα δικαιώματα. Αν το Κοινοβούλιο έπαιρνε μέρος σε αυτό το διάλογο μπορεί να ασκούσαμε επιπλέον πίεση για βελτίωση σε αυτό τον τομέα. Ελπίζω ότι ο επίτροπος θα ακούσει προσεκτικά αυτή την πρόταση.

<SPEAKER ID=194 LANGUAGE="EN" NAME="Lucas">
Κύριε Πρόεδρε, ενώ οι διεθνείς μεγαλοεπιχειρηματίες ανοίγουν με θόρυβο μπουκάλια σαμπάνιας για να γιορτάσουν τη συμφωνία για την προτεινόμενη ένταξη της Κίνας στον ΠΟΕ, οι μικρής κλίμακας αγρότες της Κίνας είναι ήδη πολύ ανήσυχοι. Γνωρίζουν ότι η ένταξη στον ΠΟΕ θα έχει και θετικές και αρνητικές συνέπειες για την Κίνα και ότι για αυτούς, ως μικρούς αγρότες, θα μπορούσε να φέρει την καταστροφή. Θα μου επιτρέψετε λοιπόν να διαφωνήσω με τον επίτροπο Patten. Υπάρχουν πολλοί στην Κίνα για τους οποίους αυτή η συμφωνία δεν σημαίνει καλά νέα.
<P>
Αυτό το γνωρίζει και η ισχυρή διεθνής βιομηχανία γεωργικών προϊόντων διατροφής. Για αυτό ακριβώς οι βιομηχανίες σιτηρών των ΗΠΑ, όπως η Cagrill, δεν μπορούν να πιστέψουν την τύχη τους. Έχει μόλις τεθεί στη διάθεσή τους η μεγαλύτερη αγορά στον κόσμο και μπορούν να αναμένουν ότι οι εξαγωγές αγροτικών προϊόντων των ΗΠΑ θα αυξηθούν κατά 2 δισεκατομμύρια δολάρια κατά τα επόμενα πέντε χρόνια, καθώς αρχίζουν να εφαρμόζονται οι περικοπές δασμών στην Κίνα. Αναμφισβήτητα υπερηφανεύονται ήδη για μεγαλύτερες, καλύτερες και πιο σταθερές αγορές.
<P>
Αλλά ενώ η Cagrill είναι τόσο ευχαριστημένη που τα κέρδη της θα αυξηθούν ενώ η αυτάρκεια της Κίνας σε αγροτικά προϊόντα πέφτει, η εικόνα είναι πολύ λιγότερο αισιόδοξη για τους ίδιους τους κατοίκους της Κίνας. Υπολογίζεται ότι ο αυξημένος ανταγωνισμός από εισαγωγές φθηνών αγροτικών προϊόντων θα μπορούσε να σημαίνει ότι περίπου 400 εκατομμύρια Κινέζοι αγρότες θα καταστούν πλεονάζοντες μέχρι το 2005. Είναι σχεδόν αδύνατο να συλλάβουμε ένα τόσο τεράστιο αριθμό ή να σκεφτούμε την κοινωνική εξάρθρωση και δυστυχία που θα προκαλέσει.
<P>
Η Επιτροπή παρέχει τεχνική υποστήριξη στους πολίτες της Κίνας, προκειμένου να τους βοηθήσει κατά την τεράστια οικονομική αναδιάρθρωση που θα προκαλέσει η ένταξη στον ΠΟΕ. Αυτό που θα ήθελα να δω είναι ένα ανάλογο ενδιαφέρον για παροχή βοήθειας, όσον αφορά τη σχεδόν αδιανόητη κοινωνική αναδιάρθρωση που θα ακολουθήσει αναπόφευκτα ως συνέπεια - επαναλαμβάνω - του ότι 400 εκατομμύρια αγρότες θα μείνουν χωρίς δουλειά.
<P>
Σύμφωνα με παράθεση των λόγων του κυρίου Lamy, οι διμερείς διαπραγματεύσεις ανάμεσα στην Ευρωπαϊκή Ένωση και την Κίνα απέδωσαν το 96% από αυτά που ζητούσε η ΕΕ. Μήπως θα ήθελε να κάνει μια εκτίμηση του ποσοστού επιτυχίας που θα έχουν οι πολίτες της Κίνας από τις ίδιες διαπραγματεύσεις;

<SPEAKER ID=195 LANGUAGE="FI" NAME="Kauppi">
Αξιότιμε κύριε Πρόεδρε, αξιότιμοι εκπρόσωποι της Επιτροπής και του Συμβουλίου, τις τελευταίες δεκαετίες η παγκόσμια αγορά έχει παρουσιάσει ραγδαία ανάπτυξη. Παρά τα μεγάλα βήματα προόδου στον τομέα του διεθνούς εμπορίου, εξακολουθούν να υφίστανται πολλά άλυτα προβλήματα και ανοιχτά ζητήματα. Ένα από τα σημαντικότερα και δυσκολότερα θέματα από πολιτική άποψη συνιστά η προσχώρηση της Κίνας στον Παγκόσμιο Οργανισμό Εμπορίου (ΠΟΕ), και αυτό καθαυτό το πρόβλημα θα αφορά ακόμη και την εφαρμογή της συμφωνίας στην πράξη. Όταν πρόκειται για την προσχώρηση της δεύτερης μεγαλύτερης οικονομίας παγκοσμίως και της ενδέκατης μεγαλύτερης χώρας εξαγωγών στο σημαντικότερο θεσμικό σύστημα του παγκόσμιου εμπορίου, τα λόγια δεν αρκούν για να τονισθεί η σημασία του θέματος. Συμφωνώ με το συνάδελφο Clegg όσον αφορά την εντύπωση ότι, επί του προκειμένου, η Επιτροπή και το Συμβούλιο επικαλέστηκαν ίσως με περισσότερο ενθουσιασμό από όσο έπρεπε τη Συνθήκη του Αμστερνταμ και κρύφτηκαν πίσω από τις διατάξεις της. Είμαι ωστόσο ιδιαίτερα ικανοποιημένη, διότι η Επιτροπή συμφωνεί με τη θέση μας, ότι οι διαβουλεύσεις με την Κίνα σχετικά με την ένταξη στον ΠΟΕ συνιστούν θέμα επί του οποίου το Κοινοβούλιο δεν πρέπει να παραγκωνιστεί, και ότι θα υπάρξει συζήτηση επί του θέματος στο Κοινοβούλιο. Το γεγονός ότι οι ενταξιακές διαπραγματεύσεις δεν πρόκειται να οδηγήσουν σε τροποποίηση του νομικού πλαισίου δεν μειώνει τη βαρύτητα του θέματος. Γι' αυτό είναι ακόμη σημαντικότερος ένας ανεπίσημος διάλογος χωρίς όμως τη διατύπωση μιας ιδρυτικής Συνθήκης, στον οποίο αναφέρθηκε και ο Επίτροπος κατά τη διάρκεια της ομιλίας του.
<P>
Η υποστήριξη της Κίνας στη μεταρρύθμιση της διαχείρισης των οικονομικών και του νομικού συστήματος είναι προς όφελος ολόκληρης της Ευρωπαϊκής Ένωσης. Είναι λογικό το πακέτο τεχνικής βοήθειας από την ΕΕ και τις ΗΠΑ να υλοποιηθεί στη βάση της συνεργασίας. Αυτό είναι αναγκαίο προκειμένου να υπάρξει εγγύηση ότι η μεταρρύθμιση θα πραγματοποιηθεί με ταχύτητα και συνέπεια. Από τις μεταρρυθμίσεις του δημοσίου τομέα, η μεταρρύθμιση των δημοσίων επιχειρήσεων είναι ζωτικής σημασίας για τη διαρκή οικονομική ανάπτυξη της Κίνας. Στο σημείο αυτό έχω να παραθέσω ένα και μόνο δικό μου σχόλιο: το ποσοστό ιδιοκτησίας των ξένων επιχειρήσεων δεν φτάνει στο επίπεδο που είχε θέσει ως στόχο η Ευρωπαϊκή Ένωση. Πρόκειται για ένα ιδιαίτερα θλιβερό θέμα. Επιπλέον, σημαντικό πολιτικό ερώτημα συνιστά ο τρόπος μεταρρύθμισης της οικονομικής ζωής, καθώς συνδέεται άρρηκτα με την τύχη ολόκληρου του σοσιαλιστικού συστήματος της Κίνας.

<SPEAKER ID=196 NAME="Πρόεδρος">
Η συζήτηση έληξε.

<SPEAKER ID=197 LANGUAGE="EN" NAME="Chichester">
Κύριε Πρόεδρε, επί θέματος διαδικασίας. Όταν ρώτησα σήμερα το πρωί τι ώρα θα γινόταν αυτή η συζήτηση μου είπαν ότι θα άρχιζε λίγο μετά τις 3. Όταν ήρθα για τη συζήτηση στις 3 ακριβώς, έμαθα ότι θα γινόταν αργότερα, γύρω στις 5. Είναι σαφές ότι υπάρχει ένας μεγάλος αριθμός θεμάτων σήμερα στην ημερήσια διάταξη.
<P>
Επιθυμώ να υποβάλω μια πρόταση που μπορεί να μας απαλλάξει από την πίεση που υπάρχει για το τελευταίο θέμα της σημερινής ημερήσιας διάταξης, δηλαδή για τη συζήτηση όσον αφορά την οδηγία για τις καθυστερημένες πληρωμές, της οποίας είχε γίνει προκαταρκτική επισκόπηση - την έκθεση για τη διαδικασία συνεννόησης με το Συμβούλιο. Είναι ένα θέμα για το οποίο δεν υπάρχει τώρα απολύτως καμία διαφωνία. Όλοι υποστηρίζουν αυτό το ζήτημα. Ο εισηγητής και ο πρόεδρος της επιτροπής θα υποστήριζαν την πρόταση να τεθεί αυτό σε ψηφοφορία χωρίς συζήτηση. Έτσι δεν θα υπήρχε πλέον πίεση για την ημερήσια διάταξη λίγο πριν το τέλος αυτής της συνεδρίασης. Θα μπορούσαμε πιθανόν να ψηφίσουμε για αυτό τώρα.

<SPEAKER ID=198 NAME="Πρόεδρος">
Κύριε Chichester, δεν αισθάνομαι ότι έχω την εξουσία να λάβω αυτή την απόφαση, ούτε αν στηριχθώ στον Κανονισμό, ούτε στο συμβούλιο των μονίμων υπαλλήλων. Θα διαχειριστώ επί μιάμιση ώρα την Ώρα των Ερωτήσεων στο Συμβούλιο και, στη συνέχεια, όταν αρχίζει η σύνοδος, όποιος προεδρεύει - ήδη ενημερωμένος σχετικά με την ευφυή πρότασή σας - θα λάβει την αρμόζουσα απόφαση. Σημειώνουμε όμως, την πρότασή σας.

<CHAPTER ID=10>
αΩρα τωv Ερωτήσεωv (Συμβoύλιo)
<SPEAKER ID=199 NAME="Πρόεδρος">
- Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0487/2000).

<SPEAKER ID=200 NAME="Πρόεδρος">


<SPEAKER ID=201 NAME="Ιωάννη Μαρίνου">
Ερώτηση αριθ. 1 του κ. (H-0434/00):
<P>
Θέμα: Αύξηση των κονδυλίων του Κοινοτικού Προϋπολογισμού Στα πλαίσια της Διακυβερνητικής Διάσκεψης γίνεται πολύς λόγος π.χ. για την ανάγκη αναθεώρησης της διαδικασίας λήψης των αποφάσεων στο Συμβούλιο Υπουργών ή για τον αριθμό των Επιτρόπων, αλλά περιορισμένη είναι η αναφορά στην ανάγκη σημαντικής αύξησης των κονδυλίων του Κοινοτικού Προϋπολογισμού, ώστε να μπορέσει να διευκολυνθεί η διαδικασία της διεύρυνσης, αλλά και για να αντεπεξέλθει η Ένωση στις ολοένα και μεγαλύτερες ανάγκες που υπάρχουν στο εσωτερικό της και στον ευρύτερο περίγυρό της.
<P>
Πώς αντιμετωπίζει το Συμβούλιο Υπουργών το ενδεχόμενο μιας σημαντικής αύξησης των κονδυλίων του Κοινοτικού Προϋπολογισμού, ποιά θα μπορούσε να είναι η "οροφή" αυτής της αύξησης, και πόσο ρεαλιστική είναι κατά την άποψή του μια τέτοια επιδίωξη υπό τις παρούσες συνθήκες;

<SPEAKER ID=202 NAME="Seixas da Costa">
Κύριε Πρόεδρε, το γενικό ζήτημα του μεγέθους του κοινοτικού προϋπολογισμού είναι ένα θέμα που αντιμετωπίζεται κυκλικά, συγκεκριμένα στα πλαίσια της περισσότερο ευρείας συζήτησης της μελλοντικής χρηματοδότησης της Ευρωπαϊκής Ένωσης, που προηγείται των διαπραγματεύσεων των οικονομικών πλαισίων της ίδιας.
<P>
Ωστόσο, έχει διαπιστωθεί ότι το γενικό πλαίσιο δεν είναι ευνοϊκό προς την αύξηση του προϋπολογισμού, όπως εξάλλου αποδείχθηκε στις διαπραγματεύσεις της Ατζέντα 2000, κι ότι δεν είναι αυτή η κατάλληλη στιγμή για να ανοίξουμε εκ νέου αυτήν τη συζήτηση. Θα ήθελα να υπενθυμίσω ότι στο πλαίσιο της Διοργανικής Συμφωνίας που καθορίστηκε στις 6 Μαίου 1999 σχετικά με τον προϋπολογισμό και τη βελτίωση της διαδικασίας έγκρισης του προϋπολογισμού, της οποίας αναπόσπαστο τμήμα αποτελούν οι δημοσιονομικές προοπτικές, υπάρχουν ποσά που αποτελούν το μέγιστο ετήσιο όριο δαπανών για τα τρία θεσμικά όργανα, το Ευρωπαϊκό Κοινοβούλιο, την Επιτροπή και το Συμβούλιο, που αυτά θα πρέπει να σεβαστούν.
<P>
Στην παρούσα φάση, όπως είπα, το Συμβούλιο θεωρεί ότι δεν υφίσταται καμία ανάγκη για την αναθεώρηση των δημοσιονομικών προοπτικών. Όσον αφορά τις δαπάνες που προκύπτουν από τη διεύρυνση, από τη σχετική συμφωνία, φαίνεται ότι στην περίπτωση διεύρυνσης της Ένωσης προς νέα κράτη κατά τη διάρκεια της περιόδου που καλύπτεται από τις δημοσιονομικές προοπτικές, το Ευρωπαϊκό Κοινοβούλιο και το Συμβούλιο, κατόπιν πρότασης της Επιτροπής, θα πρέπει να υιοθετήσουν από κοινού τις δημοσιονομικές προοπτικές, ούτως ώστε να λάβουν υπόψη τις δαπάνες που προκύπτουν από τη διεύρυνση.
<P>
Η αλλαγή αυτή των δημοσιονομικών προοπτικών θα πρέπει ωστόσο, να σεβαστεί τα μέγιστα όρια του ενδεικτικού πλαισίου των δημοσιονομικών προοπτικών για μια διευρυμένη Ένωση 21 κρατών μελών, όπως φαίνεται στο Προσάρτημα ΙΙ της Διοργανικής Συμφωνίας, με την επιφύλαξη των αποτελεσμάτων των διαπραγματεύσεων προσχώρησης.

<SPEAKER ID=203 NAME="Μαρίνος">
Ευχαριστώ τον κ. υπουργό που μου έδωσε την απάντηση στην ερώτηση που διετύπωσα, αλλά νομίζω ότι δεν απαντά στο συγκεκριμένο θέμα που έθεσα και που είναι το εξής: εγώ επί ένα χρόνο που είμαι ευρωβουλευτής, έχω διαπιστώσει ότι, ενώ συνεχώς πολλαπλασιάζονται τα προγράμματα και οι πρωτοβουλίες της Ευρωπαϊκής Ένωσης, πράγμα που συνεπάγεται νέες πρόσθετες δαπάνες, ταυτόχρονα δεν εξασφαλίζονται για αυτά και τα αντίστοιχα πρόσθετα κονδύλια. Αντίθετα, συνήθως γίνονται περικοπές από κονδύλια του προϋπολογισμού που προβλέπονται για άλλες υποχρεώσεις, όπως λόγου χάρη έγινε για να εξευρεθούν χρήματα για το Κοσσυφοπέδιο ή για την ανάπτυξη των Βαλκανίων, για τους σεισμούς και για άλλα θέματα που προέκυψαν. Διερωτώμαι γιατί δεν επιδιώκεται οι πιστώσεις για πληρωμές να φθάσουν στο θεσμοθετημένο πλαφόν του 1,27% του Ακαθάριστου Προϊόντος της Ευρωπαϊκής Ένωσης, ώστε να μην θυσιάζονται άλλα προγράμματα και με ποιά λογική, ενώ η Ευρωπαϊκή Ένωση αναλαμβάνει πρόσθετες υποχρεώσεις ταυτόχρονα περιορίζει την εκταμίευση των εγκεκριμένων πιστώσεων, που μετά βίας φθάνουν μόλις το 1,10% του ΑΕΠ. Μπορεί επίσης το Συμβούλιο να καθυσηχάσει τους λαούς των φτωχών χωρών της Ευρωπαϊκής Ένωσης ότι η διεύρυνση δεν θα έχει ως συνέπεια τον περιορισμό των κονδυλίων...
<P>
(Ο ομιλητής διακόπτεται από τον Πρόεδρο)

<SPEAKER ID=204 NAME="Seixas da Costa">
Κύριε Πρόεδρε, αντιλαμβάνομαι την ανησυχία του κυρίου βουλευτή και αντιλαμβάνομαι επίσης ότι αυτή η ανησυχία υφίσταται σε διάφορους τομείς της Ένωσης. Είναι αλήθεια ότι οι ανακατατάξεις για την εκ νέου χρήση των οικονομικών πόρων που έχουν διεξαχθεί, συγκεκριμένα τον τελευταίο χρόνο, όπως ελέχθη, δεν ήταν εις βάρος της τήρησης των δεσμεύσεων της Ένωσης σε αυτούς τους τομείς, και διεξήχθησαν βάσει δαπανών που δεν είχαν γίνει σε κάποιους τομείς. Ωστόσο, είναι προφανές πως αν η κατάσταση επιδεινωθεί, ούτως ώστε κάποιες από τις αναληφθείσες δεσμεύσεις της Ευρωπαϊκής Ένωσης να μην μπορέσουν να τηρηθούν σύμφωνα με τις δημοσιονομικές προοπτικές, τότε σαφώς θα διεξαχθεί η αναθεώρηση που προβλέπεται στις δημοσιονομικές προοπτικές και που υπενθυμίζω για πρώτη φορά θα γίνει με ειδική πλειοψηφία. Και θα υπάρξει πρόβλεψη για κάποιες από τις δαπάνες που θα προκύψουν από τη διεύρυνση, αν αυτή διεξαχθεί εντωμεταξύ. Αλλά, λαμβάνοντας υπόψη την παρούσα φάση, αυτός είναι ο πρώτος χρόνος εκτέλεσης των δημοσιονομικών προοπτικών, και αυτήν τη στιγμή δεν υφίστανται λόγοι που να αιτιολογούν οποιαδήποτε αναθεώρηση της δέσμευσης που αναλάβαμε στο Βερολίνο.

<SPEAKER ID=205 LANGUAGE="DE" NAME="Rόbig">
Η Επιτροπή Προϋπολογισμών και το Ευρωπαϊκό Κοινοβούλιο συμφώνησαν στην Ατζέντα 2000 να μειώσουν εντέλει το μερίδιο των κρατών μελών ύψους 1,27% του ΑΕΠ μέχρι το 2006. Ο ευρωπαίος πολίτης ζητά λιτότητα στη διοίκηση και το σχέδιο της πραγματικής σταθεροποίησης έχει ως στόχο του τη σαφή βελτίωση της ποιότητας των εργασιών του Συμβουλίου και της Επιτροπής στο μέλλον. Η βελτίωση αυτή θα μας δώσει τη δυνατότητα να εργαζόμαστε ακόμα πιο αποτελεσματικά στο πλαίσιο της Ευρωπαϊκής Ένωσης. Πιστεύετε ότι μπορεί να συνεχισθεί το σχέδιο της πραγματικής σταθεροποίησης και μετά το 2006;

<SPEAKER ID=206 NAME="Seixas da Costa">
Με μεγάλη μου χαρά απαντώ στην ερώτηση του κυρίου βουλευτή. Είχα συμμετάσχει στις διαπραγματεύσεις της Ατζέντα 2000, και θυμάμαι καλά την έννοια της πραγματικής σταθερότητας που είχε προταθεί τότε και που στην ουσία σήμαινε τη μείωση των καθορισμένων ποσών. Κατά τη γνώμη μας, η Ευρωπαϊκή Ένωση αργά ή γρήγορα θα πρέπει να επιλέξει: ή θα είναι μια δομή με ένα σταθερό σύνολο πολιτικών για το οποίο θα πρέπει να υπάρχει ένας προϋπολογισμός της ίδιας τάξης, ή απλώς θα είναι ένα είδος ταμιευτηρίου. Αν λάβουμε υπόψη τους κοινοτικούς προϋπολογισμούς ως ένα είδος ταμιευτηρίου και εργαζόμαστε ολοένα και περισσότερο με βάση την αρχή της επικουρικότητας ως προς την χρηματοδότηση, τότε πολύ πιθανώς το μέλλον των πολιτικών της Ένωσης να μην είναι ιδιαίτερα λαμπρό, ειδικά μετά από το 2006. Αυτή είναι η προσωπική μου άποψη.

<SPEAKER ID=207 NAME="Πρόεδρος">
Δεδομένου ότι ο συντάκτης της απουσιάζει, η ερώτηση 2 καθίσταται άκυρη.

<SPEAKER ID=208 NAME="Πρόεδρος">


<SPEAKER ID=209 NAME="Nuala Ahern">
Ερώτηση αριθ. 3 της κ. (H-0446/00):
<P>
Θέμα: Tα σχέδια για κοινή θέση της ΕΕ στη σύμβαση Ospar Ποια σχέδια διαπραγματεύεται η Τρόικα για την παρουσίαση κοινής θέσης εκ μέρους της ΕΕ κατά τη συνάντηση που πραγματοποιείται αυτό το μήνα στην Κοπεγχάγη στο πλαίσιο της σύμβασης OSPAR για τον έλεγχο ραδιενεργών και τοξικών ρύπων στο θαλάσσιο περιβάλλον;

<SPEAKER ID=210 NAME="Seixas da Costa">
Κύριε Πρόεδρε, την ευθύνη για τη διεξαγωγή των διαπραγματεύσεων, στο πλαίσιο της επιτροπής OSPAR, επί θεμάτων που εμπίπτουν στην κοινοτική αρμοδιότητα, την επωμίζεται, ως γνωστόν, η Επιτροπή, που ενεργεί κατόπιν διαβουλεύσεων με μια επιτροπή αντιπροσώπων των κρατών μελών. Σε περίπτωση που, κατά την ολοκλήρωση των εν λόγω διαπραγματεύσεων, τα μέρη που συμμετέχουν στη Σύμβαση OSPAR καταλήξουν στη λήψη μιας απόφασης η οποία, ατά την κρίση της Επιτροπής, θα πρέπει να μεταφερθεί στην κοινοτική έννομη τάξη, η ίδια η Επιτροπή είναι εκείνη που οφείλει να καταρτίσει μια πρόταση απόφασης του Συμβουλίου με σκοπό την υιοθέτηση της συγκεκριμένης απόφασης της OSPAR από την Κοινότητα. Το Συμβούλιο θα φροντίσει να εξετάσει με τη δέουσα προσοχή την προαναφερόμενη πρόταση. Ούτως ή άλλως, η πρόταση που αναφέρει η κυρία βουλευτής δεν έχει υποβληθεί μέχρι στιγμής στο Συμβούλιο και, συνεπώς, αυτό δεν είναι σε θέση, επί του παρόντος, να εκφέρει άποψη γι' αυτό το θέμα.

<SPEAKER ID=211 LANGUAGE="EN" NAME="Ahern">
Ξέρω ότι η Προεδρία της Πορτογαλίας γνωρίζει πολύ καλά αυτό το ζήτημα. Όπως ξέρετε, η διεθνής επιτροπή για την προστασία του βορειοανατολικού Ατλαντικού συναντήθηκε στο Sintra πριν δύο χρόνια και σημειώθηκε κάποια πρόοδος όσον αφορά τη μόλυνση του θαλάσσιου περιβάλλοντος.
<P>
Το ερώτημά μου αναφέρεται συγκεκριμένα στις εκπομπές ραδιενεργών ουσιών. Ξέρω ότι η Γαλλία είναι μέρος της τρόικα και θα αναλάβει την προεδρία τον Ιούλιο. Η Γαλλία άσκησε μεγάλη πίεση και ήταν μέρος της συμφωνίας για μείωση των εκπομπών ραδιενεργών, αλλά μια πρόσφατη μελέτη της Greenpeace δείχνει ότι γίνονται υψηλές εκπομπές ραδιενέργειας από το Cap La Hague. Είναι το Συμβούλιο ενήμερο για αυτή τη μελέτη; Θα ήθελε περισσότερες πληροφορίες για αυτή τη μελέτη; Θα ζητήσει από τη γαλλική Προεδρία να την εξετάσει;
<P>
Από τη μια πλευρά ισχυρίζονται ότι ελέγχουν τη ραδιενεργό μόλυνση του θαλάσσιου περιβάλλοντος, αλλά από την άλλη έχουμε στοιχεία για ραδιενεργό μόλυνση, οπότε υπάρχει κάποια αντίφαση εδώ. Το Συμβούλιο πρέπει να οργανωθεί. Είμαι σύμφωνος όσον αφορά τις προτάσεις της Επιτροπής και ανυπομονώ να συζητήσω το ζήτημα περαιτέρω με την Επιτροπή όταν θα έχουμε κάποιο αποτέλεσμα από την Κοπεγχάγη.

<SPEAKER ID=212 NAME="Seixas da Costa">
Ούτε η Ιρλανδία ούτε η Δανία δεν έχουν διαβιβάσει, μέχρι στιγμής, οιαδήποτε πρόταση στο Συμβούλιο της Ευρωπαϊκής Ένωσης αναφορικά με τα ραδιενεργά απόβλητα. Και επειδή αυτό καθαυτό το Συμβούλιο δεν είναι μέλος της επιτροπής OSPAR, η Επιτροπή είναι η μόνη που έχει τη δυνατότητα να προχωρήσει σε οποιοδήποτε νομοθετικό μέτρο σε αυτή την υπόθεση. Αρα, η κάθε πληροφορία που ενδέχεται να φθάσει στο Συμβούλιο σχετικά με αυτό το θέμα θα είναι καλοδεχούμενη.

<SPEAKER ID=213 NAME="Πρόεδρος">


<SPEAKER ID=214 NAME="Αλέξανδρου Αλαβάνου">
Ερώτηση αριθ. 4 του κ. (H-0449/00):
<P>
Θέμα: Αναγραφή του θρησκεύματος στις αστυνομικές ταυτότητες Η Ανεξάρτητη Αρχή προστασίας δεδομένων στην Ελλάδα έχει θέσει το θέμα της αναγραφής του θρησκεύματος στις ταυτότητες των ελλήνων πολιτών, ως θέμα το οποίο πλήττει την ιδιωτική ζωή και μπορεί να οδηγήσει σε διακρίσεις σε βάρος ορισμένων ατόμων.
<P>
Με δεδομένο το άρθρο 13 της Συνθήκης, ερωτάται το Συμβούλιο: Τόσο η υποχρεωτική αναγραφή του θρησκεύματος που ισχύει σήμερα όσο και η τυχόν άρση της υποχρεωτικότητας και αντα αυτής η εθελοντική αναγραφή του θρησκεύματος συνάδουν με το νομικό και πολιτικό κεκτημένο της Ευρωπαϊκής Ένωσης; Σε ποιά κράτη μέλη της Ένωσης αναγράφεται το θρήσκευμα ως στοιχείο της ταυτότητας των πολιτών;

<SPEAKER ID=215 NAME="Seixas da Costa">
Κύριε Πρόεδρε, το Συμβούλιο ουδέποτε κλήθηκε να ασχοληθεί με τα γεγονότα που αναφέρει ο κύριος βουλευτής. Καταρχήν, παρόμοια ζητήματα δεν εντάσσονται στο πλαίσιο των κοινοτικών αρμοδιοτήτων, αλλά εμπίπτουν αποκλειστικά στις αρμοδιότητες των αρχών των κρατών μελών, και συγκεκριμένα ­ όπως άλλωστε το μνημονεύει και ο κύριος βουλευτής στην ερώτησή του ­ στην αρμοδιότητα της ελληνικής Ανεξάρτητης Αρχής Προστασίας Δεδομένων. Όπως προανέφερα, καμία πρόταση επί του συγκεκριμένου ζητήματος δεν έχει υποβληθεί στο Συμβούλιο. Εάν τυχόν διαπιστωθεί ότι μια τέτοια στάση των ελληνικών αρχών στοιχειοθετεί ενδεχομένως μια περίπτωση παραβίασης της κοινοτικής νομοθεσίας, είναι προφανές ότι η Επιτροπή, ασκώντας τα καθήκοντά της ως θεματοφύλακας των Συνθηκών, θα προχωρούσε στις απαραίτητες ενέργειες προς την κατεύθυνση της κίνησης μιας πιθανής διαδικασίας επί παραβάσει ενώπιον του Δικαστηρίου των Ευρωπαϊκών Κοινοτήτων.
<P>
Όπως επεσήμανα, ωστόσο, η υπόθεση αυτή δεν εντάσσεται στις αρμοδιότητες του Συμβουλίου αλλά σε αυτές της Επιτροπής, και το τελευταίο αυτό θεσμικό όργανο θα πρέπει να κρίνει εάν η αναγραφή του θρησκεύματος στις ελληνικές ταυτότητες συνιστά ή όχι παραβίαση της αρχής της μη διάκρισης λόγω θρησκευτικού φρονήματος. Εντούτοις, προβαίνοντας σε μια προκαταρκτική εξέταση αυτού του θέματος, θα έλεγα ότι πιστεύουμε πως μια απλή αναγραφή του θρησκεύματος, εφόσον γίνεται απλώς και μόνο για ενημερωτικούς ή ακόμη για στατιστικούς σκοπούς, και εφόσον δεν συνεπάγεται κανένα άλλο συγκεκριμένο μέτρο που θα μπορούσε να επιφέρει μια περίπτωση διάκρισης κατά των οπαδών κάποιας ιδιαίτερης θρησκείας, δεν φαίνεται καταρχήν να στοιχειοθετεί οποιαδήποτε παραβίαση του νομικού και πολιτικού κεκτημένου της Ευρωπαϊκής Ένωσης. Ούτως ή άλλως, κινούμαστε στο πεδίο δράσης ελεύθερων και δημοκρατικών χωρών: για κάθε πρόθεση απόρριψης μέτρων όπως είναι το προκείμενο υπάρχει η διέξοδος της προσφυγής σε συγκεκριμένες νόμιμες μορφές διαμαρτυρίας και σε ειδικά αρμόδια όργανα σε εθνικό επίπεδο. Και είναι προφανές ότι τα κοινοτικά όργανα μπορούν να λειτουργήσουν ως όργανα στα οποία εφεσιβάλλονται οι αποφάσεις των προαναφερθέντων εθνικών οργάνων.

<SPEAKER ID=216 NAME="Αλαβάνος">
Ευχαριστώ τον κ. προεδρεύοντα για την απάντησή του. Να πω ότι έχω υποβάλει αντίστοιχη ερώτηση και στην Ευρωπαϊκή Επιτροπή χθες. Πήρα σήμερα την απάντηση. Υπάρχει όμως κάποια σύγχυση στο θέμα, το οποίο στην Ελλάδα είναι ένα μεγάλο θέμα. Ευχαριστώ τον κ. προεδρεύοντα, παρόλο ότι διαπίστωσα μια αντίφαση στην απάντησή του. Από τη μια λέει ότι δεν είναι θέμα κοινοτικό και είναι θέμα του κράτους μέλους. Από την άλλη όμως θέτει ένα θέμα προσαρμογής με το δίκαιο. Θέλω να πω, ο κ. προεδρεύων έχει υπόψη του προφανώς την απάντηση που έδωσε γι' αυτό ακριβώς το θέμα η Επιτροπή και λέει ότι η αναγραφή του θρησκεύματος θα παραβίαζε την οδηγία 46/95 για τα προσωπικά δεδομένα. Με αυτή την απάντηση, εάν την έχει υπόψη του, συμφωνεί ο κ. προεδρεύων; Ή δεν την έχει υπόψη του, πράγμα το οποίο θα έδειχνε όμως και πολύ μεγάλη έλλειψη συντονισμού ανάμεσα στο Συμβούλιο και την Επιτροπή για ένα πολύ σοβαρό θέμα;

<SPEAKER ID=217 NAME="Seixas da Costa">
Κύριε βουλευτά, δεν υπάρχει καμία αντίφαση σε αυτή την υπόθεση. Το ζήτημα είναι πολύ απλό: εφόσον το ζήτημα δεν ρυθμίζεται από κάποια διάταξη της κοινοτικής νομοθεσίας, αυτό εντάσσεται, απλούστατα, στο πλαίσιο της εσωτερικής έννομης τάξης της Ελλάδας και ρυθμίζεται σύμφωνα με τους ελληνικούς νόμους. Και προφανώς, αυτό θα παύσει να ισχύει μόνον εφόσον κάποια κοινοτική νομοθετική διάταξη μεταφερθεί στην ελληνική νομοθεσία, οπότε θα θεωρείται και αυτή, τελικώς, ως διάταξη της ελληνικής νομοθεσίας.
<P>
Το ζητούμενο που τίθεται επί τάπητος είναι να δούμε εάν, σε αυτή τη φάση της διαδικασίας, η συγκεκριμένη υπόθεση στοιχειοθετεί ή όχι παραβίαση των κανόνων της κοινοτικής έννομης τάξης. Μόνον η Επιτροπή έχει την αρμοδιότητα να αντιδράσει σε αυτό το θέμα. Το γεγονός ότι η Επιτροπή δεν έχει αντιδράσει μέχρι σήμερα σημαίνει ότι η υπόθεση δεν εμπίπτει επί του παρόντος στο πλαίσιο των κοινοτικών αρμοδιοτήτων. Επομένως, σε αυτή τη φάση, το ζήτημα δεν έχει ακόμη λάβει κοινοτικές διαστάσεις. Εάν ενδεχομένως αυτό λάβει κοινοτικές διαστάσεις, η Επιτροπή θα είναι σε θέση να προβεί στις ενέργειες που θα κρίνει σκόπιμες, ιδίως ενώπιον του Δικαστηρίου.

<SPEAKER ID=218 NAME="Μαρίνος">
Κύριε Πρόεδρε, παρεμβαίνω ενώ δεν είχα αυτή την πρόθεση, διότι εδώ μετεφέρθη μια παραπλανητική πληροφόρηση η οποία υπάρχει στην Ελλάδα, ότι δηλαδή για να εξευρωπαϊσθούν οι Έλληνες θα πρέπει να μην αναγράφουν το θρήσκευμά τους στις ταυτότητες όπως ισχύει εδώ και εβδομήντα χρόνια στη χώρα μας. Η απάντηση που έδωσε ο κ. Υπουργός αποδίδει την πραγματικότητα. Δεν προβλέπεται καμία παρέμβαση, είναι θέμα εθνικού δικαίου και αυτό πράττει η ελληνική πλευρά μέχρι τώρα. Η αρχή η οποία δημιουργήθηκε για τα προσωπικά δεδομένα εξέδωσε μια απόφαση που θεωρεί ότι η αναγραφή του θρησκεύματος παραβιάζει ευαίσθητα προσωπικά δεδομένα. Όμως εγώ γνωρίζω ότι η κοινοτική οδηγία που αναφέρεται στο θέμα αυτό λέει ότι, εάν το ενδιαφερόμενο άτομο αποδέχεται την αναγραφή του θρησκεύματος, τότε δεν απαγορεύεται η αναφορά αυτού του προσωπικού δεδομένου. Και αυτό ακριβώς ζητείται και από την πλευρά του δικού μας κόμματος και από την Εκκλησία της Ελλάδος, η προαιρετική αναγραφή. Όποιος θέλει το γράφει και όποιος δεν θέλει δεν το γράφει.

<SPEAKER ID=219 NAME="Πρόεδρος">
Θα ήθελα να σας υπενθυμίσω, κύριοι βουλευτές, ότι αυτή η Ώρα των Ερωτήσεων είναι για υποβολή ερωτήσεων στο Συμβούλιο. Με κανέναν τρόπο δεν προορίζεται για διευκρίνηση κυβερνητικών θέσεων ή των ευαισθησιών μιας χώρας.

<SPEAKER ID=220 NAME="Κωνσταντίνου Χατζηδάκη">
Ερώτηση αριθ. 5 του κ. (H-0450/00):
<P>
Θέμα: Αμφισβήτηση από την Τουρκία των κυριαρχικών δικαιωμάτων των ελληνικών νησιών στο Αιγαίο Η Τουρκία ενόψει της Νατοϊκής άσκησης Dynamic Mix επανέφερε στο προσκήνιο παλαιότερες αμφισβητήσεις της σχετικά με το καθεστώς της ελληνικής κυριαρχίας επί νησίδων και βραχονησίδων του Αιγαίου. Συνόδευσε δε αυτή την αμφισβήτηση με καταγγελίες για αναπτυξιακές και περιβαλλοντικού χαρακτήρα δραστηριότητες της Ελλάδας στις εν λόγω περιοχές, πολλές από τις οποίες χρηματοδοτούνται από σχετικά προγράμματα της Ευρωπαϊκής Ένωσης.
<P>
Συγκεκριμένα η Τουρκία με διάβημα της προς την Ελληνική κυβέρνηση την Τετάρτη 10 Μαΐου του 2000 αναφέρεται "σε στρατιωτικές και άλλες δραστηριότητες της Ελλάδας σε αμφισβητούμενης κυριότητας γεωγραφικούς σχηματισμούς στο Αιγαίο";.
<P>
Θα μπορούσε να με ενημερώσει το Συμβούλιο αν συμφωνεί με την παραπάνω αμφισβήτηση των κυριαρχικών δικαιωμάτων της Ελλάδας από την Τουρκία και αν η στάση αυτή συνάδει με το πνεύμα της Συμφωνίας που επετεύχθη, έπειτα από ελληνικές υποχωρήσεις, στο Ελσίνκι αλλά και με το καθεστώς της υποψήφιας προς ένταξη χώρας που ισχύει για την Τουρκία;

<SPEAKER ID=221 NAME="Seixas da Costa">
Κύριε Πρόεδρε, με εξαίρεση κάποιες φήμες που ακούγονται, το Συμβούλιο δεν έχει στη διάθεσή του καμία συγκεκριμένη πληροφορία αναφορικά με οποιοδήποτε ενδεχόμενο διάβημα της Τουρκίας προς την ελληνική κυβέρνηση, με ημερομηνία την 10η Μαΐου 2000. Όπως επισημαίνει ο κύριος βουλευτής, το Ευρωπαϊκό Συμβούλιο του Ελσίνκι ανακήρυξε την Τουρκία ως υποψήφια προς ένταξη χώρα στην Ευρωπαϊκή Ένωση. Στο πλαίσιο του προαναφερόμενου Συμβουλίου παροτρύνθηκαν επίσης οι υποψήφιες χώρες ώστε να καταβάλουν κάθε δυνατή προσπάθεια με σκοπό τη διευθέτηση κάθε εναπομένουσας συνοριακής διαφοράς, καθώς και άλλων προβλημάτων συναφούς χαρακτήρα. Οι διαφορές που δεν επιλύονται θα πρέπει να παραπεμφθούν ενώπιον του Διεθνούς Δικαστηρίου, σε εύλογο χρονικό διάστημα αλλά, εν πάση περιπτώσει, το αργότερο μέχρι το 2004. Και τότε το Συμβούλιο θα εξετάσει εκ νέου την κατάσταση. Σε ό,τι αφορά τις σχέσεις μεταξύ Ελλάδας και Τουρκίας, οι οποίες αποτελούν το υπόβαθρο όλου αυτού του προβλήματος, το Συμβούλιο δεν μπορεί παρά να εκφράσει την ικανοποίησή του για τη βελτίωση των συγκεκριμένων σχέσεων, ευελπιστώντας απλώς πως αυτή η θετική πορεία θα συνεχιστεί, οπότε θα ανοίξει ο δρόμος για μια θετική διευθέτηση, σύμφωνα με τους κανόνες του διεθνούς δικαίου, όλων των ζητημάτων που αφορούν το Αιγαίο. Επί του προκειμένου, θα ήθελα να σας υπενθυμίσω ­ μιας και πρόκειται επίσης για μια ιδιαίτερα θετική εξέλιξη όσον αφορά αυτό το θέμα ­ ότι τουρκικά στρατεύματα έλαβαν μέρος στην άσκηση του ΝΑΤΟ η οποία διεξήχθη, εν μέρει, επί ελληνικού εδάφους. Ουδέποτε τα τουρκικά στρατεύματα δεν είχαν συμμετάσχει σε ασκήσεις επί ελληνικού εδάφους. Επιπλέον, το Συμβούλιο σημειώνει τη δήλωση του Έλληνα υπουργού Εξωτερικών, ο οποίος χαρακτήρισε άριστες τις σχέσεις συνεργασίας ανάμεσα στην Ελλάδα και τις τουρκικές ένοπλες δυνάμεις, προσθέτοντας ακόμη ότι οι ασκήσεις πραγματοποιήθηκαν στο πλαίσιο του απόλυτου σεβασμού όλων των κυριαρχικών δικαιωμάτων της Ελλάδας.
<P>
Το σημείο αυτό έχει μεγάλη σημασία, και θα επιθυμούσα επίσης να επισημάνω ότι, σε επίπεδο διμερών σχέσεων, οι υπουργοί Εξωτερικών της Ελλάδας και της Τουρκίας κατέθεσαν μια πρόταση στο περιθώριο της Διάσκεψης Κορυφής του ΝΑΤΟ στη Φλωρεντία, η οποία προσέβλεπε στο να συμπεριληφθεί στην ατζέντα των ελληνοτουρκικών διαπραγματεύσεων, πέρα από τα μέτρα οικοδόμησης εμπιστοσύνης στο Αιγαίο, και μια δέσμη μέτρων για την ανάπτυξη σχέσεων καλής γειτονίας μεταξύ της Ελλάδας και της Τουρκίας με στόχο την παραπέρα εδραίωση του κλίματος ασφάλειας και προσέγγισης ανάμεσα στις δύο χώρες.
<P>
Πιστεύω πως όλοι θα πρέπει να συμβάλουμε, σε κάθε όργανο όπου συμμετέχουμε και με την κάθε ευκαιρία όπου θα εγείρονται αυτά τα ζητήματα, ώστε να αποφευχθεί η κλιμάκωση των συγκεκριμένων εντάσεων και για να εκλείψουν τα φαντάσματα του παρελθόντος σε αυτή την υπόθεση.

<SPEAKER ID=222 NAME="Χατζηδάκης">
Κύριε Υπουργέ, και εγώ προσωπικά είμαι υπέρ της προσέγγισης της Ελλάδας με την Τουρκία, αλλά κάτω από ορισμένες και συγκεκριμένες προϋποθέσεις. Και μέσα στα πλαίσια αυτά θα πρέπει να σας πω ότι είμαι πραγματικά κατάπληκτος από αυτό που είπατε στην αρχή, ότι η ελληνική κυβέρνηση δεν ενημέρωσε καν το Συμβούλιο για την αμφισβήτηση της ελληνικής κυριαρχίας εκ μέρους της Τουρκίας. Προφανώς το θεωρεί περιττή πολυτέλεια. Θεωρεί ότι η Τουρκία μπορεί να προχωρήσει ανεμπόδιστη στο δρόμο της προς την Ευρωπαϊκή Ένωση συνεχίζοντας τις παραβιάσεις της ελληνικής κυριαρχίας. Αλλά αυτό είναι ζήτημα της ελληνικής κυβέρνησης. Εγώ θα ήθελα να ρωτήσω τώρα εσάς, ανεξάρτητα από τη διπλωματική διατύπωση της απάντησής σας, θεωρείτε ή όχι ότι η Τουρκία πρέπει να κάνει βήματα μπροστά προκειμένου να ανταποκριθεί στις απαιτήσεις των αποφάσεων του Ελσίνκι και ποια θεωρείτε ότι είναι αυτά τα βήματα;

<SPEAKER ID=223 NAME="Seixas da Costa">
Κύριε βουλευτά, η γνώμη μου είναι ότι το Ελσίνκι σηματοδοτεί την εξεύρεση μιας σημαντικής ισορροπίας ανάμεσα στις ανησυχίες που απασχολούν τα διάφορα εμπλεκόμενα μέρη. Και όταν μιλώ για εμπλεκόμενα μέρη, δεν αναφέρομαι αποκλειστικά στην Ελλάδα και την Τουρκία, δεδομένου ότι υπάρχει και ένα τρίτο εμπλεκόμενο μέρος που επίσης έχει σημαντικό ρόλο σε αυτή την υπόθεση: πρόκειται για την Κύπρο. Η απόφαση που ελήφθη σχετικά με την Τουρκία, η απόφαση δηλαδή να ανακηρυχθεί η Τουρκία ως υποψήφια προς ένταξη χώρα στην Ευρωπαϊκή Ένωση, είναι μια απόφαση που στάθμισε με ισορροπημένο τρόπο όλους τους παράγοντες και που έθεσε, συγκεκριμένα, κάποιους περιοριστικούς όρους οι οποίοι καθίστανται σαφείς στα συμπεράσματα του Ευρωπαϊκού Συμβουλίου του Ελσίνκι, και που έχουν να κάνουν ειδικότερα με την επίλυση των υφιστάμενων διαφορών στο Αιγαίο με γνώμονα τους κανόνες του διεθνούς δικαίου. Και όλα αυτά σύμφωνα με ένα χρονοδιάγραμμα, η τήρηση του οποίου συνδέεται αναπόσπαστα με τις ίδιες τις προσδοκίες της Τουρκίας όσον αφορά τα σχέδια προσέγγισής της με την Ευρωπαϊκή Ένωση.
<P>
Θεωρώ πως όλοι οφείλουμε να λάβουμε υπόψη μας το γεγονός ότι, στη συγκεκριμένη αυτή υπόθεση, όπως ανέφερα προ ολίγου, θα πρέπει να προσπαθούμε να μην υποδαυλίζουμε τις διμερείς εντάσεις που θα μπορούσαν πού και πού να εμφανιστούν, υπό τον όρο, προφανώς, ότι οι εντάσεις αυτές δεν απορρέουν από την παραβίαση ουσιαστικών αρχών που έχουν να κάνουν με την ταυτότητα και τα θεμελιώδη συμφέροντα της χώρας, αλλά αντιθέτως, να προσπαθήσουμε να αντιληφθούμε ότι εκείνο που έχει σημασία είναι να κάνουμε το παν για την εξάλειψη αυτών των εντάσεων και, ειδικότερα, να παίξουμε με τον παράγοντα χρόνο. Πιστεύω πως στην παρούσα φάση υπάρχουν ενδείξεις από αμφότερα τα μέρη, τόσο από την ελληνική όσο και από την τουρκική πλευρά, ενδείξεις που έχουν επίσης αντανάκλαση στο κυπριακό ζήτημα, και ότι καλό θα ήταν να τους αφήσουμε κάποια πίστωση χρόνου αντί να καθόμαστε να αναδεικνύουμε συστηματικά κάποια ασήμαντα επεισόδια τα οποία, σε τελευταία ανάλυση, ίσως να μην είναι παρά μόνο το δέντρο που κρύβει το δάσος. Νομίζω ότι το δάσος είναι πολύ πιο σημαντικό από αυτά τα μικρά επεισόδια και ότι την παρούσα στιγμή, από πολιτικής άποψης, θα τηρούσαμε μια περισσότερο υπεύθυνη στάση εάν επιδιώκαμε να αξιοποιήσουμε τους παράγοντες που οδηγούν σε άμβλυνση των εντάσεων, και ειδικότερα εάν επιδιώκαμε να υποστηρίξουμε τις προσπάθειες που έχουν καταβάλει τον τελευταίο καιρό οι αρχές των δύο χωρών, ιδίως σε επίπεδο υπουργών Εξωτερικών, με στόχο να αποφύγουν την εκμετάλλευση συγκεκριμένων επεισοδίων για τη διαμόρφωση μιας συνολικής κατάστασης η οποία, με τη σειρά της, αποκτά ιδιαίτερη σπουδαιότητα και της οποίας η διευθέτηση ενδέχεται να αποβεί ζωτικής σημασίας για την ισορροπία της περιοχής του πλανήτη την οποία ενδιαφέρει.

<SPEAKER ID=224 NAME="Θεωνάς">
Κύριε Προεδρεύοντα, θέλω να γίνω ακόμη λίγο πιο συγκεκριμένος. Για την ελληνική πλευρά σε σχέση με την Τουρκία υπάρχει μόνο ένα θέμα το οποίο πρέπει να διευθετηθεί και αυτό είναι η οριοθέτηση της υφαλοκρηπίδας του Αιγαίου. Η Τουρκία κατά καιρούς έχει θέσει αρκετά θέματα υπό αμφισβήτηση στο Αιγαίο. Ένα από αυτά είναι το καθεστώς των γκρίζων ζωνών ή των βραχονησίδων του Αιγαίου. Το ερώτημά μου είναι συγκεκριμένο. Θεωρείτε ότι στο πλαίσιο του πνεύματος της απόφασης του Ελσίνκι, που καλεί την Τουρκία να διευθετήσει μέχρι το 2004 τις συνοριακές ή άλλες διαφορές με τους γείτονες της, περιλαμβάνεται ως συνοριακή διαφορά το καθεστώς των βραχονησίδων ή των γκρίζων ζωνών του Αιγαίου; Ποιά είναι η γνώμη του Συμβουλίου, αυτό καλείτε την Τουρκία να κάνει; Να διευθετήσει ως συνοριακή διαφορά την κατάσταση του Αιγαίου, όπου η Ελλάδα δεν αναγνωρίζει ότι υπάρχει ζήτημα;

<SPEAKER ID=225 NAME="Seixas da Costa">
Κύριε βουλευτά, αναφέρατε ζητήματα τα οποία, όπως γνωρίζετε, συνιστούν πλευρές των ελληνοτουρκικών διαφορών και αναφορικά με τα οποία, ως γνωστόν, μέχρι στιγμής η Ελλάδα και η Τουρκία προβάλλουν ριζικά αντίθετες θέσεις. Με άλλα λόγια, υπάρχουν θέματα τα οποία η Τουρκία προσδοκά να θέσει προς συζήτηση υπό το φως των κανόνων του διεθνούς δικαίου, τα οποία όμως η Ελλάδα εκτιμά πως δεν πρέπει να συζητηθούν σε αυτό το πλαίσιο. Ε λοιπόν, αυτήν ακριβώς τη στιγμή διεξάγονται συνομιλίες και διαπραγματεύσεις σχετικά με αυτά τα θέματα, την παρούσα στιγμή γίνονται επαφές σε διμερές επίπεδο, που καταλήγουν στην προώθηση μέτρων οικοδόμησης εμπιστοσύνης. Πιστεύω πως θα έπρεπε να δώσουμε κάποια πίστωση χρόνου για την εξέλιξη αυτής της διαδικασίας προτού προχωρήσουμε στην αξιοποίηση ορισμένων πιθανών διαφορών. Γνωρίζουμε ότι οι εν λόγω διαφορές είναι υπαρκτές, ξέρουμε πως μέχρι σήμερα οι διαφορές αυτές βρέθηκαν στο επίκεντρο μιας κατάστασης η οποία θα μπορούσε να πάρει τα χαρακτηριστικά μιας διένεξης στο Αιγαίο, μιας διένεξης που ευθύς εξ αρχής ενδέχεται να ερμηνευθεί με έναν και μοναδικό τρόπο υπό το φως του διεθνούς δικαίου. Αλλά ξέρουμε ότι κάτι τέτοιο δεν ισχύει, γνωρίζουμε ότι μιλάμε για διαφορετικά πράγματα όταν θίγουμε το ίδιο θέμα, και επίσης γνωρίζουμε ότι η Ελλάδα και η Τουρκία μιλούν για διαφορετικά πράγματα όταν αναφέρονται στο ίδιο θέμα. Αλλά γι' αυτόν ακριβώς το λόγο έχει διαμορφωθεί την παρούσα στιγμή ένα διαπραγματευτικό πλαίσιο. Νομίζω πως πρέπει να αφήσουμε το χρόνο να κάνει τη δουλειά του και να φέρει αποτελέσματα, προσπαθώντας να διασφαλίσουμε ότι το υπάρχον διαπραγματευτικό πλαίσιο θα είναι όντως σε θέση να αποφέρει καρπούς, ιδίως λαμβάνοντας υπόψη μας την ευνοϊκή συγκυρία των ελληνοτουρκικών σχέσεων.

<SPEAKER ID=226 NAME="Πρόεδρος">


<SPEAKER ID=227 NAME="Ρόδης Κράτσα- Τσαγκαροπούλου">
Ερώτηση αριθ. 6 της κ. (H-0451/00):
<P>
Θέμα: Πολιτική παρέμβαση στα προβλήματα της Γεωργίας Η Γεωργία, νέο ανεξάρτητο κράτος, αντιμετωπίζει σοβαρά προβλήματα εμπέδωσης της δημοκρατίας και ανύψωσης του επιπέδου ζωής των πολιτών της.
<P>
Την προσπάθεια αυτή δυσχεραίνει το πρόβλημα της απόσχισης της Νότιας Οσσετίας και Αμπχαζίας και το κύμα των προσφύγων που δέχτηκε κυρίως από τη δεύτερη αυτή περιοχή.
<P>
Την κατάσταση αυτή έχει καταδικάσει με ψηφίσματά του το Ευρωπαϊκό Κοινοβούλιο και έχει ζητήσει από την Επιτροπή και το Συμβούλιο να υποστηρίξουν την πρωτοβουλία του Συμβουλίου της Ευρώπης για οικοδόμηση μέτρων εμπιστοσύνης στην περιοχή αυτή.
<P>
Το Συμβούλιο έχει κάποια στρατηγική γι' αυτή την ευαίσθητη περιοχή; Σκοπεύει να ασκήσει μία πολιτική για την προάσπιση της ειρήνης και της ασφάλειας σ' αυτή την περιοχή;

<SPEAKER ID=228 NAME="Seixas da Costa">
Κύριε Πρόεδρε, το Συμβούλιο εκφράζει προφανώς ανησυχίες για τις εσωτερικές συγκρούσεις που μαίνονται στη Γεωργία, συγκρούσεις οι οποίες ακόμη δεν έχουν επιλυθεί, καθώς και για τις συνεπαγόμενες δυσκολίες όσον αφορά την υπόθεση της εδραίωσης της δημοκρατίας και της ανύψωσης του επιπέδου ζωής των πολιτών εκείνης της χώρας. Κατά συνέπεια, αυτό που κάνουμε είναι να παρέχουμε πολιτική και οικονομική στήριξη στο πλαίσιο της Συμφωνίας Εταιρικής Σχέσης και Συνεργασίας, η οποία τέθηκε σε ισχύ την 1η Ιουλίου 1999.
<P>
Επ' ευκαιρία της Διάσκεψης Κορυφής που πραγματοποιήθηκε πέρυσι τον Ιούνιο μεταξύ της Ευρωπαϊκής Ένωσης και των τριών αρχηγών κρατών και κυβερνήσεων της περιοχής του Καυκάσου, εγκρίθηκε μια σημαντική δήλωση η οποία θέτει τα θεμέλια για την ανάπτυξη των σχέσεων ανάμεσα στην Ευρωπαϊκή Ένωση και την περιοχή του Νοτίου Καυκάσου. Στην ίδια απόφαση υπογραμμίζεται η σημασία της προώθησης της περιφερειακής συνεργασίας, της εγκαθίδρυσης φιλικών σχέσεων ανάμεσα στα κράτη της περιοχής, καθώς και της βιώσιμης ανάπτυξης των οικονομιών τους. Επιπλέον, η Ευρωπαϊκή Ένωση εξεδήλωσε την προθυμία της να χρησιμοποιήσει τα μέσα παροχής βοήθειας που διαθέτει με σκοπό τη διαμόρφωση ενός ευνοϊκού περιβάλλοντος για τη διευθέτηση των διενέξεων στον Καύκασο. Κατόπιν τούτου, το Συμβούλιο Συνεργασίας Ευρωπαϊκής Ένωσης - Γεωργίας, που πραγματοποιήθηκε στις 12 Οκτωβρίου, αποφάσισε ότι οι δράσεις συνεργασίας που προβλέπονται για το 2000 θα έπρεπε να επικεντρωθούν, ειδικότερα, στην περαιτέρω ένταση των καταβαλλόμενων προσπαθειών ενόψει της εξεύρεσης μιας λύσης για τις συγκρούσεις στην Αμπχαζία και τη Νότια Οσσετία.
<P>
Θα ήθελα να σας υπενθυμίσω ότι η Ευρωπαϊκή Ένωση είναι ο κυριότερος χορηγός βοήθειας για τη δρομολόγηση σχεδίων ανασυγκρότησης στη Νότια Οσσετία, και ότι είναι πρόθυμη να προωθήσει μέτρα με στόχο τη διαμόρφωση ενός κλίματος εμπιστοσύνης, συγκεκριμένα μέσω της ανακατασκευής των έργων υποδομής Βορρά-Νότου που συνδέουν τη Ρωσία με τη Γεωργία. Πέραν τούτου, η Ένωση έχει επίσης προσφέρει βοήθεια σε σχεδόν 300.000 εκτοπισμένα άτομα μέσα στην ίδια τη Γεωργία, που αναγκάστηκαν να εγκαταλείψουν τις εστίες τους για να ξεφύγουν από πολεμικές συγκρούσεις. Η Ένωση ενθαρρύνει τη διευθέτηση της διένεξης ούτως ώστε οι άνθρωποι αυτοί να μπορέσουν να επιστρέψουν όσο το δυνατόν συντομότερα στις εστίες τους, και είναι διατεθειμένη να παράσχει συμπληρωματική βοήθεια για την επίτευξη αυτού του στόχου.
<P>
Το Συμβούλιο υποστηρίζει όλες τις προσπάθειες που καταβάλλουν οι αρμόδιοι διεθνείς οργανισμοί, και συγκεκριμένα ο ΟΟΣΑ στη Νότια Οσσετία και ο ΟΗΕ στην Αμπχαζία, με σκοπό να συμβάλουν στην εξεύρεση αποδεκτών λύσεων που θα οδηγήσουν στην εξομάλυνση των πολιτικών και οικονομικών σχέσεων και στην επιστροφή των προσφύγων υπό συνθήκες ασφαλείας. Οφείλουμε να υπενθυμίσουμε λόγω του πολέμου που διεξάγεται στη γειτονική Τσετσενία καραδοκούν πρόσθετοι κίνδυνοι για τη Γεωργία. Το Συμβούλιο δεν μπορεί να μην εκδηλώσει τους φόβους του ότι η προαναφερόμενη σύγκρουση κινδυνεύει να εξαπλωθεί σε γεωργιανό έδαφος, και εκφράζει την ικανοποίησή του για την επέκταση της αποστολής εποπτείας που αναλαμβάνει ο ΟΟΣΑ κατά μήκος των αντίστοιχων συνόρων. Κατόπιν αιτήματος του Προέδρου Σεβαρντνάντζε, η Ευρωπαϊκή Ένωση μελετά αυτή τη στιγμή τους ενδεχόμενους τρόπους με τους οποίους θα μπορούσε να συμβάλει στην ενίσχυση και στη διασφάλιση της αποτελεσματικής δράσης της εν λόγω αποστολής εποπτείας.

<SPEAKER ID=229 NAME="Κράτσα-Τσαγκαροπούλου">
Ευχαριστώ πολύ, κύριε προεδρεύοντα, για τις πληροφορίες που μου δώσατε. Ήθελα να σας πω, μετά την πρόσφατη επίσκεψή μου στην Γεωργία, αλλά και από ό,τι είπαν οι εκπρόσωποι της Εκκλησίας της Γεωργίας στον διάλογο που είχε πρόσφατα το Πατριαρχείο με το Ευρωπαϊκό Λαϊκό Κόμμα, ότι στα μάτια των πολιτών της Γεωργίας γίνεται αναποτελεσματική ευρωπαϊκή πολιτική, διότι πέρα από την ανθρωπιστική βοήθεια δεν έχει συμβάλει καθόλου στην επίλυση των προβλημάτων. Το πρόβλημα των προσφύγων, μεταξύ των οποίων είναι και πολλοί γεωργιανοί πολίτες ελληνικής καταγωγής, είναι άλυτο. Και θα ήθελα να σας ρωτήσω ποιά είναι αυτά τα επί πλέον μέτρα τα οποία και εσείς αντιλαμβάνεστε ότι πρέπει να πάρετε και να εντείνετε, όπως ήδη μου αναφέρατε;
<P>
Και μια ακόμη ερώτηση: πιστεύετε ότι η κρίση αυτή στην οποία αναφερόμαστε αποτελεί μέρος της ρωσικής πολιτικής στην περιοχή; Επίσης, το Συμβούλιο λαμβάνει το ενδεχόμενο αυτό υπόψη του στην πολιτική του στην περιοχή;

<SPEAKER ID=230 NAME="Seixas da Costa">
Κυρία βουλευτά, αναφορικά με τα μέτρα που θα μπορούσε η Ευρωπαϊκή Ένωση να θέσει σε εφαρμογή στην περιοχή, νομίζω πως δεν είμαι σε θέση να προσθέσω τίποτα άλλο από αυτά που ήδη ανέφερα και από το σύνολο των πρωτοβουλιών που αναλαμβάνει επί τόπου η Ευρωπαϊκή Ένωση. Οφείλουμε να έχουμε κατά νου το γεγονός ότι η ικανότητα παρέμβασής μας σε συγκεκριμένες περιοχές είναι περιορισμένη και ότι, επιπλέον, όπως ήδη επισημάνθηκε εδώ σε άλλη ευκαιρία, οι υπαρκτές δυσκολίες που αντιμετωπίζει το πλαίσιο εξωτερικών δράσεων της Ένωσης, καθώς και οι δυσκολίες χρηματοδότησης του εν λόγω πλαισίου εξωτερικών δράσεων, συνιστούν περιοριστικό παράγοντα στην ικανότητα της Ευρωπαϊκής Ένωσης να τονίζει την παρουσία της σε όλες τις καταστάσεις σύγκρουσης που εμφανίζονται στον πλανήτη.
<P>
Παρ' όλα αυτά, εκτιμώ ότι, δεδομένης της στρατηγικής σημασίας της συγκεκριμένης περιοχής, η Ευρωπαϊκή Ένωση έχει πράξει εκείνο που κρίνει ότι είναι εφικτό σε αυτή την υπόθεση. Συμφωνώ στο ότι ενδεχομένως υπάρχουν και άλλα μέτρα που θα μπορούσαμε να προωθήσουμε, αλλά θεωρώ πως, την παρούσα στιγμή, δεν διαθέτουμε το κατάλληλο χρηματοδοτικό πλαίσιο που θα μας επέτρεπε να κάνουμε περισσότερα, ιδίως όσον αφορά τις δράσεις ενίσχυσης των υποδομών. Σε ό,τι αφορά τη στάση της Ρωσίας, ανεξάρτητα από κάθε πολιτική τοποθέτηση και από οτιδήποτε θα μπορούσε κανείς να σκεφθεί πως κρύβεται πίσω από τις θέσεις της Ρωσίας, δεν νομίζω πως έχουμε αυτή τη στιγμή κανένα χειροπιαστό στοιχείο που θα μπορούσε να υπονοήσει κάποια αντικειμενική πρόθεση ή σκοπιμότητα, εκ μέρους της Ρωσίας, να μεθοδεύσει την αποσταθεροποίηση των χωρών που αναφέρατε. Πιστεύω ότι υπάρχουν επιπτώσεις, όπως επεσήμανα ο ίδιος, από τον πόλεμο στην Τσετσενία, επιπτώσεις που έχουν αντανάκλαση, και ενδέχεται μάλιστα στο μέλλον να έχουν περισσότερη αντανάκλαση στις γειτονικές χώρες, αλλά θεωρώ πως δεν θα μπορούσα από αυτό να συμπεράνω ότι υπάρχει κατ' ανάγκην σκοπιμότητα από μεριάς των ρωσικών αρχών να μεταφέρουν οποιοδήποτε κλίμα αστάθειας σε γειτονικές περιοχές.

<SPEAKER ID=231 NAME="Πρόεδρος">


<SPEAKER ID=232 NAME="John Purvis">
Ερώτηση αριθ. 7 του κ. (H-0454/00):
<P>
Θέμα: Ανθρώπινα δικαιώματα: Αίγυπτος Εν συνεχεία του ψηφίσματος του Ευρωπαϊκού Κοινοβουλίου της 20 Ιανουαρίου 2000 σχετικά με τη βία στην Ανω Αίγυπτο, τι μέτρα έχει λάβει το Συμβούλιο για να εξασφαλίσει ότι η Κοπτική Χριστιανική κοινότητα στην Αίγυπτο υφίσταται δίκαιη και αμερόληπτη μεταχείριση και, ιδίως, μετά τα πρόσφατα γεγονότα, ότι όσοι συνελήφθησαν στο El-Kosheh προσήχθησαν σε αμερόληπτη δίκη και μάλιστα ότι οι συλλήψεις έγιναν χωρίς ίχνος θρησκευτικών διακρίσεων;

<SPEAKER ID=233 NAME="Seixas da Costa">
Μέσα στο πλαίσιο των εργασιών του Συμβουλίου, το ζήτημα της βίας των φονταμενταλιστών και των πράξεων δολοφονίας κατά των μελών της κοπτικής κοινότητας της Ανω Αιγύπτου έχει έλθει πολλές φορές προς συζήτηση, και συνεχίζουμε να παρακολουθούμε εκ του σύνεγγυς αυτή την υπόθεση. Από τότε έχουν μεσολαβήσει διάφορες θετικές εξελίξεις, και συγκεκριμένα η απελευθέρωση του Γενικού Γραμματέα της Αιγυπτιακής Οργάνωσης για τα Δικαιώματα του Ανθρώπου και η εφαρμογή του νόμου περί μη κυβερνητικών οργανώσεων, ο οποίος ευελπιστούμε ότι θα προωθήσει παραπέρα την ελευθερία της έκφρασης. Θα ήθελα να επισημάνω ότι, με την κάθε ευκαιρία και σε διάφορα επίπεδα, η Ευρωπαϊκή Ένωση φρόντιζε να μεταφέρει στους Αιγυπτίους τις ανησυχίες της σχετικά με την κατάσταση των ανθρωπίνων δικαιωμάτων, υπενθυμίζοντας ότι είναι αναγκαίο να σέβεται η χώρα αυτή τις θεμελιώδεις ελευθερίες, για τον πρόσθετο λόγο ότι συμμετέχει στη διαδικασία των ευρωμεσογειακών εταιρικών σχέσεων. Οι διαπραγματεύσεις ενόψει της σύναψης της Συμφωνίας Σύνδεσης με την Αίγυπτο ολοκληρώθηκαν το περασμένο έτος, ενώ η υπογραφή της προβλέπεται να γίνει σύντομα. Απαξ και τεθεί σε ισχύ, η εν λόγω συμφωνία θα θεσμοθετήσει τον πολιτικό διάλογο μεταξύ της Ευρωπαϊκής Ένωσης και της Αιγύπτου, ιδίως επί θεμάτων που άπτονται των ανθρωπίνων δικαιωμάτων, κάτι που βεβαίως θα ανοίξει το δρόμο για παραπέρα παρέμβαση και για την άσκηση πιο έντονων πολιτικών πιέσεων από τη μεριά μας σε κάθε ευκαιρία που διαπιστώσουμε μη συμμόρφωση, από πλευράς της Αιγύπτου, προς τις υποχρεώσεις που αυτή αναλαμβάνει στο πλαίσιο αυτής της συμφωνίας.
<P>
Σας υπενθυμίζω ότι το άρθρο 2 του σχεδίου συμφωνίας ορίζει πως οι σχέσεις ανάμεσα στα συμβαλλόμενα μέρη, όπως και οι διατάξεις της ίδιας της συμφωνίας, θεμελιώνονται στην προσήλωση στις δημοκρατικές αρχές και στο σεβασμό των θεμελιωδών ανθρωπίνων δικαιωμάτων όπως αυτά διατρανώνονται στην Οικουμενική Διακήρυξη των Δικαιωμάτων του Ανθρώπου. Και αυτό θα αποτελέσει, βεβαίως, το υπόβαθρο πάνω στο οποίο θα αναπτυχθούν οι διμερείς σχέσεις, καθώς και ο πολιτικός διάλογος που προβλέπεται να διεξαχθεί βάσει της προαναφερόμενης συμφωνίας. Υπό αυτή την έννοια, θα φροντίζουμε προφανώς να υπενθυμίζουμε διαρκώς στην Αίγυπτο, κάτι άλλωστε που έχουμε πράξει προτού ακόμη θεσμοθετηθεί οποιοδήποτε σχετικό νομικό πλαίσιο υποχρεωτικής εφαρμογής, τις ευθύνες που επωμίζεται, και ειδικότερα αναφορικά με την ανάγκη να γίνονται σεβαστά τα ανθρώπινα δικαιώματα και να διαφυλάσσονται οι θεμελιώδεις ελευθερίες.

<SPEAKER ID=234 LANGUAGE="EN" NAME="Purvis">
Επιθυμώ να ευχαριστήσω τον προεδρεύοντα για την απάντησή του. Θα ήθελα να πω ότι εκείνο που με παρακίνησε να κάνω αυτή την ερώτηση ήταν ο μεγάλος αριθμός επιστολών που λαμβάνω από τους ψηφοφόρους για το συγκεκριμένο θέμα. Είναι ίσως το ζήτημα για το οποίο δέχτηκα τις περισσότερες επιστολές πέρυσι.
<P>
Μου φαίνεται από όσα είπε ότι είναι πολύ παράξενο το γεγονός ότι αφού πολλοί από τους κόπτες χριστιανούς είχαν δεχτεί επίθεση και είχαν ενοχληθεί από άλλους, συνελήφθησαν μόνον κόπτες χριστιανοί. Ο προεδρεύων είπε στην απάντησή του ότι το Συμβούλιο θα υπενθυμίσει στους Αιγυπτίους τις ευθύνες τους και θα περιμένει έως ότου υπογράψουν τη συμφωνία σύνδεσης και μπορέσουν να διεξάγουν έναν θεσμοθετημένο πολιτικό διάλογο. Γιατί όμως δεν χρησιμοποιεί την υπογραφή αυτής της συμφωνίας ως βάση πάνω στην οποία να στηριχτεί για να αναγκάσει τους Αιγυπτίους να υιοθετήσουν μια πιο σταθερή, λογική και χωρίς διακρίσεις στάση απέναντι στους κόπτες χριστιανούς πολίτες της χώρας;

<SPEAKER ID=235 NAME="Seixas da Costa">
Κύριε βουλευτά, όπως επεσήμανα και προηγουμένως, δεν περιμένουμε την ημέρα της υπογραφής της συμφωνίας για να εκφράσουμε στις αιγυπτιακές αρχές, εάν και όποτε το θεωρούμε προσήκον, τη δυσαρέσκειά μας έναντι κάποιας συγκεκριμένης συμπεριφοράς που θα μπορούσε να υποδεικνύει παραβίαση των θεμελιωδών δικαιωμάτων. Με το ζήτημα αυτό έχουμε ασχοληθεί στο πλαίσιο του διμερούς πολιτικού διαλόγου, και προφανώς αυτό αποτελεί αντικείμενο ενασχόλησης στο κανονικό πλαίσιο των σχέσεων που αναπτύσσει η Ευρωπαϊκή Ένωση με τρίτες χώρες. Όσο για την ειδική περίπτωση που αναφέρατε, θεωρούμε πως η συμφωνία στηρίζεται σε ένα συγκεκριμένο διαπραγματευτικό πλαίσιο, και δεν θα ήταν σωστό την παρούσα στιγμή, όταν η συμφωνία έχει ήδη εγκριθεί από την Ευρωπαϊκή Ένωση και έχει γίνει αποδεκτή από το Συμβούλιο, να συναρτήσουμε την τελική υπογραφή της εν λόγω συμφωνίας από την επίλυση ενός προβλήματος το οποίο, όσο σημαντικό και αν είναι, δεν παύει να έχει παρά μόνο μια σχετική βαρύτητα. Σχετικά με τη συγκεκριμένη περίπτωση που αναφέρατε, κύριε βουλευτά, και ανεξάρτητα από το αν συμφωνώ ή όχι με την άποψή σας ότι η κοπτική κοινότητα ενδέχεται να υφίσταται διακριτική μεταχείριση, θα ήθελα να σας πω ότι, με βάση τις πληροφορίες που διαθέτουμε, παρ' όλο που οι κόπτες εμφανίζονται, ας πούμε, σαν τα κυριότερα θύματα αυτών των κατασταλτικών μέτρων, δεν θεωρούμε ότι η συγκεκριμένη υπόθεση αναδεικνύει μια στάση ιδιαίτερου μένους κατά της κοπτικής κοινότητας, αλλά μάλλον ότι συντρέχει μια σύμπτωση που έχει να κάνει με κάποιας μορφής διένεξη, που αφορά συγκεκριμένα ορισμένες διαφορές μεταξύ καταστηματαρχών και κάποιων τοπικών κοινοτήτων, διαφορές που αποβαίνουν μεν σε βάρος της κοπτικής κοινότητας αλλά που δεν υπονοούν κατ' ανάγκην μια ιδιαίτερη σκοπιμότητα των αιγυπτιακών αρχών όσον αφορά τη συγκεκριμένη αυτή υπόθεση.
<P>
Παρά ταύτα, η Ευρωπαϊκή Ένωση συνεχίζει να παρακολουθεί προσεκτικά αυτό το πρόβλημα, και δεν θα παραλείψει να το υπενθυμίζει στις αιγυπτιακές αρχές, ανεξαρτήτως της υπογραφής ή μη της συμφωνίας.

<SPEAKER ID=236 LANGUAGE="DE" NAME="Posselt">
Κύριε Πρόεδρε, ήμουν στην Αίγυπτο ακριβώς την περίοδο που συνέβησαν τα γεγονότα. Είδα ότι η κατάσταση ήταν σοβαρή, αλλά, όπως είπατε και εσείς ότι οι αιγυπτιακές αρχές κατέβαλαν μεγάλες προσπάθειες. Θέλω εντούτοις να ρωτήσω μήπως θα έπρεπε να υπάρχει σε ολόκληρη την περιοχή της Μεσογείου, δηλαδή για τη διαδικασία της Βαρκελώνης, μια συστηματική παρακολούθηση της κατάστασης των μειονοτήτων, ιδιαίτερα των χριστιανικών μειονοτήτων που υπάρχουν στον μεσογειακό χώρο και που σε μερικές χώρες βρίσκονται εν μέρει σε πολύ δυσχερέστερη κατάσταση απ' ό,τι στην Αίγυπτο.

<SPEAKER ID=237 NAME="Seixas da Costa">
Δεν μπορώ παρά να συμφωνήσω με τον κύριο βουλευτή στο ότι υπάρχουν καταστάσεις, σε άλλες χώρες των νοτίων ακτών της Μεσογείου, οι οποίες είναι πολύ χειρότερες από αυτήν για την οποία συζητάμε. Θα ήθελα να του επισημάνω ότι είναι σχεδόν αδύνατο να διενεργεί η Ευρωπαϊκή Ένωση ένα είδος διαρκούς ελέγχου όλων των καταστάσεων που ενδέχεται να εμφανίζονται σε όλες τις χώρες με τις οποίες διατηρεί σχέσεις στο πλαίσιο της ευρωμεσογειακής εταιρικής σχέσης. Στο πλαίσιο της προώθησης της Κοινής Εξωτερικής Πολιτικής και Πολιτικής Ασφαλείας, και ιδίως λαμβάνοντας υπόψη την αξιολόγηση στην οποία προβαίνουμε, ειδικότερα στο πλαίσιο του πολιτικού διαλόγου που αναπτύσσουμε με βάση τις συμφωνίες σύνδεσης, επιδιώκουμε να εκφράσουμε τις έντονες ανησυχίες μας για τη σοβαρότητα που χαρακτηρίζει μια σειρά καταστάσεων. Δεν είναι δυνατόν να περιμένουμε από την Ευρωπαϊκή Ένωση να λειτουργεί σαν ένα είδος διεθνούς οργανισμού εποπτείας των υποθέσεων που αφορούν τα ανθρώπινα δικαιώματα ­ προς το σκοπό αυτό υπάρχουν άλλοι αρμόδιοι οργανισμοί ­, αλλά μπορούμε να συνάγουμε τα ενδεδειγμένα πολιτικά συμπεράσματα, στο επίπεδο των διμερών σχέσεων, όσον αφορά μια ενδεχόμενη αρνητική εξέλιξη αυτών των υποθέσεων. Συμφωνώ επίσης στο ότι εμφανίζονται καταστάσεις πολύ χειρότερες σε άλλες χώρες με τις οποίες συνεργαζόμαστε στο πλαίσιο της διαδικασίας της Βαρκελώνης, ορισμένες εκ των οποίων ίσως να μη μας περνούν από το μυαλό τη στιγμή αυτή που συζητάμε, και στο ότι πράγματι οφείλουμε να αξιολογήσουμε δεόντως τις συγκεκριμένες καταστάσεις. Αλλά δεν πρέπει να αναμένουμε από την Ευρωπαϊκή Ένωση να μπορεί να κάνει, σε αυτά τα ζητήματα, τη δουλειά κάποιων άλλων διεθνών οργανισμών.

<SPEAKER ID=238 NAME="Πρόεδρος">


<SPEAKER ID=239 NAME="Jonas Sjφstedt">
Ερώτηση αριθ. 8 του κ. (H-0457/00):
<P>
Θέμα: Συνέπειες της ζώνης ευρώ Μπορεί το Συμβούλιο να επισημάνει σε ποιους τομείς ελήφθησαν από τις χώρες της ζώνης ευρώ, από τη στιγμή της δημιουργίας της, αποφάσεις που είχαν πολιτικές συνέπειες για την Ευρωπαϊκή Ένωση και τα κράτη μέλη της;

<SPEAKER ID=240 NAME="Seixas da Costa">
Το ζήτημα της ζώνης "Ευρώ 11" πρέπει μάλλον να είναι ένα από τα μεγαλύτερα μυστήρια που πλανώνται πάνω από τα κοινοτικά θεσμικά όργανα, μιας και αυτή η ερώτηση επανέρχεται συστηματικά επί τάπητος. Με το πέρασμα στην τρίτη φάση της Οικονομικής και Νομισματικής Ένωσης άρχισαν να πραγματοποιούνται άτυπες συνεδριάσεις του Συμβουλίου "Ευρώ 11", το οποίο απαρτίζεται από τους υπουργούς Οικονομικών των χωρών που έχουν προσχωρήσει στη ζώνη του ευρώ. Οι εν λόγω συνεδριάσεις πραγματοποιούνται σε μηνιαία βάση και προηγούνται των επισήμων συνεδριάσεων του Συμβουλίου ECOFIN, στο οποίο συμμετέχουν αντιπρόσωποι των δεκαπέντε κρατών μελών. Κατά τις συνεδριάσεις του Συμβουλίου "Ευρώ 11" τίθενται κυρίως ζητήματα που αφορούν τις ειδικές ευθύνες που επωμίζονται τα έντεκα κράτη επί θεμάτων που έχουν να κάνουν με το ενιαίο νόμισμα.
<P>
Σε περιπτώσεις όπου η εμβέλεια των υπό εξέταση θεμάτων υπερβαίνει το συγκεκριμένο πλαίσιο που προανέφερα, οι συνεδριάσεις διευρύνονται με τη συμμετοχή όλων των κρατών μελών, κάτι άλλωστε που είναι προβλεπόμενο. Σε κάθε περίπτωση όπου θα χρειάζεται να ληφθούν αποφάσεις, το Συμβούλιο ECOFIN θα προχωρά στη λήψη αυτών των αποφάσεων με βάση τις διαδικασίες που ορίζονται στη Συνθήκη. Αυτή ακριβώς ήταν η κατεύθυνση που δόθηκε από το Ευρωπαϊκό Συμβούλιο του Λουξεμβούργου της 12ης και 13ης Δεκεμβρίου 1997. Νομίζω πως οποιαδήποτε άλλη μυστηριώδης πτυχή, η οποία θα μπορούσε ενδεχομένως να καταλογιστεί στη λειτουργία του Συμβουλίου "Ευρώ 11", απορρέει απλώς και μόνο από την παράβλεψη αυτής της πραγματικότητας και των πληροφοριών που παρέθεσα πρωτύτερα, πληροφορίες εξάλλου που είναι δημόσιο κτήμα, από τη στιγμή που ακόμη και ο Τύπος δημοσιοποιεί τα θέματα που εγγράφονται στην ημερήσια διάταξη των συνεδριάσεων του Συμβουλίου "Ευρώ 11", τα οποία στη συνέχεια παραπέμπονται στο ECOFIN, όπου όντως συμμετέχουν και όλα τα υπόλοιπα κράτη τα οποία δεν έχουν προσχωρήσει στη ζώνη του ευρώ.

<SPEAKER ID=241 NAME="Sjφstedt">
SV) Κύριε Πρόεδρε, θέλω να ευχαριστήσω την Προεδρία για την απάντηση που έλαβα στην ερώτησή μου. Στις χώρες όπου θα ληφθούν αποφάσεις σχετικά με την ενδεχόμενη ένταξή τους στο κοινό νόμισμα, όπως η Σουηδία και η Δανία, διεξάγονται συζητήσεις για τη σημασία της Ομάδας Ευρώ 11. Θεωρώ ότι είναι σημαντικό να ξεκαθαρίσει εκ νέου η Προεδρία ότι η Ομάδα Ευρώ 11, δεν έχει κανένα τυπικό δικαίωμα λήψης αποφάσεων.
<P>
Ωστόσο, το ερώτημα είναι αν μπορούν να επισημανθούν κάποια συγκεκριμένα θέματα που ετέθησαν στις άτυπες συζητήσεις της Ομάδας Ευρώ 11, τα οποία οδήγησαν αργότερα σε λήψη τυπικών αποφάσεων στο Συμβούλιο ECOFIN. Διερωτώμαι αν το Συμβούλιο Υπουργών μπορεί να αναφέρει κάποια παραδείγματα τέτοιων συγκεκριμένων θεμάτων από τις συζητήσεις της Ομάδας Ευρώ 11, τα οποία οδήγησαν στη δημιουργία μιας νέας πολιτικής.

<SPEAKER ID=242 NAME="Seixas da Costa">
Με την ερώτησή του, ο κύριος βουλευτής εγείρει ένα θέμα πολύ ενδιαφέρον: δεδομένου ότι το Συμβούλιο "Ευρώ 11" και η θεσμοθέτηση της τρίτης φάσης της Οικονομικής και Νομισματικής Ένωσης συγκεκριμενοποιούν μια μορφή ενισχυμένης συνεργασίας η οποία προβλέπεται δυνάμει της Συνθήκης, το ζητούμενο είναι να δούμε κατά πόσο δημιουργείται ένα κεκτημένο σε επίπεδο Συμβουλίου "Ευρώ 11" το οποίο, στη συνέχεια, μεταφέρεται στην Ένωση των Δεκαπέντε. Στην πραγματικότητα κάτι τέτοιο δεν συμβαίνει, αν και είναι γεγονός πως εμφανίζονται στοιχεία συντονισμού των πολιτικών που προωθούν οι χώρες που συμμετέχουν στο Συμβούλιο "Ευρώ 11", τα οποία προφανώς αντικατοπτρίζονται, ή αναμένεται να επηρεάσουν τη στάση τους στους κόλπους του ECOFIN. Είναι πολύ λογικό οι χώρες που συμμετέχουν στην προαγωγή ενός προτύπου πραγματικής πολιτικής και που συνδέονται ενόψει της δρομολόγησης πολιτικών οι οποίες αφορούν, π.χ., στην προκειμένη περίπτωση, το πλαίσιο υλοποίησης του ενιαίου νομίσματος, να έχουν τη δυνατότητα, από μόνες τους, να προσδιορίζουν και να συντονίζουν μια θέση, που ωστόσο πρέπει οπωσδήποτε να επικυρώνεται από το Συμβούλιο ECOFIN. Η παράμετρος αυτή έχει σημασία ώστε να αντιληφθούμε ότι πιθανώς στο μέλλον, με τη λειτουργία προτύπων διαφοροποιημένης ολοκλήρωσης σε διάφορους τομείς άσκησης πολιτικής, υπάρχει το ενδεχόμενο να προκύψουν περισσότερα στοιχεία και τρόποι λειτουργίας παρόμοιας μορφής. Εν τοιαύτη περιπτώσει, ίσως αυτή να είναι και η μελλοντική μας πορεία, και περιμένουμε να δούμε αν το Ευρωπαϊκό Συμβούλιο της Feira θα κατοχυρώσει την ενσωμάτωση των ενισχυμένων συνεργασιών στο πλαίσιο της Διακυβερνητικής Διάσκεψης. Και τότε μάλιστα, είναι πολύ πιθανό να δούμε να εμφανίζονται διάφορα πρότυπα άσκησης πολιτικής.
<P>
Με ποιον τρόπο θα μπορούσε να αποτραπεί μια τέτοια εξέλιξη; Στην περίπτωση μιας χώρας όπως εκείνη απ' όπου κατάγεται ο κύριος βουλευτής, ίσως το πρόβλημα θα διευθετηθεί με τη συμμετοχή αυτής της χώρας στο Συμβούλιο Ευρώ. Αλλά μέχρις ότου οι αρχές της χώρας σας προχωρήσουν στη λήψη μιας τέτοιας απόφασης, το Συμβούλιο Ευρώ θα απαρτίζεται αποκλειστικά από τις έντεκα χώρες που συμμετέχουν σήμερα σε αυτό.

<SPEAKER ID=243 LANGUAGE="DA" NAME="Krarup">
Απ' ό,τι καταλαβαίνω από την απάντηση του Προεδρεύοντα του Συμβουλίου δεν υπάρχουν παραδείγματα που να δείχνουν ότι οι διαπραγματεύσεις στη ζώνης των 11 έχουν προκαταλάβει τις επίσημες διαπραγματεύσεις και τις αποφάσεις του αρμόδιου Συμβουλίου, ήτοι του ECOFIN, ή έχουν δημιουργήσει κεκτημένο, αλλά ότι ανταλλάσσονται απόψεις για τα προβλήματα που αντιμετωπίζουν οι 11 χώρες που συμμετέχουν στο ευρώ. Νομίζω ότι άκουσα τον προεδρεύοντα να αναφέρει κάτι προς την κατεύθυνση ότι υπήρχαν ημερήσιες διατάξεις για αυτές τις ανεπίσημες συναντήσεις και ότι οι εν λόγω ημερήσιες διατάξεις έπρεπε να είναι δημόσιες. Ποτέ δεν έχω δει καμία τέτοια ημερήσια διάταξη και θα ήθελα να παρακαλέσω τον προεδρεύοντα να δηλώσει σαφώς σε ποιο βαθμό υπάρχουν ημερήσιες διατάξεις προ των συναντήσεων. Ο λόγος που εγείρουμε αυτά τα θέματα από την πλευρά των Σουηδών και των Δανών μελών είναι φυσικά ότι μας έχει δημιουργηθεί η εντύπωση ότι πρόκειται για ένα όργανο με μεγάλη επιρροή, αλλά από την απάντηση του προεδρεύοντα καταλαβαίνω ότι την επίσημη αρμοδιότητα και τις τελικές νομικές πολιτικές αποφάσεις συνεχίζει να τις παίρνει το Συμβούλιο ECOFIN.

<SPEAKER ID=244 NAME="Seixas da Costa">
Ας μιλήσουμε ξεκάθαρα, κύριε βουλευτά: τα θέματα που άπτονται του ενιαίου νομίσματος εξετάζονται αποκλειστικά και μόνο από τους Έντεκα που απαρτίζουν το Συμβούλιο "Ευρώ 11". Αυτά ακριβώς είναι τα θέματα κοινού ενδιαφέροντος για τα συγκεκριμένα έντεκα κράτη μέλη, και κάθε φορά που το Συμβούλιο "Ευρώ 11" εκτιμήσει πως πρέπει να ασχοληθεί με άλλου είδους ζητήματα, πέρα από εκείνα που συνδέουν τα μέλη του, δηλαδή τα θέματα που αφορούν το ενιαίο νόμισμα, τότε οι αντίστοιχες αποφάσεις θα λαμβάνονται από κοινού με τα υπόλοιπα κράτη μέλη, που δεν συμμετέχουν στο Συμβούλιο "Ευρώ 11". Τόσο απλό είναι το θέμα. Εκείνο όμως που δεν μπορεί να αποφευχθεί είναι το ότι η επίτευξη συντονισμού των πολιτικών των χωρών που συμμετέχουν στο "Ευρώ 11", ιδίως στον τομέα του ενιαίου νομίσματος, και το ότι η αντανάκλαση των εν λόγω πολιτικών στο γενικότερο πλαίσιο της οικονομικής και χρηματοοικονομικής πολιτικής της Ένωσης, δεν θα συσχετίζεται εντέλει με τον ίδιο το συντονισμό των προαναφερόμενων χωρών. Είναι απολύτως φυσιολογικό να επιζητείται ένας προηγούμενος συντονισμός από πλευράς αυτών των χωρών, και είναι φυσιολογικό να καταλήγει αυτός ο συντονισμός στο να επηρεάζει, κατά κάποιο τρόπο, τις τελικές αποφάσεις που λαμβάνονται στους κόλπους του ECOFIN. Κάτι τέτοιο διαπιστώνεται σε επίπεδο ομάδων επαφής, ή στο επίπεδο των ίδιων των σχέσεων ανάμεσα στις διάφορες χώρες, σε διαφορετικές περιστάσεις. Έχω υπόψη μου διάφορες περιπτώσεις όπου μέλη των κυβερνήσεων από χώρες της Ευρωπαϊκής Ένωσης, που συνέρχονται στο πλαίσιο του Συμβουλίου, συσκέπτονται ξεχωριστά και συντονίζουν τις θέσεις τους κατά τρόπο ώστε να τηρήσουν μια ενιαία στάση στις συνεδριάσεις των θεσμοθετημένων οργάνων της Ένωσης. Θα μπορούσε κανείς να ισχυριστεί ότι κάτι τέτοιο δεν εντάσσεται στις κανονικές διαδικασίες της Ένωσης. Στην προκειμένη περίπτωση όντως δεν εντάσσεται, αλλά στην περίπτωση του Συμβουλίου "Ευρώ 11" αυτό έχει θεσμοθετηθεί δυνάμει της Συνθήκης, και αυτό ακριβώς προβλέπεται να γίνεται. Νομίζω πως το θέμα δεν χωρά πολλές αμφιβολίες.

<SPEAKER ID=245 LANGUAGE="EN" NAME="Newton Dunn">
Κύριε Προεδρεύων, από όσα έχετε μόλις πει, είναι λοιπόν αντιληπτό ή αναμενόμενο στο Συμβούλιο Ευρώ 11 ότι μετά από μια ανεπίσημη συζήτηση για το ευρώ στο Συμβούλιο Ευρώ 11, θα ψηφίσουν όλοι κατά τον ίδιο τρόπο όταν πάνε στο Συμβούλιο ECOFIN, ακόμη και αν διαφωνούσαν αρχικά; Είναι αναμενόμενο από τη διαδικασία ότι και οι 11 θα ψηφίσουν το ίδιο κατά την επίσημη λήψη αποφάσεων στο ECOFIN;

<SPEAKER ID=246 NAME="Seixas da Costa">
Κύριε βουλευτά, το μόνο που θα μπορούσα να σας πω είναι ότι οι υπουργοί αναλαμβάνουν την ευθύνη για τις ίδιες τους τις αποφάσεις και, συνεπώς, εάν προβάλλουν διαφορετικές θέσεις κατά την έναρξη της συνεδρίασης του Συμβουλίου "Ευρώ 11" αλλά, κατά την εξέλιξη των συζητήσεων, καταφέρνουν να καταλήξουν σε ενιαία συμπεράσματα, δεν βλέπω για ποιο λόγο δεν θα τηρούσαν ενιαία στάση και σε επίπεδο ECOFIN. Δεν νομίζω ότι υπάρχει κανένα πρόβλημα στο να λειτουργούν διαφορετικά επίπεδα συντονισμού, ειδικότερα όταν η ύπαρξή τους θεσμοθετείται δυνάμει της ίδιας της Συνθήκης.

<SPEAKER ID=247 NAME="Πρόεδρος">


<SPEAKER ID=248 NAME="William Francis Newton Dunn">
Ερώτηση αριθ. 9 του κ. (H-0458/00):
<P>
Θέμα: Προσπάθεια να ανακαλυφθεί, εν μέσω νεφών μυστικότητας, τι έχει αποφασίσει το Συμβούλιο Σε προηγούμενες απαντήσεις της η Πορτογαλική Προεδρία με έχει επιμόνως διαβεβαιώσει ότι όλα όσα αποφασίζει το Συμβούλιο είναι ανοικτά στο κοινό. Έχω εκφράσει συνεχή και μείζονα σκεπτικισμό όσον αφορά τους ισχυρισμούς του Συμβουλίου.
<P>
Ας κάνουμε μια δοκιμή: μπορεί το Συμβούλιο να μου γνωστοποιήσει σε ποιο ακριβώς σημείο των δημοσιευμένων κειμένων του θα μπορούσα να έχω ανακαλύψει ότι οι Βέλγοι αλιείς επείσθησαν να σταματήσουν να αλιεύουν στην Ιρλανδική Θάλασσα διότι ο Υπουργός Αλιείας της Βρετανίας τους παραχώρησε κρυφίως 190 τόνους από τις ποσοστώσεις βρετανική ζαγκέτας της Βόρειας Θάλασσας και δέκα τόνους από τις ποσοστώσεις βρετανικής γλώσσας στη Μάγχη;
<P>
Αυτό το ανακάλυψα από εφημερίδα, αλλά πού θα μπορούσα νομίμως να το βρω μέσα στα φερόμενα ως ανοικτά στο κοινό επίσημα κείμενα του Συμβουλίου;

<SPEAKER ID=249 NAME="Seixas da Costa">
Η ερώτηση ξεκινά με μια νύξη, σύμφωνα με την οποία η πορτογαλική Προεδρία έχει επιμείνει στο γεγονός ότι όλα όσα αποφασίζει το Συμβούλιο είναι ανοικτά στο κοινό, μια διαβεβαίωση από μεριάς του Συμβουλίου, ωστόσο, που προξενεί κάποια κατάπληξη στον κύριο βουλευτή. Αναφορικά με την ειδική περίπτωση που αναφέρατε, θα ήθελα να επισημάνω ότι αυτό που συμβαίνει είναι το εξής: το γεγονός ότι οι Βέλγοι αλιείς δεν αλιεύουν στη Βόρεια Θάλασσα δεν έχει να κάνει με οποιαδήποτε απόφαση του Συμβουλίου, μιας και ο κανονισμός που εξέδωσε το Συμβούλιο προβλέπει την παραχώρηση ποσοστώσεων αλιευμάτων σε εκείνα τα ύδατα στο Βέλγιο, αλλά συνεπάγεται από μια πιθανή χρήση του δικαιώματος οιουδήποτε κράτους μέλους να ανταλλάσσει με άλλα κράτη το σύνολο ή μέρος των ποσοστώσεων αλιευμάτων που του έχουν παραχωρηθεί. Όπως ορίζει ο βασικός κανονισμός της Κοινής Αλιευτικής Πολιτικής, τα κράτη μέλη δικαιούνται, κατόπιν γνωστοποιήσεως στην Επιτροπή, να ανταλλάξουν μεταξύ τους το σύνολο ή μέρος των ποσοστώσεων αλιευμάτων που του έχουν παραχωρηθεί. Το ίδιο άρθρο ορίζει ότι τα κράτη μέλη οφείλουν να ενημερώνουν την Επιτροπή, σε ετήσια βάση, σχετικά με τα κριτήρια που επιλέγουν για την κατανομή, σε εσωτερικό επίπεδο, των αλιευτικών δυνατοτήτων που τους έχουν παραχωρηθεί. Επομένως, οι διαθέσιμες αλιευτικές δυνατότητες για όλα τα κράτη μέλη καθορίζονται και κατανέμονται κατόπιν αποφάσεως του Συμβουλίου, ενώ το κάθε κράτος μέλος αναλαμβάνει την ανακατανομή αυτών των δυνατοτήτων στο πλαίσιο του εθνικού του στόλου, ή ενδεχομένως, εάν το θεωρήσει σκόπιμο, την ανταλλαγή μέρους αυτών των δυνατοτήτων με οιοδήποτε άλλο κράτος μέλος, έχοντας απλώς την υποχρέωση, στην προκειμένη περίπτωση, να ενημερώσει την Επιτροπή, και αυτό αποκλειστικά και μόνο για λόγους αποτελεσματικότερης διαχείρισης και ελέγχου των αλιευτικών πόρων. Αρα, δεν νομίζουμε πως θα μπορούσε να βρεθεί οποιοδήποτε κείμενο, μεταξύ αυτών που δημοσιεύει το Συμβούλιο, όπου θα αναφέρεται η ανταλλαγή υπομνημάτων ανάμεσα στο Βέλγιο και το Ηνωμένο Βασίλειο, από τη στιγμή που, σύμφωνα με την κοινοτική νομοθεσία, εμπίπτει στην αρμοδιότητα των κρατών μελών να αποφασίσουν από κοινού για το συγκεκριμένο θέμα, και αυτό δίχως καμία αντίρρηση από μεριάς του Συμβουλίου. Παρά ταύτα, όσον αφορά το θέμα της συνολικής κατανομής των ποσοστώσεων, ο κύριος βουλευτής μάλλον γνωρίζει ότι αυτή δημοσιεύεται στην Επίσημη Εφημερίδα και εμφανίζεται στα συνοπτικά πρακτικά των συνεδριάσεων των Συμβουλίων Υπουργών, καθώς και στις συνοδευτικές δηλώσεις που παρατίθενται σε παράρτημα. Δεν νομίζουμε πως, στην προκειμένη περίπτωση, υπάρχει οιαδήποτε έλλειψη διαφάνειας όσο αφορά τα θέματα που εμπίπτουν στις αρμοδιότητες του Συμβουλίου.

<SPEAKER ID=250 LANGUAGE="EN" NAME="Newton Dunn">
Πάνω στο θεωρείο υπάρχουν επισκέπτες που παρακολουθούν τι λέμε. Όλα είναι ανοικτά στο Κοινοβούλιο. Μπορούν να ακούσουν τι συζητάμε και να συμφωνήσουν ή να διαφωνήσουν. Οι συναντήσεις όμως του Συμβουλίου Υπουργών γίνονται μυστικά. Θα μπορούσατε ίσως να ξεφύγετε από αυτό το παράδειγμα και να πείτε ότι είναι ένα κράτος μέλος που μιλάει στην Επιτροπή και της στέλνει μια επιστολή. Ωστόσο, αυτά γίνονται κρυφά. Αν εμείς - εσύ και εγώ - θέλουμε να κατανοήσουν και να συμφωνήσουν οι πολίτες με τις αποφάσεις που λαμβάνουμε, συμφωνείτε σίγουρα μαζί μου ότι αυτό πρέπει να γίνεται δημοσίως.

<SPEAKER ID=251 NAME="Seixas da Costa">
Όχι, δεν συμφωνώ, κύριε βουλευτά, διότι καμία κυβέρνηση στον κόσμο δεν παίρνει τις διαχειριστικές της αποφάσεις δημοσίως. Θα μπορούσαμε να θέσουμε επί τάπητος το εάν θα πρέπει ή όχι να λαμβάνονται δημοσίως οι αποφάσεις που αφορούν τη νομοθετική διαδικασία. Πρόκειται για ένα ζήτημα το οποίο μας έχει απασχολήσει στο πλαίσιο της Διακυβερνητικής Διάσκεψης. Αλλά επί του παρόντος, κύριε βουλευτά, δεν έχουμε καταλήξει σε τελικό συμπέρασμα, και μέχρι να γίνει αυτό οι κανόνες του Συμβουλίου παραμένουν ως έχουν. Δεν νομίζω ότι οι συγκεκριμένοι κανόνες αντανακλούν κάποια αρνητική πρακτική από πλευράς του Συμβουλίου, αλλά είναι αυτοί που είναι λόγω των σχετικών διατάξεων της Συνθήκης περί του τρόπου λειτουργίας του Συμβουλίου.

<SPEAKER ID=252 NAME="Πρόεδρος">


<SPEAKER ID=253 NAME="John Bowis">
Ερώτηση αριθ. 10 του κ. (H-0460/00):
<P>
Θέμα: Θιβέτ και η Παγκόσμια Τράπεζα Γνωρίζει το Συμβούλιο την πρόταση της Παγκόσμιας Τράπεζας σχετικά με το Σχέδιο "China Western Poverty", δηλαδή για τη μετακίνηση δεκάδων χιλιάδων μη θιβετιανών αγροτών στην περιοχή Amdo, παραβιάζοντας με αυτόν τον τρόπο το διεθνές δίκαιο περί μεταφοράς πληθυσμών σε κατεχόμενα εδάφη; Γνωρίζει επίσης ότι το σχέδιο αυτό έχει καταδικασθεί από τις κυβερνήσεις της Γερμανίας και των Ηνωμένων Πολιτειών αλλά έχει υποστηριχθεί από τη βρετανική κυβέρνηση; Πρόκειται το Συμβούλιο να πιέσει την Παγκόσμια Τράπεζα να εγκαταλείψει το σχέδιο αυτό και τη βρετανική κυβέρνηση να αποσύρει την υποστήριξή της;

<SPEAKER ID=254 NAME="Seixas da Costa">
Θα είμαι πολύ σύντομος, κύριε Πρόεδρε. Το Συμβούλιο δεν έχει ασχοληθεί με το θέμα που αναφέρεται στην ερώτηση. Τα κράτη μέλη είναι εκείνα που οφείλουν να εξετάσουν το ζήτημα των ειδικών σχεδίων που χρηματοδοτούνται από την Παγκόσμια Τράπεζα. Σε ό,τι αφορά τα σχέδια για το Θιβέτ τα οποία χρηματοδοτούνται από την Ευρωπαϊκή Ένωση με πόρους του αντίστοιχου προγράμματος συνεργασίας, η θέση της Ευρωπαϊκής Ένωσης είναι ότι αποδέκτες των εν λόγω σχεδίων θα πρέπει να είναι οι άνθρωποι θιβετιανής καταγωγής.

<SPEAKER ID=255 LANGUAGE="EN" NAME="Bowis">
Επιτρέψτε μου να πω αρχικά ότι εξεπλάγην από την απάντηση του υπουργού στον αξιότιμο φίλο μου για το θέμα των ανθρωπίνων δικαιωμάτων στην Αίγυπτο. Αν η Ευρώπη δεν είναι υπέρ των ανθρωπίνων δικαιωμάτων τότε δεν ξέρω τι υποστηρίζει. Θα ήθελα να του κάνω, αν μπορώ, μια ερώτηση για το Θιβέτ επειδή το Θιβέτ βρίσκεται παράνομα υπό την κατοχή της Κίνας εδώ και πολλά χρόνια. Συμφωνεί ο υπουργός ότι ανεξάρτητα με το πόσα χρόνια θα περάσουν πριν ανακτήσει την ελευθερία του το Θιβέτ, κανένα ευρωπαϊκό κράτος δεν θα πρέπει να αναγνωρίσει τις παράνομες ενέργειες της κυβέρνησης της Κίνας στο Θιβέτ και ότι η μεταφορά δεκάδων χιλιάδων μη Θιβετιανών στο Amdo είναι παράνομη σύμφωνα με τη διεθνή νομοθεσία;
<P>
Η Παγκόσμια Τράπεζα το έχει αναγνωρίσει αυτό και καταλαβαίνω ότι εγκαταλείπει την πρόταση που είναι γνωστή ως "China Western Poverty". Η βρετανική κυβέρνηση δεν έχει ακόμη αποσύρει την υποστήριξή της και αυτό που ζητάω από τον προεδρεύοντα να κάνει είναι να υπενθυμίσει στις κυβερνήσεις όλων των κρατών μελών στο Συμβούλιο - συμπεριλαμβανομένης της Βρετανίας - ότι δεν θα πρέπει να επιδοκιμάζουν ή να θεωρηθούν ότι επιδοκιμάζουν τις παράνομες ενέργειες και παραβιάσεις των ανθρωπίνων δικαιωμάτων και των εθνικών δικαιωμάτων εις βάρος των ανθρώπων και του έθνους του Θιβέτ.

<SPEAKER ID=256 NAME="Seixas da Costa">
Κύριε βουλευτά, κατανοώ τις ανησυχίες σας και δεν θα παραλείψουμε να τις μεταφέρουμε στα κράτη μέλη. Θα ήθελα ωστόσο να σας διαβεβαιώσω ότι η Ευρωπαϊκή Ένωση δεν έχει παραμελήσει το ζήτημα του Θιβέτ. Για παράδειγμα, απέστειλε ήδη επί τόπου τρόικες επικεφαλής αποστολών επιφορτισμένες με τη διενέργεια αποστολών ενημερώσεως στο Θιβέτ. Επιπλέον, το ζήτημα αυτό τίθεται συστηματικά και τακτικά επί τάπητος στο πλαίσιο του διαλόγου για τα ανθρώπινα δικαιώματα που διεξάγεται μεταξύ Ευρωπαϊκής Ένωσης και Κίνας.
<P>
Πριν από τον τελευταίο γύρο αυτού του διαλόγου, που έλαβε χώρα στη Λισσαβόνα στις 25 Φεβρουαρίου, πραγματοποιήθηκε διάβημα προς την πλευρά των κινεζικών αρχών, όπου γινόταν μνεία στο πρόβλημα των ανθρωπίνων δικαιωμάτων στο Θιβέτ. Η Ευρωπαϊκή Ένωση ουδόλως ξεχνά το πρόβλημα των ανθρωπίνων δικαιωμάτων στο Θιβέτ, παρ' ότι τα τελευταία χρόνια, όπως θα γνωρίζει ο κύριος βουλευτής, η Ευρωπαϊκή Ένωση δεν είχε μια ξεκάθαρη θέση όσον αφορά το ζήτημα ουσίας. Στους κόλπους της Ευρωπαϊκής Ένωσης δεν έχει ακόμη ληφθεί μια οριστική απόφαση με σκοπό την αντιμετώπιση του ζητήματος ουσίας, και αυτό είναι ένα θέμα το οποίο πρέπει να τίθεται σαφέστατα επί τάπητος.

<SPEAKER ID=257 LANGUAGE="EN" NAME="Purvis">
Η Ευρωπαϊκή Ένωση διαθέτει πολύ περισσότερα από την ικανότητα απλά να αποστέλλει διερευνητικές ομάδες, να διεξάγει συζητήσεις, να κάνει συστάσεις και ούτω καθεξής. Στην περίπτωση της Αιγύπτου, όπως έχει ήδη ειπωθεί, έχουμε τα ευρωπαϊκά - μεσογειακά προγράμματα και τις συμφωνίες σύνδεσης. Στην περίπτωση της Κίνας έχουμε πάρα πολλές σημαντικές εμπορικές συμφωνίες και ενδεχομένως την ένταξή της στον ΠΟΕ. Δεν θα μπορούσαμε να χρησιμοποιήσουμε τη δύναμή μας, το σθένος μας για να πετύχουμε τους στόχους μας όσον αφορά τα ανθρώπινα δικαιώματα και να μη συνεχίσουμε απλά να μιλάμε χωρίς να βλέπουμε αποτελέσματα;

<SPEAKER ID=258 NAME="Seixas da Costa">
Θα επιθυμούσα να επισημάνω και πάλι και να τονίσω αυτό που είπα προηγουμένως, αναφορικά με το γεγονός ότι δεν έχει ακόμη καθορισθεί, στους κόλπους της Ευρωπαϊκής Ένωσης, καμία επίσημη κοινή θέση σχετικά με το ζήτημα του Θιβέτ. Και αυτό ανεξαρτήτως του προβλήματος των ανθρωπίνων δικαιωμάτων. Σε ό,τι αφορά ειδικότερα το ζήτημα των ανθρωπίνων δικαιωμάτων, θα ήθελα να σας πω ότι οι αντιδράσεις και οι στάσεις που υιοθετεί η Ευρωπαϊκή Ένωση συναρτώνται άμεσα από τη σημασία των προβλημάτων. Και, παρά το γεγονός ότι το συγκεκριμένο πρόβλημα έχει κάποια σημασία, είναι βέβαιο ότι, στο πλαίσιο μιας συζήτησης ενόψει της προσχώρησης της Κίνας στον Παγκόσμιο Οργανισμό Εμπορίου, λόγου χάρη, το πρόβλημα αυτό σίγουρα δεν μπορεί να αναδειχθεί σαν καθοριστικό στοιχείο που θα μπορούσε να μπλοκάρει μια τόσο σπουδαία διαπραγμάτευση. Οφείλουμε να τηρούμε την αρχή "παν μέτρον άριστον" όσον αφορά τις αντιδράσεις μας έναντι των διαφορετικών καταστάσεων.

<SPEAKER ID=259 NAME="Πρόεδρος">


<SPEAKER ID=260 NAME="Marνa Izquierdo Rojo">
Ερώτηση αριθ. 11 της κ. (H-0462/00):
<P>
Θέμα: Τα περάσματα του θανάτου στα στενά του Γιβραλτάρ Η πολιτική για τον περιορισμό της μετανάστευσης και την παρακολούθηση της περιοχής των στενών του Γιβλαλτάρ, η οποία χαίρει ευρωπαϊκής χρηματοδοτικής βοήθειας, ενέχει σοβαρά σφάλματα προσανατολισμού, όπως δημοσίως επεσήμανε η κυβέρνηση της Ανδαλουσίας και ο Επίτροπος διοικήσεως.
<P>
Δεν πιστεύει το Συμβούλιο ότι, για την αποτελεσματικότητα, του εν λόγω σχεδίου, θα έπρεπε να υπάρξει μία συμφωνία με το Μαρόκο για την καταπολέμηση των διαφόρων κλάδων της μαφίας και την υιοθέτηση αποτελεσματικών μέτρων ελέγχου, με πλοία ή κάτι τέτοιο, ούτως ώστε να σταματήσουν αυτοί οι περιττοί θάνατοι και να πραγματοποιηθούν οι προβλεπόμενες επενδύσεις στο βορρά του Μαρόκου;

<SPEAKER ID=261 NAME="Seixas da Costa">
Η ερώτηση που απευθύνει η κυρία βουλευτής αναφέρεται στις δράσεις του Συμβουλίου που αφορούν, από τη μια, τους ελέγχους που πραγματοποιούν τα κράτη μέλη κατά μήκος των εξωτερικών θαλασσίων συνόρων και, από την άλλη, τα μέτρα που θα μπορούσαν, ενδεχομένως, να ληφθούν στις χώρες καταγωγής με στόχο την αποτροπή της λαθρομετανάστευσης και την πάταξη της δραστηριότητας των δουλεμπόρων. Τα μέτρα που αποβλέπουν στην αύξηση της αποτελεσματικότητας των ελέγχων που διενεργούν τα κράτη μέλη κατά μήκος των εναερίων και θαλασσίων εξωτερικών τους συνόρων εφαρμόστηκαν κυρίως στο πλαίσιο της Συμφωνίας Schengen, ενώ τώρα, μετά την έναρξη ισχύος της Συνθήκης του Αμστερνταμ, έχουν ενσωματωθεί στο κεκτημένο της Ευρωπαϊκής Ένωσης. Παρ' όλο που τα συγκεκριμένα μέτρα δρομολογούνται με ευθύνη των κρατών μελών, το Συμβούλιο εποπτεύει την ουσιαστική τους προώθηση μέσω των αρμοδίων υπηρεσιών του. Θα σας αναφέρω, επί παραδείγματι, το γεγονός ότι, κατόπιν αποφάσεως που έλαβε η Εκτελεστική Επιτροπή των χωρών της Schengen στις 18 Δεκεμβρίου 1998 σχετικά με τη συντονισμένη προσφυγή στις υπηρεσίες συμβούλων για θέματα εγγράφων, έχουν δρομολογηθεί μέτρα που προσβλέπουν στην πάλη κατά της λαθρομετανάστευσης από θαλάσσης και αέρος, σε συνεργασία με τις διάφορες αφρικανικές χώρες. Πέραν τούτου, επίσης κατόπιν αποφάσεως που έλαβε το 1999, η Εκτελεστική Επιτροπή των χωρών της Schengen ενέκρινε ένα σχέδιο αμοιβαίας συνδρομής, όσον αφορά τις ανταλλαγές αξιωματούχων διασύνδεσης με στόχο την παροχή βοήθειας και συμβουλών κατά την εκτέλεση αποστολών ασφαλείας και ελέγχων κατά μήκος των εξωτερικών συνόρων.
<P>
Εκτός από αυτά που εντάσσονται στο κεκτημένο Schengen, προωθούνται επίσης έμπρακτα μέτρα παρεμφερούς χαρακτήρα εξ ονόματος της Ευρωπαϊκής Ένωσης, τα οποία στηρίζονται συνολικά στο ήδη προϋπάρχον κεκτημένο της Ευρωπαϊκής Ένωσης, και συγκεκριμένα στην κοινή θέση της 25ης Οκτωβρίου 1996, και που συνίστανται στη συγκρότηση αποστολών επιφορτισμένων με την παροχή βοήθειας και ενημέρωσης πριν από τη διέλευση των συνόρων. Εντούτοις, και τα τελευταία αυτά μέτρα θα συντονίζονται από τις αρμόδιες υπηρεσίες του Συμβουλίου και, επί του παρόντος τουλάχιστον, δεν προϋποθέτουν τη συμμετοχή καμίας αφρικανικής χώρας.
<P>
Όσον αφορά την αντιμετώπιση των βαθύτερων αιτίων που βρίσκονται στη ρίζα των φαινομένων διαφυγής και αποδημίας, τα οποία παρατηρούνται σε ορισμένες αφρικανικές χώρες, σας παραπέμπουμε στο σχέδιο δράσης για το Μαρόκο, που εγκρίθηκε από το Συμβούλιο τον Οκτώβριο του 1999. Το προαναφερόμενο σχέδιο δράσης αποτελεί σκέλος μιας δέσμης πέντε σχεδίων δράσης, το καθένα από τα οποία περιλαμβάνει μια εξαντλητική και συνεκτική προσέγγιση της υφιστάμενης κατάστασης σε κάποια συγκεκριμένη χώρα καταγωγής ή διέλευσης των αιτούντων άσυλο, εφόσον κριθεί ότι η χώρα αυτή παίζει σημαντικό ρόλο σε αυτή την υπόθεση. Για την κάθε χώρα που επιλέγεται, το αντίστοιχο σχέδιο δράσης προβάλλει έναν ισορροπημένο συνδυασμό των διαφόρων δυνατοτήτων που προσφέρει η Ευρωπαϊκή Ένωση στους τομείς των εξωτερικών σχέσεων, της αναπτυξιακής πολιτικής και της παροχής ανθρωπιστικής και οικονομικής βοήθειας.
<P>
Στο πλαίσιο του σχεδίου δράσης για το Μαρόκο, που αφορά ειδικότερα την κατάσταση την οποία περιέγραψε η κυρία βουλευτής, η συγκεκριμένη χώρα θεωρήθηκε ως χώρα καταγωγής και διέλευσης οικονομικών μεταναστών με προορισμό τις ευρωπαϊκές χώρες. Ανάμεσα στα μέτρα που δρομολογούνται με αυτό το σχέδιο δράσης συμπεριλαμβάνονται, ειδικότερα, η αξιοποίηση των υπαρχόντων διαύλων με στόχο τη βελτίωση της συλλογής των δεδομένων, η διάδοση σωστής ενημέρωσης αναφορικά με τη μετανάστευση, η χάραξη στρατηγικών που θα προσβλέπουν στην καταπολέμηση της παράνομης διακίνησης, καθώς και μέτρα εφαρμογής των συμφωνιών επανεισδοχής. Επιπλέον, προβάλλεται η ενθάρρυνση των άμεσων ξένων επενδύσεων και η δρομολόγηση δράσεων επαγγελματικής κατάρτισης, που επίσης απευθύνονται και στις μικρές επιχειρήσεις, όπως επίσης και η παροχή κινήτρων για την εθελοντική επιστροφή και την επανένταξη των Μαροκινών που διαμένουν στις χώρες της Ευρωπαϊκής Ένωσης.
<P>
Το Ευρωπαϊκό Συμβούλιο του Tampere, όταν αποδέχθηκε, στις 15 Οκτωβρίου 1999, τα σχέδια δράσης που εκπονήθηκαν από την Ομάδα Υψηλού Επιπέδου, παραδέχθηκε ότι η Ευρωπαϊκή Ένωση ­ και το σημείο αυτό είναι σημαντικό ­ δεν έχει ακόμη προβεί σε μια συνολική προσέγγιση του φαινομένου της μετανάστευσης στο πλαίσιο της οποίας θα λαμβάνονται υπόψη οι πολιτικές πτυχές, ή τα ζητήματα που αφορούν τα ανθρώπινα δικαιώματα και την ανάπτυξη σε χώρες και περιοχές καταγωγής και διέλευσης των μεταναστών. Προς το σκοπό αυτό, θα χρειαστεί να καταπολεμηθεί η φτώχεια και να βελτιωθούν οι συνθήκες διαβίωσης και οι ευκαιρίες απασχόλησης, και θα πρέπει να προλαμβάνονται οι συγκρούσεις και να εδραιωθεί το δημοκρατικό πολίτευμα στις ενδιαφερόμενες χώρες. Γι' αυτόν ακριβώς το λόγο επιζητείται αυξημένη συνεκτικότητα των εσωτερικών και των εξωτερικών πολιτικών της Ένωσης που προωθούνται στο πλαίσιο των αντίστοιχων πεδίων αρμοδιότητας της ίδιας της Ένωσης και των κρατών μελών.
<P>
Η σύναψη εταιρικών σχέσεων με τρίτες χώρες αναδεικνύεται επίσης ως νευραλγικής σημασίας παράγοντας για την επιτυχή έκβαση αυτής της πολιτικής. Η Ένωση συνειδητοποιεί το γεγονός ότι, για να μπορέσει να υλοποιηθεί το σχέδιο δράσης για το Μαρόκο, θα χρειαστεί μια εταιρική σχέση και η ανάπτυξη της συνεργασίας με τις μαροκινές αρχές. Προς το σκοπό αυτό, πέρυσι τον Ιούνιο μια αποστολή μετέβη στο Μαρόκο, προτού ολοκληρωθεί η κατάρτιση του σχεδίου δράσης, με στόχο την έναρξη ενός διαλόγου με τις μαροκινές αρχές. Και τώρα, στα τέλη του τρέχοντος μήνα, προβλέπεται η μετάβαση μιας άλλης, παρόμοιας αποστολής, η οποία θα συζητήσει επί συγκεκριμένων θεμάτων με τους Μαροκινούς συνομιλητές μας.
<P>
Όπως ανέφερα προηγουμένως, στο πλαίσιο της πολιτικής της Ευρωπαϊκής Ένωσης περιλαμβάνεται επίσης η αναπτυξιακή βοήθεια, καθώς και η χορήγηση ανθρωπιστικής και οικονομικής βοήθειας στο Μαρόκο. Η υλοποίηση του σχεδίου δράσης για το Μαρόκο συνιστά, προφανώς, μια μακρόπνοη στρατηγική, αλλά μόνο μέσω του διαλόγου που έχει ξεκινήσει για τα συγκεκριμένα θέματα και του διαλόγου που προωθείται στο πλαίσιο του Συμβουλίου Σύνδεσης θα καταφέρουμε να επιτύχουμε προόδους σε αυτή την υπόθεση.

<SPEAKER ID=262 LANGUAGE="ES" NAME="Izquierdo Rojo">
Επιθυμώ να καταλάβω από αυτή τη μακρά απάντηση, από την οποία δεν τα έχω κατανοήσει όλα πολύ καλά, ότι το Συμβούλιο διατηρεί αυτή την στάση με καλές προθέσεις έναντι αυτού του σοβαρού προβλήματος.
<P>
Λαμβάνοντας υπόψη το ιδιαίτερα ακατανόητο γεγονός ότι η Ευρωπαϊκή Ένωση προορίζει περισσότερα μέσα και επιδεικνύει μεγαλύτερη αποτελεσματικότητα, για παράδειγμα, στον έλεγχο των δικτύων, στον έλεγχο της αλιείας, απ' ότι στον έλεγχο των περασμάτων θανάτου, θα ήθελα να ρωτήσω τον Προεδρεύοντα του Συμβουλίου αν δεν θα εξυπηρετούσε, κατά την άποψή του να έχουμε τη δυνατότητα μιας περιοδικής αξιολόγησης της κατάστασης στα Στενά του Γιβραλτάρ και μια έκθεση σχετικά με τις ελάχιστες προόδους σε αυτό το θέμα.
<P>
Πιστεύω ότι ήσασταν πολύ σαφής, απαντήσατε με πολλά λόγια, αλλά τα λόγια αυτά κρύβουν πολύ λίγη αποτελεσματικότητα. Και η Ευρωπαϊκή Ένωση, μαζί με το Μαρόκο, και χρησιμοποιώντας μέσα ελέγχου των πλοίων στα Στενά, θα απέφευγε αυτή την απώλεια ανθρώπινων ζωών που ανέρχεται ήδη σε περισσότερους από έναν στρατιώτη, και που αποτελεί δική μας ευθύνη.
<P>
Το Παρατηρητήριο μετανάστευσης είναι αποκλειστικά για τα μέσα επικοινωνίας, ανεκδοτολογικό.
<P>
Κύριε Προεδρεύων του Συμβουλίου, δεν θεωρείτε σκόπιμη την πρόβλεψη μιας περιοδικής αξιολόγησης;

<SPEAKER ID=263 NAME="Seixas da Costa">
Κυρία βουλευτά, επιτρέψτε μου καταρχάς να σας πω ότι συμφωνώ με την ερμηνεία σας: έχουμε να κάνουμε με μια εξαιρετικά σοβαρή κατάσταση, με μια ανθρώπινη τραγωδία που συντελείται καθημερινά και συστηματικά, και στην οποία πρέπει να στρέψουμε την προσοχή μας. Πιστεύω, άλλωστε, ότι οι ισπανικές αρχές πραγματοποίησαν επαφές γι' αυτό το θέμα με τις μαροκινές αρχές, και μόλις προσφάτως ο κ. Πρωθυπουργός Aznar είχε μια συνάντηση με τον ομόλογό του Μαροκινό Πρωθυπουργό ακριβώς για να συζητήσουν γι' αυτή την κατάσταση. Διαβλέπεται η λήψη αναπτυξιακών μέτρων στο βόρειο τμήμα της χώρας, που σκοπό έχουν τη μερική ανακούφιση της επικρατούσας κατάστασης και την αντιμετώπιση της επιδείνωσης των οικονομικών συνθηκών που αποτελούν την αιτία αυτών των μεταναστευτικών ροών.
<P>
Όσο για το ενδεχόμενο να διαθέτουμε, σε τακτά χρονικά διαστήματα, μια ποσοτική αξιολόγηση σχετικά με τα περιστατικά, πιστεύω πως οι ισπανικές αρχές είναι σε θέση να παράσχουν κάθε αναγκαία πληροφορία γι' αυτό το θέμα. Νομίζω, εξάλλου, ότι οι συγκεκριμένες πληροφορίες υπάρχουν σε εσωτερικό επίπεδο στην Ισπανία, και ότι οι ισπανικές αρχές δημοσιοποιούν τέτοιου είδους πληροφορίες.
<P>
Εκείνο που προσπαθώ να εξηγήσω στην κυρία βουλευτή ­ και αυτός είναι ο λόγος της μακροσκελούς μου απάντησης ­ είναι ότι τα μέτρα που έχει δρομολογήσει η Ευρωπαϊκή Ένωση σχετικά με αυτό το θέμα, ή τα μέτρα που ενδιαφέρουν έμμεσα αυτή την υπόθεση, είναι μέτρα με μακρόπνοη προοπτική τα οποία, προφανώς, δεν θα μπορούσαν να δώσουν άμεση απάντηση σε μια συγκεκριμένη κατάσταση, αλλά που προσβλέπουν να παρέμβουν στα στάδια που προηγούνται των συγκεκριμένων περιστατικών, με το να συμβάλλουν, δηλαδή, στη διαμόρφωση των όρων που θα επιτρέπουν στους Μαροκινούς πολίτες να εγκαθίστανται και να παραμένουν στο έδαφος της χώρας τους. Πρόκειται για μέτρα αναπτυξιακού χαρακτήρα τα οποία, άλλωστε, κινούνται μέσα στο πνεύμα της ίδιας της ευρωμεσογειακής εταιρικής σχέσης.
<P>
Αντιλαμβάνομαι ότι το πρώτο πράγμα που θα μπορούσε να σκεφθεί η κυρία βουλευτής είναι ότι, βραχυπρόθεσμα, ο πρακτικός αντίκτυπος των συγκεκριμένων μέτρων είναι περιορισμένος. Τόνισε μάλιστα ότι επιτυγχάνονται ελάχιστες πρόοδοι και πολύ μικρά βήματα. Θα πρέπει όλοι να αντιληφθούμε ότι η Ευρωπαϊκή Ένωση έχει ήδη καταρτίσει ένα σύνολο πολιτικών τις οποίες σκοπεύει να εφαρμόσει εμπράκτως και οι οποίες εκφράζουν επιλογές στρατηγικού χαρακτήρα, και ότι οι συγκεκριμένες επιλογές δεν μπορούν να υπονομεύονται συστηματικά από την προώθηση αποσπασματικών ενεργειών, όσο επώδυνες και αν εμφανίζονται παρόμοιες καταστάσεις από ανθρωπιστικής σκοπιάς. Θα πρέπει να καταλάβουμε ότι, την παρούσα στιγμή, οι ισπανικές αρχές είναι εκείνες που επωμίζονται την ευθύνη της μερικής διευθέτησης του συγκεκριμένου προβλήματος, στο πλαίσιο των διμερών τους σχέσεων με το Μαρόκο. Η Ευρωπαϊκή Ένωση έχει αναλάβει τη συνολική δέσμευση να δρομολογήσει μια σειρά σχεδίων στο πλαίσιο των σχέσεών της με τις χώρες των νοτίων ακτών της Μεσογείου. Τα σχέδια αυτά αφορούν την κατασκευή αναπτυξιακών έργων, την εδραίωση των πληθυσμών στον τόπο καταγωγής τους, την εξασφάλιση των προϋποθέσεων για ευνοϊκότερες οικονομικές συνθήκες. Εκείνο που δεν μπορούμε να κάνουμε είναι να μετατρέψουμε την Ευρωπαϊκή Ένωση σε ένα είδος τεχνικής υπηρεσίας που θα αναλαμβάνει την έμπρακτη επίλυση αποσπασματικών προβλημάτων.

<SPEAKER ID=264 NAME="Πρόεδρος">


<SPEAKER ID=265 NAME="Per Gahrton">
Ερώτηση αριθ. 12 του κ. (H-0466/00):
<P>
Θέμα: Απόφαση σχετικά με τη χρήση στρατιωτικού προσωπικού της ΕΕ Στο πλαίσιο της απόφασης για την ενίσχυση της ικανότητας διαχείρισης κρίσεων της ΕΕ, έχει προκύψει το ζήτημα της νομικής βάσης για τη χρήση στρατιωτικού προσωπικού της ΕΕ. Σύμφωνα με την ερμηνεία που έχει δώσει η σουηδική κυβέρνηση στην απόφαση που ελήφθη στην Κολωνία το 1999, απαιτείται στον τομέα αυτόν απόφαση του Συμβουλίου Ασφαλείας του ΟΗΕ. Στο πλαίσιο αυτό, μπορεί το Συμβούλιο να επισημάνει πού και πότε έλαβε επίσημη απόφαση που να προβλέπει τη χρήση στρατιωτικού προσωπικού της ΕΕ μόνο κατόπιν απόφασης του Συμβουλίου Ασφαλείας του ΟΗΕ;

<SPEAKER ID=266 NAME="Seixas da Costa">
Κύριε Πρόεδρε, η απόφαση των κρατών μελών της Ευρωπαϊκής Ένωσης να ενισχύσουν τις στρατιωτικές τους ικανότητες μέχρι το έτος 2003, αποκτώντας μια ικανότητα κινητοποίησης 50 έως 60 χιλιάδων ανδρών για τον λεγόμενο headline goal, ελήφθη στο Ελσίνκι. Σε αυτή την απόφαση επισημαίνεται ότι, σε θέματα που αφορούν τη διαχείριση κρίσεων, η δράση της Ευρωπαϊκής Ένωσης θα δρομολογείται στο πλαίσιο της τήρησης των αρχών του Χάρτη των Ηνωμένων Εθνών και βάσει των στόχων του Χάρτη του ΟΑΣΕ για την Ευρωπαϊκή Ασφάλεια. Επιπλέον, στη δήλωση του Ελσίνκι, που εγκρίθηκε από τους αρχηγούς κρατών και κυβερνήσεων των Δεκαπέντε, τονίζεται απερίφραστα ότι η Ευρωπαϊκή Ένωση αναγνωρίζει την πρωτοκαθεδρία του Συμβουλίου Ασφαλείας των Ηνωμένων Εθνών σε υποθέσεις που αφορούν τη διατήρηση της ειρήνης και της ασφάλειας σε διεθνές επίπεδο.
<P>
Η παραδοχή της αναγκαιότητας τήρησης των αρχών του Χάρτη των Ηνωμένων Εθνών και των αρχών του Χάρτη για την Ευρωπαϊκή Ασφάλεια είναι σε τέτοιο βαθμό προφανής που η πορτογαλική Προεδρία, στην έκθεση που πρόκειται να υποβάλει την ερχόμενη Δευτέρα στο Ευρωπαϊκό Συμβούλιο της Feira, υπογραμμίζει ότι η Ευρωπαϊκή Ένωση, σε θέματα που άπτονται της διαχείρισης κρίσεων και της πρόληψης των συγκρούσεων, οφείλει να αναπτύξει στενούς δεσμούς συνεργασίας με τα Ηνωμένα Έθνη, τον ΟΑΣΕ και το Συμβούλιο της Ευρώπης. Δεν χρειάζεται οιοδήποτε ψήφισμα του Συμβουλίου Ασφαλείας των Ηνωμένων Εθνών το οποίο θα νομιμοποιεί γενικώς και στο σύνολό της τη δράση της Ευρωπαϊκής Ένωσης. Η Ένωση αναλαμβάνει σε ανώτερο επίπεδο την πολιτική δέσμευση να σέβεται την πρωτοκαθεδρία του παραπάνω οργάνου και, συνεπώς, την κάθε απόφαση που θα λαμβάνει κατά περίπτωση το Συμβούλιο Ασφαλείας.
<P>
Εντούτοις, πρέπει να επιστήσω την προσοχή σας στο γεγονός ότι, στο πλαίσιο της προώθησης των αποστολών Petersberg, υπάρχουν ορισμένες αποστολές οι οποίες μπορούν να δρομολογηθούν δίχως την έγκριση ή το πράσινο φως του Συμβουλίου Ασφαλείας των Ηνωμένων Εθνών. Πράγματι, σκοπός των αποστολών Petersberg είναι η δρομολόγηση ­ και παραθέτω αυτολεξεί το κείμενο του συγκεκριμένου άρθρου ­ "αποστολών ανθρωπιστικού χαρακτήρα και απομάκρυνσης αμάχων, αποστολών διατήρησης της ειρήνης και αποστολών μάχιμων δυνάμεων με σκοπό τη διαχείριση κρίσεων, συμπεριλαμβανομένων των αποστολών αποκατάστασης της ειρήνης". Επομένως, μόνο για τις τελευταίες αυτές αποστολές, οι οποίες προϋποθέτουν την κινητοποίηση στρατιωτικών δυνάμεων, θεωρούμε πως είναι αναγκαία η ύπαρξη ενός ψηφίσματος του Συμβουλίου Ασφαλείας των Ηνωμένων Εθνών. Νομίζω πως είναι πασιφανές ότι η δρομολόγηση δράσεων που έχουν κυρίως ανθρωπιστικό χαρακτήρα νομιμοποιούνται αυτομάτως από το Συμβούλιο Ασφαλείας των Ηνωμένων Εθνών, κάτι που δεν σημαίνει, ωστόσο, ότι και κατά την εκτέλεση αυτών των αποστολών δεν πρέπει να τηρούνται οι αρχές του Χάρτη των Ηνωμένων Εθνών.

<SPEAKER ID=267 NAME="Gahrton">
SV) Ευχαριστώ για την απάντηση, όμως φοβάμαι ότι, παρ' όλα αυτά, δεν αποσαφηνίζει ιδιαίτερα το θέμα. Από τη μία, γίνεται λόγος ότι θα γίνει σύμφωνα με το καταστατικό του ΟΗΕ ή του ΟΑΣΕ και από την άλλη, ο εκπρόσωπος του Συμβουλίου δηλώνει ότι δεν χρειάζεται να προηγηθεί κάποια απόφαση του Συμβουλίου Ασφαλείας.
<P>
Η Σουηδός Υπουργός Εξωτερικών δήλωσε ότι η έκφραση "σύμφωνα με τις αρχές του καταστατικού του ΟΗΕ" θα πρέπει αν ερμηνεύεται ως "σύμφωνα με τις αποφάσεις που ελήφθησαν στο Συμβούλιο Ασφαλείας του ΟΗΕ" . Έχει επίσης δηλώσει, το προηγούμενο έτος, στα πλαίσια της Διάσκεψης της Κολωνίας, ότι αν άλλες χώρες ήθελαν να παρακάμψουν τον ΟΗΕ, τότε, η Σουηδία έχει τη δυνατότητα να θέσει βέτο.
<P>
Θα ήθελα, κατ' αρχάς, να γνωρίζω αν η σουηδική κυβέρνηση έχει ενημερώσει τους συναδέλφους της στο Συμβούλιο ότι σχεδιάζει να θέσει βέτο σε περίπτωση ανάληψης κοινοτικής δράσης, δηλαδή, κοινοτικής στρατιωτικής δράσης, για την οποία δεν έχει ληφθεί προηγουμένως απόφαση στο Συμβούλιο Ασφαλείας του ΟΗΕ. Πέραν αυτού, θα επιθυμούσα μια, ακόμη σαφέστερη διευκρίνηση: μπορούν ή δεν μπορούν να εμπλακούν κοινοτικές στρατιωτικές δυνάμεις χωρίς να υπάρχει σαφής απόφαση του Συμβουλίου Ασφαλείας του ΟΗΕ ή του ΟΑΣΕ; Πρέπει να είναι απλό να απαντηθεί αυτή η ερώτηση με ένα ναι ή ένα όχι.

<SPEAKER ID=268 NAME="Seixas da Costa">
Κύριε βουλευτά, οι αποστολές Petersberg εμφανίζονται με διάφορες μορφές. Κάποιες από αυτές συνίστανται σε αποστολές καθαρά ανθρωπιστικού χαρακτήρα, όπως π.χ. οι αποστολές που αποσκοπούν στην απομάκρυνση των αμάχων. Θα ήθελα λοιπόν να θέσω στον κύριο βουλευτή το εξής ερώτημα: θεωρεί άραγε αναγκαίο να υπάρχει μια απόφαση του Συμβουλίου Ασφαλείας των Ηνωμένων Εθνών για να δρομολογηθεί μια αποστολή απομάκρυνσης αμάχων όταν επικρατεί μια ιδιαίτερα κρίσιμη ανθρωπιστική κατάσταση;
<P>
Από την άλλη, υπήρξα σαφής όταν δήλωσα πως οτιδήποτε προϋποθέτει την προσφυγή σε στρατιωτικές δυνάμεις, και συγκεκριμένα η δρομολόγηση αποστολών αποκατάστασης της ειρήνης, συνεπάγεται προφανώς προσφυγή στο Συμβούλιο Ασφαλείας και υποταγή στις αποφάσεις του. Κατά τ' άλλα, το μόνο που κάνουμε είναι να ανταποκρινόμαστε στις υποχρεώσεις που ανέλαβε η Ευρωπαϊκή Ένωση έναντι των Ηνωμένων Εθνών, ειδικότερα λαμβάνοντας υπόψη το γεγονός ότι ορισμένες από τις χώρες μας είναι μέλη του Συμβουλίου Ασφαλείας των Ηνωμένων Εθνών. Επομένως, είναι βέβαιο ότι θα κινούμαστε στο πνεύμα του Χάρτη των Ηνωμένων Εθνών κατά την προώθηση των δραστηριοτήτων που θα κληθεί ενδεχομένως να πραγματοποιήσει η Ευρωπαϊκή Ένωση στο πλαίσιο των αποστολών Petersberg που δεν προϋποθέτουν τη χρήση στρατιωτικών δυνάμεων.

<SPEAKER ID=269 LANGUAGE="EN" NAME="McKenna">
Δεν έχω ακόμη καταλάβει καλά την απάντησή σας και θα ήθελα απλά να ρωτήσω αν πιστεύετε ότι οι κυβερνήσεις των ουδέτερων χωρών είναι κάπως φειδωλές όσον αφορά την αλήθεια; Ο κύριος Gahrton είπε ότι η κυβέρνησή του δήλωσε ότι αυτό συμβαίνει μόνο αφότου εγκρίθηκε ένα ψήφισμα του Συμβουλίου Ασφαλείας των Ηνωμένων Εθνών. Αλλά σύμφωνα με όσα έχετε πει, αυτό δεν είναι αλήθεια. Φαίνεται ότι οι κυβερνήσεις των ουδέτερων χωρών έχουν την τάση να παραπλανούν τους πολίτες. Είναι όντως έτσι;

<SPEAKER ID=270 NAME="Seixas da Costa">
Κυρία βουλευτά, η συμφωνία που επετεύχθη στο Ελσίνκι, με την οποία ανοίγει ο δρόμος για τη συγκρότηση των νέων αυτών στρατιωτικών μηχανισμών, είναι μια προσεγμένη συμφωνία, μια συμφωνία άλλωστε που προετοιμάστηκε κατά τη διάρκεια της Προεδρίας της Φινλανδίας, μια χώρα η οποία, όπως γνωρίζετε, προβάλλει σε αυτή την υπόθεση άκρως θεμιτές εθνικές ανησυχίες και που δεν θα μπορούσε να μη λάβει υπόψη της τα ζητήματα που αναφέρατε. Εκείνο που προσδοκούμε αυτή τη στιγμή είναι να διαμορφώσουμε σε επίπεδο Ευρωπαϊκής Ένωσης, έστω και μετά από κάποιο χρονικό διάστημα, μια ικανότητα που θα μας προσφέρει τη δυνατότητα να προχωρούμε σε συγκεκριμένες επεμβάσεις για τις οποίες, σε ορισμένους τομείς, δεν θα χρειάζονται εντολή του Συμβουλίου Ασφαλείας, από τη στιγμή που δεν θα προϋποθέτουν τη χρήση στρατιωτικών δυνάμεων, ενώ σε άλλους τομείς θα χρειάζονται, εκεί μάλιστα, μια απόφαση των Ηνωμένων Εθνών. Και εμείς οι ίδιοι δεσμευόμαστε ρητώς να περιμένουμε οπωσδήποτε μια απόφαση του Συμβουλίου Ασφαλείας εάν και εφόσον χρειαστεί να χρησιμοποιήσουμε στρατιωτικές δυνάμεις για την αντιμετώπιση μιας συγκεκριμένης κατάστασης.
<P>
Πιστεύω πως οι ουδέτερες χώρες, οι χώρες με παράδοση ουδετερότητας, και συγκεκριμένα οι χώρες της Ευρωπαϊκής Ένωσης που δεν είναι μέλη του ΝΑΤΟ, μπόρεσαν να καθησυχάσουν την κάθε τους ανησυχία με τη συγκεκριμένη ισορροπία που επετεύχθη, δεδομένου ότι η ισορροπία αυτή είναι ιδιαίτερα λεπτή στην περίπτωση αυτών των χωρών με παράδοση ουδετερότητας. Εκτιμώ ότι οι χώρες αυτές καθόλου δεν παραπλανούν την κοινή τους γνώμη, ούτε είναι φειδωλές με την αλήθεια έναντι της κοινής τους γνώμης. Δεν κάνουν τίποτα άλλο από το να διακηρύσσουν ανοιχτά εκείνο ακριβώς στο οποίο δεσμεύθηκαν. Και προφανώς, η λειτουργία της ίδιας της διαδικασίας λήψης αποφάσεων εξασφαλίζει στις χώρες αυτές το δικαίωμα αρνησικυρίας ενόψει της οποιασδήποτε απόφασης. Συνεπώς, θα έχουν την ευχέρεια να καταλήγουν, κατά περίπτωση, στην απόφαση που θα κρίνουν πιο ενδεδειγμένη. Αυτός είναι ένας θεμελιώδης κανόνας της Ευρωπαϊκής Ένωσης, που εφαρμόζεται σε οτιδήποτε προϋποθέτει τη συμμετοχή στρατιωτικών δυνάμεων.

<SPEAKER ID=271 LANGUAGE="DA" NAME="Bonde">
Κύριε Πρόεδρε, σημειώθηκαν περίπου εκατό στρατιωτικές συρράξεις τη δεκαετία του 90, από τις οποίες η πλειοψηφία ήταν εμφύλιοι πόλεμοι. Θέλω να ρωτήσω εάν, όσον αφορά τις μελέτες των σεναρίων που έχουν διεξαχθεί, έχει υπάρξει ομοφωνία ότι ορισμένες συρράξεις δεν θα μπορούν να αντιμετωπίζονται με νομική βάση την υπάρχουσα συνθήκη. Με άλλα λόγια, συμφωνούν ότι ορισμένες στρατιωτικές συρράξεις αποτελούν αρμοδιότητα του ΝΑΤΟ ή ενός άλλου φορέα αλλά εν πάση περιπτώσει όχι της ΕΕ;

<SPEAKER ID=272 NAME="Seixas da Costa">
Το μόνο που έχω να πω είναι το εξής: οι συγκεκριμένες στρατιωτικές ικανότητες, αυτή η ικανότητα επέμβασης της Ευρωπαϊκής Ένωσης και η επέκταση του πεδίου των δραστηριοτήτων της, όλα αυτά προβλέπονται από τη Συνθήκη του Αμστερνταμ, η οποία τέθηκε σε ισχύ πέρυσι το Μάιο. Και από τότε μόνον τίθενται παρόμοια ζητήματα.

<SPEAKER ID=273 NAME="Πρόεδρος">


<SPEAKER ID=274 NAME="Nelly Maes">
Ερώτηση αριθ. 13 της κ. (H-0471/00):
<P>
Θέμα: Πώληση όπλων στο Μεξικό Η επικείμενη παράδοση περιστρόφων τύπου Ρ-90στο Μεξικό αποδεικνύει για μια ακόμα φορά ότι το Βέλγιο δεν λαμβάνει σοβαρώς υπόψη την κατάσταση των ανθρωπίνων δικαιωμάτων. Στο Μεξικό, μετά την εξέγερση στο Chiapas συνεχίζουν να παρατηρούνται κατάφορες παραβιάσεις των ανθρωπίνων δικαιωμάτων. Πρόκειται για βασανιστήρια, αυθαίρετες συλλήψεις "εξαφανίσεις";, κ.λ.π. Ο ευρωπαϊκός κώδικας συμπεριφοράς σχετικά με την εξαγωγή όπλων που εγκρίθηκε στις 8 Ιουνίου 1998, απαγορεύει την εξαγωγή όπλων προς χώρες στις οποίες υπάρχει ο κίνδυνος να χρησιμοποιηθούν τα όπλα αυτά σε εσωτερική διαμάχη.
<P>
Συνάδει αυτή η παράδοση όπλων στο Μεξικό προς τον προαναφερθέντα ευρωπαϊκό κώδικα συμπεριφοράς; Εάν ναι, δεν πρέπει ο εν λόγω κώδικας να καταστεί αυστηρότερος;
<P>
Εάν όχι, πως θα αντιδράσει το Συμβούλιο έναντι του εμπλεκόμενου κράτους μέλους, ήτοι του Βελγίου;

<SPEAKER ID=275 NAME="Seixas da Costa">
Ως γνωστόν, η θέση της Ευρωπαϊκής Ένωσης σχετικά με τις εξαγωγές όπλων διατυπώνεται στον Κώδικα Συμπεριφοράς που εγκρίθηκε τον Ιούνιο του 1998. Ανάμεσα στα κριτήρια που παρατίθενται στον προαναφερθέντα κώδικα, ο σεβασμός των ανθρωπίνων δικαιωμάτων ορίζεται ως μία εκ των βασικών προϋποθέσεων που πρέπει να τηρείται ώστε να δοθεί η άδεια για την εξαγωγή. Οι αποφάσεις, ωστόσο, λαμβάνονται μεμονωμένα από το κάθε κράτος μέλος, το οποίο οφείλει να κινείται εξ ολοκλήρου στο πνεύμα των υποδείξεων του Κώδικα Συμπεριφοράς - και αυτό συνιστά μια ένδειξη πολιτικής καλής θέλησης. Το Συμβούλιο δεν έχει καμία ενημέρωση σχετικά με τους λόγους που οδηγούν τα κράτη μέλη στο να χορηγήσουν ή όχι άδειες για την εξαγωγή όπλων και, συνεπώς, δεν είναι σε θέση να κρίνει εάν είναι ή όχι βάσιμοι οι λόγοι που δικαιολογούν την προαναφερθείσα απόφαση. Πάντως, θα ήθελα να επισημάνω ότι στους κόλπους της Ευρωπαϊκής Ένωσης, ιδίως μετά την καθιέρωση του Κώδικα Συμπεριφοράς, αρχίζει να αναπτύσσεται μια διαδικασία ανταλλαγής πληροφοριών σχετικά με τις εξαγωγές όπλων, που αποτελεί το αντικείμενο ετήσιας έκθεσης και που σίγουρα θα ανοίξει το δρόμο για τη διαμόρφωση κοινών μεθόδων αντιμετώπισης των προβλημάτων. Θα πρέπει ωστόσο να αντιληφθούμε ότι τη σήμερον ημέρα αυτό το ζήτημα, παρ' ότι έχει ως υπόβαθρο και σημείο αναφοράς την ύπαρξη του Κώδικα Συμπεριφοράς, παραμένει ένα ζήτημα όπου η λήψη αποφάσεων ακολουθεί την αρχή της επικουρικότητας, δηλαδή γίνεται σε επίπεδο του κάθε ξεχωριστού κράτους μέλους.

<SPEAKER ID=276 LANGUAGE="NL" NAME="Maes">
Κύριε Πρόεδρε του Συμβουλίου, επιτρέψτε μου να μην εκπλαγώ από την απάντησή σας. Με αυτόν τον δεοντολογικό κώδικα διαθέτουμε βέβαια ένα εξαιρετικά ασθενές μέσο για την καταπολέμηση της παράνομης εξαγωγής όπλων. Θα ήθελα να σας ρωτήσω εάν συζήτησε ποτέ το Συμβούλιο την ανάγκη να καταστεί αυστηρότερος αυτός ο δεοντολογικός κώδικας ή τις δυνατότητες λήψης μέτρων για την αποτελεσματικότερη επιβολή του. Φοβούμαι ότι το αποτέλεσμα αυτού του δεοντολογικού κώδικα θα είναι το ίδιο όπως του συνόλου της εξωτερικής μας πολιτικής και της πολιτικής άμυνας, όπως το έχουμε συζητήσει πολλάκις μέχρι σήμερα. Το τελικό αποτέλεσμα επαφίεται στην καλή θέληση αυτών στους οποίους απευθύνεται και αν η θέληση αυτή δεν υπάρχει κανείς δεν λαμβάνει υπόψη τον κώδικα.

<SPEAKER ID=277 NAME="Seixas da Costa">
Κυρία βουλευτά, ομολογώ ότι αυτό που μόλις είπατε με βρίσκει σχεδόν απολύτως σύμφωνο. Είναι αλήθεια ότι ο υφιστάμενος Κώδικας Συμπεριφοράς, που είναι αυτός που ήταν δυνατόν να καταρτιστεί - εγώ προσωπικά παρακολούθησα τις αντίστοιχες διαπραγματεύσεις και συμμετείχα σε αυτές -, συνιστά έναν κώδικα συμπεριφοράς που προφανώς δεν μας παρέχει εγγυήσεις όσο για τη δυνατότητα να εποπτεύουμε τον τρόπο με τον οποίο τα κράτη μέλη αντιλαμβάνονται τις ευθύνες τους. Αυτό είναι γεγονός. Θα επιθυμούσα με κάθε ειλικρίνεια να σας διαβεβαιώσω ότι την παρούσα στιγμή δεν υπάρχει μέσα στην Ευρωπαϊκή Ένωση, ας πούμε, ένα συναινετικό κλίμα, ή έστω και ένα πλειοψηφικό ρεύμα που θα μας έδινε τη δυνατότητα να θέσουμε εκ νέου επί τάπητος αυτό το ζήτημα. Τη συγκεκριμένη στιγμή που καταρτίστηκε, ο Κώδικας Συμπεριφοράς εξελήφθη ως ένα εξαιρετικά σημαντικό ποιοτικό άλμα σε σχέση με τις υπάρχουσες διιστάμενες πρακτικές των διαφόρων κρατών μελών. Επιδιώχθηκε τότε η ανάληψη δέσμευσης, από μεριάς των διαφόρων κρατών μελών, όσον αφορά την τήρηση ενός συνόλου θεμελιωδών αρχών και ενός συγκεκριμένου είδους κανόνων. Αλλά τα κράτη μέλη συνέχισαν να έχουν πλήρη ελευθερία κινήσεων σε αυτή την υπόθεση. Αυτό ακριβώς συμβαίνει σήμερα. Παραδέχομαι ότι ο Κώδικας Συμπεριφοράς συνιστά ένα ιδιαίτερα ασθενές μέσο παρέμβασης και ότι δεν έχει κανέναν απολύτως δεσμευτικό χαρακτήρα, ενώ δεν έχουμε και πολλά περιθώρια αντιδράσεων πέρα από την επιβολή πολιτικών κυρώσεων. Εντούτοις, πιστεύω πως το γεγονός ότι η ενημέρωση του κοινού σχετικά με παρόμοιες καταστάσεις - και δεν μιλώ συγκεκριμένα για την υπόθεση που αποτελεί το αντικείμενο της ερώτησης - γίνεται κατά βάση μέσω της κινητοποίησης των μέσων ενημέρωσης θα αποβεί εντέλει σαν μια υγιή μέθοδο άσκησης πιέσεων έναντι του Συμβουλίου, κατά τρόπο ώστε κάποια μέρα να μπορέσει η Ευρωπαϊκή Ένωση να διασφαλίσει ότι η πρακτική που ακολουθούν οι χώρες που την απαρτίζουν, η πρακτική που εφαρμόζουν αναφορικά με συγκεκριμένο είδος κερδοφόρων δραστηριοτήτων, θα συμπλέει με τις αρχές που υποτίθεται ότι ασπάζεται η Ευρωπαϊκή Ένωση. Αυτή ακριβώς είναι η μεγάλη δοκιμασία που θα πρέπει να περάσουν στο μέλλον η Ευρωπαϊκή Ένωση και τα κράτη μέλη της.

<SPEAKER ID=278 NAME="Πρόεδρος">


<SPEAKER ID=279 NAME="Liam Hyland">
Ερώτηση αριθ. 14 του κ. (H-0474/00):
<P>
Θέμα: Αποκατάσταση των ομαλών σχέσεων με την Αυστρία Δεδομένης της αντίδρασης του Συμβουλίου νωρίτερα αυτό το χρόνο στις πρόσφατες πολιτικές εξελίξεις στην Αυστρία καθώς και της ανάγκης να προωθηθούν τα ζωτικότερα γενικά συμφέροντα της Ευρωπαϊκής Κοινότητας, προτίθεται να δηλώσει τώρα το Συμβούλιο αν είναι διατεθειμένο να αποκαταστήσει ομαλές σχέσεις με την Αυστρία σε όλα τα επίπεδα;

<SPEAKER ID=280 NAME="Seixas da Costa">
Είχα αρχίσει να παραξενεύομαι που δεν υπήρχε μια ερώτηση γι' αυτό το θέμα, και για το λόγο αυτό χαίρομαι που μια τέτοια ερώτηση τελικώς εμφανίζεται. Το Συμβούλιο Υπουργών της Ευρωπαϊκής Ένωσης δεν έχει κανένα λόγο να εκφέρει άποψη για μια απόφαση που έλαβαν δεκατέσσερα κράτη μέλη στο πλαίσιο των διμερών τους σχέσεων με την Αυστρία. Δεν πρόκειται για ζήτημα που εμπίπτει στο πεδίο αρμοδιοτήτων του Συμβουλίου της Ευρωπαϊκής Ένωσης. Το ζήτημα θα ετίθετο αλλιώς εάν κατά τύχη η Αυστρία έδειχνε πως δεν συμμορφώνεται με κάποια διάταξη που περιλαμβάνεται στη Συνθήκη για την Ευρωπαϊκή Ένωση, μη σεβόμενη, για παράδειγμα, τις αρχές που διατρανώνονται στο άρθρο 6, κάτι που θα επέσυρε ανάλογες κυρώσεις ή θα αιτιολογούσε την εφαρμογή των διατάξεων του άρθρου 7. Εφόσον δεν συντρέχει αυτή η περίπτωση, αυτό που συμβαίνει σήμερα με τις σχέσεις ανάμεσα στις δεκατέσσερις χώρες και την Αυστρία είναι θέμα που αφορά το διμερές επίπεδο, και το Συμβούλιο δεν έχει καμιά δουλειά να παρέμβει σε αυτή την υπόθεση.

<SPEAKER ID=281 LANGUAGE="EN" NAME="Hyland">
Σας ευχαριστώ που συμφωνήσατε να δεχτείτε την ερώτηση. Ξαφνιάστηκα φυσικά από την απάντηση του προεδρεύοντα. Η αλήθεια είναι ότι οι κυρώσεις επιβλήθηκαν από το Συμβούλιο. Δεν μπορώ να καταλάβω πως μπορεί το Συμβούλιο τώρα να μην αναλαμβάνει την ευθύνη να συζητήσει τουλάχιστον την πιθανότητα άρσης αυτών των κυρώσεων.
<P>
Θα ήθελα να ρωτήσω τον προεδρεύοντα αν γνωρίζει ότι πρόσφατες δημοσκοπήσεις στην Αυστρία δείχνουν ότι πάνω από το 80% των αυστριακών επιθυμούν την άρση των κυρώσεων. Πως μπορεί λοιπόν το Συμβούλιο να συνεχίζει να αγνοεί τη δημοκρατική απόφαση του λαού της Αυστρίας;
<P>
Δεν συμφωνεί ο προεδρεύων ότι η αποτυχία άρσης των κυρώσεων τώρα υπονομεύει τα δημοκρατικά θεμέλια στα οποία στηρίζεται αυτή η Ένωση; Θα ήθελα να του ζητήσω να διαβεβαιώσει σήμερα το απόγευμα το Κοινοβούλιο ότι θα χρησιμοποιήσει την αναμφίβολη επιρροή του για να συζητηθεί αυτό το θέμα στη σύνοδο κορυφής στη χώρα σας την επόμενη βδομάδα. Ασφαλώς, όσα συμβαίνουν δεν δείχνουν την ευρωπαϊκή φιλοδοξία για ενότητα. Είμαι πολύ απογοητευμένος που το Συμβούλιο θα ήθελε με αυτό τον τρόπο να αποποιηθεί των ευθυνών του για ένα πολύ σοβαρό ζήτημα.

<SPEAKER ID=282 NAME="Seixas da Costa">
Κύριε βουλευτά, το Συμβούλιο απαρτίζεται από δεκαπέντε χώρες, και δεν έχω υπόψη μου καμία συζήτηση ή καμία ψηφοφορία στην οποία να έχει συμμετάσχει η Αυστρία και όπου να έχει ληφθεί οιοδήποτε μέτρο κατά της Αυστρίας στους κόλπους του Συμβουλίου. Σε κανένα όργανο της Ευρωπαϊκής Ένωσης δεν έχει ληφθεί οποιοδήποτε μέτρο κατά της Αυστρίας. Θα προσέθετα ακόμη ότι, κατά τη διάρκεια του εξαμήνου της πορτογαλικής Προεδρίας, δεν υπήρξε κανένα θεσμικό όργανο της Ευρωπαϊκής Ένωσης, όπως φερ' ειπείν αυτό το Κοινοβούλιο, όπου η Αυστρία να μην είχε απόλυτη δυνατότητα πλήρους και δραστήριας συμμετοχής σε όλες τις διαδικασίες που συνθέτουν τη λειτουργία της Ένωσης. Οι αποφάσεις - δεν θα τις ονόμαζα κυρώσεις - που ελήφθησαν σε διμερές επίπεδο από τις δεκατέσσερις χώρες κατά της Αυστρίας απορρέουν από μια πολιτική ερμηνεία μιας συγκεκριμένης κατάστασης, την οποία κάθε χώρα δικαιούται να κάνει έναντι μιας άλλης. Η κάθε χώρα έχει απόλυτο δικαίωμα να επιλέγει μια στάση έναντι της εξέλιξης της πολιτικής κατάστασης σε μια άλλη χώρα, και να υπόκειται τις συνέπειες της στάσης που επέλεξε να τηρήσει. Και θα σας υπενθυμίσω ποιες είναι οι συνέπειες στην προκειμένη περίπτωση. Προσέξτε καλά: το θέμα για το οποίο μιλάμε είναι η μη υποστήριξη Αυστριακών υποψηφίων για να αναλάβουν αξιώματα σε διεθνείς οργανισμούς, είναι το γεγονός ότι οι Αυστριακοί πρεσβευτές δεν γίνονται δεκτοί σε επίπεδο ανώτερο από αυτό των γενικών διευθυντών, είναι το πάγωμα όλων των επισκέψεων πολιτικού χαρακτήρα. Ιδού ποιες είναι οι περίφημες "κυρώσεις" . Το γεγονός ότι υπήρξαν ορισμένοι που ενδεχομένως προέβησαν σε διευρυμένη ερμηνεία παρόμοιων στάσεων είναι υπόθεση του καθενός ξεχωριστά, και αυτός είναι ο λόγος που οι συγκεκριμένες "κυρώσεις" , όπως τις αποκαλείτε, έχουν διμερή χαρακτήρα: ο καθένας, σε αυτή την υπόθεση, ενεργεί όπως νομίζει, ενώ η ευθύνη είναι συλλογική. Την ευθύνη για τη λήψη της απόφασης των Δεκατεσσάρων την επωμίστηκε εντελώς ελεύθερα ο καθένας εκ των Δεκατεσσάρων. Ο καθένας εκ των Δεκατεσσάρων έχει απόλυτη ελευθερία να αποστασιοποιηθεί από αυτά τα μέτρα. Και πρέπει όντως να αναρωτηθούμε γιατί μέχρι σήμερα κανένας από τους Δεκατέσσερις δεν διαχώρισε τη θέση του αναφορικά με τα συγκεκριμένα μέτρα που και ο ίδιος έλαβε. Γι' αυτόν ακριβώς το λόγο, η υπόθεση αυτή δεν εμπίπτει στις αρμοδιότητες του Συμβουλίου. Πρόκειται για ένα θέμα το οποίο οι αυστριακές αρχές είχαν την ευκαιρία να εγείρουν στο πλαίσιο της Ευρωπαϊκής Ένωσης: το θέμα θίχθηκε από την υπουργό Εξωτερικών της Αυστρίας κατά την άτυπη συνάντηση των υπουργών Εξωτερικών, θίχθηκε και πάλι εχθές, στο Λουξεμβούργο, από την υπουργό Εξωτερικών της Αυστρίας, και κατά πάσα πιθανότητα ο Δρ. Wolfgang Schόssel θα επωφεληθεί της ευκαιρίας που του προσφέρεται από την παραμονή του στη Santa Maria da Feira για να θέσει εκ νέου επί τάπητος το θέμα. Αλλά η απόφαση που ελήφθη δεν είναι μια απόφαση κοινοτικού χαρακτήρα: είναι μια διμερής απόφαση, είτε μας αρέσει είτε όχι.

<SPEAKER ID=283 LANGUAGE="NL" NAME="Maes">
Θα ήθελα να ζητήσω μία διευκρίνιση από τον Πρόεδρο του Συμβουλίου. Μας λέτε ότι με αυτά τα διμερή μέτρα δεν ασχολείται το Συμβούλιο διότι δεν πρόκειται περί απόφασης του Συμβουλίου. Δεν συζητήθηκαν αυτά ουδέποτε στο Συμβούλιο; Το λέω αυτό διότι ακούσαμε ότι στη Feira θα συζητηθούν εκ νέου οι κυρώσεις. Είπατε ότι ίσως θέσει το ζήτημα αυτό η Αυστρία, αλλά κάτι τέτοιο δεν είναι δυνατόν σε μία συνεδρίαση του Συμβουλίου. Οπότε κάτι τέτοιο θα πρέπει να γίνει σε ξεχωριστές συνεδριάσεις διμερούς φύσεως. Δεν φαίνεται και σε εσάς παράξενο κάτι τέτοιο;

<SPEAKER ID=284 NAME="Seixas da Costa">
Όχι, δεν μου φαίνεται παράξενο, για τον εξής λόγο: όπως επεσήμανα και στην αρχή, σε επίπεδο καθαρά της συμμόρφωσής της προς τις υποχρεώσεις έναντι της Κοινότητας οι οποίες απορρέουν από τη Συνθήκη για την Ευρωπαϊκή Ένωση, η Αυστρία δεν επέδειξε καμία συμπεριφορά που θα μπορούσε να επισύρει την ανάληψη δράσης, συγκεκριμένα δυνάμει των διατάξεων του άρθρου 7. Αυτό είναι ξεκάθαρο. Ποτέ κανείς δεν αμφισβήτησε αυτό το γεγονός, όπως και κανείς δεν αμφισβήτησε το ότι οι αυστριακές εκλογές διενεργήθηκαν ελεύθερα ή το ότι οι Αυστριακοί είναι ελεύθεροι να επιλέξουν την κυβέρνηση που επιθυμούν. Εκείνο όμως που επίσης κανείς δεν μπορεί να αμφισβητήσει είναι την ελευθερία των υπολοίπων κυβερνήσεων να τους αρέσει ή να μη τους αρέσει η αυστριακή κυβέρνηση, διότι θεωρούν ότι στη συγκεκριμένη κυβέρνηση συμμετέχει ένα κόμμα, το οποίο δεν σέβεται ένα σύνολο βασικών αρχών, τις οποίες οι εν λόγω κυβερνήσεις δεσμεύθηκαν συλλογικά, συμπεριλαμβανομένης άλλωστε και της ίδιας της Αυστρίας, να σέβονται. Εκείνο που θα ήθελα να επισημάνω και να υπενθυμίσω στην κυρία Nelly Maes είναι το γεγονός ότι όλοι μας είμαστε Αυστριακοί, ότι όλοι έχουμε δικαιώματα ιθαγένειας τα οποία πρέπει να γίνονται σεβαστά στην Αυστρία. Δεν θα μπορούσαμε, επομένως, να παραμείνουμε αδιάφοροι μπροστά σε μια πολιτική εξέλιξη που ενδέχεται να οδηγήσει στη συμμετοχή σε όργανα άσκησης εκτελεστικής εξουσίας μιας κυβέρνησης της Ευρωπαϊκής Ένωσης, μιας φιλικής κυβέρνησης συνεπώς, η οποία μοιράζεται με μας και αποφάσισε να μοιραστεί με μας ένα σύνολο θεμελιωδών αρχών, στη συμμετοχή στην εν λόγω κυβέρνηση - όπως έλεγα - ενός κόμματος το οποίο καταφανώς διεξήγαγε μια προεκλογική εκστρατεία στηριζόμενη σε διαφορετικές αρχές. Όσον αφορά το θέμα της αξιοποίησης των κοινοτικών οργάνων για να τεθεί επί τάπητος αυτό το ζήτημα, οφείλω να επισημάνω ότι αποτελούμε μια ελεύθερη Ένωση, στους κόλπους της οποίας το κάθε κράτος μέλος έχει το δικαίωμα να εγείρει, επισήμως ή μη, αυτό το θέμα στο ειδικό πλαίσιο λειτουργίας της Ένωσης. Από τη στιγμή που η υπόθεση αυτή δεν εντάσσεται στις δραστηριότητες της Ευρωπαϊκής Ένωσης, η ενασχόληση με αυτήν δεν προγραμματίστηκε ποτέ, και δεν θα είναι η πορτογαλική Προεδρία αυτή που θα θέσει το συγκεκριμένο θέμα σε κανένα επίσημο όργανο του Συμβουλίου. Οι αντιπρόσωποι της αυστριακής κυβέρνησης είναι, βεβαίως, απολύτως ελεύθεροι να θέσουν επί τάπητος αυτό το θέμα, και θα έχουν την ευκαιρία να το συζητήσουν εάν τα κράτη μέλη εκφράσουν ανάλογη επιθυμία. Τα δεκατέσσερα κράτη μέλη ανέθεσαν στον Πορτογάλο Πρωθυπουργό να δώσει μια συλλογική απάντηση επ' ευκαιρία του Ευρωπαϊκού Συμβουλίου της Λισσαβόνας, ενώ κατά την άτυπη συνάντηση που πραγματοποιήθηκε στις Αζόρες συζητήθηκε το θέμα, και πολλά κράτη μέλη εξέφρασαν τη γνώμη τους για την κατάσταση. Δεν ξέρω τι πρόκειται να συμβεί στη Feira, αλλά προφανώς ο Δρ. Wolfgang Schόssel θα είναι απολύτως ελεύθερος να εκθέσει τις απόψεις του και να καταγράψει τις ενδεχόμενες αντιδράσεις των υπολοίπων δεκατεσσάρων χωρών έναντι του περιεχομένου των δηλώσεών του και της αντίστοιχης επιχειρηματολογίας του.

<SPEAKER ID=285 LANGUAGE="EN" NAME="Gallagher">
Θα ήθελα να ρωτήσω τον Προεδρεύοντα, τέλος, αν αυτός και το Συμβούλιό του αναγνωρίζουν την έκβαση δημοκρατικών εκλογών στην Ένωση; Δεύτερον, πιστεύει ότι η Προεδρία της Πορτογαλίας ενήργησε βιαστικά ως αποτέλεσμα μιας σειράς τηλεφωνημάτων σε όλη την Ευρώπη όταν ελήφθη αυτή η απόφαση; Δεν θα ήταν πιο φρόνιμο να καλέσει μια συνάντηση των αρχηγών του κράτους για μια σημαντική απόφαση σας, αυτή που - να το θυμάστε - θα έχει συνέπειες πολύ καιρό μετά τη λήξη της θητείας μας στο Ευρωπαϊκό Κοινοβούλιο;
<P>
Θα ήθελα να ακούσω τις απόψεις της Προεδρίας της Πορτογαλίας, ίσως και άλλων προεδριών, όταν άλλοι που θα προέρχονται από την ακροδεξιά ή πράγματι την ακροαριστερά γίνουν μέλη της κυβέρνησης στην Ένωση. Αυτή θα πρέπει να είναι μια Ευρώπη της σύμπνοιας και της αλληλεγγύης. Για να χρησιμοποιήσω μια έκφραση αργκό, είναι σα να προσπαθεί να "ξεγλιστρήσει"; όταν λέει ότι δεν είναι θέμα του Συμβουλίου. Κάποιος θα πρέπει να πάρει την πρωτοβουλία να λύσει αυτό το σοβαρό πρόβλημα. Έδωσε ανάστημα σε ένα άτομο που δεν το δικαιούται. Στην πραγματικότητα, έχει ενισχύσει και όχι αποδυναμώσει τη θέση του.

<SPEAKER ID=286 NAME="Seixas da Costa">
Θα επιθυμούσα να ξεκινήσω από το τελευταίο σκέλος της ερώτησης του κυρίου βουλευτή, λέγοντάς του ότι εκείνος που έδωσε ανάστημα σε ένα άτομο που δεν το δικαιούται δεν ήμασταν εμείς, αλλά ο ίδιος ο Δρ. Wolfgang Schόssel, τη στιγμή που αποφάσισε να συμμαχήσει με το κόμμα του Jφrg Haider. Όσον αφορά το αποτέλεσμα των εκλογών, υπήρξα σαφής όταν δήλωσα ότι αναγνωρίζουμε πλήρως το αποτέλεσμα των αυστριακών εκλογών. Η Αυστρία είναι μια ελεύθερη χώρα, η Αυστρία είναι μια χώρα όπου η διενέργεια των εκλογών υπήρξε μια απολύτως νόμιμη και αδιάβλητη διαδικασία. Το πρόβλημα που τίθεται είναι ότι, με βάση το αποτέλεσμα αυτών των ελεύθερων εκλογών, ανήλθε στην εξουσία ένα συγκεκριμένο κόμμα, κάτι άλλωστε που έχει ξανασυμβεί και σε άλλες χώρες. Εξάλλου, εάν καλοπροσέξουμε, όντως συμβαίνει κάτι το παράξενο, παρ' όλα αυτά, με την εσωτερική κατάσταση στην Αυστρία. Το κόμμα που έλαβε τις περισσότερες ψήφους, ως γνωστόν, ήταν το Σοσιαλδημοκρατικό Κόμμα, που δεν θέλησε να σχηματίσει κυβέρνηση. Το δεύτερο κατά σειρά κόμμα ήταν το FPΦ, που ωστόσο δεν κλήθηκε να σχηματίσει κυβέρνηση. Είναι όντως κάπως περίεργο, από τη σκοπιά μιας ομαλής συνταγματικής τάξης, το γεγονός ότι, σε μια ευρωπαϊκή χώρα, δεν καλείται να σχηματίσει κυβέρνηση το δεύτερο κατά σειρά αριθμού ψήφων κόμμα και, αντί αυτού, καλείται να σχηματίσει κυβέρνηση το τρίτο κατά σειρά ψήφων κόμμα. Αρα, στην προκειμένη περίπτωση δεν εφαρμόζεται πλέον η ρήση business as usual. Εδώ έχουμε, κατά κάποιο τρόπο, μια επανεκτίμηση σχετικά με το πιθανό ενδεχόμενο να αναδειχθεί ο Jφrg Haider ως αρχηγός μιας αυστριακής κυβέρνησης.
<P>
Όπως έλεγα και προηγουμένως, εμείς δεν θέτουμε υπό αίρεση τις αυστριακές εκλογές, ούτε αμφισβητούμε το δικαίωμα των Αυστριακών να επιλέξουν την κυβέρνηση που επιθυμούν. Όμως κανείς δεν μπορεί να μας υποχρεώσει να αναπτύξουμε σχέσεις με μια κυβέρνηση, στην οποία συμμετέχει ένα κόμμα που μέχρι σήμερα δεν απαρνήθηκε ακόμη όσα διακήρυξε κατά την προεκλογική του εκστρατεία, ούτε κατανόησε τη σοβαρότητα όσων είπε. Κρίμα που αυτό το γεγονός δεν υπογραμμίζεται διαρκώς και συστηματικά: η σοβαρότητα όσων διακήρυξε ο κύριος Haider και το FPΦ επ' ευκαιρία των εκλογών είναι κάτι που θα έπρεπε να μας βάλει όλους σε σκέψεις για τη μελλοντική πορεία της Ευρώπης, λαμβάνοντας υπόψη το ρατσιστικό και ξενόφοβο περιεχόμενο των διακηρύξεων που γίνονταν συστηματικά από το συγκεκριμένο κόμμα και το γεγονός ότι αυτό το κόμμα δεν αποστασιοποιήθηκε από αυτές τις θέσεις ούτε επ' ευκαιρία του πρόσφατου συνεδρίου του, εφόσον επαναβεβαίωσε με ύψιστη υπερηφάνεια τις παλιές του δηλώσεις, ενώ του προσφερόταν ακριβώς μια καλή ευκαιρία για να επανορθώσει. Δεν υπάρχει καμία ένδειξη που να μπορούσε να μας πείσει ότι συντελείται μια θετική εξέλιξη, η οποία θα αιτιολογούσε μια αλλαγή στάσης από πλευράς της Ευρωπαϊκής Ένωσης, και ειδικότερα που θα μπορούσε να δικαιολογήσει μια οποιαδήποτε συζήτηση γι' αυτό το θέμα. Δεν θεωρούμε πως η υπόθεση αυτή εμπίπτει στις αρμοδιότητες της Ευρωπαϊκής Ένωσης. Το θέμα αυτό παραμένει στο επίπεδο των Δεκατεσσάρων, και οι Δεκατέσσερις, μέχρι στιγμής τουλάχιστον (θα δούμε τι θα γίνει το ερχόμενο διάστημα), εμμένουν σε μια θέση παραδοχής, ότι έχουμε να κάνουμε με μια σοβαρή κατάσταση η οποία θα πρέπει να αλλάξει, αλλά η αλλαγή δεν θα επέλθει κατ' ανάγκην κατόπιν πρωτοβουλίας των Δεκατεσσάρων, διότι προβάλλεται ευρέως η αντίληψη πως η αλλαγή στάσης, την παρούσα στιγμή, πρέπει να γίνει από μεριάς των Δεκατεσσάρων. Για ποιο λόγο; Τι είναι αυτό που άλλαξε στην κατάσταση της Αυστρίας και που θα οδηγήσει και εμάς, με τη σειρά μας, να αλλάξουμε στάση; Μήπως είναι μόνο ζήτημα χρόνου; Εμείς θεωρούμε ότι αυτός που έχει το χρέος να αλλάξει, αυτός που οφείλει να αλλάξει εάν πράγματι επιθυμεί να μεταβάλουμε και εμείς τη στάση μας, είναι οι ίδιοι οι Αυστριακοί, είναι η αυστριακή κυβέρνηση, και συνεπώς εκεί βρίσκεται το θέμα. Γιατί να ρίχνουμε συστηματικά το μπαλάκι στους Δεκατέσσερις; Γιατί είναι οι Δεκατέσσερις αυτοί που πρέπει να αλλάξουν; Τι το καινούριο προέκυψε στην Αυστρία που θα μπορούσε να αιτιολογήσει μια τέτοια αλλαγή; Είναι σαφές ότι όλα όσα είπα προηγουμένως δεν σημαίνουν κατ' ανάγκην πως δεν θα μπορούσαμε, στο μέλλον, να διαβλέψουμε άλλες μεθόδους αξιολόγησης της εξέλιξης της κατάστασης, και αυτό θα φανεί το αμέσως επόμενο διάστημα.

<SPEAKER ID=287 NAME="Πρόεδρος">
- Ευχαριστούμε, κύριε Seixas da Costa. Θα ήθελα να σας εκφράσω τις ευχαριστίες μου για τη διαρκή παρουσία σας, την αυταπάρνησή σας, τον ευφυή τρόπο με τον οποίο μας απαντήσατε, καθώς και για την υπομονή σας, και επιθυμούμε να σας ευχηθούμε μεγάλη επιτυχία σε προσωπικό επίπεδο, ως υπουργού καθώς και στην πορτογαλική Προεδρία. Μια παρόμοια επιτυχία με εκείνη που είχε η εθνική ομάδα ποδοσφαίρου της Πορτογαλίας στην αρχή του πρωταθλήματος Euro 2000. Σας ευχόμαστε να επιτύχετε πολλά για την Ευρώπη!
<P>
Δεδομένου ότι εξαντλήθηκε ο χρόνος της Ώρας των Ερωτήσεων προς το Συμβούλιο, οι ερωτήσεις 15 έως 28 θα απαντηθούν γραπτώς.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση, διακοπείσα στις 19.35, συνεχίζεται στις 21.00)

<CHAPTER ID=11>
Τροποποίηση της ημερήσιας διάταξης
<SPEAKER ID=288 NAME="Πρόεδρος">
Μετά από πρόταση του Προεδρείου και σύμφωνα με το άρθρο 111 του Κανονισμού μας προτείνω μια τροποποίηση της ημερήσιας διάταξης της τρέχουσας περιόδου συνόδου. Μέσω επιστολής της 8ης Ιουνίου 2000, το Συμβούλιο ζήτησε από το Κοινοβούλιο τη γνωμοδότησή του σχετικά με μια πρόταση κανονισμού του Συμβουλίου με την οποία τροποποιείται ο κανονισμός ΕΚ αριθ. 974/98 σχετικά με την εισαγωγή του ευρώ 2000/137(CNS) και με μια πρόταση κανονισμού του Συμβουλίου με την οποία τροποποιείται ο κανονισμός ΕΚ αριθ 1103/97, με τον οποίο ορίζονται διάφορες διατάξεις σχετικές με την εισαγωγή του ευρώ 2000/134(CNS) πριν από το Ευρωπαϊκό Συμβούλιο της Feira στις 19 Ιουνίου 2000.
<P>
Η Επιτροπή Οικονομικής και Νομισματικής Πολιτικής αποφάσισε να εφαρμόσει την απλοποιημένη διαδικασία σύμφωνα με το άρθρο 158 του Κανονισμού για τα δύο κείμενα. Επομένως σας προτείνω να τα εγκρίνουμε σύμφωνα με την διαδικασία χωρίς συζήτηση.
<P>
Υπάρχει καμία αντίρρηση στην πρόταση αυτή; Αν δεν υπάρχει, τροποποιείται στη συνέχεια η ημερήσια διάταξη και η προθεσμία υποβολής τροπολογιών θα λήξει στις 10.00 την Πέμπτη 15 Ιουνίου 2000 και η ψηφοφορία θα διεξαχθεί την Παρασκευή 15 Ιουνίου 2000.
<P>
(Το Σώμα εγκρίνει την πρόταση)

<CHAPTER ID=12>
Ανασυγκρότηση της Κεντρικής Αμερικής
<SPEAKER ID=289 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0133/2000) του κ. Marset Campos, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για το σχέδιο κοινοτικής δράσης για την ανασυγκρότηση της Κεντρικής Αμερικής (COM(1999) 201 - C5-0111/1999 - 1999/2114(COS)).

<SPEAKER ID=290 LANGUAGE="ES" NAME="Marset Campos">
Κύριε Πρόεδρε, ο τυφώνας Mitch σάρωσε το 1998 την Κεντρική Αμερική (την Ονδούρα, τη Νικαράγουα, το Σαλβαδόρ και τη Γουατεμάλα) προκαλώντας σχεδόν 20.000 θύματα και απώλειες μεγαλύτερες των 5.000 εκατομμυρίων ευρώ (ένα 10 % του ΑΕΠ των χωρών αυτών που, επιπλέον βαρύνονται από το αιώνιο εξωτερικό χρέος). Κατέστρεψε καλλιέργειες, κατοικίες και υποδομές κάθε είδους, υποθηκεύοντας το μέλλον των λαών των χωρών αυτών.
<P>
Η αλληλέγγυα ευρωπαϊκή ανταπόκριση ήταν άμεση και σημαντική, που αποφασίστηκε στο Σύνοδο της Στοκχόλμης και που εδραιώθηκε στη συνέχεια με αφετηρία την πρόταση του Ευρωπαϊκού Κοινοβουλίου κατόπιν πρωτοβουλίας της Επιτροπής την οποία τώρα συζητάμε.
<P>
Θα ήθελα να ξεχωρίσω τέσσερα ζητήματα. Το πρώτο αφορά την ανάληψη του μεριδίου των ευθυνών μας σε αυτές τις καταστροφές. Ο συσχετισμός μεταξύ της οικονομικής δραστηριότητάς μας και την αύξησης της μόλυνσης, με το φαινόμενο του θερμοκηπίου, και την πυροδότηση των κλιματικών αλλαγών, μας συμβουλεύει να επικυρώσουμε αμέσως τα πρωτόκολλα του Κυότο για τη μείωση των αερίων που προκαλούν το φαινόμενο αυτό. Επιπλέον, το μοντέλο που υιοθετούμε της άνισης ανάπτυξης καταλήγει στη φτώχεια και τον δανεισμό αυτών των χωρών.
<P>
Είναι αντιφατικό να συμβουλεύουμε την ανασυγκρότηση της Κεντρικής Αμερικής με σεβασμό στο περιβάλλον, σύμφωνα με το μοντέλο της αειφόρου ανάπτυξης, και να συνεχίζουμε να συντηρούμε τις ίδιες οικονομικές σχέσεις με τις χώρες αυτές.
<P>
Το δεύτερο ζήτημα αναφέρεται στον συνολικό στόχο μας παρέμβασης αλληλεγγύης. Η πρόταση της Επιτροπής είναι λογική επικεντρώνοντας την προσοχή της σε δύο τομείς: τον υγειονομικό και τον εκπαιδευτικό. Θα πρέπει όμως, να της προσδώσουμε περισσότερο φιλόδοξο χαρακτήρα, προκειμένου να είναι δυνατός ο συντονισμός και η ενοποίηση του συνόλου των πρωτοβουλιών που βρίσκονται στην περιοχή. Αυτό απαιτεί μια ουσιαστική αύξηση του προσωπικού μας, μέτρο το οποίο υποστηρίζουμε από αυτό το Σώμα. Αυτή η δράση θα καταστήσει δυνατή τη συνέργια των διαφόρων βοηθειών και θα διασφαλίσει ότι αυτή η προσπάθεια που καταβάλλεται, δεν περιορίζεται απλώς στην ανασυγκρότηση - δεδομένου ότι στην περίπτωση αυτή θα συνεχίζονταν όλα ως έχουν - αλλά αποτελεί μια ευκαιρία για την ενοποίηση της περιοχής, την αρμονική και αειφόρο ανάπτυξη, δημιουργώντας πλούτο και γενική ευημερία, καθώς και για την εδραίωση της δημοκρατίας σε κάποιες χώρες που, ακριβώς μόλις άφησαν πίσω τους χρόνια βίας και συγκρούσεων.
<P>
Από αυτή την άποψη, υπάρχουν δύο γεγονότα που μας ανησυχούν. Η απειλή εχθροπραξιών μεταξύ της Νικαράγουας και της Ονδούρας λόγω συνοριακών διαφορών μπορεί να αμφισβητήσει τη βοήθειά μας, και γι' αυτό τον λόγο εκτιμούμε ότι θα πρέπει να τεθούν και οι δύο χώρες υπό την αρμοδιότητα των αποφάσεων του Διεθνούς Δικαστηρίου. Από την άλλη πλευρά, η πρόσφατη επανεμφάνιση στη Γουατεμάλα πολιτικών ομηριών, όπως της ακαδημαϊκού Mayra Angelina Gutiιrrez, πολιτικών δολοφονιών, όπως του αρχηγού κοινοτήτων Josι Amancio Mendoza, ή απειλών εναντίον δημοσιογράφων (την ειδική δικηγόρο της υπόθεσης Gerardi ή την κάτοχο του Βραβείου Νόμπελ Rigoberta Menchϊ) είναι ανησυχητικά φαινόμενα. Η βοήθεια για την ανασυγκρότηση πρέπει να συνοδεύεται, από μέρους της Κυβέρνησης της Γουατεμάλας, από σταθερές και επαληθεύσιμες δεσμεύσεις για τη διασφάλιση των ανθρώπινων δικαιωμάτων.
<P>
Το τρίτο ζήτημα σχετίζεται με τον τρόπο με τον οποίο υλοποιείται η βοήθεια, ο συντονισμός και η ενοποίηση της περιοχής. Πιστεύουμε ότι είναι ζωτικής σημασίας να ενσωματωθούν στο πιο δυναμικό και πιο υπεύθυνο τμήμα της κοινωνίας, οι αυτόχθονες λαοί, η πλήρης και ευρεία συμμετοχή της γυναίκας, οι κοινωνικές οργανώσεις που τις χαρακτηρίζει η αποτελεσματικότητα και η αλληλεγγύη, και τέλος, να μην γίνεται κομματική χρήση ούτε ατασθαλίες στη διαχείριση των ενισχύσεων. Έτσι προκύπτει η ανάγκη εφαρμογής εσωτερικών και εξωτερικών ελέγχων σχετικά με την εφαρμογή των ενισχύσεών μας.
<P>
Η αύξηση της αποτελεσματικότητάς μας ως Ευρωπαϊκή Ένωση, προϋποθέτει επίσης, επίσημη συμμετοχή μας στην ομάδα παρακολούθησης της Στοκχόλμης.
<P>
Και το τέταρτο και τελευταίο ζήτημα είναι, αυτή τη στιγμή, το σημαντικότερο: το ποσό της βοήθειας. Παρόλο που είναι σημαντικό, πιστεύουμε ότι το ποσό που υποδεικνύει η Επιτροπή, 250 εκατομμύρια ευρώ, είναι ανεπαρκές απέναντι στο μέγεθος της καταστροφής και στη βραδύτητα της ανασυγκρότησης. Για τον λόγο αυτό, το Ευρωπαϊκό Κοινοβούλιο ζητά μια σημαντική αύξησή του.
<P>
Είναι ανησυχητικά τα νέα που σήμερα διαβάζουμε στον τύπο τα οποία αναφέρουν ότι η ίδια η Επιτροπή επιχειρεί να μειώσει το σύνολο των ενισχύσεων στην Ευρωπαϊκή Ένωση, μεταξύ των οποίων εκείνες που προορίζονται για τη Λατινική Αμερική, ως συνέπεια των δεσμεύσεών της στο Κοσσυφοπέδιο. Εκτιμούμε ότι δεν μπορεί να πραγματοποιηθεί μια τέτοια άτοπη κίνηση, δεδομένου ότι για τη Λατινική Αμερική η Ευρώπη αποτελεί μια σημαντική ελπίδα, προκειμένου να βγει από την υποανάπτυξή της και να απελευθερωθεί από τον βαρύ ζυγό προερχόμενο από τον Βορρά.
<P>
Το Ευρωπαϊκό Κοινοβούλιο έχει ήδη εγκρίνει το ότι δεν είναι δυνατή καμία ενέργεια με την εφαρμογή περικοπών των ενισχύσεων στον υπόλοιπο κόσμο. Για τον λόγο αυτό, επιμένουμε στη διατήρηση αυτού του σημείου ως κρίσιμου και ως στοιχείου-κλειδιού. Αυτή η στάση μας θα επιτρέψει οι υπόλοιποι χειρισμοί, τόσο με την Ευρωπαϊκή Τράπεζα Επενδύσεων όπως και με άλλες οικονομικούς φορείς, να είναι σημαντικοί και να βοηθήσουν στην άμεση εκτέλεση των εγκεκριμένων προγραμμάτων, και όλα αυτά με την παρουσίαση περιοδικών εκθέσεων στο Ευρωπαϊκό Κοινοβούλιο σχετικά με την εξέλιξη και την αξιολόγηση των αποτελεσμάτων που επιτυγχάνονται.
<P>
Τέλος, θα ήθελα να υπογραμμίσω τη θερμή και εξαιρετική συνεργασία του συνόλου των μελών της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Πολιτικής Αμυνας και του προσωπικού της γραμματείας της, καθώς και της Επιτροπής Προϋπολογισμών, της Επιτροπής Βιομηχανίας, Εξωτερικού Εμπορίου, Έρευνας και Ενέργειας και της Επιτροπής Ανάπτυξης και Συνεργασίας.

<SPEAKER ID=291 LANGUAGE="DE" NAME="Laschet">
Κύριε Πρόεδρε, αγαπητοί συνάδελφοι, υπάρχουν περιοχές στον κόσμο που δέχονται τα απανωτά χτυπήματα της μοίρας. Τη δεκαετία του ' 80, η Ευρωπαϊκή Ένωση ανέλαβε εκτεταμένες υποχρεώσεις στην Κεντρική Αμερική κατά τον διάλογο του Σαν Χοσέ, προκειμένου να συμβάλει στην ειρήνευση και τον εκδημοκρατισμό στην περιοχή αυτή. Ήταν μια διαδικασία που σημείωσε επιτυχίες. Πριν από μερικά χρόνια αυτός ο φοβερός τυφώνας έπληξε εκ νέου όλες αυτές τις χώρες, οι οποίες μέχρι σήμερα υποφέρουν τις συνέπειές του.
<P>
Γι' αυτό είναι καλό που η Ευρώπη δραστηριοποιείται και σήμερα, που προσφέρει βοήθεια και συνεργεί στην ανασυγκρότηση της Κεντρικής Αμερικής. Θα έπρεπε να καταστήσουμε και δημοσίως σαφές ότι η Ευρωπαϊκή Ένωση παρέχει το 62% της δημόσιας αναπτυξιακής βοήθειας στην Κεντρική Αμερική. Αυτό δίνει το δικαίωμα στην Ευρωπαϊκή Ένωση να διαδραματίσει και πολιτικό ρόλο στην Κεντρική Αμερική. Ο ρόλος αυτός δεν είναι αποκλειστική υπόθεση του ισχυρού γείτονα. Αντιθέτως, μπορεί και η Ευρώπη να συμβάλει στην ειρήνευση, τον εκδημοκρατισμό και την ανασυγκρότηση της περιοχής αυτής.
<P>
Χαιρετίζουμε επομένως την πρόταση της Επιτροπής. Η Επιτροπή Προϋπολογισμών υποστηρίζει την πρόταση που προβλέπει 250 εκατομμύρια ευρώ για το διάστημα από το 1999 ώς το 2004 για την περιοχή αυτή. Είναι ακόμη καλό το ότι αυτή η πρόταση της βοήθειας συνδέεται με την υποχρέωση συνεργασίας των χωρών. Αυτό ήταν και το ευρωπαϊκό μοντέλο μετά τον δεύτερο παγκόσμιο πόλεμο, όπου η παροχή κονδυλίων του Σχεδίου Μάρσαλ συνδυαζόταν με την υποχρέωση συνεργασίας, σύμπραξης, υπέρβασης των συνόρων. Κατ' αντιστοιχία, αυτό που παρέχουμε εδώ ως βοήθεια ανασυγκρότησης συνδέεται ομοίως με την υποχρέωση για ειρηνική συμβίωση και συνεργασία.
<P>
Συμφωνώ ρητά και με τον εισηγητή: δεν πρέπει να επιτρέψουμε η ανασυγκρότηση του Κοσσυφοπεδίου να χρηματοδοτηθεί, κατά κάποιον τρόπο, από τα κονδύλια του προϋπολογισμού που προβλέπονται για την Κεντρική Αμερική. Αν η ανασυγκρότηση του Κοσσυφοπεδίου αποτελεί ευρωπαϊκή υποχρέωση, την οποία αποφασίζει το Συμβούλιο, τότε το Συμβούλιο θα πρέπει να εξασφαλίσει και τα απαραίτητα οικονομικά μέσα για αυτήν. Γι' αυτό αποφασίζουμε σήμερα ένα ποσό ως γνώμονα, που είχε ήδη αποφασιστεί πριν από τη σύγκρουση στο Κοσσυφοπέδιο. Η έκθεση της Επιτροπής προηγήθηκε της σύγκρουσης στο Κοσσυφοπέδιο. Σε αυτήν την έκθεση δεν αλλάξαμε τίποτα. Παραμένουμε στο ποσό για την Κεντρική Αμερική. Αυτό ήταν, νομίζω, ένα σημαντικό μήνυμα της σημερινής ημέρας.
<P>
(Χειροκροτήματα)

<SPEAKER ID=292 LANGUAGE="DE" NAME="Kreissl-Dφrfler">
Κύριε Πρόεδρε, η επιτροπή μας υποστηρίζει ανεπιφύλακτα την προκείμενη έκθεση του συναδέλφου Marset Campos. Παρ' όλα αυτά, θέλω να επισημάνω κάποια σημεία, που βρίσκονται κατά την άποψή μας σε πολύ υψηλή θέση στον κατάλογο προτεραιοτήτων της διεθνούς βοήθειας. Απαραίτητη προϋπόθεση είναι η χορήγηση διεθνούς βοήθειας να είναι καλά συντονισμένη. Η Επιτροπή πρέπει να οικοδομήσει κατάλληλες, δικές της δομές στις περιοχές αυτές. Πρέπει, όμως, να συνεργαστεί - και μάλιστα όσο το δυνατόν πιο αποτελεσματικά - με τους διεθνείς οργανισμούς που εργάζονται εκεί εδώ και πολλά χρόνια.
<P>
Το ίδιο ισχύει και για την ενεργό συμμετοχή του θιγόμενου πληθυσμού, και κυρίως του γηγενούς πληθυσμού. Τόσο στον σχεδιασμό όσο και στη εκτέλεση των σχεδίων πρέπει να υπάρξει συνεργασία με τους ανθρώπους αυτούς σε τοπικό επίπεδο. Για μας αυτό είναι απολύτως απαραίτητο. Η συνεργασία αυτή δεν εξοικονομεί μόνο έξοδα, αλλά αυξάνει και την αποτελεσματικότητα, και προλαμβάνει, κυρίως, την απάτη. Γνωρίζουμε ότι στο Σαλβαδόρ, για παράδειγμα, η τότε κυβέρνηση Καλντερόν είχε χρησιμοποιήσει κονδύλια βοήθειας ύψους ενός εκατομμυρίου Ecu για να προσελκύσει τους ψηφοφόρους στο δεξιό πολιτικό μπλοκ.
<P>
Το να βοηθήσουμε πραγματικά τις χώρες που έχουν ερημωθεί από τον τυφώνα δεν αρκούν φυσικά τα δικά μας επιτόπια προγράμματα βοήθειας. Αυτό το γνωρίζουμε όλοι κάτι παραπάνω από καλά. Η άφεση του εξωτερικού χρέους, η οικοδόμηση τοπικών και, κυρίως, αειφόρων δομών από οικολογική αλλά και οικονομική άποψη είναι, επομένως, απαραίτητα για μας. Επιπλέον, η Ένωση πρέπει να παράσχει στις χώρες αυτές πρόσβαση των προϊόντων τους στην αγορά, τα οποία πρέπει να αξιολογηθούν με βάση οικολογικές και κοινωνικές παραμέτρους. Γιατί δεν αποτελεί και μεγάλη βοήθεια το να παρέχουμε από τη μια μεριά κονδύλια ενίσχυσης και από την άλλη να αποκλείουμε τις χώρες αυτές από τις αγορές μας.
<P>
Είμαι της ίδιας άποψης με τους προλαλήσαντες: δεν πρέπει να αποδεχτούμε την επιχειρηματολογία του Συμβουλίου, σύμφωνα με την οποία πρέπει τώρα να μεταφέρουμε πιστώσεις από τη Λατινική Αμερική στο Κοσσυφοπέδιο. Μα, αυτό δεν μπορεί να είναι πολιτική, το να παίρνουμε από τη μία μεριά κάτι, για να βοηθήσουμε ανθρώπους που έχουν ανάγκη κάπου αλλού. Αντιθέτως! Το Συμβούλιο, το οποίο επιβαρύνει την Επιτροπή και το Κοινοβούλιο με όλο και περισσότερα καθήκοντα, θα πρέπει να φροντίζει αυτά να χρηματοδοτούνται κιόλας, και άρα θα πρέπει να εισαγάγει τα αντίστοιχα κονδύλια στον προϋπολογισμό.

<SPEAKER ID=293 NAME="Fernαndez Martνn">
. (ΕS) Κύριε Πρόεδρε, όπως είπε ο εισηγητής, ο κ. Marset, τα λόγια και την έκθεση του οποίου υποστηρίζουμε, ο τυφώνας Mitch είναι η χειρότερη φυσική καταστροφή στην ιστορία της Κεντρικής Αμερικής.
<P>
Οι ανθρώπινες απώλειες ανέρχονται σε περισσότερους από 10.000 νεκρούς, περίπου άλλοι 10.000 έχουν εξαφανιστεί και περισσότεροι από 2 εκατομμύρια άτομα έχουν υποστεί ζημίες. Οι υλικές ζημίες ανέρχονται σε περισσότερα από 5.000 εκατομμύρια ευρώ, ποσόν που ισοδυναμεί με το 10% του Ακαθάριστου Εγχώριου Προϊόντος της Κεντρικής Αμερικής. Έχει καταστραφεί ένα σημαντικό μέρος της οικονομικής και κοινωνικής υποδομής, και έχει μειωθεί σε μεγάλο βαθμό, η παραγωγική και εξαγωγική ικανότητα της περιοχής βραχυπρόθεσμα και μεσοπρόθεσμα.
<P>
Οι χώρες που έχουν πληγεί περισσότερο, η Ονδούρα και η Νικαράγουα, είναι οι φτωχότερες της περιοχής. Τα καταστρεπτικά αποτελέσματα του Mitch ευνοήθηκαν από την αποψίλωση των δασών και από την απουσία επαρκούς συστήματος ελέγχου των πλημμυρών, γεγονός που αποδεικνύει, για μια ακόμη φορά, ότι η καταστροφή του περιβάλλοντος επηρεάζει σε μείζονα βαθμό τους φτωχότερους και τονίζει τον εγγενή συσχετισμό μεταξύ φτώχειας και καταστροφής του περιβάλλοντος.
<P>
Όπως είπε η Επιτροπή, οι συνέπειες του Mitch θα μειώσουν αισθητά τα αποτελέσματα της προσπάθειας οικονομικής αποκατάστασης και τις επενδύσεις που έχουν πραγματοποιηθεί εκεί την περασμένη δεκαετία από την Ευρωπαϊκή Ένωση.
<P>
Τον Απρίλιο 1999, η Επιτροπή ενέκρινε ένα ειδικό πρόγραμμα δράσης, χρηματοδοτούμενο με 250 εκατομμύρια ευρώ, που αυτό το Σώμα υποστηρίζει απόλυτα με τους όρους που εγκρίθηκε. Όσον αφορά το σχήμα εκτέλεσης αυτού του προγράμματος, η Επιτροπή Ανάπτυξης και Συνεργασίας παρέχει την υποστήριξή της στην επιλογή 1 που έχει προταθεί από την Επιτροπή. Μόνο σε περίπτωση αδυναμίας ολοκλήρωσης αυτής της επιλογής, λόγω έλλειψης του απαραίτητου ανθρώπινου δυναμικού, μπορεί να θεωρηθεί ως έγκυρη η επιλογή 2, με προσφυγή σε Ευρωπαίους εμπειρογνώμονες υψηλής εξειδίκευσης.
<P>
Ως εισηγητής της Επιτροπής Ανάπτυξης και Συνεργασίας δεν πρέπει να κλείσω την παρέμβασή μου χωρίς να ζητήσω, για μια ακόμη φορά, την απαλλαγή από το εξωτερικό χρέος των χωρών της Κεντρικής Αμερικής, πρωτοβουλία η οποία πρέπει να προσεγγιστεί από την Ευρωπαϊκή Ένωση στο σύνολό της και με τρόπο συντονισμένο, και όχι μόνο για ορισμένα από τα κράτη μέλη της σε ατομικές και ιδιωτικές πρωτοβουλίες.
<P>
Τέλος, πιστεύω ότι είναι αναγκαίο να ζητήσουμε επίσης, στο εσωτερικό του στρατηγικού σχεδίου αποκατάστασης, να προταθούν μέτρα με σκοπό την αύξηση των πιστώσεων της Ευρωπαϊκής Τράπεζας Επενδύσεων σε αυτή την περιοχή.

<SPEAKER ID=294 NAME="Salafranca Sαnchez-Neyra">
Κύριε Πρόεδρε, θα ήθελα καταρχάς να συγχαρώ τον εισηγητή, κ. Marset Campos, για την εξαιρετική έκθεση που μας παρουσίασε.
<P>
Η έκθεση αυτή - και δεν θα μπορούσε να είναι διαφορετικά - είναι επηρεασμένη από τις τραγικές συνέπειες του τυφώνα Mitch. Το Ευρωπαϊκό Κοινοβούλιο, και πιστεύω ότι θα πρέπει να το υπενθυμίσουμε, αντέδρασε άμεσα με τη σύγκλιση μιας έκτακτης συνόδου στις 4 Νοεμβρίου 1998, στην οποία συμμετείχαν οι τότε αρμόδιοι Επίτροποι.
<P>
Στο Ψήφισμά του της 19ης Νοεμβρίου, το Ευρωπαϊκό Κοινοβούλιο διατύπωσε τους όρους με τους οποίους θα έπρεπε να μεταφραστεί η απάντηση της Ευρωπαϊκής Ένωσης απέναντι στην κατάσταση που δημιούργησε ο τυφώνας Mitch. Μια απάντηση που έπρεπε να δοθεί ταχύτατα και άμεσα μέσω της έγκρισης ενός στρατηγικού σχεδίου για την περιοχή στο συντομότερο δυνατό διάστημα. Υπενθυμίζω την ημερομηνία: 18-19 Νοεμβρίου 1998.
<P>
Θα πρέπει να πούμε ότι αυτή η αίτηση του Ευρωπαϊκού Κοινοβουλίου, τουλάχιστον όσον αφορά την ταχύτητα και την αμεσότητα, δεν βρήκε ανταπόκριση, και είναι λυπηρό. Η έλλειψη ανθρώπινων πόρων, αν μπορεί να αποτελέσει μια δικαιολογία από διοικητικής πλευράς, δεν μπορεί ούτε πρέπει να αποτελεί πρόφαση για την εκτέλεση πολιτικών προτεραιοτήτων, ιδίως στις περιπτώσεις βασικών αναγκών πληθυσμών σε χώρες που υπέστησαν καταστροφές μεγάλης έκτασης.
<P>
Η μεταφορά αυτής της ευθύνης στην αρχή του προϋπολογισμού δεν είναι ορθή. Η Επιτροπή πρέπει να επαγρυπνά, σε κάθε περίπτωση για την κατάλληλη κατανομή των πόρων σε συνάρτηση με τις προτεραιότητες που έχουν τεθεί.
<P>
Σήμερα το πρωί κ. Επίτροπε, στη συζήτηση για την κοινή πολιτική ασφάλειας και άμυνας, είχα την ευκαιρία να διαβεβαιώσω τον συνάδελφό σας κ. Patten, ότι δεν είχα, ούτε έχω και ούτε θα έχω ποτέ κανένα δισταγμό, το αντίθετο μάλιστα, να υποστηρίξω αποφασιστικά την Επιτροπή σχετικά με τον στόχο της αποσαφήνισης και της διεύρυνσης του πεδίου αρμοδιοτήτων της.
<P>
Αλλά, όπως τοποθετήθηκαν κι άλλοι συνάδελφοι κατά τη διάρκεια αυτής της συζήτησης και όπως είχα την ευκαιρία να το πω στον κ. Patten κατά τη διάρκεια της συζήτησης για τον προϋπολογισμό, μου είναι δύσκολο να κατανοήσω το ότι η Επιτροπή δεν έχει δυσκολία να διαχειριστεί τα 800 εκατομμύρια ευρώ που προτείνει στο σχέδιο του προϋπολογισμού για το 2001 για τα Βαλκάνια, αλλά ότι έχει δυσκολίες να διαχειριστεί τα 250 εκατομμύρια ευρώ που έχουν προβλεφθεί σε αυτό το πρόγραμμα ανασυγκρότησης για τη Λατινική Αμερική, που δεν προβλέπονται για ένα έτος αλλά για τέσσερα.
<P>
Εν πάση περιπτώσει, κ. Επίτροπε, οι χώρες της Κεντρικής Αμερικής δεν άσκησαν πολιτική γενοκτονίας και εθνικής κάθαρσης. Περιέλαβαν, σε αντίθεση με άλλες γεωγραφικές περιοχές στη συμφωνία τους με την Ευρωπαϊκή Ένωση, μια δημοκρατική ρήτρα που θεμελιώνει και στηρίζει ως βασικό στοιχείο ολόκληρη τη σχέση. Οι χώρες της Κεντρικής Αμερικής έχουν προβεί σε διαδικασίες διαρθρωτικής προσαρμογής πολύ επίπονες οι οποίες συνεπάγονταν μεγάλες θυσίες από τις κοινωνίες τους. Ανταποκρίθηκαν στις υποχρεώσεις τους με σεβασμό στα θεσμικά όργανα πολλαπλών μερών και πέτυχαν με ακρίβεια αυτό το οποίο η Ευρωπαϊκή Ένωση περίμενε από αυτές.
<P>
Κύριε Πρόεδρε, η ευρωπαϊκή κοινωνία των πολιτών έχει αποδείξει ήδη, μέχρι ποιου σημείου είναι ευαισθητοποιημένη στην τραγωδία που υπέστησαν οι λαοί της Κεντρικής Αμερικής. Είναι η στιγμή, απέναντι σε μια καταστροφή τέτοιας φύσης, τα θεσμικά μας όργανα να αρθούν στο ύψος της κοινωνίας των πολιτών μας και στο ύψος των περιστάσεων.

<SPEAKER ID=295 NAME="Fava">
. Κύριε Πρόεδρε, εξ ονόματος της ομάδας του Κόμματος των Ευρωπαίων Σοσιαλιστών, θέλω να ευχαριστήσω τον εισηγητή Marset Campos για την εξαιρετική πρόταση ψηφίσματος και, επίσης, επειδή κατανόησε με μεγάλη διαύγεια το πνεύμα αυτού του ψηφίσματος, που δεν πρέπει να περιορισθεί στην αλληλεγγύη, αλλά να τείνει προς μια πιο συγκεκριμένη ικανότητα πολιτικής παρέμβασης.
<P>
Δεν θέλω να επαναλάβω τα ποσά σχετικά με τις επιπτώσεις αυτού του κυκλώνα· θέλω απλώς να υπογραμμίσω ότι πολύ περισσότερο από την οικονομική καταστροφή μας ανησυχούν η κοινωνική και περιβαλλοντική καταστροφή, οι οποίες συνεχίζουν να μαστίζουν αυτή την περιοχή· και όπως δεν υπάρχει ποτέ ισότητα στην ατυχία, τα ασθενέστερα στρώματα του πληθυσμού είναι εκείνα που πλήττονται, όπως συνήθως, περισσότερο από τις συνέπειες αυτής της ατυχίας.
<P>
Θα ήθελα να ξεκινήσω με κάτι το παράδοξο: στην ίδια περιοχή που έπληξε ο κυκλώνας, στην οποία συχνά ξεσπούν κυκλώνες παρόμοιας σφοδρότητας, βρίσκεται και η Φλώριδα, στην οποία, αν και πλήττεται συχνά από τα ίδια μετεωρολογικά φαινόμενα της Κεντρικής Αμερικής, οι επιπτώσεις είναι ασυγκρίτως λιγότερες. Να, εμείς πρέπει να έχουμε ως αφετηρία το πόσο ευάλωτη οικολογικά και κοινωνικά είναι η Κεντρική Αμερική για να κατανοήσουμε ότι δεν μπορούμε να περιοριστούμε στην άσκηση της κουλτούρας και της πολιτικής εκτάκτου ανάγκης και σ' αυτό πάνω να επικεντρώσουμε την παρέμβαση της Ευρωπαϊκής Ένωσης.
<P>
Πρέπει να αναγνωρίσουμε σ' αυτό το ψήφισμα ότι προχωράει πέρα από την κατάσταση ανάγκης που παρουσιάστηκε. Το σχέδιο κοινοτικής δράσης αποτελεί μια ευκαιρία για να βάλουμε δίπλα στην ανοικοδόμηση την αλλαγή - που είναι μια πραγματική ανάγκη για αυτές τις χώρες - και να επενδύσουμε σε μια νέα διαδικασία οικονομικής και κοινωνικής ανάπτυξης που θα μπορεί να θέσει στο κέντρο της, ως προτεραιότητες την υγεία, την παιδεία, την ποιότητα των υπηρεσιών που, σ' αυτές τις χώρες, σημαίνει άμεσα ποιότητα της ζωής και, προπαντός, ποιότητα της δημοκρατίας.
<P>
Όλα αυτά θα μπορέσουν να συμβούν - το ψήφισμα το εξηγεί με μεγάλη ακρίβεια - εάν καθορισθούν και ικανοποιηθούν δύο συνθήκες. Πρώτα απ' όλα πρέπει να ενεργοποιηθούν μηχανισμοί ελέγχου και επαλήθευσης για να αποφευχθούν σπατάλες, παρανομίες και απάτες. Προς αυτή την κατεύθυνση το ψήφισμα ζητεί να έχει η ευρωπαϊκή Ένωση την αποκλειστική ευθύνη για το σχεδιασμό, την εκτέλεση και τον έλεγχο της βοήθειας. Είναι ένα αίτημα για την ανάληψη της ευθύνης που προωθούμε στην Ευρωπαϊκή Ένωση και το οποίο θεωρούμε ότι είναι απαραίτητο, προκειμένου να φέρομε σε αίσιο τέλος τη βοήθεια.
<P>
Η δεύτερη προϋπόθεση, εν τούτοις, είναι πολύ σημαντικότερη: χρειάζεται να ενισχύσουμε τους οικονομικούς πόρους και το ανθρώπινο δυναμικό της Επιτροπής. Οι πόροι που δεσμεύτηκαν δεν επαρκούν, το προσωπικό είναι τελείως ανεπαρκές. Σε μια ζώνη που μαστίζεται από την πολιτική βία, η παρέμβαση - μια παρέμβαση που δεν συνδέεται αποκλειστικά με την κατάσταση έκτακτης ανάγκης αλλά με την ανοικοδόμηση και του δημοκρατικού ιστού - προβλέπει και απαιτεί μια ποιότητα της προετοιμασίας και μια ποσότητα του ανθρώπινου δυναμικού πολύ διαφορετική απ' αυτές που προορίζονται μέχρι στιγμής. Πιστεύουμε ότι πρέπει να αξιοποιηθεί σε μεγαλύτερο βαθμό και αποτελεσματικότερα η συνεργασία των μη κυβερνητικών οργανώσεων που αντιπροσωπεύουν , στην περιοχή, ένα δυναμικό με μεγάλη εμπειρία και αξιοπιστία, αλλά προπαντός ένα αληθινό δυναμικό, που μας επιτρέπει να δώσουμε μια μεγαλύτερη ώθηση και αποτελεσματικότητα στην παρέμβασή μας.
<P>
Με άλλα λόγια, κύριε Πρόεδρε, αξιότιμοι συνάδελφοι, κύριοι της επιτροπής και του Συμβουλίου, πιστεύω ότι σήμερα η Ευρωπαϊκή Ένωση πρέπει να περάσει από την εξαγγελθείσα αλληλεγγύη στην πραγματική δικαιοσύνη στην ουσιαστική δικαιοσύνη. Αυτό το σχέδιο πρέπει δεν πρέπει να χρησιμεύσει αποκλειστικά στο να δώσει μια άμεση απάντηση στις πληγές που άνοιξε ο κυκλώνας αλλά και στο να ανακατανείμει τους πόρους και να ξαναδημιουργήσει ευκαιρίες σ' αυτή τη χώρα. Προς αυτή την κατεύθυνση κινείτο και το ψήφισμα που ενέκρινε το Ευρωπαϊκό Κοινοβούλιο το Νοέμβριο του 1998, έχοντας ως σημείο αναφοράς τη διαγραφή του εξωτερικού χρέους των χωρών της περιοχής, το οποίο ανέρχεται στα δεκαεπτά δισεκατομμύρια δολάρια.
<P>
Ολοκληρώνω επαναλαμβάνοντας την πρόσκληση προς την Επιτροπή και το Συμβούλιο, έτσι όπως διατυπώνεται σ' αυτό το ψήφισμα, να υποστηρίξουν τη συνολική και άμεση διαγραφή του εξωτερικού χρέους

<SPEAKER ID=296 LANGUAGE="ES" NAME="Knφrr Borrΰs">
Κύριε Πρόεδρε, σε αυτό το σημείο της συζήτησης δεν μπορεί να προσθέσει κανείς πολλά, ειδικότερα μετά από την εξαιρετική έκθεση του συναδέλφου κ. Marset, του οποίου προσυπογράφω μέχρι και την τελευταία του λέξη. Θα ήθελα ωστόσο, να υπογραμμίσω ορισμένα από τα πράγματα που είπε.
<P>
Είναι πολύ σημαντικό να μιλήσουμε για την παρέμβαση αλληλεγγύης - έγινε λόγος για λογική παρέμβαση - που επικεντρώνεται σε προγράμματα κυρίως εκπαίδευσης και υγειονομικά, όπως αναφέρεται και στην ίδια την έκθεση, και επίσης έγινε λόγος για συντονισμό και για ανάγκη σε προσωπικό.
<P>
Για όσους από εμάς ήμασταν μόλις πριν από λίγες ημέρες στο Κοσσυφοπέδιο, είναι απαραίτητο να υπογραμμίσω, ακριβώς, κάτι που ελέχθη για πολλούς από τους επισκέπτες της αντιπροσωπείας: ότι σε αντίθεση με άλλες παρεμβάσεις, αυτό που χαρακτηρίζει κυρίως εκείνη που πραγματοποιήθηκε στο Κοσσυφοπέδιο είναι ότι ολοκληρώθηκε κάτω από μια διεύθυνση ενσωματωμένη και πλήρως συντονισμένη, γεγονός το οποίο αυξάνει την αποτελεσματικότητα της δράσης μας.
<P>
Από την άλλη πλευρά, όπως σωστά επισήμανε ο κ. Salafranca, συμμερίζομαι επίσης απόλυτα αυτή τη διαφωνία, όχι μόνο με τους περιορισμούς του προϋπολογισμού, αλλά και με το δυσάρεστο γεγονός ότι μπαίνουν εμπόδια σε χώρες όπως αυτές της Κεντρικής Αμερικής, στις συμφωνίες των οποίων έχουν συμπεριληφθεί συγκεκριμένες ρήτρες, ενώ δεν ενεργούμε με τον ίδιο τρόπο σε άλλα γεωγραφικά πλάτη.
<P>
Για όσους κάνουμε την αλληλεγγύη το leitmotiv της πολιτικής μας δράσης είναι σημαντική η αλληλεγγύη, αλλά είναι και η αποτελεσματικότητα, η βιωσιμότητα των προγραμμάτων και η διαμόρφωση πολιτικών σε όποια σημεία ασκούμε τη δράση μας, που βοηθούν τις αγαπητές αυτές κοινωνίες της Λατινικής Αμερικής να φτάσουν σε μεγαλύτερα επίπεδα ανάπτυξης και κοινωνικής δικαιοσύνης.
<P>
Τελειώνω, κύριε Πρόεδρε, με την ακόλουθη ρήση: "Πρέπει να είμαστε επαναστατικοί, αλλά και ικανοί". Μεταφέροντάς την σε άλλα συμφραζόμενα: ας είμαστε αλληλέγγυοι, αλλά αποτελεσματικοί.

<SPEAKER ID=297 LANGUAGE="DE" NAME="Liese">
Κύριε Πρόεδρε, κύριε Επίτροπε, συνάδελφοι, πιστεύω ότι από την φοβερή αυτή καταστροφή, που επέφερε ο τυφώνας Mitch, προκύπτουν για την ευρωπαϊκή πολιτική τρεις, κυρίως, προκλήσεις. Πρώτον: Πρέπει να βοηθήσουμε στην ανασυγκρότηση των χωρών αυτών. Εδώ, το έγγραφο της Επιτροπής προσφέρει μια καλή βάση. Κάποια από τα σημεία, όμως, που περιλαμβάνει το έγγραφο αυτό μένουν ακόμη να υλοποιηθούν. Βρίσκω ιδιαίτερα σημαντική τη χρησιμοποίηση της διαθέσιμης τεχνογνωσίας από τους ευρωπαϊκούς οργανισμούς καθώς και τους οργανισμούς των κρατών μελών για την ανασυγκρότηση, καθώς και τη συνεργασία με τις ΜΚΟ και τους ειδικούς σε τοπικό επίπεδο. Πιστεύω ότι το να ζητάμε περισσότερες θέσεις προσωπικού στην Ευρωπαϊκή Επιτροπή δεν είναι πάντα η σωστή απάντηση απέναντι στις προκλήσεις που προκύπτουν. Μια δυνατότητα αντιμετώπισης αυτών των προκλήσεων θα ήταν, ίσως, και οι μεταθέσεις εντός της Επιτροπής.
<P>
Δεύτερον: πρέπει να παράσχουμε περισσότερες δυνατότητες πρόσβασης αυτών των ρημαγμένων χωρών στις ευρωπαϊκές αγορές από αυτές που τους παρείχαμε ώς σήμερα. Θεωρώ παράδοξο ότι η Νικαράγουα και η Ονδούρα, οι οποίες ανήκαν και πριν από τον τυφώνα Mitch στις λιγότερο αναπτυγμένες χώρες, να απολαύουν χειρότερης μεταχείρισης από πάρα πολλά άλλα κράτη, όπως για παράδειγμα τις χώρες ΑΚΕ, τις οποίες μεταχειριζόμαστε για πολύ σοβαρούς λόγους καλύτερα. Αλλά για ποιο λόγο εξακολουθούμε να μεταχειριζόμαστε χειρότερα τη Νικαράγουα και την Ονδούρα δεν μου είναι κατανοητό. Δεν θέλω να αναφερθώ πάλι στο αιώνιο παράδειγμα με τις μπανάνες - αναφέρεται, εξάλλου, στην έκθεση. Υποστηρίζω την παράγραφο αυτή, όπως και αυτό που είπε ο κύριος Kreissl-Dφrfler. Θέλω να αναφερθώ στο παράδειγμα της ζάχαρης. Όσον αφορά τη ζάχαρη, που είναι σημαντικό προϊόν για τη Νικαράγουα, η χώρα αυτή δεν έχει μεγάλη πρόσβαση στις ευρωπαϊκές αγορές. Θα ήταν μια βοήθεια αν διευκολύναμε εδώ την πρόσβαση στις ευρωπαϊκές αγορές.
<P>
Η τρίτη πρόκληση είναι ότι πρέπει να καταπολεμήσουμε τα αίτια τέτοιων καταστροφών. Γνωρίζω πάρα πολύ καλά ότι δεν μπορούμε να πούμε απλώς ότι η αύξηση των αερίων που προκαλούν το φαινόμενο του θερμοκηπίου προξένησαν τον τυφώνα Mitch. Υπάρχουν, όμως, πολλοί επιστήμονες που πιστεύουν ότι πιθανότατα έτσι έγινε. Απλά δεν μπορούμε να το πούμε ακόμη με βεβαιότητα. Όλες όμως οι επιστημονικές επιτροπές συμφωνούν ότι τέτοιες καταστροφές θα αυξηθούν υπέρμετρα, αν συνεχίσουμε ως βιομηχανικές χώρες να εκλύουμε στην ατμόσφαιρα τέτοιες ποσότητες αερίων που προκαλούν το φαινόμενο του θερμοκηπίου. Οι καταστροφές θα μας πλήξουν μεν όλους, αλλά θα πλήττουν πάντοτε και κατά κύριο λόγο τους φτωχούς ανθρώπους, και γι' αυτό πρέπει επιτέλους να δράσουμε πιο αποφασιστικά στο θέμα αυτό.

<SPEAKER ID=298 LANGUAGE="DE" NAME="Linkohr">
Κύριε Πρόεδρε, θέλω να συνεχίσω με το θέμα που έθιξε ο κύριος Liese τελευταίο, δηλαδή την αλλαγή του κλίματος. Και ο κύριος Marset Campos την επεσήμανε. Δεν είναι, ίσως, τυχαίο ότι είχαμε μεγάλες ερημώσεις στην Κεντρική Αμερική, την Βενεζουέλα, την Μοζαμβίκη - και, ας μην ξεχνάμε, στην Ευρώπη - των οποίων η συχνότητα πιθανώς θα αυξηθεί. Είναι πράγματι προφανές ότι εδώ δεν πρόκειται για τυχαία συχνότητα φυσικών καταστροφών, αλλά ότι αυτό είναι μια εξέλιξη που επέφερε η αλλαγή κλίματος, την οποία προκάλεσε ο άνθρωπος. Γι' αυτό και θα επιθυμούσα να συνδέσουμε την εξέταση αυτών των καταστροφών με την πολιτική ενέργειας. Υπάρχει πράγματι σύνδεση μεταξύ των δύο, στην οποία θέλω να σας επιστήσω την προσοχή. Εύχομαι να έχω άδικο.
<P>
Το δεύτερο σημείο, που θέλω να θίξω, είναι ότι θα έπρεπε να εκμεταλλευτούμε τη βοήθεια αυτή για την περιφερειακή ολοκλήρωση της Κεντρικής Αμερικής. Πρόκειται για παλαιό αίτημα του Ευρωπαϊκού Κοινοβουλίου. Το ζητήσαμε επανειλημμένως. Και, εν τέλει, θα πρέπει να το κάνουν αυτό οι ίδιοι οι Λατινοαμερικάνοι. Ίσως όμως ο πανικός που έσπειρε ο τυφώνας Mitch να σταθεί αφορμή για να ξεπεραστούν οι έχθρες και οι δυσκολίες που υφίστανται μεταξύ των μεμονωμένων χωρών. Οι άνθρωποι, τουλάχιστον, των περιοχών αυτών θα ήταν ευγνώμονες. Και, παρεμπιπτόντως, η βοήθειά μας θα ήταν εντελώς άνευ αξίας, αν δεν σημειώνονταν πρόοδοι προς την κατεύθυνση της ολοκλήρωσης αυτής.
<P>
Το τρίτο που θέλω να θίξω αφορά την εφαρμογή των μέτρων αυτής της βοήθειας. Δεν ζηλεύω την Επιτροπή για αυτό της το καθήκον, καθώς γνωρίζω ήδη ότι σε μερικά χρόνια θα έχουμε μπροστά μας κάποια έκθεση που θα αναφέρεται σε υποτιθέμενη ή δικαίως αποδοκιμασθείσα κακοδιαχείριση των πόρων. Στο σημείο αυτό θέλω να επισημάνω ότι ο έλεγχος των πόρων αυτών δημιουργεί μερικές φορές περισσότερες δαπάνες από το κέρδος το οποίο αποφέρει. Ελπίζω να δώσουμε στην Επιτροπή και ένα κάποιο περιθώριο χειρισμών για τη χρήση των πόρων αυτών, γιατί η ταχύτητα υλοποίησης των προγραμμάτων είναι συχνά πολύ πιο σημαντική από τον λεπτομερή υπολογισμό μέχρι τελευταίας πεντάρας. Ξέρω ότι αυτή είναι μια παρατήρηση που δεν θα έπρεπε να κάνει κανείς ως κοινοβουλευτικός σήμερα, αλλά εγώ την κάνω γιατί είναι καίρια.
<P>
Τέλος, θα ήθελα να επισημάνω ότι ο τυφώνας πέρασε πάνω την Κεντρική Αμερική τον Οκτώβριο του 1998. Τώρα έχουμε Ιούνιο του 2000. Πράγμα που σημαίνει ότι εμείς οι ίδιοι αποτελούμε δυσκίνητο μηχανισμό, και ίσως θα έπρεπε να σκεφτούμε οι ίδιοι, πώς θα μπορούσαμε να επιταχύνουμε αυτή τη διαδικασία. Ακόμα και αν σήμερα αποφασίσουμε κάτι, αυτό κάθε άλλο παρά σημαίνει, προς το παρόν, ότι η χώρα έχει ανασυγκροτηθεί. Αντιθέτως θα περάσουν πολλά χρόνια ώσπου να συμβεί αυτό, και ίσως τότε να ζει εκεί μια καινούργια πάλι γενιά. Και αυτό το θεωρώ πολύ αργά.

<SPEAKER ID=299 NAME="Vitorino">
Kύριε Πρόεδρε, θα ήθελα να ξεκινήσω ευχαριστώντας εκ μέρους της Επιτροπής το Ευρωπαϊκό Κοινοβούλιο για την ποιότητα αυτής της έκθεσης και να συγχαρώ τον εισηγητή, κ. Marset Campos, για την έκθεσή του επί της ανακοίνωσης της Επιτροπής, σχετικά με το σχέδιο δράσης για την Ανασυγκρότηση της Κεντρικής Αμερικής. Είμαι επίσης ευγνώμων για την υποστήριξη και την εμπιστοσύνη που παρέχει το Κοινοβούλιο στην Επιτροπή, σχετικά με την εφαρμογή αυτού του σημαντικού σχεδίου κοινοτικής δράσης.
<P>
Τα 250 εκατ. ευρώ του περιφερειακού προγράμματος ανασυγκρότησης της Κεντρικής Αμερικής (RPRCA), κατανεμημένα σε μια περίοδο τεσσάρων ετών, θα συμβάλουν στην ανασυγκρότηση και τον μετασχηματισμό των τεσσάρων χωρών - Ονδούρα, Νικαράγουα, Σαλβαδόρ και Γουατεμάλα - που υπέστησαν τις μεγαλύτερες καταστροφές από τον τυφώνα Mitch.
<P>
Το πρόγραμμα βασίζεται στην αρχή της αειφόρου ανάπτυξης, όπως υπογράμμισαν αρκετοί ομιλητές. Το πρόγραμμα προβλέπει την παροχή βοήθειας στους τομείς της εκπαίδευσης, της επαγγελματικής κατάρτισης, της δημόσιας υγείας και της παροχής στέγασης από τις κοινωνικές υπηρεσίες. Οι πρωταρχικοί δικαιούχοι θα είναι όσοι ζουν σε εξαιρετικά μειονεκτούσες αγροτικές περιοχές, όπου οι επιπτώσεις της καταστροφής είναι πιο έντονες. Θα δοθεί ιδιαίτερη προσοχή στους αυτόχθονες πληθυσμούς και στο να μειωθεί η τρωτότητα απέναντι σε τέτοιου είδους καταστροφές στο μέλλον.
<P>
Η Επιτροπή έχει επίγνωση ότι η επιτυχία ενός τέτοιου φιλόδοξου και πολύπλοκου προγράμματος εξαρτάται επίσης από τον βαθμό συντονισμού μεταξύ των διαφόρων υφιστάμενων φορέων. Αυτή τη στιγμή καταρτίζεται μια ομάδα συντονισμού μεταξύ της Επιτροπής και των κρατών μελών.
<P>
Ένα άλλο σημαντικό στοιχείο θα είναι η Ομάδα Παρακολούθησης της Εφαρμογής των Αποφάσεων της Στοκχόλμης. Ως τώρα, η Επιτροπή συμμετέχει πάντοτε με ανεπίσημο τρόπο στις δραστηριότητες που ασκεί η εν λόγω ομάδα.
<P>
Προκειμένου να διασφαλισθεί η μέγιστη διαφάνεια, η Επιτροπή θα υποβάλλει ετήσια έκθεση για την πρόοδο του RPRCA στα κράτη μέλη και στο Κοινοβούλιο. Μια πρώτη έκθεση των δραστηριοτήτων που έχει πραγματοποιήσει η Επιτροπή έχει διαβιβασθεί στην κοινοβουλευτική Επιτροπή Βιομηχανίας, Εξωτερικού Εμπορίου, Έρευνας και Ενέργειας.
<P>
Έπειτα από την επείγουσα αρχική βοήθεια και την υπόλοιπη βοήθεια που χορηγήθηκε μετά τον τυφώνα Mitch, προετοιμάζουμε τώρα ενεργά την εφαρμογή αυτού του προγράμματος ανασυγκρότησης. Η κινητοποίηση του θεσμοθετημένου προσωπικού που απαιτείται για την αποκεντρωμένη διαχείριση και την εκτέλεση του προγράμματος καθυστέρησε ασφαλώς την ταχεία έναρξη του προγράμματος, γεγονός που τόνισαν αρκετοί ομιλητές. Αυτά τα προβλήματα έχουν τώρα ξεπερασθεί. Ο πρώτος υπάλληλος θα φθάσει στη Μανάγκουα στις 17 Ιουλίου και οι υπόλοιποι υπάλληλοι στις επόμενες εβδομάδες. Επ' αυτού δεν αναμένονται περαιτέρω καθυστερήσεις. Η Επιτροπή λαμβάνει όλα τα απαραίτητα μέτρα ώστε το πρόγραμμα να μπορέσει να ξεκινήσει και να λειτουργήσει εντός των επόμενων τριών μηνών.
<P>
Κατανοώ σε μεγάλο βαθμό τα επιχειρήματα που προέβαλε ο κ. Salafranca για τους ανθρώπινους πόρους. Όπως γνωρίζετε, αυτό το ζήτημα δεν άπτεται ειδικά της παρούσας συζήτησης. Ωστόσο, πρέπει να έχετε υπόψη σας ότι για το πρόγραμμα που αφορά το Κοσσυφοπέδιο θεσπίσαμε μια ειδική υπηρεσία. Στην περίπτωση του εν λόγω προγράμματος έπρεπε να λειτουργήσουμε με το διαθέσιμο προσωπικό, εξαιτίας των περιορισμών στους ανθρώπινους πόρους.
<P>
Επιτρέψτε μου να τονίσω - και συμμερίζομαι την άποψη του κ. Salafranca και άλλων - ότι ο χρόνος που απαιτήθηκε για να φθάσει αυτή η βοήθεια στην περιοχή είναι εντελώς απαράδεκτος. Το γεγονός αυτό αναφέρεται ως παράδειγμα στις πρόσφατες προτάσεις μας για τη συνολική μεταρρύθμιση των προγραμμάτων μας για την εξωτερική βοήθεια. Αυτός είναι ένας ακόμη λόγος για τον οποίο η Επιτροπή, και ο Επίτροπος Patten ιδιαίτερα, εκφράζουν αποφασιστικά την άποψή τους πως πρέπει να προωθήσουμε αυτές τις μεταρρυθμίσεις, προκειμένου να σταματήσουμε να απογοητεύουμε τους άλλους και τους εαυτούς μας με αυτόν τον τρόπο.
<P>
Εφόσον το ζήτημα τέθηκε από αρκετούς ομιλητές, θα ήθελα να επωφεληθώ από αυτή την ευκαιρία και να εγγυηθώ ότι η χρηματοδότηση του Κοσσυφοπεδίου δεν θα αποβεί εις βάρος των κονδυλίων που χορηγούνται για τη Λατινική Αμερική, και σίγουρα όχι εις βάρος αυτού του ειδικού προγράμματος.
<P>
Η Επιτροπή έχει εγκρίνει επιπρόσθετα μέτρα στο πλαίσιο του σχεδίου κοινοτικής δράσης. Περιλαμβάνουν τη συνεισφορά της Ευρωπαϊκής Κοινότητας στην πρωτοβουλία για το χρέος των υπερχρεωμένων φτωχών χωρών και την έγκριση ενός βελτιωμένου προγράμματος για το σύστημα γενικευμένων προτιμήσεων που αφορά την Κεντρική Αμερική. Επίσης, ο κανονισμός του Συμβουλίου της 21ης Δεκεμβρίου 1998 για την εφαρμογή ενός πολυετούς προγράμματος γενικευμένων δασμολογικών προτιμήσεων παρατάθηκε μέχρι την 31η Δεκεμβρίου 2001. Επιπλέον, η Επιτροπή λαμβάνει μέρος στην πρωτοβουλία για το χρέος των υπερχρεωμένων φτωχών χωρών, συνεισφέροντας περίπου 50 εκατ. ευρώ τόσο στην Ονδούρα όσο και στη Νικαράγουα.

<SPEAKER ID=300 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Διαδικασίες ασύλου
<SPEAKER ID=301 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0123/2000) του κ. Schmitt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με το έγγραφο εργασίας της Επιτροπής "Για τη θέσπιση κοινών προτύπων σχετικά με τις διαδικασίες εξέτασης αιτήσεων ασύλου" (SEC(1999) 271 - C5-0157/1999 - 1999/2148(COS)).

<SPEAKER ID=302 LANGUAGE="DE" NAME="Schmitt">
Κύριε Πρόεδρε, κυρίες και κύριοι, η Συνθήκη του Αμστερνταμ προλείανε το έδαφος ώστε να καταστεί επιτέλους δυνατή η κοινή δράση και στο πεδίο της νομοθεσίας περί ασύλου καθώς και της πολιτικής προσφύγων και της μεταναστευτικής πολιτικής. Κατά τη δική μου άποψη, η δυνατότητα αυτή έχει ωριμάσει εδώ και πολύ καιρό, καθώς η απόφαση για την μετεξέλιξη από την αμιγώς οικονομική κοινότητα στην πολιτική ένωση είχε ληφθεί ήδη πολύ καιρό πριν. Για τον λόγο αυτό απέκτησε ακόμη μεγαλύτερη σημασία το γεγονός ότι η Συνθήκη του Αμστερνταμ άνοιξε αυτό το δρόμο. Παρ' όλα αυτά, επιλέχτηκε, δυστυχώς, εδώ μια μορφή, σύμφωνα με την οποία το Κοινοβούλιο δεν έχει παρά το δικαίωμα ακρόασης κατά την ανάπτυξη των αντίστοιχων νομικών τομέων. Γι' αυτό, τονίζω εδώ την προσδοκία μου ότι η Επιτροπή θα συνεχίσει, παρά το γεγονός ότι έχει δοθεί μόνον το δικαίωμα ακρόασης στο Κοινοβούλιο, να συμπεριλαμβάνει συνεχώς το Κοινοβούλιο στη λήψη αποφάσεων ειδικά σε αυτόν τον τομέα.
<P>
Πέραν αυτού, όμως, πρέπει να καταστεί σαφές το εξής: από τη στιγμή που δεν μας αναγνωρίζεται επισήμως παρά το δικαίωμα ακρόασης, θα μπορέσουμε κατά συνέπεια να επηρεάσουμε αποφασιστικά την Επιτροπή και την ανάπτυξη των αντίστοιχων νομικών διατάξεων, μόνο αν κατορθώσουμε ως Κοινοβούλιο να συμφωνήσουμε σε κοινές βασικές αρχές και να παραιτηθούμε από την επιδίωξη της κατά γράμμα επιβολής μεμονωμένων πολιτικών στόχων.
<P>
Νομίζω ότι κατά τους τελευταίους μήνες και με αφορμή τον διάλογο για το έγγραφο εργασίας της Επιτροπής επιλέξαμε μια καλή προσέγγιση ως προς τη θεματική αυτή. Γνωρίζω από τη δική μου Ομάδα - και πρέπει να το προσθέσω εδώ - ότι η έκθεση αυτή έχει διαμορφωθεί έτσι, ώστε κανείς σχεδόν στην αίθουσα αυτή δεν θα βρει τις θέσεις του αποτυπωμένες πιστά. Έτσι συμβαίνει όταν κανείς προχωρά σε συμβιβασμούς και επιδιώκει τη συναίνεση. Μπορεί να βλέπει κανείς να εκφράζονται οι θέσεις του κατά μεγάλο μέρος μεν, αλλά όχι πάντα κατά γράμμα.
<P>
Επιτρέψτε μου να δώσω έμφαση στα κεντρικά σημεία, που, κατά την άποψή μου, είναι σημαντικά για τη μελλοντική διαδικασία στον τομέα του ασύλου.
<P>
Πρώτον: Πρέπει να κατορθώσουμε να συγκεντρώσουμε την απαραίτητη δύναμη ώστε να διαχωρίσουμε τις τρεις μεγάλες ομάδες, δηλαδή από τη μια μεριά τον τομέα της χορήγησης ασύλου, από την άλλη τον τομέα της προσωρινής υποδοχής προσφύγων από περιοχές κρίσης, και, τέλος, το θέμα της πολιτικής για τους εισρέοντες μετανάστες.
<P>
Δεύτερον: Πρέπει να επιβάλουμε τη συντόμευση και απλούστευση της διαδικασίας αναγνώρισης του καθεστώτος του πρόσφυγα. Ταυτοχρόνως, όμως, πρέπει να διασφαλίσουμε ακόμη ότι η διαδικασία απονομής της ιδιότητας του πρόσφυγα θα χαρακτηρίζεται από την αναγκαία επιμέλεια και ποιότητα των ελέγχων.
<P>
Τρίτον: Στόχος μας πρέπει να είναι οι αιτούντες άσυλο να επιτρέπεται να υποβάλουν μόνο μία αίτηση εντός των κρατών μελών της Ευρωπαϊκής Ένωσης. Αυτό προϋποθέτει, όμως, ότι θα διασφαλίσουμε όχι μόνο το να ισχύει παντού το ίδιο δίκαιο για τη διαδικασία χορήγησης ασύλου, αλλά και ότι αυτό το δίκαιο θα εφαρμόζεται κατά τον ίδιο τρόπο. Αυτό σημαίνει ότι το προσωπικό, που θα είναι αρμόδιο για την επεξεργασία των αιτήσεων, πρέπει να έχει ένα ποιοτικά υψηλό επίπεδο κατάρτισης. Στο προσωπικό αυτό πρέπει να παρασχεθεί η δυνατότητα να έχει στη διάθεσή του πληροφορίες σε διασυνοριακό επίπεδο. Και πρέπει ακόμη να διασφαλίσουμε ότι οι αιτούντες άσυλο θα συναντούν τους ίδιους όρους πλαίσιο, ανεξαρτήτως του πού θα κάνουν την αίτησή τους. Αυτό περικλείει και την τροφοδοσία, τη στέγαση κ.λπ. Τα πράγματα πρέπει να έχουν έτσι, ώστε να αντιμετωπίζει κανείς πάντοτε τις ίδιες κατά βάση πρακτικές, ασχέτως αν κάνει την αίτησή του στην Ισπανία, τη Γερμανία ή την Αγγλία. Αν εξασφαλίσουμε κάτι τέτοιο, είναι αντιστρόφως συνεπές το να καθορίσουμε ότι θα επιτρέπεται η υποβολή μίας και μόνο αίτησης.
<P>
Τέταρτον: Πιστεύω ότι τα κράτη μέλη της Ευρωπαϊκής Ένωσης πρέπει να υποχρεωθούν να καταρτίσουν ενιαίο και δεσμευτικό κατάλογο, στον οποίο θα αναφέρονται αφενός οι χώρες που υπόκεινται στην υποχρέωση θεώρησης διαβατηρίων και αφετέρου οι ασφαλείς τρίτες χώρες και χώρες προέλευσης. Γνωρίζω ότι κάποιοι διατηρούν τις επιφυλάξεις τους απέναντι στην πρόταση αυτή. Όμως, κατά τη δική μου άποψη, είναι ο μόνος τρόπος ώστε αφενός οι αρχές να μπορούν να αποφασίζουν σύμφωνα με τα ίδια κριτήρια, και αφετέρου να δημιουργήσουμε και για τον αιτούντα άσυλο καθεστώς νομικής ασφάλειας στα κράτη μέλη.
<P>
Ένα ακόμη σημαντικό σημείο, το οποίο θέλω να θίξω, είναι ότι στην έκθεση αυτή διευκρινίσαμε επανειλημμένως πως θα πρέπει να υπάρξει κατανομή βαρών μεταξύ των κρατών. Για τη μορφή που θα πρέπει να πάρει αυτή η κατανομή βαρών σε κάθε μεμονωμένη περίπτωση πρέπει ασφαλώς να συζητήσουμε ακόμη. Ένα, όμως, είναι ξεκάθαρο: το πού θα κρούει την θύρα η πλειονότητα των αιτούντων άσυλο ή προσφύγων δεν μπορεί να αφεθεί στην τύχη. Δεν μπορεί ένα κράτος να φέρει μόνο του τα βάρη.
<P>
Γνωρίζω ότι το δικαίωμα ασύλου είναι ένα πολύ δυσχερές και πολιτικά ευαίσθητο θέμα. Τους τελευταίους μήνες, όμως, κάναμε μιαν αρχή με τη συζήτηση στην επιτροπή, κατά τη γνώμη μου. Εκεί, συζητήσαμε εποικοδομητικά και με ειλικρίνεια. Η συζήτηση ήταν για μένα τόσο ενθαρρυντική, ώστε να είμαι σήμερα πεπεισμένος ότι είμαστε σε θέση, ως Κοινοβούλιο, να φέρουμε από κοινού εις πέρας τα υπόλοιπα νομοθετικά σχέδια και ίσως να συζητήσουμε εποικοδομητικά και άλλα δύσκολα θέματα, όπως εκείνο ενός μεταναστευτικού νόμου.
<P>
(Χειροκροτήματα)

<SPEAKER ID=303 LANGUAGE="DE" NAME="Echerer">
Κύριε Πρόεδρε, θα ήθελα κατ' αρχάς να ευχαριστήσω τον κύριο Schmitt, όχι μόνο για την έκθεσή του, αλλά και για την καλή συνεργασία καθώς και τα λόγια που μόλις μας απηύθυνε. Οι απόψεις μας ταυτίζονται απόλυτα. Οι κοινές αρχές ήταν πράγματι σημαντικότερες από τους μεμονωμένους πολιτικούς στόχους. Θέλω, εν συντομία, να ευχαριστήσω και την επιτροπή μου, την Επιτροπή Νομικών Θεμάτων, για την εμπιστοσύνη που έδειξε απέναντι σε κάποια που μεταπήδησε εδώ από άλλο πεδίο, σε μια νέα πολιτικό, με το να της εμπιστευθεί αυτό το ευαίσθητο θέμα.
<P>
Το δικαίωμα του ασύλου θεμελιώνεται σε διάφορες συνθήκες, όπου οι διαφορετικοί ορισμοί και ερμηνείες από τα εθνικά δικαστήρια έχουν ως αποτέλεσμα η δικαιοσύνη να απονέμεται κατά διαφορετικό τρόπο στις διάφορες χώρες. Αυτό αντίκειται, φυσικά, στις αρχές και τους στόχους της Συνθήκης ΕΚ, στον τίτλο IV της οποίας η πολιτική του ασύλου αναφέρεται ως σημαντικό μέτρο για την οικοδόμηση ενός χώρου ελευθερίας, ασφάλειας και δικαιοσύνης. Η δημιουργία ενιαίου δικαίου για το άσυλο και εναρμονισμένων διατάξεων για τη διαδικασία χορήγησης ασύλου αποτελεί, επομένως, στόχο της Κοινότητας.
<P>
Στο έγγραφο που υπέβαλε η Επιτροπή διευκρινίζεται κατ' αρχάς η ανάγκη της έγκρισης νομικώς δεσμευτικών μέσων σχετικά με τη διαδικασία χορήγησης ασύλου. Εξετάζονται συγκεκριμένα οκτώ σημεία: η κοινοτικοποίηση του Συστήματος του Δουβλίνου, Eurodac, ελάχιστα πρότυπα για την υποδοχή, ελάχιστα πρότυπα όσον αφορά το χαρακτηρισμό ως πρόσφυγες, διαδικασίες για τη χορήγηση ή στέρηση της ιδιότητας του πρόσφυγα, συμπληρωματική, επικουρική προστασία, προσωρινή προστασία σε εκδιωχθέντες, και, τελευταίο αλλά όχι ήσσονος σημασίας, κατανομή των βαρών.
<P>
Και στην Επιτροπή Νομικών Θεμάτων επιτύχαμε να καταλήξουμε σε ένα έγγραφο συναίνεσης, για το οποίο χαίρομαι ιδιαίτερα. Και εδώ, δεν κινηθήκαμε προτάσσοντας τους μεμονωμένους πολιτικούς στόχους μας, αλλά συντάξαμε μια καλή γνωμοδότηση, η οποία στάθηκε χρήσιμη στην έκθεση του εισηγητή κυρίου Schmitt. Πιστεύω ότι η αυριανή ψηφοφορία θα μάς φέρει πολύ κοντά στους στόχους μας και θα αποβεί προς όφελος των κοινών ιδανικών μας. Εύχομαι όλοι μας να έχουμε τη δύναμη και το θάρρος να προχωρήσουμε στην πραγματοποίηση των σχεδίων που αναφέρατε στο τέλος της παρέμβασής σας.

<SPEAKER ID=304 LANGUAGE="DE" NAME="Pirker">
Κύριε Πρόεδρε, κύριε Επίτροπε, αξιότιμοι κυρίες και κύριοι, θέλω να δώσω έμφαση σε δύο θετικά σημεία. Το πρώτο είναι το έγγραφο εργασίας, το οποίο υπέβαλε η Επιτροπή και αποτέλεσε το σημείο εκκίνησης για την έκθεση. Πρόκειται για μια πολύ καλά τοποθετημένη βάση, για να αρχίσουμε εδώ μια συζήτηση, που πρέπει κάποτε να καταλήξει σε μια πράξη δικαίου, όπου θα καθορίζονται τα κοινά πρότυπα για τη διαδικασία χορήγησης ασύλου.
<P>
Το δεύτερο σημείο αφορά την έκθεση, στην οποία θέλω να δώσω ιδιαίτερη έμφαση, καθώς ο εισηγητής, παρ' ότι αντιμέτωπος με ένα πολύ απαιτητικό υλικό, κατόρθωσε να βρει πράγματι μια βάση ευρείας συναίνεσης όλων των πολιτικών ομάδων. Αυτό είναι εξαιρετικά δύσκολο, και στο συγκεκριμένο θέμα έχουμε ζήσει άλλοτε πολύ διαφορετικές καταστάσεις. Γι' αυτό και πρόκειται για μια εξαιρετική εργασία! Θέλω να ξεχωρίσω τρία σημεία, τα οποία μου φαίνονται ιδιαίτερα ουσιώδη, αλλά και να ζητήσω τα σημεία αυτά να συμπεριληφθούν στις σκέψεις της Επιτροπής.
<P>
Το πρώτο σημείο είναι η κατανομή των βαρών. Αναφέρθηκε ήδη. Οι σχετικές σκέψεις δεν θα πρέπει να στρέφονται προς μία μόνον κατεύθυνση, αλλά να παραμένουν πάντοτε ανοιχτές και να εξετάζουν και την κατεύθυνση της κατανομής των βαρών ως προς τα άτομα. Αν κοιτάξουμε τα ρεύματα των προσφύγων, θα διαπιστώσουμε ότι εισρέουν πάντα στις ίδιες χώρες. Η δική μου χώρα, η Αυστρία, για παράδειγμα, βρίσκεται πάντα στο επίκεντρο όσον αφορά την υποδοχή προσωρινών προσφύγων, όπως και την υποδοχή αιτούντων άσυλο. Βρίσκεται στην ίδια θέση με το Λουξεμβούργο, το Βέλγιο, την Ολλανδία. Αλλες χώρες έχουν να επωμισθούν πολύ μικρότερα βάρη. Εδώ, απαιτείται περισσότερη αλληλεγγύη από τα κράτη μέλη.
<P>
Θέλω να δώσω έμφαση στη συντόμευση και την απλούστευση της διαδικασίας αναγνώρισης της ιδιότητας του πρόσφυγα, χωρίς όμως - και αυτό είναι το σημαντικό σημείο - να περιορισθεί η επιμέλεια των ελέγχων. Πρόκειται για ουσιώδες σημείο, γιατί οι αιτούντες άσυλο έχουν δικαίωμα σε μια ταχεία απόφαση και μια ταχεία απάντηση σε ό,τι αφορά το μελλοντικό τους καθεστώς.
<P>
Το τρίτο σημείο είναι εκείνο που παρέχει νομική ασφάλεια και βοηθά ώστε να λαμβάνονται σε διακρατικό ευρωπαϊκό επίπεδο αποφάσεις, που θα βασίζονται στην εφαρμογή των ίδιων διαδικασιών. Αυτό είναι το σημείο, σύμφωνα με το οποίο πρέπει να τηρούμε καταλόγους - τους οποίους θα ενημερώνουμε διαρκώς - για τις ασφαλείς τρίτες χώρες και τις χώρες προέλευσης. Θα αποτελέσει τεράστια βοήθεια, αν κατορθώσουμε να καταρτίσουμε τους καταλόγους αυτούς. Υπήρξε πλατιά συναίνεση σχετικά με το σημείο αυτό, αλλά φοβούμαι ότι η συναίνεση αυτή δεν θα μπορέσει, ενδεχομένως, να διατηρηθεί, αν πράγματι κατατεθούν όλες οι τροπολογίες από την Ομάδα των Πρασίνων. Οι Πράσινοι επιθυμούν πολλά θετικά πράγματα, αλλά κάποια από αυτά τα επιθυμούν με πολύ απόλυτο τρόπο, όπως παρατήρησε κάποτε η κυρία Merkel. Όταν, για παράδειγμα, επιθυμούν να πραγματοποιηθεί η απόλυτη διεύρυνση του ορισμού του πρόσφυγα ή η απόλυτα απρόσκοπτη πρόσβαση των αιτούντων άσυλο στην αγορά εργασίας, ή όταν εργάζονται προς την κατεύθυνση της αρχής της αντιστροφής του βάρους απόδειξης, τότε η συναίνεση, η οποία επετεύχθη στην επιτροπή με τη δική τους συγκατάθεση, απειλείται πάλι. Κάνω έκκληση σε αυτούς να σκεφθούν μήπως πρέπει να ανακαλέσουν αυτές τις τροπολογίες, ώστε να μπορέσει να διατηρηθεί περαιτέρω η πλατιά συναίνεση.

<SPEAKER ID=305 LANGUAGE="DE" NAME="Schulz">
Κύριε Πρόεδρε, αγαπητοί συνάδελφοι, ο κύριος Pirker έθιξε μια σημαντική πτυχή της συζήτησης, που έχει προηγηθεί επί του θέματος αυτού, το γεγονός δηλαδή ότι σε ένα πολιτικό πεδίο, στο οποίο από τότε που είμαι εδώ σε αυτό το Κοινοβούλιο βρισκόμασταν πραγματικά συνεχώς μπροστά σε αδιέξοδα, για πρώτη φορά διεξαγάγαμε επί μήνες μια συζήτηση, που χαρακτηριζόταν από την αμοιβαία επιθυμία για συμβιβασμό, και, κάτι ακόμη σημαντικότερο, και από την αμοιβαία ικανότητα για συμβιβασμό.
<P>
Γι' αυτό και θέλω να πω εξ' αρχής ότι εσείς, κύριε Schmitt, κάνατε, κατά τη γνώμη μου, υποδειγματική δουλειά. Εδώ συνηθίζουμε να ευχαριστούμε τον εισηγητή εθιμοτυπικά. Αλλά στην περίπτωση αυτή θέλω να το κάνω με έναν ιδιαίτερο τρόπο, λέγοντάς σας ότι αφήσατε άφωνους όλους εμάς που καθόμαστε στην αριστερή πλευρά αυτού του Σώματος. Ο γενικός γραμματέας του βερολινέζικου CDU, ενός σημαντικού συλλόγου σε επίπεδο κρατιδίου της Χριστιανοδημοκρατικής Ένωσης στη Γερμανία, ο οποίος με την παρούσα έκθεση, που φέρει την υπογραφή του, δηλώνει ξεκάθαρα ότι υποστηρίζει τη διατήρηση του ατομικού δικαιώματος ασύλου ως θεμελιώδους δικαιώματος - δεν μπορώ ως Γερμανός σοσιαλδημοκράτης παρά να πω "εύγε"! Η ηγεσία του κόμματός σας στο Βερολίνο - εννοώ αυτήν σε ομοσπονδιακό επίπεδο και όχι αυτήν της πόλης σας - ισχυρίζεται ακριβώς το αντίθετο, ότι δηλαδή χρειάζεται ένας μεταναστευτικός νόμος και ότι επομένως μπορεί να παραληφθεί το ατομικό δικαίωμα προστασίας. Επιβάλλετε την άποψή σας στο κόμμα σας! Σας εγγυώμαι ότι θα έχετε τουλάχιστον την υποστήριξη των Γερμανών σοσιαλδημοκρατών.
<P>
Τα λόγια του κυρίου Pirker κατέδειξαν ότι προφανώς δραστηριοποιηθήκατε με πραγματικά ιεραποστολικό ζήλο στην Ομάδα σας. Πρέπει όμως να επαινούμε και τα καλά έργα. Αυτό που κατορθώσαμε - και ο συνάδελφος Pirker δείχνει διατεθειμένος να συμφωνήσει - είναι να έχουμε μια έκθεση, που επεξεργάζεται τα πρότυπα που πρέπει να εφαρμοσθούν στη διαδικασία χορήγησης ασύλου. Βάσει αυτής της έκθεσης θα πρέπει να δημιουργηθούν παντού στην Ευρωπαϊκή Ένωση, σε κάθε τόπο, ενιαίες και συγκρίσιμες προϋποθέσεις και συνθήκες, υπό τις οποίες θα μπορεί να υποβάλλεται αίτηση για άσυλο και να γίνεται χρήση του δικαιώματος ασύλου.
<P>
Όταν μιλάμε για πρότυπα, τότε μιλάμε για τη μορφή συγκεκριμένων διαδικασιών, για διαδικαστικές μεθόδους. Εδώ θα πρέπει να καταβάλουμε προσπάθειες ώστε να αποφευχθεί κατά το δυνατό η υπερφόρτωση με ιδεολογικές παρεμβάσεις ή με ζητήματα θεμελιώδους, πολιτικού, μακροπρόθεσμου χαρακτήρα. Αυτός είναι ένας από τους λόγους για τους οποίους καλούμε τους συναδέλφους από την Ομάδα των Πρασίνων / Ευρωπαϊκή Ελεύθερη Συμμαχία να ανακαλέσουν τις τροπολογίες τους εκτός από μία. Αυτή η μία τροπολογία αφορά εκείνον που ασχολείται με την κράτηση προ της απομάκρυνσης, όπου πράγματι συμφωνούμε και εμείς ότι το μέσο αυτό χρήζει επανεξέτασης. Προσωπικά δεν θα το κρίνω. Θα απορρίψουμε τις τροπολογίες τους, γιατί ως νομοθέτες θα έπρεπε να γνωρίζουμε σε αυτό το Κοινοβούλιο ότι κατά τις νομοθετικές διαδικασίες καλούμαστε και πρέπει να ασχολούμαστε με την ουσία, η οποία πρέπει κάθε φορά να αποτελεί το περιεχόμενο ενός συγκεκριμένου νόμου. Εδώ, όμως, δεν πρόκειται για την ουσία του δικαιώματος ασύλου, αλλά για τη μορφή του. Η διαφορά είναι καθοριστική. Εκείνα, όμως, που εμπεριέχουν οι τροπολογίες των Πρασίνων αφορούν τη συζήτηση για το περιεχόμενο του δικαιώματος ασύλου, όχι για τη μορφή του.
<P>
Πάντως, εμείς, ως Ομάδα του Κόμματος των Ευρωπαίων Σοσιαλιστών, δεν καταθέσαμε - όπως σίγουρα θα έχετε προσέξει - καμιά πρόσθετη τροπολογία στην Ολομέλεια. Και δεν χρειάζεται, αφού εκείνο που πέτυχε η έκθεση Schmitt στο πλαίσιο της επιτροπής αντιστοιχεί κατά πολύ μεγάλο μέρος σε αυτό που είχαμε κατά νου εμείς, ως σοσιαλδημοκράτες: Το κατοχυρωμένο θεμελιώδες δικαίωμα, σύμφωνα με το οποίο εγγυάται σε κάθε έναν, που θέλει να κάνει χρήση της διαδικασίας χορήγησης ασύλου, την πρόσβαση σε αυτήν.
<P>
Είναι σημαντικό για μας να υπάρξει η εγγύηση ότι στη διαδικασία θα υπάρχει νομική υποστήριξη, τέτοια ώστε να παρέχει - και αυτό το θεωρούμε πολύ μεγάλη πρόοδο - προπαντός σε εκείνους, που παίρνουν μέρος στη διαδικασία, ένα γλωσσικό καθεστώς, πράγμα που σημαίνει ότι θα τους δίνεται η απαιτούμενη υποστήριξη ώστε να κατανοούν κιόλας την διαδικασία και να μπορούν σε κάθε περίπτωση να κάνουν χρήση νομικής αρωγής, να μπορούν να ασκήσουν έφεση εναντίον της διοικητικής απόφασης κατά το πρώτο στάδιο της διαδικασίας. Επιπλέον, ένα καθοριστικό σημείο για μας - και εδώ υπενθυμίζω στους Γερμανούς συναδέλφους την εσωτερική γερμανική συζήτηση - αυτό το δικαίωμα έφεσης έχει ανασταλτική ισχύ. Αυτό είναι ένα πολύ μεγάλο βήμα για μας. Προβλέπεται ακόμη - και σε αυτό επιμείναμε κατά τις παρεμβάσεις μας στο διάλογο που έγινε στην επιτροπή - ότι το δικαίωμα παραμονής που έχει ο αιτών κατά την διαδικασία έφεσης δεν σημαίνει ότι αυτές οι διαδικασίες μπορούν να διαρκέσουν χρόνια, αλλά ότι υπάρχουν συνοπτικές διαδικασίες, γιατί η κοινή γνώμη και ο αιτών έχουν δικαίωμα σε ταχεία εφαρμογή των διαδικασιών.
<P>
Σε γενικές γραμμές ο συνάδελφος Schmitt υπέβαλε μια έκθεση, που μπορούμε ως Ομάδα του Κόμματος των Ευρωπαίων Σοσιαλιστών να εγκρίνουμε, και είμαι σχεδόν βέβαιος ότι η έκθεση αυτή θα λάβει εκείνο που της αξίζει, δηλαδή την υποστήριξη της μεγάλης πλειοψηφίας.
<P>
Κύριε Πρόεδρε, αγαπητοί συνάδελφοι, μια φράση ακόμα για μια προσωπική μου υπόθεση: Αυτή είναι για μένα η τελευταία συνεδρίαση στην οποία συμμετέχω ως συντονιστής της Ομάδας του Κόμματος των Ευρωπαίων Σοσιαλιστών. Σε εύλογο χρονικό διάστημα θα αφοσιωθώ σε κάποιο άλλο καθήκον μέσα στην Ομάδα μου. Γι' αυτό και δράττομαι της ευκαιρίας να ευχαριστήσω θερμά όλους τους συναδέλφους, τον κύριο Wiebenga, τον κύριο Pirker, τον κύριο Ceyhun, τη συνάδελφο Palacio Vallelersundi, με τους οποίους είχα την ευκαιρία να συνεργαστώ στενά υπό αυτή την ιδιότητα τα τελευταία χρόνια, τους ευχαριστώ για την πάντοτε ειλικρινή και αξιόπιστη συνεργασία!
<P>
(Χειροκροτήματα)

<SPEAKER ID=306 LANGUAGE="NL" NAME="Wiebenga">
Κύριε Πρόεδρε, η ομάδα των Φιλελευθέρων λυπάται ιδιαίτερα που δεν θα ξανακούσουμε τις σαφέστατες και έντονα δημοκρατικές παρεμβάσεις του συναδέλφου Schulz. Κρίμα, όμως του ευχόμαστε κάθε επιτυχία στο έργο του από εδώ και πέρα. Αυτό ήταν το ευχάριστο τμήμα της παρέμβασής μου.
<P>
Τι συμβαίνει με την ευρωπαϊκή πολιτική περί ασύλου; Είναι δύσκολο να πει κανείς, διότι στην ουσία δεν υπάρχει ευρωπαϊκή πολιτική ασύλου. Το Κοινοβούλιο, οι συνάδελφοι που βρίσκονται σήμερα εδώ καθώς και οι προκάτοχοί τους, εδώ και χρόνια αναλαμβάναμε πρωτοβουλίες δίνοντας ώθηση προς τη σωστή κατεύθυνση. Η Ευρωπαϊκή Επιτροπή και ιδιαίτερα η προκάτοχος του σημερινού επιτρόπου, δεν κατόρθωσε μέχρι τώρα να σημειώσει ιδιαίτερη επιτυχία, ούτε και έπραξε τίποτα ιδιαίτερο κατά τις προετοιμασίες για τη Συνθήκη του Αμστερνταμ. Η προηγούμενη Ευρωπαϊκή Επιτροπή ήταν πρόθυμη μεν, ανίσχυρη δε προκειμένου να πραγματοποιήσει οτιδήποτε. Όπως διαπιστώσαμε πολλάκις μέχρι σήμερα, το πρόβλημα βρισκόταν στο Συμβούλιο. Ναι μεν ήταν πρόθυμες και οι περισσότερες κυβερνήσεις, ωστόσο είχε επιβληθεί η ομοφωνία προκειμένου να ληφθούν αποφάσεις σχετικά. Κατόπιν είχαμε τη διάσκεψη κορυφής του Tampere. Δεκάδες προτάσεις συζητήθηκαν εκεί, ορισμένες από τις οποίες αφορούσαν την πολιτική ασύλου. Πολλοί δημοσιογράφοι πίστευαν ότι τα πράγματα πήγαιναν καλά. Ωστόσο είχαν λησμονήσει ότι εξακολουθούσε να ισχύει το μέγα πρόσκομμα στη διαδικασία λήψης αποφάσεων, η ομοφωνία. Ο καθορισμός του πίνακα επιδόσεων (scoreboard) δεν νομίζω ότι μπορεί να αντιμετωπίσει την πολιτική παράλυση. Το μόνο που θα επιτύχει είναι να δείξει προς τα έξω ποιο όργανο και ποια χώρα προξενεί αυτή την παράλυση στην πολιτική της Ένωσης.
<P>
Και τώρα, τι το πρακτέον; Τα πρακτέα πολλά. Η ομάδα των Φιλελευθέρων θεωρεί ότι το έγγραφο εργασίας της Ευρωπαϊκής Επιτροπής, καθώς και έκθεση του συναδέλφου Schmitt που συζητούμε σήμερα, αποτελούν ένα καλό εφαλτήριο προκειμένου να περάσουμε στην επόμενη φάση. Όπως υπογράμμισαν και άλλοι προλαλήσαντες, θεωρούμε και εμείς ότι η έκθεση αυτή ακολουθεί μία ισορροπημένη προσέγγιση. Υποστηρίζουμε λοιπόν το περιεχόμενό της και θα ψηφίσουμε υπέρ αυτής.

<SPEAKER ID=307 LANGUAGE="DE" NAME="Ceyhun">
Κύριε Πρόεδρε, μετά τη Συνθήκη του Αμστερνταμ ένα είναι ξεκάθαρο: Κανένας δρόμος δεν μπορεί να παρακάμψει την κοινή πολιτική ασύλου και μετανάστευσης: Οι πρωτοβουλίες της Ευρωπαϊκής Ένωσης για την επανένωση των μελών οικογενειών, το πακέτο κατά των διακρίσεων, η προσωρινή προστασία προσφύγων πολέμου και, τέλος, η επιδιωκόμενη εναρμόνιση του δικαιώματος ασύλου, το καθιστούν απολύτως σαφές.
<P>
Τώρα, με την έκθεση του συναδέλφου μου, του κυρίου Schmitt - παρεμπιπτόντως, σας ευχαριστώ και υπό την ιδιότητα του συντονιστή των Πρασίνων - έχουμε για πρώτη φορά μια σαφή θέση του Ευρωπαϊκού Κοινοβουλίου, ακόμα και αν κάποιες λογικές τροπολογίες - δικές μας προτάσεις, τις οποίες, παρεμπιπτόντως, μας συνέστησε η Ύπατη Αρμοστεία των Ηνωμένων Εθνών για τους Πρόσφυγες - απορρίφθηκαν. Κύριε Pirker, ούτε εγώ βλέπω να υπάρχει κάποιο πρόβλημα - αύριο μπορείτε να απορρίψετε ξανά αυτές τις τροπολογίες. Εμείς θα εγκρίνουμε ούτως ή άλλως την έκθεση του κυρίου Schmitt. Αυτοί είναι οι συνήθεις κοινοβουλευτικοί κανόνες του παιχνιδιού, και σύμφωνα με αυτούς μπορούμε όλοι να ζήσουμε μαζί ευτυχισμένοι - αυτό το θεωρώ δεδομένο.
<P>
Ο χρόνος πιέζει! Ώς το τέλος του 2004 πρέπει να έχουμε εφαρμόσει τη Συνθήκη του Αμστερνταμ. Οι δυσκολίες, όμως, είναι προφανείς. Τα εθνικά κράτη συχνά δεν είναι ακόμη έτοιμα να συμμερισθούν τους ευρωπαϊκούς νόμους. Αυτό, όμως, δεν θα πρέπει να μας αποπροσανατολίσει. Η έκθεση του συναδέλφου Schmitt στρέφεται προς τη σωστή κατεύθυνση. Καλεί την Επιτροπή να προβεί πλέον σε συγκεκριμένα βήματα υπό τη μορφή μια νομοθετικής πρότασης. Ελπίζω να μπορέσουμε να μεταδώσουμε τις προσεγγίσεις μας στα κράτη μέλη.

<SPEAKER ID=308 NAME="Angelilli">
Κύριε Πρόεδρε, η έκθεση Schmitt θέτει στο επίκεντρο της προσοχής αυτού του Κοινοβουλίου ένα πολύ επίκαιρο ζήτημα, όπως ο καθορισμός κοινών και ξεκάθαρων κανόνων σχετικά με το θέμα του δικαιώματος στο άσυλο, όχι μόνο για νομικούς και διοικητικούς λόγους, αλλά καθώς και, κυρίως, για να προστατέψει την αξιοπρέπεια των ατόμων που ζητούν άσυλο.
<P>
Σαφείς και αποτελεσματικούς κανόνες σχετικά μ' αυτό το θέμα είναι, επίσης, απαραίτητοι προκειμένου να μην συγχέεται το δικαίωμα στο άσυλο με το πρόβλημα της μετανάστευσης. Δεν χρησιμοποίησα τυχαία τη λέξη πρόβλημα, επειδή ακριβώς η έλλειψη μιας σοβαρής μεταναστευτικής πολιτικής είχε ως αποτέλεσμα οι πολίτες μας, συχνά, να αντιλαμβάνονται τη μετανάστευση σε όλες της τις μορφές ως ένα πρόβλημα, ένα βάρος, ούτε λίγο ούτε πολύ, ένα κίνδυνο, αντί να τη βλέπουν ως κάτι το ωφέλιμο για την κοινωνία και την οικονομία και πολιτισμικό πλούτο.
<P>
Στην Ιταλία, παραδείγματος χάριν, πολύ συχνά η ανεξέλεγκτη ή, ακόμα χειρότερα, η λαθρομετανάστευση συνδέεται με φαινόμενα οργανωμένου εγκλήματος. Σ' αυτό το συγκεχυμένο πλαίσιο, στο οποίο η παρανομία αυξάνεται, δεν υπάρχουν ούτε κανόνες ούτε βεβαιότητες, προπαντός επειδή δεν υφίσταται μια πραγματική προστασία των δικαιωμάτων ούτε των ευρωπαίων πολιτών ούτε των μεταναστών.
<P>
Να λοιπόν που γεννιέται η επείγουσα ανάγκη να καθορίσουμε μια μεταναστευτική πολιτική και συνεπώς μια πολιτική υποδοχής και ελέγχου της ροής των μεταναστών, μια πολιτική που θα λαμβάνει υπόψη της την πραγματικότητα και την αληθινή διάσταση των κοινωνικών φαινομένων και η οποία θα κρατάει όσο πιο μακριά γίνεται τις ιδεολογίες. Σ' αυτό το πλαίσιο πρέπει να τοποθετηθεί με το κατάλληλο τρόπο το δικαίωμα στο άσυλο, ένα ιερό δικαίωμα που πρέπει να διαφυλαχθεί σε κάθε κοινωνία που σέβεται τον εαυτό της.

<SPEAKER ID=309 LANGUAGE="DA" NAME="Krarup">
Αυτό το έγγραφο της Επιτροπής στοχεύει φυσικά σε μια απροκάλυπτη διεύρυνση των δυνατοτήτων θέσπισης δεσμευτικής κοινοτικής νομοθεσίας. Είναι ένα άλμα προς την εξέλιξη της Ένωσης και αποτελεί τον λόγο που θα ήθελα να υπενθυμίσω ορισμένα στοιχειώδη πράγματα, ήτοι ότι ο βασικός πυρήνας του προβλήματος του ασύλου είναι η κοινωνικής φύσης κατάρρευση νευραλγικών περιοχών της ΕΕ. Στα ανατολικά και κυρίως στα νότια σύνορα της ΕΕ η ολοένα αυξανόμενη πλειοψηφία του πληθυσμού ζει σε ένα πέλαγος κοινωνικής αθλιότητας και πολιτικής καταπίεσης. Αυτό είναι το κύριο αίτιο του προβλήματος του ασύλου. Η ΕΕ είναι η υπερδύναμη της περιοχής - οικονομική, πολιτική, στρατιωτική. Η πολιτική κατάρρευση των γειτόνων μας στα Βαλκάνια και τη Βόρεια Αφρική είναι ευθύνη της ΕΕ. Δεν μιλάμε μόνο για παθητικότητα και εγκληματικές παραλείψεις. Μιλάμε για το ότι η ΕΕ, βάσει της οικονομικής κυριαρχίας, της πολιτικής ισχύος και της στρατιωτικής δύναμης, έχει συμβάλει ενεργά στην κοινωνική κατάρρευση που οδηγεί τους συνανθρώπους μας στην προσφυγιά. Μήπως τώρα τα θεσμικά όργανα της ΕΕ και τα κράτη μέλη θέλουν να αλλάξουν αυτές τις στοιχειώδεις συνθήκες; Όχι. Πρόκειται για τον ρασιοναλισμό της ΕΕ. Μήπως το βασικό μήνυμα του εγγράφου εργασίας της Επιτροπής και της υποβληθείσας έκθεσης είναι ότι θα κάνουμε κάτι για το κεφαλαιώδες πρόβλημα; Όχι. Ούτε η χριστιανική αλληλεγγύη και η στοργή για τον συνάνθρωπο ή απλώς η κοινή αξιοπρέπεια αποτελούν τα βασικά στοιχεία. Το παρόν κείμενο είναι άλλη μια θεμέλιος λίθος - μια σημαντική θεμέλιος λίθος - του Οχυρού Ευρώπη που χτίζουμε με όλα τα μέσα προκειμένου να κρατήσουμε τους ελεεινούς γείτονές μας μακριά από τη ζωή. Το θέμα δεν είναι να εξασφαλίσουμε ασφάλεια δικαίου για τους συνανθρώπους μας. Είναι ότι πρέπει να εξασκήσουμε δικαιοσύνη με την έννοια της δίκαιας κατανομής των βαρών, δηλαδή οι πλούσιες χώρες να προσφέρουν ανάλογα με τις δυνατότητές τους. Δεν πρέπει να θεωρούμε τους πρόσφυγες συνεταίρους, κι άλλωστε γίνεται λόγος για περιορισμένο κύμα προσφύγων.

<SPEAKER ID=310 NAME="Palacio Vallelersundi">
Κύριε Πρόεδρε, κύριε Επίτροπε, κύριε εισηγητή, επιτρέψτε μου τα πρώτα μου λόγια να είναι λόγια αναγνώρισης απέναντι στον κ. Schulz. Θα σας πω κ. Schulz, από τα βάθη της καρδιάς μου, κάτι που θα ήθελα να πουν και για εμένα την ίδια κάποτε: υπήρξατε ένας καλός αντίπαλος, δηλαδή, ένας σκληρός αντίπαλος, πάντοτε σαφής, ξεκάθαρος, πολλές φορές άβολος και δεν υπάρχει αμφιβολία ότι θα μας λείψετε.
<P>
Κύριε Πρόεδρε, επιτρέψτε μου τώρα, να μπω στο θέμα και να πω ότι πιστεύω ότι αυτό είναι ένα σημαντικό έγγραφο της Επιτροπής γιατί πραγματικά, θέτει μια συζήτηση που αναφέρεται σε πολλά προηγούμενα κείμενα και, ειδικότερα στα πορίσματα του Τάμπερε, το περιεχόμενο της οποίας όμως, ήταν ανάγκη να αποσαφηνιστεί. Αναμφίβολα, υπάρχει μεγάλη ανάγκη να καταστήσουμε σαφείς τις υπάρχουσες διαφορές μεταξύ της διαδικασίας ασύλου, τις συνθήκες σύλληψης, την ερμηνεία του ορισμού του πρόσφυγα, τους συσχετισμούς ανάμεσα σε αυτή τη διαδικασία ασύλου και στις διαδικασίες του "μηχανισμού του Δουβλίνου" και άλλων μορφών προστασίας και, με αυτή την έννοια, αυτό το κείμενο εντοπίζει απόλυτα το κέντρο της συζήτησης. Δεν θα επαναλάβω στο σύνολό τους τα σημεία που άλλοι ομιλητές ανέφεραν, αλλά θα ήθελα να επιμείνω ειδικά σε δύο σημεία.
<P>
Καταρχήν, πιστεύω ότι η Επιτροπή σωστά συνδέει τα θέματα σχετικά με τις διαδικασίες ασύλου, αντικείμενο μιας μελλοντικής οδηγίας, με τη διαδικασία σχετικά με τη Σύμβαση του Δουβλίνου και με την έννοια της ασφαλούς τρίτης χώρας. Και πρέπει να πω όσον αφορά αυτό ότι πρότεινα μια τροπολογία που είναι αντίθετη με το σύστημα των καταλόγων. Πρόκειται για ένα πρόβλημα μεθοδολογίας. Τα Φίτζι ήταν μια ασφαλής χώρα μέχρι πριν από πολύ λίγες ημέρες, και από τη μια μέρα στην άλλη, έπαυσαν να είναι ασφαλής χώρα. Αν εμμείνουμε σε ένα σύστημα κλειστών καταλόγων, θα δημιουργηθούν δυσκολίες ενημέρωσης αυτών των καταλόγων, προκαλώντας τεράστιες ζημίες.
<P>
Η άλλη τροπολογία που υπέγραψα αφορά την ανακατανομή του φορτίου. Όλοι συνειδητοποιούμε ότι η αρχή της αλληλεγγύης επιβάλλει μια κατανομή των συνεπειών που απορρέουν από την τρέχουσα ασύμμετρη ζήτηση ασύλου. Καταρχήν, πρέπει να πούμε σχετικά με το θέμα αυτό ότι αν επιτύχουμε ορισμένες εναρμονισμένες διαδικασίες χορήγησης ασύλου, η ζήτηση θα έχει την τάση να είναι περισσότερο ομοιόμορφη. Και δεύτερον, θα ήθελα να πω ότι αυτή η έκθεση έχει ένα προτέρημα που εγώ διακρίνω μεταξύ άλλων - παρόλο που έκανα κριτική σε ορισμένα σημεία, και αυτό γιατί επιμένω πολύ στη δικαστική ασφάλεια, στις διαδικαστικές εγγυήσεις, στο δικαίωμα του αιτούντα το άσυλο και ειδικότερα, σε όλα όσα αναφέρονται στο σημείο 4 και κυρίως, σε όλα όσα σχετίζονται με τη νομική βοήθεια, τη δυνατότητα επαφής με ΜΚΟ ή ACNUR.
<P>
Βέβαια, όλα αυτά είναι πολύ λυπηρά σε συνδυασμό με ορισμένα μέτρα ανακατανομής με ποσοστώσεις που δίνουν μια εικόνα που μοιάζει ιδιαίτερα με την απέλαση. Συνεπώς, κύριε Πρόεδρε, ελπίζω ορισμένες ομάδες και ειδικότερα η Ομάδα του ΕΛΚ, να επανεξετάσουν αυτή την τροπολογία η οποία περιλαμβάνει μια τροπολογία της Ομάδας των Πρασίνων ακέραιη. Δηλαδή, δεν είναι μια τροπολογία συντηρητικής προέλευσης, ή όχι, ούτε γεωγραφικής προέλευσης. Περιλαμβάνει μια τροπολογία της Ομάδας των Πρασίνων που δεν εγκρίθηκε στην επιτροπή και που θα πρέπει να λάβει την υποστήριξη του Σώματος.

<SPEAKER ID=311 LANGUAGE="DE" NAME="Echerer">
Κύριε Πρόεδρε, εμείς οι Πράσινοι ακούσαμε μόλις έναν έπαινο. Δεχθήκαμε, όμως, και μια μικρή επίθεση. Μπορεί να έχετε δίκιο να μας επιτίθεστε, συνάδελφε κύριε Pirker, όταν σκεφτόμαστε λίγο παραπέρα απ' ό,τι ίσως προκαθόριζε το έγγραφο·για παράδειγμα, σχετικά με την πρόσβαση στην αγορά εργασίας. Ένας συνάδελφός σας από την Ομάδα σας, όμως, ο νέος υπουργός Εσωτερικών μας, αν θυμάμαι καλά, είχε κάποτε εκφράσει δημοσίως μια παρόμοια σκέψη. Σκεφτόμαστε και την ανεξαρτησία των αιτούντων άσυλο, καθώς και την κοινωνική πραγματικότητα. Αλλά και ο κύριος Schulz απηύθυνε σε μας τους Πράσινους την ίδια μομφή.
<P>
Μπορεί, όπως είπα, να έχετε δίκιο, αλλά όταν πρόκειται για το ατομικό δικαίωμα ασύλου, αυτό σημαίνει επιπλέον ότι σε εξαιρετικές περιπτώσεις θα πρέπει να υπάρχει κάποια ατομική διαδικασία εξέτασης. Και αυτό αποτελεί τμήμα του νομικού πλαισίου. Δεν μπορεί να μας ενδιαφέρουν μόνον τα όσα συμβαίνουν μέσα σε αυτήν την Ευρωπαϊκή Ένωση, ενώ εκείνα που συμβαίνουν σε έναν αιτούντα άσυλο εκτός της Ευρωπαϊκής Ένωσης να μην μας αφορούν πλέον, επειδή δεν είναι πια η επικράτειά μας. Γι' αυτό το λόγο, αυτή η μία τροπολογία έχει για μας μεγίστη βαρύτητα και σημασία, γιατί με αυτήν θα διασφαλίσουμε ότι δεν θα υπάρχει φόβος πως σε έναν αιτούντα άσυλο που βρίσκεται στην επικράτεια της Ευρωπαϊκής Ένωσης και δεν έχει γίνει δεκτός, θα ασκηθεί δίωξη κατά την επιστροφή του στην χώρα προέλευσης καθώς και ότι σε μια τρίτη χώρα, προς την οποία θα απομακρυνθεί, θα του παρέχεται αποτελεσματική προστασία από μια πιθανή απέλαση. Πρόκειται για μια ευθύνη που πρέπει απαραιτήτως να αναλάβουμε, αν επιτέλους θέλουμε να αντιμετωπίσουμε σοβαρά αυτή τη συζήτηση, η οποία - και εδώ συμφωνώ μαζί σας - απαιτεί και άλλες συζητήσεις, και την οποία πρέπει να εμβαθύνουμε σε πολύ μεγάλο βαθμό. Βρισκόμαστε στην αρχή, μια καλή αρχή, ενός δρόμου στον οποίο πορευόμαστε μαζί. Θα χαρώ, αν προχωρήσουμε έστω και ένα χιλιοστό.

<SPEAKER ID=312 LANGUAGE="PT" NAME="Coelho">
­ (PT) Κύριε Πρόεδρε, κύριε Επίτροπε, αγαπητοί συνάδελφοι, θα επιθυμούσα πρώτα απ' όλα να συγχαρώ τον εισηγητή, τον κ. Ingo Schmitt, για την εξαίρετη έκθεση που μας παρουσίασε και για τις τροπολογίες που υποβάλλει με στόχο τον εξορθολογισμό των προτάσεων της Επιτροπής. Πράγματι, η κατάργηση των εσωτερικών συνόρων και η δημιουργία του χώρου ελευθερίας, ασφάλειας και δικαιοσύνης επιβάλλουν να υπάρξει μια προσπάθεια σύγκλισης των μεταναστευτικών πολιτικών και των πολιτικών ασύλου, καθώς και την ένταση των ελέγχων που διεξάγονται στα εξωτερικά σύνορα.
<P>
Όπως είχαμε επισημάνει κάποτε, μια σοβαρή προσέγγιση αυτού του προβλήματος θα έπρεπε να μας οδηγήσει στον καθορισμό μιας αυστηρής διάκρισης ανάμεσα στην είσοδο των αιτούντων άσυλο, όπως αυτοί προσδιορίζονται από τη Σύμβαση της Γενεύης σχετικά με το καθεστώς των προσφύγων, την έλευση μεταναστών οικονομικού ή άλλου χαρακτήρα, και την προσωρινή υποδοχή προσφύγων οι οποίοι διαφεύγουν από περιοχές που διανύουν κρίσεις. Πρόκειται για καταστάσεις που διαφέρουν μεταξύ τους και που χρήζουν, η κάθε μία ξεχωριστά, διαφορετικής αντιμετώπισης.
<P>
Κύριε Πρόεδρε, οι αιτήσεις χορήγησης ασύλου δεν έχουν κατανεμηθεί με ομοιόμορφο τρόπο, όπως άλλωστε ο κύριος Pirker είχε ήδη την ευκαιρία να υπογραμμίσει: παρατηρείται σαφέστατα μια δυσαναλογία στην κατανομή του αριθμού των αιτήσεων χορήγησης ασύλου που κατατίθενται στο κάθε κράτος μέλος. Αυτή η δυσαναλογία έχει αρνητικές συνέπειες για την Ευρωπαϊκή Ένωση στο σύνολό της, από τη στιγμή που προάγει την ανισότητα ανάμεσα στα κράτη μέλη. Θα πρέπει λοιπόν να προχωρήσουμε σε εναρμόνιση των διαδικασιών παραχώρησης του νομικού καθεστώτος του πρόσφυγα, όπως και των όρων συγκριτικής αξιολόγησης των αιτήσεων, κατά τρόπο ώστε να κατοχυρωθούν ισότιμες συνθήκες, όσον αφορά την προστασία των αιτούντων άσυλο. Και θα πρέπει επίσης να καθιερωθεί μια πολιτική με στόχο την ίση κατανομή των βαρών. Η αλληλεγγύη πρέπει να είναι μια υπόθεση όλων.
<P>
Έχει ουσιαστική σημασία η θέσπιση κοινών κανόνων στο θέμα της υποδοχής των αιτούντων άσυλο, όσον αφορά τις προϋποθέσεις που πρέπει να πληρούνται για την απόκτηση του καθεστώτος του πρόσφυγα, στη διαδικασία παραχώρησης ή άρνησης του εν λόγω καθεστώτος, πράττοντας έτσι ώστε, συγκεκριμένα, να αποφεύγεται η ταυτόχρονη υποβολή αιτήσεων χορήγησης ασύλου σε διάφορα κράτη μέλη.

<SPEAKER ID=313 NAME="Fatuzzo">
. Κύριε Πρόεδρε, σήμερα μπήκαμε στο δεύτερο χρόνο της εντολής μας ως ευρωβουλευτές. Συνεπώς, εύχομαι σε όλους εμάς τα επόμενα τέσσερα χρόνια να είμαστε καλύτερα και γονιμότερα. Θα έλεγα λοιπόν, ότι αρχίσαμε πολύ καλά αυτό το δεύτερο χρόνο της κοινοβουλευτικής δραστηριότητάς μας συζητώντας και εγκρίνοντας - νομίζω αύριο - αυτή τη σημαντική πρωτοβουλία που αφορά τον καθορισμό κοινών κανόνων στο θέμα της διαδικασίας του ασύλου. Τίποτα δεν μπορεί να είναι πιο ευρωπαϊκό απ' αυτό, αυτός είναι και ο λόγος για τον οποίο επικροτώ την έκθεση του αξιότιμου κύριου Schmitt, της οποία εγκρίνω και προσυπογράφω την κάθε λέξη.
<P>
Ένας από τους συνταξιούχους που με συνοδεύει πάντα, ως εκπρόσωπο του κόμματος των συνταξιούχων, στο αεροδρόμιο του Bergamo, όταν έρχομαι εδώ στο Στρασβούργο, μου είπε: "Ναι, συμφωνώ ότι στους εξόριστους πρέπει, δικαίως, να παραχωρείται άσυλο· στους πρόσφυγες και στους καταδιωκόμενους που φεύγουν από τη χώρα τους πρέπει, δικαίως, να παραχωρείται άσυλο, αλλά εγώ ζω με 700.000 λιρέττες το χρόνο, μιάμιση μέρα της αποζημίωσής σας: εμένα ποιος θα με βοηθήσει; Εγώ συμφωνώ με το ότι πρέπει να βοηθήσουμε και να φιλοξενήσουμε ακόμα όσους ζητούν άσυλο" . Εγώ του απάντησα: "Μείνε ήσυχος, θα δεις ότι η Επιτροπή θα σκεφτεί να χρησιμοποιήσει όσους δεν εργάζονται και γίνονται δεκτοί στη χώρα μας για να βοηθήσει τους ηλικιωμένους που δεν είναι αυτάρκεις και που χρειάζονται βοήθεια" .
<P>
Εκτός από αυτή την ελπίδα, εγώ λέω ότι είναι δίκαιο, επιτέλους, να μοιρασθούν ισοβαρώς τα βάρη του ασύλου ανάμεσα στα δεκαπέντε κράτη μέλη της Ευρωπαϊκής Ένωσης. Εύχομαι ότι η Επιτροπή θα το κάνει ξεκινώντας από τα γεγονότα του Κοσσυφοπεδίου και ότι όποιος επωμίσθηκε τα περισσότερα βάρη από την παροχή ασύλου στους Κοσοβάρους θα αποζημιωθεί από όλα τα κράτη.

<SPEAKER ID=314 NAME="Banotti">
Κύριε Πρόεδρε, καθώς έχω δει κατά τη διάρκεια αρκετών ετών να διεξάγονται πολύ δύσκολες συζητήσεις στο Κοινοβούλιο σχετικά με αυτό το θέμα, μου προκαλεί πράγματι ευχαρίστηση να διαπιστώνω απόψε μια τέτοια συντριπτική υποστήριξη γι' αυτή την έκθεση. Η έννοια της συναίνεσης είναι επιδοκιμαστέα. Πρόκειται για ένα καλό έγγραφο εργασίας και έχουμε μια καλή βάση για την έναρξη των εργασιών μας, συνεπώς συγχαίρω επίσης την Επιτροπή.
<P>
Λαμβανομένου υπόψη ότι η Ιρλανδία είναι η πατρίδα της Σύμβασης του Δουβλίνου και μόνο πολύ πρόσφατα άρχισε να δέχεται έναν αξιοσημείωτο αριθμό προσφύγων και αιτούντων άσυλο, αισθάνομαι ελαφρώς άβολα για το γεγονός ότι η Σύμβαση του Δουβλίνου δεν είναι δυστυχώς πολύ λειτουργική. Περίπου το 85% των ατόμων που φθάνει στην Ιρλανδία δεν το έχει σταματήσει κανείς στον αρχικό λιμένα κατάπλου ή δεν έχει περάσει από τις σχετικές διαδικασίες στην πρώτη χώρα της Κοινότητας στην οποία έφθασε. Μολονότι μπορώ να αντιληφθώ πλήρως και να κατανοήσω σε μεγάλο βαθμό τις ανησυχίες των συναδέλφων που ζητούν κατανομή των βαρών, ούτως ή άλλως αυτή η κατανομή των βαρών πραγματοποιείται ανεπίσημα σε πολύ μεγάλο βαθμό. Οι χώρες υποδοχής κάνουν ευχαρίστως τα στραβά μάτια στους ανθρώπους που περνούν μέσα από τα εδάφη τους με προορισμό τρίτες χώρες. Κατόπιν τούτου, πιστεύω ακράδαντα ότι χρειάζεται να εναρμονίσουμε τις νομικές διαδικασίες, προκειμένου να μπορέσουμε να προσφέρουμε ένα ασφαλές καταφύγιο σε εκείνους τους πολλούς ανθρώπους που αναζητούν καταφύγιο στην Κοινότητα, καθώς και για να διαθέτουμε μια ανθρωπιστική και στοργική διαδικασία υποδοχής, η οποία να είναι ομοιόμορφη σε όλη την Κοινότητα.
<P>
Εξαιτίας της εργασίας που πραγματοποιώ σε αυτόν τον συγκεκριμένο τομέα, ανησυχώ πολύ για τις εγκληματικές δραστηριότητες ορισμένων αιτούντων άσυλο, οι οποίοι εκμεταλλεύονται μέλη των δικών τους κοινοτήτων μέσω της σωματεμπορίας γυναικών και νέων. Η συνεργασία μεταξύ των αστυνομικών δυνάμεων, όταν υπάρχει ευρεία πληροφόρηση για την πορνεία νεαρών κοριτσιών στα κράτη μέλη, πρέπει δυστυχώς να αποτελέσει ουσιαστικό τμήμα της πολιτικής μας που αφορά το άσυλο. Αυτό που είναι σαφές, ιδιαίτερα τώρα στη χώρα μου, είναι ότι πρέπει να αντιμετωπίσουμε την πρόκληση της ανησυχητικής ανόδου του ρατσισμού και της ξενοφοβίας στις κοινότητές μας. Πρόκειται για ένα βαθύτατα ανησυχητικό φαινόμενο στη δική μου χώρα. Χρειαζόμαστε μια σαφή εφαρμογή καλών, ανθρωπιστικών νόμων, και μπορούμε όλοι να επωφεληθούμε από αυτούς.

<SPEAKER ID=315 NAME="Vitorino">
Ευχαριστώ το Κοινοβούλιο για την υποστήριξη που εξέφρασε επ' αυτής της ανακοίνωσης. Συγχαίρω ιδιαίτερα τους δύο εισηγητές, τον κ. Schmitt και την κυρία Echerer, για τις εξαίρετες εκθέσεις τους. Θα ήθελα να σας ζητήσω να διαβιβάσετε τις καλύτερες ευχές μου στον κ. Schulz, ο οποίος δεν βρίσκεται πλέον εδώ. Είμαι σίγουρος ότι θα επανέλθει στη συζήτηση, εάν όχι λόγω πρακτικών καθηκόντων, αλλά πάντως λόγω ενθουσιασμού.
<P>
Η Επιτροπή έχει λάβει τώρα ανταπόκριση γι' αυτό το έγγραφο εργασίας από αρκετά κράτη μέλη και από πλήθος ΜΚΟ και, με την έκθεση του Κοινοβουλίου, θα είναι σε θέση να εκπληρώσει μια από τις δεσμεύσεις του πίνακα επιδόσεων, να παρουσιάσει δηλαδή μια οδηγία για τα ελάχιστα πρότυπα των διαδικασιών ασύλου. Πρόθεσή μου είναι να παρουσιασθεί αυτή η πρόταση οδηγίας το φθινόπωρο του 2000.
<P>
Θα ήθελα να υπενθυμίσω στο Σώμα ότι η Επιτροπή πρότεινε κατά το Ευρωπαϊκό Συμβούλιο του Τάμπερε να υιοθετηθεί ένα ενιαίο ευρωπαϊκό σύστημα ασύλου. Ωστόσο, η απόφαση του Ευρωπαϊκού Συμβουλίου του Τάμπερε συνίστατο στην επιδοκιμασία μιας προσέγγισης, η οποία βασίζεται στα ελάχιστα κοινά πρότυπα. Συνεπώς, η οδηγία συνιστά, κατά την άποψή μου, το πιο σχετικό μέσο αντιμετώπισης αυτών των ελάχιστων προτύπων για τις διαδικασίες ασύλου, τα οποία θα πρέπει να αντανακλούν τους ακρογωνιαίους λίθους της πολιτικής της Ευρωπαϊκής Ένωσης σχετικά με το άσυλο, όπως υπογραμμίστηκε από το Ευρωπαϊκό Συμβούλιο του Τάμπερε: τον απόλυτο σεβασμό στο δικαίωμα αναζήτησης ασύλου, την πλήρη και περιεκτική εφαρμογή της Σύμβασης της Γενεύης σχετικά με το καθεστώς των προσφύγων και τη διατήρηση της αρχής της μη επαναπροώθησης.
<P>
Η Επιτροπή χαιρετίζει την προσέγγιση που υιοθετεί το Ευρωπαϊκό Κοινοβούλιο σε πολλά τμήματα της πρότασης ψηφίσματος. Η Επιτροπή επιδοκιμάζει την αιτιολογική σκέψη που ζητά η πολιτική ασύλου να εφαρμόζεται σε μια όσο το δυνατόν πιο πραγματιστική βάση. Συμφωνούμε πλήρως με το Κοινοβούλιο ότι τα κοινά πρότυπα των διαδικασιών ασύλου δεν πρέπει να βασίζονται αποκλειστικά στο σκεπτικό ότι είναι επιβεβλημένη η επιτάχυνση των διοικητικών και δικαστικών διαδικασιών, αλλά επίσης πρέπει να υπάρξει ενημέρωση σχετικά με την ανάγκη διατήρησης της αξιοπρέπειας των αιτούντων άσυλο. Οφείλουμε να αναγνωρίσουμε ότι η επίτευξη μιας ισορροπημένης λύσης μεταξύ της απλοποίησης των διαδικασιών αφενός, και της διασφάλισης της νομικής βεβαιότητας και του σεβασμού των δικαιωμάτων των αιτούντων άσυλο αφετέρου δεν είναι εύκολο καθήκον. Ωστόσο, είμαστε αποφασισμένοι να εξεύρουμε μια λύση που, με ευρεία συναίνεση, να μπορεί να θεωρηθεί ως μια ισορροπημένη λύση.
<P>
Η Επιτροπή συμμερίζεται την άποψη του Ευρωπαϊκού Κοινοβουλίου ότι η είσοδος των αιτούντων άσυλο, η μετανάστευση εξαιτίας οικονομικών ή άλλων λόγων και η προσωρινή αποδοχή εκτοπισμένων ή προσφύγων σε περίπτωση μαζικής εισροής πρέπει να αντιμετωπίζονται ως εντελώς ξεχωριστά ζητήματα.
<P>
Το ψήφισμα ζητά προσωρινή προστασία για τρία έτη. Στις 24 Μαίου 2000 η Επιτροπή ενέκρινε μια οδηγία σχετικά με τα ελάχιστα πρότυπα για την παροχή προσωρινής προστασίας σε περίπτωση μαζικής εισροής εκτοπισμένων και για τα μέτρα που προωθούν μια εξισορροπημένη προσπάθεια μεταξύ των κρατών μελών για την αποδοχή τέτοιων ατόμων, και ως εκ τούτου για την ανάληψη των συνεπειών.
<P>
Έχουμε ήδη αποστείλει μια τέτοια πρόταση για διαβούλευση στο Ευρωπαϊκό Κοινοβούλιο.
<P>
Θα ήθελα να πω ότι αυτή η πρόταση περί προσωρινής προστασίας αντιμετωπίζει ρητά το ζήτημα της κατανομής των βαρών που έθεσαν αρκετοί ομιλητές, καθώς έχουμε υιοθετήσει μια προσέγγιση κατανομής των βαρών στην πρόταση που έχουμε ήδη υποβάλει στο Συμβούλιο για ένα Ευρωπαϊκό Ταμείο Προσφύγων. Θα ήθελα επομένως να τονίσω ότι αυτή η πρόταση δεν μπορεί να θεωρηθεί ως ξεχωριστή από τις άλλες προτάσεις που βρίσκονται ήδη υπό συζήτηση, οι οποίες λαμβάνουν υπόψη το ευαίσθητο ζήτημα της αλληλεγγύης μεταξύ των κρατών μελών.
<P>
Θα ήθελα να υπενθυμίσω στο Σώμα πως σε ό,τι αφορά το άσυλο, ο πίνακας επιδόσεων που έχει υποβληθεί αντανακλά τα συμπεράσματα της Συνόδου Κορυφής του Τάμπερε, όπου οι αρχηγοί κρατών και κυβερνήσεων ενέκριναν μια προσέγγιση δύο φάσεων. Το πρώτο βήμα συνίσταται στην εναρμόνιση των προτύπων που αφορούν το άσυλο και την προστασία, και το δεύτερο βήμα είναι η θέσπιση μιας κοινής διαδικασίας ασύλου αυτής καθαυτής. Για την επίτευξη του πρώτου βήματος, η Επιτροπή δεν θα εκπονήσει μόνο μια πρόταση οδηγίας σχετικά με τα κοινά πρότυπα δίκαιων και αποτελεσματικών διαδικασιών ασύλου, τις οποίες συζητούμε τώρα, αλλά μεταξύ άλλων θα παρουσιάσει επίσης, όσο το δυνατόν συντομότερα, προτάσεις για τον καθορισμό του κράτους που ευθύνεται για την εξέταση της αίτησης παροχής ασύλου και για τους κοινούς ελάχιστους όρους αποδοχής των αιτούντων άσυλο.
<P>
Θα ήθελα να υπενθυμίσω στο Σώμα ότι, όπως προείπα, έχουμε ήδη υποβάλει προς διαβούλευση στα κράτη μέλη ένα έγγραφο εργασίας που αποσκοπεί στην αντικατάσταση της Σύμβασης του Δουβλίνου από έναν κοινοτικό κανονισμό, λαμβάνοντας υπόψη τη συγκεκριμένη εμπειρία, τα τρωτά σημεία και τις ανεπάρκειες που έχουν προκύψει από την εφαρμογή της Σύμβασης του Δουβλίνου.
<P>
Σε ό,τι αφορά το δεύτερο βήμα, τα συμπεράσματα του Τάμπερε καλούσαν την Επιτροπή να παρουσιάσει μια ανακοίνωση σχετικά με μια κοινή διαδικασία ασύλου και με ένα ενιαίο καθεστώς όσων λαμβάνουν άσυλο, το οποίο να ισχύει σε όλη την Ένωση. Πρόθεσή μου είναι μέχρι το τέλος του έτους 2000 να έχει παρουσιασθεί αυτή η ανακοίνωση.
<P>
Η Επιτροπή επισημαίνει - όπως έχει τονισθεί από αρκετούς ομιλητές - ότι το Ευρωπαϊκό Κοινοβούλιο έχει λάβει μια γενική θέση στο προκείμενο ψήφισμα για τον εξορθολογισμό του κοινοτικού δικαίου σχετικά με τα ζητήματα ασύλου. Η Επιτροπή όχι μόνο θα μελετήσει πολύ προσεκτικά το ψήφισμα προκειμένου να εκπονήσει την πρόταση οδηγίας της για τα κοινά πρότυπα που αφορούν τις διαδικασίες ασύλου - η οποία επαναλαμβάνω ότι θα παρουσιασθεί φέτος το φθινόπωρο - αλλά τα κοινά πρότυπα θα αποτελέσουν επίσης αντικείμενο προβληματισμού, ενώ παράλληλα θα εκπονείται η ανακοίνωση που θα παρουσιασθεί μέχρι το τέλος του έτους σχετικά με μια κοινή διαδικασία ασύλου σε μακροπρόθεσμη βάση. Ειλικρινά, με ενθαρρύνει το γεγονός ότι αυτή η ανακοίνωση έτυχε τόσο ευρείας υποστήριξης στο Σώμα. Με τέτοια αφοσίωση, τόσο από την Επιτροπή όσο και από το Κοινοβούλιο, ελπίζω ειλικρινά ότι θα έχουμε επιτυχία στο έργο μας.

<SPEAKER ID=316 NAME="Πρόεδρος">
. Ευχαριστώ πολύ, κύριε Επίτροπε
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Θύματα αξιόποινων πράξεων στην Ένωση
<SPEAKER ID=317 NAME="Πρόεδρος">
. Η ημερήσια διάταξη προβλέπει τη συζήτηση της έκθεσης (A5-0126/2000) της κ. Sφrensen, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή για τα θύματα αξιόποινων πράξεων στην Ευρωπαϊκή Ένωση - Προβληματισμός και πρότυπα για δράση (COM(1999) 349 - C5-0119/1999 - 1999/2122(COS)).

<SPEAKER ID=318 LANGUAGE="NL" NAME="Sφrensen">
. (NL) Κύριε Πρόεδρε, κύριε Επίτροπε και συνάδελφοι, η Ευρωπαϊκή Επιτροπή κατέδειξε μέσω αυτής της ανακοίνωσης την προθυμία της να συνεισφέρει ουσιαστικά στη βελτίωση της θέσης των θυμάτων διαφόρων εγκλημάτων. Υπογραμμίζει ότι εντός του χώρου ελευθερίας, δικαιοσύνης και ασφάλειας στην Ευρωπαϊκή Ένωση οι πολίτες θα πρέπει να είναι σε θέση να απολαύουν αποτελεσματικής προστασίας.
<P>
Η Ευρωπαϊκή Επιτροπή θέλει επίσης να ξεκινήσει μία συζήτηση σχετικά με την αντιμετώπιση των θυμάτων, συζήτηση η οποία θα πρέπει να καταλήξει στη λήψη μέτρων με στόχο τη βελτίωση της κατάστασης των θυμάτων. Η επιτροπή ελευθεριών και δικαιωμάτων των πολιτών, δικαιοσύνης και εσωτερικών υποθέσεων θεωρεί ότι πολλά από τα προτεινόμενα μέτρα εξαρτώνται σε μεγάλο βαθμό από την καλή θέληση κάθε κράτους μέλους ξεχωριστά. Η επιτροπή μας ζητά να υπάρξει ρύθμιση σε ευρωπαϊκό επίπεδο. Γιατί χρειάζεται κάτι τέτοιο; Γνωρίζουμε πληθώρα παραδειγμάτων για το πώς αντιμετωπίστηκαν διάφορα θύματα κατά τα τελευταία χρόνια: απαγωγές παιδιών, επιθέσεις κατά γονέων και συγγενών, θύματα τρομοκρατικών επιθέσεων, θύματα του οργανωμένου εγκλήματος, διαρρήξεις, επιθέσεις κ.ο.κ., παρακολουθήσεις, εκφοβισμοί και τα όμοια. Οι άνθρωποι αυτοί όμως δεν θα πρέπει να γίνονται θύματα δύο φορές, πρώτα θύματα ενός εγκλήματος και κατόπιν του ίδιου του συστήματος. Χρειάζεται αναμφίβολα να υπάρξει σαφήνεια σχετικά με τα δικαιώματα και τη θέση των θυμάτων.
<P>
Τα μέτρα που προτείνονται στην ανακοίνωση της Επιτροπής φαίνεται ότι απευθύνονται αποκλειστικά σε θύματα τα οποία προέρχονται από ένα κράτος μέλος και ζουν σε ένα κράτος μέλος ή σε θύματα τα οποία προέρχονται από τρίτες χώρες και διαμένουν νόμιμα σε ένα κράτος μέλος. Πιστεύω ωστόσο ότι κατά τον καθορισμό του πακέτου μέτρων θα πρέπει να ληφθούν υπόψη και τα θύματα που είναι πολίτες κρατών μελών και αντιμετώπισαν πρόβλημα σε τρίτες χώρες, καθώς και τα θύματα από τρίτες χώρες τα οποία παραμένουν παράνομα σε ένα κράτος μέλος.
<P>
Το καθεστώς του θύματος δεν θα πρέπει να έχει καμία επίπτωση στα δικαιώματά του και στις δυνατότητες απόκτησης αυτών των δικαιωμάτων. Επίσης στα πλαίσια της διεύρυνσης της Ευρωπαϊκής Ένωσης θα πρέπει να δοθεί ιδιαίτερη προσοχή στην αντιμετώπιση των θυμάτων στις υποψήφιες χώρες.
<P>
Σύμφωνα με τη Συνθήκη, η Ευρωπαϊκή Ένωση διαθέτει, τόσο στα πλαίσια του αστικού όσο και του ποινικού δικαίου, τα αναγκαία μέτρα προκειμένου να ενισχύσει την προστασία των θυμάτων διαφόρων εγκλημάτων στην επικράτειά της.
<P>
Δυστυχώς για τα μέτρα αυτά ισχύει η ομοφωνία. Ο πίνακας επιδόσεων (scoreboard) που πρότεινε η Επιτροπή και στον οποίο περιλαμβάνονται οι απαιτήσεις για τη δημιουργία ενός χώρου ελευθερίας, ασφάλειας και δικαιοσύνης, θα πρέπει να καταστεί αυστηρότερος ούτως ώστε να εξασφαλισθεί και να επισπευσθεί η νομική συνέχεια της παρούσας οδηγίας. Είναι ανησυχητικό το γεγονός ότι σε αυτό τον πίνακα επιδόσεων δεν προβλέπονται μέτρα προς συνδρομή των θυμάτων διαφόρων εγκλημάτων πριν από το 2004. Τα θύματα δεν μπορούν να περιμένουν μέχρι τότε. Εάν λάβουμε μέτρα για το 2001 τα θύματα θα μπορούν να προσβλέπουν σε μία δίκαιη αντιμετώπιση. Ας μη λησμονούμε μάλιστα ότι η αξιοπρεπής αντιμετώπιση και η κατανόηση προς τα θύματα μπορούν να παίξουν ένα ρόλο προληπτικό. Η σωστή αντιμετώπιση των θυμάτων συνεισφέρει στον αποστιγματισμό τους και στέλνει ένα σημαντικό μήνυμα στην κοινωνία.
<P>
Κατά την παροχή βοήθειας προς τα θύματα είναι σημαντικό η βοήθεια αυτή να μην είναι απλώς χρηματικής και νομικής φύσεως αλλά να εξασφαλίζεται πρώτα από όλα η ανωνυμία, η ασφάλεια και ο σεβασμός στην ιδιωτική ζωή των θυμάτων, να λαμβάνονται υπόψη θρησκευτικές και πολιτισμικές πτυχές, να αναγνωρίζεται η οικογένεια του θύματος ως επίσης πληγείσα και ως μάρτυρας, να αναγνωρίζεται επίσης το δικαίωμα του θύματος να καταθέτει με διερμηνεία στη γλώσσα του, αλλά επίσης να εξασφαλίζεται και η ιατρική, ψυχολογική και κοινωνική συμπαράσταση προς το θύμα. Χρειάζεται επίσης ένα ιδιαίτερο σύστημα νομικής, ψυχολογικής και σωματικής προστασίας των θυμάτων οικιακής βίας, παρακολούθησης και κλειτοριδεκτομής.
<P>
Χρειάζεται ιδιαίτερα να ληφθούν επιπρόσθετα μέτρα για τους ανηλίκους. Θα πρέπει συγκεκριμένα να προβλεφθούν ειδικά εξοπλισμένες αίθουσες στις οποίες να γίνεται η κατάθεσή τους. Η κατάθεση αυτή θα πρέπει να βιντεοσκοπείται, έτσι ώστε να μην χρειάζεται να επαναλαμβάνεται και να θυμίζει εκ νέου στα θύματα την τραυματική εμπειρία τους. Η υλική, ιατρική, ψυχολογική και κοινωνική συνδρομή θα πρέπει να μπορεί να προσφέρεται στα θύματα δωρεάν και χωρίς καμία καθυστέρηση.
<P>
Επίσης θα πρέπει να παρέχονται στα θύματα πληροφορίες σχετικά με τη διαθεσιμότητα διαφόρων μορφών συνδρομής. Είναι εξαιρετικά σημαντικό να παρέχεται εξειδικευμένη βοήθεια στα θύματα ασχέτως της φύσης του εγκλήματος. Στα πλαίσια αυτά θα πρέπει να αντιμετωπισθούν διάφορες προκαταλήψεις, καθώς διάφορα εγκλήματα θεωρούνται λιγότερο ή περισσότερο σημαντικά στις διάφορες χώρες.
<P>
Εξάλλου διαπιστώνεται διακριτική μεταχείριση των θυμάτων κατά τη στιγμή της καταγγελίας. Τα κράτη μέλη θα πρέπει να υποχρεωθούν να δημιουργήσουν εξειδικευμένες αστυνομικές μονάδες για τα θύματα εγκληματικών ενεργειών.
<P>
Περαιτέρω είναι σημαντικό να δημιουργηθεί μία νομική βάση και να εναρμονισθούν τα μέτρα για την προστασία των θυμάτων. Η μελέτη που πραγματοποίησε η An Wergens στα πλαίσια του προγράμματος Grotius μας παρέχει τις αναγκαίες πληροφορίες στα πλαίσια αυτά. Οι σημαντικές εμπειρίες που συγκεντρώθηκαν σχετικά με τα ισχύοντα μέτρα σε ορισμένα κράτη μέλη μπορούν να συμβάλουν ιδιαίτερα στην εναρμόνιση των μέτρων ή στον καθορισμό ενός κοινοτικού πακέτου μέτρων. Μία τέτοια πρωτοβουλία μπορεί να αποτελέσει ένα πρώτο βήμα για την πρόληψη της εγκληματικότητας. Ωστόσο, δεδομένης της αύξησης της οργανωμένης διασυνοριακής εγκληματικότητας, η πρωτοβουλία αυτή θα πρέπει να καταλήξει σε ένα κοινοτικό πρόγραμμα πρόληψης σε ευρωπαϊκό και διεθνές επίπεδο.
<P>
Τέλος, μέχρις ότου δημιουργηθεί εναρμονισμένη νομοθεσία για τη διασυνοριακή προστασία των θυμάτων, τα κράτη μέλη καθώς και οι υποψήφιες χώρες σε συνεργασία με τις ΜΚΟ οφείλουν να βελτιώσουν την προστασία που παρέχεται στα θύματα. Προκειμένου να προλαμβάνονται τα εγκλήματα είναι επίσης σημαντικό η πολεοδομία και η χωροταξία να λαμβάνουν ιδιαίτερα υπόψη ζητήματα ασφαλείας.

<SPEAKER ID=319 NAME="Cederschiφld">
Κύριε Πρόεδρε, κύριε Επίτροπε, υπομονετικοί συνάδελφοι!
<P>
Το να λέμε ότι θα ενισχύσουμε τη θέση των θυμάτων αξιόποινων πράξεων μοιάζει σαν τη διήγηση μιας μικρής ευτυχισμένης ιστορίας. Στην αρχή συναντήσαμε ιδιαίτερη αντίσταση από πολλές πλευρές, τώρα, όμως, οι περισσότεροι συμφωνούν ότι πρόκειται για κάτι καλό και σημαντικό και αυτό ισχύει για όλα τα θεσμικά όργανα της Ευρώπης.
<P>
Χρειάζεται να εστιάσουμε την προσοχή μας στην οπτική των θυμάτων και στην ενίσχυση των δικαιωμάτων τους στην Ένωση. Ανθρωποι οι οποίοι ασκούν το δικαίωμά τους να μετακινούνται ελεύθερα δεν χρειάζεται να πέφτουν θύματα αξιόποινων πράξεων. Αν, παρ' όλα αυτά, πέσουν θύμα αξιόποινης πράξης, δεν θα πρέπει, τουλάχιστον, να είναι αναγκαίο να υποφέρουν δύο φορές και να βρεθούν σε μια κατάσταση χειρότερη από ό,τι ισχύει για τους πολίτες του κράτους στο οποίο βρίσκονται και όπου έχουν πέσει θύματα αξιόποινης πράξης. Αυτό ισχύει ανεξάρτητα από τη μορφή της όποιας αξιόποινης πράξης τύχει να πέσει κάποιος θύμα. Συνεπώς, πρέπει να ενισχυθεί, σε πολλά επίπεδα, η θέση των θυμάτων αξιόποινων πράξεων.
<P>
Δεν μπορεί να γίνεται λόγος για ενίσχυση της θέσης των θυμάτων αξιόποινων πράξεων χωρίς να αναφέρεται η λήψη προληπτικών μέτρων για τις αξιόποινες πράξεις. Τον Νοέμβριο του 1997 πήραμε μια πρωτοβουλία στο Κοινοβούλιο και ζητήσαμε την εκπόνηση ενός σχεδίου δράσης σχετικά για τα προληπτικά μέτρα. Ένα τέτοιο σχέδιο δράσης υιοθετήθηκε από το Συμβούλιο τον Δεκέμβριο του 1998. Η σημασία αυτών των θεμάτων υπογραμμίστηκε εκ νέου στο Τάμπερε το φθινόπωρο του 1999. Τώρα έχουμε εισέλθει σε μια νέα φάση.
<P>
Η καλύτερη βοήθεια για τα θύματα αξιόποινων πράξεων στην πραγματικότητα είναι να φροντίσουμε να μη διαπράττονται αξιόποινες πράξεις, όμως, αυτό δεν μπορεί, στην πραγματικότητα, να γίνει πάντα. Η καλύτερη πρόληψη όσον αφορά τις αξιόποινες πράξεις είναι να διανέμονται οι πληροφορίες. Για να μπορέσουμε να διαμορφώσουμε μια αποτελεσματική στρατηγική για την πρόληψη των αξιόποινων πράξεων πρέπει να γνωρίζουμε πραγματικά για ποιο πράγμα μιλάμε. Π. χ. εξακολουθεί να μην υπάρχει ορισμός της έννοιας "θύμα αξιόποινων πράξεων" και "οργανωμένο έγκλημα" .
<P>
Πέραν των προληπτικών μέτρων για τις αξιόποινες πράξεις πρέπει επίσης να ενισχυθεί πιο συγκεκριμένα η θέση των θυμάτων αξιόποινων πράξεων όταν έχει πλέον διαπραχθεί μια αξιόποινη πράξη. Το ζητούμενο, μεταξύ άλλων, είναι να γίνουν οι άνθρωποι περισσότερο συνειδητοποιημένοι. Πέραν αυτού, τα θύματα αξιόποινων πράξεων πρέπει να γνωρίζουν τα δικαιώματα και τις δυνατότητες να βοηθηθούν που όντως υπάρχουν. Τα περισσότερα κράτη μέλη διαθέτουν υπηρεσίες που παρέχουν στα θύματα αξιόποινων πράξεων κάποια μορφή πρώτων βοηθειών. Οι ταξιδιώτες μπορεί να χρειάζονται, κάποιες φορές περισσότερο απ' ό,τι ο ντόπιος πληθυσμός, ιδιαίτερη στήριξη με διάφορους τρόπους. Αυτό μπορεί να αφορά ειδικά μέτρα, τα οποία συμπεριλαμβάνουν βοήθεια όσον αφορά τη γλώσσα και τη μετάφραση, καθώς επίσης και ψυχολογική στήριξη. Εδώ εμπλέκονται, φυσικά, η αστυνομία, κοινωνικές υπηρεσίες και διάφορες μη κυβερνητικές οργανώσεις. Ήδη έχει, όντως, διαμορφωθεί μια συνεργασία σε ευρωπαϊκό επίπεδο και η οποία είναι εν εξελίξει. Πέραν των άλλων, ο οργανισμός European Forum for Victim Services, έχει αναπτύξει καλές κατευθυντήριες γραμμές όσον αφορά τη θέση των θυμάτων εγκληματικών ενεργειών.
<P>
Η πρόταση της Επιτροπής συνεπάγεται τη θέσπιση ελαχίστων κανόνων για την υποδοχή των θυμάτων αξιόποινων πράξεων ώστε, αν παραστεί ανάγκη, να παρέχεται πληροφόρηση και στήριξη. Αυτό είναι εξαιρετικό. Η αστυνομία θα παίξει έναν σημαντικό ρόλο, καθώς αποτελεί την πρώτη επαφή και, εδώ, συχνά είναι αναγκαία ειδική εκπαίδευση. Είναι δύσκολο για αλλοδαπούς που έχουν πέσει θύματα αξιόποινων πράξεων να παρακολουθούν εξ αποστάσεως τις νομικές διαδικασίες, γι' αυτό, λοιπόν, χρειάζεται επίσης η λήψη ειδικών μέτρων ώστε να διασφαλιστεί η νομική θέση των αλλοδαπών θυμάτων αξιόποινων πράξεων.
<P>
Οι συζητήσεις στην Επιτροπή για αυτό το θέμα ξεκίνησαν την προηγούμενη περίοδο με πρωτοβουλία της Σουηδής Επιτρόπου, κ. Gradin. Το θέμα θα τεθεί εκ νέου επί σουηδικής Προεδρίας. Κατά κάποιον τρόπο, πρόκειται, βασικά, για ένα ξεκάθαρο θέμα, διότι υπάρχει πολύ μεγάλη ομοφωνία όσον αφορά τους στόχους. Ο ευρωπαϊκός τρόπος σκέψης ταυτίζεται, συνήθως, με την ώθηση της Ευρώπη προς τα εμπρός. Στην προκειμένη περίπτωση, έχουμε κοινά συμφέροντα που διαπερνούν τα κομματικά και εθνικά σύνορα. Επομένως, πρέπει να υπάρχουν καλές δυνατότητες να σκεφτούμε ευρωπαϊκά.
<P>
Ως εκ τούτου, καλωσορίζω την ανακοίνωση της Επιτροπής και θέλω, φυσικά, να εκφράσω τις ιδιαίτερες ευχαριστίες μου προς την κ. Sφrensen για τη συνεισφορά της με αυτήν την έκθεση, μια έκθεση την οποία στηρίζουμε πλήρως. Κατόπιν, θέλουμε να κάνουμε έκκληση στην Επιτροπή να επανέλθει με οδηγίες. Ελπίζουμε ότι από ' δώ και πέρα θα υπάρξουν συγκεκριμένες ενέργειες. Σε γενικές γραμμές, υπάρχουν όλες οι αναγκαίες προϋποθέσεις.

<SPEAKER ID=320 LANGUAGE="PT" NAME="Coelho">
­ (PT) Κύριε Πρόεδρε, κύριε Επίτροπε, αγαπητοί συνάδελφοι, όταν θίγονται θέματα όπως αυτό για το οποίο συζητάμε, εκείνο που διαπιστώνουμε συχνά είναι ότι οι δημόσιες αρχές ασχολούνται κατά κύριο λόγο με τις πλευρές της αποτροπής και της ασφάλειας, με την πρόληψη της εγκληματικότητας, με την καθιέρωση των πλαισίων ποινικής δικονομίας και με τη δράση των αστυνομικών δυνάμεων και του μηχανισμού της δικαιοσύνης. Είναι ωστόσο επιτακτική ανάγκη να μεριμνούμε επίσης για τους ανθρώπους που περισσότερο πλήττονται από το έγκλημα, δηλαδή με τα θύματα. Όποια και να είναι τα θύματα αξιόποινων πράξεων, δεν θα πρέπει να επιτρέπουμε να υφίστανται οι άνθρωποι αυτοί διπλή βλάβη, πρώτα ως θύματα μιας εγκληματικής πράξης και ακολούθως ως θύματα του συστήματος. Οφείλουμε να διασφαλίσουμε την κατάλληλη προστασία των θυμάτων αξιόποινων πράξεων μέσα στο χώρο της Ένωσής μας. Προς το σκοπό αυτό, έχει επίσης θεμελιώδη σημασία και η εξασφάλιση της ισότιμης μεταχείρισης όλων των θυμάτων, τόσο ενώπιον των δικαστηρίων όσο και στις σχέσεις τους με τη διοίκηση, καθώς επίσης και η δημιουργία ενεργών μέσων για την υποστήριξή τους. Είναι αναγκαίο να γίνεται σεβαστή η προσωπική αξιοπρέπεια του κάθε θύματος και η διαφύλαξη της ασφάλειάς του και της ιδιωτικής ζωής του ιδίου και της οικογένειάς του στους κόλπους αυτής της Ένωσης την οποία οικοδομούμε βήμα βήμα, μέσα σε αυτή την Ένωση που θεμελιώνεται στο σεβασμό των δικαιωμάτων και των ελευθεριών, που εγγυάται την ασφάλεια των προσώπων και των περιουσιών τους, και που διασφαλίζει μια πραγματική δικαστική αρωγή, που αποτελεί, δηλαδή, μια Ένωση η οποία θεμελιώνεται στις αξίες που εμπνέουν τα σύγχρονα δημοκρατικά πολιτεύματα.
<P>
Για το λόγο αυτό χαιρετίζουμε την πρωτοβουλία της Επιτροπής, η οποία συνάδει πλήρως με την προσπάθεια δημιουργίας ενός χώρου ελευθερίας, ασφάλειας και δικαιοσύνης. Έχει ουσιαστική σημασία το να υπάρχουν στοιχειώδεις κανόνες προστασίας των θυμάτων εγκληματικών πράξεων, που θα διασφαλίζουν σε όλη την επικράτεια της Ευρωπαϊκής Ένωσης ένα ενδεδειγμένο επίπεδο δικαστικής αρωγής κατά την εκδίκαση διασυνοριακών υποθέσεων, η οποία θα παρέχεται κυρίως σε ζητήματα όπως την πρόσβαση στη δικαιοσύνη, ή τη διαφύλαξη και ουσιαστική άσκηση των δικαιωμάτων των θυμάτων κατά τη διεξαγωγή της δίκης, δηλαδή το δικαίωμά τους να συμμετέχουν στη διαδικασία, να δέχονται την αναγκαία νομική βοήθεια, να δέχονται ή να παρέχουν πληροφορίες, να κατανοούν και να γίνονται κατανοητοί κ.λπ. Όπως επίσης, πρέπει να διασφαλίζεται το δικαίωμα των θυμάτων να λαμβάνουν αποζημίωση για απώλειες και βλάβες, συμπεριλαμβανομένων των δικαστικών εξόδων.

<SPEAKER ID=321 LANGUAGE="EN" NAME="Evans, Robert">
Κύριε Πρόεδρε, θα ήθελα να συγχαρώ την εισηγήτρια για την έκθεση αυτή. Πρόκειται για έναν σημαντικό τομέα και δικαίως επισύρει την προσοχή σε αυτόν. Αναφέρεται στις νέες εξουσίες της Κοινότητας τα τελευταία χρόνια: στα δικαιώματα ασύλου, μετανάστευσης και γενικής συνεργασίας σε αστικά θέματα. Είναι συνεπώς αποφασιστικής σημασίας η χρησιμοποίηση αυτών των εξουσιών για τη βελτίωση της θέσης των θυμάτων αξιόποινων πράξεων.
<P>
Τη στιγμή της αξιόποινης πράξης, ιδιαίτερα ενός προσωπικού, φυσικού ή βίαιου εγκλήματος, πολλά θύματα, εάν όχι όλα, είναι ευάλωτα, θλιμμένα, αναστατωμένα, πιθανώς θυμωμένα και χρειάζονται επειγόντως υποστήριξη. Όπως δήλωσε η εισηγήτρια, δεν χρειάζεται να γίνουν ξανά θύματα. Ούτε χρειάζεται να αισθάνονται ότι στιγματίζονται σχεδόν σαν να είναι τα ίδια οι εγκληματίες. Χρειάζεται να διασφαλίσουμε - και η παρούσα έκθεση είναι πολύ επιτυχής ως προς αυτό - ότι οι διαδικασίες δεν αρνούνται την κατάσταση ή την κάνουν χειρότερη, αλλά μάλλον ότι υποστηρίζουν και προσφέρουν αρωγή στα θύματα.
<P>
Η εισηγήτρια δήλωσε ότι χρειάζεται επίσης να διασφαλίσουμε την ύπαρξη εγγυήσεων, ώστε να μην υπάρχει καταπάτηση της προσωπικής ζωής των θυμάτων. Πρέπει να επιστήσουμε ιδιαίτερα την προσοχή στην καταπάτηση ή την πιθανή καταπάτηση της ιδιωτικής ζωής από τον Τύπο. Είμαι ιδιαίτερα ευχαριστημένος που η παρούσα έκθεση συμπεριλαμβάνει την υποστήριξη της γλώσσας ή της διαλέκτου του θύματος αξιόποινης πράξης, διότι αυτός είναι ένας τομέας που συχνά παραβλέπεται.
<P>
Το ίδιο ισχύει για την αναγκαιότητα κατάρτισης των αστυνομικών υπαλλήλων ή άλλων ατόμων που βρίσκονται σε θέσεις εξουσίας. Οι εθνοτικές μειονότητες, πολύ συχνά οι γυναίκες και τα παιδιά - εκείνοι που ενίοτε βρίσκουν το σύστημα δύσκολο - θα είναι εκείνοι που διατρέχουν τους μεγαλύτερους κινδύνους από μια τέτοια κατάσταση. Εκείνοι που ενδεχομένως φοβούνται τις αρχές είναι ιδιαίτερα ευάλωτοι.
<P>
Η Ομάδα του Κόμματος των Ευρωπαίων Σοσιαλιστών υποστηρίζει αυτή την έκθεση και συγχαίρει την εισηγήτρια με μεγάλη ευχαρίστηση. Ωστόσο, δεν θα αποτελέσει έκπληξη το γεγονός ότι θα καταψηφίσουμε εκείνες τις τροπολογίες που έχουν κατατεθεί στο όνομα ορισμένων βουλευτών της Ομάδας Τεχνικού Συντονισμού των Ανεξαρτήτων Βουλευτών. Οι εν λόγω τροπολογίες δεν βελτιώνουν την έκθεση· αποτελούν μάλλον μια ωμή προσπάθεια να προστεθεί η μεροληπτική, διαστρεβλωμένη και ρατσιστική αντίληψη εκείνων που υπογράφουν τις τροπολογίες. Συγχαίρω την εισηγήτρια για το έργο της. Συγχαίρω την Επιτροπή που έθεσε το θέμα προς συζήτηση και εύχομαι κάθε επιτυχία στο μέλλον.

<SPEAKER ID=322 LANGUAGE="EN" NAME="Watson">
Κύριε Πρόεδρε, εκ μέρους της Ομάδας των Φιλελευθέρων, θα ήθελα να χαιρετίσω αυτή την έκθεση και να ευχαριστήσω την κυρία Sφrensen για την εξαίρετη εργασία της κατά την εκπόνηση ενός τόσο σημαντικού εγγράφου.
<P>
Χαιρετίζω την ανακοίνωση της Επιτροπής που αποτέλεσε το έναυσμα γι' αυτή την έκθεση, αλλά θα ήθελα να πω εκ μέρους της Ομάδας μου, ότι λυπούμαστε που αυτή η ανακοίνωση δεν ήταν πιο σθεναρή. Είναι αρκετά σαφές ότι οι Συνθήκες παρέχουν στην Ένωση τα μέσα που είναι απαραίτητα για την ενίσχυση της προστασίας των θυμάτων αξιόποινων πράξεων. Σκέπτομαι, για παράδειγμα, ορισμένα από τα συμπεράσματα της έκθεσης Wergens, και θα περιμέναμε περισσότερα από την Επιτροπή εκτός από προτάσεις για περισσότερο διάλογο και ανταλλαγή των βέλτιστων πρακτικών. Χρειαζόμαστε σαφή μέτρα για να βοηθήσουμε τα θύματα να έχουν πρόσβαση στην υποστήριξη, στη δικαιοσύνη και στην αποζημίωση.
<P>
Ωστόσο, πρέπει να λεχθεί ότι μολονότι θεωρούμε ότι η Επιτροπή θα μπορούσε να κάνει περισσότερα, το μεγαλύτερο πρόβλημα αποτελούν μακράν τα κράτη μέλη. Μας φαίνεται αδιανόητο ότι επτά κράτη μέλη δεν έχουν επικυρώσει ακόμη τη Σύμβαση του 1983 για την Αποζημίωση των Θυμάτων Βίαιων Εγκλημάτων και ότι τα πρότυπα δικαιοσύνης εξακολουθούν να είναι σε τόσο χαμηλό επίπεδο σε τόσα πολλά κράτη μέλη.
<P>
Επιτρέψτε μου να σας παραθέσω ένα σύντομο παράδειγμα από τη δική μου εκλογική περιφέρεια. Ο κ. Pike, ένας οδηγός φορτηγού από την εκλογική περιφέρειά μου δέχθηκε πρόσφατα επίθεση από τον εργοδότη του στις Κάτω Χώρες. Ο κ. Pike δεν είναι πλούσιος, και το κόστος της νομικής προσφυγής μεγάλο. Δεν έχει πρόσβαση σε νομική συνδρομή στη Βρετανία, διότι πρέπει να προσλάβει δικηγόρο στις Κάτω Χώρες για να τον βοηθήσει. Δεν έχει πρόσβαση σε νομική συνδρομή στις Κάτω Χώρες. Δεν είναι σε θέση να εξασφαλίσει καμία αποζημίωση ή ακόμη ούτε καν δικαιοσύνη για τις βλάβες που υπέστη.
<P>
Εάν δεν είμαστε ικανοί, ως Ένωση, να προσφέρουμε βοήθεια σε σχετικά ξεκάθαρες και απλές υποθέσεις όπως αυτή, τότε οι πολίτες μας δεν θα έχουν εμπιστοσύνη στην ενιαία αγορά και δεν θα αισθάνονται τμήμα της Ευρωπαϊκής Ένωσης. Ελπίζω ότι θα μπορέσουμε να προωθήσουμε ορισμένες από τις ιδέες που παρουσιάζονται σε αυτή την έκθεση για να βελτιώσουμε την κατάσταση των πολιτών μας.

<SPEAKER ID=323 LANGUAGE="ES" NAME="Ortuondo Larrea">
Κύριε Πρόεδρε, καταρχήν, θα ήθελα να εκφράσω τα συγχαρητήριά μου στην εισηγήτρια κ. Patsy Sφrensen για την επιμελημένη και εύστοχη έκθεσή της.
<P>
Από την άλλη πλευρά, θα ήθελα να επικεντρώσω την προσοχή μου κατάθεση διαφόρων τροπολογιών στο κείμενο προκειμένου να συμπεριληφθούν τα άτομα που έχουν πληγεί από την τρομοκρατία στα θύματα αξιόποινων πράξεων στην ΕΕ.
<P>
Είμαι απόλυτα σύμφωνος με αυτό, καθώς και με το γεγονός ότι υπάρχουν συγκεκριμένες ομάδες που χρησιμοποιούν τη βία προκειμένου να επιβάλουν τα ιδεώδη τους. Αυτό που ζητώ κύριε Πρόεδρε, είναι όταν θα συζητήσουμε για επιβολές ποινών και για θύματα να αναφερθούμε και μόνο στις τρομοκρατικές οργανώσεις οι οποίες υπάρχουν σε αφθονία και οι οποίες πρέπει να εξαφανιστούν σε ένα δημοκρατικό πλαίσιο όπως αυτό που επιθυμούμε για την Ευρώπη.
<P>
Από αυτή την άποψη, πρέπει να απορρίψουμε και να καταδικάσουμε και τις επιβολές ποινών και τις βιαιότητες που ασκούνται σε ορισμένες περιπτώσεις από δικαστικές αρχές και όργανα των κρατών, όπως στην περίπτωση των GAL και σε άλλες προηγούμενες περιπτώσεις στο ισπανικό κράτος.
<P>
Η δημοκρατική δικαιοσύνη πρέπει να εφαρμόζεται σε όλους, ανεξαιρέτως, καθώς και οι αποζημιώσεις για ηθικές ζημίες και οι υλικές, ιατρικές, ψυχολογικές, κοινωνικές ενισχύσεις κτλ. πρέπει να φτάνουν στα θύματα της τρομοκρατίας ανεξαιρέτως, μεταξύ των οποίων - πώς να γίνει διαφορετικά - εκείνων που προκάλεσαν οι προαναφερθέντα παρακρατικά όργανα.
<P>
Μόνο έτσι, δρώντας με δίκαιο τρόπο, θα επιτύχουμε μια Ευρώπη που να ζει ειρηνικά και σε ευημερία, ιδέα που ενέπνευσε τη γέννηση της Κοινότητάς μας και που πιστεύω ότι εξακολουθεί να αποτελεί τη μεγαλύτερη προσδοκία μας.

<SPEAKER ID=324 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ την εισηγήτρια της έκθεσης για την αξιόλογη εργασία της. Η ανακοίνωση της Επιτροπής αφορά ένα ιδιαίτερα σημαντικό θέμα. Το ζήτημα της αποτελεσματικότερης από ό,τι μέχρι σήμερα υποστήριξης των θυμάτων αξιόποινων πράξεων δεν επιλύεται απλώς με την εξέλιξη της νομοθεσίας. Μόνο με τη βοήθεια ενός ευρύτερου διαλόγου ικανού να συνενώσει τις μη κυβερνητικές οργανώσεις και τις δημόσιες αρχές μπορούμε να επιτύχουμε μόνιμες βελτιώσεις. Σε σύγκριση με τις δημόσιες αρχές, οι μη κυβερνητικές οργανώσεις συχνά διαθέτουν στην πράξη πιο ευέλικτα και πιο πολύπλευρα πρότυπα για την επίλυση του προβλήματος. Για παράδειγμα, οι τράπεζες πληροφοριών του Διαδικτύου, που λειτουργούν σε εθελοντική βάση, και οι τηλεφωνικές υπηρεσίες θα μπορούσαν να εξελιχθούν παράλληλα με τις κρατικές υπηρεσίες. Η δυσκολία πρόσβασης των θυμάτων στις ποινικές διαδικασίες, και κυρίως οι υψηλές δαπάνες που αυτές συνεπάγονται, συχνά παρεμποδίζουν τα θύματα αξιόποινων πράξεων να διεκδικήσουν τα δικαιώματά τους. Η κατάσταση αυτή βρίσκεται σε απόλυτη αντίθεση με τις αρχές της ΕΕ περί κράτους δικαίου. Ακόμη, η πραγματική δικαιοσύνη πρέπει να παρέχεται δωρεάν. Το ελάχιστο επίπεδο νομικής προστασίας στα κράτη μέλη της ΕΕ δεν πρέπει να πέσει σε εκείνο των Ηνωμένων Πολιτειών.
<P>
Η ΕΕ και τα κράτη μέλη της πρέπει επίσης να διασφαλίσουν ότι τα θύματα των αξιόποινων πράξεων δεν θα αναγκαστούν να υποφέρουν και για δεύτερη φορά την αδικία που βίωσαν. Όσον αφορά ειδικά το οργανωμένο έγκλημα, πολλά θύματα αξιόποινων πράξεων αρνούνται να καταφύγουν στις ποινικές διαδικασίες εξαιτίας της πίεσης και του φόβου πράξεων εκδίκησης. Τα κράτη μέλη της ΕΕ πρέπει να προωθήσουν μια πιο αποτελεσματική συνεργασία μεταξύ των αρχών όσον αφορά τη μέριμνα μετά το πέρας της δίκης, όπως για παράδειγμα την προστασία των θυμάτων και των μαρτύρων. Θα πρέπει επίσης να διευκρινιστεί σαφώς η προσφορά της Ευρωπόλ στη συγκεκριμένη διαδικασία.

<SPEAKER ID=325 NAME="Cerdeira Morterero">
Κύριε Πρόεδρε, χαιρετίζω την ανακοίνωση της Επιτροπής σχετικά με τα θύματα αξιόποινων πράξεων στην Ευρωπαϊκή Ένωση, δεδομένου ότι εντρυφά στη διαδικασία εκπόνησης κοινών πολιτικών, καθώς και σε μια μεγαλύτερη συνεργασία μεταξύ των κρατών μελών σε μια στιγμή κατά την οποία συνειδητοποιούμε όλοι, και φυσικά αυτό το Σώμα, την αναγκαιότητα αυτής τη κοινοτικοποίησης.
<P>
Λαμβάνοντας υπόψη τον πελώριο αριθμό πολιτών της Ένωσης που υφίστανται ζημίες ως αποτέλεσμα της εγκληματικότητας και, ειδικότερα, της τρομοκρατίας, εκφράζω τα συγχαρητήριά μου γι' αυτή την έκθεση που σήμερα συζητάμε, δεδομένου ότι εμπεριέχει ορισμένα σημεία, κατά τη γνώμη μου, που αξίζουν ιδιαίτερης μνείας.
<P>
Ένα από αυτά είναι η ευαισθησία που επιδεικνύεται στο να τονιστεί ειδικά ότι υπάρχουν συγκεκριμένες κοινωνικές ομάδες - γυναίκες, παιδιά, μετανάστες, ομοφυλόφιλοι - που είναι περισσότερο ευάλωτοι από τον υπόλοιπο πληθυσμό, καθώς και ότι υπάρχουν ορισμένες ομάδες που, απομακρυνόμενες από τις στοιχειωδέστερες δημοκρατικές αρχές, προτιμούν να χρησιμοποιούν τη βία για να επιβάλουν τους στόχους τους.
<P>
Πρέπει να ξεκινήσουμε από το να επιτύχουμε σε έναν κοινό ορισμό της έννοιας του θύματος, προκειμένου να συμπεριλάβουμε σε αυτόν τις οικογένειες και τα προστατευόμενα άτομα, δεδομένου ότι και αυτοί υποφέρουν από τις συνέπειες της αξιόποινης πράξης.
<P>
Από την άλλη πλευρά, συμμερίζομαι απόλυτα τη θέση να συμπεριληφθούν με σαφή τρόπο για όλα τα άτομα που κατοικούν στην επικράτεια της Ένωσης, προκειμένου να τους αφορούν όλα τα διαφορετικά μέτρα τα οποία σήμερα συζητάμε, ανεξάρτητα από την κατάστασή τους.
<P>
Ωστόσο, πρέπει να εκφράσω την αποδοκιμασία μου για το ότι η έγκριση των μέτρων παρατείνεται έως το έτος 2004, δεδομένου ότι θεωρώ ότι είναι απαραίτητη η έγκρισή τους το συντομότερο δυνατό.
<P>
Από μια άλλη οπτική γωνία, και λαμβάνοντας υπόψη τη αυξανόμενη σημασία και επίδραση των μέσων ενημέρωσης στην κοινωνία μας, είναι απαραίτητο να δώσουμε ιδιαίτερη προσοχή στον τρόπο με τον οποίο τα μέσα προσεγγίζουν την πραγματικότητα των ατόμων αυτών, όχι πάντοτε με σεβασμό στα ατομικά δικαιώματα, κυρίως όταν πρόκειται για ανήλικες, είτε αυτοί είναι θύματα είτε παραβάτες.
<P>
Επίσης, είναι απαραίτητο να εφαρμοστούν με σεβασμό στα άτομα αυτά ορισμένα μέτρα έτσι, ώστε να είναι δυνατό να ξαναφτιάξουν τη ζωή τους σωστά, όχι μόνο από οικονομικής πλευράς, αλλά και μέσω ψυχολογικής, νομικής, ιατρικής και κοινωνικής βοήθειας. Τέλος, να διασφαλιστεί μια ολοκληρωμένη προστασία και γι' αυτό, είμαι πεπεισμένη ότι είναι απολύτως απαραίτητη η συνεργασία του κάθε κράτους μέλους με τις ΜΚΟ και με οργανώσεις του τομέα.
<P>
Δεν μπορώ να παραλείψω να τονίσω, τέλος, την βαθιά ανησυχία μου για την παροχή της αρμόζουσας προσοχής στα θύματα της τρομοκρατίας, δεδομένου ότι πρόκειται για άτομα που υφίστανται μια σοβαρότατη και ειδική μορφή εγκληματικότητας που, δυστυχώς, δεν υπάρχει μόνο στη χώρα μου την Ισπανία, και που συνεπάγεται μια απειλή για την δημοκρατική συνύπαρξη και την ελευθερία.

<SPEAKER ID=326 NAME="Palacio Vallelersundi">
Κύριε Πρόεδρε, όπως λέει η Επιτροπή στον πρόλογο της ανακοίνωσής της, δεν μπορούμε να συζητάμε σοβαρά για μια Ευρώπη των πολιτών χωρίς να προβλέπουμε για τα δικαιώματα των θυμάτων. Και επιθυμώ να ταχθώ με αυτό που ελέχθη και από άλλους ομιλητές, ελπίζοντας ότι η Επιτροπή θα είναι περισσότερο φιλόδοξη απ' ό,τι υπήρξε με αυτή την ανακοίνωση. Κι εγώ την παροτρύνω να είναι περισσότερο φιλόδοξη.
<P>
Και τώρα επιτρέψτε μου, κύριε Πρόεδρε, να εστιάσω στα προβλήματα των θυμάτων της τρομοκρατίας, Και πρέπει να ξεκινήσω εκφράζοντας τη λύπη μου γιατί ένας συνάδελφος που παρενέβη πριν από εμένα, έδωσε την εντύπωση ότι δέχεται απρόθυμα τη σημασία των θυμάτων της τρομοκρατίας, επικεντρώνοντας αμέσως την προσοχή του σε άλλα θέματα.
<P>
Εγώ όμως, θα ήθελα να υπογραμμίσω τη σημασία αυτής της έκθεσης και τη συνεργασία της κ. Sφrensen. Πρόκειται για μια έκθεση ισορροπημένη και η οποία έλαβε υπόψη αυτή την ευαισθησία προς τα θύματα της τρομοκρατίας, γιατί αν υπάρχουν τρεις ομάδες θυμάτων που πρέπει να λάβουν την ιδιαίτερη προσοχή μας είναι, όπως αναφέρεται στη Συνθήκη, τα θύματα του σωματεμπορίου, τα θύματα των αδικημάτων κατά παιδιών και τα θύματα της τρομοκρατίας.
<P>
Και γι' αυτό πρέπει να συγχαρώ την κ. Sφrensen, γιατί έβαλε το μαχαίρι στο κόκαλο, τονίζοντας ότι ορισμένες ομάδες χρήζουν ιδιαίτερης προσοχής. Και δεν πρέπει να ξεχνάμε ότι δεν υπάρχει πλήρης μέριμνα αλλά υπάρχει ψυχολογική μέριμνα. Και δεν θα υπάρξει ολοκληρωμένη μέριμνα αν δεν επεκταθεί η έννοια του θύματος στους στενούς συγγενείς. Τα πράγματα που είναι ιδιαίτερα σαφή όσον αφορά την τρομοκρατία.
<P>
Ωστόσο, κύριε Πρόεδρε, πιστεύω ότι αυτό είναι ένα βήμα που ελπίζουμε να δώσει ώθηση στην Επιτροπή προκειμένου να επιχειρήσει, με τη Συνθήκη του Αμστερνταμ ανά χείρας, πιο φιλόδοξα μέτρα σε αυτόν τον τομέα που, όπως πολύ σωστά λέει η ίδια η Επιτροπή, είναι μια υποχρέωση όλων μας αν θέλουμε να μπορούμε να μιλάμε με υπερηφάνεια για την Ευρώπη των πολιτών.

<SPEAKER ID=327 LANGUAGE="FR" NAME="Vitorino">
Κύριε Πρόεδρε, θα ήθελα κατ' αρχάς να υπενθυμίσω, ως σημείο αφετηρίας, την παρέμβαση της κυρίας Cederschiold. Παραδοσιακά, θεωρούμε ότι η προστασία των θυμάτων αφορά κυρίως την αποζημίωσή τους. Πρέπει να επισημάνουμε ότι αυτή η ανακοίνωση της Επιτροπής διαφοροποιείται, διότι παρουσιάζει μια ευρύτερη προσέγγιση των ζητημάτων που άπτονται της προστασίας των θυμάτων αξιόποινων πράξεων σε ευρωπαϊκό επίπεδο. Θέλω να υπογραμμίσω τον ρόλο που διαδραμάτισε η προκάτοχός μου, κυρία Anita Gradin, για να τεθούν αυτά τα ζητήματα προς συζήτηση σε επίπεδο Επιτροπής και σε επίπεδο ευρωπαϊκών θεσμικών οργάνων.
<P>
Βάσει αυτής της ευρύτερης προσέγγισης, το ζήτημα των θυμάτων θεωρείται ότι προϋποθέτει επίσης την επιτέλεση έργου για την πρόληψη, την ενημέρωση, την υποστήριξη και τη θέση των θυμάτων στις ποινικές διαδικασίες. Θέλω να υπογραμμίσω ότι το Ευρωπαϊκό Συμβούλιο του Τάμπερε προσυπέγραψε αυτή την ευρύτερη προσέγγιση. Για τον λόγο αυτό, δήλωσε ότι είναι προς το συμφέρον της Ένωσης να υιοθετήσει ελάχιστα πρότυπα για την προστασία των θυμάτων αξιόποινων πράξεων, κυρίως σε ό,τι αφορά την πρόσβαση αυτών των θυμάτων στη δικαιοσύνη και το δικαίωμά τους στην αποζημίωση, συμπεριλαμβανομένης της καταβολής των δικαστικών εξόδων. Δεν πρόκειται απλώς για την αντιμετώπιση αυτού του ζητήματος σε ευρωπαϊκό επίπεδο, αλλά το Συμβούλιο του Τάμπερε συστήνει επιπλέον τη θέσπιση εθνικών προγραμμάτων για τη χρηματοδότηση μέτρων υποστήριξης και προστασίας των θυμάτων, τόσο δημόσιου όσο και μη κυβερνητικού χαρακτήρα.
<P>
Για τον λόγο αυτό, η Επιτροπή εκφράζει την ικανοποίησή της για την άριστη έκθεση της κυρίας Sφrensen, την οποία και συγχαίρω. Είμαστε απολύτως διαθέσιμοι να εργασθούμε σύμφωνα με τις μείζονες γενικές κατευθυντήριες γραμμές που παρουσιάζονται στην έκθεση. Η Επιτροπή συμφωνεί απολύτως με την προσέγγιση που αφορά την αναγκαιότητα ανάπτυξης δικτύων υποστήριξης των θυμάτων και προπαντός γλωσσικής υποστήριξης. Ομοίως, συμμεριζόμαστε τη μέριμνα της εισηγήτριας για την ιδιαίτερη προσοχή που χρειάζονται ορισμένες κατηγορίες θυμάτων, όπως οι αλλοδαποί, οι ανήλικοι, τα θύματα σεξουαλικής βίας ή εμπορίου ανθρώπινων όντων ή τα θύματα τρομοκρατικών ενεργειών. Είναι εξίσου σημαντικό να βελτιωθεί η κατάρτιση του προσωπικού που μπορεί να έρθει σε επαφή με "αυτά" τα θύματα.
<P>
Τέλος, το Κοινοβούλιο υπογραμμίζει δικαίως τη σημασία της προστασίας της ιδιωτικής ζωής και της ανωνυμίας των θυμάτων και των μαρτύρων, κυρίως σε σχέση με τα ΜΜΕ. Πρόκειται για ένα λεπτό ζήτημα, αλλά επιθυμούμε να το υποστηρίξουμε, διότι είναι ουσιαστικό για τη διασφάλιση της αξιοπρέπειας των θυμάτων αξιόποινων πράξεων.
<P>
Ποιες είναι οι τωρινές μας ενέργειες; Επί του παρόντος, η Επιτροπή συγκεντρώνει τις θέσεις των ΜΚΟ, και για μας είναι πολύ σημαντικό να λάβουμε τη γνώμη του Κοινοβουλίου. Παρακολουθούμε τώρα πολύ προσεκτικά μια πρόταση απόφασης πλαισίου για την προστασία των θυμάτων στην Ευρώπη, η οποία βρίσκεται ήδη υπό συζήτηση στο Συμβούλιο. Η πρόταση παρουσιάσθηκε από την πορτογαλική Προεδρία και συμφωνούμε με τη γενική φιλοσοφία. Αυτή η πρόταση απόφασης πλαισίου - όπως γνωρίζετε αποτελεί ένα ειδικό νομοθετικό μέσο του τρίτου πυλώνα - προβλέπει την ανάπτυξη όλων των μηχανισμών υποστήριξης των θυμάτων, τη διευκόλυνση της συμμετοχής στην ποινική διαδικασία θυμάτων που βρίσκονται σε μακρυνές περιοχές, με τη θέσπιση συστημάτων κατάθεσης είτε γραπτών είτε μαγνητοσκοπημένων, και τη δημιουργία ξεχωριστών αιθουσών αναμονής για τα θύματα, επιτρέποντάς τους έτσι να αποφύγουν στο μέγιστο βαθμό τις συναντήσεις με τον δράστη της παράβασης. Ωστόσο, εργαζόμαστε ήδη πέρα από τα όρια αυτής της απόφασης πλαισίου.
<P>
Όπως εξάλλου υπογράμμισε η κυρία Sφrensen, η Επιτροπή μεριμνά για τη χρησιμοποίηση όλων των μέσων δράσης που προσφέρει η Συνθήκη προκειμένου να ενισχύσει την προστασία των θυμάτων, και αναφέρομαι τόσο στα άρθρα 65 και 66 της Συνθήκης για την ίδρυση της Ευρωπαϊκής Κοινότητας, όσο και στο άρθρο 31, εδάφιο Ε, της Συνθήκης για την Ευρωπαϊκή Ένωση.
<P>
Στην πραγματικότητα, τα μέτρα που αφορούν την παροχή υποστήριξης στα θύματα, δηλαδή τα πρότυπα με τα οποία πρέπει να συμμορφωθούν οι υπηρεσίες υποστήριξης, η δημιουργία συνεχών τηλεφωνικών υπηρεσιών υποστήριξης των θυμάτων, όλα τα ζητήματα που άπτονται της ενημέρωσης και της γλωσσικής υποστήριξης των θυμάτων αξιόποινων πράξεων θα πρέπει, σύμφωνα με την άποψη της Επιτροπής, να ρυθμιστούν με τα μέσα του πρώτου πυλώνα.
<P>
Το ίδιο ισχύει για τους μηχανισμούς παρέμβασης ενδεχόμενων ταμείων αποζημίωσης, σε ό,τι αφορά τους κοινούς κανόνες, τους όρους επιλεξιμότητας γι' αυτά, τη δυνατότητα χορήγησης προκαταβολών, τη δικτύωση με τα ασφαλιστικά συστήματα και τη συνεργασία μεταξύ των εθνικών ταμείων αποζημίωσης των θυμάτων.
<P>
Αναπτύσσουμε από τώρα και στο εξής επαφές με τη μελλοντική σουηδική Προεδρία, η οποία θα διοργανώσει φέτος το φθινόπωρο, με την υποστήριξη του προγράμματος Grotius, ένα ειδικό σεμινάριο για το ζήτημα των μηχανισμών αποζημίωσης. Ομοίως και με πολύ χειροπιαστό τρόπο, η Επιτροπή αποφάσισε ήδη να διεξαγάγει μια μελέτη σκοπιμότητας για τη θέσπιση ενός ευρωπαϊκού συστήματος συνδρομής των θυμάτων, υπό τη μορφή μιας δωρεάν πολυγλωσσικής τηλεφωνικής υπηρεσίας.
<P>
Αρκετοί βουλευτές εξέφρασαν την αποδοκιμασία τους που ο πίνακας επιδόσεων, το score board της Επιτροπής προβλέπει τη υιοθέτηση μέτρων για τη συνδρομή των θυμάτων ποινικών παραβάσεων μόνο το 2004. Στην πραγματικότητα, όπως είχα ήδη την ευκαιρία να εξηγήσω αρκετές φορές, το 2004 είναι η τελική ημερομηνία που μας επιβάλλει το πρόγραμμα δράσης της Βιέννης του 1998. Εντούτοις, όπως μπορείτε να διαπιστώσετε, η Επιτροπή ενδιαφέρεται ήδη από τώρα να εργασθεί γι' αυτό το σημαντικό ζήτημα για τους πολίτες της Ευρώπης, και ελπίζω ότι θα έχουμε συγκεκριμένα συμπεράσματα ακόμη και πριν από το 2004.

<SPEAKER ID=328 NAME="Πρόεδρος">
Σας ευχαριστώ, κύριε Επίτροπε. Επιτρέψτε μου να σας πω ότι θα έμπαινα στον πειρασμό να βάλω ακόμη και στοίχημα σχετικά με τη γλώσσα που θα χρησιμοποιούσατε για να μιλήσετε στην Ολομέλεια.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Καταπολέμηση των καθυστερήσεων πληρωμών στις εμπορικές συναλλαγές
<SPEAKER ID=329 NAME="Πρόεδρος">
. Η ημερήσια διάταξη προβλέπει τη συζήτηση της έκθεσης (A5-0154/2000) του κ. Murphy, εξ ονόματος της Αντιπροσωπείας του Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο που αφορά οδηγία του Ευρωπαϊκού Κοινοβουλίου και του Συμβουλίου σχετικά με την καταπολέμηση των καθυστερήσεων πληρωμών στις εμπορικές συναλλαγές (C5-0205/2000 - 1998/0099(COD)).

<SPEAKER ID=330 NAME="Linkohr">
Κύριε Πρόεδρε, ο κύριος Murphy δεν μπορεί δυστυχώς να παραστεί στην αποψινή συνεδρίαση. Γι' αυτό και έχω την τιμή να τον αντικαταστήσω εδώ σήμερα. Παρ' όλα αυτά υστερώ στο εξής: δεν συμμετείχα στις εργασίες της επιτροπής συνδιαλλαγής. Ωστόσο, έχω ασχοληθεί με το αντικείμενο. Συγχωρήστε με, λοιπόν, αν δεν γνωρίζω όλα εκείνα που γνωρίζουν τα μέλη που συμμετείχαν ενεργά στη διαδικασία συνδιαλλαγής!
<P>
Τα εν λόγω μέλη θέλω, παρεμπιπτόντως, να τα ευχαριστήσω θερμά, γιατί ακόμα και ως κάποιος που δεν συμμετείχε στις εργασίες τους, μπορώ να πω ότι η οδηγία αυτή είναι σημαντική. Είναι σημαντική για τις μικρές και μεσαίες επιχειρήσεις, είναι σημαντική για τις δημόσιες υπηρεσίες, είναι πιθανότατα ένα πολύ πιο σημαντικό μέσο προώθησης της απασχόλησης από πολλά άλλα, τα οποία αποφασίζουμε εδώ.
<P>
Σας θυμίζω προηγούμενες συζητήσεις: η καθυστέρηση πληρωμής αποτελεί παράβαση συμβατικής υποχρέωσης, και με αυτήν την οδηγία καθορίζεται ότι ο αγοραστής πρέπει να καταβάλει το πλήρες ποσό που οφείλει στον πωλητή 30 ημέρες μετά την παραλαβή των αγαθών. Διαφορετικά πρέπει να πληρώσει μια ποινή υπό μορφή τόκων κ.λπ. Κατά την αντιπαράθεση με το Συμβούλιο υπήρξαν μια σειρά από προβλήματα, τα οποία, μετά από αρκετές συνεδριάσεις, έχουν πλέον διευθετηθεί. Ένα βασικό σημείο διαφωνίας ήταν, για παράδειγμα, η διευθέτηση της παρακράτησης της κυριότητας, έτσι ώστε ο πωλητής να διατηρεί την κυριότητα των αγαθών μέχρι την εξόφληση του πλήρους ποσού. Επίσης καθορίστηκε ότι η ισχύς της ρήτρας κατά των καταχρήσεων δεν μπορεί να περιορισθεί μέσω της επίκλησης της ελευθερίας της σύμβασης. Καταλήξαμε εδώ σε μια σαφή ρύθμιση που σκοπό έχει ο οφειλέτης να μην μπορεί να εξασφαλίσει εις βάρος του πιστωτή πρόσθετη ρευστότητα και πρόσθετα πλεονεκτήματα.
<P>
Εκτός αυτού - και αυτό είναι σημαντικό σημείο - αναγνωρίστηκε πλέον η αρχή της ίσης μεταχείρισης μεταξύ του δημόσιου και του ιδιωτικού τομέα. Όσον αφορά τα επιτόκια, συμφωνήσαμε σε έναν μέσο όρο μεταξύ του 6%, το οποίο πρότεινε το Συμβούλιο, και 8%, που είχε προτείνει το Κοινοβούλιο. Κατά τη διαδικασία συνδιαλλαγής συμφωνήθηκε ένα 7%.
<P>
Συνολικά πρόκειται για μια λογική λύση, και, επαναλαμβάνω για άλλη μια φορά, πρόκειται για λύση που βοηθά κατά κύριο λόγο τις μικρές και μεσαίες επιχειρήσεις στην Ευρωπαϊκή Ένωση. Έμεινα ο ίδιος έκπληκτος όταν διάβασα ότι μια από τις βασικές αιτίες αφερεγγυότητας στην Ευρώπη είναι οι καθυστερήσεις πληρωμών. Προκαλούν απώλεια περίπου 450.000 θέσεων εργασίας ανά έτος. Για πολύ μικρότερο αριθμό θέσεων εργασίας δαπανώνται συχνά πολύ περισσότερα χρήματα. Εδώ, επιτυγχάνουμε το ποθούμενο αποτέλεσμα με μηδενικό - ας το πούμε - κόστος. Νομίζω ότι το Κοινοβούλιο θα πρέπει να κοινοποιήσει και έξω από τους κόλπους του ότι πραγματοποίησε ένα μεγάλο επίτευγμα για την διασφάλιση θέσεων εργασίας.
<P>
Επιτρέψτε μου να παρατηρήσω, τέλος, κάτι ακόμη, το οποίο αφορά την Επιτροπή. Η καθυστέρηση πληρωμής αποτελεί παράβαση συμβατικής υποχρέωσης ακόμα και στην περίπτωση που η Επιτροπή είναι εκείνη που καθυστερεί οφειλόμενες πληρωμές! Αυτό δεν αποτελεί μεν τμήμα αυτής της οδηγίας, αλλά από την κοινοβουλευτική μου εμπειρία γνωρίζω ότι κατά τις επισκέψεις μας σε μικρές και μεσαίες επιχειρήσεις, όπως και σε μεγαλύτερες επιχειρήσεις, ακούγονται συχνά κατηγορίες για το ότι η Επιτροπή αντεπεξέρχεται παρά πολύ αργά στις υποχρεώσεις πληρωμής που έχει αναλάβει, για παράδειγμα, στον τομέα της ενίσχυσης της έρευνας ή άλλους τομείς.
<P>
Ελπίζω η Επιτροπή θα επηρεασθεί από το πνεύμα αυτής της έκθεσης, ώστε να εκτελεί τις δικές της πληρωμές εγκαίρως, γιατί και σε αυτή την περίπτωση - το επαναλαμβάνω για άλλη μια φορά - πρόκειται για παράβαση συμβατικής υποχρέωσης.
<P>
Ευχαριστώ για άλλη μια φορά όλους αυτούς που συνέργησαν στην οδηγία αυτή και ελπίζω το Κοινοβούλιο να εγκρίνει αύριο κατά την ψηφοφορία αυτή τη συμβιβαστική λύση.

<SPEAKER ID=331 NAME="Φώλιας">
Κύριε Πρόεδρε, ήταν πριν τέσσερα-πέντε χρόνια περίπου όταν ο τότε Επίτροπος, ο κ. Χρήστος Παπουτσής, σε μια συνάντηση μου είχε πει: "σκέφτομαι να κάνω μια προσπάθεια να μπουν οι καθυστερημένες πληρωμές σε μια τάξη". Χαμογέλασα και του είπα: "μακάρι να μπορούσε να γίνει κάτι τέτοιο, θα ανακούφιζε πολλά εκατομμύρια μικρομεσαίων επιχειρήσεων, αλλά το βλέπω πολύ δύσκολο". Είμαι ευτυχής που βρισκόμαστε σήμερα ενώπιον, πλέον, μιας οδηγίας που εκείνη την ευχή την κάνει πράξη.
<P>
Ακούσαμε και ξέρουμε ποιό είναι το κόστος για μικρομεσαίες επιχειρήσεις, ποιό είναι το κόστος για την ευρωπαϊκή οικονομία, ποιό είναι το κόστος για τους εργαζομένους όταν κάποιες επιχειρήσεις οι οποίες μπορούν και εξασκούν την οικονομική ή την καταναλωτική δύναμή τους ή οι δημόσιοι τομείς οι οποίοι μπορούν και εξασκούν τη δική τους δύναμη καταφέρνουν να αποκτούν ηυξημένη ρευστότητα δωρεάν, χωρίς κανένα κόστος, σε βάρος των μικρών και μικρομεσαίων κυρίως επιχειρήσεων. Περίπου μισό εκατομμύριο εργαζόμενοι έχασαν τις δουλειές τους και η μία στις τέσσερις επιχειρήσεις χρεωκόπησε διότι κάποιοι μεγαλύτεροι και δυνατότεροι από αυτούς κατάφεραν να μην τους πληρώσουν έγκαιρα.
<P>
Και ερχόμαστε σήμερα σε μια καινούργια εποχή, η οποία βέβαια θα ξημερώσει σε δυό χρόνια, αφού μπει στα διάφορα εθνικά δίκαια αυτή η οδηγία, η οποία δίνει τη δυνατότητα στις μικρομεσαίες επιχειρήσεις να δουν το μέλλον διαφορετικά και κάτω από διαφορετικό πρίσμα. Δίνει τη δυνατότητα να πιστέψουν ότι έχουν κι αυτοί τη δύναμη να βρεθούν σ' ένα πλαίσιο ίσου ανταγωνιστικού περιβάλλοντος. Είναι αυτό το οποίο έλειπε όλα αυτά τα χρόνια και είναι αυτό που προσπαθούσαν οι μικρομεσαίες επιχειρήσεις της Ευρωπαϊκής Ένωσης να αποκτήσουν, αλλά μάταια. Ξέρετε πόσο άχαρο είναι όταν ένας μικρός επιχειρηματίας, με πολύ περιορισμένες δυνατότητες προσβάσεως στο τραπεζικό σύστημα για χρηματοδότηση, καλείται να χρηματοδοτήσει εκείνες τις επιχειρήσεις οι οποίες έχουν πολύ μεγάλη ρευστότητα ή τον κολοσσιαίο δημόσιο τομέα μιας χώρας; Είναι δύσκολο να το χωνέψει κανείς.
<P>
Εκείνο το οποίο μπορώ να πω είναι ότι η διαπραγμάτευση στην οποία προσήλθε το Ευρωπαϊκό Κοινοβούλιο με το Συμβούλιο ήταν ένα πάρα πολύ ωραίο ταξίδι. Και βέβαια μπορώ να το πω τώρα ότι ήταν ένα ωραίο ταξίδι, διότι το αποτέλεσμα ήταν πολύ θετικό για το Κοινοβούλιο. Και δεν θα είναι υπερβολή να πω ότι το Κοινοβούλιο ήταν εκείνος ο φορέας, εκείνος ο θεσμός της Ευρωπαϊκής Ένωσης ο οποίος κατάλαβε ξεκάθαρα ποιό είναι το συμφέρον της ευρωπαϊκής κοινωνίας και της ευρωπαϊκής επιχειρηματικότητος. Γι' αυτό και επιστρατεύσαμε όλα μας τα επιχειρήματα και όλη μας την πίεση για να πείσουμε και το Συμβούλιο ότι βρίσκονταν προς την καλή κατεύθυνση το σύνολο των τροπολογιών του Ευρωπαϊκού Κοινοβουλίου. Και, βεβαίως, οφείλω να δώσω τις ευχαριστίες των μικρομεσαίων επιχειρήσεων και του Κοινοβουλίου και προς την Εκτελεστική Επιτροπή, η οποία και εκείνη συνέβαλε ούτως ώστε να έχουμε αυτό το αποτέλεσμα, το οποίο είναι καλό.
<P>
Θέλω τέλος, κλείνοντας, να πω ότι το σύνολο των μικρομεσαίων επιχειρήσεων της Ευρωπαϊκής Ένωσης και τα εκατομμύρια των εργαζομένων για τις μικρομεσαίες εμπορικές, βιοτεχνικές, επαγγελματικές επιχειρήσεις της Ευρωπαϊκής Ένωσης αύριο θα βλέπουν προς εμάς, προς την Ολομέλεια του Ευρωπαϊκού Κοινοβουλίου στο Στρασβούργο, πιστεύοντας ότι πλέον ξεκινά μια καινούργια ημέρα γι' αυτούς.

<SPEAKER ID=332 LANGUAGE="NL" NAME="Thyssen">
Κύριε Πρόεδρε, έλαβα ήδη πολλά σχόλια από τις μικρομεσαίες επιχειρήσεις σχετικά με το κείμενο το οποίο θα εγκρίνουμε αύριο. Εξ ονόματος λοιπόν και των μικρομεσαίων επιχειρήσεων θα ήθελα να συγχαρώ τον εισηγητή για το έργο που πραγματοποίησε, ελπίζω δε ότι ο κ. Linkohr θα μεταφέρει τα συγχαρητήρια αυτά στο συνάδελφο Murphy. Θα ήθελα να ευχαριστήσω επίσης και την Επιτροπή για την εποικοδομητική συνεργασία της με το Κοινοβούλιο. Έχετε ήδη λάβει το κοινό κείμενο το οποίο εγκρίναμε στην επιτροπή συνδιαλλαγής και θα εγκρίνει το Κοινοβούλιο αύριο. Το κείμενο ρυθμίζει ό,τι πρέπει να ρυθμιστεί. Τίποτα περισσότερο και τίποτα λιγότερο. Ρυθμίζει διάφορα ζητήματα στο βαθμό που αυτά πρέπει να ρυθμιστούν σε ευρωπαϊκό επίπεδο, όπως είπα: τίποτα περισσότερο και τίποτα λιγότερο. Ρυθμίζει τα ζητήματα αυτά με νομικώς άψογο τρόπο. Μπορούμε να υποστηρίξουμε το κείμενο αυτό από κάθε άποψη χωρίς κανένα πρόβλημα, τόσον όσον αφορά τις συναλλαγές μεταξύ εμπορευομένων όσο και τις συναλλαγές μεταξύ εμπορευομένων και δημοσίου.
<P>
Κύριε Πρόεδρε, ευθύς κατά την έναρξη της εσωτερικής αγοράς το 1993, το Κοινοβούλιο είχε καλέσει την Επιτροπή να υποβάλει πρόταση με στόχο τη ρύθμιση καθυστερημένων πληρωμών. Η Επιτροπή αντέδρασε, ήπια στην αρχή με μία σύσταση και στη συνέχεια εντονότερα με μία πρόταση για δεσμευτικά μέτρα. Μας χρειάστηκαν δύο χρόνια προκειμένου να κάνουμε τις αναγκαίες πολιτικές επιλογές και να βρούμε τη σωστή τεχνική διατύπωση. Τώρα ο δρόμος έχει ανοίξει και μένει μόνο η εφαρμογή των αποφάσεων. Τα κράτη μέλη έχουν στη διάθεσή τους άλλα δύο χρόνια. Ας ελπίσουμε, και εμείς και οι χιλιάδες ΜΜΕ οι οποίες ενδιαφέρονται άμεσα, ότι τα κράτη μέλη θα σεβασθούν τις προθεσμίες. Οφείλουμε εξάλλου να ενθαρρύνουμε και εμείς τα κράτη μέλη από τα οποία προερχόμαστε να επιταχύνουν το έργο τους.
<P>
Θα πρότεινα μάλιστα, Κύριε Πρόεδρε, να απονεμηθεί το Ευρωπαϊκό Κύπελλο σε εκείνο το κράτος μέλος το οποίο θα ολοκληρώσει πρώτο το αναγκαίο νομοθετικό έργο.
<P>
Έχω να απευθύνω και μία ερώτηση προς την Επιτροπή: Θα ήθελα να γνωρίζω εάν προτίθεται να διατυπώσει προτάσεις σχετικά με τους όρους εγκατάστασης των εισπρακτικών γραφείων, ένα από τα ζητήματα που μας απασχόλησε περισσότερο κατά τις προκαταρκτικές εργασίες μας και που θεωρήσαμε σκόπιμο να αφήσουμε εκτός του εφαρμοστικού πεδίου αυτής της οδηγίας. Ερωτώ λοιπόν την Επιτροπή εάν προτίθεται να υποβάλει αργότερα προτάσεις περί του ζητήματος και, εάν ναι, πότε;

<SPEAKER ID=333 LANGUAGE="DE" NAME="Rόbig">
Κύριε Πρόεδρε, αξιότιμες κυρίες, αξιότιμοι κύριοι, η παρούσα οδηγία είναι, κατά την άποψή μου, αναμφισβήτητα η σημαντικότερη οδηγία για τις μικρές και μεσαίες οικογενειακές επιχειρήσεις της Ευρώπης. Όταν κανείς έχει εργαστεί, έχει την απαίτηση μιας δίκαιης αμοιβής. Ως προς αυτό σημειώθηκαν, εν μέρει, πολύ μεγάλες καθυστερήσεις. Όσο πιο ισχυρός ο συνέταιρος, τόσο περισσότερη δύναμη έχει να κάνει μια επιχείρηση να περιμένει. Εδώ, τίθεται για πρώτη φορά σε ισχύ μια οδηγία που φροντίζει για τη διασφάλιση της ρευστότητας του επιχειρηματία σε εύλογο χρονικό διάστημα μετά την εκτέλεση των υπηρεσιών. Χαίρομαι που σήμερα η συζήτηση αυτή γίνεται σε μικρό κύκλο, γιατί βλέπει κανείς ότι η οδηγία αυτή δεν αποτελεί αντικείμενο αμφισβήτησης και ότι το Ευρωπαϊκό Κοινοβούλιο την υποστηρίζει πλήρως.
<P>
Γνωρίζουμε ότι έχουμε απώλεια περίπου 450.000 θέσεων εργασίας ετησίως λόγω των καθυστερημένων πληρωμών. Αν σήμερα μιλάμε για τη διασφάλιση και τη δημιουργία νέων θέσεων απασχόλησης, τότε πρόκειται για μια πολύ σημαντική και κεντρικής σημασίας οδηγία, που θα μας βοηθήσει να διασφαλίσουμε 450.000 θέσεις εργασίας το χρόνο στην Ευρώπη. Αυτό θα άξιζε στην πραγματικότητα να γίνει πρωτοσέλιδο σε πολλές εφημερίδες, βλέπουμε όμως ότι ο αγώνας για τις θέσεις εργασίας έχει ήδη θεωρηθεί αυτονόητος. Είμαι περήφανος που το Ευρωπαϊκό Κοινοβούλιο παρέχει μια τόσο σημαντική συμβολή στο πεδίο αυτό. Η πρωτοβουλία αυτή προωθήθηκε σθεναρά, για παράδειγμα, κυρίως από την Marianne Thyssen, τον κύριο Φώλια και τον κύριο Murphy, και είμαστε περήφανοι που μπορούμε να φέρουμε ένα τόσο καλό αποτέλεσμα: η πληρωμή εντός 30 ημερών, τα προληπτικά μέτρα, ώστε να εξοφλούνται πράγματι τα ποσά, και, εντός 90 ημερών το ποσό ανήκει στην επιχείρηση. Αυτό είναι θαυμάσιο! Τα συγχαρητήριά μου! Είμαι περήφανος που μπορώ να είμαι σε αυτό το Κοινοβούλιο!

<SPEAKER ID=334 NAME="Palacio Vallelersundi">
S) Κύριε Πρόεδρε, επιτρέψτε μου να αρχίσω συγχαίροντας όλους όσους συμμετείχαν στην δημιουργία αυτής της οδηγίας και ειδικότερα, εκείνους που σήκωσαν το βάρος της διαπραγμάτευσης κατά τη διάρκεια της διαδικασίας συνδιαλλαγής, που πράγματι ήταν σκληρή παρόλο που δεν την παρακολούθησα εγώ προσωπικά - παρακολούθησα τις δύο αναγνώσεις, αλλά όχι την αυτή την τρίτη ανάγνωση.
<P>
Γιατί όπως λέει η αξιότιμη κ. Thyssen, αυτή η οδηγία προσεγγίζει αυτό που πρέπει και αυτό που μπορεί να προσεγγίσει, τίποτε περισσότερο και τίποτε λιγότερο. Πιστεύω ότι αυτός είναι ένας καταπληκτικός ορισμός.
<P>
Πράγματι, η αρχική πρόταση της Επιτροπής ήταν πολύ πιο φιλόδοξη, αλλά δεδομένου ότι κινούμαστε σε αυτόν τον οριακό τομέα της εσωτερικής αγοράς - αυτός ο τομέας που προσεγγίζει θέματα που ακόμη αποτελούν αρμοδιότητα των κρατών μελών ως κανόνες διαδικασίας και ως αστικό Δίκαιο, την παρακράτηση της κυριότητας ή το άρθρο 5 της διαδικασίας είσπραξης των μη αμφισβητούμενων χρεών, κτλ... η πρόταση της Επιτροπής δεν ήταν σύμφωνη με τη Συνθήκη, επομένως στερούμασταν νομικής θεμελίωσης.
<P>
Η παρούσα πρόταση είναι λιγότερο ολοκληρωμένη, αν θέλετε, αλλά όχι λιγότερο αποτελεσματική. Πιστεύω ότι ο απόηχός της - το είπαν οι προηγούμενοι ομιλητές - θα είναι σημαντικός. Και κυρίως, θα προσθέσω έναν ακόμη, δηλαδή ότι ανοίγει έναν δρόμο για να προσεγγιστεί σοβαρά η ανάγκη να εισέλθουμε απόλυτα σε αυτό το οριακό πεδίο. Γιατί, στη σημερινή εποχή, διατηρούνται πραγματικά εμπόδια στην ολοκλήρωση της εσωτερικής αγοράς, πραγματικά εμπόδια στις τέσσερις ελευθερίες που ορίζει η Συνθήκη, ακριβώς γιατί δεν διαθέτουμε μια σαφή νομική θεμελίωση. Τώρα όμως, με τη Συνθήκη του Αμστερνταμ, μπορούμε να έχουμε μια σαφέστερη νομική βάση, αλλά πρέπει να καταβάλουμε μια μεγάλη προσπάθεια προκειμένου να καθιερώσουμε έναν σίγουρο συντονισμό και μια εναρμόνιση σε όλους αυτούς τους τομείς.

<SPEAKER ID=335 NAME="Costa, Raffaele">
. Κύριε Πρόεδρε, αξιότιμοι κύριοι συνάδελφοι, πιστεύω ότι σπανίως μια οδηγία παρουσιάζει ένα τόσο ευρύ κοινωνικό ενδιαφέρον όπως αυτή το μέτρο για το οποίο συζητάμε. Αφορά, κατά τρόπο ακόμα σιωπηλό, εκατομμύρια μικρών επιχειρήσεων, εκατομμύρια ατόμων που έχουν κάποια οικονομική δραστηριότητα. Μου φαίνεται ότι το μέτρο, έτσι όπως διατυπώθηκε μέσα από τη διαλεκτική ανάμεσα στο Συμβούλιο και το Κοινοβούλιο, είναι ακριβής, ουσιαστικά σωστή. Βρέθηκε ένα σημείο ισορροπίας που σίγουρα θα επιδράσει σημαντικά στις σχέσεις μεταξύ αγοραστών και πωλητών. Είναι ένα μέτρο που ευνοεί την αγορά και δεν την περιορίζει, παρόλο που είναι ένα μέτρο που προβλέπει κανόνες - οι κανόνες, ενίοτε, είναι τελείως απαραίτητοι προκειμένου να διατηρηθεί η ελευθερία της αγοράς - συνεπώς, προβαίνει σε μια προληπτική θετική ενέργεια που προστατεύει ουσιαστικά τους πιο αδύναμους: τους πιο αδύναμους οικονομικά και τους πιο αδύναμους κοινωνικά.
<P>
Υπάρχουν ορισμένες περιοχές της Ευρώπης, παραδείγματος χάριν, ορισμένες περιοχές της χώρας μου στις οποίες υπάρχει μια ισχυρή εταιρεία που επηρεάζει κατά τρόπο σημαντικό, αποφασιστικό, μονοσήμαντα, θα έλεγα σχεδόν ως έχουσα το μονοπώλιο, την αγορά. Αυτή η εταιρεία επιβάλλει προφανώς όχι μόνο τις τιμές αλλά και όρους, μεταξύ άλλων και τους όρους πληρωμής: ενίοτε αυτοί είναι αρνητικοί για όσους έχουν ανάγκη να εργασθούν και πρέπει, αναγκαστικά, να απευθυνθούν σ' εκείνη την εταιρεία.
<P>
Πρόκειται για μια ίση μεταχείριση του δημόσιου και του ιδιωτικού τομέα την οποία αντιμετωπίζω θετικά και που θα αντικατοπτρισθεί ή, καλύτερα, θα έχει θετικές επιπτώσεις και για τα δημόσια ταμεία. Πράγματι, θα είναι γνωστό ότι το δημόσιο θα πληρώνει εντός ενός ορισμένου χρονικού διαστήματος και, συνεπώς, πληρώνοντας εντός ενός ορισμένου χρονικού διαστήματος, δεν θα είναι πλέον δυνατόν εκ μέρους του ιδιώτη που συναλλάσσεται με το δημόσιο, να επιβάλλει βάρη που είναι υπερβολικά και σημαντικά για το δημόσιο. Συνεπώς, είναι μια δημόσια δαπάνη που θα μειωθεί.

<SPEAKER ID=336 LANGUAGE="DE" NAME="Ebner">
Κύριε Πρόεδρε, εν μέρει είναι ανακουφιστικό που η κοινή γνώμη στα 15 κράτη μέλη δεν λαμβάνει εκτενή γνώση της δραστηριότητάς μας, ιδιαίτερα σε συνεδριάσεις όπως η αποψινή, όπου εσείς, κύριε Πρόεδρε, κύριε Επίτροπε, πρέπει να υπομείνετε επτά συναδέλφους και τον αντίστοιχο αριθμό υπαλλήλων. Πρόκειται για ένα θέμα, το οποίο είναι εκ πρώτης όψεως ασήμαντο, αλλά στην πραγματικότητα αφορά κάποια εκατομμύρια επιχειρήσεων - είμαι ο ίδιος κάτοχος μεσαίας επιχείρησης - και δωδεκάδες εκατομμύρια καταναλωτές.
<P>
Υπάρχει μια παροιμία στα Ιταλικά: Non e mai troppo tarde - ποτέ δεν είναι αργά! Για πολλές, όμως, μικρές και μεσαίες επιχειρήσεις, για οικογενειακές επιχειρήσεις και καινούργιες επιχειρήσεις είναι πολύ αργά. Πολλές επιχειρήσεις δεν θα επιβιώσουν ώσπου αυτό που θα ψηφίσουμε, ελπίζω, αύριο με ευρεία συναίνεση να μετουσιωθεί σε πραγματικό δίκαιο. Δυστυχώς δεν θα μπορέσουν να εκλάβουν πλέον θετικά και ως επιχειρηματίες αυτό το θετικό βήμα. Αυτή είναι μια βοήθεια προς τις ΜΜΕ, που θα φέρει μεγαλύτερη νομική ασφάλεια, μεγαλύτερη προστασία της ιδιοκτησίας. Είναι, τέλος, ένα πρόγραμμα απασχόλησης, μια βοήθεια κυρίως για τους νέους επιχειρηματίες και τις οικογενειακές επιχειρήσεις, αλλά και μια προστασία για τους καταναλωτές. Νομίζω ότι αυτή η πτυχή δεν μπορεί να τονιστεί αρκετά.
<P>
Δεν μου απομένει παρά να εκφράσω τις ευχαριστίες μου προς όλους όσους συμμετείχαν και μετά από πολυετείς προσπάθειες έφτασαν σε αυτό το αποτέλεσμα, και ελπίζω εκείνοι που πρέπει να επωφεληθούν από αυτήν την οδηγία να καρπωθούν όσο το δυνατόν συντομότερα τα πλεονεκτήματα αυτά.
<P>
(Χειροκροτήματα)

<SPEAKER ID=337 NAME="Vitorino">
Κύριε Πρόεδρε, θα ήθελα να επισημάνω ότι η Επιτροπή κάνει χρήση του λόγου την παρούσα στιγμή στη συζήτηση μόνο και μόνο για να χαιρετίσει και να συγχαρεί το Ευρωπαϊκό Κοινοβούλιο, και ειδικότερα τον εισηγητή κ. Simon Francis Murphy, για το εξαιρετικά θετικό αποτέλεσμα που επιτεύχθηκε στην επιτροπή συνδιαλλαγής, ανοίγοντας έτσι το δρόμο ­ μετά από ακανθώδεις διαπραγματεύσεις, όπως είναι όλες οι διαπραγματεύσεις που έχουν αξία ­ για την έκδοση αυτής της οδηγίας, μια οδηγία η οποία είμαι σίγουρος ­ και αυτό υπογραμμίστηκε από πολλούς ομιλητές ­ ότι έχει ιδιαίτερη σημασία για τις ευρωπαϊκές επιχειρήσεις, από τη στιγμή που στο πεδίο εφαρμογής της εντάσσονται όλες οι εμπορικές συναλλαγές ανάμεσα σε επιχειρήσεις και αρχές, τόσο στο δημόσιο όσο και στον ιδιωτικό τομέα. Και νομίζω ότι με τον τρόπο αυτό απαντώ και σε μια παρατήρηση του κ. Rolf Linkohr.
<P>
Ευελπιστούμε και έχουμε την πεποίθηση ότι η οδηγία θα έχει θετικό αντίκτυπο στις καθημερινές εμπορικές συναλλαγές του συνόλου των επιχειρήσεων, είτε πρόκειται για μεγάλες πολυεθνικές επιχειρήσεις είτε για μικρομεσαίες επιχειρήσεις. Αλλά συνιστά μια πράξη στοιχειώδους δικαιοσύνης το να υπογραμμίσουμε ότι η ύπαρξη μιας οδηγίας με παρόμοια χαρακτηριστικά αποβαίνει ουσιαστικά προς όφελος των μικρών και μεσαίων επιχειρήσεων, εφόσον σε αυτόν ακριβώς τον τομέα, δυνάμει των ίδιων των κανόνων λειτουργίας της αγοράς, η οδηγία σχετικά με τις καθυστερήσεις πληρωμών θα αποδειχθεί περισσότερο αποτελεσματική και, όπως ελπίζουμε, θα έχει πιο θετικό αντίκτυπο.
<P>
Είμαι πεπεισμένος ότι, με την έκδοση της παρούσας οδηγίας, θεσπίζουμε ένα νομοθετικό πλαίσιο το οποίο είναι συγχρόνως σοβαρό, αυστηρό και αποτελεσματικό. Και η Επιτροπή θα πράξει ό,τι περνά από το χέρι της ώστε να εξασφαλίσει, κατά την ερχόμενη διετία, την κατάλληλη μεταφορά αυτού του κειμένου στην εσωτερική έννομη τάξη όλων των χωρών, αλλά επίσης για να προβεί σε ενδεχόμενη επανεξέταση της κατάστασης των καθυστερημένων πληρωμών υπό το φως της έμπρακτης εφαρμογής της οδηγίας.
<P>
Επομένως, θα ήθελα να ολοκληρώσω απευθύνοντας εκ νέου τα συγχαρητήριά μου στον κ. Simon Francis Murphy και στο Κοινοβούλιο για την απόφαση που επίκειται να λάβουν.

<SPEAKER ID=338 LANGUAGE="NL" NAME="Thyssen">
Κύριε Πρόεδρε, είχα απευθύνει ένα ερώτημα προς την Ευρωπαϊκή Επιτροπή προκειμένου να πληροφορηθώ εάν προτίθεται να υποβάλει πρόταση σχετικά με τους όρους εγκατάστασης και την αμοιβαία αναγνώριση των εισπρακτικών γραφείων στην Ευρώπη. Θεωρώ ότι το ζήτημα δεν εμπίπτει στις αρμοδιότητες του επιτρόπου και ότι για αυτό δεν μπορεί να μου απαντήσει τώρα. Παρόλα αυτά θα ήθελα να λάβω απάντηση αργότερα καθώς το ζήτημα συζητήθηκε επανειλημμένα σε προηγούμενες συνεδριάσεις.

<SPEAKER ID=339 NAME="Vitorino">
Κύριε Πρόεδρε, πέραν του καταφανούς λογικού συμπεράσματος ότι δεν πρόκειται για θέμα που εμπίπτει στις δικές μου αρμοδιότητες, θα μπορούσα να διαβεβαιώσω την κυρία βουλευτή ότι σημείωσα προσεκτικά το ζήτημα που έθεσε και ότι βεβαίως, ως είθισται, η Επιτροπή θα φροντίσει να της δώσει απευθείας μια απάντηση.

<SPEAKER ID=340 NAME="Πρόεδρος">
. Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.30)

