<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Miller">
Κύριε Πρόεδρε, αναφέρομαι στα συνοπτικά πρακτικά της χθεσινής συνεδρίασης και σε μια παράλειψή τους. Εχθές το απόγευμα έθεσα δύο ζητήματα. Το ένα ήταν η επιτυχία του Euro 2000. Το δεύτερο αναφερόταν στο εάν ο κ. Helmer συμμερίζεται ή όχι τα συγχαρητήρια που απηύθυνα προς την Αυτού Μεγαλειότητα Βασίλισσα Ελισάβετ II, η οποία χαιρέτισε την εισαγωγή του ευρώ στο Ηνωμένο Βασίλειο. Διαπιστώνω πως αυτό δεν έχει καταχωρηθεί στα συνοπτικά πρακτικά. Θα μπορούσατε, παρακαλώ, να προβείτε στη σχετική τροποποίηση;

<SPEAKER ID=3 LANGUAGE="DA" NAME="Haarder">
Κύριε Πρόεδρε, πολύ μεγάλος αριθμός βουλευτών στάθηκε αδύνατον να προσέλθει εχθές εξαιτίας των δυσχερών αεροπορικών συνδέσεων. Σας πληροφορώ ότι 25 Σκανδιναβοί βουλευτές και διερμηνείς χρειάστηκαν από 10 έως 20 ώρες για να φτάσουν στο Στρασβούργο. Ελπίζω να μεταφέρετε αυτή την πληροφορία στον Γάλλο Πρόεδρο και να του πείτε ότι δεν αντέχεται πλέον αυτή η κατάσταση και ότι οι συναντήσεις μας εδώ στο Στρασβούργο είναι ένα συνεχές βάρος. Θα ήθελα επίσης να παρακαλέσω τον Πρόεδρο να επικοινωνήσει με την Air France, που τώρα θα αναλάβει την αεροπορική εταιρεία που χθες ακύρωσε την πτήση της για το Στρασβούργο. Θέλω να τον παρακαλέσω να ζητήσει από την Air France να διατηρήσει το δρομολόγιο και να το εκτελεί στην ώρα του, ούτως ώστε να αποφεύγουμε τα αιώνια προβλήματα που δημιουργούνται στις συνεδριάσεις μας. Το καλύτερο βέβαια θα ήταν να μην αναγκαζόμαστε να ερχόμαστε καθόλου στο Στρασβούργο, αλλά αυτό, κύριε Πρόεδρε, είναι κάτι τελείως διαφορετικό.

<SPEAKER ID=4 NAME="Πρόεδρος">
Κύριε Haarder, σημειώνω φυσικά προσεκτικά τις παρατηρήσεις σας. Νομίζω πως στους περισσότερους φακέλους σας πρέπει να είδατε επίσης πως η γαλλική κυβέρνηση ζήτησε να διεξαχθεί έρευνα. Η εν λόγω κυβέρνηση σάς ζητά συγκεκριμένα να αναφέρετε τις δυσκολίες που αντιμετωπίζετε για να φθάσετε αεροπορικώς στο Στρασβούργο.
<P>
Γνωρίζω πως πολλοί συνάδελφοι αντιμετώπισαν χθες προβλήματα, αλλά σας διευκρινίζω πως όταν προεδρεύω δεν το πράττω ως Γάλλος παρά ως Ευρωπαίος.

<SPEAKER ID=5 NAME="Matikainen-Kallstrφm">
Αξιότιμε κύριε Πρόεδρε, θα συνεχίσω επί του προηγούμενου θέματος· εξαιτίας της εναέριας κυκλοφορίας πολλοί δεν είχαν την ευκαιρία να φθάσουν εδώ εγκαίρως. Προσωπικά έφθασα βέβαια εγκαίρως, όμως δεν βρήκα ούτε κατάλογο να υπογράψω, και γι' αυτό ελπίζω να καταγραφεί αυτό στα σημερινά πρακτικά.

<SPEAKER ID=6 LANGUAGE="DA" NAME="Frahm">
Κύριε Πρόεδρε, βρισκόμουν και εγώ χθες στην περί ης ο λόγος πτήση και χρειάστηκα 12 ώρες για να φτάσω στο Στρασβούργο. Εκτός αυτού, δυσκολεύτηκα να βρω θέση σε αεροπλάνο για Στρασβούργο. Είναι άκρως απαράδεκτο να σπαταλάμε ως βουλευτές όλον αυτόν τον χρόνο, που θα έπρεπε να χρησιμοποιούμε είτε επιτελώντας πολιτικό έργο είτε για να βρισκόμαστε μαζί με τους εκλογείς μας στην πατρίδα μας, για να διερευνούμε τι πρέπει να κάνουμε προκειμένου να καταφέρουμε να φτάσουμε στη δουλειά μας, αλλά και για να βρούμε πώς θα περάσουμε τη νύχτα. Όσοι δεν είναι από τους τυχερούς που κέρδισαν το λαχείο και έχουν μόνιμο δωμάτιο σε ξενοδοχείο εδώ στο Στρασβούργο είναι αναγκασμένοι κάθε φορά να ψάχνουν πού θα διανυκτερεύσουν, τι πρέπει να κάνουν για να πάνε από το ξενοδοχείο τους στην πόλη κ.ο.κ.. Πρέπει οπωσδήποτε να μπει μια τάξη σε αυτή την κατάσταση εάν θέλουμε το Κοινοβούλιο να συνεχίσει τις εργασίες του. Απευθύνομαι σε εσάς ως Γάλλο - παρότι γνωρίζω καλά ότι η εθνικότητά σας δεν παίζει κανένα ρόλο στην άσκηση των καθηκόντων σας ως Προέδρου - διότι την Προεδρία της ΕΕ ασκεί αυτόν τον καιρό η Γαλλία. Ωστόσο, γνωρίζω επίσης καλά ότι είναι υπέρ των γαλλικών συμφερόντων το Κοινοβούλιο να παραμείνει στο Στρασβούργο. Θα ήθελα να παρακαλέσω να ενημερωθεί η γαλλική Προεδρία για τις ακατάλληλες συνθήκες εργασίας που αντιμετωπίζουμε λόγω του γεγονότος ότι το Κοινοβούλιο συνεδριάζει στο Στρασβούργο.

<SPEAKER ID=7 LANGUAGE="DA" NAME="Blak">
Κύριε Πρόεδρε, θέλω απλώς να πω ότι μετά από θητεία 11 ετών στο Κοινοβούλιο έχω μάθει τη γαλλική αεροπορική εταιρεία και έχω διαλέξει μια άλλη, οπότε φτάνω εδώ στην ώρα μου.

<SPEAKER ID=8 NAME="Seppδnen">
Αξιότιμε κύριε Πρόεδρε, κατανοώ τους Δανούς συναδέλφους μας ως προς αυτό το ζήτημα των αεροπορικών ανταποκρίσεων. Η χθεσινή μέρα ήταν πράγματι καταστροφική, όμως υπενθυμίζω ταυτόχρονα ότι, όταν άρχισαν τα προβλήματα των Δανών, εγώ ταξίδευα ήδη πέντε ώρες με προορισμό το Στρασβούργο. Έρχομαι στο Στρασβούργο από ευρωπαϊκή πρωτεύουσα μέσω άλλης ευρωπαϊκής πρωτεύουσας και ακολουθώντας τη συντομότερη δυνατή διαδρομή. Το ταξίδι από την πρωτεύουσα στο Στρασβούργο διήρκησε δεκατέσσερις ώρες. Έχω ψηφίσει υπέρ του Στρασβούργου σε όλες τις ψηφοφορίες του Κοινοβουλίου, όπως και υπέρ της Παρασκευής. Όμως, αυτή η κατάσταση δεν μπορεί να συνεχιστεί. Σιγά σιγά αρχίζω να υποστηρίζω την άποψη πως θα πρέπει να συνεδριάζουμε στις Βρυξέλλες, όπου για να φτάσουμε το ταξίδι δεν διαρκεί δεκατέσσερις ώρες.

<SPEAKER ID=9 NAME="Πρόεδρος">
Αγαπητοί συνάδελφοι, οι παρατηρήσεις σας είναι απολύτως δικαιολογημένες και θα διαβιβαστούν στις αρμόδιες υπηρεσίες.
<P>
Βλέπω να συσσωρεύεται στο γραφείο μου ένας κατάλογος αιτήσεων βουλευτών που ζητούν τον λόγο. Ελπίζω πως οι εν λόγω αιτήσεις δεν αφορούν αποκλειστικά τα προβλήματα των αεροπορικών συνδέσεων με το Στρασβούργο, γιατί σήμερα το πρωί μάς περιμένει πολλή δουλειά.
<P>
  

<SPEAKER ID=10 LANGUAGE="EN" NAME="Evans, Robert">
Κύριε Πρόεδρε, θα αναφερθώ σε κάτι άσχετο με τα αεροπλάνα, αν και θα μπορούσα να μιλήσω για πτήσεις αν το επιθυμείτε.
<P>
Θέλω να αναφερθώ εν μέρει σε ένα διαδικαστικό θέμα και εν μέρει στα συνοπτικά πρακτικά της χθεσινής συνεδρίασης. Όπως θα θυμάστε, τα δεκατρία πρώτα θέματα της χθεσινής ημερήσιας διάταξης χρειάστηκαν το μεγαλύτερο μέρος της ώρας για να ολοκληρωθούν. Έπειτα, είχαμε την ευκαιρία να παρακολουθήσουμε την ομιλία του Πρωθυπουργού της Πορτογαλίας, κατά τη διάρκεια της οποίας σχεδόν το μισό ημικύκλιο αποχώρησε. Αυτό μπορεί να συνέβη επειδή οι βουλευτές είχαν άλλες συνεδριάσεις ή για οποιονδήποτε άλλο λόγο, αποτελεί όμως μεγάλη αγένεια να φεύγει κάποιος όταν μιλά ο Πρωθυπουργός. Θα σας παρακαλούσα να ζητήσετε από τις πολιτικές ομάδες και το Κοινοβούλιο να προσπαθήσουν να εξασφαλίσουν πως όταν μιλάνε στο Κοινοβούλιο αρχηγοί κρατών ή πρωθυπουργοί δεν θα διεξάγονται ταυτόχρονα άλλες συνεδριάσεις που δίνουν την ευκαιρία αποχώρησης.
<P>
(Χειροκροτήματα)

<SPEAKER ID=11 NAME="Πρόεδρος">
Οι παρατηρήσεις σας θα διαβιβαστούν στους υπευθύνους των πολιτικών ομάδων και σε λίγο θα έχουμε την ευκαιρία να δούμε εάν το μήνυμα έγινε αντιληπτό.
<P>
  

<SPEAKER ID=12 NAME="Plooij-Van Gorsel">
Κύριε Πρόεδρε, θα ήθελα να αναφερθώ στη διαδικασία άδειας εισόδου για τους επισκέπτες του Κοινοβουλίου στις Βρυξέλλες. Μπορώ να σας πω ότι επί του παρόντος όταν έχουμε επισκέπτες στις Βρυξέλλες αυτοί μπορούν να εισέλθουν και να αναγνωρισθούν, ενώ στη συνέχεια η υπηρεσία υποδοχής δεν τους επιστρέφει τα διαβατήριά τους. Μπορώ να σας πω ότι βρίσκω αυτή τη διαδικασία περίεργη, ότι πρέπει δηλαδή όταν μας επισκέπτεται κάποιος πολίτης να του αφαιρείται το διαβατήριο. Αυτό στη συνέχεια ρίχνεται σε ένα κιβώτιο και, εάν κάποιος επιθυμεί να εξέλθει από το Κοινοβούλιο, θα πρέπει να περιμένει ένα τέταρτο μέχρι να του επιστραφεί το διαβατήριο. Θα ήθελα να σας ρωτήσω γιατί συμβαίνει αυτό. Η αναγνώριση αρκεί. Δεν πρέπει να του κρατείται το διαβατήριο ή η άδεια οδήγησης. Θα ήθελα να σας ζητήσω, κύριε Πρόεδρε, να επαναφέρουμε σε ισχύ την προγενέστερη διαδικασία άδειας εισόδου που ίσχυε στις Βρυξέλλες: αναγνώριση, ένα αναγνωριστικό σήμα και η δυνατότητα των ανθρώπων να εισέλθουν.

<SPEAKER ID=13 NAME="Πρόεδρος">
Αγαπητή συνάδελφε, το πιο απλό όσον αφορά το πρόβλημα που θίγετε είναι να απευθυνθείτε απευθείας στη Γραμματεία του Σώματος των Κοσμητόρων, κάτι για το οποίο θα φροντίσω φυσικά.
<P>
  

<SPEAKER ID=14 NAME="Κατηφόρης">
Κύριε Πρόεδρε, θα ήθελα και σύντομα να επιστήσω την προσοχή του Σώματος εις τα γεγονότα που εξελίσσονται εις την Κύπρο την στιγμή αυτή. Υπάρχει μια μετακίνησις των τουρκικών φυλακίων μέσα στην ουδετέρα ζώνη, η οποία παρεμποδίζει τις κινήσεις των δυνάμεων των Ηνωμένων Εθνών και έχει αποκλείσει και ένα ελληνικό χωριό. Η Τουρκία είναι υποψήφια χώρα και θα έπρεπε να επιδεικνύει δια των Τουρκοκυπρίων καλύτερη διάθεση απέναντι στις υποχρεώσεις της που ανέλαβε στο Ελσίνκι. Η κατάσταση αυτή μπορεί να εξελιχθεί επικίνδυνα και θα ήθελα να έχω την συμπαράσταση του Σώματος σα αυτό, καθώς επίσης, και ιδιαίτερα, της βρετανικής κυβερνήσεως, που έχει ειδικές υποχρεώσεις εις την Κύπρο.

<SPEAKER ID=15 NAME="Γιαννάκου-Κουτσίκου">
Για το ίδιο ακριβώς θέμα: γνωρίζετε ότι αναμένεται ο τρίτος γύρος συνομιλιών μεταξύ των δύο κοινοτήτων. Παρά το γεγονός ότι η ελληνοκυπριακή πλευρά δεν έχει πρόθεση να μην παραστεί στον τρίτο γύρο συνομιλιών, η τουρκοκυπριακή πλευρά εισέρχεται μέσα στην ουδέτερη ζώνη, δημιουργώντας πρόβλημα και στον Οργανισμό Ηνωμένων Εθνών. Εγώ θα παρακαλούσα το Ευρωπαϊκό Κοινοβούλιο δια της Προέδρου του να αποστείλει αντίστοιχη επιστολή στον Γενικό Γραμματέα των Ηνωμένων Εθνών κ. Κόφι Ανάν και να επιστήσει επίσης την προσοχή στην Τουρκία, η οποία ως υποψήφια χώρα στην ουσία υποκινεί την τουρκοκυπριακή πλευρά σε συγκεκριμένες ενέργειες ή ανέχεται τις συγκεκριμένες ενέργειες.
<P>
Δεν είναι δυνατόν να συνεχιστεί η ευρωπαϊκή πορεία της Τουρκίας με παρόμοιες συμπεριφορές και αυτό το μήνυμα πρέπει να δώσει το Ευρωπαϊκό Κοινοβούλιο.

<SPEAKER ID=16 NAME="Αλυσανδράκης">
Κύριε Πρόεδρε, και εγώ για το ίδιο θέμα θέλω να μιλήσω για να καταδικάσω την προκλητική ενέργεια των στρατευμάτων κατοχής της Κύπρου. Είναι φανερό ότι η Τουρκία έχει αποθρασυνθεί από την πολιτική που ακολουθεί η Ευρωπαϊκή Ένωση απέναντί της, πολιτική η οποία σε τελευταία ανάλυση την επιβραβεύει για τις προκλητικές της ενέργειες. Επίσης, οι πρόσφατες δηλώσεις του κ. Verheugen σε σχέση με τον ρόλο των κυπριακών στρατευμάτων και η αντιμετώπιση του κυπριακού προβλήματος από τους G7 αποθρασύνουν την Τουρκία και πραγματικά θα πρέπει να είμαστε πάρα πολύ ανήσυχοι για το μέλλον της Κύπρου κάτω από αυτές τις συνθήκες.

<SPEAKER ID=17 NAME="Κόρακας">
Κύριε Πρόεδρε, ήθελα απλώς να σας ενημερώσω σχετικά με το θέμα αυτό ότι τα τουρκικά στρατεύματα προωθήθηκαν 300 μέτρα στην πράσινη ζώνη δίπλα στην αγγλική βάση που βρίσκεται στην Κύπρο και ότι αυτό το έκαναν υπό τις ευλογίες και των Εγγλέζων. Είναι αλήθεια αυτό που είπε ο συνάδελφος κ. Αλυσανδράκης, ότι δηλαδή αυτό είναι αποτέλεσμα της αποθράσυνσης που προκάλεσε στον Ντεκτάς και στο τουρκικό καθεστώς μια σειρά γεγονότων, όπως είναι τα συμπεράσματα του Ελσίνκι, που αναγνωρίζουν ουσιαστικά την εισβολή και την κατοχή του 38% της Κύπρου, μια που λένε ότι δεν είναι προϋπόθεση η λύση του Κυπριακού για την ένταξη της Κύπρου στη Ευρωπαϊκή Ένωση, η δήλωση των G7, που εγκαταλείπουν το πλαίσιο των αποφάσεων του ΟΗΕ για την λύση του Κυπριακού ­ και στους G7 συμμετέχουν και χώρες της Ευρωπαϊκής Ένωσης ­, καθώς επίσης και οι δηλώσεις Verheugen, οι οποίες αναγνωρίζουν ουσιαστικά την κατοχή, την διχοτόμηση της Κύπρου, αφού ο κ. Verheugen δήλωσε ότι δεν υπάρχει πρόβλημα και ότι θα ενταχθεί στην Ευρωπαϊκή Ένωση του ελεύθερο κομμάτι της Κύπρου.
<P>
Το ερώτημα, κ. Πρόεδρε, είναι: τί κάνει το Ευρωπαϊκό Κοινοβούλιο για να αποσυρθούν αμέσως τα τουρκικά στρατεύματα από τα 300 μέτρα που κατέλαβαν και στα οποία επέκτειναν την κατοχή τους και, τελικά, τί κάνει το Ευρωπαϊκό Κοινοβούλιο για να απαλλαγεί η Κύπρος από τα στρατεύματα κατοχής;

<SPEAKER ID=18 LANGUAGE="DA" NAME="Camre">
Κύριε Πρόεδρε, λαμβάνω τον λόγο αναφορικά με την κατάσταση στην Κύπρο, διότι θεωρώ ότι δεν πρέπει να είναι μόνο οι Έλληνες συνάδελφοί μας που εφιστούν την προσοχή μας στο πρόβλημα που υφίσταται από το 1974. Είναι απαράδεκτο μια χώρα που επιθυμεί να συμμετάσχει στην ΕΕ και με την οποία έχουν διεξαχθεί διαπραγματεύσεις για να λάβει το καθεστώς της υποψήφιας προς ένταξη χώρας να μπορεί εδώ και 27 χρόνια να κατέχει το 40% της Κύπρου. Είμαι της άποψης πως είναι εξαιρετικά σημαντικό να εκφράσει το Κοινοβούλιο τη θέση του επ' αυτού του προβλήματος και να καταστήσει σαφές στην Τουρκία ότι οι συνεχείς επιθέσεις - διότι στην προκειμένη περίπτωση μιλάμε για παραβίαση της πράσινης γραμμής - θα οδηγήσει σε άμεση παύση όλων των διαπραγματεύσεων με την Τουρκία σχετικά με την προσχώρηση της χώρας στην ΕΕ.

<SPEAKER ID=19 NAME="Πρόεδρος">
Ευχαριστώ, κύριε συνάδελφε. Επιτρέψτε μου μια παρατήρηση: από τη θέση του Προέδρου της συνεδρίασης διαπιστώνει κανείς πως κάθε φορά τη στιγμή της έγκρισης των συνοπτικών πρακτικών υπάρχουν συνάδελφοι που θέλουν να ξεκινήσουν πολιτική συζήτηση. Όταν όμως αρχίζει η πολιτική συζήτηση οι συνάδελφοι εγκαταλείπουν την αίθουσα. Νομίζω πως θα πρέπει να επανεξετάσουμε κάποια στιγμή τον τρόπο με τον οποίο διεξάγουμε τις συζητήσεις σε αυτήν εδώ την αίθουσα.
<P>
(Εγκρίνονται τα συνοπτικά πρακτικά)

<CHAPTER ID=2>
Απαλλαγές 1998
<SPEAKER ID=20 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A5-0190/2000 της κ. Stauner, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή για την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1998 (SEC(1999) 412 - C5-0006/1999 - 1999/2050(DEC)),
<P>
A5-0167/2000 της κ. Rόhle, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή όσον αφορά τη δημοσιονομική διαχείριση του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1998 (COM(1999) 227 - C5-0003/1999 - 1999/2004(DEC)),
<P>
A5-0189/2000 του κ. Kuhne, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής όσον αφορά την εκτέλεση του γενικού προϋπολογισμού για το οικονομικό έτος 1998 (Τμήμα I - Ευρωπαϊκό Κοινοβούλιο/Παράρτημα Διαμεσολαβητής) (SEC(1999) 414 - C5-0008/1999 - 1999/2051(DEC)).

<SPEAKER ID=21 NAME="Stauner">
Κύριε Πρόεδρε, κυρία Επίτροπε, αξιότιμοι συνάδελφοι, στις 6 Ιουλίου θα λάβουμε απόφαση στην Ολομέλεια σχετικά με τη χορήγηση απαλλαγής στην Επιτροπή για την εκτέλεση του γενικού προϋπολογισμού για το 1998. Σχεδόν έναν χρόνο μετά την ανάληψη εργασιών της νέας Επιτροπής Prodi, που ξεκίνησε με τη φιλόδοξη αξίωση να μη δείξει καμία ανοχή στην απάτη σε βάρος των χρημάτων των Ευρωπαίων φορολογουμένων, η σημερινή διαδικασία απαλλαγής αποκτά ιδιαίτερο βάρος.
<P>
Η νέα Επιτροπή μπορεί να δείξει για πρώτη φορά πόσο σοβαρά παίρνει τη νέα αρχή που εξήγγειλε. Η χορήγηση απαλλαγής για το 1998 αναβλήθηκε από το Κοινοβούλιο στις 13 Απριλίου 2000. Ταυτόχρονα, το Κοινοβούλιο έθεσε 17 όρους που η Επιτροπή έπρεπε να εκπληρώσει μέχρι τις 15 Μαΐου. Οι όροι αυτοί ανταποκρίνονταν βασικά στα αιτήματα που προέκυπταν από την έκθεση του Ελεγκτικού Συνεδρίου, όπως π.χ. τη δέσμευση να εργαστεί επιτέλους η Επιτροπή με στόχο μια θετική δήλωση αξιοπιστίας.
<P>
Το 1998 το Ελεγκτικό Συνέδριο είχε αρνηθεί για πέμπτη συνεχή φορά να επιβεβαιώσει ότι η Επιτροπή διαχειρίστηκε τους δημοσιονομικούς πόρους με προσοχή και λιτότητα. Ακόμη, απαιτήθηκε η λήψη μέτρων για την επεξεργασία και την επιβολή κυρώσεων για τις τρεις προεξάρχουσες περιπτώσεις απάτης Flιchard, ECHO και MED. Ο δισταγμός της Επιτροπής ως προς τη διαβίβαση εγγράφων και πληροφοριών επικρίθηκε εξίσου με την έλλειψη διαφάνειας και ανεξαρτησίας στις πειθαρχικές διαδικασίες. Αφού η Επιτροπή εκπλήρωσε εμπρόθεσμα ένα μέρος των όρων και έκανε μια νέα αρχή σε επίπεδο προσωπικού, αλλάζοντας τον Γενικό Γραμματέα της, ζήτησα στην έκθεση που συνέταξα τη χορήγηση της απαλλαγής, αναθέτοντας όμως στην Επιτροπή να εισπράξει τα ποσά που αφορούν τις υποθέσεις Flιchard και ECHO και ανέρχονται συνολικά σε 17 εκατ. ευρώ και να τα επιστρέψει στο κοινοτικό ταμείο.
<P>
Ακόμη, η υπόθεση Flιchard πρέπει να παραμείνει ανοικτή, αφού στα τέλη Μαΐου άλλαξε η κατάσταση των πραγμάτων, ιδίως εξαιτίας της γνωμοδότησης του Ελεγκτικού Συνεδρίου. Στις 27 Ιουνίου 2000 η πλειοψηφία της Επιτροπής Ελέγχου του Προϋπολογισμού αρνήθηκε το αίτημα επιστροφής των χρημάτων. Αν δεν επιτευχθεί η έγκριση του αιτήματος από την Ολομέλεια, πράγμα για το οποίο ζητώ την υποστήριξη των συναδέλφων, τα συγκεκριμένα χρήματα είναι χαμένα για το ταμείο της Ένωσης.
<P>
Θεωρώ ότι οι διαπιστώσεις αυτές θα έπρεπε να αρκούν από μόνες τους για να δραστηριοποιηθεί με δική της πρωτοβουλία η Επιτροπή για την επιστροφή των χρημάτων. Αλλωστε, αυτό θα ήταν πολύ απλό για την περίπτωση Flιchard, γιατί η συγκεκριμένη επιχείρηση φαίνεται πως εξακολουθεί να έχει καλές εμπορικές σχέσεις με την Επιτροπή. Η αρμόδια για τον προϋπολογισμό Επίτροπος ανακοίνωσε στις 15 Ιουνίου ότι μέχρι το 1996 συνήφθησαν άλλες τρεις συμβάσεις με την Flιchard. Η Επίτροπος δεν έχει απαντήσει μέχρι σήμερα στην ερώτησή μου για το ύψος των κοινοτικών επιδοτήσεων που υποτίθεται ότι έλαβε η Flιchard για τις εξαγωγές σε τρίτες χώρες.
<P>
Γι' αυτό σας ερωτώ ξανά εδώ, κυρία Επίτροπε: είναι σωστό ότι η εταιρεία Flιchard έλαβε μόνο για επιστροφές κατά την εξαγωγή περίπου 29 εκατομμύρια γαλλικά φράγκα το 1996, 105 εκατομμύρια το 1997 και 72 εκατομμύρια το 1998; Γιατί δεν μας δώσατε ενωρίτερα τις πληροφορίες αυτές; Υπάρχει έλλειψη προθυμίας για συνεργασία ή δεν σας ενημερώνουν οι συνεργάτες σας; Σήμερα διάβασα στην εφημερίδα Frankfurter Allgemeine Zeitung ότι αποστείλατε επιστολή για την περίπτωση Flιchard στον προηγούμενο αρμόδιο για θέματα προϋπολογισμού Επίτροπο Schmidhuber. Είμαι βέβαιη ότι σύντομα θα λάβετε απάντηση.
<P>
Όμως, κυρία Schreyer, θα ήθελα να μου πείτε η ίδια πότε θα απαντήσετε στις ερωτήσεις μου και όχι να το μάθω από τον Τύπο. Πότε θα μας δώσετε τους αριθμούς που υποσχεθήκατε εδώ και περισσότερο από έναν μήνα στην Επιτροπή Ελέγχου του Προϋπολογισμού; Εξακολουθείτε να υποστηρίζετε ότι δεν υπήρξαν στο παρελθόν αποδείξεις για ανάμειξη της εταιρείας Flιchard, μολονότι ο Επίτροπος Schmidhuber είχε ανακινήσει τότε το ζήτημα; Ρωτήσατε ποτέ τον συνάδελφό σας Επίτροπο Lamy γιατί δεν προσεκλήθη εκπρόσωπος του Επιτρόπου Schmidhuber στη σύσκεψη που έγινε στις 7 Ιανουαρίου 1994 στο γραφείο του; Έθεσα και εγώ γραπτώς το ερώτημα αυτό στον κ. Lamy, χωρίς όμως να λάβω απάντηση.
<P>
Κυρία Schreyer, περιμένω να λάβω και εγώ απάντηση στα ερωτήματά μου, όπως π.χ. η συνάδελφος Morgan, που, όπως είδα τώρα, έλαβε στις 23 Ιουνίου αναλυτική απάντηση από εσάς. Ή μήπως εφαρμόζετε διαφορετικά μέτρα και σταθμά ως προς την απάντηση στις επιστολές των βουλευτών;
<P>
Δεν θεωρώ καλή στρατηγική να αποκρύπτει κανείς πληροφορίες και να αποκοιμίζει τις υπόνοιες. Προς τι, αναρωτιέται δικαιολογημένα ο Ευρωπαίος πολίτης και όχι μόνο. Περιμένουμε συνέπεια από σάς ως προς την τροποποίηση της πειθαρχικής διαδικασίας που υποσχεθήκατε και ως προς την αναμόρφωση του εσωτερικού δημοσιονομικού ελέγχου. Τούτο δεν επιτρέπεται να έχει ως αποτέλεσμα να καταργηθεί εκ των πραγμάτων ο δημοσιονομικός έλεγχος μέσω αποκέντρωσης.
<P>
Συνιστούμε την απαλλαγή της Επιτροπής για το 1998. Όμως, κατά τη γνώμη μου η απαλλαγή αυτή συνδέεται με μια μεγάλη ευθύνη της Επιτροπής. Το μόνο που μπορώ είναι να ελπίζω και να σας απευθύνω έκκληση να εκτιμήσετε τη νέα αυτή απόδειξη εμπιστοσύνης από πλευράς του Κοινοβουλίου!
<P>
(Χειροκροτήματα)

<SPEAKER ID=22 NAME="Rόhle">
Κύριε Πρόεδρε, αγαπητοί συνάδελφοι, σας συνιστώ να χορηγήσετε σήμερα την απαλλαγή στην Επιτροπή για την εκτέλεση του προϋπολογισμού του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1998. Πολλές εικασίες διατυπώθηκαν για την απαλλαγή αυτή κατά την προκαταρκτική φάση. Θέλω να επαναλάβω ρητά ότι ούτε εγώ ούτε ασφαλώς και η συντριπτική πλειοψηφία της Επιτροπής Ελέγχου του Προϋπολογισμού στοχεύαμε ποτέ σε αναμέτρηση εξουσίας με την Επιτροπή ή στην εξασθένησή της.
<P>
Πάντοτε αναγνωρίζαμε ότι στη σημερινή Επιτροπή μπορούν να αποδοθούν μόνο περιορισμένες ευθύνες για τα σφάλματα του παρελθόντος. Στο κάτω-κάτω η σημερινή Επιτροπή ανέλαβε εργασία το καλοκαίρι του 1999, και εμείς εξετάζουμε το οικονομικό έτος 1998. Από την άλλη όμως, η συγκεκριμένη απαλλαγή μπορεί δίχως άλλο να θεωρηθεί τεστ για την προθυμία της Επιτροπής για μεταρρύθμιση και τις σχετικές δυνατότητες που διαθέτει. Η Επιτροπή πρέπει επίσης να αξιοποιήσει την ευκαιρία να αποδείξει στην κοινή γνώμη ότι είναι σε θέση να αντιμετωπίσει την κακοδιαχείριση και να τη διορθώσει σε εύθετο χρόνο.
<P>
Για τον λόγο αυτό είχαμε προτείνει τον Απρίλιο του τρέχοντος έτους την αναβολή χορήγησης απαλλαγής και είχαμε ζητήσει σχέδιο δράσης. Περιμέναμε ένα σαφές μήνυμα αλλαγής προς την κατεύθυνση περισσότερης υπευθυνότητας και καλύτερης διαχείρισης, γιατί η εξωτερική βοήθεια της ΕΕ έχει μεγάλη σημασία. Περίπου 55% της παγκόσμιας αναπτυξιακής βοήθειας ανάγεται στον τομέα αυτόν. Σήμερα μπορώ πλέον να κρίνω το συγκεκριμένο σχέδιο δράσης και πρέπει να πω ότι αυτό και η συνεργασία με την Επιτροπή μετά τον Απρίλιο τρέχοντος έτους επιτάχυναν τις μεταρρυθμίσεις που είχαν ήδη δρομολογηθεί στους κόλπους της Επιτροπής.
<P>
Στον τομέα των Ταμείων Ανάπτυξης συναντήσαμε μεγάλη προθυμία για συνεργασία από την Επιτροπή και τους υπαλλήλους της και γι' αυτό μπορούμε σήμερα πραγματικά να συστήσουμε στην Ολομέλεια να χορηγήσει την απαλλαγή, γιατί θεωρούμε ότι συνήγαγε τα αναγκαία συμπεράσματα από τα σφάλματα του παρελθόντος. Παρ' όλα αυτά θέλω να υπογραμμίσω και πάλι ότι ήταν σωστή η αίτηση αναβολής και η σχετική απόφαση.
<P>
Στο μεταξύ αναγνωρίστηκε δημόσια και από Επιτρόπους ότι στον τομέα αυτό δημιουργήθηκαν σοβαρά προβλήματα. Για παράδειγμα, στις 15 Μαΐου 2000 ο Επίτροπος Nielson δήλωσε στους Financial Times ότι οι μηχανισμοί της Επιτροπής δεν είχαν ποτέ σχεδιασθεί για να παρέχουν αναπτυξιακή βοήθεια παρά για να παράγουν οδηγίες και κανονισμούς, να διεξάγουν εμπορικές διαπραγματεύσεις και να διευκολύνουν τις πολιτικές σχέσεις μεταξύ των κρατών μελών. Κατά τη γνώμη του, η Επιτροπή δεν λειτουργεί ως προς την αναπτυξιακή βοήθεια.
<P>
Στις 16 Μαΐου του ίδιου έτους ο Επίτροπος Patten ανακοίνωσε στην Ολομέλεια ότι τη στιγμή εκείνη εκκρεμούσαν αναλήψεις ύψους μεγαλύτερου από 21 δις ευρώ που ανέμεναν πληρωμή, υπήρχε δηλαδή ένα τεράστιο χάσμα μεταξύ πιστώσεων πληρωμών και αναλήψεως δαπανών. Είπε ακόμη ότι αυτός ο αριθμός είναι τόσο μεγάλος ώστε προξενεί αμηχανία και ότι η Επιτροπή σκοπεύει να μεταβιβάσει περισσότερες ευθύνες στις αντιπροσωπείες και, όπου είναι δυνατό, στις εθνικές αρχές στον συγκεκριμένο τομέα προκειμένου να βελτιωθεί η διαχείριση.
<P>
Θα ήθελα να υπογραμμίσω και πάλι ότι κατά τη γνώμη μου είναι σωστό που το σχέδιο δράσης μας αρχίζει ακριβώς σε αυτόν τον τομέα και δημιουργεί τη δυνατότητα να αναλάβουμε από κοινού - Κοινοβούλιο και Επιτροπή - μεγαλύτερη ευθύνη για αυτόν και να φροντίσουμε για τη βελτίωση της διαχείρισης. Όμως, το Κοινοβούλιο πρέπει επίσης να θέσει ως στόχο να ενεργεί εκ των προτέρων με μεγαλύτερη υπευθυνότητα στις μελλοντικές διαβουλεύσεις για τον προϋπολογισμό, δηλαδή να προβαίνει εκ των προτέρων σε καλύτερο σχεδιασμό στους συγκεκριμένους τομείς και να μη θεωρεί ότι η μόνη του ευθύνη είναι η ψήφιση ενός προϋπολογισμού και ο εν συνεχεία έλεγχος του αντίστοιχου οικονομικού έτους.
<P>
Τώρα πρέπει κατά βάσιν να δρομολογήσουμε μια διαδικασία παρακολούθησης σε όλους τους τομείς, η οποία θα εξασφαλίσει ότι δεν θα εμφανιστούν πια τέτοια προβλήματα όπως του οικονομικού έτους 1998. Θεωρούμε δεδομένο ότι έχουμε δημιουργήσει καλές προϋποθέσεις γι' αυτό.
<P>
Για τον λόγο αυτόν θέλω να τονίσω άλλη μια φορά πως μελλοντικά περιμένουμε ότι θα ενημερωνόμαστε ως Επιτροπή Ελέγχου του Προϋπολογισμού κάθε εξάμηνο από την Επιτροπή - πράγμα που η Επιτροπή μας υποσχέθηκε ήδη - και ότι χάρη στη στενή αυτή συνεργασία θα μπορέσουμε να καταλήξουμε για το οικονομικό έτος 1999, και ασφαλώς επίσης για το οικονομικό έτος 2000, σε μια απλουστευμένη διαδικασία χωρίς να είμαστε πλέον αναγκασμένοι να καταφεύγουμε στην αναβολή ως μέσο πίεσης. Παρ' όλα αυτά θέλω να υπογραμμίσω εξ ονόματος ολόκληρης της Επιτροπής Ελέγχου του Προϋπολογισμού ότι αυτή η αναβολή υπήρξε ένα σημαντικό βήμα προκειμένου να αναλάβουμε από κοινού την ευθύνη για τον προϋπολογισμό, να διασαφηνίσουμε από κοινού ότι σκοπεύουμε να ενισχύσουμε τα ευρωπαϊκά θεσμικά όργανα και να εξηγήσουμε στους φορολογούμενους ότι τα χρήματα δαπανώνται σωστά σε ευρωπαϊκό επίπεδο, ότι αντιμετωπίζουμε με συναίσθηση της ευθύνης μας τις πληρωμές και αναλαμβάνουμε επίσης με συναίσθηση της ευθύνης μας τον έλεγχο της Επιτροπής.
<P>
Όμως, και με αυτό τελειώνω, θα ήθελα επίσης να διασαφηνίσω άλλη μια φορά, και άρχισα ήδη να το κάνω, ότι η αντιπαράθεση σχετικά με τον προϋπολογισμό και τον δημοσιονομικό έλεγχο πρέπει να οδηγήσει σε ενίσχυση των ευρωπαϊκών θεσμικών οργάνων και όχι σε αμοιβαία εξασθένησή τους. Γι' αυτό πιστεύω επίσης ότι στο μέλλον η Επιτροπή Ελέγχου του Προϋπολογισμού πρέπει να επικεντρωθεί πολύ περισσότερο στις ουσιώδεις κατευθυντήριες γραμμές και να μη χάνεται τόσο σε λεπτομέρειες. Θεωρώ ότι ως προς αυτό μπορούμε να συνεργασθούμε καλά με την Επιτροπή.
<P>
(Χειροκροτήματα)

<SPEAKER ID=23 NAME="Kuhne">
Κύριε Πρόεδρε, σε αντίθεση με την απαλλαγή της Επιτροπής τον Απρίλιο, δεν είχαμε μόνο αναβάλει τότε τη χορήγηση απαλλαγής στο Κοινοβούλιο, αλλά είχαμε δώσει ακριβείς εντολές σε σχέση με τις διαπιστωθείσες ελλείψεις, τις οποίες εν μέρει είχαμε συνδέσει με συγκεκριμένες προθεσμίες. Έτσι, είχε μείνει προς επεξεργασία στην παρούσα έκθεση μόνο η παράγραφος 33 της πρότασης ψηφίσματος του Απριλίου, όπου ζητούσαμε συμπληρωματικές πληροφορίες. Λέω επίσης ξεκάθαρα ότι, ως εισηγητής και προς το συμφέρον μιας σοβαρής διαδικασίας χορήγησης απαλλαγής, είμαι εναντίον της χρησιμοποίησης των εκθέσεων απαλλαγής για την εκπλήρωση επιπλέον επιθυμιών που παρουσιάζονται ουρανοκατέβατες την τελευταία στιγμή. Τα Χριστούγεννα δεν απέχουν παρά έξι μήνες. Γι' αυτό θα πρέπει να επικεντρωθούμε μόνο σε όσα ζητήθηκαν στην πραγματικότητα. Και τα δύο κείμενα - εκείνο της 13ης Απριλίου και το σημερινό - πρέπει να διαβαστούν μαζί ως συμβολή για τη μεταρρύθμιση του ίδιου του Κοινοβουλίου.
<P>
Ποιες ήταν οι κύριες ελλείψεις; Πρώτον, μια απαράδεκτα υψηλή αναλογία των επονομαζομένων άμεσων αναθέσεων ή στα γερμανικά "διαδικασιών απευθείας ανάθεσης" . Τούτο συνιστά κίνδυνο για το πνεύμα που επικρατεί στη διοίκηση, γιατί τότε κανείς δεν εξετάζει πλέον μήπως μπορεί να αγοράσει κάποια πράγματα σε καλύτερη τιμή. Διαπιστώνουμε πως ξεκίνησαν κάποιες δράσεις που ελπίζουμε να αλλάξουν σύντομα την κατάσταση αυτή.
<P>
Δεύτερον, ένα απαράδεκτα μεγάλο ποσοστό απωλειών υλικού. Ευτυχώς δεν έχουν κλαπεί όλα, αλλά εξαιτίας ενός απαρχαιωμένου συστήματος απογραφής δεν μπορούν να βρεθούν. Έγιναν τα πρώτα βήματα για τη δημιουργία ενός ηλεκτρονικού συστήματος απογραφής, τη λειτουργία του οποίου θα εξετάσουμε στην πράξη κατά τις μελλοντικές διαδικασίες απαλλαγής.
<P>
Τρίτον, οι προαγωγές δεν έγιναν βάσει κριτηρίων που να επιδέχονται προσφυγή στο δικαστήριο. Το Προεδρείο προέβη σε βήματα για να αποφευχθεί μελλοντικά κάτι τέτοιο. Και εδώ θα δούμε πώς θα λειτουργήσει στην πράξη αυτή η νέα διαδικασία.
<P>
Είμαι σε θέση να διαπιστώσω ότι ο Γενικός Γραμματέας του Κοινοβουλίου έδωσε όλες τις πληροφορίες που ζητήθηκαν, όπως είχε κάνει και τον Απρίλιο. Γι' αυτό είμαι, όπως και τον Απρίλιο, υπέρ της χορήγησης απαλλαγής. Η Επιτροπή Ελέγχου του Προϋπολογισμού συμφώνησε ως προς αυτό με μεγάλη πλειοψηφία.
<P>
Στην παράγραφο 33 του ψηφίσματος του Απριλίου για την απαλλαγή του Κοινοβουλίου η εν λόγω απαλλαγή συσχετίστηκε με την έκθεση του Ελεγκτικού Συνεδρίου για τα οικονομικά των Ομάδων, μολονότι όλοι κατανοούν πως οι ίδιες οι Ομάδες και μόνο φέρουν την ευθύνη για την οικονομική τους συμπεριφορά. Ασφαλώς, πρόκειται για δημόσιο χρήμα, και γι' αυτό πρέπει άλλωστε να λογοδοτούν. Όσο κατανοητή κι αν είναι η στάση του Ελεγκτικού Συνεδρίου, που συνεργάζεται μόνο με το Κοινοβούλιο ως θεσμικό όργανο, και κατά συνέπεια δεν ανέφερε τα ονόματα των επιμέρους Ομάδων σε σχέση με συγκεκριμένες ελλείψεις, είμαι της γνώμης ότι πρέπει εδώ να συζητήσουμε με το Ελεγκτικό Συνέδριο προκειμένου να βρούμε μια διαφορετική ρύθμιση για το μέλλον. Προσωπικά δεν θα ήθελα να βρεθώ υπόλογος ως μέλος της Ομάδας μου για την οικονομική συμπεριφορά άλλων Ομάδων. Πιστεύω ότι το ίδιο ισχύει για τους συναδέλφους των άλλων Ομάδων. Γι' αυτό πιστεύω ότι πρέπει να συζητήσουμε με το Ελεγκτικό Συνέδριο προκειμένου να βρεθεί μελλοντικά ένας πρακτικότερος τρόπος αναφοράς.
<P>
Σε συνάρτηση με αυτά, παραξενεύτηκα που υπάρχει κακοδιαχείριση, την οποία δεν πρέπει όμως να συνεχίσουν να συγκαλύπτουν οι Ομάδες, γιατί διαφορετικά θα θεωρηθεί ότι ισχύει για όλους μας το "κόρακας κοράκου μάτι δεν βγάζει" . Θεωρώ ότι θα ήταν λάθος να προσπαθήσουμε να τα αναβάλουμε όλα αυτά και να πούμε: ας περιμένουμε άλλον ένα χρόνο μέχρι να ρυθμιστούν τα θέματα από μόνα τους. Τα ίδια θέματα θα επανεμφανιστούν πολύ γρηγορότερα από ό,τι πιστεύουμε.
<P>
Θεωρώ ασφαλώς αξιοπερίεργο το γεγονός ότι μερικές Ομάδες δεν τήρησαν την υπόσχεσή τους προς το Προεδρείο να γνωστοποιήσουν τις εκθέσεις των ανεξαρτήτων ελεγκτών. Φυσικά, ομολογουμένως δεν προβλεπόταν, όμως το είχαν υποσχεθεί. Γι' αυτό προκάλεσε ακόμη μεγαλύτερη εντύπωση πως μια Ομάδα χρηματοδοτεί με τους πόρους της, και κατά συνέπεια με κοινοτικούς πόρους, ένα ίδρυμα που λειτουργεί βάσει του δικαίου του Λουξεμβούργου και έχει μετοχικό κεφάλαιο 10,3 εκατ. ευρώ. Το λουξεμβουργιανό δίκαιο δεν είναι ιδιαίτερα διαφανές. Πιστεύω ότι δικαιολογημένα μπορούμε να περιμένουμε ότι θα σταματήσουν τέτοια πράγματα. Ιδιαίτερα ενδιαφέρον είναι ότι πρόκειται για εκείνη την Ομάδα που τον Απρίλιο ενήργησε για την αναβολή της απαλλαγής του Κοινοβουλίου, σύμφωνα με το γνωστό στη Γερμανία αξίωμα της όσο το δυνατόν ωμότερης διαλεύκανσης. Είμαι σίγουρος ότι το έκαναν μόνο και μόνο για να μπορέσουμε να ασχοληθούμε όλοι εντατικά με τα ζητήματα αυτά.

<SPEAKER ID=24 NAME="Schreyer">
Κύριε Πρόεδρε, αξιότιμοι κυρίες και κύριοι βουλευτές, συζητούμε σήμερα για δεύτερη φορά σχετικά με τη χορήγηση απαλλαγής στην Επιτροπή για το οικονομικό έτος 1998. Στις 13 Απριλίου η πλειοψηφία του Κοινοβουλίου είχε λάβει την απόφαση να αναβάλει τη χορήγηση απαλλαγής και να ζητήσει από την Επιτροπή και άλλες εκθέσεις και πληροφορίες. Φυσικά, η Επιτροπή ικανοποίησε τις επιθυμίες του Κοινοβουλίου και στις 11 Μαΐου διαβίβασε μεταξύ άλλων τα εξής: την έκθεση του δημοσιονομικού ελεγκτή για τις διορθώσεις κατά τον εκ των προτέρων έλεγχο, μια έκθεση για τα συμπεράσματα της εξεταστικής επιτροπής για το δασμολογικό σύστημα, μια έκθεση και μια συνοπτική παρουσίαση για τις συμβάσεις με εξωτερικούς επιστήμονες και μια έκθεση για τον αριθμό και τα αποτελέσματα των πειθαρχικών διαδικασιών που έχουν κινηθεί από το 1998 για περιπτώσεις δημοσιονομικών παρατυπιών.
<P>
Η Επιτροπή ανακοίνωσε ότι έλαβε ορισμένα μέτρα, και με τη βοήθεια της OLAF, ότι εκπόνησε ορισμένα δεσμευτικά σχέδια δράσης και έκανε τα πρώτα σχετικά βήματα, π.χ. και για την εκτέλεση του Ευρωπαϊκού Ταμείου Ανάπτυξης. Βέβαια, το Ελεγκτικό Συνέδριο είχε χορηγήσει στην Επιτροπή - έστω και περιορισμένη - δήλωση αξιοπιστίας για την εκτέλεση. Όμως, η Επιτροπή Ελέγχου του Προϋπολογισμού, και ιδίως η εισηγήτρια κ. Rόhle, δεν έμεινε ικανοποιημένη με αυτό παρά επιθυμούσε και συνέστησε να γίνουν περαιτέρω βήματα για τη βελτίωση του αποτελέσματος. Μπορώ να πω με βεβαιότητα ότι το σχέδιο δράσης, που δεν εκπονήθηκε μόνο μετά από προτροπή του Κοινοβουλίου, αλλά πραγματικά σε συνεργασία μαζί του, είναι κατάλληλο για την αύξηση της διαφάνειας και της αποτελεσματικότητας της εξωτερικής βοήθειας. Ευχαριστώ για τη συνεργασία ιδιαίτερα εκείνους που ασχολήθηκαν και τώρα με το ζήτημα αυτό και ανανεώνω την υπόσχεση ότι η Επιτροπή θα ενημερώνει κάθε έξι μήνες για τη μεταφορά του σχεδίου δράσης.
<P>
Το Ελεγκτικό Συνέδριο στην έκθεσή του για την εκτέλεση του προϋπολογισμού 1998 είχε χορηγήσει στην Επιτροπή δήλωση αξιοπιστίας ως προς τα έσοδα του προϋπολογισμού και τον χειρισμό των πιστώσεων υποχρεώσεων, όχι όμως και για την εκτέλεση των πληρωμών από τον προϋπολογισμό. Ο αριθμός των λαθών κατά την εκτέλεση του προϋπολογισμού είναι υπερβολικά μεγάλος. Η Επιτροπή, και ειδικά εγώ ως Επίτροπος αρμόδια για τον προϋπολογισμό, συμμεριζόμαστε απόλυτα τη θέση αυτή του Ελεγκτικού Συνεδρίου και του Κοινοβουλίου.
<P>
Για τον λόγο αυτό, η Επιτροπή έλαβε ή μάλλον αποφάσισε ήδη μια σειρά μέτρων για τη βελτίωση της εκτέλεσης του προϋπολογισμού, τη μείωση των σφαλμάτων και την αποφυγή τους. Τούτο από τη μια απαιτεί πρόληψη. Τέτοια πρόληψη σφαλμάτων συνιστά - για να αναφέρω ένα μόνο παράδειγμα - η δράση για τη μείωση του αριθμού των διαγωνισμών και διαδικασιών ανάθεσης εξωτερικής βοήθειας - είτε πρόκειται για το PHARE είτε για το MEDA ή για άλλα προγράμματα - από 80 διαφορετικές διαδικασίες, που ήταν μέχρι σήμερα, σε 40. Για τη μείωση των σφαλμάτων απαιτείται επίσης βελτίωση του ελέγχου. Τον σκοπό αυτό εξυπηρετεί σε μεγάλο βαθμό η διοικητική μεταρρύθμιση της Επιτροπής. Μελλοντικά οι επιμέρους διοικήσεις που είναι συγκεκριμένα υπεύθυνες για τη δαπάνη κονδυλίων της ευρωπαϊκής πολιτικής θα έχουν στη διάθεσή τους περισσότερο προσωπικό ελέγχου και θα μπορούν επίσης να ελέγχουν καλύτερα τα συστήματα ελέγχου των κρατών μελών.
<P>
Για τη μείωση των σφαλμάτων χρειάζεται επίσης να προβλέπονται αποτελεσματικές κυρώσεις, απαίτηση επιστροφής χρημάτων και, αν υπάρχει συνειδητή παραβίαση των διατάξεων του κανονισμού υπηρεσιακής κατάστασης των υπαλλήλων, οι ανάλογες πειθαρχικές κυρώσεις. Επιτρέψτε μου να επισημάνω και πάλι εδώ ότι ο συνάδελφός μου Kinnock θα υποβάλει πριν ακόμη από τις θερινές διακοπές σχέδιο για τη μεταρρύθμιση των πειθαρχικών διαδικασιών.
<P>
Η παρούσα έκθεση ασκεί κριτική στον σημερινό δημοσιονομικό έλεγχο επειδή, όπως αναφέρει, δεν απέρριψε αιτήσεις πληρωμών κατά τον εκ των προτέρων έλεγχο. Τούτο όμως δεν αποτελεί δείκτη της λειτουργίας ή μη λειτουργίας του δημοσιονομικού ελέγχου. Θέλω να επισημάνω και πάλι πως και το Ελεγκτικό Συνέδριο είπε ότι τα λάθη που θα ανακαλύψει δεν μπορούν να διαπιστωθούν εκ των προτέρων και η Επιτροπή συμπεραίνει από αυτό πως πρέπει να ενισχύσουμε σημαντικά τον τομέα του εκ των υστέρων ελέγχου - και με τη δημιουργία μιας ανεξάρτητης και αυτόνομης εξεταστικής αρχής.
<P>
Στις προτεραιότητες της Επιτροπής δεν συγκαταλέγονται μόνον η βελτίωση της δημοσιονομικής διαχείρισης, η αποφυγή σφαλμάτων, π.χ. η αποφυγή καθυστερήσεων, και η κατά το δυνατόν φειδωλή και αποτελεσματική χρησιμοποίηση των οικονομικών πόρων, αλλά αναμφίβολα και η καταπολέμηση της απάτης.
<P>
Αυτό αναφέρεται τόσο στο μέλλον όσο και στο παρελθόν. Επαναλαμβάνω εδώ ότι η Επιτροπή δεν έχει τίποτα να κρύψει, και γι' αυτό άλλωστε απαντώ στις ερωτήσεις που τέθηκαν για την περίπτωση Flιchard. Η απόφαση των υπηρεσιών της Επιτροπής το 1994, δηλαδή πριν από έξι χρόνια, επανεξετάστηκαν από το Ελεγκτικό Συνέδριο. Η Επιτροπή είχε συνηγορήσει να μην κρατηθεί κρυφή και εμπιστευτική η έκθεση και η απάντηση της Επιτροπής, που περιλαμβάνουν και τη χρονολογία των γεγονότων, παρά να διατεθούν στο κοινό, και τώρα είναι διαθέσιμα και στο Internet.
<P>
Ωστόσο, στη συζήτηση μεταξύ Ελεγκτικού Συνεδρίου και Επιτροπής εξακολουθεί να υπάρχει διαφορά απόψεων για το αν η Επιτροπή έχει το δικαίωμα ή ίσως και την υποχρέωση να εφαρμόζει την αρχή της αναλογικότητας κατά τον καθορισμό οικονομικών κυρώσεων. Η σημερινή Επιτροπή είναι της άποψης ότι υφίσταται το δικαίωμα αυτό. Ενώ το Ελεγκτικό Συνέδριο είναι της άποψης ότι μόνο τα δικαστήρια μπορούν να εφαρμόζουν την αρχή της αναλογικότητας, εμείς θεωρούμε ότι πρόκειται για μια γενική διοικητική αρχή. Αυτή ήταν και η θέση της τότε Επιτροπής, και επιτρέψτε μου να επαναλάβω για την υπόθεση Flιchard τα λόγια του Επιτρόπου κ. Schmidhuber, που ήταν τότε υπεύθυνος για τον προϋπολογισμό και τον δημοσιονομικό έλεγχο, σύμφωνα με τα οποία τούτο δεν αποκλείει και σύμφωνα με την άποψη του δημοσιονομικού ελεγκτή την εύρεση συμβιβαστικής λύσης στο πλαίσιο της αρχής της αναλογικότητας. Εδώ λοιπόν οι θέσεις ταυτίζονται, και παράλληλα η Επιτροπή δήλωσε από την πλευρά της ότι θα ήταν καλό να έχει εξεταστεί τότε με περισσότερη ακρίβεια γιατί το εξαγόμενο βούτυρο κατέληξε σε πώληση στην Πολωνία και όχι στον προορισμό του, στη Ρωσία. Σχετικά με το θέμα της αναδρομικής είσπραξης όμως, επισημαίνω για άλλη μια φορά πως εκκρεμούσε μια δικαστική διαδικασία ενώπιον του Ανωτάτου Δικαστηρίου της Ιρλανδίας και έγινε ένας τελεσίδικος συμβιβασμός ενώπιον του δικαστηρίου αυτού, μέτρο που δεσμεύει φυσικά και τη σημερινή Επιτροπή.
<P>
Κατά τη σημερινή καταπολέμηση της απάτης και της διαλεύκανσης περιπτώσεων προηγουμένων ετών, η Επιτροπή είναι υποχρεωμένη να τηρεί τις αρχές και τους κανόνες του κράτους δικαίου. Τούτο αφορά και τα θέματα πληροφόρησης. Όταν καλείται η OLAF να μεταβιβάσει πληροφορίες σε μια διαδικασία διερεύνησης σε εθνικό, κρατικό επίπεδο σε συγκεκριμένη χρονική στιγμή βάσει του απορρήτου των ερευνών, αυτό αποτελεί για την OLAF δεσμευτική νομική βάση. Τούτο ισχύει τόσο για τον διευθυντή της OLAF όσο και για την Επιτροπή. Σε συνάρτηση με αυτό θέλω να υπογραμμίσω ξανά ότι η OLAF είναι ανεξάρτητη ως προς τις έρευνές της και ότι ειδικά το Κοινοβούλιο επέμεινε να είναι έτσι κατά τον καθορισμό της αντίστοιχης νομικής βάσης. Τούτο σημαίνει ότι η OLAF είναι ανεξάρτητη και ως προς την ενημέρωση και ότι ως προς το ζήτημα κατά πόσον μπορούν να κοινοποιηθούν πληροφορίες πρέπει να αποφασίζει με πλήρη ευθύνη ο διευθυντής της OLAF.
<P>
Ως προς το ερώτημα αν έγιναν περαιτέρω συμβάσεις με την εταιρεία Flιchard, διαβίβασα στην κοινοβουλευτική επιτροπή την πληροφορία ότι η Ευρωπαϊκή Επιτροπή μπορεί να πει από την πλευρά της πως υπήρξαν περαιτέρω συμβάσεις στον τομέα των διαδικασιών ανάθεσης. Αναφορικά με το ερώτημα αν συνήφθησαν συμβάσεις εξαγωγών σε επίπεδο εθνικών κρατών ή έγιναν εξαγωγές, επισημαίνω ότι η καταβολή ατομικών πληρωμών γίνεται σε ολόκληρο τον γεωργικό τομέα μόνο σε επίπεδο κρατών μελών. Αυτό απορρέει από το γεγονός ότι οι υπηρεσίες πληρωμής είναι υπεύθυνες για την καταβολή. Η Επιτροπή μπορεί τότε βάσει ενός κανονισμού να ζητήσει πρόσβαση στα δεδομένα και να ερευνήσει ποιες πληρωμές αντιστοιχούν σε ποιους αποδέκτες.
<P>
Πρέπει όμως να υπογραμμίσω επίσης ότι ο κανονισμός 2390/1999 προβλέπει πως η Επιτροπή διασφαλίζει τον εμπιστευτικό χαρακτήρα και την ασφάλεια των ηλεκτρονικών δεδομένων που της διαβιβάζουν τα κράτη μέλη. Αν το αποφασίσει η επιτροπή, η Ευρωπαϊκή Επιτροπή ευχαρίστως θα ζητήσει από τα κράτη μέλη μια αντίστοιχη απάντηση, μια αντίστοιχη άδεια διαβίβασης δεδομένων.
<P>
Θέλω να επισημάνω ότι οι αρχές αυτές για τη διαβίβαση δεδομένων περιλαμβάνονται και στη συμφωνία μεταξύ Κοινοβουλίου και Επιτροπής για τη μεταβίβαση πληροφοριών. Η συμφωνία αυτή είχε ως στόχο να θέσει σε σαφή βάση τον σημαντικό αυτόν τομέα των σχέσεων Κοινοβουλίου και Επιτροπής και να αποτελέσει έτσι επίσης μια καλή βάση για τις διαδικασίες στο πλαίσιο της απαλλαγής. Θέλω να ευχαριστήσω τα μέλη της Επιτροπής Ελέγχου του Προϋπολογισμού που συνεργάσθηκαν τόσο εντατικά όχι μόνο για την εκπόνηση της έκθεσης, αλλά και για τα συμπεράσματα, τις αξιολογήσεις, τις παρατηρήσεις, και κυρίως τις πολλές προτάσεις βελτίωσης και τις προτροπές τους. Η Επιτροπή θα υλοποιήσει τα συγκεκριμένα μέτρα του υποβληθέντος σχεδίου δράσης, τα εκτεταμένα βήματα της μεταρρύθμισης της Επιτροπής, με τη δημιουργία της ανεξάρτητης υπηρεσίας Audit και τη συνεπή υλοποίησή της. Θα υλοποιήσει με συνέπεια τη μεταρρύθμιση της πειθαρχικής διαδικασίας, τη διεύρυνση της OLAF από πλευράς προσωπικού και λειτουργίας και τη στρατηγική για την καταπολέμηση της απάτης με τη βοήθεια εκτεταμένης νομοθεσίας και υποχρεωτικής ενισχυμένης συνεργασίας με τα κράτη μέλη και άλλα κράτη. Σαφής της στόχος θα είναι να αποκαταστήσει, σε συνεργασία κυρίως με το Ευρωπαϊκό Κοινοβούλιο και τα άλλα ευρωπαϊκά θεσμικά όργανα, την εμπιστοσύνη των Ευρωπαίων ως προς τη χρηστή διαχείριση των ευρωπαϊκών πόρων.

<SPEAKER ID=25 NAME="Poettering">
Κύριε Πρόεδρε, θέλω να αναφερθώ στην αγόρευση του συναδέλφου Kuhne, ορισμένες παρατηρήσεις της οποίας βρίσκω σκανδαλώδεις. Χρησιμοποίησε την αγόρευσή του ως εισηγητής του Ευρωπαϊκού Κοινοβουλίου για να εξαπολύσει πολεμική. Επειδή δεν θέλω να συμμετάσχω σε μια πολεμική, δεν θέλω να υπενθυμίσω στον συνάδελφο Kuhne ότι το ευρωπαϊκό του κόμμα πληρώνει πλήθος συνεργατών μέσω της Ομάδας του. Δεν θέλω να εμβαθύνω, όμως έπρεπε να το είχε αναφέρει.
<P>
Σας ζήτησα τον λόγο, κύριε Πρόεδρε, για να σας καλέσω και να σας παρακαλέσω να αναθέσετε στο Προεδρείο του Ευρωπαϊκού Κοινοβουλίου να διευκρινίσει κατά πόσον ένας εισηγητής αυτού του Κοινοβουλίου μπορεί να περιλάβει στην εισήγησή του προσωπική πολεμική. Το θεωρώ ανεύθυνο και αν θέλουμε να διατηρήσουμε εδώ ένα κοινό επίπεδο και να απαλλαγούμε από τα δεινά που υπάρχουν και στις δικές μας Ομάδες, πράγμα το οποίο υποστηρίζω απερίφραστα, τότε χρειαζόμαστε το επίπεδο αυτό και την ατμόσφαιρα συνεργασίας και όχι μια πολεμική σαν αυτή που μόλις παρουσίασε ο συνάδελφος Kuhne. Σας παρακαλώ να μεριμνήσετε να επιληφθεί του ζητήματος αυτού το Προεδρείο του Κοινοβουλίου.
<P>
(Χειροκρότημα από τη δεξιά πτέρυγα.)

<SPEAKER ID=26 NAME="Πρόεδρος">
Κατανοώ την ανησυχία σας, κύριε Poettering, αλλά δεν θέλω να ξεκινήσω αντιπαράθεση και ελπίζω τα λόγια σας να μη δώσουν τροφή για κάτι τέτοιο.

<SPEAKER ID=27 LANGUAGE="EN" NAME="Morgan">
Κύριε Πρόεδρε, σχετικά με ένα διαδικαστικό θέμα, θα ήθελα να σημειώσω ότι η Ομάδα του Ευρωπαϊκού Λαϊκού Κόμματος ήταν που επέμενε να εξετάσουμε το όλο ζήτημα της χρηματοδότησης των πολιτικών ομάδων σε αυτή την έκθεση. Ήταν η εν λόγω Ομάδα και εσείς, κύριε Elles, που επιμένατε σε αυτό. Εμείς ανταποκρινόμαστε σε αυτή την επιθυμία. Εσείς επιμένατε και εμείς ανταποκρινόμαστε.

<SPEAKER ID=28 NAME="Thielemans">
Κύριε Πρόεδρε, θα προσπαθήσω να κάνω το καλύτερο δυνατόν στα δύο λεπτά που μου έχουν παραχωρηθεί.
<P>
Θα ήθελα, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, να διαπιστώσω κατ' αρχάς πως υπήρξε μια αρκετά αξιοσημείωτη εξέλιξη σχετικά με την έκθεση επί της οποίας καλούμαστε να γνωμοδοτήσουμε. Υπενθυμίζω πως η βασική θέση της Επιτροπής Εξωτερικών Υποθέσεων ήταν πως θα πρέπει να στραφούμε αποφασιστικά προς το μέλλον, να εξεύρουμε τα μέσα για μια εφικτή πολιτική και, εν πάση περιπτώσει, να αποκτήσουμε και εμείς οι ίδιοι στο Κοινοβούλιο τα ουσιαστικά μέσα ελέγχου όσων πραγματοποιούνται εξ ονόματος της Επιτροπής, και ιδιαίτερα στο επίπεδο των δαπανών, όπως τις συζητήσαμε.
<P>
Διαπιστώσαμε πως όντως η δήλωση του κ. Prodi είναι πολύ θετική από αυτή την άποψη, αφού ανακοίνωσε πως η συνεργασία με το Κοινοβούλιο θα είναι μια νέα συνεργασία. Διαπιστώσαμε συν τω χρόνω πως πράγματι αυτή η συνεργασία λειτουργεί: πολλοί Επίτροποι παρουσιάστηκαν άνετα ενώπιον των επιτροπών μας, ιδιαίτερα μάλιστα ενώπιον της Επιτροπής Εξωτερικών Υποθέσεων, για να απαντήσουν στις ερωτήσεις.
<P>
Κατά τη γνώμη μας επίσης θα ήταν κάπως άστοχο για μια κοινοβουλευτική επιτροπή να θεωρήσει πως η σημερινή Επιτροπή μπορεί να ευθύνεται για τη στάση που τήρησαν οι προηγούμενες Επιτροπές. Αντίθετα, είναι επίσης προφανές πως εξακολουθούμε να απαιτούμε από τους σημερινούς Επιτρόπους να επιδεικνύουν τη μέγιστη διαφάνεια έναντι του Ευρωπαϊκού Κοινοβουλίου. Θεωρώ πως αυτό είναι απαραίτητο και νομίζω εξάλλου πως όντως εφαρμόζεται.
<P>
Θα ήθελα τέλος να επισημάνω επίσης πως, στο πλαίσιο της παρούσας Επιτροπής, θεωρούμε πως το Κοινοβούλιο θα πρέπει να πάρει δυναμικά στα χέρια του τον έλεγχο της επονομαζόμενης OLAF, γιατί πράγματι πρόκειται για ένα από τα βασικά μέσα που θα μπορέσουμε να αναπτύξουμε στο μέλλον.
<P>
Όπως και να έχει, κύριε Πρόεδρε, κατά τη γνώμη μου - όπως και κατά τη γνώμη πολλών συναδέλφων μου, και από άλλες πολιτικές παρατάξεις - αυτό που πρέπει να προκύψει από τις εργασίες μας είναι πως στο εξής αφενός θα καταβάλλουμε κάθε δυνατή προσπάθεια για να ελέγχουμε ό,τι συμβαίνει και αφετέρου θα απαιτήσουμε κατά κύριο λόγο από την παρούσα Επιτροπή να επιδεικνύει απέναντί μας διαφάνεια.

<SPEAKER ID=29 NAME="Van den Berg">
Κύριε Πρόεδρε, θα ήθελα να κάνω ορισμένες παρατηρήσεις εξ ονόματος της Eπιτροπής Ανάπτυξης και Συνεργασίας, καθώς και μια γενική παρατήρηση εξ ονόματος της Σοσιαλιστικής Ομάδας.
<P>
Όσον αφορά τον προϋπολογισμό για την ανάπτυξη, είχαμε μια πολύ καλή συνεργασία με τη συνάδελφο κυρία Rόhle. Αρχικά η Επιτροπή Ελέγχου του Προϋπολογισμού και η Επιτροπή Ανάπτυξής και Συνεργασίας έπρεπε να δουλέψουν χωριστά και από διαφορετικές οπτικές γωνίες. Σε μεταγενέστερη φάση συνεννοηθήκαμε με την Επιτροπή για να καθορίσουμε μια συγκεκριμένη σειρά των υποθέσεων βάσει του σχεδίου δράσης. Πίσω από αυτό βρίσκεται φυσικά μια ιδιαίτερα σοβαρή κατάσταση, για την οποία δεν είναι δυνατόν να κατηγορηθεί κάποιος συγκεκριμένα. Στην πραγματικότητα διαθέτουμε έναν προϋπολογισμό για τα ταμεία ανάπτυξης, και κατ' επέκταση για τον τομέα της ανάπτυξης, από όπου λείπουν οι σαφείς στόχοι και όπου υπάρχει ανεπαρκές προσωπικό σε σημαντικά πεδία στα οποία πρέπει να πραγματοποιηθεί εργασία και στα οποία παρατηρούνται, κατά συνέπεια, τεράστιες καθυστερήσεις, ενώ σύμφωνα με τη συνολική νοοτροπία των ελέγχων απαιτούνται περισσότερα από υπογραφές και από φόβο για τα πραγματικά αποτελέσματα, υφίσταται δηλαδή η υποχρέωση για αποτελέσματα και δράση.
<P>
Είμαι πεπεισμένος ότι είμαστε υπέρμαχοι μιας πολιτιστικής επανάστασης η οποία θα επιφέρει έντονες αλλαγές. Αυτό σημαίνει για τον προϋπολογισμό του 2001 την ύπαρξη ποσών για τα οποία υπάρχουν σαφείς στόχοι στους τομείς της εκπαίδευσης και της υγείας. Ποσά για τα οποία υπάρχει επαρκές προσωπικό. Ποσά για τα οποία να μπορεί να ασκηθεί επιτυχής έλεγχος. Κατά συνέπεια, αυτό απαιτεί αντιπροσωπείες, υπευθυνότητα και, εν ολίγοις, έναν σύγχρονο και αποτελεσματικό προϋπολογισμό σε συνδυασμό με μια σύγχρονη άποψη για τον τρόπο που ασκείται η δημοσιονομική πολιτική στον τομέα της ανάπτυξης.
<P>
Αυτή είναι η άποψή μου για το σχέδιο δράσης και για την κοινή μας δράση. Τη θεωρώ κοινή δράση με την Επιτροπή. Θεωρώ ότι είναι εξαιρετικά θετικό το γεγονός ότι μπορούμε στην πραγματικότητα να κλείσουμε ένα κεφάλαιο φόβου και νοοτροπίας των υπογραφών. Γνωρίζω πόσοι υπάλληλοι με καλές προθέσεις υπάρχουν στην Επιτροπή, οι οποίοι τώρα έχουν την ευκαιρία πραγματικά να προσφέρουν στον τομέα που τόσο επιθυμούμε να προσφέρουμε, δηλαδή σε ανθρώπους οι οποίοι ζούνε υπό δύσκολες συνθήκες - ένας στους πέντε δεν έχει ακόμη πρόσβαση σε καθαρό πόσιμο νερό και στη βασική εκπαίδευση - προσφέροντάς τους περισσότερες ευκαιρίες για αξιοπρεπή ζωή. Αυτόν τον ρόλο επιθυμούμε να διαδραματίσουμε στην Ευρώπη χρησιμοποιώντας τα διάφορα κονδύλια. Φυσικά, αυτό προϋποθέτει επίσης ότι εμείς πραγματικά θα αλλάξουμε άρδην την κατάσταση στους επόμενους μήνες.
<P>
Τώρα προχωρώ στη γενικότερη παρατήρηση. Βάσει όλων των συζητήσεων εδώ, εμείς πρόκειται σήμερα να παραχωρήσουμε απαλλαγή για το 1998. Για την Ομάδα των Σοσιαλιστών αυτό αποτελεί μια ευρύτερη κίνηση ώστε να κλείσει το κεφάλαιο του φόβου και να μεταβούμε σε ένα νέο κεφάλαιο συνυπευθυνότητας της Επιτροπής και του Ευρωπαϊκού Κοινοβουλίου. Γι' αυτή την κατάσταση συνυπευθυνότητας οι μεταρρυθμίσεις του Επιτρόπου κ. Kinnock ή οι γενικές εσωτερικές μεταρρυθμίσεις είναι ζωτικής σημασίας. Επειδή, εάν εμείς αποτύχουμε να εγκαθιδρύσουμε ένα νέο σύστημα δημοσιονομικού ελέγχου και κατάρτισης προϋπολογισμού βάσει δραστηριοτήτων (Activity Based Budgeting) και εάν δεν επιτύχουμε να διαθέσουμε το σχετικό απαιτούμενο προσωπικό, τότε το μόνο που θα έχουμε δημιουργήσει θα είναι περισσότερα χαρτιά, θα έχουμε κινηθεί προς περισσότερα χαρτιά και περισσότερο έλεγχο χωρίς όμως να υπάρχουν τελικά αποτελέσματα. Και γι' αυτόν τον λόγο τελικά ο Ευρωπαίος πολίτης μάς πληρώνει, εσάς ως Επιτροπή και εμάς ως Κοινοβούλιο. Και για μένα θα είναι πολύ σημαντικό και ευχάριστο εάν εμείς στον επόμενο προϋπολογισμό του 2001 μπορούμε να θέσουμε καλούς στόχους για μια νέα πορεία προς το 2001. Γι' αυτό εύχομαι στην Επιτροπή εκ των προτέρων καλή επιτυχία.

<SPEAKER ID=30 LANGUAGE="EN" NAME="Morgan">
Κύριε Πρόεδρε, θα περιορίσω τα σχόλιά μου στη χορήγηση γενικής απαλλαγής στην Επιτροπή για το 1998, η οποία από την αρχή αμέσως των συζητήσεών μας έχει λάβει έντονα πολιτικό τόνο που προκαλεί διχογνωμία.
<P>
Αντιλαμβάνομαι πως μετά από αρκετούς γύρους ενός αγώνα πυγμαχίας που παρακολουθήσαμε, τελικά όλη η επιτροπή, συμπεριλαμβανομένης και της εισηγήτριας, συμφώνησε πως πρέπει να χορηγηθεί απαλλαγή. Αντί να παραμείνει στην υστερική και επιδεικτική έκθεση που παρουσίασε η εισηγήτρια, που, για να πούμε την αλήθεια, ήταν ελάχιστα πρωτότυπη, δεν είχε καμία κατεύθυνση και δεν περιείχε καμία πρόταση για τον τρόπο με τον οποίο θα προχωρήσουμε εποικοδομητικά, η επιτροπή αποφάσισε τον Μάρτιο να αναβάλει τη χορήγηση απαλλαγής και να θέσει δεκαεπτά σαφείς προϋποθέσεις τις οποίες περιμέναμε να αποδεχτεί η Επιτροπή μέσα σε ένα διάστημα μερικών μηνών. Διαπιστώσαμε με ικανοποίηση πως η εισηγήτρια είδε το λάθος της και υποστήριξε τον δικό μας τρόπο σκέψης. Στον πρώτο γύρο νικητές ήμασταν εμείς, η συμμαχία κατά του Ευρωπαϊκού Λαϊκού Κόμματος.
<P>
Η εισηγήτρια επιχείρησε έπειτα ένα γρήγορο αριστερό κροσέ με την επικεντρωμένη στα βασικά σημεία αιτιολογική της έκθεση. Έχασε. Τον δεύτερο γύρο πήρε η συμμαχία κατά του Ευρωπαϊκού Λαϊκού Κόμματος. Η Επιτροπή ανταποκρίθηκε εποικοδομητικά στα περισσότερα από τα σημεία που θέσαμε τον Μάρτιο. Η επόμενη έκθεση Stauner είχε τον ίδιο υστερικό τόνο όσο στον πρώτο γύρο, μόνο που αυτή τη φορά ήμασταν προετοιμασμένοι. Τον τρίτο γύρο πήρε η συμμαχία κατά του Ευρωπαϊκού Λαϊκού Κόμματος. Νομίσαμε ότι ο αγώνας τελείωσε, αλλά όχι, συνεχιζόταν με τη νέα αιτιολογική της έκθεση. Δεν έχουμε δει ακόμα το αποτέλεσμα αυτού του γύρου, αλλά είμαστε αισιόδοξοι για τον τελικό γύρο knock-out και προβλέπουμε με σιγουριά τι θα συμβεί την Πέμπτη.
<P>
Το μόνο πραγματικό ζήτημα που απομένει είναι για ποιον λόγο το όνομά της παραμένει στην έκθεση. Πράγματι, γνωρίζουμε ότι η Επιτροπή έχει ακόμα πολύ δρόμο για να οργανωθεί. Το Ελεγκτικό Συνέδριο σωστά δεν συγκατατέθηκε ως προς τις δαπάνες της Επιτροπής κατά το 1998, είμαστε όμως πρόθυμοι τώρα να δώσουμε στην Επιτροπή το πλεονέκτημα της αμφιβολίας. Πιστεύουμε ότι αυτό αποτελεί μια γνήσια προσπάθεια για μεταρρύθμιση, και η Επιτροπή χρειάζεται κάποιο χρόνο για την εφαρμογή των απαραίτητων αλλαγών. Θα παρακολουθούμε την κατάσταση και θα διασφαλίσουμε την τήρηση από την Επιτροπή των υποσχέσεων που έδωσε. Για παράδειγμα, η υπόσχεση για τη μείωση του αριθμού των σφαλμάτων είναι κεφαλαιώδης, αλλά δεν θα πραγματοποιηθεί αν δεν έχουμε παράλληλα και μια δέσμευση και τους ανάλογους πόρους.
<P>
Κυρία Επίτροπε, μπορείτε να μας διαβεβαιώσετε ότι ειδικά στις ζώνες υψηλού κινδύνου, τη γεωργία, τα διαρθρωτικά ταμεία και την έρευνα, θα δούμε περισσότερες επιταγές και λιγότερες, όπως συνέβη το 1998; Θα δούμε άραγε να διατίθενται σημαντικά περισσότεροι πόροι για τον έλεγχο στο πλαίσιο των Γενικών Διευθύνσεων σε συνεργασία με την υπηρεσία εσωτερικού ελέγχου; Μπορείτε να μας δώσετε μερικά από αυτά τα στοιχεία, παρακαλώ;
<P>
Γνωρίζετε, κυρία Επίτροπε, ότι ένας τομέας για τον οποίο είμαστε δυσαρεστημένοι με τις απαντήσεις σας αφορά τα διδάγματα που αποκομίσατε από την υπόθεση Flιchard. Γνωρίζουμε από το Ελεγκτικό Συνέδριο, σε αντίθεση με την κ. Stauner, ότι δεν μπορούμε να πάρουμε πίσω τα χρήματα. Θα δεσμευτείτε εντούτοις να συνεργαστείτε πλήρως με την κοινοβουλευτική εξεταστική επιτροπή και να μας δώσετε τις πληροφορίες που ζητάμε;
<P>
Τέλος, ελπίζω ότι στην επιτροπή μας θα μπορέσουμε να σταματήσουμε να πολεμάμε ο ένας τον άλλο και να προχωρήσουμε στην καταπολέμηση της απάτης.

<SPEAKER ID=31 LANGUAGE="EN" NAME="van Hulten">
Κύριε Πρόεδρε, παρεμβαίνω σχετικά με ένα διαδικαστικό θέμα. Θέλω απλά να σας ρωτήσω αν συνηθίζεται να μετατίθεται η ομιλία ενός εκπροσώπου πολιτικής ομάδας όταν αυτός δεν φθάνει εγκαίρως για τη συζήτηση. Κατά τη γνώμη μου, αν ένας εκπρόσωπος δεν μπορεί να φροντίσει να παρευρίσκεται σε ολόκληρη τη συζήτηση και να φθάσει εγκαίρως για τη δική του ομιλία, τότε δεν θα πρέπει να του επιτρέπεται να μιλήσει καθόλου.

<SPEAKER ID=32 NAME="Πρόεδρος">
Έγκειται στη διακριτική ευχέρεια του Προέδρου, αγαπητέ συνάδελφε. Κατά την γνώμη μου ο κ. Pomιs Ruiz καθυστέρησε μερικά δευτερόλεπτα. Μερικές φορές είναι δύσκολο με τα ασανσέρ εδώ στο Στρασβούργο να φτάσει κανείς εγκαίρως. Επομένως, εάν δεν έχετε αντίρρηση, του δίνω αμέσως τον λόγο.

<SPEAKER ID=33 LANGUAGE="ES" NAME="Pomιs Ruiz">
Κύριε Πρόεδρε, σας ευχαριστώ πολύ για την ευγενική σας στάση καθώς επίσης για την ευγένεια και την κατανόηση που δείξατε προς τον συνάδελφό μου.
<P>
Δεν θα ήθελα να αρχίσω από τη σημαντικότερη έκθεση, αλλά θα ήθελα κατ' αρχάς να απαντήσω στα λόγια του κυρίου Kuhne, τα οποία θεωρώ πολύ άστοχα.
<P>
Αυτή τη στιγμή οι πολιτικές ομάδες - και αυτό το γνωρίζετε - δεν διαθέτουν πραγματικό κανονισμό. Και η πολιτική μου ομάδα, όπως και όλες σχεδόν οι υπόλοιπες, τηρούν τους υφιστάμενους κανόνες.
<P>
Η πολιτική σας ομάδα έχει τη δική της οργάνωση ως προς τα οικονομικά θέματα, ακριβώς όπως συμβαίνει και με τις υπόλοιπες πολιτικές ομάδες. Δεκαπέντε γραφεία σε αυτό το Κοινοβούλιο ασχολούνται με το Ευρωπαϊκό Σοσιαλιστικό Κόμμα, και ένας μεγάλος αριθμός υπαλλήλων, οι οποίοι πληρώνονται από το δημόσιο ταμείο, ασχολούνται αποκλειστικά με τις εργασίες ενός πολιτικού κόμματος.
<P>
Αλλες πολιτικές ομάδες προτιμούν να έχουν τα γραφεία τους εκτός Κοινοβουλίου, να έχουν τους δικούς τους υπαλλήλους και να χρησιμοποιούν απολύτως νόμιμους τρόπους χρηματοδότησης.
<P>
Συνεπώς, σε μια στιγμή που ζητάμε ένα καθεστώς για τα κόμματα - γιατί η Ευρώπη δεν χρειάζεται μόνο ευρωπαϊκές κοινοβουλευτικές ομάδες, αλλά και ευρωπαϊκά πολιτικά κόμματα - σε μια στιγμή όπου υπάρχει κάποια αρμονία μεταξύ όλων των κομμάτων, δεν θεωρώ κατάλληλες τις αναφορές που γίνονται στην έκθεσή σας, όπως πολύ σωστά είπε ο Πρόεδρος της Ομάδας μας, κ. Poettering.
<P>
Κύριε Kuhne, γνωρίζετε πως δεν είναι έτσι. Το θέμα είναι πως δεν υπάρχει κανονισμός. Η πολιτική μου ομάδα, όπως όλες οι υπόλοιπες Ομάδες, θα τηρεί τους υφιστάμενους κανονισμούς και θα παρέχει ενημέρωση όταν το κρίνει κατάλληλο. Όταν όμως υπάρχει ελευθερία, κάθε Ομάδα διαχειρίζεται τα οικονομικά της με τον καταλληλότερο κατά τη γνώμη της τρόπο.
<P>
Θα ήθελα να τονίσω το έργο της συναδέλφου μου κ. Stauner στη σημαντικότατη έκθεσή της, επισημαίνοντας όμως εν συντομία ότι δεν προσπαθούμε να αποδυναμώσουμε τη νέα Επιτροπή, στην οποία έχουμε εναποθέσει τόσες ελπίδες, όπως και στην αρμόδια για τον προϋπολογισμό και τον έλεγχο Επίτροπο κ. Schreyer.
<P>
Αναλύουμε τον προϋπολογισμού ενός οικονομικού έτους της προηγούμενης Επιτροπής και ζητήσαμε από τη σημερινή Επιτροπή να διαχειρίζεται με προσοχή τα θέματα που η προηγούμενη Επιτροπή είχε αφήσει σε εκκρεμότητα. Η απόδειξη ότι ουσιαστικά είμαστε ικανοποιημένοι με το έργο της είναι ότι θα προτείνουμε την έγκριση των λογαριασμών του οικονομικού έτους 1998, φυσικά με τροποποιήσεις.
<P>
Πιστεύουμε πως η Επιτροπή επωφελείται του χρόνου. Λογικά, στην αρχή χρειάζεται περισσότερο χρόνο, αλλά ας ελπίσουμε ότι τις υπόλοιπες αποφάσεις θα τις λάβει γρηγορότερα. Ας ελπίσουμε επίσης ότι η διοργανική συμφωνία που επιτέλους επιτύχαμε θα συμβάλει στη βελτίωση των σχέσεών μας, ούτως ώστε να αλληλοϋποστηριζόμαστε και να οικοδομήσουμε την Ευρώπη ταχύτερα.
<P>
Αντιλαμβανόμαστε επίσης πως βρίσκεται εν μέσω μιας διοικητικής μεταρρύθμισης, η οποία κατά τη γνώμη μου και κατά τη γνώμη άλλων βουλευτών δεν είναι πολύ φιλόδοξη, καθώς υπάρχει έλλειψη αποφάσεων και θέματα τα οποία δεν εξετάζει. Και δεν είναι άμεση αρμοδιότητά της, αλλά ήδη γνωρίζει την άποψή μας ότι χάνονται πολλά χρήματα λόγω της παθητικής στάσης, λόγω της μη παροχής κινήτρων στους υπαλλήλους και λόγω της μη ανάληψη αρμοδιοτήτων, γιατί δείχνει μια παθητικότητα στον έλεγχο των σφαλμάτων και στην ίδια της την εξέλιξη.
<P>
Τελειώνοντας, θα ήθελα να δηλώσω πως συμφωνούμε με την έγκριση των λογαριασμών που αφορούν τις τρεις εκθέσεις των εισηγητών.
<P>
(Χειροκροτήματα)

<SPEAKER ID=34 NAME="Mulder">
Κύριε Πρόεδρε, νομίζω πως η Επίτροπος κ. Schreyer θα πρόσεξε κατά το πρώτο έτος παρουσίας της ενώπιον του Κοινοβουλίου ότι πρόκειται για ένα Κοινοβούλιο το οποίο πρέπει να λαμβάνει υπόψη της. Μπορώ να τη διαβεβαιώσω ότι και κατά τα επόμενα τέσσερα με πέντε έτη θα συμβαίνει το ίδιο. Αυτό που μπορώ να πω μόνο είναι ότι μέχρι τώρα σε όλες τις συζητήσεις εμφανίστηκε ως αξιόλογος αντίπαλος.
<P>
Όσον αφορά την έκθεση της κυρίας Stauner για το ψήφισμα που συνοδεύει την απαλλαγή: για την Ομάδα των Φιλελευθέρων η ουσία του ψηφίσματος είναι ότι μέχρι τώρα δεν κατέστη δυνατόν να εκδοθεί μια θετική δήλωση αξιοπιστίας. Το ποσοστό των σφαλμάτων είναι ακόμα πολύ υψηλό, και νομίζω πως εμείς θα πρέπει να είμαστε σαφείς όσον αφορά το σημείο του ψηφίσματος όπου αναφέρεται πως η Επιτροπή πρέπει να επιτύχει για το οικονομικό έτος 2003 το αργότερο θετική δήλωση αξιοπιστίας. Απαιτούνται σαφείς προθεσμίες, και θα είναι χρήσιμο εάν η Επιτροπή, τόσο εσωτερικά όσο και εξωτερικά, διασαφηνίσει ότι για συγκεκριμένες κατηγορίες του προϋπολογισμού επιδιώκεται να φτάσουμε σε ένα πολύ χαμηλό ποσοστό σφάλματος, εφόσον τούτο είναι δυνατόν.
<P>
Ένα δεύτερο σημαντικό σημείο: αυτές τις ημέρες παρατηρήσαμε ότι σε όλη την Ευρώπη, και όχι μόνο στην Ευρωπαϊκή Επιτροπή, εξαφανίστηκαν ξαφνικά αρχεία. Ακούσαμε ότι η Επιτροπή θα εγκαταστήσει μέχρι το τέλος του έτους ένα σύστημα αρχειοθέτησης ώστε να καταστεί δυνατόν να μην επαναληφθούν τα σφάλματα τα οποία έγιναν στο παρελθόν, και αναφερόμαστε κυρίως στις εξαγωγές βουτύρου προς τη Σοβιετική Ένωση.
<P>
Όσον αφορά τις ίδιες τις εξαγωγές βουτύρου, όπως δήλωσε ήδη η Επίτροπος στην απάντησή της στις πρώτες παρεμβάσεις, υπάρχει μια σαφής διαφορά απόψεων μεταξύ της Ευρωπαϊκής Επιτροπής και του Ευρωπαϊκού Ελεγκτικού Συνεδρίου. Όχι μόνο από το Ευρωπαϊκό Εποπτικό Συμβούλιο, αλλά και στην τελευταία έκθεση της επιτροπής εμπειρογνωμόνων, αναφέρεται σαφώς ότι η Επιτροπή δεν έχει αρμοδιότητες στον τομέα της αναλογικότητας, της αναδρομικής ισχύος των κοινοτικών νομοθετικών διατάξεων και όλων αυτών των θεμάτων όπου η Επιτροπή ισχυρίζεται ότι διαθέτει, ή τουλάχιστον ως έναν βαθμό, αρμοδιότητες. Έγκειται στο Κοινοβούλιο να διερευνήσει το θέμα, και αυτό προφανώς θα πράξουμε, ενώ αναμένουμε από την Επιτροπή εποικοδομητική συνεργασία σε αυτόν τον τομέα.
<P>
Ο κύριος Kuhne ανέφερε ήδη στην έκθεσή του τα σημαντικότερα σημεία: εφαρμογή από το Κοινοβούλιο μιας ουδέτερης και αξιοκρατικής πολιτικής για το προσωπικό, δημόσιες ανακοινώσεις και καλύτερη διαχείριση της απογραφής.
<P>
Όσον αφορά την έκθεση της κυρίας Rόhle, μπορούμε να συμφωνήσουμε με τις παρατηρήσεις που διατυπώνει σχετικά με τη γενική ανάγκη καλύτερου συντονισμού μεταξύ των κρατών μελών και της Ευρωπαϊκής Επιτροπής. Τα κράτη μέλη είναι αυτά που συνεισφέρουν στα Ευρωπαϊκά Ταμεία Ανάπτυξης. Εάν τα κράτη μέλη εγκρίνουν μια συγκεκριμένη πολιτική που προτείνει η Επιτροπή στην Ευρωπαϊκή Επιτροπή Ανάπτυξης, τότε είναι λογικό ότι εφόσον είναι υπέρ αυτής της πολιτικής μπορούν να την ακολουθήσουν με τα δικά τους διμερή κονδύλια.

<SPEAKER ID=35 NAME="Staes">
Κύριε Πρόεδρε, συνάδελφοι, πιστεύω ότι η απαλλαγή για το 1998 ήταν συναρπαστική εμπειρία όσον αφορά τόσο τον προϋπολογισμό του Κοινοβουλίου όσο και τον προϋπολογισμό της Επιτροπής.
<P>
Τον Απρίλιο επιδείξαμε τη δύναμη της Ολομέλειας. Βάσει της γνωμοδότησης της Επιτροπής Ελέγχου του Προϋπολογισμού αρνηθήκαμε τη χορήγηση απαλλαγής στο Ευρωπαϊκό Κοινοβούλιο και προς τον Γενικό Γραμματέα αυτού του Κοινοβουλίου διατυπώσαμε πέντε συγκεκριμένα αιτήματα. Κατ' αυτόν τον τρόπο επιδείξαμε ότι εμείς μπορούμε να είμαστε το ίδιο αυστηροί τόσο έναντι του δικού μας θεσμικού οργάνου όσο και έναντι άλλων οργάνων, και συγκεκριμένα της Επιτροπής.
<P>
Θα επιθυμούσα να ευχαριστήσω τον Γενικό Γραμματέα κ. Priestley και τους συνεργάτες του για τον ταχύ και ιδιαίτερα εμπεριστατωμένο τρόπο που ανταποκρίθηκαν σε αυτό το αίτημα, καθώς και για τις απαιτούμενες πληροφορίες που μας προσέφεραν.
<P>
Νομίζω ότι η απαλλαγή για το έτος 1998 ήταν μια συναρπαστική και χρήσιμη εμπειρία και ότι τώρα εμείς, με ήσυχη τη συνείδηση και λαμβάνοντας υπόψη τις παρατηρήσεις των ψηφισμάτων Stauner, Kuhne και Rόhle, μπορούμε να χορηγήσουμε την απαλλαγή. Αλλά, εντούτοις, εξακολουθώ να έχω κάποια ανησυχία, επειδή πάνω από τα κεφάλια μας επικρέμεται μία δαμόκλειος σπάθη. Και αυτή η δαμόκλειος σπάθη είναι η συμφωνία πλαίσιο μεταξύ της Ευρωπαϊκής Επιτροπής και του Κοινοβουλίου, η οποία αύριο τίθεται σε ψηφοφορία. Καλώ όλους τους συναδέλφους, ακόμη και τους συναδέλφους που παρακολουθούν τη συζήτηση από τα γραφεία τους, να ξαναδιαβάσουν με μεγάλη προσοχή αυτή τη συμφωνία-πλαίσιο και να εξετάσουν τον τρόπο με τον οποίο κόβονται τα φτερά του Κοινοβουλίου με τη χορήγηση αυτής της απαλλαγής. Διαβάστε παρακαλώ την παράγραφο 17. Η παράγραφος 17 αντιβαίνει στη Συνθήκη για την Ευρωπαϊκή Ένωση και στο άρθρο 276. Διαβάστε παρακαλώ το παράρτημα 3. Το παράρτημα 3 κόβει τα φτερά των επιμέρους ευρωβουλευτών όπως και των εισηγητών. Είναι εναντίον του θεσμού του Κοινοβουλίου, εναντίον του θεσμού των δικών σας Ομάδων, και σας παρακαλώ να μην εγκρίνετε αύριο αυτή τη συμφωνία-πλαίσιο.

<SPEAKER ID=36 NAME="Seppδnen">
Αξιότιμε κύριε Πρόεδρε, όταν μιλάμε για απαλλαγές το πνεύμα της συζήτησης μεταξύ των μεγάλων Ομάδων δεν είναι καλό. Θέλω να υποστηρίξω την κυρία Stauner, παρά το γεγονός ότι οι Σοσιαλδημοκράτες την επικρίνουν. Αιτία των επικρίσεων αυτών ίσως αποτελεί το γεγονός ότι κατά την περίοδο της επονομαζόμενης υπόθεσης Flechard, και ενώ ο κ. Delors εκτελούσε χρέη Προέδρου της Επιτροπής, επικεφαλής του ιδιαίτερου γραφείου του ήταν ο νυν Επίτροπος κ. Lamy. Δεν μπορούμε σε καμία περίπτωση να δεχτούμε ότι χάνονται ορισμένα έγγραφα τα οποία θα έριχναν φως στη χρήση των πόρων. Θέλω επίσης να υποστηρίξω τον εισηγητή κ. Kuhne όσον αφορά τις εκτιμήσεις του, τις οποίες πάλι επικρίνουν τα μέλη του Ευρωπαϊκού Λαϊκού Κόμματος. Κατά την άποψή μου, ο εισηγητής του Κοινοβουλίου πρέπει να λέει και να γράφει εκείνο το οποίο σκέφτεται για τη χρήση των πόρων του Κοινοβουλίου. Τότε δεν μπορεί να σταθεί εμπόδιο το συμφέρον καμίας Ομάδας. Η Ομάδα μας προσυπογράφει το συμπέρασμα πως αυτή τη φορά μπορούμε να χορηγήσουμε απαλλαγές.

<SPEAKER ID=37 LANGUAGE="DA" NAME="Camre">
Κύριε Πρόεδρε, η Ομάδα Ένωση για την Ευρώπη των Εθνών δεν μπορεί να συστήσει την απαλλαγή για τους λογαριασμούς του 1998 για τον γενικό προϋπολογισμό της Ένωσης ούτε και για τον προϋπολογισμό του Κοινοβουλίου. Αντιθέτως, μπορούμε να χορηγήσουμε απαλλαγή στο Ευρωπαϊκό Ταμείο Ανάπτυξης. Αληθεύει ότι όσα συνέβησαν το 1998 δεν αποτελούν ευθύνη της συγκεκριμένης Επιτροπής, αλλά θεωρώ ότι παρατηρείται έλλειψη βούλησης να αποδοθούν ευθύνες για σφάλματα του παρελθόντος. Όσον αφορά τον γενικό προϋπολογισμό, θέλω μόνο να τονίσω δύο σοβαρά ζητήματα, την υπόθεση Flιchard και τα προβλήματα που αφορούν την ανθρωπιστική βοήθεια του ECHO, καθώς επίσης να υπογραμμίσω ότι ολόκληρη η διαδικασία κατάρτισης του προϋπολογισμού χαρακτηρίζεται από έλλειψη ακρίβειας. Είναι αυτό που κατά κανόνα βλέπουμε μέσω της ύπαρξης πιστώσεων που δεν έχουν απορροφηθεί. Η κατάρτιση του προϋπολογισμού δεν έχει να κάνει μόνο με τον καθορισμό μερικών αριθμών. Έχει να κάνει εξίσου με τον σχεδιασμό του διοικητικού και παραγωγικού μηχανισμού, ώστε οι στόχοι που θέτει ο προϋπολογισμός να μπορούν να επιτευχθούν. Η υπόθεση Flιchard όπως και η υπόθεση ECHO αποτελούν παραδείγματα των ανεύθυνων μεθόδων διαχείρισης των χρημάτων των Ευρωπαίων φορολογούμενων. Δεν συνέβησαν κατά τη θητεία αυτής της Επιτροπής, αλλά και στις δύο περιπτώσεις παρατηρούμε την έλλειψη βούλησης της Επιτροπής να αποδώσει ευθύνες σε υψηλά ισταμένους. Η Επιτροπή γνωρίζει ότι αυτές οι υποθέσεις κρύβουν εγκληματικές πράξεις όπως γνωρίζει και ότι από ορισμένες παράνομες δυνάμεις έχουν εκφραστεί ανώνυμες απειλές εναντίον των συναδέλφων μας, της κ. Stauner και του κ. Blak, και αυτό θα έπρεπε να κάνει την Επιτροπή να συνειδητοποιήσει ότι απαιτούνται πολύ ισχυρότερες δυνάμεις εάν θέλουμε να εναντιωθούμε στις εσωτερικές δυνάμεις που ευθύνονται για την εξαφάνιση των χρημάτων Ευρωπαίων φορολογούμενων στις τσέπες των εγκληματικών κυκλωμάτων.
<P>
Τώρα έχουμε δύο εισηγήτριες εξ ονόματος της Επιτροπής. Η μία, η επίσημη, είναι η Επίτροπος Schreyer και η δεύτερη, η ανεπίσημη, η κυρία Morgan, και ακριβώς η κατάθεση της κυρίας Morgan δείχνει φυσικά γιατί το Κοινοβούλιό μας δεν είναι σε θέση να βάλει αποτελεσματικότερα τάξη στη διαχείριση. Στο δανικό Κοινοβούλιο έχουμε μια έκφραση για την Επιτροπή Οικονομικής και Νομισματικής Πολιτικής. Ρωτάμε: "Ξέρεις τι είναι γάτα;" , και απάντηση είναι: "Γάτα είναι μια τίγρης που έχει βρεθεί σε συνεννόηση με την Επιτροπή Οικονομικής και Νομισματικής Πολιτικής." . Τα πράγματα όμως εδώ δεν είναι έτσι. Εδώ η κυρία Schreyer μπορεί κάθε φορά να έρχεται ήρεμα, διότι η Επιτροπή Ελέγχου του Προϋπολογισμού δεν της πειράζει ούτε τρίχα. Όσον αφορά δε τους λογαριασμούς του Κοινοβουλίου για το 1998, πρέπει να παρατηρήσω πως υφίσταται το ίδιο πρόβλημα όπως και σε άλλα μέρη της Ένωσης, δηλαδή μια πολύ απρόσεχτη στάση όσον αφορά τον τρόπο που χρησιμοποιούνται τα χρήματα. Αναφορικά με το κτήριο Spinelli, κατασκευάστηκε πάρα πολύ ακριβά και με ασυνήθιστο και αδιαφανή τρόπο. Κύριε Πρόεδρε, θα ήθελα να προσθέσω ότι όλα τούτα δεν αποτελούν κριτική κατά του Γενικού Γραμματέα, διότι δεν πιστεύω ότι υπάρχει ανάγκη για κάτι τέτοιο, αλλά κριτική κατά του ίδιου του συστήματος, το οποίο δεν είναι αρκετά καλό.

<SPEAKER ID=38 LANGUAGE="FR" NAME="Dell'Alba">
Κύριε Πρόεδρε, αγαπητοί συνάδελφοι, θα ήθελα πρώτα απ' όλα να ευχαριστήσω τον κ. Kuhne και την κ. Rόhle για τις εκθέσεις τους, και ειδικά την έκθεση του κ. Kuhne, την οποία θεωρώ ισορροπημένη. Πήραμε πολύ σοβαρά τη διαδικασία χορήγησης απαλλαγής, και ευχαριστώ επίσης τη διοίκηση και τον Γενικό Γραμματέα για τη συνεργασία τους σε αυτό το έργο. Θεωρώ πως σωστά εξετάσαμε το θέμα με μεγαλύτερη σαφήνεια, εμβαθύναμε και ρυθμίσαμε ορισμένες εκκρεμότητες με μια ισορροπημένη έκθεση, που θα επιτρέψει στο Κοινοβούλιο να χορηγήσει με πλήρη επίγνωση την απαλλαγή στη διοίκηση και στον Πρόεδρο του Ευρωπαϊκού Κοινοβουλίου.
<P>
Στην πραγματικότητα, σε αυτόν απευθύνεται αυτή η απαλλαγή, έστω κι αν η εξέταση στρέφεται γύρω από τη διοίκηση. Εκφράζω την ικανοποίησή μου για τη χορήγηση απαλλαγής στο Κοινοβούλιο. Πιστεύω πως κάναμε καλή δουλειά. Τα οικονομικά των πολιτικών ομάδων θα χαρακτηρίζονται επίσης από μεγαλύτερη διαφάνεια και θα είναι καλύτερα προσαρμοσμένα σε αυτό για το οποίο προετοιμαζόμαστε εάν στόχος μας εξακολουθεί να είναι η χρηματοδότηση των πολιτικών κομμάτων. Ήταν χρήσιμο να το πράξουμε, το πράξαμε, και οφείλουμε γι' αυτό να επαινέσουμε τον κ. Kuhne. Κατά τη γνώμη μου η έκθεση του μπορεί να ψηφιστεί με μεγάλη πλειοψηφία μεθαύριο.
<P>
Δεν μπορώ να πω το ίδιο για την έκθεση της κ. Stauner. Θεωρώ πως είναι λάθος να θέλει κανείς να χρησιμοποιήσει τον ρόλο του εισηγητή για προσωπικούς σκοπούς εξαπατώντας και το Κοινοβούλιο και τον ίδιο του τον εαυτό. Η πρακτική που ακολουθήθηκε για τη χορήγηση απαλλαγής για το οικονομικό έτος 1998 ήταν άθλια. Ως το τέλος θα έχει σημειωθεί κατάχρηση εξουσίας. Η έκθεση αυτή ψηφίστηκε με τροπολογίες σε ποσοστό μεγαλύτερο του 60%. Κύριε Πρόεδρε, πολύ σπάνια ανατρέπεται σε τόσο μεγάλο βαθμό το περιεχόμενο μιας έκθεσης μετά από ψηφοφορία στην επιτροπή. Αυτό ακριβώς αποδεικνύει πως ένας εισηγητής πρέπει να επιδεικνύει σύνεση απέναντι στις γνώμες της επιτροπής του. Εάν δεν εκφράζει τις γνώμες που διατυπώνονται στην επιτροπή του, θα υπάρξουν τροπολογίες που θα αντιβαίνουν στην έκθεσή του. Ο ρόλος του εισηγητή είναι να μεταφέρει τις απόψεις μιας κοινοβουλευτικής επιτροπής. Κατά τη γνώμη μου δεν είναι φυσιολογικό να εγκρίνονται τροπολογίες σε ποσοστό 60%: αυτό εκφράζει κάποια δυσαρέσκεια. Δεν πρέπει να κολλάμε με πείσμα στο παιχνιδάκι της αιτιολογικής έκθεσης. Δεν μπορούμε, όπως πράττει η κ. Stauner, να περνάμε στην αιτιολογική έκθεση πράγματα που δεν έγιναν αποδεκτά από την πλειοψηφία της επιτροπής.
<P>
Το θέμα είναι σημαντικό. Το Ευρωπαϊκό Κοινοβούλιο δεν έχει ούτε πλειοψηφία ούτε μειοψηφία. Βασιζόμαστε έως έναν βαθμό στο δίκαιο κοινοβουλευτικό παιχνίδι. Εάν προκύπτει πλειοψηφία, εξυπακούεται πως αυτή η πλειοψηφία εκφράζεται σε όλες τις πτυχές μιας έκθεσης και πως δεν μπορούμε να παίζουμε με τις λέξεις ή με τις διαδικασίες.
<P>
Εξάλλου, ορισμένες εικόνες που προβάλει η τηλεόραση από τη Γερμανία, σχετικά με πασίγνωστα πρόσωπα, με ωθούν να πω πως πρέπει κατ' αρχάς να έχει τακτοποιήσει κανείς τα του οίκου του για να ηθικολογήσει στο Κοινοβούλιο και στην Ευρώπη. Πρέπει να φροντίζουμε να μην ανακατεύουμε τις ιδιωτικές με τις δημόσιες υποθέσεις. Γι' αυτό ακριβώς θα χορηγήσουμε την απαλλαγή. Θα υποστηρίξουμε την έκθεση αυτή, αντίθετα προφανώς με την βούληση της εισηγήτριας. Να είστε βέβαιος, κύριε Πρόεδρε, για την ψήφο της Ομάδας Τεχνικού Συντονισμού των Ανεξαρτήτων Βουλευτών υπέρ της χορήγησης απαλλαγής, ή εν πάση περιπτώσει της ριζοσπαστικής πτέρυγας της Ομάδας, την οποία εκπροσωπώ εδώ.

<SPEAKER ID=39 LANGUAGE="DA" NAME="Bonde">
Κύριε Πρόεδρε, αν και οι εκθέσεις που συζητούμε σήμερα είναι καλές, δεν μπορώ παρ' όλα αυτά να εγκρίνω τους λογαριασμούς όσο δεν έχουμε τη βεβαιότητα ότι εκείνοι που πρέπει να τους ελέγχουν έχουν στη διάθεσή τους όλες τις απαραίτητες πληροφορίες. Ο Διαμεσολαβητής δεν έχει δικαίωμα να έχει τα πάντα στη διάθεσή του, το Ελεγκτικό Συνέδριο έχει παραπονεθεί για τον ίδιο λόγο, στην Επιτροπή Ελέγχου του Προϋπολογισμού το θέμα βρίσκεται μονίμως στην ημερήσια διάταξη και η πρόεδρός μας, η κυρία Theato, έχει ασκήσει σκληρή κριτική του νέου σχεδίου συμφωνίας πλαισίου μεταξύ του Κοινοβουλίου και της Επιτροπής. Ούτε η συμφωνία πλαίσιο θα μας δώσει πρόσβαση στα έγγραφα που ζητούμε. Ας την απορρίψουμε αύριο. Η προσωπική μου εμπειρία με την Επιτροπή κάθε φορά που ζητώ πληροφορίες που θα έπρεπε να είναι διαθέσιμες είναι υπεκφυγές. Όσοι ψηφίσουν υπέρ δεν γνωρίζουν πόσες επιτροπές και πόσες συνεδριάσεις επιτροπών κρύβονται από πίσω. Δεν γνωρίζουν ούτε αν υπάρχουν προβλήματα ικανότητας για ορισμένους συμμετέχοντες. Πράγματι, κατά κανόνα δεν γνωρίζουμε όλους όσους συμμετέχουν στο καθημερινό νομοθετικό έργο και τη διαχείριση των 800 δις και πλέον που δαπανώνται. Δεν γνωρίζουμε ούτε πόσα πληρώνονται π.χ. στο Danisco. Όσο η Επιτροπή δεν παρέχει τις πληροφορίες που ζητά το Ελεγκτικό Συνέδριο και οι εκλεγμένοι αντιπρόσωποι του λαού μπορεί να είναι σίγουρη ότι η Ομάδα μου δεν θα εγκρίνει τους λογαριασμούς.

<SPEAKER ID=40 NAME="Ilgenfritz">
Κύριε Πρόεδρε, τα ευρωπαϊκά όργανα πρέπει να έχουν συναίσθηση της ευθύνης, αλλά και της υποχρέωσής τους να εγγυώνται στους Ευρωπαίους πολίτες μια αποτελεσματική και λιτή διαχείριση. Όπως όμως δείχνουν περιπτώσεις σαν την Flιchard και τη διοίκηση της ECHO, δυστυχώς εξακολουθεί να συμβαίνει το αντίθετο. Η Επιτροπή εξακολουθεί να αρνείται να δώσει στο Κοινοβούλιο πληροφορίες γι' αυτές τις περιπτώσεις κακοδιαχείρισης. Έτσι, σε καμία περίπτωση δεν μπορούμε να δεχθούμε κάτι τέτοιο, και δεν πρέπει να απορούμε που οι Ευρωπαίοι πολίτες εξακολουθούν να χάνουν την εμπιστοσύνη τους στα συγκεκριμένα συστήματα διαχείρισης. Εμείς, οι Φιλελεύθεροι βουλευτές, δεν πρόκειται συνεπώς να χορηγήσουμε σε καμία περίπτωση απαλλαγή υπερψηφίζοντας την έκθεση για τον γενικό προϋπολογισμό. Αυτό θα είναι επίσης ένα σαφές μήνυμα ότι τασσόμαστε υπέρ της δημιουργίας αποτελεσματικών και λιτών συστημάτων διαχείρισης στην Ευρώπη.

<SPEAKER ID=41 LANGUAGE="EN" NAME="Elles">
Κύριε Πρόεδρε, η παρούσα συζήτηση μάς οδηγεί στη λήξη δύο κρίσιμων ετών για την Ευρωπαϊκή Ένωση, που ξεκίνησαν με την άρνηση χορήγησης απαλλαγής για το 1996. Θα ήθελα να συγχαρώ την κ. Stauner για το κουράγιο που επέδειξε κατά την ψήφιση της έκθεσής της - αν και τα περισσότερα σημεία της δεν διατήρησαν την αρχική τους μορφή- από αυτό το Κοινοβούλιο. Πρέπει σε αυτή τη συζήτηση να συσχετίσουμε τη χορήγηση απαλλαγής για το 1998 με τη συμφωνία - πλαίσιο για το οποίο θα ψηφίσουμε αύριο. Ελπίζουμε να δούμε σημεία μιας περισσότερο δημοκρατικής Ευρώπης ως αποτέλεσμα αυτών των τελευταίων μηνών.
<P>
Πρώτον, ο ρόλος του Κοινοβουλίου στη χορήγηση απαλλαγής έχει αποδειχτεί εξαιρετικά σημαντικός. Το Συμβούλιο επιδεικνύει με τη σημερινή του απουσία την έλλειψη ενδιαφέροντος για τον τρόπο με τον οποίο εμείς ως Κοινοβούλιο έχουμε χρησιμοποιήσει τις δυνάμεις μας για την έναρξη της γέννησης μιας πολιτικής Ευρώπης. Χωρίς τη χορήγηση απαλλαγής για το 1996 δεν θα υπήρχε καμία έκθεση εμπειρογνωμόνων, καμία παραίτηση της Επιτροπής και δεν θα ήταν πραγματικά επιτακτική η ανάγκη μεταρρύθμισης της Επιτροπής.
<P>
Δεν είμαστε όμως όλοι σε αυτό το Σώμα ήρωες. Έχει συμβεί να βρεθούμε διχασμένοι ανάμεσα σε χώρες, στο εσωτερικό κάποιων χωρών και στο πλαίσιο αντιπροσωπειών, συχνά με αδιάλλακτες απόψεις. Η αρχηγός της Ομάδας των Σοσιαλιστών, η κ. Green, ήταν που αιφνιδίασε τους πάντες ζητώντας ψήφο εμπιστοσύνης επ' ευκαιρία μιας πρότασης μομφής, την οποία πράγματι έλαβε. Η κ. Morgan τώρα συνεχίζει αυτή τη συγκεκριμένη κληρονομιά, ζητώντας την αποπολιτικοποίηση της διαδικασίας χορήγησης απαλλαγής. Πράγματι, μια δυο από τις σημερινές τροπολογίες της, όπως η αφαίρεση των παραγράφων 47 και 48 από την έκθεση της χορήγησης απαλλαγής, δείχνουν ότι μερικές από αυτές τις τροπολογίες μοιάζουν μάλλον να προέρχονται από την Επιτροπή αντί να εξυπηρετούν τα συμφέροντα του Κοινοβουλίου.
<P>
Τι κάνουμε όμως τώρα; Η παρακολούθηση είναι απαραίτητη για τη διασφάλιση της διατήρησης όσων έχουμε επιτύχει ως Κοινοβούλιο. Ο κ. Prodi χρειάζεται να υποστηριχθεί στις μεταρρυθμίσεις του στην Επιτροπή. Και τελευταίο, αλλά όχι ήσσονος σημασίας, ο πιο σημαντικός μας ρόλος είναι να εξασφαλίσουμε μεγαλύτερη λογοδοσία και περισσότερη δημοκρατία καθώς και πως δεν είναι η αρχή του τέλους, αλλά το τέλος της αρχής για τα δικαιώματα του Κοινοβουλίου στα ευρωπαϊκά θεσμικά όργανα.

<SPEAKER ID=42 NAME="Bφsch">
Κύριε Πρόεδρε, κυρίες και κύριοι, θέλω κατ' αρχάς να αντικρούσω όσα είπε ο κ. Poettering κατά του συναδέλφου Kuhne. Κύριε Poettering, αυτό το σχέδιο έκθεσης του συναδέλφου Kuhne πέρασε από την Επιτροπή Ελέγχου του Προϋπολογισμού συγκεντρώνοντας μεγάλη πλειοψηφία. Είναι μέσα στη φύση του ελέγχου του προϋπολογισμού να υπάρχει πάντα κάποιος που αισθάνεται θιγμένος. Στη συγκεκριμένη περίπτωση, είσαστε εσείς, κύριε Poettering! Σε άλλες περιπτώσεις είναι Γάλλοι συνάδελφοι ή κατά καιρούς συνάδελφοι από άλλες περιοχές. Κύριε Poettering, υπάρχει εδώ μια παρεξήγηση σχετικά με τον έλεγχο του προϋπολογισμού, όχι μόνο στην Επιτροπή, αλλά και εδώ στο Κοινοβούλιο.
<P>
(Παρέμβαση του κ. Poettering) Σας παρακαλώ, μη με διακόπτετε, κύριε Poettering. Τα λόγια σας δεν μπορούν να μεταφραστούν γιατί μιλάτε χωρίς μικρόφωνο.
<P>
Πρόκειται για ένα πρόβλημα που αντιμετωπίζουμε εδώ, και προσθέτω ότι για τον ίδιο λόγο είναι καταδικαστέες και επιθέσεις σαν αυτή του κ. Dell'Alba εναντίον της κ. Stauner. Εδώ έγινε σοβαρή εργασία, που φυσικά ορισμένες φορές παίρνει και προσωπικό χαρακτήρα και χρωματίζεται από το πολιτιστικό υπόβαθρο του συντάκτη, όμως απορρίπτω ρητά και με αγανάκτηση την αμφισβήτηση της ακεραιότητας των εισηγητών. Ασφαλώς, δεν παραξενεύει κανένα να έχουν πρόβλημα δύο μέλη της Διάσκεψης των Προέδρων με τον έλεγχο και τις αρμοδιότητες της Επιτροπής Ελέγχου του Προϋπολογισμού.
<P>
Συμφωνώ εδώ σε όσα είπε ο συνάδελφος Staes. Αυτή η συμφωνία πλαίσιο μας επιβάλλει ως προς τη διαβίβαση στοιχείων πράγματα που αποτελούν βασικά πρόκληση για κάθε ώριμο κοινοβουλευτικό εκπρόσωπο και πρέπει να τα αρνηθούμε!
<P>
(Χειροκροτήματα)
<P>
Κυρία Schreyer, με προβληματίζουν οι τελικές παρατηρήσεις σας, όπου παρουσιάζετε πάλι όλες τις μεταρρυθμιστικές προθέσεις της νέας Επιτροπής, και σας υπενθυμίζω τα λόγια του Προέδρου Prodi εδώ στο Σώμα σχετικά με την πρόσβαση του Κοινοβουλίου σε έγγραφα: διαφάνεια και ανοιχτή πρόσβαση. Σήμερα έχουμε μυστικές διαπραγματεύσεις με αναρίθμητους φακέλους και αναρωτιέμαι πώς μπορούμε τελικά να αποκτήσουμε τα δικαιώματα που πρέπει να έχουμε ως κοινοβουλευτικοί που εκπροσωπούν τους Ευρωπαίους φορολογούμενους!
<P>
(Χειροκροτήματα)

<SPEAKER ID=43 NAME="Theato">
Κύριε Πρόεδρε, κυρίες και κύριοι, πρώτα πρώτα λυπάμαι για το ύφος που έχει επικρατήσει εδώ, μολονότι έχουμε να κάνουμε με μια πολύ καλή και αναλυτική εργασία. Δεν θέλω να κατέβω στο επίπεδο που επέλεξαν μερικοί εδώ μέσα!
<P>
Τον Απρίλιο το Κοινοβούλιο ανέβαλε τη χορήγηση απαλλαγής για το οικονομικό έτος 1998, όχι όμως για να προκαλέσει μια αναμέτρηση δυνάμεων με την Επιτροπή ούτε βέβαια με στόχο την άρνηση χορήγησης απαλλαγής. Υπήρχαν ακόμη πράγματα που έπρεπε να διαλευκανθούν, και αυτό απαιτούσε χρόνο και κόπο. Ως Πρόεδρος της Επιτροπής Ελέγχου του Προϋπολογισμού προσπαθούσα διαρκώς να τελειώνω με την απαλλαγή πριν από τις θερινές διακοπές.
<P>
Όπως έδειξαν οι υποβληθείσες εκθέσεις, οι περασμένες εβδομάδες αξιοποιήθηκαν για να απαντηθούν ερωτήματα - αν και όχι όλα - με αποτέλεσμα να συνιστούμε τη χορήγηση των απαλλαγών, όχι βέβαια ομόφωνα. Επιδοκιμάζω ρητά το γεγονός ότι η Επιτροπή προτίθεται να εργαστεί για τη μείωση των σφαλμάτων κατά τη δημοσιονομική διαχείριση προκειμένου να επιτύχει σύντομα μια καλύτερη δήλωση αξιοπιστίας. Βλέπω ότι επικρατεί κάπως ανοιχτός χαρακτήρας σχετικά με τις παλιές περιπτώσεις απάτης. Ποτέ δεν αποδώσαμε ευθύνες στη νέα Επιτροπή για τις περιπτώσεις αυτές, όμως θέλουμε να είμαστε βέβαιοι ότι διδάσκεται από αυτές, ώστε να μη συναντήσουμε μια μέρα και πάλι τέτοιες περιπτώσεις.
<P>
Θα σας κάνω μια ερώτηση σχετικά με αυτά, κυρία Schreyer: Πού είναι το σχέδιο νομοθετικών προτάσεων για ένα εκτενές νομικό και δικαστικό πλαίσιο για την προστασία των οικονομικών συμφερόντων της Ένωσης; Επ' ευκαιρία της έκθεσής μου τον Ιανουάριο είχαμε ψηφίσει σχετικά ότι θα υποβάλλονταν μέχρι τις 30 Ιουνίου. Σήμερα έχουμε 4 Ιουλίου.
<P>
Κατά την επικείμενη χορήγηση της απαλλαγής πρέπει να είναι σε όλους σαφές πως δεν πρόκειται για μια δήλωση έλλειψης αμφιβολιών. Στο μέλλον απαιτείται από την Επιτροπή περισσότερη προθυμία για συνεργασία καθώς και προθυμία να διαθέτει στην Επιτροπή Ελέγχου του Προϋπολογισμού εγκαίρως και χωρίς ελιγμούς τις πληροφορίες που χρειάζεται η τελευταία για την εργασία της. Αν αυξήσουμε την εμπιστοσύνη και περιορίσουμε τη γραφειοκρατία και αν ασκούμε ανοιχτά τη δημοκρατία - αυτό το λέω προς αρκετές κατευθύνσεις - πιστεύω ότι θα έχουμε και πάλι τις απαλλαγές στην ώρα τους, κάθε χρόνο τον Απρίλιο!

<SPEAKER ID=44 NAME="Blak">
Κύριε Πρόεδρε, η νέα Επιτροπή πρέπει να κριθεί με κριτήριο το θάρρος και τη βούληση που έχει επιδείξει για να προβεί σε μεταρρυθμίσεις και να ξεκαθαρίσει τις παλιές υποθέσεις. Η χορήγηση απαλλαγής για το 1998 είναι στην πραγματικότητα δήλωση εμπιστοσύνης. Δίνουμε στην Επιτροπή μια ευκαιρία να αποδείξει πως διαχωρίζει τη θέση της από την παλιά Επιτροπή. Γι' αυτό λοιπόν θέλω να εκμεταλλευτώ την ευκαιρία για να ζητήσω μια ανακωχή εδώ στο Κοινοβούλιο. Ας ενώσουμε όλες τις δυνάμεις που επιθυμούν η Επιτροπή να εξελιχθεί σε ένα σύγχρονο, διαφανές και αποτελεσματικό θεσμικό όργανο. Το ευρωπαϊκό σχέδιο μπορεί να πετύχει μόνον εάν επιδείξουμε μηδενική ανοχή έναντι της απάτης, του νεποτισμού και της διαφθοράς. Ειδάλλως, ποτέ δεν θα καταφέρουμε να προσεταιριστούμε τον λαό. Ας εργαστούμε σε όλο το φάσμα των κομμάτων και των εθνικών κομματικών επιδιώξεων. Η αποτελεσματική κριτική της Επιτροπής δεν πρέπει να χαθεί σε έναν κυκεώνα επουσιωδών κοινοβουλευτικών αερολογιών. Όλο και περισσότεροι έχουν την άποψη ότι πρέπει πολύ απλά να ξεχάσουμε τις παλιές υποθέσεις και να επικεντρωθούμε στην αλλαγή των γενικών γραμμών, αλλά εγώ διαφωνώ. Είμαστε αναγκασμένοι να διαλευκάνουμε τις παλιές υποθέσεις, ειδάλλως ποτέ δεν θα βελτιωθεί η κατάσταση. Πιστεύω ότι δεν έχουμε ακόμη ακούσει αρκετές ομολογίες από την Επιτροπή όσον αφορά τις παλιές υποθέσεις. Αναφέρομαι τόσο στην υπόθεση Flιchard όσο και στην υπόθεση ECHO, και μπορώ να βεβαιώσω την Επιτροπή ότι οι υποθέσεις δεν πρόκειται να θαφτούν απλώς και μόνο επειδή θα χορηγήσουμε απαλλαγή για το 1988. Δεν θα τις ξεχάσουμε προτού περατωθούν κατά τρόπο σωστό και έντιμο. Απεναντίας, είμαι πολύ ικανοποιημένος με τις νέες πρωτοβουλίες που πήρε η Επιτροπή για να βάλει τάξη στην αναπτυξιακή βοήθεια, που ήταν αναγκαία. Τόσο ο κύριος Patten όσο και ο κύριος Nielson έχουν εκφράσει τη σκληρή κριτική τους για τη διαχείριση της αναπτυξιακής βοήθειας. Ο κύριος Patten την έχει αποκαλέσει ντροπή για την ΕΕ και την Επιτροπή, αποκαλώντας τη δε τη χειρότερη μορφή παροχής αναπτυξιακής βοήθειας, ενώ ο κύριος Nielson αρκέστηκε να την αποκαλέσει "a pizza-service without delivery". Είμαι επίσης πολύ ευχαριστημένος με το γεγονός ότι ο κύριος Nielson έχει ξεκινήσει μια μεγάλη έρευνα για το πόσο οι αντιπροσωπείες στέκονται στο ύψος των ευθυνών τους στις χώρες υψηλού κινδύνου. Υποσχέθηκε επίσης ότι θα υπάρξουν πειθαρχικές διαδικασίες εάν υπάρχει πλημμελής εκτέλεση καθηκόντων, και χαίρομαι ιδιαίτερα γι' αυτή την εξέλιξη, όμως μην πιστέψετε ότι θα σας ξεχάσουμε. Τέλος, θέλω να πω ότι κατά τη γνώμη μου είναι ξεδιάντροπη η επίθεση που εξαπέλυσε ο κύριος Dell'Alba εναντίον της κυρίας Stauner.

<SPEAKER ID=45 LANGUAGE="FR" NAME="Jean-Pierre">
Κύριε Πρόεδρε, δυο λόγια κατ' αρχάς σχετικά με την ποιότητα της εργασίας της εισηγήτριάς μας κ. Stauner. Αν και επικρίθηκε, κυρίως από την Επιτροπή Ελέγχου του Προϋπολογισμού, η εισηγήτρια πραγματοποίησε ωστόσο αξιοσημείωτη εργασία, κάτι που οφείλω να επισημάνω σήμερα.
<P>
Δυο λόγια επίσης σχετικά με τις παρεμβάσεις των Σοσιαλιστών συναδέλφων μας. Πιστεύω ειλικρινά - χωρίς να θέλω να οξύνω την αντιπαράθεση - ειλικρινά όμως πιστεύω πως όσον αφορά τη χρήση των χρηματοδοτικών πόρων δεν μπορούν να μας κάνουν μαθήματα οι Ευρωπαίοι Σοσιαλιστές.
<P>
Δυο λόγια σχετικά με την έκθεση Rόhle. Αναστατωθήκαμε όλοι πάρα πολύ τόσο από τις μαζικές καταχρήσεις πιστώσεων εις βάρος των Ευρωπαϊκών Ταμείων Ανάπτυξης όσο και από τη στάση της Επιτροπής, η οποία απέκρυψε συνειδητά αυτές τις πράξεις από το Ελεγκτικό Συνέδριο, από την πρώην UCLAF και από το Ευρωπαϊκό Κοινοβούλιο. Παρά αυτό το ιδιαιτέρως σκανδαλώδες πλαίσιο, ενεργήσαμε ωστόσο θετικά και με τόλμη μαζί με το νέο Σώμα των Επιτρόπων με στόχο την εξεύρεση συγκεκριμένων και βιώσιμων λύσεων σε ένα ουσιαστικό πρόβλημα.
<P>
Οι συμφωνίες μεταξύ της Ένωσης και ορισμένων χωρών του Τρίτου Κόσμου έχουν πράγματι στόχο να επιτρέψουν στις τελευταίες να επιτύχουν μια βιώσιμη και ισορροπημένη ανάπτυξη. Αρκεί βεβαίως οι πιστώσεις που προορίζονται γι' αυτές τις χώρες να φθάσουν στον προορισμό τους. Ωστόσο, όπως γνωρίζουμε εδώ και πάρα πολύ καιρό, λόγω της διαφθοράς και της απάτης ολόκληρες περιοχές στερούνται μεγάλο μέρος αυτών των κονδυλίων. Θα αναφέρω ένα μόνο παράδειγμα, αυτό της ιατρικής βοήθειας που χορηγήθηκε στην Ακτή του Ελεφαντοστού με στόχο κυρίως την καταπολέμηση του AIDS: η εν λόγω βοήθεια αποτέλεσε αντικείμενο κατάχρησης σε ποσοστό περίπου 38%, που αντιστοιχεί περίπου σε 30 εκατομμύρια ευρώ!
<P>
Η έκθεση επομένως της κ. Rόhle συνιστά την τελευταία προειδοποίηση προς την υπηρεσία που διαχειρίζεται τα Ευρωπαϊκά Ταμεία Ανάπτυξης. Τα εν λόγω ταμεία θα πρέπει να μεταρρυθμιστούν σε βάθος πριν από τον Οκτώβριο προκειμένου να ανταποκριθούν στις προσδοκίες του Κοινοβουλίου, όλων των πολιτών της Ένωσης, και κυρίως των πληθυσμών των αποδεκτριών χωρών, για τις οποίες η ευρωπαϊκή βοήθεια εξακολουθεί να είναι ζωτικής σημασίας. Ραντεβού λοιπόν τον Οκτώβριο.

<SPEAKER ID=46 LANGUAGE="EN" NAME="van Hulten">
Κύριε Πρόεδρε, θα ήθελα απλώς να υπενθυμίσω στον κ Poettering και στους φίλους του στην Ομάδα του Ευρωπαϊκού Λαϊκού Κόμματος πως, όταν το Ελεγκτικό Συνέδριο συνέταξε την έκθεσή του για τη χρηματοδότηση των πολιτικών ομάδων, ασκήθηκε κριτική στη δική του Ομάδα, ενώ πιστοποιήθηκε η καλή υγεία της Σοσιαλιστικής Ομάδας και της Ομάδας των Φιλελευθέρων. Ίσως αυτό να οφείλεται στο γεγονός πως η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών δεν είναι ενιαία Ομάδα, ότι στους Βρετανούς Συντηρητικούς επιτρέπεται να διαχειρίζονται τα δικά τους και να κρατούν τους δικούς τους λογαριασμούς. Αυτοί είναι που πρέπει να βελτιώσουν την τήρηση των βιβλίων τους.
<P>
Η κ. Stauner έπρεπε να διακοπεί γιατί μιλούσε πολύ γρήγορα στην αρχή της σημερινής συζήτησης. Πρόκειται για μια εύστοχη μεταφορά όσον αφορά το έργο της στην επιτροπή. Προπορευόταν της επιτροπής, χωρίς εμείς οι υπόλοιποι να συνειδητοποιούμε τι συνέβαινε. Δίκασε και καταδίκασε την Επιτροπή επειδή δεν συμμεριζόταν τις εξωπραγματικές της απόψεις σχετικά με τη δημοσιονομική διαχείριση και τον έλεγχο. Ακόμα και το Ελεγκτικό Συνέδριο διαφωνεί μαζί της. Καθήκον της Επιτροπής Ελέγχου του Προϋπολογισμού δεν είναι να κλείνει το στόμα της Επιτροπής κατά τη διάρκεια της θητείας ενός κοινοβουλίου, αλλά να διασφαλίζει ότι οι Ευρωπαίοι πολίτες υπηρετούνται από ένα εκτελεστικό όργανο που επιβάλλει τις πολιτικές του προτεραιότητες ικανά και αποτελεσματικά. Ευτυχώς, η πλειοψηφία της επιτροπής συμμερίστηκε αυτή την άποψη.
<P>
Μία από τις καταστροφικές συνέπειες όλης αυτής της στασιμότητας είναι η πρόταση που θα μας υποβληθεί αύριο για μια συμφωνία - πλαίσιο σχετικά με τις σχέσεις Κοινοβουλίου και Επιτροπής. Αυτή η συμφωνία θα περιορίσει τα δικαιώματα των μεμονωμένων βουλευτών και των εισηγητών να ζητούν πληροφορίες από την Επιτροπή. Πρόκειται για μια κοντόφθαλμη πρόταση και αν δεν αναβάλλουμε τη συζήτηση μέχρι τον Σεπτέμβριο τότε θα πρέπει να την καταψηφίσουμε.
<P>
Τέλος, καθώς πρόκειται να ακούσουμε τον κ. Chirac και όσα έχει να πει για τη γαλλική Προεδρία, θα ήθελα μόνο να πω ότι ελπίζω να ακούσει και αυτός όσα έχει να πει το παρόν Κοινοβούλιο, και ειδικότερα την άποψη του Κοινοβουλίου ότι θα πρέπει να μπορεί να αποφασίζει το ίδιο πού και πότε θα συνέρχεται και ότι αυτό δεν πρέπει να επιβάλλεται από τις κυβερνήσεις των κρατών μελών.

<SPEAKER ID=47 NAME="Langenhagen">
Κύριε Πρόεδρε, όταν ανέκυψε το ζήτημα της ΣΕΒ και ο εισηγητής ξεκίνησε τη μοναχική του πορεία αισθάνθηκα υποχρέωση να του εκφράσω την εκτίμησή μου. Πέρασε πολύς καιρός μέχρι η υπευθυνότητα όχι μόνο να επιβληθεί, αλλά και να γίνει πράξη. Το αποδεικνύουν οι σημερινές επιταγές και νόμοι. Θέλω και πρέπει να εκφράσω την ίδια εκτίμηση στην εισηγήτριά μας Gabriele Stauner. Με το θάρρος της και τη νομική της οξυδέρκεια επικεντρώθηκε στα ίδια τα πράγματα, συνέβαλε στη διαλεύκανση σφαλμάτων, έδωσε σε όλους μας - εννοώ όλα τα εμπλεκόμενα ευρωπαϊκά θεσμικά όργανα - χρόνο για να σκεφτούμε και άνοιξε επιτέλους τα μάτια όσων παρέμεναν τυφλοί.
<P>
Έγιναν αλλαγές θέσεων στο προσωπικό και άνοιξαν μερικές πόρτες που ήταν μέχρι τότε αόρατες. Διεξήγαγα και εγώ πολλές συζητήσεις για τον τομέα της έρευνας. Σιγά σιγά πέρασε η καταιγίδα. Στην αρχή αντιμετωπίζαμε ο ένας τον άλλον με προσοχή, αλλά και επαγρύπνηση, κατόπιν όμως εποικοδομητικά. Αυτό πρέπει να γίνει γνωστό και στα μέσα ενημέρωσης, στην κοινή γνώμη, γιατί τελικά βράζουμε όλοι στο ίδιο καζάνι. Γι' αυτόν τον λόγο ευχαριστώ όλους τους συνομιλητές, είτε ανήκουν στην Επιτροπή είτε στο Ελεγκτικό Συνέδριο είτε στο Κοινοβούλιο. Ωστόσο, στην αρχή αισθάνθηκα απογοήτευση γιατί μερικές από τις τροπολογίες μου απορρίφθηκαν από όλους. Όμως, παρ' όλα αυτά το αποτέλεσμα είναι τώρα καλό. Όλοι θα πρέπει να ξέρουν πλέον ποιο είναι το ζητούμενο στο μέλλον. Πρόκειται για την αξιοπιστία της ΕΕ και στον τομέα μου, της έρευνας, πρόκειται για την καθαρή αναγκαιότητα να θεωρούμε την έρευνα αντικείμενο υψηλής αξίας και μεγάλη ευρωπαϊκή προστιθέμενη αξία και να την αντιμετωπίζουμε με προσοχή στο μέλλον, προκειμένου να μπορέσουμε πραγματικά μια μέρα να χορηγήσουμε ευχαρίστως απαλλαγή στην Επιτροπή. Ωστόσο, δεν θα ξεχάσουμε τόσο γρήγορα!

<SPEAKER ID=48 LANGUAGE="FR" NAME="Ferreira">
Κύριε Πρόεδρε, αγαπητοί συνάδελφοι, κυρίες και κύριοι εκπρόσωποι της Επιτροπής, οι ομιλίες ορισμένων από τους συναδέλφους μου εξέφρασαν ήδη έντονα τη δυσαρέσκεια που προκάλεσε η έκθεση σχετικά με την απαλλαγή. Απευθύνομαι σε εσάς ακριβώς στο ίδιο πνεύμα.
<P>
Η πρώτη έκθεση της κ. Stauner σχετικά με τη χορήγηση απαλλαγής για το οικονομικό έτος 1998 είχε εγείρει πολλά ερωτηματικά και επικρίσεις. Επικρίσεις που μεταφράστηκαν κυρίως με την ψήφιση μιας τροπολογίας, όπου διαπιστώνεται η απόκλιση της αιτιολογικής έκθεσης από το συμβιβαστικό ψήφισμα. Κατά τη σύνταξη της δεύτερης έκθεσής της φαίνεται πως η εισηγήτρια δεν έλαβε υπόψη της τη μεγάλη δυσαρέσκεια των συναδέλφων της. Για μια ακόμα φορά πρέπει να καταγγείλουμε τη μέθοδο που χρησιμοποίησε η κ. Stauner, η οποία ζητούσε διαρκώς όλο και περισσότερα στοιχεία από την Επιτροπή τα οποία υπερέβαιναν τις συστάσεις που περιέχονταν στο ψήφισμα που εγκρίθηκε στις 13 Απριλίου. Ακόμα και σήμερα μάλιστα συνεχίζει να θέτει ερωτήσεις στις οποίες έχουν ήδη δοθεί ρητές απαντήσεις. Η στάση αυτή οδήγησε την πλειοψηφία των βουλευτών που συμμετέχουν στην Επιτροπή Ελέγχου του Προϋπολογισμού στη ριζική τροποποίηση του σχεδίου της έκθεσης. Γι' αυτόν τον λόγο το κείμενο που θα ψηφίσουμε κατά τη διάρκεια της τρέχουσας περιόδου συνόδου διαφέρει από το αρχικό σχέδιο.
<P>
Για να καταλήξουμε σε αυτό το κείμενο που μας επιτρέπει να έχουμε σήμερα μια συνολικότερη θεώρηση της εκτέλεσης από την Επιτροπή του προϋπολογισμού του 1998 χρειάστηκε μια πολιτική μάχη όπου κυριάρχησε ένα αίσθημα απογοήτευσης. Δεν μπορούμε παρά να εκφράσουμε τη δυσαρέσκεια μας για την ελάχιστα εποικοδομητική στάση της εισηγήτριας τόσο στο πλαίσιο της κοινοβουλευτικής επιτροπής όσο και έναντι της Ευρωπαϊκής Επιτροπής. Διαπιστώνουμε κατ' ανάγκη τις ίδιες πολιτικές εκτροπές που ορισμένοι από εμάς είχαν ήδη καταδικάσει κατά την πρώτη έκθεση σχετικά με τη χορήγηση απαλλαγής για το οικονομικό έτος 1998.
<P>
Στόχος μας πρέπει να είναι να συνεργαστούμε αρμονικά με την Επιτροπή προς όφελος των συμπολιτών μας και της εφαρμογής των πολιτικών μας, καθώς και να καταστήσουμε την έκθεση για την απαλλαγή μια πραγματική αξιολόγηση της εκτέλεσης του προϋπολογισμού της Ευρωπαϊκής Ένωσης τόσο από ποσοτική όσο και από ποιοτική άποψη.
<P>
(Χειροκροτήματα)

<SPEAKER ID=49 LANGUAGE="EN" NAME="Heaton-Harris">
Κύριε Πρόεδρε, θα ήθελα να συγχαρώ και εγώ τους εισηγητές - και κυρίως τον λαό της Ουαλίας, καθώς δεν είχα συνειδητοποιήσει ότι τους απασχολούσε τόσο η ευημερία της Επιτροπής ώστε να εκλέξουν κάποιον που εκφράζει περισσότερο τις απόψεις της Επιτροπής παρά τις δικές τους!
<P>
Θα ήθελα επίσης να προσθέσω, απλώς για να διορθώσω κάτι που είπε νωρίτερα η κ. Morgan, ότι είμαι πολύ τυχερός σε αυτή τη συζήτηση διότι η Ομάδα μου δήλωσε στις προεκλογικές διακηρύξεις της, ότι δεν θα χορηγήσουμε απαλλαγή σε κανέναν λογαριασμό της ΕΕ, έως ότου η διαδικασία μεταρρύθμισης της Επιτροπής ολοκληρωθεί με επιτυχία - κάτι που βοήθησε πολλούς από εμάς σε αυτή την πλευρά να εκλεγούμε.
<P>
Δεν μπορώ συνεπώς να συμμεριστώ την πρωτοβουλία της εξαίρετης εισηγήτριας μας, η οποία προτείνει τη χορήγηση απαλλαγής στην Επιτροπή, για τους λόγους που έχω ήδη αναφέρει και διότι πολλοί άνθρωποι εκτός Κοινοβουλίου αναρωτιούνται τι έχει πραγματικά βελτιωθεί μεταξύ 1996 και 1998. Οι περισσότεροι θεωρούν ότι στο διάστημα αυτό η κατάσταση μάλλον επιδεινώθηκε παρά βελτιώθηκε στο εσωτερικό της Επιτροπής. Βρίσκομαι στην Επιτροπή Ελέγχου του Προϋπολογισμού εδώ και μερικούς μόνο μήνες και νομίζω ότι οι συναντήσεις και οι εκθέσεις των δύο τελευταίων μηνών έχουν εγείρει μάλλον περισσότερα ερωτήματα από όσα έχουν απαντήσει.
<P>
Κλείνοντας, θα ήθελα να θέσω δύο από αυτά τα ερωτήματα. Πρώτον, μπορεί η Επιτροπή να επιβεβαιώσει αν η Flιchard σχετίζεται κατά οποιονδήποτε τρόπο με τον κ. Delors ή/και με μέλη του ιδιαίτερου γραφείου του; Δεύτερον, μπορεί να επιβεβαιώσει αν κάποιοι από το ιδιαίτερο γραφείο αυτού ή του Επιτρόπου Kinnock έχουν ασκήσει ισχυρή πίεση στους βουλευτές για την υποστήριξη της Σοσιαλιστικής Ομάδας, και ειδικότερα για τις τροπολογίες της κ. Morgan στην έκθεση Stauner; Αν ναι, μήπως αυτό θα αποτελούσε κατάχρηση της θέσης τους;
<P>
(Χειροκροτήματα από τη Δεξιά)

<SPEAKER ID=50 LANGUAGE="EN" NAME="McCartin">
Κύριε Πρόεδρε, θέλω να ευχαριστήσω την κ. Stauner, τη συνάδελφο και καλή μου φίλη, για την έκθεσή της. Μερικές φορές φαίνεται να ξεχνάμε ότι ασχολούμαστε με τη χορήγηση απαλλαγής για το 1998. Έχω διαβάσει προσεκτικά την έκθεση του Ελεγκτικού Συνεδρίου για τους λογαριασμούς αυτού του έτους, ειδικά σε σχέση με τη γεωργία και τα διαρθρωτικά ταμεία. Έχοντας μεγάλη εμπειρία στο Κοινοβούλιο και στις ευρωπαϊκές σχέσεις, κατέληξα στο συμπέρασμα ότι η κατάσταση βελτιώνεται σταθερά και ότι το 1998 σημειώσαμε μια από τις καλύτερες επιδόσεις μας.
<P>
Οι δυσκολίες που ανέκυψαν - μια πιθανότητα σφάλματος 4% στον τομέα της γεωργίας και λίγο μεγαλύτερη στον τομέα των διαρθρωτικών ταμείων - δεν ήταν αποτέλεσμα της αποτυχίας της Ευρωπαϊκής Επιτροπής να διανείμει τους πόρους με αποτελεσματικό τρόπο, αλλά μιας αποτυχίας - μικρής μάλιστα - να ελέγξει τα κράτη μέλη και τις ευρωπαϊκές κυβερνήσεις, καθώς και να διασφαλίσει ότι τα κράτη μέλη και οι διοικητικές τους αρχές έκαναν σωστά τη δουλειά τους.
<P>
Αυτή είναι η πρώτη μου παρατήρηση. Η δεύτερη αναφέρεται στην υπόθεση Flιchard. Δεν νομίζω ότι είναι λογικό να πληροφορούμε τους ευρωπαϊκούς λαούς ότι έχει προκύψει από αυτή την υπόθεση απώλεια 14 εκατομμυρίων ευρώ από τον ευρωπαϊκό προϋπολογισμό. Για να το πούμε αυτό πρέπει να χρησιμοποιήσουμε ένα είδος λογιστικής ορολογίας, η οποία δεν είναι κατανοητή από τον μέσο Ευρωπαίο πολίτη. Η αλήθεια είναι ότι στην υπόθεση Flιchard η εταιρεία Flιchard ήταν ύποπτη για απάτη και η κυβέρνηση της Ιρλανδίας της επέβαλε ως τιμωρία πρόστιμο 17 εκατομμυρίων ευρώ. Η Flιchard άσκησε αγωγή εναντίον της ιρλανδικής κυβέρνησης και κέρδισε την έκδοση προσωρινών μέτρων, βάσει των οποίων δεν επιτρέπεται στην ιρλανδική κυβέρνηση να εισπράξει τα 17 εκατομμύρια ευρώ. Η Ευρωπαϊκή Επιτροπή παρενέβη στο σημείο αυτό και πρότεινε έναν διακανονισμό.
<P>
Το χειρότερο που μπορεί να ειπωθεί γι' αυτόν τον διακανονισμό είναι ότι στηρίχθηκε σε νομική βάση που δεν ήταν σε ισχύ όταν διεπράχθη το έγκλημα, αλλά τέθηκε σε ισχύ ενόσω η υπόθεση παρέμενε ανοιχτή. Μου φαίνεται ότι η εξίσωση αυτού με την απώλεια 14 εκατομμυρίων ευρώ αποτελεί κατάφωρη υπερβολή.
<P>
Τέλος, το δίδαγμα που πρέπει να αποκομίσουμε από τα παραπάνω είναι ότι στο μέλλον εμείς ως Κοινοβούλιο πρέπει να συνεργαζόμαστε με την Ευρωπαϊκή Επιτροπή για να εξασφαλίσουμε ότι οι εθνικές κυβερνήσεις δεν θα παρεμβαίνουν στα καθήκοντά της, όπως συνέβη στο παρελθόν, και ότι όταν η Επιτροπή επιπλήττει τις εθνικές κυβερνήσεις μπορεί να βασίζεται στην υποστήριξή μας.

<SPEAKER ID=51 NAME="Stauner">
Κύριε Πρόεδρε, θα ήθελα να αρνηθώ κατηγορηματικά την κατηγορία του συναδέλφου Dell'Alba, ότι τάχα χρησιμοποίησα για προσωπικό όφελος τον ρόλο μου ως εισηγήτρια για την απαλλαγή 1998 - επαναλαμβάνω, για προσωπικό όφελος - και ότι εγώ ως Γερμανίδα ή εμείς οι Γερμανοί, αν κατάλαβα καλά τη μετάφραση, καλά θα κάναμε να κοιτάζουμε τα δικά μας στραβά! Τούτο υπερβαίνει τα όρια της προσωπικής προσβολής και τέτοια φραστικά ολισθήματα δεν είναι αντάξια του Κοινοβουλίου μας. Σας παρακαλώ να φροντίσετε δεόντως να φέρεται και ο συνάδελφος Dell'Alba με δημοκρατικό τρόπο, μολονότι καταλαβαίνω πολύ καλά ότι αυτό ασφαλώς του πέφτει δύσκολο!
<P>
(Χειροκροτήματα)

<CHAPTER ID=3>
Δήλωση του ασκούντος την Προεδρία του Συμβουλίου - Πρόγραμμα δραστηριοτήτων της γαλλικής Προεδρίας
<SPEAKER ID=52 NAME="Πρόεδρος">
Η ημερήσια διάταξη προβλέπει τη δήλωση του Προεδρεύοντος του Συμβουλίου σχετικά με το πρόγραμμα δραστηριοτήτων της γαλλικής Προεδρίας. Με πολύ μεγάλη χαρά δίνω αμέσως τον λόγο στον Πρόεδρο κ. Jacques Chirac.
<P>
(Ζωηρά χειροκροτήματα)

<SPEAKER ID=53 LANGUAGE="FR" NAME="Chirac">
Κυρία Πρόεδρε, κυρίες και κύριοι βουλευτές του Ευρωπαϊκού Κοινοβουλίου, σας ευχαριστώ για τη σημερινή υποδοχή. Από την 1η Ιουλίου η Γαλλία ασκεί την Προεδρία του Συμβουλίου της Ευρωπαϊκής Ένωσης, του οποίου θα προεδρεύσω προσωπικά δύο φορές. Κατά συνέπεια, θέλησα να παρουσιαστώ ενώπιον του Κοινοβουλίου σας για να εκθέσω τις προτεραιότητες της γαλλικής Προεδρίας.
<P>
Φέτος τον χειμώνα, όταν κλήθηκα να εγκαινιάσω μαζί σας το νέο σας ημικύκλιο, δεσμεύτηκα να συνεργαστώ πλήρως με το Ευρωπαϊκό Κοινοβούλιο στο πλαίσιο των εργασιών της Προεδρίας μας. Θεωρώ φυσικό και απαραίτητο στις συζητήσεις και στους προβληματισμούς στους κόλπους της Ένωσης να υπάρχει στενή συνεργασία με όσες και όσους εκπροσωπούν τους πολίτες, όσες και όσους έχουν εκλεγεί από τους Ευρωπαίους για να φροντίζουν να ακούγεται η φωνή τους στη συζήτηση για το μέλλον της Ευρώπης.
<P>
Να γιατί η γαλλική Προεδρία, κατά κύριο λόγο μέσω του κ. Hubert Vιdrine, Υπουργού Εξωτερικών, και μέσω του κ. Pierre Moscovici, Υπουργού αρμόδιου για τις ευρωπαϊκές υποθέσεις, προτίθεται να διεξάγει με το Κοινοβούλιό σας έναν ανοιχτό και μόνιμο διάλογο. Οι Ευρωπαίοι θέλουν μεγαλύτερη διαφάνεια όσον αφορά τη λειτουργία των ευρωπαϊκών θεσμικών οργάνων. Έχει παρέλθει η εποχή που οι αποφάσεις λαμβάνονταν πίσω από κλειστές πόρτες. Στο εξής η συζήτηση στο πλαίσιο της Ένωσης και φυσικά εδώ, στο Ευρωπαϊκό Κοινοβούλιο, θα διεξάγεται με πλήρη διαφάνεια.
<P>
Θα συνεργαστούμε επίσης στενά με την Ευρωπαϊκή Επιτροπή. Θέλω σήμερα να δηλώσω την εμπιστοσύνη και την υποστήριξή μου προς τον κ. Romano Prodi, προς τους Ευρωπαίους Επιτρόπους και προς όλους τους συνεργάτες της Επιτροπής, οι οποίοι, αν και ανέλαβαν καθήκοντα υπό ιδιάζουσες συνθήκες, κατάφεραν να δρομολογήσουν μια βαθιά μεταρρύθμιση που θα τελεσφορήσει προϊόντος του χρόνου.
<P>
Κυρία Πρόεδρε, κυρίες και κύριοι, μόλις πριν από πενήντα χρόνια η "διακήρυξη Schuman" έθετε τις βάσεις για την ευρωπαϊκή οικοδόμηση, επιχειρώντας κατα αρχάς να συμφιλιώσει τη Γερμανία και τη Γαλλία. Θέλω από αυτό το βήμα να τιμήσω τη μνήμη ενός από αυτούς τους σπουδαίους και ένθερμους Ευρωπαίους που άνοιξαν τον δρόμο της Ευρώπης: του Pierre Pflimlin, ο οποίος αφιέρωσε τη ζωή του στη Γαλλία, φυσικά, αλλά και στην Ευρώπη, σε μια γενναιόδωρη και τολμηρή ευρωπαϊκή ιδέα. Το Κοινοβούλιό σας τίμησε την αφοσίωσή του χρήζοντάς τον Πρόεδρο. Έσβησε μια μεγάλη και ωραία φυσιογνωμία του κοινού μας πεπρωμένου.
<P>
Κυρίες και κύριοι, μετά από μισό αιώνα ευρωπαϊκής οικοδόμησης γεννήθηκε μια Ένωση εξαιρετικά καινοτόμος, βασισμένη σε μια κοινή βούληση των εθνών που την αποτελούν. Σήμερα μάλιστα αντιλαμβανόμαστε σαφώς πως περνάμε σε μια νέα φάση της ιστορίας της ευρωπαϊκής αυτής οικοδόμησης στην οποία οφείλουμε την ειρήνη, την οικονομική επιτυχία και την κοινωνική πρόοδο.
<P>
Το φιλόδοξο και απαραίτητο σχέδιο της διεύρυνσης πρόκειται να αλλάξει την Ένωση, τους τρόπους λειτουργίας της και ενδεχομένως την ίδια της τη φύση, από τη στιγμή που εμβαθύνει στην πολιτική της διάσταση.
<P>
Παράλληλα, και καθώς επεκτείνονται οι τομείς παρέμβασης της Ένωσης, οι πολίτες δικαίως απαιτούν να είναι πιο δημοκρατική, πιο διαφανής, πιο αποτελεσματική καθώς και να σέβεται περισσότερο την αρχή της επικουρικότητας.
<P>
Έτσι άνοιξε και πάλι η συζήτηση για το μέλλον της Ευρώπης, και έχουμε κάθε λόγο να είμαστε ικανοποιημένοι, αφού σε κρίσιμες περιόδους χρειάζεται να κοιτάμε κάπως μακρύτερα από τις άμεσες προθεσμίες και μελήματα και να καθορίζουμε τους απώτερους στόχους.
<P>
Είχα την ευκαιρία να εκθέσω τις απόψεις μου επ' αυτού του θέματος την προηγούμενη εβδομάδα. Στόχος των προβληματισμών μου ήταν να διαφωτίσω σχετικά με το μέλλον και να μιλήσω για ό,τι μπορεί και πρέπει να είναι η Ευρώπη του αύριο. Οι εν λόγω προβληματισμοί υπερέβαιναν φυσικά τη γαλλική Προεδρία της Ένωσης. Ένα όμως είναι σαφές, και το υπογράμμισα στο Βερολίνο: από την επιτυχία της θεσμικής μεταρρύθμισης εξαρτάται κάθε μελλοντική πρόοδος της Ένωσης. Εάν δεν επιτύχει η Διακυβερνητική Διάσκεψη είναι μάταιο να σκεφτόμαστε τα επόμενα στάδια.
<P>
(Χειροκροτήματα) Οι γαλλικές αρχές συνειδητοποιούν την ευθύνη που φέρουν από αυτή την άποψη και ξεκινούν την παρούσα Προεδρία με τη φιλοδοξία να επιτύχουν πρόοδο και περάτωση όλων των υποθέσεων που αποτελούν δεσμεύσεις για το μέλλον. Θα το πράξουν φροντίζοντας να διατηρήσουν και να εμπλουτίσουν αυτό που αποτελεί την πεμπτουσία του έργου μας: την προάσπιση των θεμελιωδών αξιών και τον σεβασμό των εθνικών και πολιτιστικών ταυτοτήτων, τη βούληση να συμβαδίζει διαρκώς η οικονομική απόδοση με την κοινωνική πρόοδο και να ικανοποιούνται οι πλέον ρεαλιστικές προσδοκίες των πολιτών, καθώς και την καθιέρωση της Ευρώπης ως σημαντικής πρωταγωνίστριας στη διεθνή σκηνή.
<P>
Με αυτό λοιπόν το πνεύμα προτίθεται να ενεργήσει η Γαλλία, συνεχίζοντας την αξιοσημείωτη εργασία της πορτογαλικής Προεδρίας σε στενή συνεργασία με τη Σουηδία, που θα μας διαδεχθεί την 1η Ιανουαρίου 2001.
<P>
Επομένως, καθορίσαμε γι' αυτό το εξάμηνο τέσσερεις στόχους: κατ' αρχάς να προετοιμάσουμε την Ένωση για τη διεύρυνσή της, δεύτερον να θέσουμε περισσότερο την Ευρώπη στην υπηρεσία της ανάπτυξης, της απασχόλησης και της κοινωνικής προόδου, να φέρουμε επίσης την Ένωση πιο κοντά στους πολίτες ούτως ώστε να μιλήσει στην καρδιά τους το κοινό μας σχέδιο και, τέλος, να εδραιώσουμε τη θέση της Ευρώπης παγκοσμίως.
<P>
Ο πρώτος άξονας δράσης της Προεδρίας θα είναι η προετοιμασία του μέλλοντος της διευρυμένης Ευρώπης. Η μεταρρύθμιση των ευρωπαϊκών θεσμικών οργάνων αποτελεί, όπως προείπα, τη μεγαλύτερη από τις πρωταρχικές προκλήσεις της Προεδρίας μας. Ας μην κάνουμε το λάθος να υποτιμήσουμε τη σοβαρότητα των θεμάτων που περιλαμβάνονται στη διάταξη των εργασιών της. Η σύνθεση της Επιτροπής, η εκ νέου στάθμιση των ψήφων και η επέκταση της ψηφοφορίας με ειδική πλειοψηφία αποτελούν κρίσιμα ζητήματα εν όψει μιας διευρυμένης Ευρώπης. Εάν δεν καταφέρουμε να τα ρυθμίσουμε η Ένωση θα καταδικαστεί πολύ σύντομα σε παράλυση, και είμαι πεπεισμένος πως όλα τα κράτη μέλη το γνωρίζουν και προωθούν την αναζήτηση λύσεων.
<P>
Η γαλλική Προεδρία είναι επίσης αποφασισμένη να επιτύχει πρόοδο ως προς το θέμα των ενισχυμένων συνεργασιών, που προστέθηκε στη διάταξη των εργασιών της Διακυβερνητικής κατά τη διάρκεια του Ευρωπαϊκού Συμβουλίου της Feira. Στόχος δεν είναι να παγιώσουμε τις διαφορές μεταξύ των Ευρωπαίων παρά να εισαγάγουμε μεγαλύτερη ευελιξία στη λειτουργία της διευρυμένης Ένωσης, επιτρέποντας σε όσους το επιθυμούν να προχωρήσουν γρηγορότερα στον κοινό δρόμο.
<P>
Να είστε βέβαιοι πως θα χρησιμοποιήσουμε κάθε μέσο για να επιτύχουμε σε αυτές τις διαπραγματεύσεις, στις οποίες το Ευρωπαϊκό Κοινοβούλιο θα συνεχίσει φυσικά να συμμετέχει πολύ ενεργά. Το Ευρωπαϊκό Συμβούλιο του Biarritz, δύο μήνες πριν από το Ευρωπαϊκό Συμβούλιο της Νίκαιας, θα είναι μια άτυπη σύνοδος κορυφής αφιερωμένη κατά κύριο λόγο στη θεσμική μεταρρύθμιση. Θα πρέπει να δώσει την απαραίτητη ώθηση ώστε να συναφθεί τον Δεκέμβριο μια συμφωνία ανάλογη όσων διακυβεύονται. Γιατί ούτε εσείς ούτε εμείς μπορούμε να είμαστε ικανοποιημένοι με μια συμφωνία a minima.
<P>
(Χειροκροτήματα)Η μεταρρύθμιση των θεσμικών οργάνων θα ανοίξει τον δρόμο για τη διεύρυνση της Ένωσης, κάτι που, όπως γνωρίζετε, υποστηρίζω θερμά. Η διεύρυνση θα αποτελέσει ολοκλήρωση για την ειρήνη και τη δημοκρατία στην ήπειρό μας καθώς και για την Ένωση, που θα ισχυροποιηθεί χάρη σε αυτή. Συνεπώς, η γαλλική Προεδρία είναι αποφασισμένη να βοηθήσει πραγματικά να προοδεύσουν οι διαπραγματεύσεις προσχώρησης με όλες τις υποψήφιες χώρες βάσει των προσόντων της καθεμιάς και φροντίζοντας να ισχύσει η αρχή της διαφοροποίησης. Στόχος μας είναι να επιτύχουμε στο Ευρωπαϊκού Συμβούλιο της Νίκαιας μια όσο το δυνατόν πιο ολοκληρωμένη θεώρηση της κατάστασης των διαπραγματεύσεων, προκειμένου να προσανατολίσουμε αποτελεσματικά τις εργασίες των επόμενων Προεδριών και να σηματοδοτήσουμε τον δρόμο που οδηγεί στην προσχώρηση. Ο διάλογος με τις υποψήφιες χώρες θα εμβαθύνει εξάλλου σε διμερές επίπεδο, καθώς και στο πλαίσιο της ευρωπαϊκής διάσκεψης που θα συγκαλέσω στη Νίκαια σε επίπεδο αρχηγών κρατών και κυβερνήσεων πριν από το Ευρωπαϊκό Συμβούλιο.
<P>
Ο δεύτερος άξονας δράσης της γαλλικής Προεδρίας συνίσταται σε μια Ευρώπη στην υπηρεσία της ανάπτυξης, της απασχόλησης και της κοινωνικής προόδου. Το ευρώ αποτελεί την επιλογή της ανάπτυξης και της απασχόλησης. Πρόκειται για επιτυχία, τα θετικά αποτελέσματα της οποίας αντιλαμβανόμαστε ήδη σε όλες τις χώρες της Ένωσης. Ωστόσο, είναι επιτακτική ανάγκη η εφαρμογή κοινών νομισματικών πολιτικών να συνοδευτεί από μια μεγάλη κοινωνική φιλοδοξία και από έναν καλύτερο συντονισμό των οικονομικών πολιτικών μας. Εδώ και πολλά χρόνια η Γαλλία υποστηρίζει πως η απασχόληση πρέπει να βρίσκεται στο επίκεντρο των μελημάτων της Ένωσης και να αποτελέσει τον κεντρικό στόχο των πολιτικών της.
<P>
Έχει επιτευχθεί μεγάλη πρόοδος χάρη στις διαδοχικές Προεδρίες, κυρίως στο Αμστερνταμ, στο Λουξεμβούργο, στο Κάρντιφ και στην Κολωνία.
<P>
Το Ευρωπαϊκό Συμβούλιο της Λισαβόνας, που διεξήχθη τον Μάρτιο, υπήρξε αποφασιστικός σταθμός, καθώς εκεί επιβεβαιώσαμε τον στρατηγικό μας στόχο να επιτύχουμε και πάλι πλήρη απασχόληση και εργασία για όλους, αυξάνοντας το ποσοστό απασχόλησης των Ευρωπαίων σε 70% του πληθυσμού σε ηλικία εργασίας, και καθορίσαμε ως ποσοστό αναφοράς μια μέση ετήσια αύξηση της τάξεως του 3%. Η δράση της γαλλικής Προεδρίας θα αποτελέσει συνέχεια αυτού του Ευρωπαϊκού Συμβουλίου της Λισαβόνας.
<P>
Θέλησα να συναντηθώ με την Ευρωπαϊκή Συνομοσπονδία Συνδικάτων, την πρώτη ημέρα της Προεδρίας της Γαλλίας. Όπως γνωρίζετε, είμαι πολύ αφοσιωμένος στην εδραίωση ενός ευρωπαϊκού κοινωνικού προτύπου βασισμένου στον κοινωνικό διάλογο, σε μια κοινωνική προστασία προσαρμοσμένη στις απαιτήσεις της εποχής μας καθώς και στην αναγνώριση του ρόλου του κράτους ως εγγυητή της κοινωνικής συνοχής. Ο Χάρτης των Θεμελιωδών Δικαιωμάτων θα πρέπει να ενισχύσει αυτό το πρότυπο.
<P>
Θα θέσουμε επομένως ως προτεραιότητα την έγκριση μιας "ευρωπαϊκής κοινωνικής ατζέντας" . Η οικονομική ανάπτυξη και ο εκσυγχρονισμός των κοινωνιών μας έχουν νόημα μόνον εφόσον μεταφράζονται σε ταχεία υποχώρηση της ανεργίας, η οποία, παρά τις καλές επιδόσεις που σημειώνονται παντού στην Ευρώπη τα τελευταία χρόνια, παραμένει πολύ πιο αυξημένη από ό,τι στις Ηνωμένες Πολιτείες και στην Ιαπωνία.
<P>
Ευρώπη στην υπηρεσία των λαών σημαίνει επίσης βούληση να καταβληθεί μεγαλύτερη προσπάθεια για την επίτευξη κοινωνικής δικαιοσύνης, μια καλύτερη προστασία των παιδιών και μια εναργέστερη στράτευση στον αγώνα ενάντια σε όλες τις μορφές αποκλεισμού, κυρίως εν όψει των νέων προκλήσεων της οικονομίας που βασίζεται στη γνώση.
<P>
Η κοινωνική ατζέντα θα επιτρέψει να καθοριστεί, βάσει της ανακοίνωσης που μόλις υπέβαλε η Επιτροπή, ένα πενταετές πρόγραμμα εργασίας με συμμετοχή όλων των ενδιαφερομένων: κρατών μελών, Ευρωπαϊκού Κοινοβουλίου, Επιτροπής και κοινωνικών εταίρων. Σε τομείς τόσο σημαντικούς όσο η κοινωνική προστασία, η συμμετοχή των εργαζομένων στη λήψη των επιχειρηματικών αποφάσεων, η συμφιλίωση οικογενειακής ζωής και επαγγελματικής δραστηριότητας καθώς και η δια βίου εκπαίδευση, επιθυμούμε το περιεχόμενο της κοινωνικής ατζέντας να είναι φιλόδοξο. Με αυτόν κυρίως τον τρόπο, σημειώνοντας συγκεκριμένα βήματα προόδου στα διάφορα σχέδια και διαθέτοντας ισχυρή πολιτική βούληση, θα ενισχύσουμε το ευρωπαϊκό κοινωνικό μας πρότυπο.
<P>
Χρειάζεται ταυτόχρονα να αυξήσουμε τον συντονισμό και τη συνοχή των οικονομικών μας πολιτικών. Τούτο είναι απαραίτητο για την εδραίωση του ευρώ και τη σταθεροποίηση της σημερινής ευρωπαϊκής ανάπτυξης. Σήμερα η γαλλική Προεδρία προτείνει να βελτιώσουμε τη λειτουργία του ευρώ των 11, που καλείται να γίνει ευρώ των 12, προσδίδοντας στις εργασίες του μεγαλύτερη διαφάνεια και κύρος, να ενισχύσουμε τον συντονισμό των δημοσιονομικών μας πολιτικών, καθιστώντας αποτελεσματικότερες τις διαδικασίες μας κοινοτικής εξέτασης, να προωθήσουμε την εναρμόνιση των φορολογικών μας πολιτικών σε συνέχεια του Ευρωπαϊκού Συμβουλίου της Feira και, τέλος, να προετοιμάσουμε ενεργά τους πολίτες μας για την επικείμενη έλευση του ευρώ. Η προσαρμογή των πολιτών στο ευρώ είναι ζωτικής σημασίας. Πρέπει να γίνουν τα πάντα για να στεφθεί με επιτυχία αυτό το μείζονος σημασίας βήμα, τόσο από πρακτική όσο και από ανθρώπινη άποψη
<P>
Τέλος, πρέπει να καταστήσουμε την Ευρώπη πρωτοπόρο στην κοινωνία των πληροφοριών, να οικοδομήσουμε την ανάπτυξη στην Ένωση στηριζόμενοι στο μέσο της εκπαίδευσης που διαθέτουμε - ένα από τα καλύτερα παγκοσμίως - στο καταπληκτικό μας επιστημονικό και πνευματικό δυναμικό και στη βιομηχανία μας, που συγκαταλέγεται μεταξύ των πιο παραγωγικών.
<P>
Η Γαλλία θα αγωνιστεί να εφαρμόσει στο έπακρο τις αποφάσεις που ελήφθησαν υπό την πορτογαλική Προεδρία και αφορούν την υποστήριξη των καινοτόμων επιχειρήσεων, χάρη στις νέες εξελίξεις στον τομέα του επιχειρηματικού κεφαλαίου, την καθιέρωση ενός κοινοτικού διπλώματος ευρεσιτεχνίας, τη δημιουργία ενός ευρωπαϊκού πίνακα επιδόσεων στον τομέα της καινοτομίας, τη δημιουργία ενός επιστημονικού δικτύου πολύ μεγάλης ροής και την ανάπτυξη των ευρωπαϊκών περιεχομένων καθώς και την καταπολέμηση της εγκληματικότητας στον κυβερνοχώρο. Πρέπει επίσης να φροντίσουμε ώστε όλοι να μπορούν να επωφεληθούν από τα οφέλη των νέων αυτών τεχνολογιών και να αποφύγουμε τη δημιουργία ενός αριθμητικού χάσματος, ευνοώντας κυρίως τη σύνδεση όλων των ευρωπαϊκών σχολείων με το Internet έως το τέλος του 2001, όπως αποφασίσαμε.
<P>
Θα επιδείξουμε επίσης μεγάλη προσοχή στην ενίσχυση της θέσης της Ευρώπης στον πολύ στρατηγικό τομέα των βιοτεχνολογιών, φροντίζοντας φυσικά να γίνονται σεβαστοί οι ηθικοί κανόνες που πρέπει να εφαρμόζονται σε κάθε ανθρώπινη ενέργεια στον επιστημονικό και βιομηχανικό τομέα καθώς και στον τομέα των εφευρέσεων.
<P>
Από την ανάπτυξη και την αλληλεγγύη πρέπει να επωφελούνται όλες οι περιφέρειες της Ένωσης, και ειδικά οι νησιωτικές, τις οποίες πρέπει να βοηθήσουμε να υπερβούν τα μειονεκτήματά τους. Η Προεδρία θα φροντίσει επίσης για την εδραίωση και την εμβάθυνση των σχέσεων με τις εξαιρετικά απομακρυσμένες περιφέρειες. Πρέπει πλέόν να θέσουμε σε εφαρμογή τις νέες διατάξεις της Συνθήκης του Αμστερνταμ ώστε οι Αζόρες, η Μαδέρα, οι Κανάριοι Νήσοι και τα γαλλικά υπερπόντια διαμερίσματα να επωφελούνται των δικαιωμάτων, των πλεονεκτημάτων και των συγκεκριμένων κοινοτικών πολιτικών που απορρέουν από τον ιδιαίτερο χαρακτήρα τους και από την ιδιαιτερότητα των δυσχερειών που αντιμετωπίζουν.
<P>
Ο τρίτος άξονας δράσης της γαλλικής Προεδρίας αφορά την προσέγγιση της Ευρώπης στους πολίτες. Πρόκειται πλέον για το εύλογο μέλημα όλων των Προεδριών που διαδέχονται η μία την άλλη στην ηγεσία της Ένωσης. Η Ευρώπη εξακολουθεί να φαντάζει υπερβολικά απόμακρη σε πολλούς από τους συμπατριώτες μας, που δυσκολεύονται να υπολογίσουν τα οφέλη που τους αποφέρει και μπορεί να τους αποφέρει στην καθημερινή τους ζωή. Είναι καιρός η Ένωση να ασχοληθεί περισσότερο με τα θέματα που αφορούν πιο άμεσα τους πολίτες της: ας δημιουργήσουμε την Ευρώπη των ανθρώπων.
<P>
Η έγκριση ενός Χάρτη των Θεμελιωδών Δικαιωμάτων της Ένωσης, που βρίσκεται υπό κατάρτιση με την ενεργό συμμετοχή των βουλευτών του Ευρωπαϊκού Κοινοβουλίου, θα επιτρέψει να κατοχυρωθούν στο ίδιο κείμενο οι αξίες, οι αρχές και τα δικαιώματα που θεμελιώνουν την Ένωσή μας: δικαιώματα των πολιτών και πολιτικά δικαιώματα, καθώς και οικονομικά και κοινωνικά δικαιώματα. Είναι ανάγκη η συνέλευση που ασχολείται με τη σύνταξη του σχεδίου του Χάρτη να ολοκληρώσει τις εργασίες της αρκετά νωρίς ώστε να επιτρέψει την κατάρτιση του εν λόγω Χάρτη πριν από το τέλος του τρέχοντος έτους.
<P>
Προωθούμε επίσης την Ευρώπη των ανθρώπων οικοδομώντας την Ευρώπη της κινητικότητας, της γνώσης και των νέων. Χωρίς να πάψουμε να σεβόμαστε τις αρμοδιότητες των κρατών μελών στον τομέα της εκπαίδευσης, χρειάζεται να προωθήσουμε αποφασιστικά τις ανθρώπινες, και κυρίως τις πανεπιστημιακές ανταλλαγές.
<P>
Εν όψει του Ευρωπαϊκού Συμβουλίου της Νίκαιας η γαλλική Προεδρία θα επιδοθεί στην καταγραφή των εμποδίων που παρεμβάλλονται στην κινητικότητα των ερευνητών, των σπουδαστών, των διδασκόντων και στην αναζήτηση των μέσων υπέρβασης των εν λόγω εμποδίων. Οφείλουμε να είμαστε φιλόδοξοι και να αποσκοπούμε σε μια ουσιαστική αύξηση των ανταλλαγών στους κόλπους της Ένωσης. Η δράση αφορά τη συνεργασία μεταξύ των εργαστηρίων και ευρωπαϊκών επιχειρήσεων, καθώς και την ενίσχυση των πόλων έρευνας και καινοτομίας, που είναι πολυάριθμοι και σημαντικοί στην Ευρώπη. Αφορά επίσης μια συγκεκριμένη θεώρηση του πολιτιστικού διαλόγου και της πολιτιστικής ποικιλομορφίας. Αφορά τέλος την ευρωπαϊκή ιθαγένεια και το αίσθημα να ανήκει κανείς στο ίδιο πολιτικό και ανθρώπινο σύνολο.
<P>
Ακόμα πιο συγκεκριμένα, η γαλλική Προεδρία θα φροντίσει να προωθήσει τις πρωτοβουλίες που συμβάλλουν στη βελτίωση της καθημερινής ζωής των Ευρωπαίων, και κατ' αρχάς στους τομείς της δημόσιας υγείας και της προστασίας των καταναλωτών. Η τραυματική εμπειρία από την επιδημία των τρελών αγελάδων, καθώς και άλλοι παρόμοιοι κίνδυνοι, μάς υποχρεώνουν να θεσπίσουμε μια ανεξάρτητη ευρωπαϊκή αρχή στον τομέα των τροφίμων. Ξέρω πως σε αυτό το εγχείρημα μπορώ να υπολογίζω στην υποστήριξη του Κοινοβουλίου σας. Θα πρέπει επίσης να φροντίσουμε να αναγνωριστεί, σε ευρωπαϊκό και διεθνές επίπεδο, η αρχή της προφύλαξης και να σημειωθεί πρόοδος όσον αφορά τη σήμανση και την ανιχνευσιμότητα των γενετικά τροποποιημένων οργανισμών.
<P>
Πρέπει να θυμόμαστε πάντα πως η γεωργία είναι η πρώτη από τις κοινές μας πολιτικές. Η γαλλική Προεδρία θα επιδείξει ιδιαίτερα προσοχή στη γεωργία τόσο στο πλαίσιο του ΠΟΕ όσο και στο πλαίσιο της διαπραγματεύσεων για τη διεύρυνση και λαμβάνοντας υπόψη τις δυσκολίες που αντιμετωπίζουν ορισμένοι κλάδοι, όπως η χοιροτροφία, καθώς και η καλλιέργεια οπωροκηπευτικών και μπανάνας.
<P>
Στον τομέα του περιβάλλοντος θα δοθεί κατ' αρχάς έμφαση στην ασφάλεια των θαλάσσιων μεταφορών - μεταφορά επικίνδυνων υλικών ή πετρελαιοειδών. Η περιβαλλοντική καταστροφή λόγω του ναυαγίου του Erika καθίσταται ακόμα πιο απαράδεκτη επειδή οφείλεται σε ανθρώπινη αμέλεια. Οι γαλλικές αρχές είναι αποφασισμένες να ενεργήσουν ώστε κατά τους προσεχείς μήνες να συντελεστεί απτή πρόοδος, βάσει των προτάσεών τους και των προτάσεων της Επιτροπής, όσων ήδη παρουσιάστηκαν και όσων πρόκειται να υποβληθούν, και με την υποστήριξη του Ευρωπαϊκού Κοινοβουλίου, ούτως ώστε οι ακτές μας να μην πληγούν στο μέλλον από άλλο τέτοιο είδους τραγικό περιστατικό.
<P>
Πέραν τούτου, η Ευρώπη θα συνεχίσει να πρωτοπορεί στον αγώνα για τη διαφύλαξη του περιβάλλοντός μας, στόχο που πρέπει να ενσωματώσει όλο και περισσότερο στις πολιτικές της. Γνωρίζουμε κάποιους από τους κινδύνους που συνεπάγεται από αυτή την άποψη η παγκοσμιοποίηση της οικονομίας. Κίνδυνοι που μπορούν να διακυβεύσουν ίσως ανεπανόρθωτα τις συνθήκες ζωής των μελλοντικών γενεών. Υπό το πνεύμα αυτό η γαλλική Προεδρία θα αγωνιστεί ώστε τον Νοέμβριο να επιτύχει μια κατά το δυνατόν καλή συμφωνία στη Διάσκεψη της Χάγης για την εκπομπή αερίων που συμβάλλουν στο φαινόμενο του θερμοκηπίου και στην αλλαγή του κλίματος και θα φροντίσει επίσης για την εφαρμογή του Πρωτοκόλλου του Κυότο.
<P>
(Χειροκροτήματα)Στον τομέα της δικαιοσύνης και των εξωτερικών υποθέσεων η γαλλική Προεδρία θα εξασφαλίσει μια φιλόδοξη συνέχεια των αποφάσεων που ελήφθησαν στο Τampere τον Οκτώβριο του 1999. Προκειμένου να θεσπιστεί μια ευρωπαϊκή πολιτική σε θέματα ασύλου και μετανάστευσης πρέπει να συντελεστεί πρόοδος σε πολύ συγκεκριμένα σημεία: την έκδοση αδειών παραμονής μακράς διαρκείας, την εναρμόνιση των προϋποθέσεων υποδοχής και την καταπολέμηση της λαθρομετανάστευσης και των κυκλωμάτων της. Κανείς μας δεν ξεχνά την τραγωδία του Ντόβερ. Σύμφωνα με τα πορίσματα του Ευρωπαϊκού Συμβουλίου της Feira, η Προεδρία θα προετοιμάσει την κατάρτιση συγκεκριμένων μέτρων ως προς τις κυρώσεις εναντίον των υπευθύνων της εμπορίας ανθρώπων.
<P>
Θα δοθεί επίσης έμφαση στην καταπολέμηση των ναρκωτικών και του οργανωμένου οικονομικού εγκλήματος, που πολύ συχνά συνδέεται με αυτά. Η Ευρώπη θα πρέπει ιδιαίτερα να συμβάλει στην έγκριση μέτρων που θα επιτρέπουν την αποτελεσματική καταπολέμηση του ξεπλύματος χρημάτων, υποστηρίζοντας τη δράση που διεξάγεται στο πλαίσιο της G7 - και θα έχω την ευκαιρία να επιμείνω σε αυτό το σημείο - στη Διάσκεψη Κορυφής της Okinawa, στην Ιαπωνία.
<P>
Είμαστε τέλος αποφασισμένοι να προχωρήσουμε στην υλοποίηση ενός ευρωπαϊκού δικαστικού χώρου που θα βασίζεται στην αμοιβαία αναγνώριση των δικαστικών αποφάσεων. Κλείνοντας αυτό το κεφάλαιο για την Ευρώπη των πολιτών, επιτρέψτε μου να πω δυο λέξεις για τον αθλητισμό. Ενώ μόλις τελείωσε το ευρωπαϊκό πρωτάθλημα ποδοσφαίρου Euro 2000, που πρόσφερε τόση χαρά και συγκίνηση στους Ευρωπαίους,
<P>
(Χειροκροτήματα)πρέπει να φροντίσουμε η Ευρωπαϊκή Ένωση να λάβει περισσότερο υπόψη την ιδιαιτερότητα του αθλητισμού και τον κοινωνικό του ρόλο. Πρόκειται για ένα σοβαρό πρόβλημα που χρειάζεται να μελετηθεί και να επιλυθεί, και η γαλλική Προεδρία θα ασχοληθεί με ζήλο για την επίτευξη αυτού του σκοπού.
<P>
(Χειροκροτήματα)Ο τέταρτος και τελευταίος άξονας της Προεδρίας μας αφορά μια Ευρώπη ισχυρή στη διεθνή σκηνή. Στον τομέα της κοινής εξωτερικής πολιτικής και πολιτικής ασφάλειας η γαλλική Προεδρία θα επιδείξει ζήλο για την εδραίωση της ευρωπαϊκής ταυτότητας, με την υποστήριξη του Ύπατου Εκπροσώπου και της Επιτροπής. Μια από τις προτεραιότητές της θα είναι να παγιώσει την Ευρώπη της άμυνας και της ασφάλειας, που γνώρισε τους τελευταίους μήνες θεαματική πρόοδο. Χρειάζεται να συγκεκριμενοποιήσουμε και να αναπτύξουμε αυτά τα κεκτημένα.
<P>
Στον επιχειρησιακό τομέα θα πρέπει να διεξαγάγουμε τη διάσκεψη για τη δέσμευση των πόρων, προκειμένου να καταστούν πλήρως αξιόπιστοι οι στόχοι που καθορίστηκαν στο Ελσίνκι. Ευχόμαστε επίσης οι προσωρινές αρχές, που έχουν εγκατασταθεί στις Βρυξέλλες από την 1η Μαρτίου, να διαδραματίσουν τον ρόλο τους με στόχο τη μετάβαση στην οριστική φάση. Χρειάζεται ιδιαίτερα η επιτροπή πολιτικής και ασφάλειας, που προορίζεται να αντικαταστήσει την πολιτική επιτροπή, να καταστεί σταδιακά ο κύριος μοχλός της ΚΕΠΠΑ, προς υποστήριξη και με τη στήριξη του κ. Javier Solana. Τέλος, οι βιομηχανίες εξοπλισμού πρέπει να επιβεβαιώσουν με τις συμφωνίες και τα προγράμματα συνεργασίας τους τις πολιτικές φιλοδοξίες της Ευρώπης της άμυνας. Οι τελευταίοι μήνες υπήρξαν πολύ θετικοί από αυτή την άποψη, όσον αφορά τα ελικόπτερα, τους πυραύλους ή και το μελλοντικό αεροσκάφος μεταφοράς εξοπλισμού.
<P>
Σε όλους αυτούς τους τομείς η γαλλική Προεδρία δεν θα φεισθεί προσπαθειών προκειμένου η Ευρώπη να αποκτήσει όλα τα μέσα για την άσκηση της εξωτερικής της πολιτικής, σε πνεύμα φιλίας και συνεργασίας φυσικά με τους συμμάχους της.
<P>
Σε γεωγραφικό επίπεδο, πλάι στις διασκέψεις κορυφής που προβλέπονται με τους σημαντικότερους εταίρους, δηλαδή τις Ηνωμένες Πολιτείες και τον Καναδά, τη Ρωσία και την Ουκρανία, ανακύπτουν τρεις σημαντικές προτεραιότητες στον τομέα της ΚΕΠΠΑ.
<P>
τα Βαλκάνια, με τη συνέχιση της διαδικασίας σταθεροποίησης που έχει ξεκινήσει, τόσο σε στρατιωτικό όσο και σε οικονομικό επίπεδο. Η Ένωση πρέπει να παράσχει στις χώρες της περιοχής μια ξεκάθαρη ευρωπαϊκή προοπτική προκειμένου να τις ενθαρρύνει να προβούν σε μεταρρυθμίσεις και να συνεργαστούν σε περιφερειακό επίπεδο. Αυτός είναι ο στόχος της διάσκεψης κορυφής που προτάθηκε στο Ευρωπαϊκό Συμβούλιο της Feira να διεξαχθεί μεταξύ της Ευρωπαϊκής Ένωσης και των χωρών των Δυτικών Βαλκανίων,
<P>
η Μεσόγειος, με την τέταρτη υπουργική συνάντηση της Βαρκελώνης και, εάν το επιτρέψουν οι συνθήκες, τη διοργάνωση στη Μασσαλία της πρώτης ευρωμεσογειακής διάσκεψης κορυφής.
<P>
(FR) Θα είναι ευκαιρία να δοθεί στη διαδικασία της Βαρκελώνης μια νέα ώθηση χάρη στην έγκριση ενός χάρτη ειρήνης και σταθερότητας και στην ενίσχυση των οικονομικών και πολιτιστικών δεσμών μεταξύ των δύο πλευρών της κοινής μας θάλασσας. Ως προς την Ασία, με την τρίτη ευρωασιατική διάσκεψη κορυφής και τις διμερείς διασκέψεις κορυφής που θα συνδέσουν την Ευρώπη με την Κίνα και με την Ιαπωνία, και εκεί η γαλλική Προεδρία θέλει να αναπτύξει στο έπακρο σχέσεις που θεωρεί απαραίτητες για την οικοδόμηση του αυριανού ισορροπημένου κόσμου που θα διαθέτει πολλούς πόλους.
<P>
Η γαλλική Προεδρία θα αγωνιστεί επίσης για να θέσει αποτελεσματικά σε εφαρμογή τη νέα σύμβαση μεταξύ της Ένωσης και των χωρών της Αφρικής, της Καραϊβικής και του Ειρηνικού (ΑΚΕ). Η Ευρώπη πρέπει να είναι ισχυρή και ανοιχτή στον κόσμο. Κατ' αυτόν τον τρόπο θα διαδραματίσει πλήρως τον ρόλο της με συνέπεια και αλληλεγγύη ώστε να καταστεί δυνατή η έναρξη ενός συνολικού και ισορροπημένου νέου κύκλου διαπραγματεύσεων στο πλαίσιο του Παγκόσμιου Οργανισμού Εμπορίου.
<P>
Όπως διαπιστώνετε, κυρία Πρόεδρε, κυρίες και κύριοι, το φύλλο πορείας της Γαλλίας για την Προεδρία της στην Ένωση είναι φιλόδοξο και σαφές. Το πρώτο μέλημα είναι να διασφαλιστεί η καλή λειτουργία των θεσμικών οργάνων της Ένωσης, τη στιγμή μάλιστα που αυτή ετοιμάζεται να αλλάξει πρόσωπο. Αύριο ο αριθμός των κρατών μελών θα έχει υπερδιπλασιαστεί, και οφείλουμε να εξεύρουμε τις διαδικασίες που θα επιτρέψουν να λαμβάνονται αποφάσεις και να σημειώνεται πρόοδος στην Ευρώπη ενισχύοντας την αποτελεσματικότητα και τη νομιμότητά της. Αυτό ακριβώς είναι το μέλημά μας. Η Ένωσή μας θα διατηρήσει τη δυναμική και τη δύναμή της, αρκεί να καταφέρουμε επίσης να την κάνουμε αγαπητή σε όσους υπηρετεί, δηλαδή στους ίδιους τους Ευρωπαίους.
<P>
Τα μελήματα αυτά συμμερίζεται και το Κοινοβούλιό σας. Συνεργαζόμενοι στενά και σε πνεύμα εμπιστοσύνης για όλα αυτά τα ζητήματα, θα καταφέρουμε μαζί να κάνουμε την Ευρώπη να πραγματοποιήσει τα απαραίτητα βήματα για το μέλλον. Έχω δε την πεποίθηση πως σε έξι μήνες, όταν θα επανέλθω και πάλι ενώπιόν σας για να εκθέσω τον απολογισμό της Προεδρίας, κάτι θα έχει αλλάξει στην Ευρώπη. Θα έχουμε εδραιώσει το οικοδόμημα κάνοντάς το παράλληλα πιο φιλόξενο για όσους βρίσκονται σε αυτό και για όσους επιθυμούν να εισέλθουν.
<P>
(Χειροκροτήματα)

<SPEAKER ID=54 LANGUAGE="IT" NAME="Prodi">
Κυρία Πρόεδρε του Ευρωπαϊκού Κοινοβουλίου, κύριε Πρόεδρε της Γαλλικής Δημοκρατίας, αξιότιμοι κύριοι βουλευτές, αποτελεί για εμένα μεγάλη χαρά να βρίσκομαι σήμερα μπροστά σας, στην αρχή αυτής της νέας Προεδρίας. Αυτό το πέρασμα της σκυτάλης αποτελεί πάντα μια στιγμή μεγάλης συγκίνησης στην πορεία προς τους στόχους της Ευρώπης, και σήμερα, το 2000, ακόμη περισσότερο.
<P>
Πράγματι, τους πρώτους μήνες αυτού του έτους, με τα ευρωπαϊκά Συμβούλια της Λισαβόνας και της Feira, η Ευρώπη έκανε ήδη μεγάλα βήματα στον δρόμο για την ανάκαμψη της οικονομίας. Επίσης, σημειώθηκε πρόοδος προς την κατεύθυνση μιας καταπληκτικής διεύρυνσης της Ένωσης - διεύρυνση που εσείς, κύριε Πρόεδρε, ονομάσατε "φιλόδοξο και απαραίτητο σχέδιο" - και την ενίσχυση των θεσμικών της οργάνων πριν από μια τέτοια διεύρυνση. Χαιρετίζοντας αυτή την επερχόμενη Προεδρία σας, κύριε Πρόεδρε, θα ήθελα να σχολιάσω ορισμένα σημεία που θίξατε κατά τη διάρκεια της ομιλίας σας.
<P>
Κατ' αρχάς θα ήθελα να εκφράσω την ανεπιφύλακτη υποστήριξή μου στη δέσμευση να προωθηθεί η ευρωπαϊκή κοινωνική ατζέντα. Τον Φεβρουάριο, περιγράφοντας τους στρατηγικούς στόχους της Επιτροπής για το έτος 2000-2005 ανήγγειλα ότι ένας από τους κύριους στόχους θα ήταν ο επαναπροσδιορισμός των κοινωνικών και οικονομικών προτεραιοτήτων της Ευρώπης. Πριν καλά καλά περάσουν πέντε μήνες βρίσκω εξαιρετικά ενθαρρυντική την πρόοδο που έχουμε καταγράψει στην εφαρμογή της οικονομικής πτυχής αυτών των προτεραιοτήτων. Οι κοινωνικές πλευρές της ανάπτυξης της Ευρώπης είναι η άλλη όψη του νομίσματος, στην οποία θα επικεντρωθούν οι προσπάθειές μας κατά τη διάρκεια του προσεχούς εξαμήνου.
<P>
Συγκεκριμένα, η Προεδρία θα πρέπει να αντιμετωπίσει μια σειρά σημαντικών ζητημάτων για τα οποία η Επιτροπή έχει ήδη παρουσιάσει τις προτάσεις της. Πράγματι, η Επιτροπή ενέκρινε πριν από λίγες μόλις μέρες μια ατζέντα κοινωνικής πολιτικής, στην οποία υποδεικνύει τι πρέπει να γίνει τα επόμενα δύο ή τρία χρόνια προκειμένου να μετατραπούν σε συγκεκριμένες ενέργειες τα συμπεράσματα των Συνόδων Κορυφής της Λισαβόνας και της Feira. Κατά τη γνώμη μου, αυτό το έγγραφο επιτυγχάνει τη σωστή ισορροπία μεταξύ αφενός των πολιτικών κατευθύνσεων που συμφωνήθηκαν στη Λισαβόνα και τη Feira και αφετέρου των καθηκόντων και των εξουσιών που μας δίνει η Συνθήκη. Συνεπώς, θα πρέπει να αποσπάσει τη συναίνεση όλων στο Ευρωπαϊκό Συμβούλιο της Νίκαιας.
<P>
Πράγματι, είναι σημαντικό να μην προκαλεί η Ένωση ανισότητες στην κοινωνία μας, πολύ περισσότερο αυτή τη στιγμή που υπάρχουν οι σωστές οικονομικές συνθήκες για να μειώσουμε αυτή την ανισότητα. Γι' αυτόν τον λόγο η Επιτροπή βρίσκεται αλληλέγγυα με την Προεδρία ως προς την πρωταρχική σημασία που πρέπει να δοθεί σε αυτά τα προβλήματα.
<P>
Η οδηγία εναντίον του ρατσισμού εγκρίθηκε πρόσφατα σε χρόνο ρεκόρ - σε έξι μόλις μήνες - και τώρα περιμένουμε ότι και η Προεδρία θα αντιμετωπίσει με τον ίδιο τρόπο τις άλλες πλευρές αυτού του πολύ σημαντικού πακέτου μέτρων εναντίον των διακρίσεων. Πράγματι, οποιοδήποτε πρόγραμμα εναντίον των διακρίσεων πρέπει πριν απ' όλα να εγγυάται ίσες ευκαιρίες σε άντρες και γυναίκες και, επιπλέον, πρέπει να κάνουμε ό,τι είναι δυνατόν για να θέσουμε τέλος στην αποτροπιαστική αυτή μορφή σκλαβιάς που είναι το δουλεμπόριο γυναικών και παιδιών με σκοπό τη σεξουαλική εκμετάλλευση.
<P>
Μια άλλη ανισότητα που είναι ακόμη παρούσα στην ευρωπαϊκή κοινωνία αφορά τις ευκαιρίες στον τομέα της εκπαίδευσης. Στη Λισαβόνα εγκρίθηκε ένα σχέδιο δράσης το οποίο θα τεθεί τώρα σε εφαρμογή, και προσωπικά γνωρίζω πως η Προεδρία θα λάβει δραστικά μέτρα έτσι, ώστε όλοι οι νέοι μας να αποκτήσουν τις απαραίτητες ικανότητες για να ενταχθούν σε μια οικονομία που βασίζεται στη γνώση. Επιπλέον, είναι καθήκον μας να αναπτύξουμε αυτή τη γνώση, προωθώντας, σε ποιοτικό και ποσοτικό επίπεδο, την κινητικότητα των σπουδαστών, των διδασκόντων και των ερευνητών, όπως επιτέλους προτάθηκε στη Feira. Με χαροποιεί το γεγονός ότι επανήλθε στην επικαιρότητα αυτό το θέμα, το οποίο είναι θεμελιώδους σημασίας και το οποίο δεν έχει ακόμη μελετηθεί εις βάθος ως προς τα απώτερα αποτελέσματά του.
<P>
Μια άλλη πηγή ανισότητας είναι η παγίδα της φτώχειας στην οποία έχουν πέσει πάρα πολλοί Ευρωπαίοι. Στο Ευρωπαϊκό Συμβούλιο της Λισαβόνας επιβεβαιώθηκε επισήμως η υποχρέωση των κρατών μελών να καταβάλουν μεγάλη προσπάθεια για την εκρίζωση της φτώχειας, και επιπλέον μια ομάδα υψηλού επιπέδου που ασχολείται με θέματα κοινωνικής προστασίας συνεργάζεται με την Επιτροπή γι' αυτή τη φιλόδοξη στρατηγική. Είναι πραγματικά σκανδαλώδες το γεγονός πως στις κοινωνίες μας εξακολουθεί να υπάρχει τόση αθλιότητα. Στο Ευρωπαϊκό Συμβούλιο της Νίκαιας θα πρέπει να επιδιώξουμε την επίτευξη συναίνεσης στο θέμα του κοινωνικού αποκλεισμού, και η Επιτροπή έχει ήδη παρουσιάσει σχετικές προτάσεις.
<P>
Η Σύνοδος Κορυφής της Feira εξεδήλωσε άλλωστε τη δυναμική υποστήριξή της στις προτάσεις της Επιτροπής στον τομέα της ασφάλειας των τροφίμων και κατέγραψε τη δέσμευση των κρατών μελών να προχωρήσουν για τη δημιουργία μιας ανεξάρτητης αρχής για την ασφάλεια των τροφίμων μόλις το Ευρωπαϊκό Κοινοβούλιο γνωμοδοτήσει. Εγώ υπολογίζω ότι αυτή η γνωμοδότηση μπορεί να διατυπωθεί το αργότερο στην πρώτη σύνοδο του Οκτωβρίου. Μόλις παρουσιασθεί η πρότασή μας εύχομαι τα σχέδια για τη δημιουργία της εν λόγω αρχής να προχωρήσουν ταχέως κατά τη διάρκεια της γαλλικής Προεδρίας. Αυτό αποτελεί σαφή δέσμευσή μας απέναντι στους πολίτες, οι οποίοι δεν είναι διατεθειμένοι να ανεχτούν καθυστερήσεις στο θέμα της ασφάλειας των τροφίμων, αλλά πρέπει και να έχουμε σχετικά με αυτό το θέμα μια κοινή θέση προκειμένου να διατηρήσουμε την εσωτερική αγορά μας. Τα προβλήματα που παρουσιάσθηκαν προσφάτως μας έγιναν μάθημα, και πιστεύω ότι τώρα ο καθένας μας είναι έτοιμος να αναλάβει τις ευθύνες του.
<P>
Η ευρωπαϊκή κοινή γνώμη ανησυχεί σοβαρά για τα περιβαλλοντικά προβλήματα και προσωπικά τάσσομαι στο πλευρό της γαλλικής Προεδρίας και στα όσα ειπώθηκαν προκειμένου η προστασία και η προαγωγή του περιβάλλοντος να καταστούν μια από τις σημαντικότερες προτεραιότητές μας. Τον Νοέμβριο, στην έκτη Παγκόσμια Διάσκεψη των Ηνωμένων Εθνών για την αλλαγή του κλίματος, η οποία θα διεξαχθεί στη Χάγη, θα πρέπει να ληφθούν σημαντικές αποφάσεις γι' αυτό το θέμα. Επ' ευκαιρία αυτής της συνάντησης - μιας από τις πιο σημαντικές μετά το Κυότο - η Ένωση πρέπει να επιβεβαιώσει τον αρχηγικό της ρόλο. Πρέπει να τηρήσουμε τις δεσμεύσεις του Κυότο και να συνεχίσουμε να ασκούμε πιέσεις στους εταίρους μας ώστε να κάνουν το ίδιο.
<P>
Οι περιβαλλοντικές επιπτώσεις της πολιτικής μας στον τομέα των μεταφορών και της ενέργειας και ιδιαίτερα η αλλαγή του κλίματος θα είναι ένα από τα κύρια θέματα των δύο εγγράφων που προτίθεται να παρουσιάσει η Επιτροπή το φθινόπωρο στο Συμβούλιο και το Κοινοβουλίο. Το πρώτο θα είναι μια Πράσινη Βίβλος για την κοινή πολιτική στις μεταφορές και το δεύτερο ένα στρατηγικό έγγραφο για τις διάφορες πηγές ενεργείας και για την ασφάλεια των ενεργειακών προμηθειών. Αυτές οι δύο πλευρές προκαλούν σοβαρή ανησυχία στους Ευρωπαίους πολίτες, που περιμένουν από εμάς, ειδικά στις παρούσες συνθήκες, μια αποτελεσματική παρέμβαση.
<P>
Οι πολίτες ανησυχούν πάρα πολύ για τις καταστροφές που προκαλεί στις ακτές τους η ρύπανση λόγω πετρελαίου και, όπως είπατε και εσείς, κύριε Πρόεδρε, εάν θέλουμε να αποφύγουμε την επανάληψη τέτοιων καταστροφών, το Ευρωπαϊκό Συμβούλιο και το Ευρωπαϊκό Κοινοβούλιο πρέπει να προχωρήσουν γρήγορα στην έγκριση ενός πακέτου μέτρων για την προστασία της θάλασσας, όπως έχουμε ήδη προτείνει.
<P>
Ένας άλλος σημαντικός λόγος ανησυχίας για τους πολίτες είναι η χρήση των γενετικά τροποποιημένων οργανισμών και της βιοτεχνολογίας. Πρέπει συνεπώς να διασφαλίσουμε μια επαρκή προστασία της ανθρώπινης υγείας και του περιβάλλοντος και ταυτόχρονα να επιτρέψουμε στην κοινωνία να επωφεληθεί από τα επιτεύγματα της σύγχρονης βιοτεχνολογίας. Συνεπώς, είναι επιτακτική ανάγκη να θεσπίσουμε το νέο νομοθετικό πλαίσιο για την εσκεμμένη ελευθέρωση γενετικά τροποποιημένων οργανισμών. Αυτή η σειρά διατάξεων ενισχύει και βελτιώνει την ισχύουσα νομοθεσία, και είναι σημαντικό να βρούμε μια ισορροπημένη απάντηση που να εμπνέει εμπιστοσύνη τόσο στους πολίτες όσο και στην αγορά.
<P>
Συνεπώς, έχουμε ένα κοινό φιλόδοξο πρόγραμμα για το επόμενο εξάμηνο, και έχω την εντύπωση πως οι διάφορες κατευθύνσεις δράσεις συγκλίνουν προς μια ζωηρή επιθυμία για μια καλύτερη ποιότητα ζωής. Σε όλη την Ευρώπη και σε όλα τα επίπεδα της κοινωνίας οι πολίτες ζητούν μια καλύτερη κοινωνική ποιότητα, μια καλύτερη ηθική ποιότητα και μια καλύτερη περιβαλλοντική ποιότητα, και εμείς πρέπει να εισακούσουμε αυτό το αίτημα.
<P>
Γι' αυτόν τον λόγο θα ήθελα, κλείνοντας, να υπογραμμίσω την ανάγκη να δημιουργήσουμε εποικοδομητικές σχέσεις με τους νέους γείτονές μας. Μια από τις πρωταρχικές προκλήσεις που θα πρέπει να αντιμετωπίσει η Ευρωπαϊκή Ένωση είναι η αναγκαιότητα να σταθεροποιήσει την ήπειρό μας, και η προώθηση της σταθερότητας στις περιοχές των συνόρων μας πρέπει να αποτελέσει σαφώς το κεντρικό κομμάτι αυτής της στρατηγικής.
<P>
Ωστόσο, μας βρίσκει απολύτως σύμφωνους η πρόταση να οργανωθεί μια πολιτική διάσκεψη κορυφής μεταξύ της Ευρωπαϊκής Ένωσης και των βαλκανικών χωρών που έχουν σημειώσει τις μεγαλύτερες προόδους προς τον εκδημοκρατισμό. Η Επιτροπή έχει ήδη αρχίσει να δημιουργεί τις προϋποθέσεις γι' αυτή τη διάσκεψη κορυφής για τα Βαλκάνια, και ευχόμαστε ότι θα συνεργαστούμε στενά με τη γαλλική Προεδρία για τις πιο ειδικές προετοιμασίες.
<P>
Πρόσφατα είχα την ευκαιρία να προβληματιστώ σχετικά με τη συνεχή αλληλεπίδραση μεταξύ των ευρωπαϊκών θεσμικών οργάνων, που αποκτά όλο και μεγαλύτερη σημασία. Από τότε που τέθηκε σε ισχύ η Συνθήκη του Αμστερνταμ το νομοθετικό σύστημά μας λειτουργεί ολοένα και πιο αποτελεσματικά στα πλαίσια της νέας διαδικασίας συναπόφασης. Αυτή η διαδικασία εφαρμόζεται σε μια πολύ ευρύτερη σειρά νομοθετικών πράξεων, αλλά, παρ' όλα αυτά, οι περιπτώσεις στις οποίες χρειάστηκε να προσφύγουμε στη συνδιαλλαγή μειώθηκαν.
<P>
Από πρόσφατη έρευνα προκύπτει ότι περισσότερες από τις μισές νομοθετικές πράξεις τον τελευταίο χρόνο, ή λίγο περισσότερο, εγκρίθηκαν στη δεύτερη ανάγνωση και ότι σχεδόν για το ένα πέμπτο ήταν αρκετή μία μόνο ανάγνωση. Αυτό σημαίνει ότι η νομοθετική διαδικασία ωριμάζει και γίνεται ολοένα και πιο συναινετική. Αυτή η διαπίστωση κατά τη γνώμη μου είναι ενθαρρυντική, δεδομένου ότι η Επιτροπή συνέστησε στη Διακυβερνητική Διάσκεψη μια επέκταση της διαδικασίας της συναπόφασης, όπως και των ψηφοφοριών με ειδική πλειοψηφία. Κατ' αυτόν τον τρόπο θα ενισχυθεί ακόμη περισσότερο η δημοκρατική νομιμότητα της ευρωπαϊκής νομοθετικής διαδικασίας, που είναι ουσιαστική για την πολιτική υγεία της Ένωσης.
<P>
Κύριε Πρόεδρε, με χαροποιεί η δέσμευσή σας να φέρετε σε αίσιο πέρας τις διαπραγματεύσεις της Διακυβερνητικής Διάσκεψης, δηλαδή την αναγκαία μεταρρύθμιση των θεσμικών μας οργάνων. Αυτή η δέσμευση δίνει όντως ένα σαφές και θετικό μήνυμα στους εταίρους μας στις διαπραγματεύσεις των υποψήφιων χωρών. Στο Biarritz και τη Νίκαια η Eυρώπη θα χρειαστεί όλη της την ικανότητα και ένα σημαντικό αίσθημα ευθύνης εκ μέρους όλων. Όλοι μας γνωρίζουμε πόσο σημαντικό είναι να ενισχύσουμε τα θεσμικά μας όργανα και να τα κάνουμε να λειτουργήσουν αποτελεσματικότερα: αυτό αποτελεί απαραίτητη προϋπόθεση για τη διεύρυνση.
<P>
Θα έχουμε και διάφορες άλλες ευκαιρίες να ασχοληθούμε λεπτομερέστερα με αυτό το ζήτημα. Σήμερα θα ήθελα να υπογραμμίσω ένα σημείο, που ίσως το θεωρούμε δεδομένο, που είναι η ουσία εκείνου που θέλουμε να επιτύχουμε στη Νίκαια και ύστερα από τη Νίκαια: μια Ένωση 27- 28 ή και περισσότερων κρατών θα χρειάζεται ισχυρότερα και όχι ασθενέστερα θεσμικά όργανα. Χρειαζόμαστε μεγαλύτερη και όχι μικρότερη δημοκρατική δέσμευση και ένα πιο σταθερό και όχι πιο ασαφές νομικό σύστημα.
<P>
Από αυτή την άποψη, θα ήταν λοιπόν ουτοπικό να σκεφτούμε τη "μέθοδο Monnet" ως κάτι που ανήκει στο παρελθόν, που μπορεί να αντικατασταθεί αποτελεσματικότερα από λύσεις ad hoc. Το Ευρωπαϊκό Κοινοβούλιο, το Συμβούλιο, η Επιτροπή, το Δικαστήριο είναι τα θεσμικά μας όργανα, που παρέχουν τις εγγυήσεις, το σύστημα ισορροπιών χωρίς το οποίο δεν θα μπορέσουμε να οικοδομήσουμε τίποτα που να αντέξει στον χρόνο. Δεδομένου του ουσιαστικού χαρακτήρα τους, πρέπει να εργασθούμε για να τα βελτιώσουμε. Αυτό είναι το καθήκον που όλοι προκαθορίσαμε για τη Νίκαια. Είναι σαφές δηλαδή ότι το προσεχές εξάμηνο θα είναι ένα εξάμηνο δεσμευτικό, και είμαι πεπεισμένος ότι όταν η Γαλλία παραδώσει τη σκυτάλη στη Σουηδία θα έχουν συντελεσθεί πολλά σημαντικά βήματα προόδου για την οικοδόμηση της Ευρώπης που οι συμπολίτες μας θέλουν και περιμένουν.
<P>
(Χειροκροτήματα)

<SPEAKER ID=55 NAME="Poettering">
Κυρία Πρόεδρε, κύριε Πρόεδρε του Ευρωπαϊκού Συμβουλίου, κύριε Πρόεδρε της Επιτροπής, συνάδελφοι, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών επικροτεί θερμά το γεγονός ότι σήμερα, κατά την έναρξη της γαλλικής Προεδρίας, μιλήσατε εδώ ενώπιον του Κοινοβουλίου, κύριε Πρόεδρε Chirac. Διότι δεν είναι αυτονόητο να εμφανίζεται ο Πρόεδρος του Συμβουλίου κατά την έναρξη της Προεδρίας. Θεωρούμε ότι τούτο αποτελεί δείγμα του προσωπικού σας ενδιαφέροντος για την ένωση της Ευρώπης.
<P>
Βρίσκουμε επίσης πολύ θετικό το γεγονός ότι το γαλλικό σύνταγμα προβλέπει να είναι υπεύθυνος ο Πρόεδρος της Γαλλικής Δημοκρατίας για την ευρωπαϊκή πολιτική, που γνωρίζουμε έτσι ότι είναι σε καλά χέρια. Σας έχουμε εμπιστοσύνη και σας ευχόμαστε καλή επιτυχία στην Προεδρία καθώς και προσωπική επιτυχία και γνωρίζουμε ότι η δική σας επιτυχία αποτελεί επιτυχία όλων μας, επιτυχία για την ένωση της Ευρώπης.
<P>
Εκφωνήσατε έναν σημαντικό λόγο στο Βερολίνο ενώπιον της γερμανικής Ομοσπονδιακής Βουλής. Το ίδιο κάνατε και εδώ εγκαινιάζοντας έτσι τη συζήτηση για το μέλλον της Ευρώπης. Οι συζητήσεις για το μέλλον της Ευρώπης και για τη Διακυβερνητική Διάσκεψη πρέπει να συνδέονται. Πρέπει να θέσουμε στον εαυτό μας το ερώτημα ποια είναι η Ευρώπη που θέλουμε και ποια η μέθοδος για να την υλοποιήσουμε. Σας ευχαριστώ που αναφερθήκατε στον Pierre Pflimlin και στον Robert Schuman. Είμαστε υπερήφανοι που και οι δύο ήταν Χριστιανοδημοκράτες.
<P>
Την περασμένη Παρασκευή αποχαιρετήσαμε τον Pierre Pflimlin εδώ στον καθεδρικό ναό του Στρασβούργου. Ο Πρόεδρος της Συγκλήτου Poncelet μάς μετέφερε ένα μήνυμά σας. Όλοι οι παρόντες, όπως η Πρόεδρός μας και άλλοι, ήταν βαθιά συγκινημένοι. Δίπλα στο φέρετρο του Pierre Pflimlin ήταν η ευρωπαϊκή σημαία και όταν τελείωσε η λειτουργία, που δεν ήταν πένθιμη, αλλά γεμάτη ελπίδα και αισιοδοξία, ακούστηκε ο ευρωπαϊκός ύμνος από μια χορωδία. Πόσα βάσανα και πόσα δεινά θα είχε γλιτώσει η ήπειρός μας αν κάτι τέτοιο είχε καταστεί δυνατόν 100 χρόνια ενωρίτερα, το 1900!
<P>
(Χειροκροτήματα)
<P>
Γι' αυτό, ο πυρήνας της ευρωπαϊκής πολιτικής για την ένωση είναι η πολιτική ειρήνης. Εμείς στην Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών θέλουμε στη μεγάλη πλειοψηφία μας - φυσικά υπάρχουν και κάποιες διαφορετικές απόψεις - την κοινή Ευρώπη. Θέλουμε ισχυρά ευρωπαϊκά θεσμικά όργανα. Θέλουμε ένα ισχυρό Ευρωπαϊκό Κοινοβούλιο που θα έχει τα ίδια δικαιώματα με το Συμβούλιο Υπουργών σε όλα τα ζητήματα ευρωπαϊκής νομοθεσίας. Θέλουμε επίσης να το κατορθώσουμε αυτό κατά την δική σας Προεδρία και με τη δική σας υποστήριξη, κύριε Πρόεδρε. Υπήρξατε, ως γνωστόν, βουλευτής του Κοινοβουλίου μετά τις πρώτες ευρωεκλογές. Θυμόμαστε καλά ότι τότε ήμασταν συνάδελφοι, αν μπορώ να το πω έτσι. Αργότερα ακολουθήσαμε διαφορετικούς δρόμους, όμως ως παλαιό μέλος του Κοινοβουλίου σάς θεωρούμε σύμμαχο στις προσπάθειές μας να αποκτήσουμε σε όλα τα νομοθετικά ζητήματα ίσα δικαιώματα με το Συμβούλιο Υπουργών.
<P>
(Χειροκροτήματα)
<P>
Επίσης, θέλουμε μια ισχυρή Επιτροπή. Ειδικά τους τελευταίους μήνες η Επιτροπή αποδείχθηκε θεματοφύλακας των Συνθηκών - και ευχαριστώ πολύ γι' αυτό τον Πρόεδρο της Επιτροπής κ. Prodi. Θέλουμε επίσης να είναι η Επιτροπή η εκτελεστική εξουσία της Ευρώπης. Διαπιστώνω με ικανοποίηση πως συμφωνούμε απόλυτα σε αυτό το θεσμικό ζήτημα με την Επιτροπή και με τον εξαίρετο Γάλλο Επίτροπο αρμόδιο για τα θέματα αυτά, τον Michel Barnier.
<P>
Κύριε Πρόεδρε του Συμβουλίου, σας άκουσα με χαρά να λέτε ότι παρήλθε ο καιρός που οι αποφάσεις λαμβάνονταν κεκλεισμένων των θυρών και ότι θα υπάρξει διαφάνεια. Έχω την εντύπωση ότι υπάρχει ένα ευρωπαϊκό όργανο που θα μπορούσε να παρουσιάζει λίγο περισσότερη διαφάνεια, και εννοώ το Συμβούλιο Υπουργών. Παρακαλώ να εξετάσουμε πώς θα μπορούσαμε να βελτιώσουμε τη διαφάνεια στο σημείο αυτό!
<P>
(Χειροκροτήματα)
<P>
Ύστερα έχουμε το Ευρωπαϊκό Δικαστήριο. Ας το ενισχύσουμε για να μπορεί να απονέμει δίκαιο, διότι το μεγαλύτερο κατόρθωμα αυτής της Ευρωπαϊκής Ένωσης είναι ότι σήμερα λύνουμε δια της νομικής οδού τις συγκρούσεις και τις διαφορές συμφερόντων, που φυσικά έχουμε. Η ΕΕ είναι μια κοινότητα δικαίου και αυτό αποτελεί το μεγαλύτερο κτήμα μας! Γι' αυτό πρέπει να δώσουμε στο Ευρωπαϊκό Δικαστήριο τα ανάλογα εφόδια.
<P>
Μιλώντας στο Βερολίνο αναφερθήκατε στο μεγάλο σχέδιο ενός ευρωπαϊκού συντάγματος. Η μεγάλη πλειοψηφία της Ομάδας μας αντέδρασε πολύ θετικά σε αυτό. Θα πρέπει να δώσουμε απάντηση στα ερωτήματα τι θα κάνουν τα έθνη, τι θα κάνουν οι περιφέρειες και οι φορείς τοπικής αυτοδιοίκησης. Όλα αυτά στο πλαίσιο της επικουρικότητας, μιλήσατε ήδη γι' αυτό. Όμως, το σημαντικότερο είναι να έχουμε ενιαίο θεσμικό πλαίσιο και να μην υπάρχουν δομές παράλληλες με την Ευρωπαϊκή Ένωση. Οι πολίτες όχι μόνο δεν θα καταλάβαιναν κάτι τέτοιο, αλλά δεν θα υπήρχε στην περίπτωση αυτή ούτε πραγματική νομική βάση, και γι' αυτό δεν αντιμετωπίζουμε καθόλου θετικά την ιδέα της διαρκούς δημιουργίας νέων γραμματειών. Η ΕΕ πρέπει να τα κάνει αυτά με τα ισχυρά θεσμικά της όργανα και επί τη βάσει ευρωπαϊκού δικαίου!
<P>
(Χειροκροτήματα)
<P>
Κύριε Πρόεδρε, φυσικά το πιο σημαντικό είναι να καταστεί η ειδική πλειοψηφία το βασικό σύστημα λήψης αποφάσεων στο Συμβούλιο Υπουργών. Δεν αρκεί η απλή επέκταση της ειδικής πλειοψηφίας. Πρέπει να καταστεί το βασικό σύστημα για τη λήψη αποφάσεων στο Συμβούλιο Υπουργών. Αναφορικά με την Επιτροπή - βλέπω τώρα τον αξιότιμο συνάδελφο Jacques Santer - το Λουξεμβούργο ποτέ δεν θα παραιτηθεί από το δικαίωμά του να διαθέτει ένα μέλος στην Επιτροπή, και αν όλα τα κράτη μέλη εκπροσωπούνται εκεί τότε πιστεύω ότι και οι μικρότερες χώρες θα συμφωνήσουν για εκ νέου στάθμιση των ψήφων στο Συμβούλιο Υπουργών.
<P>
Θα αναφέρω μια ακόμη σκέψη σχετικά με τα καθήκοντα των εθνικών κοινοβουλίων και του Ευρωπαϊκού Κοινοβουλίου. Το Ευρωπαϊκό Κοινοβούλιο μαζί με το Συμβούλιο Υπουργών είναι υπεύθυνο για τη νομοθετική δραστηριότητα και δεν θεωρώ σωστή την ιδέα του Γερμανού Υπουργού Εσωτερικών, που γενικά έχει διατυπώσει καλές προτάσεις, να ανήκουν στο Ευρωπαϊκό Κοινοβούλιο μόνο βουλευτές των εθνικών κοινοβουλίων. Αυτός ο τρόπος θεώρησης είναι απαρχαιωμένος και θα αντισταθούμε σθεναρά σε αυτόν!
<P>
(Χειροκροτήματα)
<P>
Αποστολή των εθνικών κοινοβουλίων είναι να μπορούν να ελέγχουν αποτελεσματικότερα την κυβέρνησή τους ως μέλη του Συμβουλίου Υπουργών, και θεωρώ ότι το Ευρωπαϊκό Κοινοβούλιο και τα εθνικά κοινοβούλια πρέπει να συνεργασθούν καλά στο πλαίσιο αυτό. Κύριε Πρόεδρε Chirac, είμαστε πολύ αισιόδοξοι για τη γαλλική Προεδρία, και το ίδιο ισχύει για εσάς προσωπικά. Κερδίσατε το ευρωπαϊκό πρωτάθλημα στο ποδόσφαιρο και σας συγχαίρουμε! Είναι καλός οιωνός για την Προεδρία. Ελπίζω η Ευρώπη να έχει την ίδια επιτυχία με την Εθνική Γαλλίας στο τωρινό ευρωπαϊκό πρωτάθλημα! Σας εύχομαι καλή επιτυχία, που θα είναι και επιτυχία όλων μας.
<P>
(Χειροκροτήματα)

<SPEAKER ID=56 LANGUAGE="FR" NAME="Barσn Crespo">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, κυρίες και κύριοι βουλευτές, θέλω κατ' αρχάς να καλωσορίσω εξ ονόματος της Ομάδας του Κόμματος των Ευρωπαίων Σοσιαλιστών τη γαλλική Προεδρία. Κατά ευτυχή σύμπτωση, σε μια κρίσιμη στιγμή της ιστορίας μας προεδρεύει της τύχης της Ένωσης ένα από τα ιδρυτικά κράτη, η πατρίδα του Jean Monnet, του Robert Schuman και του Pierre Pflimlin Και στο εξής θα ευχηθώ μια επιτυχία, και όχι μόνο θα ευχηθώ παρά θα επισημάνω επίσης πως έχουμε ανάγκη από μια επιτυχία, μια μεγάλη επιτυχία της γαλλικής Προεδρίας, του Προέδρου της και της κυβέρνησής της.
<P>
Ο κύριος Πρόεδρος, παρουσίασε τέσσερεις βασικούς άξονες εργασίας της Προεδρίας του. Συμμεριζόμαστε κατ' αρχάς την άποψη της γαλλικής Προεδρίας πως η θεσμική μεταρρύθμιση αποτελεί θεμελιώδες στοιχείο για κάθε μελλοντική πρόοδο της Ένωσης, και κυρίως για τα φιλόδοξα αυτά σχέδια διεύρυνσης, γι' αυτή τη δέσμευση που έχουμε αναλάβει.
<P>
Έχουμε ανάγκη από μια φιλόδοξη Συνθήκη στη Νίκαια - a nice treaty in Nice, για να το εκφράσουμε με το αγγλικό λογοπαίγνιο - και βασίζομαι σε εσάς. Γι' αυτό όμως ακριβώς είναι σημαντικό να καταφέρουμε να συμπεριλάβουμε τον Χάρτη των Θεμελιωδών Δικαιωμάτων στη Συνθήκη,
<P>
(Ζωηρά χειροκροτήματα) Γιατί πρόκειται ουσιαστικά για την καταξίωση των κοινών μας αξιών, και ως προς αυτό θέλω να χαιρετίσω τη βούληση της γαλλικής Προεδρίας, γιατί δεν πρέπει να ξεχνάμε πως προασπιστήκατε αυτές τις αξίες στην πατρίδα σας και στην Ευρώπη, και, κατά τη γνώμη μας, εάν θέλουμε να επιλύσουμε τα προβλήματα που αντιμετωπίζουμε αυτή τη στιγμή όσον αφορά το μέλλον - και αναφέρομαι στην περίπτωση της Αυστρίας - είναι βασικό να μπορέσουμε να ενσωματώσουμε στη Συνθήκη αφενός αυτή την καταξίωση μιας κοινότητας αξιών και αφετέρου τους τρόπους προάσπισής τους.
<P>
(Χειροκροτήματα)
<P>
Αλλη μια σημαντική πτυχή της ομιλίας του κ. Προέδρου της Δημοκρατίας είναι πως επέκρινε τις αποφάσεις που λαμβάνονται πίσω από κλειστές πόρτες. Καλό θα ήταν να εφαρμοστεί αυτό στη Διακυβερνητική Διάσκεψη. Διαπίστωσα με ικανοποίηση πως στην ομιλία του ενώπιον της Ομοσπονδιακής Βουλής ο κ. Πρόεδρος υποστήριξε τη μέθοδο της αρμόδιας για την κατάρτιση του Χάρτη των Θεμελιωδών Δικαιωμάτων συνέλευσης, στο πλαίσιο της οποίας συνεργάζονται Ευρωπαίοι βουλευτές, βουλευτές των εθνικών κοινοβουλίων, εκπρόσωποι των κυβερνήσεων και η Επιτροπή. Γιατί να μην επεκταθεί αυτή η μέθοδος συνταγματικής μεταρρύθμισης την οποία ευχηθήκατε; Για να βασιστούμε σε ό,τι έχουμε ήδη στα χέρια μας και να μην κυνηγάμε χίμαιρες! Γιατί; Γιατί εάν πρέπει να δημιουργήσουμε ένα σύνταγμα πρέπει να το πράξουμε με αφετηρία το θεσμικό μας τρίγωνο. Πρέπει να ενισχύσουμε την Επιτροπή και τα κοινοβούλια, το Συμβούλιο και το Δικαστήριο.
<P>
(Χειροκροτήματα)
<P>
Υφίσταται ένα θεμελιώδες ζήτημα - μιλήσαμε για ενισχυμένες συνεργασίες στη Santa Maria da Feira - αλλά οι ενισχυμένες συνεργασίες συνδέονται στενά με τον νόμο περί πλειοψηφίας στο Συμβούλιο και με τη συναπόφαση του Κοινοβουλίου. Πρόκειται για το ίδιο πακέτο, και επ' αυτού χρειάζεται να εργαστούμε με σοβαρότητα.
<P>
Μιλήσατε κατά δεύτερον και για την προάσπιση του ευρωπαϊκού κοινωνικού προτύπου και επαναλάβατε τα πορίσματα της Συνόδου Κορυφής της Λισαβόνας - τα οποία κατά τη γνώμη μας κινούνται στη σωστή κατεύθυνση - υποστηρίζοντας αυτό το τρίγωνο "απασχόληση, κοινωνική συνοχή, ανταγωνιστικότητα" , και θα ήθελα, κύριε Πρόεδρε, να προσθέσω σε αυτή την ατζέντα και δύο θεμελιώδη ζητήματα. Το ένα αφορά το μέλλον των δημοσίων υπηρεσιών, των ευρωπαϊκών καθολικών υπηρεσιών,
<P>
(Χειροκροτήματα)
<P>
και το άλλο τη σχέση τους με την οικονομική και κοινωνική συνοχή, ώστε να μη διευρύνουμε το οικονομικό και κοινωνικό ρήγμα που ίσως ήδη υφίσταται. Κατά τη γνώμη μας, αυτό πρέπει να συμπεριληφθεί στο εν λόγω πακέτο. Χαιρετίζουμε την πρωτοβουλία της Επιτροπής, την οποία εκπροσωπεί εν προκειμένω η κ. Διαμαντοπούλου, και ελπίζουμε πως θα καταφέρουμε να προχωρήσουμε, και μάλιστα με τρόπο πολύ στενά συνδεδεμένο και με την ενίσχυση της οικονομικής και νομισματικής μας ικανότητας.
<P>
Έχουμε ήδη επιτύχει ευτυχώς το ευρώ των Δώδεκα, που θα πρέπει σύντομα να γίνει ευρώ των Δεκαπέντε, αλλά το ευρώ χρειάζεται να προστατευθεί και να εδραιωθεί. Πρόκειται για απόλυτη προτεραιότητα!
<P>
Το τρίτο σημείο αφορά μια Ευρώπη πιο κοντά στους πολίτες. Ως προς αυτό το θέμα, ως προς το περιβάλλον, την προστασία των καταναλωτών και την ασφάλεια των τροφίμων, είμαστε απολύτως σύμφωνοι. Αυτό ακριβώς, αυτή την Ευρώπη που θα βρίσκεται πιο κοντά στους πολίτες, ζητήσαμε από την παρούσα Επιτροπή πριν εγκρίνουμε τον διορισμό της. Κατά τη γνώμη μας η προσέγγιση της Ένωσης και των πολιτών αποτελεί ένα μεγάλο εργοτάξιο.
<P>
Υπάρχει επίσης ένα θέμα πολύ ευαίσθητο από αυτή την άποψη: πρόκειται για τον αθλητισμό, τον οποίο αναφέρατε ως μια από τις προτεραιότητές σας. Όχι μόνο σας συγχαίρω, αλλά θέλω να προσθέσω πως η σύνθεση της εθνικής ομάδας της Γαλλίας αποτελεί ασφαλώς ήδη έναν πρωτοποριακό τρόπο προβολής της μελλοντικής Ευρώπης που θα χαρακτηρίζεται από φυλετική και πολιτιστική πολυμορφία.
<P>
(Ζωηρά χειροκροτήματα)
<P>
και αποτελεί κατά τη γνώμη μας επιτακτική ανάγκη να αγωνιστούμε για να εξαλείψουμε τις πτυχές αυτού του σκοτεινού καπιταλισμού που κηλιδώνει τον αθλητισμό και για να προαγάγουμε τον αθλητισμό και την ευρωπαϊκή νεολαία.
<P>
Τελειώνοντας, κυρία Πρόεδρε, θα αναφερθώ στην εξωτερική πολιτική. Παρακαλώ την Προεδρία να περιορίσει τη γενναιοδωρία της ώστε να μην πληρώσουμε για δεσμεύσεις που δεν αντιστοιχούν στις φιλοδοξίες μας. Εάν θέλουμε να κάνουμε εξωτερική πολιτική πρέπει να επιδεικνύουμε υπευθυνότητα και να κρατάμε τον λόγο μας, γιατί κατ' αυτόν τον τρόπο θα καταφέρουμε να ξεπεράσουμε μια διαμάχη μεταξύ Κοινοβουλίου και Συμβουλίου, που μπορεί να παρεμποδίσει την ανάπτυξη αυτής της απαραίτητης διάστασης για την Ευρώπη.
<P>
(Ζωηρά χειροκροτήματα)

<SPEAKER ID=57 LANGUAGE="EN" NAME="Cox">
Κυρία Πρόεδρε, θέλω να εκφράσω εκ μέρους της Ομάδας μου έναν πολύ θερμό χαιρετισμό στον κ. Chirac, τόσο για τον ρόλο του ως Προεδρεύων του Συμβουλίου όσο και για τον ερχομό του εδώ ως Πρόεδρος της Γαλλίας με σκοπό να υπογραμμίσει τη σημασία που αποδίδει η Γαλλία και ο ίδιος προσωπικά στην εργασία αυτής της Προεδρίας.
<P>
Την περασμένη Κυριακή χάρη στους "Γαλάζιους" η Γαλλία κέρδισε το πρωταθλήτρια Ευρώπης. Ελπίζω πως υπό την Προεδρία σας η Γαλλία θα κερδίσει για μια ακόμη φορά το πρωτάθλημα για την Ευρώπη!
<P>
(EN) Παρακολουθήσαμε με μεγάλο ενδιαφέρον τη σημερινή σας ομιλία, καθώς και την ομιλία σας την περασμένη εβδομάδα στο Βερολίνο. Και οι δύο συνεισφέρουν σημαντικά στην ευρωπαϊκή συζήτηση. Η αυριανή Ευρώπη μάς ενδιαφέρει όλους. Πολλά εκκρεμούν στην ευρωπαϊκή συζήτηση. Ποια είναι η επικράτεια της Ευρώπης, ποια η λειτουργία, η ταυτότητα και οι αξίες της; Αρχίζοντας μια τέτοια συζήτηση βοηθάτε πολύ την Ευρώπη.
<P>
Εντούτοις, το κίνητρο για να προβούμε σε εικασίες για τη μελλοντική Ευρώπη δεν πρέπει να μετατραπεί σε αντικίνητρο για τη δράση στη σημερινή Ευρώπη. Καθώς σχεδιάζουμε τη διεύρυνση η σημερινή Ευρώπη των Δεκαπέντε έχει, όπως παρατηρήσατε σήμερα το πρωί, να ασχοληθεί με σημαντικότερα καθήκοντα. Δεν πρέπει να υποτιμούμε τη σημασία των εκκρεμοτήτων του Αμστερνταμ καθώς προετοιμαζόμαστε γι' αυτή τη διεύρυνση.
<P>
Μιλήσαμε για την επίτευξη μιας συμφωνίας που να υπερβαίνει τον ελάχιστο κοινό παρονομαστή. Ασφαλώς συμφωνούμε με αυτό. Η Ομάδα μου αποδίδει πολύ μεγάλη σημασία, όπως κάνατε και εσείς σήμερα, σε έναν Χάρτη Θεμελιωδών Δικαιωμάτων ως μέρος του πακέτου που σχεδιάζουμε στη Νίκαια.
<P>
Όπως και εσείς, κύριε Πρόεδρε, πιστεύουμε ότι η Ευρώπη πρέπει να στηρίζεται στις αξίες της ελευθερίας, της αξιοπρέπειας, της ανοχής, της δημοκρατίας και των δικαιωμάτων. Σεβόμαστε τον ρόλο της Ευρωπαϊκής Επιτροπής στην εξισορρόπηση της συζήτησής μας και των αντίστοιχων συμφερόντων μας. Εκτιμούμε την πρόσβαση που έχουν οι πολίτες μας στον δημοκρατικό έλεγχο και την επίβλεψη -μέσω αυτού του Σώματος και αλλού - στη διαμόρφωση της ευρωπαϊκής νομοθεσίας. Εκτιμούμε τη διαφάνεια και την εργασία ενώπιον κοινού επίσημα και όχι κεκλεισμένων των θυρών. Εκτιμούμε το δικαίωμα των πολιτών να προσφεύγουν στο Ευρωπαϊκό Δικαστήριο όταν αντιλαμβάνονται αδικίες. Τίποτα από τα παραπάνω δεν αποτελεί γνώρισμα διακυβερνητικού χαρακτήρα (intergovernmentalism). Πρέπει να προσέξουμε μήπως στραφούμε προς αυτή την κατεύθυνση. Η Ομάδα μου πιστεύει ότι μια δυνατή Ευρώπη χρειάζεται ευρωπαϊκά θεσμικά όργανα με ένα ρόλο-κλειδί για την Ευρωπαϊκή Επιτροπή.
<P>
Συμφωνώ μαζί σας ότι πρέπει να αποκτήσουμε ένα ευρωπαϊκό σύνταγμα. Μπορούμε να αρχίσουμε μια συζήτηση αναφορικά με αυτό, είναι όμως σαφώς πολύ περίπλοκο ζήτημα για να επιλυθεί μέσα στους επόμενους έξι μήνες. Θέλω να εκφράσω μόνο μία ελπίδα: ότι αυτή η συζήτηση δεν θα μετατραπεί σε ένα τρίτο εμπόδιο στην πορεία για τη διεύρυνση. Το Ελσίνκι έθεσε δύο δοκιμασίες: πρώτον, πρέπει να προβούμε στη Νίκαια σε μεταρρύθμιση των δομών μας και, δεύτερον, οι υποψήφιες χώρες πρέπει να λάβουν υπόψη το κοινοτικό κεκτημένο. Δεν πρέπει να βάλουμε ένα τρίτο εμπόδιο υποστηρίζοντας ότι πρέπει να έχουμε ένα σύνταγμα πριν ενταχθούν. Αποτελεί ιστορικό μας καθήκον να επιτύχουμε μια επιτυχημένη διεύρυνση. Κατανοώ από τις παρατηρήσεις σας ότι συμφωνείτε με αυτό. Είναι σημαντικό να δώσουμε αυτή τη διαβεβαίωση.
<P>
Πιστεύω ότι η Γαλλία έχει για άλλη μια φορά την ευκαιρία να υπερασπιστεί την ευρωπαϊκή υπόθεση. Ευχόμαστε σε εσάς και στην κυβέρνησή σας κάθε επιτυχία στους επόμενους έξι μήνες.

<SPEAKER ID=58 LANGUAGE="FR" NAME="Lannoye">
Κυρία Πρόεδρε, κύριε Πρόεδρε, η χώρα σας μετά από την αρχηγία της Ευρώπης στον τομέα του ποδοσφαίρου καλείται να αναλάβει την αρχηγία της Ευρωπαϊκής Ένωσης σε μια κρίσιμη στιγμή της ιστορίας της. Γνωρίζω πως μια Προεδρία εντάσσεται στο πλαίσιο της αδιάλειπτης λειτουργίας των θεσμικών οργάνων, αλλά υπάρχουν στιγμές που χρειάζεται να σημειωθούν οι απαραίτητες αλλαγές. Κατά τη γνώμη μου, το επόμενο εξάμηνο θα βρεθούμε αντιμέτωποι με τέτοιες στιγμές. Η ομιλία σας στο Βερολίνο, όπου υπερασπιστήκατε την εφαρμογή ενός μηχανισμού ευρωπαϊκού συντάγματος, αποτελεί θετική ένδειξη για το μέλλον, όπως εξάλλου και ορισμένες από τις προτάσεις στις οποίες αναφερθήκατε σήμερα.
<P>
Εγώ από την πλευρά μου θα ήθελα να αναφερθώ σε τρεις προκλήσεις που θα πρέπει κατά τη γνώμη μου να βρεθούν στο επίκεντρο της Προεδρίας σας. Θα ξεκινήσω από το πρωταρχικό μέλημα όλων μας, τη θεσμική μεταρρύθμιση, που αποτελεί απαραίτητη προϋπόθεση για τη διεύρυνση. Η εν λόγω μεταρρύθμιση πρέπει να είναι φιλόδοξη. Δεν μπορεί να περιοριστεί στις τεχνικές τροποποιήσεις που επιτρέπουν στον ευρωπαϊκό μηχανισμό να λειτουργήσει. Σαφώς η διάταξη των εργασιών δεν αρκεί να συμπεριλαμβάνει τις τρεις εκκρεμότητες του Αμστερνταμ.
<P>
Ούτε επαρκεί να δοθεί έμφαση στον μηχανισμό ενισχυμένης συνεργασίας, εάν βεβαίως μας ενδιαφέρει να εξαλείψουμε το σημαντικό δημοκρατικό έλλειμμα που χαρακτηρίζει τη σημερινή λειτουργία της Ένωσης. Η ενισχυμένη συνεργασία παρουσιάζει το μεγάλο πλεονέκτημα πως επιτρέπει να αποφεύγονται οι εμπλοκές. Αποτελεί όμως και πηγή σημαντικών κινδύνων εάν δεν προσέξουμε: να βρεθεί π.χ. εκτός παιχνιδιού το Ευρωπαϊκό Κοινοβούλιο και η Επιτροπή καθώς και να επανέλθει μια διακυβερνητική προσέγγιση, την ανεπάρκεια και, πρέπει να το επισημάνουμε, τον ελάχιστα δημοκρατικό χαρακτήρα της οποίας έχουμε σταθμίσει εδώ και πολλά χρόνια.
<P>
(Χειροκροτήματα)
<P>
Δεν θα πρέπει εξάλλου να χρησιμοποιηθούν τα φιλόδοξα και απαραίτητα σχέδια για το ευρωπαϊκό σύνταγμα και για τον Χάρτη των Θεμελιωδών Δικαιωμάτων, αναβάλλοντας το πρώτο επ' αόριστον και περιορίζοντας το δεύτερο σε μη δεσμευτικό καταστατικό, για να συγκαλυφθεί η αδυναμία των κεκτημένων των προσεχών αυτών μηνών. Όπως αναγνωρίσατε επισήμως, κύριε Πρόεδρε, το θέμα είναι να διατρανώσουμε τις αξίες που μας ενώνουν και να διαφυλάξουμε τον ζήλο των ιδρυτών της Ευρωπαϊκής Ένωσης, στόχοι των οποίων ήταν η ειρήνη και η σταθερότητα στην Ευρώπη.
<P>
Επιτύχαμε βεβαίως την ειρήνη και τη σταθερότητα στην Ευρωπαϊκή Ένωση, αλλά δεν θα πρέπει να κλείνουμε τα μάτια. Τα τελευταία χρόνια επιβλήθηκε η παγκοσμιοποίηση των προκλήσεων. Οξύνθηκαν οι ανισότητες Βορρά-Νότου, όπως επιβεβαιώνεται από όλες τις διεθνείς εκθέσεις. Η φτώχεια σε παγκόσμιο επίπεδο αντί να υποχωρεί αυξάνεται. Παντού στον κόσμο αναφύονται νέες συγκρούσεις και περιβαλλοντικά προβλήματα, και ειδικά η αλλαγή του κλίματος, με συνέπειες που γίνονται αισθητές στους πιο στερημένους ακριβώς πληθυσμούς.
<P>
Εν όψει γεγονότων που ξεφεύγουν από τον έλεγχό μας, αυτά τα φαινόμενα είναι ανησυχητικά για το μέλλον και η Διάσκεψη Κορυφής της Χάγης πρέπει να επιφέρει κάποια αλλαγή από αυτή την άποψη. Η Ευρωπαϊκή Ένωση πρέπει σε αυτό το πλαίσιο να φανεί επιθετική, κάτι που άκουσα πως υποστηρίζετε, υπό την εποπτεία της Γαλλίας. Εδώ όμως είναι που βρισκόμαστε αντιμέτωποι με τις αντιφάσεις μας. Κατά τη γνώμη μου, δεν είναι δυνατόν να θέλουμε την ειρήνη και μια αειφόρο ανάπτυξη και να είμαστε υπέρμαχοι μιας λογικής παγκόσμιου οικονομικού και εμπορικού πολέμου, ευνοώντας μάλιστα το εμπόριο όπλων κατά προτίμηση για την πρόληψη των συγκρούσεων. Το είδος της ανάπτυξής μας τίθεται υπό αμφισβήτηση. Χρειάζεται να επανεξετάσουμε τις οικονομικές επιλογές μας, γνωρίζοντας πως σήμερα οι εκβιομηχανισμένες χώρες αντί να κατανέμουν τον πλούτο που υπάρχει κλέβουν ουσιαστικά τον πλούτο του μέλλοντος.
<P>
Από αυτή την άποψη, και αυτή είναι κατά τη γνώμη μου η τρίτη πρόκληση των επόμενων μηνών στην οποία θέλω να αναφερθώ εν συντομία, πρέπει να επανεξετάσουμε εκ βάθρων τον, ολέθριο μέχρι σήμερα, ρόλο του Παγκόσμιου Οργανισμού Εμπορίου, που συμπεριφέρεται σαν παγκόσμιος εμπορικός οργανισμός. Η χώρα σας, κύριε Πρόεδρε, είναι η ευρωπαϊκή χώρα που άσκησε τις περισσότερες επικρίσεις σε αυτό το πλαίσιο. Στη Γαλλία επίσης εκδηλώνεται η πιο έντονη λαϊκή αντίθεση εναντίον της δικτατορίας των ελεύθερων συναλλαγών. Περιμένουμε από εσάς συγκεκριμένες προτάσεις ώστε ο ΠΟΕ να επανέλθει στον φυσιολογικό του ρόλο, τον ρόλο του ρυθμιστή των εμπορικών συναλλαγών, σε ένα παγκόσμιο πλαίσιο όπου θα κυριαρχούν τα ανθρώπινα και κοινωνικά δικαιώματα καθώς και η υγεία και η ποιότητα του περιβάλλοντος. Κατ' αυτόν τον τρόπο η Ευρωπαϊκή Ένωση θα αποκτήσει κύρος όχι μόνο εντός της Ένωσης, αλλά και σε ολόκληρο τον κόσμο.
<P>
(Χειροκροτήματα)

<SPEAKER ID=59 LANGUAGE="FR" NAME="Wurtz">
Κυρία Πρόεδρε, κύριε Πρόεδρε της Δημοκρατίας, η γαλλική Προεδρία της Ευρωπαϊκής Ένωσης ξεκινά ενώ δεν παύει να διευρύνεται η συζήτηση σχετικά με την έννοια και το μέλλον της ευρωπαϊκής οικοδόμησης.
<P>
Πιστεύω πως δεν υπερβάλλω εάν μιλήσω για κρίση εμπιστοσύνης μεταξύ πολλών πολιτών και των ευρωπαϊκών θεσμικών οργάνων, ή εν πάση περιπτώσει για δυσφορία και αναζήτηση μιας νέας ευρωπαϊκής ταυτότητας. Ενώ η ευρωπαϊκή ιδέα είναι ελκυστική, η πραγματικότητα της Ευρώπης προκαλεί αμηχανία ή απωθεί. Υπάρχει επομένως πρόβλημα. Από αυτή την άποψη τα συνθήματα που προκύπτουν από μεγάλες συναντήσεις τύπου Seattle, Ουάσινγκτον, Γενεύης ή Millau, όπως π.χ. "ο κόσμος δεν είναι εμπόρευμα", "οι πολιτικές ομολογούν την αδυναμία τους ενώπιον της παγκοσμιοποίησης", "εμείς αποφασίζουμε", αποτελούν την απτή έκφραση πολύ πιο διαδεδομένων ανησυχιών και απαιτήσεων που απευθύνονται άμεσα στην υπό οικοδόμηση Ευρώπη.
<P>
Με την ελπίδα να αρχίσει να ανταποκρίνεται σε αυτές τις προσδοκίες, η γαλλική Κυβέρνηση θα πρέπει, κατά τη γνώμη της Ομάδας μου, να προσπαθήσει να αποστείλει ισχυρά μηνύματα προς τρεις κατευθύνσεις, που συνδέονται εξάλλου στενά.
<P>
Θα πρέπει κατ' αρχάς να εκφράσει τη βούληση να παρακινήσει την Ευρώπη να χειραφετηθεί έναντι του νεοφιλελεύθερου προτύπου που διέπει τη διάρθρωση της σημερινής παγκοσμιοποίησης. Θα πρέπει κατά δεύτερον να αποδείξει την αποφασιστικότητά της να ενθαρρύνει την επιστροφή της πολιτικής βούλησης, της πολιτικής επιλογής και της πολιτικής ευθύνης έναντι της δύναμης των αγορών, καθώς και των μεγαλοεταιρειών και των ομάδων άσκησης πίεσης που βρίσκονται πίσω από αυτές. Θα πρέπει κατά τρίτον να ενθαρρύνει την αποτελεσματική συμμετοχή των κοινωνικών εταίρων των διαφόρων χωρών μας, καθώς και των αναφυόμενων ευρωπαϊκών κινημάτων πολιτών στη διαδικασία κατάρτισης της ευρωπαϊκής πολιτικής.
<P>
Διερωτώμαι κατά πόσον οι στόχοι της γαλλικής Προεδρίας που μόλις παρουσιάσατε, κύριε Πρόεδρε της Δημοκρατίας, είναι σε θέση να ανοίξουν κάπως αυτές τις προοπτικές. Θα ήταν επιπόλαιο και, για να πούμε την πάσα αλήθεια, κάπως απογοητευτικό να απαντήσουμε με ένα απλό "όχι" , αλλά θα ήταν ανειλικρινές εκ μέρους μου να βεβαιώσω κατηγορηματικά "ναι" , έστω κι αν δεν είμαι Νορμανδός. Έτσι, η μεταρρύθμιση των θεσμικών οργάνων είναι βεβαίως απαραίτητη, αλλά το βασικό θέμα της συμμετοχής της πολιτών στο εργοτάξιο της ευρωπαϊκής οικοδόμησης δεν περιλαμβάνεται στη διάταξη των εργασιών της Διακυβερνητικής Διάσκεψης.
<P>
Όσο για την κοινωνική ατζέντα, αυτή αποτελεί μια θαυμάσια πρόκληση, και εμείς από την πλευρά μας είμαστε αποφασισμένοι να βοηθήσουμε για να ανταποκριθούμε σε αυτή την πρόκληση. Ως προς το θέμα αυτό συμμεριζόμαστε όσα είπατε: να καταστεί η απασχόληση κεντρικός στόχος των πολιτικών της Ένωσης, να καταπολεμηθεί κάθε μορφή αποκλεισμού, να εφαρμοστεί η δια βίου εκπαίδευση και η συμμετοχή των εργαζομένων στις επιχειρηματικές αποφάσεις.
<P>
Απομένει τώρα να καθοριστούν αριθμητικοί στόχοι και επαληθεύσιμες προθεσμίες, να προβλεφθεί η κατάλληλη χρηματοδότηση και να συγκεκριμενοποιηθούν τα δικαιώματα παρέμβασης των μισθωτών στη διαχείριση των επιχειρήσεων. Απομένει επίσης, κύριε Πρόεδρε, να διευκρινιστεί το είδος των δραστηριοτήτων για όλα όσα έχουμε την πρόθεση να κατακτήσουμε, καθώς και τι εννοούμε μιλώντας για κοινωνική προστασία προσαρμοσμένη στις απαιτήσεις της εποχής μας.
<P>
Υπογραμμίζετε πως θα ενισχύσουμε το ευρωπαϊκό μας κοινωνικό πρότυπο με την πολιτική μας βούληση. Θα χρειαστεί όντως πολιτική βούληση για να σταματήσουμε την υποδούλωση της κοινωνικής πολιτικής στη λογική του συμφώνου σταθερότητας και στα σημερινά καθήκοντα της Ευρωπαϊκής Κεντρικής Τράπεζας. Θα χρειαστεί πολιτική βούληση για να αποσπάσουμε από τους Δεκαπέντε μια συμφωνία εναντίον του κοινωνικού και φορολογικού ντάμπιγκ ή για να ανακόψουμε την τάση ελευθέρωσης με κάθε τρόπο των δημόσιων υπηρεσιών. Θα χρειαστεί πολιτική βούληση για να αντιμετωπίσουμε τον περιορισμό της εξουσίας εκτίμησης της Επιτροπής όσον αφορά την πολιτική στον τομέα του ανταγωνισμού. Κατά την προσωπική μου άποψη, όπως και κατά την άποψη πολλών άλλων, θα πρέπει πράγματι να ενεργήσουμε σε όλα αυτά τα επίπεδα για να προωθήσουμε ένα πρότυπο αλληλέγγυας ανάπτυξης και μια κοινωνική Ευρώπη.
<P>
Δικαίως επιμείνατε στην Ευρώπη των ανδρών και των γυναικών. Συμφωνούμε με την ιδέα να προωθήσουμε τις ανταλλαγές, όπως συμφωνούμε επίσης με το σχέδιο σύστασης μιας ευρωπαϊκής υπηρεσίας για την ασφάλεια των τροφίμων, με την ενίσχυση της ασφάλειας των θαλάσσιων μεταφορών, με την έμφαση που δίδεται στον αγώνα για την προστασία του περιβάλλοντός μας και με τη βούληση που διατρανώνεται να απομακρύνουμε από τον αθλητισμό τα εμπορικά κριτήρια. Συμφωνούμε τέλος με τη συμπερίληψη των οικονομικών και κοινωνικών δικαιωμάτων στον Χάρτη των Θεμελιωδών Δικαιωμάτων, που επιθυμούμε να μπορέσει να χρησιμοποιηθεί ως βάση στους μελλοντικούς αγώνες και ως καταξιωμένη αναφορά μιας πανευρωπαϊκής κοινότητας αξιών.
<P>
Αντίθετα, διαφωνούμε - κάτι που δεν εκπλήσσει βεβαίως κανέναν - με ό,τι θυμίζει Ευρώπη-οχυρό. Θέλουμε μια Ευρώπη κλειστή στους λαθρέμπορους, αλλά ανοιχτή στους ανθρώπους. Αποδοκιμάζουμε επίσης την επιταχυνόμενη στρατικοποίηση της Ένωσης, λόγω της οποίας μπαίνουν συνήθως σε δεύτερη μοίρα οι πρωτοβουλίες της κατεξοχήν εξωτερικής πολιτικής. Ωστόσο, εφόσον επιτύχει η διεύρυνση, η δυναμική έκφραση μιας φωνής διαφορετικής από την αμερικανική υπερδύναμη στη διεθνή σκηνή και στους φορείς λήψης αποφάσεων αποτελεί κατά τη γνώμη μας τη μείζονος σημασίας πολιτιστική πρόκληση με την οποία βρίσκονται σήμερα αντιμέτωποι οι Ευρωπαίοι.
<P>
Σε αυτό το πλαίσιο, εκφράζουμε την ικανοποίησή μας με την προοπτική της διεξαγωγής της ευρωμεσογειακής διάσκεψης κορυφής, ελπίζοντας πως θα είναι προσανατολισμένη προς αυτή την κατεύθυνση. Γενικότερα, η μία μετά την άλλη οι εκθέσεις που εκπονούνται από τους διεθνείς οργανισμούς σχετικά με την κατάσταση που επικρατεί παγκοσμίως κρούουν τον κώδωνα του κινδύνου: από τη μία η απαράδεκτη τραγωδία του AIDS στην Αφρική, ο καταστροφικός απολογισμός που πραγματοποιήθηκε στη Γενεύη για την εφαρμογή των δεσμεύσεων που ανελήφθησαν πριν από πέντε χρόνια στην Κοπεγχάγη με στόχο τον περιορισμό της φτώχειας και ο μόνιμος βραχνάς του χρέους και παράλληλα η οικονομική έκρηξη, μακριά από την πραγματική οικονομία και από τη ζωή των ανθρώπων.
<P>
Σε όλους αυτούς τους τομείς αναμένουμε τη δράση της Ευρώπης, και σε αυτό ακριβώς το τελευταίο σημείο θα ήθελα, ολοκληρώνοντας την ομιλία μου, να μου επιτρέψετε, κύριε Πρόεδρε της Δημοκρατίας, να απευθυνθώ απευθείας σε εσάς. Υπάρχει κάποιο μέτρο που θα αποτελούσε σίγουρα εκ μέρους σας ένα από τα δυναμικά μηνύματα στα οποία αναφέρθηκα στην αρχή της παρέμβασής μου και θα κάλυπτε τις τρεις κατευθύνσεις όπου αναμένουμε τη δράση της Προεδρίας: αναφέρομαι σε ένα μέτρο τύπου Tobin ή άλλου τύπου, που αφορά τη φορολόγηση της διακίνησης των κερδοσκοπικών κεφαλαίων. Υπάρχουν στιγμές, όπως δηλώσατε ενώπιον της Ομοσπονδιακής Βουλής, που πρέπει να ξέρει κανείς να ρισκάρει και να ξεφεύγει από την πεπατημένη. Αυτό είναι το τίμημα της επιδίωξης του σημαντικού κοινοτικού εγχειρήματος.
<P>
(Χειροκροτήματα)

<SPEAKER ID=60 LANGUAGE="FR" NAME="Pasqua">
Κυρία Πρόεδρε, κύριε Πρόεδρε της Δημοκρατίας, όπως λένε οι φίλοι μας οι Αγγλοι, η ύπαρξη της πουτίγκας αποδεικνύεται από το γεγονός πως την τρώμε. Αυτή ακριβώς είναι η συνταγή αυτής απίθανης Ευρωπαϊκής Ένωσης που επιβάλλεται μέρα με τη μέρα όλο και περισσότερο στην καθημερινή ζωή των ευρωπαϊκών λαών. Για έξι μήνες επομένως ο σεφ θα είναι Γάλλος, κάτι που σε κάθε άλλη περίπτωση θα μας εξασφάλιζε το καλύτερο, όπως μόλις διαπιστώσαμε. Δυστυχώς, υπάρχουν δύο που φαίνονται να δυσκολεύονται κάπως να συμφωνήσουν ως προς το μενού που θα σερβιριστεί στη Νίκαια. Δόξα τω Θεώ, η τοπική γαστρονομία, την οποία γνωρίζω καλά, επιτρέπει να βγούμε από τη δύσκολη θέση: πρόκειται για μια φτωχή κουζίνα που δημιουργεί ό,τι πιο καλό μπορεί με ελάχιστα υλικά.
<P>
Η Διακυβερνητική Διάσκεψη, για να μιλήσουμε πιο σοβαρά, αγαπητοί μου συνάδελφοι, μοιάζει με τον τετραγωνισμό του κύκλου, και αυτό για έναν απλό λόγο, τον οποίο όμως όλος ο κόσμος εννοεί να αποκρύπτει. Το θέμα δεν είναι να ρυθμίσουμε κάποιες λεπτομέρειες, αλλά να επιλέξουμε έναν νέο μηχανισμό λήψης αποφάσεων στο πλαίσιο ενός συνόλου θεσμικών οργάνων που καθορίζουν κατά 80% τη ζωή των Ευρωπαίων και που έχουν ήδη, είτε το θέλουμε είτε όχι, σχεδόν ομοσπονδιακό χαρακτήρα. Αυτό που διακυβεύεται για όλες τις χώρες μας, και κατ' αρχάς γι' αυτές που έχουν τον μικρότερο πληθυσμό, είναι η διατήρηση ή η εξαφάνιση της παρουσίας τους σε κοινοτική κλίμακα, η απώλεια ή η διατήρηση της δυνατότητάς τους να λένε "όχι" , η συναίνεση ή η άρνηση να τεθούν υπό την κηδεμονία των άλλων. Η Επιτροπή των Βρυξελλών εξ αρχής και το Συμβούλιο των Υπουργών από τότε η Συνθήκη του Αμστερνταμ του αφαίρεσε την πρωτοβουλία αποτελούν ομοσπονδιακά θεσμικά όργανα, όπως και αυτό το Κοινοβούλιο, όπως εξάλλου και η Ευρωπαϊκή Κεντρική Τράπεζα και το Δικαστήριο.
<P>
Συνεπώς, σε περίπτωση που εγκριθούν στη Νίκαια οι προτάσεις που παρουσιάστηκαν από τη γαλλική Προεδρία, και κυρίως η γενίκευση της ψηφοφορίας με ειδική πλειοψηφία, θα δώσουμε οριστικά τη δυνατότητα στην ομοσπονδιακή αυτή Ευρώπη να λειτουργεί κεκλεισμένων των θυρών και προστατευμένη από όλες τις εθνικές δημοκρατίες, που θα συνέρχονται μόνο κάθε τρίμηνο για τη φωτογραφία του Ευρωπαϊκού Συμβουλίου.
<P>
Μετά από τη νομισματική και τη δικαστική εξουσία θέλουμε να αφαιρέσουμε από τα εθνικά κράτη ολόκληρη την εκτελεστική και τη νομοθετική εξουσία. Αυτές οι δυσκολίες ίσως εξηγούν πως, εγκαταλείποντας τα ψυχρά αριθμητικά στοιχεία που επιβάλλει η Διακυβερνητική, κάποιοι υψηλά ιστάμενοι, μετά από τον Γερμανό Υπουργό Εξωτερικών, θέλησαν να κινηθούν ελεύθερα, με τα πλεονεκτήματα και τα μειονεκτήματα που αυτό συνεπάγεται και με την ταχεία, κατά τη γνώμη μου, επικράτηση των τελευταίων επί των πρώτων. Γιατί η Ευρωπαϊκή Ένωση είναι αυτό που ονομάζουμε στα γαλλικά "ισπανικό πανδοχείο" . Η Αγγλία την αντιλαμβάνεται ως αγορά, η Γαλλία ως πολιτική, η Ιταλία ως πιστεύω και η Γερμανία ως ελπίδα και εξέλιξη. Καθεμιά από τις χώρες μας προβάλλει σε ευρωπαϊκή κλίμακα ό,τι αυτή θεωρεί σημαντικό, που δεν συμπίπτει με ό,τι θεωρεί σημαντικό η γειτονική χώρα. Είναι ήδη πολύ δύσκολο να δημιουργήσουμε ενιαίο νόμισμα επ' αυτής της βάσης, πόσο μάλλον ένα σύνταγμα!
<P>
Τα κυρίαρχα κράτη συνάπτουν συμφωνίες μέσω Συνθηκών και όχι εντός ενός κοινού συντάγματος. Η μόνη γνωστή εξαίρεση σε αυτόν το κανόνα ήταν η πολύ εφήμερη Συνομοσπονδία Ανεξαρτήτων Κρατών, στην οποία παραπέμπει αυτομάτως η ιδέα μιας ομοσπονδίας εθνικών κρατών. Ένα σύνταγμα δεν είναι ούτε ονοματολογία ούτε κατάλογος ούτε ευρετήριο. Ένα σύνταγμα ιδρύει μια νέα νομική τάξη, της οποίας αποτελεί τον υπέρτατο νόμο και επιβάλλεται σε όλους τους άλλους.
<P>
Η έγκριση ενός ευρωπαϊκού συντάγματος θα καθιστούσε ipso facto άκυρα όλα τα εθνικά συντάγματα, τα οποία θα υποβιβάζονταν σε απλούς εσωτερικούς κανονισμούς των κρατών μελών.
<P>
(Ανάμικτες αντιδράσεις)
<P>
Στην πραγματικότητα, κυρία Πρόεδρε, κύριε Προεδρεύοντα της Ευρωπαϊκής Ένωσης, η Ευρώπη βαδίζει ανεξέλεγκτα και είναι καταδικασμένη να συνεχίσει όσο επιμένει να θεωρεί πως υπερτερεί έναντι των εθνών που την αποτελούν και, κατά συνέπεια, πως προορίζεται να τα αντικαταστήσει αργά ή γρήγορα. Το θέμα εξάλλου δεν είναι τόσο η έπαρση του σχεδίου όσο ο απαρχαιωμένος χαρακτήρας του. Η Ευρώπη σας σβήνει καθημερινά όλο και περισσότερο μπροστά σε μια οικονομική παγκοσμιοποίηση με κέντρο βαρύτητας τις Ηνωμένες Πολιτείες. Σήμερα, μέσω ακριβώς της Ευρώπης, της Επιτροπής και του παρόντος Κοινοβουλίου επιβάλλονται στους συμπολίτες μας οι πλέον αμφισβητήσιμοι κανόνες αυτής της παγκοσμιοποίησης. Εδώ ακριβώς καταργούμε τη σοκολάτα, αλλά νομιμοποιούμε τους ΓΤΟ. Εδώ ακριβώς ·
<P>
(Λόγω υπέρβασης του χρόνου ομιλίας η Πρόεδρος αφαιρεί τον λόγο από τον ομιλητή)

<SPEAKER ID=61 LANGUAGE="FR" NAME="de Gaulle">
Κύριε Πρόεδρε, κάποτε εσείς ο ίδιος, κύριε Chirac, στρεφόσασταν κατά την αλλοδαπής. Πόσο μεγάλη είναι η αντίθεση μεταξύ της έκκλησης του Cochin και της ομιλίας στο Reichstag, όπου ανακοινώσατε πρώτα σε ένα ξένο κοινοβούλιο τη σκέψη σας ομοσπονδιακού προσανατoλισμού, υποστηρίζοντας την ιδέα ενός ευρωπαϊκού συντάγματος! Εσείς αλλάξατε ή φταίει το πνεύμα της εποχής; Πρέπει άραγε να είναι κανείς μοντέρνος για να έχει τη στήριξη κάποιων εφημερίδων που εκφράζουν το κατεστημένο; Ή, όπως στην περίπτωση της Συνθήκης του Αμστερνταμ, οι εξηγήσεις περιορίζονται στις ανάγκες της στιγμής; Ήταν άραγε απαραίτητο - το γκωλικό κίνημα ήταν ήδη πολύ εξασθενημένο το 1974 - να γίνετε κεντρώος υπό τον κ. Mitterrand, τη στιγμή μάλιστα που η στήριξη την οποία λαμβάνατε από την Αριστερά σας αντιστάθμιζε κατά πολύ αυτή που χάνατε από τη Δεξιά;
<P>
Υποστηρίξατε ένθερμα το "ναι" στο Μάαστριχτ γιατί πλησίαζαν οι προεδρικές εκλογές του 1995. Θα μπορούσατε με μια ανάστροφη να παραπέμψετε το κοινό νόμισμα - το δήθεν κοινό νόμισμα - στις καλένδες, αλλά προτιμήσατε να υποβιβάσετε τη Γαλλία σε μετριότητα, στο επίπεδο ενός γενικού συμβουλίου, που δεν ταιριάζει όμως σε έναν πραγματικό πολιτικό.
<P>
Όπως ο κ. Mitterrand είχε στο ενεργητικό του μια Συνθήκη, θελήσατε και εσείς να έχετε τη δική σας, τη Συνθήκη του Αμστερνταμ. Καθώς η τελευταία ήταν ανεπαρκής, αναζητάτε μια δεύτερη, μάλλον στη Νίκαια. Ουσιαστικά μοιάζετε με πολιτικό της Τρίτης Δημοκρατίας, καθώς διαρκώς υποτιμάτε τις δυνατότητες της Γαλλίας και υπερεκτιμάτε αυτές των αντιπάλων μας. Δεν έχετε αντιληφθεί πως στην ατομική και ηλεκτρονική εποχή η αποτελεσματικότητα δεν συνίσταται πλέον στους μεγάλους αριθμούς και πως, για να διατηρήσει η Γαλλία τη θέση της, πρέπει να συνεχίσει στον δρόμο που χάραξε ο Στρατηγός de Gaulle.
<P>
(Ανάμικτες αντιδράσεις στην αίθουσα) Χρειάζεται να προασπιζόμαστε παντού - αλλά είστε φυσικά αντιγκωλικοί εκεί κάτω, αυτό εννοείται - παντού και πάντα μόνο το συμφέρον της Γαλλίας, να δεσμευόμαστε όσο το δυνατόν λιγότερο από συμφωνίες σε διεθνές επίπεδο, όπως στην Ευρώπη, στο ΝΑΤΟ, στον ΟΗΕ και στις G7 -8 -9, να μη συμμετέχουμε στον πόλεμο των άλλων και να μην επικυρώνουμε Συνθήκες πριν ακόμα το πράξουν άλλοι. Πώς μπορείτε να ισχυρίζεστε πως η υπερεθνική Ευρώπη αυξάνει τη βαρύτητα της Γαλλίας, τη στιγμή που αυτή κατέχει 11% των ψήφων στους ευρωπαϊκούς οργανισμούς, ποσοστό που δεν αντιστοιχεί καν στην οικονομική της βαρύτητα και πολύ λιγότερο στη θέση που κατέχει στις τεχνολογίες αιχμής;
<P>
Εισάγοντας μια ελάφρυνση των διαδικασιών ενισχυμένης συνεργασίας προτείνατε στους Ευρωπαίους εταίρους μας ένα διευθυντήριο δύο και όχι πλέον τριών. Ελπίζω πως αυτοί που αποκλείστηκαν θα αντιταχθούν σε αυτή την προσπάθεια, που ακολουθεί ουσιαστικά το παιχνίδι της Γερμανίας. Έτσι δεν είναι, κύριε Cohn-Bendit;
<P>
Υποβιβάζοντας τη Γαλλία με τη δυνατότητα να λαμβάνονται σημαντικές αποφάσεις χωρίς τη συμφωνία της, και μάλιστα μέσω αυτών των ενισχυμένων συνεργασιών, ενδεχομένως οι Ευρωπαϊκές Συνθήκες να τροποποιηθούν εναντίον της ·
<P>
(Η Πρόεδρος αφαιρεί τον λόγο από τον ομιλητή)

<SPEAKER ID=62 LANGUAGE="FR" NAME="Saint-Josse">
Κυρία Πρόεδρε, κύριε Πρόεδρε, η Γαλλία εξασφαλίζει για έξι μήνες την Προεδρία της Ευρωπαϊκής Ένωσης. Είναι βεβαίως απαραίτητο και θεμιτό να επιδιώξουμε να μεταρρυθμίσουμε τα θεσμικά όργανα και να τους δώσουμε νέα πνοή, εφόσον το σύστημα παρουσιάζει ελλείψεις και δημοκρατικό έλλειμμα, χωρίς όμως να ξεχνάμε το βασικό: την ευημερία, τον σεβασμό και την πρόοδο των λαών που αποτελούν τα ευρωπαϊκά έθνη.
<P>
Είμαι μέλος της Ομάδας για την Ευρώπη της Δημοκρατίας και της Διαφοράς. Το όνομα αυτό αποτελεί από μόνο του ένα πρόγραμμα με πρωταρχικό στόχο να εξασφαλίσει πως θα λαμβάνεται καλύτερα υπόψη η ταυτότητα και οι φιλοδοξίες κάθε χώρας, σύμφωνα με την αρχή της επικουρικότητας.
<P>
Μετά από την κρίση της Επιτροπής Santer - που κλυδώνισε τα θεσμικά όργανα - γιατί διάβολε θάψαμε την έκθεση της επιτροπής των εμπειρογνωμόνων που έφερνε στο φως τις σοβαρές θεσμικές δυσλειτουργίες; Πρέπει να διδαχτούμε από το παρελθόν για να προετοιμάσουμε το μέλλον, ούτως ώστε να αποφευχθεί μια νέα ενίσχυση των εξουσιών της Επιτροπής, αυτής της τεχνοκρατικής δομής που λειτουργεί χωρίς διαφάνεια και δημοκρατία. Μήπως θα πρέπει να θέσουμε υπό αμφισβήτηση την πολιτική διάσταση που έχει λάβει;
<P>
Δεν μπορούμε να είμαστε ικανοποιημένοι με μια Ευρώπη που εγκρίνει όλο και περισσότερα κείμενα ανάξια της ανθρώπινης αξιοπρέπειας και πολύ απομακρυσμένα από τις ανάγκες των πληθυσμών, που πέφτουν πολύ συχνά στην καθημερινή τους ζωή θύματα αυτής της κατάστασης. Ακόμη χειρότερο είναι πως συχνά λόγω της ασάφειας αυτών των κειμένων την τελευταία λέξη έχει ένα Δικαστήριο, το οποίο λόγω της εξουσίας που διαθέτει ως προς την ερμηνεία χρίεται πραγματική νομοθετική εξουσία, χωρίς όμως κανέναν πολιτικό έλεγχο. Αρνούμαστε συνεπώς μια κυβέρνηση δημοσίων υπαλλήλων όπως και μια κυβέρνηση δικαστών.
<P>
Έτσι, η Διακυβερνητική Διάσκεψη δεν πρέπει να αποτελέσει το εργαλείο μιας μεταρρύθμισης που θα μετατρέψει την Ευρώπη του μέλλοντος σε τεχνοκρατικό τέρας που θα αγνοεί όλο και περισσότερο τις εύλογες ανησυχίες των λαών και τη γνώμη των εθνικών κοινοβουλίων που εκπροσωπούν αυτούς τους λαούς.
<P>
Θεωρούμε απαράδεκτο αυτή η μεταρρύθμιση να δίνει σε ορισμένα κράτη το δικαίωμα και την εξουσία να επιβάλλουν δεσμευτικά κείμενα σε όσους δεν το επιθυμούν. Η μεταρρύθμιση των θεσμικών οργάνων που μας υπόσχονται πνίγει τα κράτη μας, και κυρίως τα μικρότερα. Δημιουργούνται νέα συστήματα λειτουργίας και ψηφοφορίας, που δίνουν την εξουσία και την ηγεμονία στα "πρωτοπόρα" , όπως τα αποκαλούν ορισμένοι, κράτη, γεγονός απαράδεκτο. Χρειάζεται να γίνονται σεβαστές οι διαφορές και να επιτρέπεται η έκφρασή τους, γιατί εκεί ακριβώς έγκειται ο πραγματικός πλούτος της Ευρώπης.
<P>
Ενώ η ευρωπαϊκή οικοδόμηση θα έπρεπε να επιδιώκει έναν συντονισμό των πολιτικών των κρατών μελών, ο στόχος της ολοκλήρωσης μάς οδηγεί σε μια ανυπόφορη ενιαιοποίηση. Αυτή η υπερβολική ενιαιοποίηση, πηγή ενός κοινού προτύπου, αντίκειται σε αυτό με το οποίο καταγινόμαστε καθημερινά, την προστασία δηλαδή των διαφορών.
<P>
Πώς να ισχυριστούμε πως προασπιζόμαστε την επιθυμία όλων για μια καλύτερη ζωή όταν θέτουμε καθημερινά όλο και περισσότερο υπό αμφισβήτηση τους πολιτισμούς και τις παραδόσεις μας; Ουσιαστικά, πίσω από τις θεσμικές συζητήσεις ορισμένα θέματα είναι ιδιαίτερα σοβαρά, όπως π.χ. η απασχόληση, η υγεία, η ασφάλεια των τροφίμων και η προστασία των γεωργικών προϊόντων.
<P>
Διεξάγεται επίσης ολόκληρη συζήτηση σχετικά με την ισόρροπη ανάπτυξη των εδαφών και τον σεβασμό των χρηστών τους, όπως και για το μέλλον των δημόσιων υπηρεσιών και των κρατικών μονοπωλίων. Θεωρούμε πράγματι πως η δημόσια υπηρεσία γαλλικού τύπου, με έμφαση στη διάρθρωση από άποψη χωροταξίας και κοινωνικής συνοχής, όπως οι ταχυδρομικές, οι σιδηροδρομικές, οι ενεργειακές, κ.λπ., υπηρεσίες, πρέπει να προστατευθεί έναντι της θέσης της Επιτροπής.
<P>
Είναι κανείς αντιευρωπαίος γιατί προβάλλει τα εθνικά του συμφέροντα; Είναι κανείς αντιευρωπαίος όταν ζητά την τροποποίηση οδηγιών όπως οι οδηγίες περί πτηνών, οικοτόπων, υπαίθριων αγορών ή και βιοτεχνολογιών; Την παραμονή της διεύρυνσης πρέπει να προβληματιστούμε με το εν λόγω κοινοτικό κεκτημένο, που ορισμένοι θα ήθελαν αμετάβλητο, χωρίς να λαμβάνουν υπόψη τη δημοκρατία και την επικουρικότητα.
<P>
Εν κατακλείδι, ελπίζουμε, κύριε Πρόεδρε, πως θα έχετε τη βούληση να ξαναδώσετε στους εκλεγμένους και στους διάφορους λαούς τον λόγο προκειμένου να αποφευχθεί ένα νέο αγροτικό και εδαφικό ρήγμα. Προκειμένου η Γαλλία να μιλά με μια φωνή χρειάζεται οι φωνητικές της χορδές να είναι ο λαός: οι "Γαλάζιοι" αποτέλεσαν το παράδειγμα. Η νίκη ήταν ωραία, κύριε Πρόεδρε, όμως το πρωτάθλημα κατέστη δυνατόν μόνο και μόνο χάρη στην Ευρώπη των εθνών!

<SPEAKER ID=63 LANGUAGE="FR" NAME="Chirac">
Κυρία Πρόεδρε, κυρίες και κύριοι βουλευτές, άκουσα με μεγάλο ενδιαφέρον τους εκπροσώπους των διαφόρων πολιτικών ομάδων και εκφράζω την ικανοποίησή μου που μου δίνεται η δυνατότητα να διατυπώσω ορισμένες σκέψεις μετά από τις παρεμβάσεις τους.
<P>
Θα ήθελα κατ' αρχάς να ευχαριστήσω τον Πρόεδρο της Επιτροπής κ. Romano Prodi, ο οποίος παρουσίασε με μεγάλη σαφήνεια την κατάσταση στο ξεκίνημα της παρούσας γαλλικής Προεδρίας. Εκφράζω την ικανοποίησή μου για τις προθέσεις του, τις οποίες εξήγγειλε εξ ονόματος της Επιτροπής, και οι οποίες συμφωνούν εν πολλοίς με αυτές της γαλλικής Προεδρίας. Ήδη εχθές είχαμε την ευκαιρία να προβούμε σε αυτή τη διαπίστωση, αφού, ως είθισται, χθες έλαβε χώρα μεταξύ της κυβέρνησης, του συνόλου των Επιτρόπων, του Προέδρου της Επιτροπής, του Πρωθυπουργού και του υποφαινόμενου μια συνάντηση εργασίας, που μας επέτρεψε να διαπιστώσουμε μια συνεργία στους προβληματισμούς και στις φιλοδοξίες μας. Ο κ. Prodi μίλησε ιδιαίτερα για τη συναπόφαση και εξέφρασε την ικανοποίησή του για τη σταδιακή βελτίωση και ενίσχυση αυτής της διαδικασίας. Εξέφρασε μάλιστα την επιθυμία να ενθαρρύνει η Διακυβερνητική Διάσκεψη την επέκταση της συναπόφασης. Αυτός είναι, όπως γνωρίζετε, ο στόχος της Προεδρίας, σε συνδυασμό με την επέκταση της ψηφοφορίας με ειδική πλειοψηφία.
<P>
(Χειροκροτήματα)
<P>
Ο πρόεδρος Poettering μνημόνευσε ορισμένα θέματα σε μια λαμπρή και ένθερμη παρέμβαση, για την οποία τον ευχαριστώ όλως ιδιαιτέρως και η οποία με συγκίνησε. Η Προεδρία μπορεί να σας απαντήσει αμέσως, κύριε Πρόεδρε, σχετικά με το θέμα μιας μεγαλύτερης διαφάνειας εκ μέρους του Συμβουλίου. Αξίζει να σημειωθεί η ανακοίνωση πως ο Γάλλος Υπουργός Εξωτερικών και ο Υπουργός παρά τω Υπουργώ Εξωτερικών, υπεύθυνος για τις ευρωπαϊκές υποθέσεις, θα ενημερώνουν το Ευρωπαϊκό Κοινοβούλιο μετά από κάθε Συμβούλιο Γενικών Υποθέσεων και θα διεξάγουν με το Κοινοβούλιο τον απαραίτητο διάλογο. Πρόκειται για ένα βήμα προς την κατεύθυνση που μνημονεύσατε, και ελπίζω πως θα συμβάλει στη βελτίωση των σχέσεων μεταξύ των δύο σημαντικών θεσμικών μας οργάνων και, φυσικά, στην αποσαφήνιση της εξέλιξης των θεμάτων που εξετάζουν.
<P>
Συμμεριζόμαστε επίσης το μέλημά σας να υπάρχουν ισχυρά θεσμικά όργανα, όπως υπογραμμίσατε. Το είπα εξάλλου χθες στο Παρίσι, με την ευκαιρία της συνάντησης με την Επιτροπή, όπως και στον κ. Prodi: αυτό αποτελεί την προϋπόθεση για την αποτελεσματικότητα των εργασιών μας, καθώς και για την πλήρη καταξίωση του ρόλου της Ευρωπαϊκής Ένωσης στη διεθνή σκηνή. Απαντώντας σε μια ανησυχία που εκφράσατε στην ομιλία σας, προσθέτω πως προσυπογράφω πλήρως την ιδέα που προτείνατε για την ανάγκη ύπαρξης ενός ενιαίου θεσμικού πλαισίου και κυρίως για την αποφυγή παράλληλων πλαισίων. Αυτό είναι αυτονόητο. Ό,τι μπορεί να επιτρέψει να δοθεί νέα ώθηση στην ευρωπαϊκή οικοδόμηση πρέπει να πραγματοποιείται στο πλαίσιο των θεσμικών οργάνων και ταυτόχρονα με σεβασμό του κοινοτικού κεκτημένου. Όλα αυτά είναι προφανή για τη γαλλική Προεδρία. Λαμβάνω φυσικά υπόψη μου την επιθυμία σας να αποκτήσει το Δικαστήριο τα μέσα που του είναι απαραίτητα.
<P>
Ο πρόεδρος Barσn Crespo, ο οποίος γνωρίζει προφανώς τις λεπτές αποχρώσεις της αγγλικής γλώσσας εξίσου καλά με της γαλλικής, αναφέρθηκε σε ορισμένα θέματα που βρίσκονται στο επίκεντρο του προβληματισμού της Προεδρίας. Όσον αφορά το ευρωπαϊκό κοινωνικό πρότυπο, ένας από τους πρωταρχικούς στόχους της γαλλικής Προεδρίας είναι να επιτευχθεί στη Νίκαια μια συμφωνία σχετικά με την κοινωνική ατζέντα. Θα κάνουμε ό,τι περνά από το χέρι μας για να επιτύχουμε αυτόν τον στόχο.
<P>
Όσον αφορά τις δημόσιες υπηρεσίες, θέμα που έθιξαν εξάλλου ορισμένοι ομιλητές, με τελευταίο τον κ. Saint-Josse, θα ήθελα να επισημάνω πως η γαλλική Προεδρία επιδεικνύει μεγάλη προσοχή σε αυτό το σημείο. Έχουμε απόλυτη επίγνωση της ανάγκης εκσυγχρονισμού και προσαρμογής των δημόσιων υπηρεσιών. Γνωρίζουμε όμως επίσης πως πρόκειται για ένα βασικό στοιχείο της ισότητας των δικαιωμάτων και των ευκαιριών για όλους τους πολίτες μιας χώρας και πως αυτά τα ίσα δικαιώματα και ευκαιρίες δεν μπορούν φυσικά να ικανοποιηθούν με κριτήρια αποδοτικότητας, ή κατά κύριο λόγο αποδοτικότητας, τα οποία θα οδηγούσαν εκ των πραγμάτων στη μη παροχή των υπηρεσιών σε όσους ζουν σε συνθήκες που δεν εξασφαλίζουν αποδοτικότητα και, αντίθετα, στην παροχή τους σε όσους διαμένουν κυρίως στις μεγάλες πόλεις, σε ευνοϊκότερες οικονομικές συνθήκες.
<P>
(Χειροκροτήματα)
<P>
Δεν είναι προφανώς αυτή η επιδίωξη της Γαλλίας. Για πολύ καιρό εκπροσωπούσα μια γαλλική περιφέρεια εξαιρετικά φτωχή και αγροτική και μπορώ να σας βεβαιώσω πως θεωρώ και ανέκαθεν θεωρούσα πως έχει τα ίδια δικαιώματα έναντι των βασικών δημόσιων υπηρεσιών, αυτών που αποτελούν τη ζωή ενός έθνους - όπως εξάλλου και τα ίδια καθήκοντα, τα οποία εκφράζει μέσω της φορολογίας της - όπως και κάθε συνοικία του Παρισιού. Θα είμαστε επομένως πολύ προσεκτικοί ώστε να μην υπάρξει σύγχυση μεταξύ του απαραίτητου εκσυγχρονισμού των δημόσιων υπηρεσιών και της αποδοτικότητάς τους, κάτι που θα ήταν σοβαρό λάθος.
<P>
(Χειροκροτήματα)
<P>
Ο πρόεδρος Barσn Crespo έθιξε επίσης πολλά άλλα θέματα, και κυρίως τις ενισχυμένες συνεργασίες, την ανάπτυξη του κοινωνικού προτύπου και τη διεύρυνση. Αναφέρθηκε επίσης στον Χάρτη των Θεμελιωδών Δικαιωμάτων. Πρόκειται για ένα θέμα στο οποίο αποδίδουμε και εμείς μεγάλη σημασία. Ευχόμαστε η αρμόδια για την κατάρτιση του Χάρτη συνέλευση, με την οποία το Κοινοβούλιό σας είναι πολύ στενά συνδεδεμένο, να μπορέσει να μας δώσει σύντομα τα πορίσματά της, ει δυνατόν δηλαδή πριν από το Biarritz, ούτως ώστε να έχουμε τη δυνατότητα να τα συζητήσουμε στο Biarritz. Αυτό σημαίνει επίσης πως ο εν λόγω Χάρτης θα περιέχει όλες τις αξίες, όλες τις αρχές και τα δικαιώματα επί των οποίων θεμελιώνονται οι πεποιθήσεις και οι κοινωνίες μας, όχι δηλαδή μόνο τα δικαιώματα των πολιτών και τα πολιτικά δικαιώματα, αλλά και τα οικονομικά και κοινωνικά δικαιώματα.
<P>
(Χειροκροτήματα)
<P>
Η Γαλλία επιθυμεί διακαώς να εκφραστούν σαφώς στο πλαίσιο του εν λόγω Χάρτη τα οικονομικά και κοινωνικά δικαιώματα. Αυτό εξάλλου αποτελεί και το βασικό αίτημα της Ευρωπαϊκής Συνομοσπονδίας Συνδικάτων, αίτημα θεμιτό και δικαιολογημένο κατά τη γνώμη μου. Εάν επιθυμούμε να έχουμε ένα ευρωπαϊκό κοινωνικό πρότυπο, αυτό θα πρέπει να βασίζεται σε σαφείς αρχές, οι οποίες πρέπει να διατυπωθούν, και η πλέον κατάλληλη θέση είναι ο Χάρτης των Θεμελιωδών Δικαιωμάτων.
<P>
Το πρόβλημα που έθιξαν πολλοί ομιλητές και αφορά την ενσωμάτωση του Χάρτη στη Συνθήκη απομένει ακόμα να συζητηθεί. Τα πορίσματα της αρμόδιας για την κατάρτιση του Χάρτη συνέλευσης δεν έχουν γίνει ακόμη γνωστά και τα αναμένουμε ως προς αυτό το σημείο. Όπως έχουν σήμερα τα πράγματα, οι γνώμες των διαφόρων εταίρων παραμένουν, θα έλεγα, αρκετά αντιφατικές, και εν πάση περιπτώσει δεν εκφράζονται αποφασιστικά. Χρειαζόμαστε ακόμη χρόνο πριν αποφανθούμε επ' αυτού του σημείου. Δεν είμαι απολύτως βέβαιος πως θα καταφέρουμε να καταλήξουμε σε κάποια σχετική απόφαση στη Νίκαια. Εάν κάτι τέτοιο είναι δυνατόν, τόσο το καλύτερο. Εν πάση περιπτώσει, η Γαλλία φιλοδοξεί να καταστεί δυνατή η παρουσίαση στη Νίκαια ενός χάρτη που θα χαρακτηρίζεται από την ευρύτητα και τις επιδιώξεις που προανέφερα.
<P>
Ο πρόεδρος Cox, όπως και ο κ. Poettering, υπενθύμισε τη σημασία που αποδίδει σε ισχυρά θεσμικά όργανα. Η απάντησή μου θα είναι η ίδια. Θεωρώ απαραίτητο να έχουμε ισχυρά θεσμικά όργανα, τα οποία δηλαδή θα διαθέτουν την απαραίτητη εξουσία για να αναλαμβάνουν τα καθήκοντά τους, αλλά και που θα μπορούν επίσης να αποφεύγουν τις εμπλοκές. Ωστόσο, είναι προφανές πως σήμερα βρισκόμαστε σε μια κατάσταση όπου η προοπτική της διεύρυνσης μπορεί να οδηγήσει σε εμπλοκή, εάν δεν λάβουμε τα μέτρα που επιβάλλονται ώστε να επιτρέψουν στην Ευρώπη να αντεπεξέλθει στα βάρη που θα αυξηθούν μετά τη διεύρυνση.
<P>
Αυτός είναι εξάλλου ο λόγος για τον οποίο αποδίδουμε τόσο μεγάλη σημασία αφενός στο θέμα της στάθμισης των ψήφων και αφετέρου στο ζήτημα των ενισχυμένων συνεργασιών. Αυτές οι τελευταίες, επαναλαμβάνω, δεν αποσκοπούν επ' ουδενί να δημιουργήσουν μια Ευρώπη των πρωτοπόρων και των ουραγών. Στόχος τους είναι απλά να μπορέσουν να δώσουν την απαραίτητη ώθηση στην καλή λειτουργία της Ευρώπης, επιτρέποντας έτσι σε όσους το επιθυμούν να προχωρήσουν κάπως γρηγορότερα σε ορισμένους τομείς συμπαρασύροντας έτσι κατ' ανάγκη και τους υπόλοιπους. Πρόκειται για ένα εξαιρετικά σημαντικό κίνητρο, συναφές με τη δύναμη των θεσμικών οργάνων.
<P>
Κύριε πρόεδρε Cox, μην ανησυχείτε καθόλου για το ζήτημα της διεύρυνσης, που εθίγη από άλλους ομιλητές και επί του οποίου ο Πρόεδρος Prodi εξέφρασε μια ιδιαίτερα αποφασιστική θέση. Επειδή ακριβώς επιθυμούμε να πραγματοποιηθεί η διεύρυνση το συντομότερο δυνατόν θέλουμε να επιτύχουμε πάση θυσία τη θεσμική μεταρρύθμιση, δηλαδή τη Διακυβερνητική και τη Συνθήκη της Νίκαιας, που είναι αλληλένδετες. Η ταχύτερη δυνατή διεύρυνση δεν είναι φυσικά συνώνυμη της πολιτικής απόφασης. Η μόνη περίπτωση να μπορέσουμε να επιβιώσουμε είναι παραμένοντας ενωμένοι και διατηρώντας την ταυτότητά μας, και σε αυτό ακριβώς το πλαίσιο δεν πρέπει να είμαστε οχυρό παρά να συνενώσουμε όλη την ενέργεια και τις προσπάθειές μας. Η διεύρυνση δεν αποτελεί πολιτική απόφαση. Είναι μια κοινή πολιτική βούληση να είμαστε σε θέση να εφαρμόζουμε τους ίδιους κανόνες παιχνιδιού στην Ευρώπη. Αυτό προϋποθέτει φυσικά τη βούληση της διεύρυνσης εκ μέρους της Ευρωπαϊκής Ένωσης: αυτή είναι ξεκάθαρη και κανείς δεν την αμφισβητεί σοβαρά. Προϋποθέτει όμως επίσης μια βούληση εκ μέρους των υποψήφιων προς ένταξη χωρών να προβούν στις απαραίτητες μεταρρυθμίσεις για να μπορέσουν να προσχωρήσουν στην Ένωση, διαφορετικά θα διαταραχθεί η λειτουργία της Ένωσης και τα κράτη που θα ενταχθούν χωρίς να έχουν προβεί στις απαραίτητες μεταρρυθμίσεις για να προσαρμοστούν στους κανόνες του κοινοτικού παιχνιδιού θα αντιμετωπίσουν σοβαρές κοινωνικές, οικονομικές και πολιτικές δυσκολίες.
<P>
Υπό το πνεύμα αυτό, είμαστε απόλυτα αποφασισμένοι, κύριε Πρόεδρε, να ενεργήσουμε, ούτως ώστε οι διαπραγματεύσεις που ξεκίνησαν να συνεχιστούν και να προχωρήσουν σε μεγαλύτερο βάθος με όλες τις υποψήφιες χώρες. Θα εργαστούμε όσο πιο γρήγορα και καλύτερα μπορούμε σε αυτόν τον τομέα, υπό το πνεύμα, επαναλαμβάνω, που υπενθύμισε προ ολίγου ο Πρόεδρος Prodi, δηλαδή της ταχύτερης δυνατής διεύρυνσης.
<P>
Δεν πρέπει να υπάρχει αμφιβολία από αυτή την άποψη. Αποστολή της ευρωπαϊκής οικοδόμησης, όταν τέθηκε αυτός ο σκοπός, ήταν να εγκαθιδρύσει και να εδραιώσει την ειρήνη μετά από τόσους άσκοπους και αδελφοκτόνους πολέμους. Αποστολή της λοιπόν ήταν η εγκαθίδρυση της ειρήνης, και κατά συνέπεια της δημοκρατίας, αφού αυτά τα δύο συμβαδίζουν. Αυτή η ειρήνη και αυτή η δημοκρατία δεν μπορεί να εγκαθιδρυθεί σε ένα κομμάτι της Ευρώπης παρά σε ολόκληρη την Ευρώπη. Κατόπιν μπορούμε να συζητήσουμε για τα σύνορα της Ευρώπης, αυτό είναι άλλη υπόθεση, αλλά η ειρήνη και η δημοκρατία πρέπει να εγκαθιδρυθούν σε ολόκληρη την Ευρώπη.
<P>
Η διεύρυνση δεν αποτελεί επομένως μόνο μια ηθική απαίτηση έναντι των υποψήφιων χωρών, αλλά και το ουσιαστικό συμφέρον της Ευρώπης, εάν αύριο θέλουμε αυτή να υπάρχει και να θεμελιώνεται στις αρχές της ειρήνης, της δημοκρατίας, των ανθρώπινων δικαιωμάτων και των ελευθεριών.
<P>
(Χειροκροτήματα)
<P>
Ο κ. Lannoye αναφέρθηκε ιδιαίτερα στο πρόβλημα των ενισχυμένων συνεργασιών, επί του οποίου και θα του απαντήσω. Μνημόνευσε επίσης τη σημερινή κατάσταση παγκοσμίως με τρόπο που, οφείλω να ομολογήσω, με συγκίνησε, και προσυπογράφω όσα είπε. Αληθεύει πως ζούμε σε έναν κόσμο όπου το χάσμα μεταξύ πλούσιων και φτωχών βαθαίνει. Η έκθεση του Προγράμματος Ανάπτυξης των Ηνωμένων Εθνών (PNUD) για το έτος 1999, δηλαδή η περυσινή και όχι η φετινή έκθεση, ανέφερε ένα παράδειγμα το οποίο, χωρίς να είναι ενδεικτικό, είναι εντούτοις εντυπωσιακό: οι τρεις μεγαλύτερες ιδιωτικές περιουσίες του κόσμου ισοδυναμούν σήμερα με ολόκληρο το ακαθάριστο εθνικό προϊόν όλων των λιγότερο ανεπτυγμένων χωρών, δηλαδή 600 εκατομμυρίων ανθρώπων. Διαπιστώνουμε δε πως αυτό το φαινόμενο οξύνεται και πως ο επακόλουθος αποκλεισμός επιδεινώνεται, κάτι που συγκαταλέγεται μεταξύ των σοβαρών κινδύνων του σημερινού κόσμου.
<P>
Η παγκοσμιοποίηση αποτελεί το θέμα σημαντικών συζητήσεων που διεξάγονται αυτή τη στιγμή, στις οποίες αναφέρθηκε ο κ. Lannoye. Δεν θα επεισέλθω φυσικά τώρα στην ουσία αυτών των συζητήσεων, αν και η Ευρώπη δεν μπορεί να μη συμμετέχει σε αυτές, και επομένως η Προεδρία, όπως και η Επιτροπή και το Κοινοβούλιο συνδέονται κατ' ανάγκην με τις εν λόγω συζητήσεις. Η παγκοσμιοποίηση είναι προφανώς αναπρόδραστη, αναπόφευκτη και κυρίως το αποτέλεσμα μιας τεχνικής και τεχνολογικής προόδου. Παρουσιάζει επίσης ορισμένα πλεονεκτήματα, αφού διευκολύνει το εμπόριο, το οποίο παράγει σήμερα τον μεγαλύτερο πλούτο. Παρουσιάζει επομένως πολύ θετικά στοιχεία, τα οποία είναι παράλογο να αμφισβητούμε.
<P>
Ωστόσο, εμπεριέχει επίσης κινδύνους, σοβαρούς κινδύνους, κυρίως σε τρεις τομείς. Υφίσταται κατ' αρχάς ο κίνδυνος που μόλις αναφέραμε, του αποκλεισμού δηλαδή όσων δεν μπορούν να προχωρήσουν τόσο γρήγορα όσο οι υπόλοιποι. Αυτό αληθεύει όσον αφορά τους πολίτες της ίδιας χώρας, και παρατηρούμε σήμερα πως, παρά τη δυναμική ανάπτυξη και τη φθίνουσα ανεργία, ο αποκλεισμός αυξάνει. Αληθεύει επίσης όσον αφορά τα έθνη, όπου βλέπουμε τα πλούσια έθνη να γίνονται διαρκώς πλουσιότερα και τα φτωχά, δυστυχώς, διαρκώς φτωχότερα, όπως υπενθύμισε προ ολίγου ο κ. Lannoye.
<P>
(Χειροκροτήματα)
<P>
Πρόκειται για μια παρέκκλιση της παγκόσμιας κοινωνίας ως προς την οποία πρέπει να είμαστε πολύ προσεκτικοί και την οποία δεν μπορούμε φυσικά να αποδεχτούμε. Το θέμα θα τεθεί εξάλλου προσεχώς στο επίπεδο της G7 και της G8, αλλά πρόκειται για ένα θέμα που αφορά ολόκληρο τον κόσμο, και κυρίως την Ευρώπη.
<P>
Ο δεύτερος κίνδυνος της παγκοσμιοποίησης, στον οποίο έγινε επίσης αναφορά, είναι η σοβαρή διακύβευση του παγκόσμιου οικοσυστήματος. Από τη στιγμή που αναζητούμε το μέγιστο κέρδος, κάτι που μπορώ να κατανοήσω άλλωστε, αφού το ίδιο το κέρδος είναι φορέας προόδου, αλλά από τη στιγμή που αναζητούμε το μέγιστο κέρδος χωρίς όρια σοβαρά, διεθνώς αναγνωρισμένα και επιβεβλημένα για την αποφυγή των υπερβολών, μπορεί να αναλογιστεί κανείς πως θα φτάσει μια στιγμή που τα πλήγματα που επιφέρουμε στη φύση θα είναι τόσο σοβαρά που αυτή δεν θα καταφέρει να αναγεννηθεί. Δεν είναι προφανές, αλλά το πρόβλημα υπάρχει και χρειάζεται επομένως σοβαρή αντιμετώπιση.
<P>
(Χειροκροτήματα)
<P>
Το τυπικό παράδειγμα το οποίο ανέφεραν πολλοί ομιλητές είναι της Διάσκεψης της Χάγης, που θα λάβει χώρα το φθινόπωρο σχετικά με τις εκπομπές θερμοκηπικών αερίων. Εάν, όπως είναι πιθανόν, και μάλιστα πάρα πολύ πιθανόν, τα επιστημονικά πορίσματα επιτρέψουν να πιστοποιηθεί πως οι εν λόγω εκπομπές παρουσιάζουν σοβαρότατους κινδύνους για την περιβαλλοντική ισορροπία του πλανήτη μας, διακυβεύοντας επομένως σοβαρά την κληρονομιά που πρόκειται να αφήσουμε στις μελλοντικές γενιές, πρέπει να αναζητήσουμε όσο το δυνατόν προσεκτικότερα τον τρόπο να θέσουμε υπό έλεγχο τις εν λόγω εκπομπές. Ωστόσο, ως έχουν σήμερα τα πράγματα, είναι βέβαιο πως η παγκοσμιοποίηση αντί να οδηγεί σε αυτόν τον δρόμο οδηγεί μάλλον στον αντίθετο.
<P>
Το τελευταίο μειονέκτημα, ο τελευταίος κίνδυνος της παγκοσμιοποίησης, είναι ό,τι αφορά το οργανωμένο έγκλημα. Ως συνέπεια της προόδου της παγκοσμιοποίησης και των προηγμένων τεχνολογιών καθώς και του Διαδικτύου, διαπιστώνουμε σαφώς τη σημαντική αυξητική τάση της εγκληματικότητας στον κυβερνοχώρο σε όλους τους τομείς: ναρκωτικά, τρομοκρατία και κάθε είδους εγκληματική ενέργεια.
<P>
Υπάρχουν επομένως κίνδυνοι στην παγκοσμιοποίηση, αλλά τι σημαίνει αυτό; Αυτό σημαίνει πως δεν πρέπει να αμφισβητούμε την παγκοσμιοποίηση, επειδή θα υλοποιηθεί ό,τι κι αν συμβεί, πως πρέπει να την αξιοποιήσουμε με τον καλύτερο δυνατό τρόπο, κάτι που είναι όντως δυνατόν, αλλά πως πρέπει να τη θέσουμε υπό έλεγχο, να την εξανθρωπίσουμε, και επομένως πως πρέπει να συνειδητοποιήσουμε τους κινδύνους που ενέχει. Αυτό είναι το ισχυρό μήνυμα που όλα τα σημαντικά θεσμικά όργανα, και κυρίως η Ευρωπαϊκή Ένωση και τα θεσμικά όργανα που την εκπροσωπούν, πρέπει να απευθύνουν σε ολόκληρο τον κόσμο.
<P>
(Χειροκροτήματα)
<P>
Η απάντηση αυτή απευθύνεται και στον κ. Wurtz, ο οποίος αναφέρθηκε επίσης σε αυτά τα προβλήματα καθώς και σε άλλα, φυσικά, και ιδιαίτερα σε όσα άπτονται της Ευρώπης των ανθρώπων. Συμμερίζομαι βεβαίως την άποψή του πως αυτή η Ευρώπη πρέπει κατ' αρχάς και πρώτα απ' όλα να είναι η Ευρώπη των πολιτών. Οφείλουμε να ανταποκριθούμε στους προβληματισμούς της καθημερινής ζωής. Είναι γεγονός πως δεν το πράττουμε επαρκώς, αν και κατά τη γνώμη μου εδώ και μερικά χρόνια έχει συντελεστεί σημαντική πρόοδος σε αυτόν τον τομέα. Οι κοινωνικές συζητήσεις που διεξάγονται εδώ και τρία ή τέσσερα χρόνια στους κόλπους της Ένωσης δεν θα μπορούσαν να πραγματοποιηθούν πριν από επτά, οκτώ ή δέκα χρόνια. Ούτε καν θα το σκεφτόμασταν. Επομένως, έχει σημειωθεί παρ' όλα αυτά κάποια πρόοδος.
<P>
Είπα ό,τι πίστευα για την παγκοσμιοποίηση. Κατά τη γνώμη μου, κύριε Πρόεδρε, η Ευρώπη-οχυρό δεν αποτελεί επιδίωξη ούτε καν πραγματικότητα. Η Ευρώπη είναι εξ ορισμού ανοιχτή. Βάσει της αποστολής της η Ευρώπη είναι φορέας ορισμένων αξιών, ενός πολιτισμού, μιας ταυτότητας που συνιστά, θα έλεγα, τη σύνθεση των πολιτισμών και των ταυτοτήτων όλων των εθνών, εξ ου και η σημασία της διατήρησης αυτής της πολιτιστικής ποικιλομορφίας, καθώς και της δυνατότητας καθενός από τα έθνη που συνθέτουν την Ευρώπη να διαφυλάσσει τον πολιτισμό, την ταυτότητα και τη γλώσσα του. Λαμβάνοντας αυτό ως αφετηρία, η Ένωση - σύμφωνα με το παλιό απόφθεγμα "η ισχύς εν τη ενώσει" - συνιστά το μόνο μέσο για να διατηρηθούν στο μέλλον αυτοί οι πολιτισμοί και αυτές οι ταυτότητες έναντι του κόσμου πολλών πόλων που αναπτύσσεται σήμερα και που βλέπουμε παντού. Αύριο θα έχουμε μια τεράστια Κίνα, μια τεράστια Ινδία και μια σημαντική Νοτιοανατολική Ασία. Θα έχουμε μια οργανωμένη Νότιο Αμερική, για να μην αναφερθούμε στη Βόρειο Αμερική. Είναι προφανέστατο πως εάν παραμείνουμε εκεί, λίγο πολύ διαιρεμένοι, τότε φυσικά θα πάψουμε να υπάρχουμε, καθώς απλούστατα θα εξαφανιστούμε. Η μόνη περίπτωση να μπορέσουμε να επιβιώσουμε είναι παραμένοντας ενωμένοι και διατηρώντας την ταυτότητά μας, και σε αυτό ακριβώς το πλαίσιο δεν πρέπει να είμαστε οχυρό παρά να συνενώσουμε όλη την ενέργεια και τις προσπάθειές μας.
<P>
Ο κ. Wurtz αναφέρθηκε, τέλος, στον περίφημο φόρο Tobin. Θα ήθελα απλά να του επισημάνω πως η μεταρρύθμιση του διεθνούς νομισματικού συστήματος περιλαμβάνεται, όπως γνωρίζει, στην ημερήσια διάταξη, και είναι προφανές πως πρέπει να καταπολεμήσουμε την αστάθεια των χρηματοοικονομικών αγορών. Αυτό είναι βέβαιο, και εγώ από την πλευρά μου είμαι φυσικά απόλυτα προσηλωμένος σε αυτόν τον στόχο. Συγκαταλέγεται μάλιστα μεταξύ των θεμάτων που θα συζητήσουμε και με τη G7 στην Okinawa. Υπό το πνεύμα αυτό, αναγνωρίζω βεβαίως πως πρέπει να μελετήσουμε προσεκτικά όλους τους μηχανισμούς, πάσης φύσεως, που μπορούν να συντελέσουν στην επίτευξη αυτού του στόχου σταθερότητας και παράλληλα ίσης μεταχείρισης, αλλά φυσικά χωρίς a priori και επίσης σε ρεαλιστικά πλαίσια.
<P>
Εδώ και πάρα πολύ καιρό δίδω πάντα μεγάλη προσοχή στις παρατηρήσεις του Charles Pasqua ως προς τη γαστρονομία, αλλά και σε άλλους τομείς, και επομένως τον άκουσα με μεγάλο ενδιαφέρον - αναμφίβολα - έστω κι αν δεν αναγνωρίζω απολύτως στα λόγια και στην περιγραφή του την Ευρώπη που οικοδομούμε από κοινού. Τη βλέπουμε προφανώς με άλλα μάτια.
<P>
(Γέλια και χειροκροτήματα)
<P>
Παρατήρησα ειδικά πως ανέφερε επανειλημμένως στην ομιλία του τη λέξη "ομοσπονδιακός" ή "ομοσπονδία" . Πρόκειται για μια παλιά έριδα που έχουμε στη Γαλλία, που οφείλεται εξάλλου στο γεγονός πως η έννοια που αποδίδουμε στα γαλλικά σε αυτή τη λέξη διαφέρει από την έννοια που αποδίδουν στην ίδια λέξη άλλες γλώσσες, και ιδιαίτερα η γερμανική. Αυτή λοιπόν η ερμηνεία οδήγησε σε παρανοήσεις που κατέληξαν φυσικά σε έριδες.
<P>
Τόσο ο Charles Pasqua όσο και εγώ υπηρετήσαμε συγκεκριμένα έναν άνθρωπο τον οποίο είχαμε σε μεγάλη υπόληψη. Πρόκειται για τον Πρόεδρο Georges Pompidou, ο οποίος, απεχθανόμενος τις άσκοπες έριδες, συνήθιζε να λέει "ομοσπονδία, συνομοσπονδία, μια ομοσπονδία είναι κατά βάθος μια επιτυχημένη συνομοσπονδία" .
<P>
(Γέλια) Αυτό περιείχε φυσικά μια κάπως προκλητική πτυχή, αλλά στη βάση αυτής της δήλωσης υπήρχε κάποια κανταλιανή σοφία, με ρίζες δηλαδή στην Ωβέρνη. Καλώ φιλικά τον Charles Pasqua να σκεφτεί επ' αυτού.
<P>
(Γέλια και χειροκροτήματα)
<P>
Ο κ. de Gaulle θα αντιληφθεί κατά πάσα πιθανότητα πως δεν συμμερίζομαι την προσέγγισή του. Τον άκουσα προσεκτικά, αλλά θα ήθελα να του επισημάνω πως το μόνο δικαίωμα που δεν του αναγνωρίζω είναι να μιλά εξ ονόματος του Στρατηγού de Gaulle.
<P>
(Χειροκροτήματα)
<P>
Καθώς ο κ. Saint­Josse μίλησε τελευταίος και αναφέρθηκε σε ορισμένα θέματα που είχαν ήδη θιγεί, θα περιοριστώ σε ένα ή δύο ζητήματα που πρόβαλε.
<P>
Το πρώτο αφορά την πολιτιστική ποικιλομορφία και την εφαρμογή της αρχής της επικουρικότητας. Προσυπογράφω ανεπιφύλακτα την ύπαρξη αυτής της ανάγκης και το πνεύμα με το οποίο διατυπώθηκε. Είναι αλήθεια πως διαθέτουμε πλούτο πολιτιστικών διαφορών και πως η αρχή της επικουρικότητας αποτελεί επιτακτική ανάγκη. Οι αποφάσεις πρέπει να λαμβάνονται στο σωστό επίπεδο. Ας μη γυρίζουμε στο παρελθόν ή σε ορισμένα παραδείγματα που θα ήταν πάρα πολύ εύκολο να αναπτύξει κανείς. Για να εφαρμοστεί όμως ουσιαστικά η αρχή της επικουρικότητας, πρέπει φυσικά να υπάρχουν κάποιοι κανόνες παιχνιδιού. Αναφέρομαι σε κάποια απόφαση η οποία ελήφθη από την Επιτροπή και στη συνέχεια αμφισβητήθηκε, στο όνομα κυρίως της αρχής της επικουρικότητας, η οποία δεν έγινε σεβαστή. Επισημαίνω όμως πως αρχικά ήταν οι κυβερνήσεις που ζήτησαν από την Επιτροπή να λάβει αυτή την απόφαση.
<P>
(Χειροκροτήματα)Σε αυτό το σημείο επομένως υπάρχει, εάν θέλετε, μια αμφισημία, και όσο περισσότεροι είμαστε τόσο μεγαλύτερη θα είναι η ανάγκη μιας αυστηρής εφαρμογής της αρχής της επικουρικότητας, που σημαίνει φυσικά πως υπάρχουν κάποιοι κοινοί κανόνες παιχνιδιού χάρη στους οποίους αποφεύγεται κάθε αμφισημία. Επαναλαμβάνω, όπως είπα στο Βερολίνο σε ένα διαφορετικό πλαίσιο και με μια διαφορετική οπτική, πως θα πρέπει να γνωρίζουμε επακριβώς τι κάνει ποιος, διαφορετικά δεν θα τα καταφέρουμε, όπως διαπιστώνουμε από το παράδειγμα που ανέφερα προ ολίγου.
<P>
(Χειροκροτήματα)Πρέπει να προετοιμαστούμε ώστε να καταστήσουμε σαφές τι κάνει η Ευρώπη, τι κάνει το καθένα από τα κράτη που την αποτελούν και τι κάνουν, στο πλαίσιο των εθνών, κάποια υφιστάμενα διοικητικά κλιμάκια που συμμετέχουν από πολιτική και ανθρώπινη άποψη στο γίγνεσθαι αυτών των εθνών. Αναφέρομαι π.χ. στα γερμανικά ομοσπονδιακά κράτη (Lδnder), αλλά θα μπορούσαμε να αναφέρουμε φυσικά και πολλά άλλα παραδείγματα.
<P>
Κυρία Πρόεδρε, κυρίες και κύριοι, είχα τη μεγάλη ευχαρίστηση να διατυπώσω τα λίγα αυτά σχόλια στις πολύ σημαντικές παρατηρήσεις που άκουσα εκ μέρους των εκπροσώπων του Κοινοβουλίου σας, και σας ευχαριστώ για την υποδοχή σας.
<P>
(Ζωηρά χειροκροτήματα)

<SPEAKER ID=64 NAME="Πρόεδρος">
Ευχαριστώ τον Πρόεδρο Jacques Chirac για τις πολύ ουσιαστικές απαντήσεις που είχε την καλοσύνη να δώσει στους προέδρους των πολιτικών ομάδων του Ευρωπαϊκού Κοινοβουλίου.
<P>
Θα συνεχίσουμε τη συζήτησή μας. Ο Πρόεδρος είναι υποχρεωμένος να αποχωρήσει γιατί η οικογένεια της ομήρου που κρατείται στο Jolo, της Sonia Wendling, εξέφρασε την επιθυμία να συναντήσει τον Πρόεδρο Jacques Chirac υπό την ιδιότητά του ως Προεδρεύοντος του Συμβουλίου προκειμένου να εξεταστεί πώς θα μπορούσαν να ελευθερωθούν το συντομότερο δυνατόν όλοι αυτοί οι δύστυχοι όμηροι.
<P>
Είμαι βεβαία, κύριε Hager, πως συναισθάνεσθε την αγωνία αυτών των οικογενειών.

<SPEAKER ID=65 NAME="Hager">
Κυρία Πρόεδρε, δεν συμμερίζομαι καθόλου την άποψή σας. Λυπούμαι βαθύτατα που ο Προεδρεύων του Συμβουλίου εγκατέλειψε το Σώμα ακριβώς πριν μιλήσει ο εκπρόσωπος της τελευταίας Ομάδας βουλευτών, δείχνοντας έτσι την αδιαφορία του. Εναπόκειται στη φαντασία των βουλευτών να αποφανθούν για το αν αυτή η πράξη έχει ως στόχο την ιδιότητά μου ως μη εγγεγραμμένου ή ως Αυστριακού βουλευτή. Φοβάμαι ότι ο Προεδρεύων, που σήμερα τάχθηκε κατά του αποκλεισμού, υλοποίησε με τη συμπεριφορά του αυτόν ακριβώς τον αποκλεισμό. Ως εκ τούτου, παραιτούμαι από την ομιλία μου για το πρόγραμμα της γαλλικής Προεδρίας, αφού προφανώς δεν υπάρχει το σχετικό ενδιαφέρον, και λυπούμαι που δίνεται ένα τέτοιο μήνυμα στην αρχή της Προεδρίας. Ανεξαρτήτως τούτου, ελπίζω ως αισιόδοξο άτομο ότι στο μέλλον και αυτή η Προεδρία θα συνειδητοποιήσει την ουδετερότητα της θέσης της και τελικά θα επανέλθει η κανονικότητα και εντός της Ομάδας.

<SPEAKER ID=66 LANGUAGE="FR" NAME="Sudre">
Κυρία Πρόεδρε, κύριε Πρόεδρε της Επιτροπής, αγαπητοί συνάδελφοι, έχω την τιμή ως πρόεδρος της γαλλικής αντιπροσωπείας της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών να λάβω τον λόγο σήμερα, ημέρα της παρουσίασης των προτεραιοτήτων της γαλλικής Προεδρίας της Ένωσης.
<P>
Ο κ. Προεδρεύων του Συμβουλίου, στον λόγο που εκφώνησε την περασμένη εβδομάδα ενώπιον της Ομοσπονδιακής Βουλής στο Βερολίνο, λόγος που αναγνωρίζεται από όλους ως ιστορικός, άνοιξε νέες προοπτικές για τη γαλλική Προεδρία και, ελπίζω, για τις Προεδρίες που θα τη διαδεχθούν.
<P>
Εκτός από τα ουσιαστικά ερωτήματα που έθεσε - ποιος είναι ο σκοπός της Ευρώπης, με ποιον θα τον επιδιώξουμε και πώς - έδωσε επίσης καθοριστικές απαντήσεις για το μέλλον μιας Ένωσης που καλείται να πραγματοποιήσει μια διεύρυνση χωρίς προηγούμενο.
<P>
Σε όσους προτιμούν να επικεντρωθούν μόνο στις βραχυπρόθεσμες μεταρρυθμίσεις, απαραίτητες βεβαίως, που περιμένουν τη γαλλική Προεδρία και θα ολοκληρωθούν με τη μελλοντική Συνθήκη της Νίκαιας, τον Δεκέμβριο, θα απαντήσω πως αυτές οι μείζονες μεταρρυθμίσεις θα επιτύχουν μόνον εφόσον εμπνέονται όχι μόνο από τη σύγχρονη ιστορία της ηπείρου μας, αλλά και από ένα φιλόδοξο και ρεαλιστικό όραμα αυτού που θα πρέπει να είναι η Ευρώπη του μέλλοντος, δηλαδή μια Ευρώπη ισχυρή, δημοκρατική, ελεύθερη και με παγκόσμιο κύρος.
<P>
Όλοι γνωρίζουν πως για να ανταποκριθούμε στις σημαντικές προκλήσεις με τις οποίες βρίσκεται σήμερα αντιμέτωπη η Ευρώπη θα χρειαστεί να καταφέρουμε να καθορίσουμε σαφώς από κοινού το σχέδιό μας για την Ευρώπη. Πρέπει να ευγνωμονούμε τον Προεδρεύοντα του Συμβουλίου που είχε και το θάρρος και την τόλμη να καλέσει τους εταίρους μας να προβληματιστούν και να προτείνουν τις κατευθυντήριες γραμμές για το εν λόγω σχέδιο.
<P>
Οι συμπολίτες μας αναμένουν μια Ευρώπη που θα επιδείξει επιτέλους τη βούληση να επανεξετάσει τη λειτουργία της, ώστε να γίνει πιο κατανοητή, πιο διαφανής και πιο αποτελεσματική.
<P>
Οι μεταρρυθμίσεις της Επιτροπής και του Συμβουλίου πρέπει να ανταποκρίνονται σε αυτές τις επιταγές. Πρέπει να έχουμε πάντα κατά νου πως, έστω κι αν πρόκειται για δύσκολη αποστολή, η Γαλλία και οι εταίροι της είναι υποχρεωμένοι να φέρουν αποτελέσματα. Πρέπει να επιτευχθεί συμφωνία, και μάλιστα καλή συμφωνία.
<P>
Αντί να δυσκολεύει τα πράγματα, η σημερινή συζήτηση μάς διαφωτίζει ως προς τη δράση που πρέπει να αναλάβουμε κατά τους προσεχείς μήνες και τα προσεχή έτη και την οποία θα συνοψίσω ως εξής: προσέγγιση με τους πολίτες, με όλους ανεξαιρέτως τους πολίτες, είτε βρίσκονται κοντά είτε μακριά από τα κέντρα αποφάσεων, οικονομικός εκσυγχρονισμός και κοινωνική Ευρώπη, αποτελεσματικότητα και παγκόσμια καταξίωση της ευρωπαϊκής παρουσίας. Έχω απόλυτη εμπιστοσύνη στον Jacques Chirac, Προεδρεύοντα του Συμβουλίου, και στην ικανότητά του να ανταποκριθεί, μαζί με τους εταίρους μας στην Ένωση, στις ιστορικές αυτές προκλήσεις
<P>
(Χειροκροτήματα)

<SPEAKER ID=67 LANGUAGE="FR" NAME="Le Pen">
Κύριε Πρόεδρε, μια παρατήρηση σχετικά με την εφαρμογή του Κανονισμού βάσει του άρθρου 120 του Κανονισμού, που εκφράζεται εξάλλου ρητώς στη σελίδα 25 της σημερινής μας ημερήσιας διάταξης.
<P>
Εκεί προβλέπονται 30 λεπτά ομιλίας για το Συμβούλιο. Ο Πρόεδρος Chirac μίλησε μία ώρα και ένα τέταρτο. Προβλέπονταν επίσης ομιλίες των βουλευτών. Ωστόσο, η Πρόεδρος δεν επέβαλε τη σιωπή σε όσους διέκοπταν τον κ. de Gaulle. Αντίθετα, διέκοψε την παρέμβαση του τελευταίου στα 3 ακριβώς λεπτά, ενώ είχε παραχωρήσει ένα επιπλέον λεπτό στους υπόλοιπους ομιλητές και, τέλος, δεν επέτρεψε να λάβει τον λόγο ο ομιλητής των μη εγγεγραμμένων. Ο τελευταίος είχε το δικαίωμα να μιλήσει πριν ο Προεδρεύων του Συμβουλίου λάβει και πάλι τον λόγο για να απαντήσει. Η κ. Πρόεδρος δεν επιτέλεσε το καθήκον της ως προς την αμεροληψία που υποχρεούται να επιδεικνύει κατά τη διεξαγωγή των συζητήσεων σε αυτό το Σώμα.

<SPEAKER ID=68 LANGUAGE="FR" NAME="Berθs">
Κύριε Πρόεδρε, κύριε Υπουργέ, αγαπητοί συνάδελφοι, είμαστε απολύτως σύμφωνοι να καθορίσουμε την πορεία, πέρα από τη γαλλική Προεδρία, αλλά αυτό μας υποχρεώνει να θέσουμε ερωτήματα που θα ανακύψουν, είτε επιτύχει είτε αποτύχει η Διακυβερνητική Διάσκεψη. Αυτή η πορεία δεν μπορεί να αφορά μόνο ένα θεσμικό οικοδόμημα, για το οποίο γνωρίζουμε πως οι Γάλλοι ενδιαφέρονται ιδιαίτερα. Πρέπει επίσης να απαντά στο ερώτημα τι θέλουμε να κάνουμε μαζί. Είμαστε άραγε έτοιμοι να δεχθούμε όλες τις συνέπειες του μεγάλου άλματος που ξεκίνησαν οι προκάτοχοι του Προέδρου της Γαλλικής Δημοκρατίας; Αναφέρομαι συγκεκριμένα στην καθιέρωση του ευρώ.
<P>
Πρέπει επίσης να απαντήσουμε στα ερωτήματα που απασχολούν τους συμπολίτες μας, οι οποίοι επιθυμούν μια πιο εύρυθμη λειτουργία της Ευρώπης. Από σήμερα κιόλας, όποια κι αν είναι τα πλεονεκτήματα να μιλάμε για τα οράματα του μέλλοντος, πρέπει να ανταποκριθούμε σε όσα περιμένουν οι Ευρωπαίοι και οι Ευρωπαίες. Γι' αυτό θα απαιτηθεί κινητοποίηση όλων των αρμοδίων της γαλλικής κυβέρνησης προκειμένου η παρούσα Προεδρία να στεφθεί με επιτυχία. Κατά τη γνώμη μου, η δράση που ξεκίνησε η κυβέρνηση του Lionel Jospin, στη Γαλλία και στην Ευρώπη, δίνει στον Προεδρεύοντα του Συμβουλίου όλες τις δυνατότητες να επιτύχει αυτόν τον στόχο.
<P>
Πρέπει επίσης να επιτύχουμε σε αυτή την ατζέντα, κάτι που προϋποθέτει κατ' αρχάς επιτυχία της Διακυβερνητικής Διάσκεψης. Θα πρέπει να επιλυθούν βασικά πολιτικά ζητήματα. Εάν όμως θέλουμε να είναι η Ένωση ικανή να αποφασίζει, πρέπει κατ' αρχάς και πρώτα απ' όλα να προχωρήσουμε όσον αφορά την ειδική πλειοψηφία. Πέραν τούτου, το Ευρωπαϊκό Κοινοβούλιο ζήτησε να συμπεριληφθούν στην διάταξη των εργασιών της Διακυβερνητικής Διάσκεψης οι ενισχυμένες συνεργασίες, και εκφράζουμε την ικανοποίησή μας γιατί τούτο κατέστη δυνατόν. Θέλουμε να καταργηθεί το δικαίωμα του βέτο για τη μετάβαση στις ενισχυμένες συνεργασίες, αλλά δεν θέλουμε πίσω από μια αύξηση της ευελιξίας να σκιαγραφηθεί ένας ενισχυμένος διακυβερνητικός χαρακτήρας. Επιπλέον, θέλω να βεβαιώσω τη γαλλική Προεδρία πως μπορεί να βασίζεται στην υποστήριξη του Ευρωπαϊκού Κοινοβουλίου για να προτιμήσει να μην υπάρξει συμφωνία στη Νίκαια αν είναι να καταλήξουμε σε μια κακή Συνθήκη.
<P>
Πέρα από τη Διακυβερνητική Διάσκεψη, περιμένουμε επίσης μια αναθεώρηση των μεθόδων εργασίας και της οργάνωσης των θεσμικών οργάνων της Ένωσης. Αναφερόμαστε φυσικά στην υπό εξέλιξη μεταρρύθμιση στους κόλπους της Επιτροπής, αλλά επίσης, και ίσως κατ' αρχάς, στους κόλπους του Συμβουλίου.
<P>
Η γαλλική Προεδρία έθεσε ως στόχο της μια ανάπτυξη στην υπηρεσία της απασχόλησης. Πρόκειται για έναν ανανεωμένο στόχο, για τον οποίο θεωρούμε πως η εμβάθυνση των εργασιών στο πλαίσιο του ευρώ των 11, που θα γίνει σύντομα ευρώ των 12, αποτελεί βασική επιδίωξη. Εκφράζουμε την ικανοποίησή μας που ο Πρόεδρος της Γαλλικής Δημοκρατίας δεσμεύτηκε υπέρ της αύξησης της προβολής και του κύρους αυτής της διαδικασίας, κάτι που θεωρούμε χρήσιμο.
<P>
Όσον αφορά την κοινωνική ατζέντα, εκφράζουμε επίσης την ικανοποίησή μας που η προοπτική της πλήρους απασχόλησης αποτελεί πλέον προοπτική για ολόκληρη την Ευρωπαϊκή Ένωση. Είμαστε εξάλλου ικανοποιημένοι με τη δέσμευση που ανέλαβε η κυβέρνηση του Lionel Jospin να φροντίσει ώστε να ολοκληρωθεί η έκδοση ορισμένων βασικών οδηγιών. Αναφέρομαι κατ' αρχάς στην οδηγία σχετικά με την ενημέρωση και τη διαβούλευση με τους εργαζόμενους, καθώς και σε αυτή που αφορά τον χρόνο εργασίας των μετακινούμενων εργαζομένων.
<P>
Ο Πρόεδρος της Δημοκρατίας μίλησε για την Ευρώπη των ανδρών και των γυναικών και για την αυξημένη προσοχή που πρέπει να επιδείξουμε έναντι των προβληματισμών των συμπολιτών μας. Σε αυτόν τον τομέα η εργασία που ξεκίνησε στο πλαίσιο της συνέλευσης για την κατάρτιση ενός Χάρτη είναι απολύτως αναγκαία. Τα μέλη της εν λόγω συνέλευσης θα είναι έτοιμα να προτείνουν στο Ευρωπαϊκό Συμβούλιο του Biarritz ένα πλήρες κείμενο που θα περιέχει τα οικονομικά και κοινωνικά δικαιώματα. Όμως, στο Ευρωπαϊκό Συμβούλιο αναμένεται επίσης πως η εν λόγω συνέλευση θα ζητήσει, θα ζητήσει εκ νέου, να καταγραφεί η πρόθεση μελλοντικής ενσωμάτωσης του Χάρτη στη Συνθήκη. Το θέμα αυτό είναι κατά τη γνώμη μας βασικό. Τι ωφελεί να αναγνωρίζονται δικαιώματα χωρίς να είναι νομικά κατοχυρωμένα;
<P>
Στο πλαίσιο αυτής της προσέγγισης μιας Ευρώπης πιο κοντά στους πολίτες δεν πρόκειται να επαναλάβω ολόκληρο το πρόγραμμα της γαλλικής Προεδρίας. Θα πω μόνο δυο λέξεις. Όσον αφορά την οδηγία περί ξεπλύματος των κεφαλαίων, νομίζω πως αντιστοιχεί σε προόδους τις οποίες αναμένουν οι συμπολίτες μας. Οι τελευταίοι δεν κατανοούν πως σε αυτόν τον τομέα είμαστε διστακτικοί. Όσον αφορά την αμοιβαία αναγνώριση των αποφάσεων, βρισκόμαστε διαρκώς αντιμέτωποι με καταστάσεις όπου η διχοτόμηση των αρμοδιοτήτων μας οδηγεί τους συμπολίτες μας σε σοβαρά προσωπικά αδιέξοδα. Χρειάζεται να σημειώσουμε πρόοδο.
<P>
Κύριε Πρόεδρε, καταλήγοντας θέλω να πω κάτι τελευταίο για να εκφράσω πόσο πιστεύουμε πως η Γαλλική Προεδρία θα πρέπει να τροποποιήσει επίσης το κεκτημένο της Συνθήκης του Αμστερνταμ αναφορικά με τις υπηρεσίες κοινής ωφέλειας. Οι εν λόγω υπηρεσίες συμβάλλουν στην κοινωνική και εδαφική συνοχή της Ένωσης, όπως προβλέπεται στη Συνθήκη του Αμστερνταμ. Από αυτή την άποψη θα πρέπει να περάσουμε τη δοκιμασία της οδηγίας περί ταχυδρομικών υπηρεσιών. Οι υπηρεσίες αυτές εντάσσονται επίσης στο πλαίσιο του εκσυγχρονισμού, όταν μιλάμε για το Internet για όλους. Ελπίζουμε πως η γαλλική Προεδρία θα καταφέρει να μας προτείνει μια οδηγία πλαίσιο σε αυτόν τον τομέα.
<P>
(Χειροκροτήματα)

<SPEAKER ID=69 LANGUAGE="FR" NAME="Watson">
Κύριε Πρόεδρε, το πρόγραμμα που μόλις μας παρουσίασε, ο Πρόεδρος της Δημοκρατίας είναι και φιλόδοξο και ρεαλιστικό. Ωστόσο, ήλπιζα να αναληφθεί μια πιο σαφής δέσμευση όσον αφορά τα θεμελιώδη δικαιώματα που περιλαμβάνονται στο πρόγραμμα εργασιών της Ένωσης, και αυτό για δύο λόγους.
<P>
Πρώτον, τα εν λόγω δικαιώματα πρέπει να εκφραστούν στον μελλοντικό Χάρτη των Θεμελιωδών Δικαιωμάτων. Ωστόσο, στην παρέμβασή του ο Πρόεδρος δεν ανέφερε πως ο εν λόγω Χάρτης θα εξετασθεί ως ένα από τα βασικά θέματα του Ευρωπαϊκού Συμβουλίου του Biarritz.
<P>
Στην απάντησή του προς τους πρώτους ομιλητές άφησε να εννοηθεί πως στο Biarritz μπορεί ενδεχομένως να συζητηθεί μια πρόταση για την κατάρτιση ενός Χάρτη, με περιεχόμενο όμως το οποίο, όπως γνωρίζει ο Πρόεδρος της Δημοκρατίας πολύ καλά, θα καθιστούσε σχεδόν αδύνατη την ενσωμάτωσή του στις Συνθήκες κατά τη διάρκεια του Ευρωπαϊκού Συμβουλίου της Νίκαιας. Θα ήταν μεγάλη απογοήτευση εάν η Γαλλία, πατρίδα εδώ και δύο αιώνες των δικαιωμάτων του ανθρώπου, δεν θέσει έναν πιο φιλόδοξο στόχο.
<P>
Δεύτερον, τα θεμελιώδη δικαιώματα αποτελούν ήδη, από το Αμστερνταμ, τα θεμέλια της Ένωσής μας και θα πρέπει να είναι διαρκώς το σημείο αναφοράς της δράσης των κρατών μελών. Η δημιουργία ενός χώρου ελευθερίας, ασφάλειας και δικαιοσύνης είναι το πιο δύσκολο εγχείρημα που έχουμε να αντιμετωπίσουμε, κυρίως επειδή η ομοφωνία παραμένει ακόμα ο κανόνας. Να ένα καλό θέμα προβληματισμού για την ενισχυμένη συνεργασία, στην οποία μόλις πρόσφατα αναφέρθηκε ο Πρόεδρος.
<P>
Ο Πρόεδρος ήταν ο πρώτος που υπενθύμισε την υποχρέωση που απορρέει από το άρθρο 6 της Συνθήκης, με αφορμή την υπόθεση Haider. Με τη θέση που έλαβε τοποθέτησε πολύ ψηλά τον πήχυ όχι μόνο για την αυστριακή κυβέρνηση, αλλά εμμέσως και για όλες τις υπόλοιπες κυβερνήσεις.
<P>
Τα μέτρα που ανακοίνωσε η γαλλική Προεδρία στον τομέα της δικαιοσύνης και των εσωτερικών υποθέσεων φαίνεται να ανταποκρίνονται στο ύψος αυτής της πρόκλησης. Εντούτοις, δεν πρόκειται παρά για σχέδια. Επιτρέψτε μου επομένως να απευθύνω στη γαλλική Προεδρία την πρόσκληση που συνήθιζαν να απευθύνουν στην αρχαιότητα οι Έλληνες στον πιο φέρελπι αθλητή: "ιδού η Ρόδος ιδού και το πήδημα" .

<SPEAKER ID=70 LANGUAGE="FR" NAME="Cohn-Bendit">
Κύριε Πρόεδρε, κύριε Υπουργέ, εκμεταλλευόμενος την οικειότητα που δημιουργείται στις τελευταίες συνεδριάσεις θα ήθελα να σας εκφράσω κάποια σχόλια. Η Ευρώπη είναι προφανώς μια σειρήνα που ωθεί όλον τον κόσμο στον πολιτικό συγχρωτισμό. Έχοντας ακούσει τις παρατηρήσεις του Προέδρου Chirac, δεν ξέρω σε ποιο πολιτικό κόμμα θα καταλήξει στο τέλος της καριέρας του. Η εξέλιξη όμως είναι εκπληκτική και είναι αλήθεια πως χρειαστήκαμε εικοσιένα χρόνια για να πείσουμε τον Πρόεδρο Chirac πως η Ευρώπη είναι κάτι άλλο από αυτό που πίστευε όταν μιλούσε από την εποχή του Cochin. Θα ήθελα να επισημάνω πως διατηρώ πάντα την πεποίθησή μου πως θα έχουμε λιγότερη ανάγκη και δεν θα αργήσουμε τόσο να πείσουμε τον Πρωθυπουργό κ. Jospin να καταπιαστεί επιτέλους με την ευρωπαϊκή υπόθεση.
<P>
Δεν την προασπίζεται πάντα: μπορούμε βεβαίως να διατυπώνουμε κάποια μικρά σχόλια όπως αυτό χωρίς να εκνευριζόμαστε!
<P>
Θέλω απλά να πω - και είμαι πεπεισμένος γι' αυτό - πως σήμερα δεν αρκεί να κάνουμε συνεχώς επαναλήψεις: Υπάρχουν πολλά από αυτά που είπε ο Πρόεδρος Chirac με τα οποία συμφωνώ. Καλή βεβαίως η φιλοδοξία, αλλά να τη βλέπουμε κιόλας!
<P>
Εκφράζω π.χ. τη λύπη μου που δεν επανήλθε στο θέμα που έθιξε στο Βερολίνο όσον αφορά την ατζέντα για το σύνταγμα. Στο Βερολίνο μας είχε πει: διεύρυνση και ταυτόχρονα σύνταγμα. Θα ήθελα να επαναλάβει το ίδιο και ενώπιον αυτού του Κοινοβουλίου: διεύρυνση λοιπόν και σύνταγμα ταυτόχρονα. Αυτό σημαίνει πως θα φτάσουμε στο 2003-2004-2005 με ένα σύνταγμα και τη διεύρυνση.
<P>
Δεύτερον, μιλώντας για σύνταγμα πρέπει να προσέξουμε να μην είμαστε υπερβολικά αφελείς. Σωστό ακούγεται το ερώτημα ποιος κάνει τι, αλλά δεν είναι ρεαλιστικό. Γιατί στην Ευρώπη αυξάνονται ολοένα οι κοινές αρμοδιότητες: με άλλα λόγια, το σύνταγμα θα πρέπει να μας πει ποιος κάνει τι και πώς μαζί. Αυτό ακριβώς είναι το πρόβλημα! Εάν ήταν τόσο απλή η πολιτική χειρουργική, θα προχωρούσαμε πιο γρήγορα.
<P>
Έπειτα, θλίβομαι - όπως είπε ο Paul Lannoye - ακούγοντας να γίνεται λόγος για εξωτερική πολιτική και να λένε πως επιστρατεύονται τα μεγάλα μέσα για τους εξοπλισμούς και την άμυνα, ενώ δεν αναφέρεται λέξη για την πρόληψη των συγκρούσεων. Ο ρόλος της Ευρώπης είναι να επινοήσει επίσης μια διαφορετική εξωτερική πολιτική, η οποία θα βασίζεται ακριβώς στην πρόληψη των συγκρούσεων, στο γεγονός πως θα χρειαζόμαστε όλο και λιγότερα όπλα. Δεν λέω πως δεν έχουμε ανάγκη από όπλα. Δεν είμαι αφελής, αλλά θέλω η εικόνα της ευρωπαϊκής εξωτερικής πολιτικής να περιλαμβάνει, εκτός από αεροσκάφη υψηλών επιδόσεων και στρατιώτες που πρέπει να πάνε στη Βοσνία και στο Κοσσυφοπέδιο, και την ικανότητα παρεμπόδισης των συγκρούσεων στη Βοσνία και στο Κοσσυφοπέδιο.
<P>
Υπό αυτή την έννοια, παραδέχομαι πως ο Πρόεδρος κ. Chirac βαδίζει στη σωστή κατεύθυνση και πιστεύω πως ο Πρωθυπουργός κ. Jospin μπορεί να τον φτάσει γρήγορα, καθώς είναι σταθερά και σαφέστερα υπέρμαχος της Ευρώπης.

<SPEAKER ID=71 LANGUAGE="FR" NAME="Krivine">
Κύριε Πρόεδρε, κύριε Υπουργέ, η μια Προεδρία διαδέχεται την άλλη, ακούγοντας όμως τον κ. Chirac αντιλαμβανόμαστε πως επαναλαμβάνονται πάντα οι ίδιες συζητήσεις και οι ίδιοι ευσεβείς πόθοι για τον αποκλεισμό. Ωστόσο, είμαστε αναγκασμένοι να διαπιστώσουμε πως η τύχη των πενήντα εκατομμυρίων φτωχών και των δεκαπέντε εκατομμυρίων ανέργων δεν αλλάζει στην Ευρώπη, ανεξαρτήτως Προεδρίας.
<P>
Η Ευρώπη είναι μια δημοκρατική αποτυχία και η λειτουργία των θεσμικών της οργάνων ξεφεύγουν εντελώς από τους προβληματισμούς και τον έλεγχο των πολιτών. Η Ευρώπη είναι μια μηχανή ελευθέρωσης και απορρύθμισης των δημόσιων υπηρεσιών εις βάρος των στοιχειωδών αναγκών των πληθυσμών. Είναι ένα οχυρό που ευνοεί ένα νέο παράνομο δουλεμπόριο, όπως αποκάλυψε η τραγωδία του Ντόβερ.
<P>
Ωστόσο, οι εκδηλώσεις του Seattle, της Γενεύης και της Millau αποδεικνύουν πως είναι δυνατόν να υπάρξει μια διαφορετική Ευρώπη και μια διαφορετική παγκοσμιοποίηση. Για να φτάσουμε σε μια δημοκρατική Ευρώπη ας ξεκινήσουμε επομένως γκρεμίζοντας το οχυρό του Schengen, ας αναγνωρίσουμε πως όλοι οι άνθρωποι, άνδρες και γυναίκες, διαθέτουν την ίδια ελευθερία κίνησης με τα κεφάλαια και ας τακτοποιήσουμε το ζήτημα των λαθρομεταναστών. Για να φτάσουμε σε μια κοινωνική Ευρώπη ας ξεκινήσουμε από την απαγόρευση όλων των απολύσεων σε κερδοφόρες επιχειρήσεις. Τέλος, για να φτάσουμε σε μια Ευρώπη δικαιοσύνης και αλληλεγγύης ας ξεκινήσουμε με τη θέσπιση - αντί να περιοριζόμαστε μόνο στη συζήτηση - ενός φόρου Tobin, με τα έσοδα του οποίου θα μπορέσουμε να εξασφαλίσουμε τα στοιχειώδη για την επιβίωση δισεκατομμυρίων εντελώς άπορων παιδιών και ενηλίκων. Για τους λαούς αυτές οι απαιτήσεις προέχουν της συζήτησης, που είναι βεβαίως απαραίτητη, σχετικά με τη στάθμιση των ψήφων ή το δικαίωμα του βέτο.

<SPEAKER ID=72 LANGUAGE="FR" NAME="Dell'Alba">
Κύριε Πρόεδρε, κύριε Υπουργέ, μιλώ εξ ονόματος των Ιταλών Ριζοσπαστών της Ομάδας Τεχνικού Συντονισμού των Ανεξάρτητων Βουλευτών, οι οποίοι, όπως όλοι γνωρίζουν, είναι Ευρωπαίοι φεντεραλιστές. Από αυτή την άποψη, θα επιδείξουμε πάρα πολύ μεγάλη προσοχή στη θεσμική πορεία που θα ξεκινήσει με στόχο να προχωρήσουμε προς τις ενισχυμένες συνεργασίες σαφώς και σταθερά εντός του κοινοτικού πλαισίου.
<P>
Θέλω όμως να χρησιμοποιήσω τον χρόνο ομιλίας μου για να σας υπενθυμίσω πως αυτό το Σώμα, κύριε Υπουργέ, ζήτησε από τη Διακυβερνητική Διάσκεψη να αναγνωρίσει επιτέλους στο Ευρωπαϊκό Κοινοβούλιο το δικαίωμα να αποφασίσει για την έδρα του. Πρόκειται για θεμελιώδες δικαίωμα, και τριακόσιοι συνάδελφοι εξάλλου εξέφρασαν κατηγορηματικότατα τη δυσαρέσκειά τους για την υποχρεωτική προσέλευση στο Στρασβούργο δώδεκα φορές τον χρόνο.
<P>
Ελπίζω η γαλλική Προεδρία να λάβει δεόντως υπόψη της αυτό το θέμα, το οποίο είναι πολύ σημαντικό για εμάς. Η κατάργηση της Παρασκευής κύριε Υπουργέ, δεν είναι τυχαία. Εκφράζει την αγανάκτηση πολλών συναδέλφων βουλευτών του Ευρωπαϊκού Κοινοβουλίου λόγω των δυσκολιών που αντιμετωπίζουν για να φτάσουν στο Στρασβούργο και να επιτελέσουν σωστά την εργασία τους υπό αυτές τις συνθήκες.

<SPEAKER ID=73 NAME="Sichrovsky">
Αξιότιμε κύριε Πρόεδρε, ενόψει των σημερινών χειρισμών σχετικά με τον κατάλογο των ομιλητών με στόχο τον αποκλεισμό του συναδέλφου μου Hager ένα μόνο θέλω να σας πω: αν ο Αυστριακός διαιτητής Benko είχε παραβεί τους κανόνες στον αγώνα Γαλλίας-Πορτογαλίας στον ίδιο βαθμό που το έκανε σήμερα η Πρόεδρος, η Γαλλία δεν θα είχε φθάσει καν στον τελικό. Αυτή είναι η εύθυμη πλευρά. Η λιγότερο εύθυμη πλευρά της σημερινής σύγκρουσης είναι ότι εδώ μέσα κάθονται αρκετές εκατοντάδες βουλευτών που δέχονται αυτό που έγινε χωρίς να λένε λέξη!

<SPEAKER ID=74 LANGUAGE="FR" NAME="Bayrou">
Κύριε Πρόεδρε, ακούσαμε με χαρά την ομιλία του Προεδρεύοντος του Συμβουλίου, του Προέδρου κ. Jacques Chirac, σε μια στιγμή που συνειδητοποιούμε ξεκάθαρα τη βαθιά ευρωπαϊκή κρίση και θέλουμε να γνωρίζουμε πού βρισκόμαστε.
<P>
Θα ήθελα να μείνω στα τρία συστατικά, κατά τη γνώμη μου, στοιχεία της σημερινής ευρωπαϊκής κρίσης. Το πρώτο είναι μια βαθιά αμφιβολία όλων των ευρωπαϊκών θεσμικών παραγόντων. Το δεύτερο είναι μια απόσταση και μια πολύ μεγάλη δυσκολία των πολιτών να κατανοήσουν τις ευρωπαϊκές αρχές και το τρίτο στοιχείο, το κλειδί των δύο πρώτων, είναι η έλλειψη προοπτικών. Ενώ για πολύ καιρό γνωρίζαμε στην Ευρώπη που πηγαίναμε, δεν το γνωρίζουμε πλέον. Αυτός είναι ο λόγος που πολλοί από εμάς καλωσορίσαμε την ομιλία που εκφώνησε ο Πρόεδρος της Γαλλικής Δημοκρατίας στην Ομοσπονδιακή Βουλή, και κυρίως την επιλογή του να αναφερθεί ενώπιον της Ομοσπονδιακής Βουλής στο ευρωπαϊκό σύνταγμα ως στοιχείο-κλειδί όλων των μηχανισμών μελλοντικής ανάπτυξης.
<P>
Σήμερα προτίμησε να μην το επαναλάβει. Πολλοί από εμάς λυπούνται γι' αυτό, επειδή η φράση του Προέδρου σύμφωνα με την οποία οι προβληματισμοί που εκφράστηκαν ενώπιον της Ομοσπονδιακής Βουλής υπερβαίνουν τη γαλλική προεδρία της Ένωσης αποτελεί για μας μια διαφορετική προοπτική. Αντίθετα, έχουμε την αίσθηση πως το θέμα των προοπτικών, το θέμα της αρχιτεκτονικής της Ευρώπης και το θέμα του μελλοντικού ευρωπαϊκού συντάγματος βρίσκονται ακριβώς στο επίκεντρο της εξάμηνης γαλλικής Προεδρίας της Ένωσης. Δεν πρόκειται για δευτερεύοντα ή επουσιώδη θέματα ούτε για θέματα που πρέπει να εξεταστούν αργότερα παρά για ζητήματα που χρειάζεται να εξεταστούν κατά προτεραιότητα και βρίσκονται στο επίκεντρο της συζήτησης που θα διεξαγάγουμε. Εάν δεν είμαστε σε θέση να απαντήσουμε ως προς το ζήτημα των προοπτικών, δεν θα μπορέσουμε να δώσουμε απαντήσεις ούτε στα τεχνικά θέματα που τίθενται. Θα ήταν για εμάς μια χαμένη ευκαιρία. Συνοψίζω όσα είπα σε μια φράση: η εργασία για το σύνταγμα, και επομένως για τις ευρωπαϊκές προοπτικές, πρέπει να ξεκινήσει σαφώς κατά τη γαλλική Προεδρία. Πρέπει να ξεκινήσει στη Νίκαια.

<SPEAKER ID=75 NAME="Hδnsch">
Κύριε Πρόεδρε, αγαπητοί συνάδελφοι, ο Γάλλος Πρόεδρος μάς παρουσίασε σήμερα ένα μεγάλο πρόγραμμα για τη γαλλική Προεδρία, και δεν είναι δυνατόν να αναφερθώ σε τέσσερα λεπτά ούτε καν σε τμήμα του προγράμματος. Επιτρέψτε μου όμως να πω ότι βλέπω σε τρία σημεία προόδους που θα χαρίσουν την επιτυχία στη γαλλική Προεδρία. Το πρώτο είναι η ενίσχυση της προβολής της ομάδας του ευρώ των 11 ή της μελλοντικής ομάδας του ευρώ των 12. Το ζητούμενο είναι η πολιτική κάλυψη του κοινού μας νομίσματος, και υποστηρίζω απερίφραστα την επιθυμία της γαλλικής Προεδρίας να προβάλει περισσότερο αυτή την πολιτική κάλυψη του ευρώ με παράλληλη διατήρηση της ανεξαρτησίας της ΕΚΤ. Είναι και αυτό μια συμβολή στη σταθερότητα του κοινού νομίσματος μέσω του συντονισμού των δημοσιονομικών πολιτικών και της καλύτερης εναρμόνισης των φορολογικών πολιτικών.
<P>
Επιτρέψτε μου όμως μια συμπληρωματική παρατήρηση. Αν κατορθώναμε να δημιουργήσουμε μια τέτοια ενισχυμένη ομάδα του ευρώ, τούτο θα ήταν κατά κάποιον τρόπο το επίκαιρο, αλλά και ένα από τα σημαντικότερα παραδείγματα ενισχυμένης συνεργασίας στο πλαίσιο της Συνθήκης. Αυτό εντάξει! Όμως, τότε θέλω η Γαλλία να γίνει πραγματικά πρωτοπόρος, και στους τομείς όπου το ζητούμενο είναι η μεταφορά της οδηγίας για την εσωτερική αγορά να μην είναι πρωτοπόρος, παρά οπισθοφυλακή. Στον τομέα αυτό πρέπει να αναπληρωθούν πολλά κενά, ειδικά ως προς τη μεταφορά του κοινοτικού δικαίου στη Γαλλία, που μαζί με την Ελλάδα, την Πορτογαλία και το Λουξεμβούργο βρίσκονται στην οπισθοφυλακή και όχι στην εμπροσθοφυλακή. Θα χαιρόμουν πολύ αν τα πράγματα ήταν διαφορετικά.
<P>
Το δεύτερο σημείο είναι η ενισχυμένη συνεργασία κατά τη δημιουργία μιας Ευρωπαϊκής Ένωσης ασφάλειας και άμυνας. Συμφωνώ απόλυτα μαζί σας όταν λέτε πως η ΕΕ πρέπει να διαθέτει όλα τα μέσα για να ασκήσει μια κοινή εξωτερική πολιτική και πολιτική ασφαλείας πραγματικά αντάξια του ονόματός της. Σε αυτό περιλαμβάνεται και η ενίσχυση των στρατιωτικών δυνάμεων καθώς και η δημιουργία των πολιτικών και στρατιωτικών δομών που χρειάζονται για μια κοινή εξωτερική πολιτική και πολιτική ασφαλείας.
<P>
Η τρίτη πτυχή είναι φυσικά η συμφωνία και των 15 κρατών μελών στη Νίκαια για τη μεταρρύθμιση των θεσμικών οργάνων και των διαδικασιών λήψης απόφασης στην ΕΕ. Επιτρέψτε μου να κάνω εδώ δύο βασικές παρατηρήσεις. Ο στόχος από τον οποίο δεν πρέπει να απομακρυνθούμε είναι η διατήρηση της ενότητας των θεσμικών οργάνων. Η ΕΕ δεν έχει ανάγκη νέων θεσμικών οργάνων, αλλά θεσμικών οργάνων που θα λειτουργούν καλύτερα και θα μπορούν να λαμβάνουν πιο αποτελεσματικές αποφάσεις από τα σημερινά. Αυτό είναι το ένα. Το άλλο είναι ότι ναι μεν είναι αλήθεια πως θα θέλαμε ως Κοινοβούλιο μια πιο εκτεταμένη διάταξη εργασιών, όμως σημαντικότερο από αυτό είναι οι ουσιαστικές πρόοδοι στα σημεία της σημερινής διάταξης εργασιών. Γι' αυτό είναι σημαντικό το μελλοντικό μέγεθος της Επιτροπής, χωρίς όμως να είναι και το κεντρικό σημείο. Η νέα αναλογία ψήφων στο Συμβούλιο είναι επίσης σημαντική για μια νέα ισορροπία στην Ένωση μεταξύ μεγάλων και μικρών χωρών, Βορρά και Νότου, πλούσιων και φτωχών, ούτε και αυτό όμως είναι αποφασιστικής σημασίας. Στο επίκεντρο βρίσκεται η επέκταση της ειδικής πλειοψηφίας. Σχετικά με αυτό θα ήθελα, αφού υπάρχει μεγαλύτερη προσέγγιση Γερμανίας και Γαλλίας - πράγμα που βέβαια επιδοκιμάζω - να συμβαδίσουν οι δύο αυτές χώρες στο Συμβούλιο ως προς το ζήτημα της ειδικής πλειοψηφίας και να αποτελέσουν παράδειγμα για το ότι τα πράγματα δεν θα μείνουν όπως είναι σήμερα και ότι υπάρχουν δύο τομείς στους οποίους μπόρεσαν να συμφωνήσουν οι 15.
<P>
Κύριε Πρόεδρε του Συμβουλίου, η ειδική πλειοψηφία στο Συμβούλιο θα σημαίνει βέβαια και συναπόφαση του Ευρωπαϊκού Κοινοβουλίου. Πρέπει να υπάρξει άρρηκτη σύνδεση μεταξύ της επέκτασης της απόφασης με ειδική πλειοψηφία και της αναγνώρισης του δικαιώματος συναπόφασης του Ευρωπαϊκού Κοινοβουλίου σε ολόκληρη τη νομοθετική δραστηριότητα στην Ευρωπαϊκή Ένωση!

<SPEAKER ID=76 LANGUAGE="SV" NAME="Thors">
Κύριε Προεδρεύοντα της Συνεδρίασης, κύριε Πρόεδρε, το πρόγραμμα της γαλλικής Προεδρίας είναι ενδιαφέρον και ουδόλως άνευ περιεχομένου. Υπάρχουν πολλά με τα οποία μπορεί κανείς να συμφωνήσει. Διερωτώμαι ωστόσο αν η αναφορά σε στέγαση, περίθαλψη και αθλητισμό βρίσκεται σε συμφωνία με την αρχή της επικουρικότητας. Πρέπει άραγε όντως να ασχολείται η ΕΕ με τέτοια θέματα;
<P>
Οι κοινές αξίες είναι σημαντικές, όμως υπάρχουν αντικρουόμενες απόψεις ως προς το πώς θα επιτευχθούν. Πολλοί απογοητευτήκαμε από τη δήλωση του Πρωθυπουργού κ. Jospin ότι επί γαλλικής Προεδρίας δεν πρόκειται να υπάρξει διαφορετική αντιμετώπιση όσον αφορά τον αποκλεισμό της Αυστρίας από τα υπόλοιπα 14 κράτη μέλη.
<P>
Οι έντονες συζητήσεις των τελευταίων εβδομάδων σχετικά με τα οράματα για το μέλλον της Ευρώπης είναι ελκυστικές, προκαλούν όμως ανησυχία στις υποψήφιες χώρες όσον αφορά ποια είναι πραγματικά η θέση της ΕΕ. Σε αυτό αναφέρθηκε και ο κ. Cox.
<P>
Χάρη στα ασαφή μηνύματα κερδίζουν έδαφος οι εθνικιστές δημαγωγοί στις υποψήφιες χώρες, οι οποίοι θέλουν να δημιουργήσουν εμπόδια στην ένταξη αυτών των χωρών. Ήταν άραγε σύμπτωση το γεγονός ότι στη Feira δεν έγινε καμία αναφορά στο γεγονός ότι το έτος 2002 θα πρέπει να είμαστε έτοιμοι ενόψει της διεύρυνσης;
<P>
Κατά πόσον η γραμμή της γαλλικής Προεδρίας για τη διοργάνωση μιας νέας διακυβερνητικής διάσκεψης το έτος 2003/2004 συνεπάγεται ότι υπάρχει στήριξη της πρότασης του Καγκελαρίου Schrφder σχετικά με την ανάγκη μιας νέας διάσκεψης για την κατανομή της εργασίας; Και σε αυτή την περίπτωση επίσης τα μηνύματα είναι ασαφή, κάτι που προκαλεί ανησυχία στις υποψήφιες χώρες.
<P>
Τέλος, θέλω να επισημάνω μια μεμονωμένη ενέργεια η οποία προβληματίζει. Γιατί έθεσε η Γαλλία φραγμούς στην ένταξη της Σλοβακίας στον ΟΟΣΑ, παραπέμποντας στην κοινοτική οδηγία που αφορά τα θέματα σχετικά με την τηλεόραση; Ήταν άραγε ορθό να προβεί η Γαλλία σε αυτή την ενέργεια μόνη της, χωρίς να διερευνίσει τις απόψεις των άλλων κρατών μελών; Ποιό ήταν το υπόβαθρο αυτής της ενέργειας; Και αυτό επίσης έχει προκαλέσει ανησυχία στις υποψήφιες χώρες, πώς δηλαδή αντιμετωπίζουμε τις νομοθεσίες τους όπως και το νόμιμο συμφέρον τους να συμμετέχουν στην οικονομικά σημαντική συνεργασία του ΟΟΣΑ.

<SPEAKER ID=77 LANGUAGE="FR" NAME="Isler Bιguin">
Κύριε Πρόεδρε, κύριε Υπουργέ, αγαπητοί συνάδελφοι, η βάρκα της γαλλικής Προεδρίας μεταφέρει βαρύ φορτίο και ευχόμαστε ιδιαίτερα, έχοντας ακούσει τις απαντήσεις του κ. Chirac, να φθάσει με το καλό στο λιμάνι τις Νίκαιας σε έξι μήνες.
<P>
Το όνομα της "Νίκαιας" , αρχαίας φοινικικής αποικίας, σημαίνει νίκη. Μια νίκη ακριβώς περιμένουμε στωικά από τη γαλλική Προεδρία τόσο για τους πολίτες της Ένωσης όσο και γι' αυτούς που πρόκειται να ενταχθούν σε αυτή.
<P>
Σημειώσαμε με ικανοποίηση τη βούληση, τη φιλοδοξία και τη διορατικότητα όσον αφορά ειδικά τις αντιφάσεις ορισμένων από τις ευρωπαϊκές μας πολιτικές. Μεταξύ αυτών συγκαταλέγεται η αύξηση της θερμοκρασίας του πλανήτη, που κρέμεται σαν δαμόκλειος σπάθη όχι μόνο πάνω από την Ένωση, αλλά και πάνω από ολόκληρο τον πλανήτη. Η ενσωμάτωση αυτού του βασικού στοιχείου σε όλες τις ευρωπαϊκές πολιτικές αποτελεί αυτή ακριβώς την πολιτική πρόκληση στην οποία πρέπει να ανταποκριθούμε. Δεν είμαι πεπεισμένη πως κινούμαστε προς αυτή την κατεύθυνση, παρά τα ομορφότερα λόγια του κόσμου που ακούστηκαν σήμερα το πρωί.

<SPEAKER ID=78 LANGUAGE="FR" NAME="Madelin">
Κύριε Πρόεδρε, το ιστορικό στοίχημα για τη γαλλική Προεδρία, γιατί θεωρώ πως πρόκειται για ιστορικό στοίχημα, είναι κατ' αρχάς και κυρίως να ανοίξει τελικά ο δρόμος για την οικοδόμηση της Ευρώπης όλων των Ευρωπαίων. Καλέσαμε, και σωστά, τις νέες δημοκρατίες της Ανατολικής Ευρώπης να ενταχθούν στην Κοινότητα μετά την έξοδό τους από την κομμουνιστική δοκιμασία, αλλά το πράξαμε γνωρίζοντας πολύ καλά πως δεν θα προσαρμόσουμε τη μεγάλη Ευρώπη στα θεσμικά όργανα της μικρής Ευρώπης. Έπειτα όμως κωλυσιεργούμε και υπεκφεύγουμε όσον αφορά τη μεταρρύθμιση αυτών των θεσμικών οργάνων.
<P>
Δέκα χρόνια μετά από την πτώση του τείχους του Βερολίνου και έναν χρόνο μετά από τις αποφάσεις για τη διεύρυνση που ελήφθησαν στο Ελσίνκι, η νέα Διακυβερνητική Διάσκεψη υπό τη γαλλική Προεδρία είναι κατά τη γνώμη μου το εναρκτήριο λάκτισμα που περίμενε η Ευρώπη και όλοι οι Ευρωπαίοι, γιατί η Ευρώπη δεν αλλάζει μόνο διάσταση παρά και χαρακτήρα. Πράγματι, αν αναλογιστούμε την Ευρώπη στο σύνολό της, είμαστε υποχρεωμένοι να ορίσουμε τι είναι η Ευρώπη, ποια είναι τα σύνορά της - και από αυτό ανακύπτει άλλωστε το πρόβλημα της Τουρκίας, για την οποία θα πρέπει κατά τη γνώμη μου να προτιμηθεί μάλλον η σύνδεση παρά η ένταξη - ποιες είναι οι αξίες της και ποιο το σχέδιό της. Είμαστε επίσης υποχρεωμένοι να σκεφτούμε την Ευρώπη διαφορετικά, κάτι διαφορετικό από ένα διευρυμένο εθνικό κράτος, με μια υπερ-κυβέρνηση έναν υπερ-πρόεδρο, ένα υπερ-κοινοβούλιο, μια υπερ-διοίκηση ή και μια υπερ-φορολογία. Κατά τη γνώμη μου, πρέπει να τη σκεφτόμαστε περισσότερο σαν οικοδόμηση ενός χώρου πραγματικού φεντεραλισμού που θα προστατεύει την ποικιλομορφία των λαών και των εθνών, που θα έχει ένα σαφές σύνταγμα το οποίο θα οριοθετεί και θα περιορίζει τις εξουσίες της Ευρώπης, εφαρμόζοντας την αρχή της επικουρικότητας και εξασφαλίζοντας την αυστηρή τήρησή της.
<P>
Σήμερα η γαλλική Προεδρία είναι υποχρεωμένη να φέρει κάποιο αποτέλεσμα και, όπως λέει και ο Πρόεδρος της Δημοκρατίας: εάν δεν επιτύχει η Διακυβερνητική Διάσκεψη θα είναι μάταιο να σκεφτούμε τα επόμενα στάδια. Η αναθεώρηση των μηχανισμών λήψης αποφάσεων προκειμένου να αποφευχθεί η παράλυση, καθώς και η αναθεώρηση της λειτουργίας του Συμβουλίου και της Επιτροπής περιλαμβάνονται στη διάταξη των εργασιών, και νομίζω πως τα βραχυπρόθεσμα και μεσοπρόθεσμα σχέδια δεν πρέπει να κρύβουν τις σημερινές ανάγκες. Η επιτυχία της Διακυβερνητικής Διάσκεψης σήμερα θα αποτελέσει όντως την καλύτερη βάση για το σπουδαίο σχέδιο της μεγάλης Ευρώπης του αύριο.

<SPEAKER ID=79 NAME="Veltroni">
. Κύριε Πρόεδρε, αξιότιμοι συνάδελφοι, η Προεδρία που ανέλαβε η Γαλλία είναι γεμάτη υποχρεώσεις. Πρέπει να αναγνωρίσουμε στην πορτογαλική Προεδρία ότι πραγματοποίησε ένα μεγάλο έργο, ότι πέτυχε στη Διάσκεψη της Λισαβόνας σημαντικά και πρωτοποριακά αποτελέσματα που τώρα περιμένουν ταχεία εφαρμογή από τα κράτη μέλη της Ένωσης.
<P>
Εντούτοις, οι εργασίες της Διακυβερνητικής δεν προχωρούν. Χρειάζεται επομένως μια ισχυρότερη πολιτική βούληση και είναι απαραίτητη μια άμεση αναβάθμιση του πολιτικού επιπέδου των διαπραγματεύσεων για τη μεταρρύθμιση της Ένωσης, και προς αυτή την κατεύθυνση είναι σημαντικό το γεγονός ότι ύστερα από τις τοποθετήσεις του Υπουργού Joshka Fischer άνοιξε εκ νέου ο διάλογος σχετικά με τη μελλοντική αρχιτεκτονική της Ένωσης. Τώρα το πρώτο πράγμα που πρέπει να γίνει είναι να καθοριστούν στη Νίκαια ορισμένες προτεραιότητες, στις οποίες αναφέρθηκε στον πρόλογό του ο Πρόεδρος Chirac: η ενισχυμένη συνεργασία, η καθιέρωση του κανόνα της πλειοψηφίας, η έγκριση ενός Χάρτη των Θεμελιωδών Δικαιωμάτων με ισχυρό περιεχόμενο ο οποίος θα ενσωματωθεί στις Συνθήκες ώστε να αντιπροσωπεύει ένα βασικό βήμα προς τον καθορισμό ενός ευρωπαϊκού συντάγματος.
<P>
Θεωρούμε ότι αυτές οι αποφάσεις είναι ουσιαστικές για τον σκοπό της μεταρρύθμισης της Ένωσης: χωρίς αυτές κάθε συζήτηση σχετικά με την αρχιτεκτονική θα ήταν ακαδημαϊκή, και αυτό που είναι σαφές είναι ότι η Ευρώπη, μετά το ενιαίο νόμισμα και την Κεντρική Τράπεζα, έχει ανάγκη από μια νέα πολιτική ενότητα όπως και - όπως ειπώθηκε - από μια νέα ώθηση στην οικονομική ανάπτυξη και στην κοινωνική συνοχή. Σε αυτά τα σημεία επανήλθε ο Πρόεδρος Prodi.
<P>
Γι' αυτόν τον λόγο πιστεύω ότι εμείς μπορούμε να διαβεβαιώσουμε τη Γαλλική Προεδρία, ότι θα εργαστούμε ώστε να επιτύχει αυτό το εξάμηνο, γνωρίζοντας ότι πρέπει να ξεπεραστούν σημαντικές πολιτικές διαφορές μεταξύ των χωρών, για τις οποίες ήρθε η ώρα να λάβουμε ξεκάθαρες θέσεις. Εμείς θεωρούμε ότι υπάρχει μια διαχωριστική γραμμή μεταξύ όσων θέλουν μέσω της διεύρυνσης μια πολιτική χαλάρωση της Ένωσης και όσων, αντιθέτως, θεωρούν ότι η διεύρυνση απαιτεί μια μεγαλύτερη πολιτική ολοκλήρωση και ξεκάθαρες και καθορισμένες προθεσμίες.
<P>
Θεωρούμε ότι μια δεύτερη διαχωριστική γραμμή αφορά τη θεσμική μορφή της Ένωσης μετά τη διεύρυνση και ότι, συνεπώς, η επιλογή που πρέπει να γίνει βρίσκεται μεταξύ μιας ανάπτυξης των υπερεθνικών στοιχείων, με την ενίσχυση του ρόλου της Επιτροπής και του Κοινοβουλίου, και της ενίσχυσης των διακυβερνητικών χαρακτηριστικών. Εμείς θέλουμε να επιτρέψουμε στις χώρες που το επιθυμούν να ενισχύσουν σε ένα ενωτικό πλαίσιο τη συνεργασία τους σε μια σειρά τομέων: την οικονομική και νομισματική ένωση, που ακόμη παραμένει σε μεγάλο βαθμό ανεκπλήρωτη, την εσωτερική ασφάλεια, την άμυνα και την εξωτερική πολιτική, που προδιαγράφουν έναν ανοικτό και δυναμικό πυρήνα μιας πιο προχωρημένης ολοκλήρωσης.
<P>
Στο θέμα της οικονομικής διαχείρισης υποστηρίζουμε τη θέσπιση ενός ευρώ των 12, επειδή θεωρούμε ότι ύστερα από τη δημιουργία του ευρώ είναι αναγκαίο και για την Κεντρική Τράπεζα. Θεωρούμε ουσιώδη τη διατήρηση των βασικών στόχων του ευρωπαϊκού κοινωνικού μοντέλου - φυσικά προσαρμόζοντάς το στις διαφοροποιημένες απαιτήσεις που προκάλεσε η "νέα οικονομία" - και πραγματώνοντας, με νέες μορφές σε σχέση με εκείνες που ελέγχουν την αγορά εργασίας, μια ευελιξία που θα έχει τους δικούς της κανόνες. Εμείς πιστεύουμε σε μια μεγαλύτερη συνεργία ανάμεσα στο Ευρωπαϊκό Κοινοβούλιο και τα εθνικά κοινοβούλια, αλλά είμαστε αντίθετοι σε συγχύσεις που θέτουν σε αμφισβήτηση το βασικό γεγονός ότι το Ευρωπαϊκό Κοινοβούλιο είναι το κοινοβουλευτικό όργανο της υπερεθνικότητας, που εκλέγεται με άμεση και καθολική ψηφοφορία.
<P>
Τέλος, θα ήθελα να διατυπώσω μια τελευταία σκέψη σχετικά με τον ρόλο της Ευρωπαϊκής Ένωσης στα διεθνή θεσμικά όργανα. Ο Πρόεδρος Chirac εκφώνησε στη Bundestag έναν βαθιά φιλοευρωπαϊκό λόγο, στον οποίο δεσμεύθηκε να προωθήσει την ανάπτυξη της Ευρωπαϊκής Ένωσης και να της παράσχει ένα σύνταγμα το οποίο θα τεθεί σε ψηφοφορία προκειμένου να εγκριθεί από τους Ευρωπαίους πολίτες. Πρόκειται για προθέσεις που συμμεριζόμαστε. Ο Πρόεδρος Chirac επανέλαβε τη γαλλική υποστήριξη στην αίτηση της Γερμανίας να της δοθεί μια θέση μονίμου μέλους στο Συμβούλιο Ασφαλείας των Ηνωμένων Εθνών, επιβεβαιώνοντας τη βούληση να ενισχυθεί ο γαλλογερμανικός άξονας στα πλαίσια μιας αποκλειστικά διακυβερνητικής οπτικής για τη μελλοντική αρχιτεκτονική της Ευρωπαϊκής Ένωσης.
<P>
Εμείς σκεπτόμαστε εδώ και καιρό ότι είναι αναγκαίο να επανεξετάσουμε τη σύνθεση του Συμβουλίου Ασφαλείας, αλλά ευνοούμε τη συμμετοχή αντιπροσωπειών από μεγάλες ηπείρους, όπως η Αφρική, η Νότιος Αμερική και η Ευρώπη. Όσον αφορά την Ευρώπη, επειδή κατά τη γνώμη μας πρέπει να υπάρχει στο εσωτερικό της ισορροπία μεταξύ της διακυβερνητικής, της υπερεθνικής και της κοινοβουλευτικής πλευράς, θεωρούμε πως στο Συμβούλιο Ασφαλείας αυτή που χρειάζεται να εκπροσωπείται είναι η Ευρωπαϊκή Ένωση.

<SPEAKER ID=80 NAME="Tajani">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, κύριοι Υπουργοί, οι παραινέσεις, οι προτάσεις και τα σχέδια που εξέθεσαν τις τελευταίες εβδομάδες οι κύριοι Fischer, Bayrou, Monti, Vιdrine και ύστερα ο Πρόεδρος κύριος Chirac στο Βερολίνο, καθώς και οι σημερινές παρεμβάσεις του Προέδρου Chirac ενώπιον του Σώματος αποδεικνύουν ότι, παρ' όλες τις δυσκολίες και τις διαφορές, συμμετέχουμε σε μια νέα φάση της οικοδόμησης της Ευρώπης. Τα επιδιωκόμενα θετικά αποτελέσματα της Διακυβερνητικής Διάσκεψης θα πρέπει να μας οδηγήσουν στην απαραίτητη μεταρρύθμιση των θεσμικών οργάνων ενόψει της διεύρυνσης.
<P>
Σε αυτό το πλαίσιο η Επιτροπή, το Συμβούλιο και το Ευρωπαϊκό Κοινοβούλιο θα πρέπει να διαδραματίσουν, το καθένα από την πλευρά του, έναν εξίσου σημαντικό και δυναμικό ρόλο, αλλά και να αναπτύξουν δραστήρια συνεργασία. Το απαιτούν οι πολίτες, οι πραγματικοί πρωταγωνιστές της σημερινής Ευρώπης, αλλά προπαντός της αυριανής, μιας Ευρώπης διευρυμένης και ολοκληρωμένης, που θα είναι εις θέση να αντιμετωπίσει την πρόκληση της παγκοσμιοποίησης, και για την αντιμετώπιση των Ηνωμένων Πολιτειών και της αυριανής Κίνας δεν αρκεί η επιτυχία που επιτεύχθηκε με τη γέννηση του ευρώ. Πρέπει να σημειώσουμε πρόοδο και στους τομείς της κοινής εξωτερικής πολιτικής και της κοινής αμυντικής πολιτικής προκειμένου να δώσουμε δύναμη και στο νόμισμά μας. Αλλά πρόοδος πρέπει να σημειωθεί και στην προάσπιση των θεμελιωδών αρχών της Ένωσής μας, και ο Χάρτης των Θεμελιωδών Δικαιωμάτων θα πρέπει να το αποδείξει.
<P>
Εμείς οι ένθερμοι ευρωπαϊστές που πιστεύουμε στην κοινωνική οικονομία της αγοράς έχουμε καθήκον να καταπολεμήσουμε τη μάστιγα της ανεργίας, και για να επιτύχουμε αυτόν τον σκοπό η Ευρώπη θα πρέπει να ενθαρρύνει τις μικρές και μεσαίες επιχειρήσεις, την ανάπτυξη του εμπορίου, της γεωργίας, του τουρισμού, της βιοτεχνίας, αλλά, στα πλαίσια της επικουρικότητας, και τη μείωση της φορολογικής πίεσης.
<P>
Εν τέλει, όπως υπογράμμισε ο Πρόεδρος Chirac, πρέπει να διαμορφώσουμε τους νέους μας, να τους ετοιμάσουμε για την πρόκληση της παγκοσμιοποίησης, όχι μόνο από επαγγελματική και πολιτισμική άποψη, αλλά να διαμορφώσουμε νέους που θα έχουν πίστη στις αξίες, και σε αυτό η καταπολέμηση των ναρκωτικών και η ανάπτυξη του κοινωνικού ρόλου του αθλητισμού θα μπορέσουν να παίξουν σημαντικό ρόλο. Αλλά τα μεγάλα αποτελέσματα, κύριε Πρόεδρε και αγαπητοί συνάδελφοι, χρειάζονται χρόνο, όπως τα μωσαϊκά δημιουργούνται τοποθετώντας τη μια ψηφίδα δίπλα στην άλλη.
<P>
Ωστόσο, κατά πόσον είμαστε βέβαιοι ότι αυτή η Προεδρία, ακριβώς επειδή επικεφαλής είναι η Γαλλία, χώρα ιδρυτικό μέλος αυτής της Ένωσης, θα επιτύχει τους στόχους που έθεσε; Η αντιπροσωπεία της Forza Italia στην Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών θα της παράσχει τη σταθερή πολιτική και κοινοβουλευτική υποστήριξή της, με τη βεβαιότητα ότι η σημερινή και η αυριανή Ιταλία θα είναι πρωταγωνίστρια στην οικοδόμηση της Ευρώπης, στην οποία όλοι πιστεύουμε με θέρμη.

<SPEAKER ID=81 LANGUAGE="FR" NAME="Corbett">
Κύριε Πρόεδρε, πόσο μεγάλη είναι η αλλαγή συγκριτικά με την ομιλία του Προέδρου Chirac πριν από μερικά χρόνια! Ένας Πρόεδρος που, παρά τις "ευρωσκεπτικιστικές" , εάν μπορώ να χρησιμοποιήσω αυτή την έκφραση, ρίζες του, εκφώνησε σήμερα μια ομιλία πολύ φιλοευρωπαϊκή, την οποία χειροκρότησε τόσο η Αριστερά όσο και η Δεξιά του Ευρωπαίκού Κοινοβουλίου. Πρέπει, νομίζω, να συγχαρώ τη σοσιαλιστική κυβέρνηση που έπεισε τόσο βαθιά τον Πρόεδρο της Γαλλίας.
<P>
(Χειροκροτήματα)
<P>
Ο Πρόεδρος είναι αξιέπαινος γιατί ανέφερε λέξεις που ενδέχεται μερικές φορές να μας διχάζουν, όπως π.χ. η λέξη φεντεραλισμός, επισημαίνοντας σωστά πως τα πάντα εξαρτώνται από αυτό που εννοούμε. Και εκεί ακριβώς έγκειται το πρόβλημα με πολλές λέξεις που χρησιμοποιούνται στο πλαίσιο της σημερινής μας συζήτησης. Η Ευρωπαϊκή Ένωση ανέκαθεν είχε ομοσπονδιακά χαρακτηριστικά: την ψηφοφορία με ειδική πλειοψηφία αντί για ομοφωνία προκειμένου να λαμβάνονται αποφάσεις στο πλαίσιο του Συμβουλίου, ένα άμεσα εκλεγμένο Κοινοβούλιο, μια εκτελεστική Επιτροπή ανεξάρτητη από την κυβέρνηση καθώς και το κοινοτικό δίκαιο που υπερισχύει του εθνικού. Αυτά είναι, μεταξύ άλλων, μερικά από τα ομοσπονδιακά χαρακτηριστικά της. Αντίθετα, η Ευρωπαϊκή Ένωση πόρρω απέχει από μια συγκεντρωτική ομοσπονδία, όπως συμβαίνει με πολλές ομοσπονδίες παγκοσμίως. Είναι μια αποκεντρωμένη ομοσπονδία όπου τα κράτη μέλη διαδραματίζουν πολύ σημαντικό ρόλο στη λήψη αποφάσεων και διατηρούν την κυριαρχία τους ως προς τις Συνθήκες.
<P>
Λόγω ακριβώς όλης αυτής της αμφισημίας ίσως να μην πρέπει να διχαζόμαστε σε θέματα ορολογίας και ηθικής παρά να είμαστε ενωμένοι όσον αφορά τις συγκεκριμένες αλλαγές που χρειάζεται να επιφέρουμε στο σύστημα. Το ίδιο συμβαίνει με τη λέξη "σύνταγμα" , που μπορεί να παραπέμπει σε πολύ διαφορετικά πράγματα. Θα ήθελα ως Βρετανός, προερχόμενος από μια χώρα όπου δεν έχουμε καν γραπτό ή κωδικοποιημένο σύνταγμα, να θέσω το ερώτημα τι είναι σύνταγμα. Εξαρτάται από το τι εννοούμε. Οι άνθρωποι δίνουν διαφορετικές ερμηνείες, και σε αυτό επίσης κινδυνεύουμε να διχαστούμε ως προς το λεξιλόγιο και την ηθική, ας πούμε, αντί να ενωθούμε ως προς το περιεχόμενο.
<P>
Κατά κάποιον τρόπο έχουμε ήδη ένα σύνταγμα, δηλαδή τις Συνθήκες. Οι Συνθήκες ορίζουν σε τελευταία ανάλυση το πεδίο αρμοδιοτήτων της Ένωσης, τις εξουσίες των θεσμικών της οργάνων και τις διαδικασίες για την έγκριση νομοθετικών πράξεων και του προϋπολογισμού. Αποτελούν επομένως κατά κάποιον τρόπο ένα "σύνταγμα" . Ο κ. Pasqua όρισε το σύνταγμα ως ίδρυση μιας νέας νομικής τάξης. Ε, λοιπόν, αυτό ακριβώς δεν κάναμε στην Ευρώπη;
<P>
Αντί συνεπώς να διχαζόμαστε ως προς την φιλοσοφία της έννοιας ενός συντάγματος, πρέπει να εξετάσουμε τα σημεία όπου το σημερινό μας σύνταγμα χρειάζεται βελτίωση. Πρέπει κατ' αρχάς να γίνει πιο κατανοητό και πιο εύχρηστο από τους καταναλωτές, δηλαδή τους πολίτες μας. Το ευρωπαϊκό πανεπιστήμιο της Φλωρεντίας μάς πρότεινε ένα ωραίο σχέδιο το οποίο, χωρίς καν να αλλάξει το περιεχόμενο, καθιστά τις Συνθήκες μας πολύ πιο σύντομες, κατανοητές και εύχρηστες.
<P>
Πρέπει επίσης να εξετάσουμε τι είδους αλλαγές θα επιφέρουμε στο σύνταγμά μας. Και γι' αυτόν τον σκοπό χρειάζεται κυρίως να κάνουμε αυτό που υπογράμμισε ο Πρόεδρος Chirac: να φροντίσουμε να αποσοβηθεί ο κίνδυνος εμπλοκών σε μια Ένωση 30 σχεδόν μελών. Το θέμα δεν είναι τόσο η σύσταση ενός σκληρού πυρήνα. Δεν υπάρχει σκληρός πυρήνας παρά διάφοροι τομείς ή διάφορα κράτη που μένουν ενίοτε πίσω, και μερικές φορές προσωρινά. Το θέμα δεν είναι επομένως η δημιουργία απλά ενός σκληρού πυρήνα παρά κυρίως η διαμόρφωση μιας κατάστασης όπου το σύνταγμά μας θα αποφεύγει τις εμπλοκές. Χρειάζεται επομένως να ενισχύσουμε την ψηφοφορία με ειδική πλειοψηφία, επεκτείνοντάς την όσο το δυνατόν περισσότερο, και όπου αυτό δεν είναι δυνατόν να επανέλθουμε στο θέμα της ενισχυμένης συνεργασίας.
<P>
Πρόκειται για τα δύο βασικά σημεία της Διακυβερνητικής Διάσκεψης. Επικεντρωθείτε σε αυτά, και μάλιστα πριν από τη διεύρυνση. Αυτό πρέπει επομένως να γίνει στη Νίκαια και όχι μετά.

<SPEAKER ID=82 LANGUAGE="ES" NAME="Gil-Robles Gil-Delgado">
Κύριε Πρόεδρε, θα ήθελα να ευχηθώ καλή επιτυχία στη γαλλική Προεδρία της Ευρωπαϊκής Ένωσης στη φιλόδοξη γραμμή της σε όλους τους τομείς, καθώς και στην πρόθεσή της να μην κλείσει τη Διακυβερνητική με ελάχιστες συμφωνίες, αλλά με αποτελέσματα που πραγματικά συμβάλλουν στην υλοποίηση της διεύρυνσης. Καθαρά για λόγους χρόνου θα αναφερθώ μόνο σε τρία σημεία.
<P>
Κατ' αρχάς θα αναφερθώ στις ενισχυμένες συνεργασίες ή ολοκληρώσεις. Κύριε Πρόεδρε, αυτές θα είναι χρήσιμες μόνο αν τηρούνται οι παρακάτω τέσσερεις προϋποθέσεις: πρώτον, ενίσχυση της κοινοτικής και όχι της διακυβερνητικής διάστασης της Ένωσης, δηλαδή περισσότερη ολοκλήρωση και όχι συνεργασία, δεύτερον, χρησιμοποίηση των υφιστάμενων θεσμικών οργάνων και όχι αντικατάστασή τους με νέους οργανισμούς, τρίτον, αποφυγή της ύπαρξης συνεργασιών ή ολοκληρώσεων μεταβλητής σύνθεσης, γιατί αυτό θα οδηγούσε σε μια Ευρώπη a la carte, μια ακυβέρνητη Ευρώπη, και, τέταρτον, αποφυγή επίσης της διαμόρφωσης διευθυντηρίων ή κλειστών ομάδων, που θα οδηγούσαν στη διάσπαση της Ένωσης. Ήτοι, θέλουμε μια ενισχυμένη ολοκλήρωση ανοιχτή σε όλα τα σημερινά και τα μελλοντικά μέλη της Ένωσης.
<P>
Το δεύτερο σημείο στο οποίο θέλω να αναφερθώ είναι η λειτουργία του ευρώ-12, λειτουργία που θα πρέπει να βελτιώσουμε, όχι όμως μειώνοντας περισσότερο το σημερινό δημοκρατικό έλλειμμα. Συνεπώς, χρειάζεται η Επιτροπή να διαθέτει πραγματικές ικανότητες για να υποβάλλει προτάσεις, και όχι μόνο για να κάνει συστάσεις, και το Κοινοβούλιο να συμμετέχει σοβαρά, αρχίζοντας από τη διαβούλευση και φτάνοντας έως τη συναπόφαση.
<P>
Και ως προς το τρίτο σημείο, κύριε Πρόεδρε, θα ήθελα να πω πως είμαι και εγώ από αυτούς που πιστεύουν πως η Ένωση χρειάζεται ένα σύνταγμα. Και ερωτώ: γιατί να μην κάνουμε από τώρα ένα βήμα εγκρίνοντας τη βασική Συνθήκη που καταρτίστηκε στη Φλωρεντία κατόπιν πρωτοβουλίας της Επιτροπής; Δεν συνεπάγεται καμία αλλαγή, αλλά προτείνει κάτι πολύ σημαντικό, ότι θα μπορούν επιτέλους οι πολίτες να συνειδητοποιήσουν ποιο είναι το σύστημα που τους κυβερνά. Κάτι τέτοιο θα αποτελούσε τουλάχιστον ένα βήμα προς αυτή τη διαφάνεια που όλοι ζητάμε και ποτέ δεν βλέπουμε, τουλάχιστον σε κάτι που, κύριε Πρόεδρε, δεν μπορούμε να ξεχάσουμε, στην κατανομή αρμοδιοτήτων εντός της Ένωσης. Το αναβάλλουμε πάντα για αύριο. Αυτό όμως δεν θα βλάψει άραγε τη διαδικασία κύρωσης σε κάποιες χώρες; Αφήνω ανοιχτή την ερώτηση.
<P>
Και τελειώνω με την παρατήρηση πως καλές είναι οι φιλοδοξίες, αλλά θέλουμε έργα, τα οποία ελπίζουμε να δούμε στο τέλος της γαλλικής Προεδρίας.

<SPEAKER ID=83 NAME="Maij-Weggen">
Κύριε Πρόεδρε, επί του παρόντος βρισκόμαστε ενώπιον της Συνθήκης της Νίκαιας και μπορέσαμε να παρακολουθήσουμε μια σειρά αξιόλογων ομιλιών από τον κύριο Joschka Fischer και τον Πρόεδρο Chirac. Είναι πιθανόν καινοτόμος η ιδέα η Γερμανία και η Γαλλία να ασκούν από κοινού έναν χρόνο την Προεδρία της Ένωσης. Αλλά αυτό υπό την προϋπόθεση να φροντίσουν για μια ουσιαστική ώθηση στον τομέα της ευρωπαϊκής συνεργασίας, η οποία να συμφωνεί με όλες αυτές τις ωραίες ομιλίες που διαβάσαμε.
<P>
Αυτό δεν το λέω μόνο ως ωραία εισαγωγή. Αυτό που θέλω κυρίως να πω είναι ότι ο γαλλογερμανικός άξονας δεν θα πρέπει να αναπτύξει μόνο φιλοσοφίες για το μέλλον, αλλά να επιλύσει και τα θεσμικά προβλήματα που υπάρχουν σήμερα και θα υπάρξουν αύριο.
<P>
Στη Νίκαια πρέπει εν πάση περιπτώσει να ληφθούν αποφάσεις για τον τρόπο λήψης αποφάσεων. Κατά τη γνώμη μας, το σύνολο της ευρωπαϊκής νομοθεσίας, το οποίο δεν έρχεται σε αντίφαση με τα συντάγματα των κρατών μελών, πρέπει να αποφασίζεται με ειδική πλειοψηφία καθώς και με εφαρμογή της διαδικασίας συναπόφασης με το Κοινοβούλιο.
<P>
Πρέπει επίσης να ληφθούν αποφάσεις για τον τρόπο στάθμισης των ψήφων, και επ' αυτού ο πληθυσμός στα κράτη μέλη, όπως συμβαίνει και στο παρόν Κοινοβούλιο, πρέπει κατά τη γνώμη μας να αποτελεί αποφασιστικό παράγοντα. Πρέπει να ληφθούν αποφάσεις για τον αριθμό των Επιτρόπων - ένας ανά κράτος μέλος, κατά τη γνώμη μας - καθώς και για τον αριθμό των ευρωβουλευτών. Επ' αυτού έχουμε δηλώσει από καιρό ότι 700 είναι αρκετοί. Πρέπει επίσης να ληφθούν αποφάσεις για το Ευρωπαϊκό Δικαστήριο και για τον χάρτη των δικαιωμάτων των πολιτών. Συμφωνώ μάλιστα απολύτως με τον συνάδελφο κ. Gil-Robles ότι αυτός ο χάρτης πρέπει να συμπεριληφθεί στις Συνθήκες, ενώ πρέπει επίσης να ληφθούν αποφάσεις για ενισχυμένη συνεργασία.
<P>
Όσον αφορά την τελευταία, η αντιμετώπιση του θέματος της διάρθρωσης της Ένωσης είναι αναπόφευκτη. Σε αυτό συμφωνούν τόσο ο κύριος Joschka Fischer όσο και Πρόεδρος Chirac. Δεν είμαι αντίθετη με μια ομοσπονδιακή διάρθρωση της Ευρωπαϊκής Ένωσης. Αυτή θα μπορούσε να ονομάζεται επίσης συνομοσπονδία, όπως δήλωσε σήμερα ο Πρόεδρος Chirac. Είναι πλέον καιρός να αποκτήσουμε ένα ευρωπαϊκό σύνταγμα οργανωμένο με τον τρόπο που το επεξεργάστηκε το Πανεπιστήμιο της Φλωρεντίας.
<P>
Είναι καιρός ο κύριος Prodi να αποκτήσει τη δύναμη και τα δικαιώματα τα οποία διαθέτει πραγματικά μια ευρωπαϊκή κυβέρνηση. Είναι επιτέλους καιρός να αποκτήσουμε ένα σύστημα δύο κοινοβουλίων και όχι, όπως πρότεινε ο κύριος Joschka Fischer, με ένα Ευρωπαϊκό Κοινοβούλιο, όπως το δικό μας, και ένα Κοινοβούλιο με εκπροσώπους των κοινοβουλίων των κρατών μελών. Θα ήταν καλύτερα το Ευρωπαϊκό Συμβούλιο Υπουργών να μετατραπεί σε ένα είδος ομοσπονδιακού συμβουλίου. Βρίσκω ιδιαίτερα θετικό το γεγονός ότι ο κύριος Chirac ανέφερε αυτόν τον όρο απαντώντας σε ερωτήσεις. Δεν είναι ο πιο φυσικός τρόπος να βοηθηθεί η Ευρώπη με ένα σύστημα δύο Κοινοβουλίων, ενός κοινοβουλίου και μιας γερουσίας. Ας μετατρέψουμε το Ευρωπαϊκό Συμβούλιο σε γερουσία.
<P>
Τέλος, σε ένα ανάλογο σύνταγμα πρέπει να ορίζονται με ιδιαίτερη ακρίβεια και σαφήνεια οι αρμοδιότητες που ανήκουν σε ευρωπαϊκό επίπεδο ή σε εθνικό επίπεδο. Κατά τη γνώμη μου, θα μπορούσε το συνολικό ευρωπαϊκό πακέτο να περιοριστεί ελαφρώς και οι αρμοδιότητες των ευρωπαϊκών κρατών να αυξηθούν κάπως. Αρκεί να είναι σαφέστερο τι είναι ευρωπαϊκό και τι εθνικό. Αρκεί να κατορθώσουμε να εξέλθουμε από αυτή τη συγκεχυμένη διακυβερνητική και κοινοτική διάρθρωση στην οποία τώρα βρισκόμαστε. Θα ήταν θετικό, εάν ληφθεί η απόφαση στη Νίκαια, σε δύο με τρία έτη να καταλήξουμε σε ένα τέτοιο σχέδιο.
<P>
Ελπίζω τα λόγια του κυρίου Joschka Fischer και τα λόγια του κυρίου Chirac να μην παραμείνουν αερολογίες παρά να συγκεκριμενοποιηθούν αυτή τη φορά. Επ' αυτού θα επιθυμούσα να έχω την απάντηση των δύο κυβερνητικών μελών, τα οποία εξακολουθούν να βρίσκονται στην αίθουσα ακόμη και αυτή την ώρα του μεσημεριανού φαγητού.

<SPEAKER ID=84 NAME="Fiori">
(PPE-DE). (IT) Κύριε Πρόεδρε, κύριε Υπουργέ, η γαλλική Προεδρία δεσμεύθηκε να φέρει εις πέρας ένα θαρραλέο, φιλόδοξο και εξαιρετικό πρόγραμμα, εάν λάβουμε υπόψη και κάποιες δυσκολίες που ζούμε αντικειμενικά αυτή την περίοδο. Αυτό που μας φάνηκε σημαντικό στον λόγο του Προέδρου Chirac είναι οι κοινές αντιλήψεις. Εμείς πιστεύουμε ότι μια Ευρώπη που θα οικοδομήσει το μέλλον της με διάρκεια, συνέπεια και ευθύνη αποτελεί την καλύτερη εγγύηση για το σχέδιο των ιδρυτών πατέρων, ώστε αυτό το σχέδιο να πραγματοποιηθεί και χάρις στην εργασία όσων δουλεύουν γι' αυτό εδώ και πενήντα χρόνια και να υλοποιηθεί με συγκεκριμένες και σταθερές βάσεις.
<P>
Μου φαίνεται σωστό να διαχωρίσουμε την πολυπλοκότητα του θεσμικού προβλήματος. Χρειάζεται να ολοκληρώσουμε τη Διακυβερνητική Διάσκεψη ως προς τις τρεις εκκρεμότητες του Αμστερνταμ και την ενισχυμένη συνεργασία. Μόνον αυτό μπορεί να κάνει βαθύτερη τη συζήτηση σχετικά με το μέλλον της Ευρωπαϊκής Ένωσης, μια συζήτηση προκειμένου να συνδυασθεί η οικονομική ανάπτυξη της Ευρώπης με την ενίσχυση του ευρωπαϊκού κοινωνικού μοντέλου, καθώς και με τον αγώνα εναντίον του κοινωνικού αποκλεισμού και των νέων μορφών φτώχειας, προκειμένου να φέρουμε την Ευρώπη ακόμη πιο κοντά στους πολίτες, να εντατικοποιήσουμε τις διαπραγματεύσεις για τη διεύρυνση και να ενισχύσουμε όλο και περισσότερο τον ρόλο της Ευρωπαϊκής Ένωσης στον κόσμο.
<P>
Σε αυτό το πλαίσιο θεωρούμε θεμελιώδη και την ενίσχυση της Ευρωπαϊκής Επιτροπής, υπερεθνικό και ανεξάρτητο όργανο, πλήρη έκφραση της ιδιαιτερότητας του ευρωπαϊκού θεσμικού οικοδομήματος. Η διεύρυνση αποτελεί την επίτευξη ενός πολιτικού σχεδίου που γεννιέται με τη συμφιλίωση πριν από πενήντα χρόνια των χωρών της Δυτικής Ευρώπης. Αυτό η ιστορική συνάντηση δεν πρέπει να μετατεθεί αντικαθιστώντας το τείχος του Βερολίνο με ένα νέο τείχος, εκείνο των μεμονωμένων συμφερόντων, του εγωισμού και της γραφειοκρατίας. Εντούτοις, όπως πολύ ορθά υπογραμμίζει η γαλλική Προεδρία, η διεύρυνση δεν πρέπει ούτε να αποδυναμώσει τη δράση της Ένωσης.
<P>
Οι σκέψεις του Chirac σχετικά με το μέλλον της Ευρωπαϊκής Ένωσης μάς καθησυχάζει για τον πρόσθετο λόγο ότι μιλάει για μια νέα φάση, μετά το πέρας της Διακυβερνητικής, σχετικά με θέματα όπως η ενίσχυση της δημοκρατικής νομιμότητας των αποφάσεων, η ασφάλεια και η άμυνα, η ενίσχυση της ιδιαιτερότητας των ευρωπαϊκών θεσμικών οργάνων, ένας σαφής ορισμός των αρμοδιοτήτων και η ενίσχυση της επικουρικότητας, θέματα τα οποία δεν θα μπορέσουμε να αποφύγουμε στο εγγύς μέλλον. Ευρύτατα συζητούμενο και διαφιλονικούμενο είναι το θέμα της ενισχυμένης συνεργασίας, εκείνη που πριν από χρόνια ονομαζόταν "Ευρώπη των δύο ταχυτήτων" και την οποία σήμερα ορισμένοι ονομάζουν "σκληρό πυρήνα" . Αλλοι τη βλέπουν ως ευκαιρία και άλλοι ως απειλή, όμως όλοι συμφωνούν ότι αυτή η μορφή δεν πρέπει να είναι ένα εργαλείο διαχωρισμού, αλλά το έναυσμα για να φτάσουμε όλοι μαζί εκείνα τα νέα σύνορα που το σημερινό ευρωπαϊκό μοντέλο δεν επιτρέπει, αλλά που θα πρέπει να επιτρέψει στο μέλλον.
<P>
Οι Γάλλοι φίλοι πρέπει να γνωρίζουν ότι η Ιταλία, ανέκαθεν πρωτοπόρος στο ευρωπαϊκό σχέδιο και για την οποία ευχόμαστε να μεταβεί σύντομα σε μια περίοδο πολιτικής σταθερότητας, θα σταθεί όλο και περισσότερο δραστήρια, με συγκεκριμένες ενέργειες, στο πλευρό των χωρών που θέλουν με ειλικρίνεια να ενισχύσουν τα θεμέλια της Ένωσης και να επιτύχουν σημαντικότερους και πιο φιλόδοξους στόχους συνεργασίας.

<SPEAKER ID=85 LANGUAGE="FR" NAME="Moscovici">
Κύριε Πρόεδρε, κύριε Πρόεδρε της Επιτροπής, κυρίες και κύριοι βουλευτές του Ευρωπαϊκού Κοινοβουλίου, δεν θα μακρηγορήσω για να μην καθυστερήσω περισσότερο το γεύμα των παρόντων βουλευτών.
<P>
Θέλω κατ' αρχάς να σας εκφράσω την πολύ μεγάλη μου χαρά που βρίσκομαι εδώ ανάμεσά σας για να μιλήσω εξ ονόματος της γαλλικής κυβέρνησης ενώπιον του Ευρωπαϊκού Κοινοβουλίου, όπου υπήρξα ο ίδιος βουλευτής μεταξύ 1994 και 1997, όταν το Κοινοβούλιο δεν στεγαζόταν σε αυτό το υπέροχο ημικύκλιο. Θα ήθελα να ευχαριστήσω τους πολυάριθμους ομιλητές που διατύπωσαν τις παρατηρήσεις τους, όλες πολύ χρήσιμες, και κυρίως όσους μίλησαν στα γαλλικά, ενώ δεν είναι η μητρική τους γλώσσα. Θέλω επίσης να επισημάνω ειδικότερα την ενθάρρυνση προς την κυβέρνηση από τους βουλευτές Pervenche Berθs και Klaus Hδnsch, αλλά και τις φιλοδοξίες που εκφράστηκαν συνειδητά από ορισμένους, όπως τον κ. Watson, και να καθησυχάσω τον Daniel Cohn-Bendit σχετικά με το όραμα που εμπνέει αυτή την κυβέρνηση και που συνέβαλε ενδεχομένως αποτελεσματικά σε ορισμένες θέσεις.
<P>
Το φόντο της παρούσας Προεδρίας είναι μια ευρεία διπλή δράση. Αφενός προετοιμάζουμε τη διερυμένη Ευρώπη, την ενωμένη Ευρώπη του μέλλοντος, και όντως, όπως ανέφερε ο Alain Madelin, αυτό μπορεί να οδηγήσει, πέρα βεβαίως από την αλλαγή της έκτασης, και σε διαφοροποίηση του χαρακτήρα της. Έπειτα, χρειάζεται να φέρουμε αυτή την Ευρώπη πιο κοντά στους πολίτες της και να φροντίσουμε ώστε να ανταποκρίνεται περισσότερο στις φιλοδοξίες τους. Διαπιστώνουμε πως στη μεγάλη αυτή συζήτηση υπάρχουν δύο χρονικά στάδια. Το βραχυπρόθεσμο, αυτής της Προεδρίας που αναλαμβάνει καθήκοντα σε μια φάση καμπής και σε μια κρίσιμη μάλλον στιγμή, και κατόπιν το μακροπρόθεσμο, όπου, όπως γνωρίζουμε καλά, θα διαφανούν ευρύτερες προοπτικές και όπου θα διαμορφωθεί πραγματικά το μέλλον της Ευρώπης. Και αναφέρομαι αυτή τη φορά στην Ευρώπη των τριάντα.
<P>
Αντίθετα με τον Franηois Bayrou, θεωρώ πως σήμερα δεν είναι ούτε ορθό ούτε ενδεδειγμένο ή σκόπιμο να καταργήσουμε κατά κάποιον τρόπο αυτά τα δύο χρονικά στάδια εντάσσοντάς τα στη γαλλική Προεδρία, γιατί κινδυνεύουμε τότε να περιπλέξουμε το αποτέλεσμα της Διακυβερνητικής Διάσκεψης ή, αντίθετα, να ελαχιστοποιήσουμε αυτό το αποτέλεσμα και να καταλήξουμε να φανεί σαν απλή προσθήκη. Ας επικεντρωθούμε σε αυτά που μας περιμένουν. Ας επιτύχουμε με φιλόδοξο τρόπο σε αυτή τη Διακυβερνητική Διάσκεψη. Τότε θα έχουμε κατασκευάσει τη βάση επί της οποίας θα μπορέσουμε να στηριχτούμε για να προχωρήσουμε περισσότερο στην ευρωπαϊκή οικοδόμηση.
<P>
Τι θα κάνουμε συγκεκριμένα σε αυτή τη Διακυβερνητική Διάσκεψη; Η θέση μας είναι απλή. Θεωρούμε πως πρέπει να επιτύχουμε στη Διακυβερνητική, πως αποτελεί επιτακτική ανάγκη να επιτύχουμε, αλλά όχι με οποιοδήποτε τίμημα. Είμαστε υποχρεωμένοι ως προς την εξεύρεση των μέσων και όχι ως προς την επίτευξη αποτελεσμάτων. Όπως μάλιστα είπε πριν από λίγο ο Enrique Barσn Crespo, θέλουμε μια φιλόδοξη Συνθήκη στη Νίκαια, δηλαδή μια καλή και όχι μια οποιαδήποτε Συνθήκη. Είναι αλήθεια, όπως υπογράμμισε ο Richard Corbett, πως τα σημαντικότερα σημεία είναι ειδικά η επέκταση της ψηφοφορίας με ειδική πλειοψηφία, που συνοδεύεται εν γένει από τη συναπόφαση του Ευρωπαϊκού Κοινοβουλίου, και οι ενισχυμένες συνεργασίες, ακριβώς επειδή αποτελούν μια γέφυρα μεταξύ της πρώτης και της δεύτερης φάσης, μεταξύ του παρόντος και του μέλλοντος, επειδή βελτιώνουν τη λειτουργία της Ευρωπαϊκής Ένωσης και επειδή επιτρέπουν τον προβληματισμό για την αυριανή Ένωση.
<P>
Ταυτόχρονα όμως η γαλλική Προεδρία θεωρεί πως όλα συνδέονται. Στο εξής, κάτι για το οποίο εκφράζουμε την ικανοποίησή μας, μετά από το Ευρωπαϊκό Συμβούλιο της Feira τίθενται τέσσερα ζητήματα και πρέπει να καταλήξουμε σε ουσιαστική συμφωνία ως προς όλα, δηλαδή και στα τέσσερα ζητήματα και όχι να επικεντρωθούμε μόνο σε κάποιο από αυτά. Γι' αυτόν ακριβώς τον λόγο θα τροποποιήσουμε τη μέθοδο εργασίας μας. Πρόθεσή μας είναι να επιδοθούμε σε αυτό, γνωρίζοντας βεβαίως πως είναι δύσκολο, και ευχαριστώντας φυσικά την πορτογαλική Προεδρία, που προετοίμασε το έδαφος. Θα επιδείξουμε αποφασιστικότητα, κυρίως κατά τη μετάβαση σε ένα πιο πολιτικό, και ενδεχομένως πιο φιλόδοξο στάδιο των διαπραγματεύσεων. Γι' αυτό ο Klaus Hδnsch έχει όντως δίκιο: η ανακτηθείσα γαλλογερμανική ένωση και οι ανανεωμένες γαλλογερμανικές φιλοδοξίες θα είναι εξαιρετικά χρήσιμες.
<P>
Όσον αφορά τον Χάρτη των Θεμελιωδών Δικαιωμάτων, θέλω να επαινέσω την εργασία που επιτέλεσε ο πρόεδρος Herzog, και μάλιστα υπό την πολύ πρωτότυπη αυτή μορφή της συνέλευσης, στην οποία συμμετέχουν βουλευτές των εθνικών κοινοβουλίων, βουλευτές του Ευρωπαϊκού Κοινοβουλίου, εκπρόσωποι των κρατών μελών και φυσικά ένας εκπρόσωπος της Επιτροπής. Θέλω να διαβεβαιώσω το Ευρωπαϊκό Κοινοβούλιο πως συγκαταλέγεται μεταξύ των προτεραιοτήτων μας και πως ελπίζουμε πράγματι η αρμόδια για την κατάρτιση του Χάρτη συνέλευση να είναι σε θέση να διεξαγάγει τις εργασίες της, ούτως ώστε να καταφέρουμε να έχουμε επί της ουσίας συνομιλίες αμέσως από το Ευρωπαϊκό Συμβούλιο του Biarritz, φροντίζοντας, όπως προείπε ο Πρόεδρος της Δημοκρατίας, να προχωρήσουμε όσον το δυνατόν περισσότερο ως προς το περιεχόμενο.
<P>
Γνωρίζω τη σχεδόν ομόφωνη επιθυμία του Ευρωπαϊκού Κοινοβουλιόυ να αποκτήσει ο Χάρτης δεσμευτικό χαρακτήρα. Θα δούμε πώς θα διευθετηθεί το θέμα, αλλά η οπτική της γαλλικής Προεδρίας είναι να υποστηρίξει στο εν λόγω θέμα την ουσία, δεδομένου πως σε κάθε περίπτωση ένα κείμενο, οποιοδήποτε, θα αποτελέσει πηγή έμπνευσης για όλα τα θεσμικά όργανα της Ευρωπαϊκής Ένωσης.
<P>
Πέρα από τα αυτά τα ζητήματα τίθεται το θέμα της συνταγματικής προοπτικής για την Ευρωπαϊκή Ένωση. Το πρώτο πρόβλημα που τίθεται αφορά το πρόγραμμα των εργασιών στο πλαίσιο αυτής της προοπτικής. Είναι νομίζω δύσκολο να αποφασίσουμε στο παρόν στάδιο. Θα έλεγα πως το σημαντικό είναι να συνεχίσουμε αυτόν τον προβληματισμό αναζητώντας μια καλύτερη οριοθέτηση και εξετάζοντας την ορθή μέθοδο για να συνεχιστεί αυτή η ανταλλαγή ιδεών. Ως προς αυτό νομίζω όντως, όπως ο Richard Corbett, πως πρέπει να συνειδητοποιήσουμε ότι ο όρος "σύνταγμα" , εάν εκφράζει όντως τη βούληση να επισπεύσουμε την ευρωπαϊκή οικοδόμηση, μια ευρωπαϊκή φιλοδοξία, αυτός ο συνταγματικός όρος οδηγεί και θα οδηγεί κατ' ανάγκη σε μια συζήτηση, καθώς μπορεί να ερμηνευθεί, να τροφοδοτηθεί ή να προσλάβει κάποιες έννοιες που ίσως να διαφοροποιούνται έως έναν βαθμό.
<P>
Πολλοί βουλευτές του Ευρωπαϊκού Κοινοβουλίου πρότειναν να ξεκινήσουμε βάσει των εργασιών του Ινστιτούτου της Φλωρεντίας, που είναι ενδιαφέρουσες από όσο είδα, τουλάχιστον στην προκαταρκτική φάση, αλλά θέλω να επισημάνω πως χρειάζεται να εξεταστούν εμπεριστατωμένα.
<P>
Η Επιτροπή πρόκειται να γνωμοδοτήσει λίαν προσεχώς σχετικά με αυτή την εργασία - νομίζω μάλιστα την επόμενη εβδομάδα - κύριε Πρόεδρε. Τα κράτη μέλη από την πλευρά τους θα πρέπει να αναλύσουν αυτό το έγγραφο, που εγείρει κατ' ανάγκη πολλές ερωτήσεις. Αποτελεί βεβαίως συμβολή, παράλληλα όμως παραμένει το ερώτημα κατά πόσον απλοποιεί πραγματικά την κατάσταση. Πρόκειται για ένα σοβαρό θέμα στο οποίο δεν χωρά επιπόλαια αντιμετώπιση, και η γαλλική Προεδρία δεν πρόκειται να το αντιμετωπίσει επιπόλαια.
<P>
Ολοκληρώνοντας, θα περιοριστώ σε δύο παρατηρήσεις σχετικά με θέματα που έθιξαν δύο βουλευτές, και συγκεκριμένα η κ. Isler-Bιguin, η οποία αναφέρθηκε στα περιβαλλοντικά προβλήματα. Δεν πρέπει να υποτιμούμε τη δέσμευσή μας για μια πιο αποφασιστική δράση της Ένωσης στον τομέα του περιβάλλοντος και τη βούλησή μας να δώσουμε συνέχεια στη Διάσκεψη Κορυφής του Κυότο. Ως προς τη σημασία της περιβαλλοντικής πτυχής σε όλες τις πολιτικές, θέλω επίσης να επισημάνω πως η γαλλική Προεδρία θα επιτελέσει στο έπακρο το καθήκον της κατά τη διάρκεια αυτού του εξαμήνου σε συνεργασία με τη σουηδική Προεδρία, που θα τη διαδεχθεί, ώστε να εξασφαλιστεί αδιάλειπτη συνέχεια.
<P>
Τέλος, και ολοκληρώνω, κανείς εδώ δεν θα εκπλαγεί ακούγοντας από το στόμα μου μια μικρή αναφορά στο Στρασβούργο, κυρίως ως απάντηση στον βουλευτή dell'Alba.
<P>
Σημειώσαμε πράγματι την έγκριση από το Ευρωπαϊκό Κοινοβούλιο της κατάργησης των πρωινών συζητήσεων της Παρασκευής. Με πάσα ειλικρίνεια, αυτό μας θλίβει, και ελπίζουμε να μην πρόκειται για απόπειρα υπονόμευσης του Στρασβούργου ή για αναβίωση του ζητήματος της έδρας. Η Γαλλία, το λέω κατηγορηματικότατα - και ως προς αυτό το σημείο επανέρχομαι για μια στιγμή στην ιδιότητά μου ως μέλος μιας σημαντικής εθνικής αντιπροσωπείας στο πλαίσιο του Συμβουλίου - δεν είναι δυνατόν να το αποδεχτεί. Κατά τη γνώμη μου, είναι απόλυτη ανάγκη να σταματήσουμε να θέλουμε να ανακινούμε διαρκώς τη συζήτηση για το Στρασβούργο.
<P>
Από αυτή την άποψη οι Συνθήκες, και κυρίως η Συνθήκη του Αμστερνταμ, είναι εξαιρετικά σαφής. Πρέπει, αντίθετα, να επικεντρωθούμε στις πρακτικές και ουσιαστικές πτυχές. Γνωρίζω πολύ καλά τις δυσκολίες που αντιμετωπίζουν πράγματι ορισμένοι βουλευτές του Ευρωπαϊκού Κοινοβουλίου, και σας διαβεβαιώνω πως οι γαλλικές αρχές είναι πολύ ευαισθητοποιημένες ως προς το θέμα αυτό. Φροντίζουμε για τη βελτίωση των αεροπορικών υπηρεσιών. Μέσω του Προεδρείου στείλαμε στους βουλευτές ένα ερωτηματολόγιο για να μάθουμε τις συγκεκριμένες και προσωπικές ανάγκες τους. Ελπίζουμε να λάβουμε πολλές απαντήσεις. Σκεφτόμαστε επίσης να δημιουργήσουμε μια διασυνοριακή πλατφόρμα συντονισμού των γειτονικών αεροδρομίων που θα διευκολύνει την πρόσβαση στο Στρασβούργο, αυτή τη φορά τόσο εναερίως όσο και οδικώς.
<P>
Εδώ ολοκληρώνω, κυρίες και κύριοι βουλευτές του Ευρωπαϊκού Κοινοβουλίου, κύριε Πρόεδρε της Επιτροπής, τις λίγες αυτές σκέψεις, ενδεικτικές βεβαίως, που μου ενέπνευσε η σημερινή συζήτηση, την οποία θεωρώ πολύ εποικοδομητική και πολύ ενθαρρυντική για την Προεδρία μας.
<P>
(Χειροκροτήματα)

<SPEAKER ID=86 NAME="Πρόεδρος">
Γνωρίζοντας ότι και οι δύο έχουν επείγουσες υποχρεώσεις, θα ήθελα να ευχαριστήσω ιδιαίτερα τον κ. Moscovici και τον Πρόεδρο Prodi, που έμειναν μαζί μας μέχρι το τέλος της συζήτησης. Σας ευχαριστώ πάρα πολύ.
<P>
(Η συνεδρίαση διακόπτεται στις 14.00 και συνεχίζεται στις 15.00.)

<CHAPTER ID=4>
Αντιπροσωπεία παρατηρητών της Ένωσης στις εκλογές της Ζιμπάμπουε
<SPEAKER ID=87 NAME="Πρόεδρος">
Αξιότιμοι κυρίες και κύριοι, ζητώ τη συγγνώμη και την κατανόησή σας που αρχίζουμε με λίγα λεπτά καθυστέρηση. Έγινε όμως προηγουμένως μια σημαντική τριμερής συζήτηση όπου έπρεπε να παραστεί ο εκπρόσωπος του Συμβουλίου, Υπουργός Moscovici, και έτσι καθυστερήσαμε για να τον περιμένουμε. Δεν θα έχει την ευκαιρία να εγκλιματιστεί, γιατί σύμφωνα με την ημερήσια διάταξη θα περάσουμε αμέσως στις δηλώσεις του Συμβουλίου και της Επιτροπής για την αποστολή παρατηρητών της Ένωσης στις εκλογές της Ζιμπάμπουε.

<SPEAKER ID=88 LANGUAGE="FR" NAME="Moscovici">
Κύριε Πρόεδρε, κυρίες και κύριοι ευρωβουλευτές, κύριοι Επίτροποι, κυρίες και κύριοι, κατ' αρχάς σας ζητώ συγγνώμη για την καθυστέρηση, που δεν οφείλεται σε κάποιο γαστρονομικό καπρίτσιο, αλλά απλά στην παρουσία μεταξύ μας του Προέδρου της Δημοκρατίας Jacques Chirac. Η κ. Fontaine τον συνόδευσε κατά την αποχώρησή του και αυτό καθυστέρησε μερικά λεπτά την απαραίτητη τριμερή συζήτηση που είχαμε με τον Πρόεδρο της Επιτροπής, κ. Prodi.
<P>
Η Ζιμπάμπουε βρίσκεται σε σοβαρή οικονομική, κοινωνική και πολιτική κρίση. Παρά κάποιες παραβιάσεις των ανθρωπίνων δικαιωμάτων, που ορθώς καταγγέλθηκαν από τη διεθνή κοινότητα, παρέμεινε κατά βάση ένα κράτος δικαίου, κυρίως χάρη στον δυναμισμό της κοινωνίας των πολιτών και στην ανεξαρτησία της δικαιοσύνης της. Εδώ και τρία χρόνια λόγω αντιστροφής της εξωτερικής συγκυρίας αποδυναμώθηκε στη χώρα ένας οικονομικός ιστός δομημένος, αλλά και πεπαλαιωμένος ταυτόχρονα. Στη συνέχεια λόγω αυταρχικής παρέκκλισης και χαλαρής οικονομικής διαχείρισης αμαυρώθηκε η εικόνα της χώρας, υπονομεύθηκε η εμπιστοσύνη της κοινότητας των χρηματοδοτών και δόθηκε τροφή στη λαϊκή αντίθεση.
<P>
Αυτή η δυσαρέσκεια εκφράστηκε κατά το συνταγματικό δημοψήφισμα του Φεβρουαρίου, όπου το προεδρικό κόμμα υπέστη την πρώτη του εκλογική αποτυχία από το 1980, έτος της ανεξαρτησίας. Οι κοινοβουλευτικές εκλογές αποτελούσαν επομένως ένα μείζονος σημασίας στοίχημα για την εξουσία. Προκειμένου να παρεμποδίσει την πρόοδο της αντιπολίτευσης, η κυβέρνηση διακινδύνευσε να οξύνει τις αντιπαραθέσεις με μια σκληρή εκλογική εκστρατεία, όπου η άνιση κατανομή των αγροτικών γαιών κατέστη το κίνητρο κινητοποίησης του αγροτικού κόσμου και των βετεράνων του πολέμου της ανεξαρτησίας. Σε αυτό το πλαίσιο ο αρχηγός του κράτους επέτρεψε να αναπτυχθεί μια ευρεία κατάληψη των ιδιοκτησιών και θέσπισε το νομικό πλαίσιο των μελλοντικών απαλλοτριώσεων. Τα έκτροπα που μόλις ανέφερα προκάλεσαν τον θάνατο 33 ανθρώπων, όξυναν την οικονομική κρίση και νόθευσαν τον εκλογικό ανταγωνισμό, δημιουργώντας έναν πραγματικό κίνδυνο αστάθειας στη Νότιο Αφρική.
<P>
Για την Ευρωπαϊκή Ένωση ήταν ωστόσο σημαντικό να διεξαχθούν οι εκλογές με αξιόπιστα και αποδεκτά αποτελέσματα. Συνεπώς, επεδίωξε τη συμφωνία των αρχών της Ζιμπάμπουε προκειμένου να στείλει εσπευσμένα επιτόπου, όσο το δυνατόν ενωρίτερα πριν από τις εκλογές, μια ισχυρή αποστολή 200 περίπου παρατηρητών, εκδηλώνοντας έτσι το ενδιαφέρον που αποδίδει στην εδραίωση της δημοκρατίας στην εν λόγω χώρα. Κανείς δεν μπορεί να αμφισβητήσει πως αυτή η παρουσία συνέβαλε στον κατευνασμό των αντιπαραθέσεων και στην αποκατάσταση ενός κλίματος όσο το δυνατόν πιο ευνοϊκού, στο ευαίσθητο αυτό πλαίσιο, για την ελεύθερη διεξαγωγή της καθολικής ψηφοφορίας.
<P>
Θέλω από αυτό το βήμα να επαινέσω τον κ. Pierre Schori, επικεφαλής αυτής της αποστολής, καθώς και την αξιοσημείωτη εργασία που επιτέλεσε η ομάδα του. Αν και οι παρατηρητές μας επεσήμαναν πως οι αυξημένες βιαιοπραγίες, παρατυπίες και εκφοβισμοί κατά την προεκλογική περίοδο δεν δικαιολογούσαν τον χαρακτηρισμό των πέμπτων κοινοβουλευτικών εκλογών στην ιστορία της Ζιμπάμπουε ως ελεύθερων και αδιάβλητων, υπογράμμισαν επίσης την καλή διοργάνωση αυτών καθεαυτών των εκλογών, τη μεγάλη συμμετοχή - νομίζω πως ήταν η μεγαλύτερη από την ανεξαρτησία - και το ήρεμο κλίμα μέσα στο οποίο διεξήχθησαν. Η καταμέτρηση των ψήφων και η εξαγωγή των αποτελεσμάτων δεν έδωσαν εξάλλου λαβή σε έριδες.
<P>
Επιτρέψτε μου λοιπόν να συγχαρώ εξ ονόματος της Ευρωπαϊκής Ένωσης τον λαό της Ζιμπάμπουε, που με τη μαζική συμμετοχή του σε αυτές τις εκλογές απέδειξε την αποφασιστικότητά του να πάρει στα χέρια του την τύχη του με τρόπο ειρηνικό και δημοκρατικό. Σημειώνω επίσης με μεγάλη ικανοποίηση τη γενική αποδοχή από όλα τα κόμματα των εκλογικών αποτελεσμάτων. Η είσοδος στο Κοινοβούλιο μιας σημαντικής δύναμης της αντιπολίτευσης - ουσιαστικά βρίσκεται πολύ κοντά στο κόμμα που συγκέντρωσε την πλειοψηφία ως προς τις έδρες που κατανέμονται βάσει της εκλογικής αναμέτρησης - προμηνύει εποικοδομητικές συνομιλίες. Κατά γενική ομολογία, με αυτές τις εκλογές η Ζιμπάμπουε γυρίζει σελίδα στη νεότερη ιστορία της.
<P>
Εξακολουθούν φυσικά να υπάρχουν τα ουσιαστικά προβλήματα, τα οποία παραμένουν άλυτα. Γι' αυτόν τον λόγο η Ένωση καλεί όλες τις πολιτικές δυνάμεις της Ζιμπάμπουε να κινητοποιηθούν και να αρχίσουν τον διάλογο για να οδηγήσουν δυναμικά τη χώρα στον δρόμο της ανόρθωσης. Επιθυμία της Ένωσης είναι η νέα κυβέρνηση να λάβει, με την υποστήριξη της νέας εθνικής αντιπροσωπείας, αξιόπιστα μέτρα αποκατάστασης της οικονομίας, ικανά να αποκαταστήσουν την εμπιστοσύνη των τοπικών φορέων και των χρηματοδοτών.
<P>
Εδώ και είκοσι χρόνια η Ευρωπαίκη Ένωση έχει καταξιωθεί ως ο πρώτος εταίρος ανάπτυξης της Ζιμπάμπουε, μιας χώρας φίλης και εταίρου στο πλαίσιο της Σύμβασης Λομέ. Επιθυμία της είναι να συνεχίσει την ίδια πορεία, με την εκ νέου επιβεβαίωση του σεβασμού των ανθρωπίνων δικαιωμάτων, των δημοκρατικών αρχών και της κυριαρχίας του δικαίου. Καθώς επιθυμεί να συνεχίσει να παρεμβαίνει υπέρ των πληθυσμών που πλήττονται περισσότερο από την κρίση, η Ένωση είναι ιδιαίτερα διατεθειμένη να συνεχίσει τη συμβολή της στην απαραίτητη αγροτική μεταρρύθμιση, αρκεί αυτή να εφαρμοστεί με τρόπο μεθοδικό, διαφανή και ορθολογικό, που θα στοχεύει στη μείωση της φτώχειας. Η Ευρωπαϊκή Ένωση θέλει να πιστεύει στο μέλλον μιας δημοκρατικής και ευημερούσας Ζιμπάμπουε, παράγοντα σταθερότητας και αρμονικής ανάπτυξης στη Νότιο Αφρική.

<SPEAKER ID=89 NAME="Patten">
Κύριε Πρόεδρε, πρώτα απ' όλα θα ήθελα να πω ότι θα ήμουν ιδιαίτερα ευχαριστημένος αν σε αυτή την περίπτωση είχα μιλήσει μετά από τον κ. Schori, ο οποίος έκανε προφανώς εξαιρετική δουλειά - όπως είπε η Προεδρία - στη Ζιμπάμπουε. Νομίζω ότι όλοι εμείς που ευχόμαστε το καλύτερο για τη Ζιμπάμπουε θα θέλαμε να τον συγχαρούμε, καθώς και όλους όσους συμμετείχαν στην αντιπροσωπεία παρατηρητών της ΕΕ. Όλοι έκαναν έξοχη δουλειά. Κατάφεραν σαφώς να πραγματοποιήσουν τους στόχους τους υπό πολύ δύσκολες συνθήκες και εκτέλεσαν την εντολή τους με ιδιαίτερα αποτελεσματικό τρόπο.
<P>
Η επιτόπου κινητοποίηση μιας πλήρους και πεπειραμένης αντιπροσωπείας επιτόπου σε διάστημα μικρότερο των τεσσάρων εβδομάδων μετά από μια ανεπίσημη απόφαση των Υπουργών Εξωτερικών της Ευρωπαϊκής Ένωσης τιμά τις τεράστιες προσπάθειες όσων ενέχονται στην υπόθεση. Αυτό και ο επαγγελματισμός της αποστολής των παρατηρητών τούς επέτρεψαν να υπερπηδήσουν πολυάριθμα πολιτικά εμπόδια, μετατρέποντας την επιχείρηση σε σημείο αναφοράς για την εκλογική παρατήρηση σε χώρες που βρίσκονται σε κρίση.
<P>
Αναγνωρίζεται ευρέως ότι η αποστολή της Ευρωπαϊκής Ένωσης συνέβαλε στον περιορισμό των βιαιοπραγιών, και νομίζω ότι αναγνωρίζεται και η συνδρομή της στην οικοδόμηση της εμπιστοσύνης της κοινωνίας των πολιτών κατά τη διάρκεια των εκλογών. Για μια ακόμα φορά θα ήθελα να τονίσω ότι η φήμη του κ. Schori και ο ρόλος που διαδραμάτισε αποτέλεσαν βασικούς παράγοντες στην κρίση μας για την επιτυχία της αποστολής.
<P>
Πιστεύω ότι η αποστολή αποτέλεσε την πιο αξιόπιστη φωνή παρατηρητή κατά τη διάρκεια αυτής της κρίσιμης περιόδου στη Ζιμπάμπουε. Αυτό εκφράστηκε στην εκτεταμένη κάλυψη του θέματος από τον Τύπο καθ' όλη αυτή την περίοδο, τόσο τοπικά όσο και διεθνώς. Επιπλέον, καθώς η αποστολή της Ευρωπαϊκής Ένωσης ήταν μακράν η μεγαλύτερη αποστολή παρατηρητών στη χώρα με ακτίνα δράσης σε ολόκληρο το έθνος, συνέβαλε επίσης σημαντικά στον συντονισμό ολόκληρης της προσπάθειας παρακολούθησης των εκλογών στη Ζιμπάμπουε.
<P>
Φυσικά είχαμε την ευκαιρία να ενημερωθούμε για τα βασικά σημεία της έκθεσης, αν και ανυπομονούμε να βρούμε την ευκαιρία να τη μελετήσουμε λεπτομερώς. Γνωρίζω ότι το πρώτο μέρος της έκθεσης ακολουθεί την ενδιάμεση έκθεση που εκπόνησε ο αξιότιμος βουλευτής και αποτελεί έναν απολογισμό της βίας και του εκφοβισμού που έπληξε δυστυχώς τα πρώιμα στάδια της προεκλογικής εκστρατείας. Από όσα είπε ο βουλευτής γνωρίζουμε πως η έκθεση αναλύει τη διαδικασία ψηφοφορίας και τη διεξαγωγή των εκλογών, και νομίζω - αν και δεν θα ήθελα να βάλω λόγια στο στόμα του - ότι ως επί το πλείστον οι εκλογές φαίνεται να διεξήχθησαν όντως αρκετά ικανοποιητικά.
<P>
Τελευταίο και σημαντικότερο, και αυτό ακριβώς ανυπομονούμε να ακούσουμε από τον αξιότιμο βουλευτή, η έκθεση επικεντρώνεται στις συνέπειες για το μέλλον της Ζιμπάμπουε. Οι αξιότιμοι βουλευτές δικαίως υποστηρίζουν πως η Ευρωπαϊκή Ένωση πρέπει κατά τις επόμενες εβδομάδες και μήνες να παρακολουθεί πολύ προσεκτικά την κατάσταση στη Ζιμπάμπουε και να παράσχει βοήθεια και υποστήριξη όποτε μπορεί. Σίγουρα το προσυπογράφουμε και μαζί με τον συνάδελφό μου Επίτροπο Nielson θα εντείνουμε οπωσδήποτε τις προσπάθειές μας για την ενίσχυση των διαύλων επικοινωνίας, τόσο των επισήμων όσο και των ανεπισήμων, με τον Πρόεδρο Mugabe και την κυβέρνησή του, για να διευκολυνθεί η μετάβαση σε αποτελεσματική πολυκομματική δημοκρατία.
<P>
Ο αξιότιμος βουλευτής αναφέρθηκε στη σημασία της άσκησης δίωξης εκ μέρους της κυβέρνησης σε όσους συμμετείχαν στην πολιτική βία ή είναι ένοχοι για άλλες παραβιάσεις των ανθρωπίνων δικαιωμάτων. Τόνισε επίσης τη σημασία του καθορισμού από τη δικαιοσύνη της συνέπειας κάθε αμφισβήτησης των εκλογικών αποτελεσμάτων. Είναι πολύ σημαντικό να σέβεται η κυβέρνηση τις αποφάσεις τους. Και τα δύο αυτά σημεία έχουν εξαιρετικά μεγάλη σημασία και αφορούν φυσικά την αξιοπιστία ολόκληρης της δημοκρατικής διαδικασίας.
<P>
Η Ζιμπάμπουε βρίσκεται σαφώς σε κρίσιμη φάση. Το αποτέλεσμα των κοινοβουλευτικών εκλογών μπορεί να σηματοδοτήσει μια σημαντική μεταβολή της πολιτικής νοοτροπίας της χώρας, τη μετάβαση σε ένα πολυκομματικό σύστημα στο πλαίσιο του οποίου το Κοινοβούλιο θα αντικαταστήσει το πολιτικό γραφείο του κυβερνώντος κόμματος Zanu PF ως βασικό θεσμικό όργανο χάραξης πολιτικής. Η εκλογική στρατηγική του Προέδρου Mugabe, επικεντρωμένη στη γεωργική μεταρρύθμιση και στην υποστήριξη των βετεράνων του πολέμου, δεν κατάφερε να αντιμετωπίσει τη δύσκολη οικονομική κατάσταση της χώρας, κάτι που εκφράστηκε σαφώς στις ψήφους που πήρε το κόμμα του.
<P>
Η νέα κυβέρνηση της Ζιμπάμπουε και όλοι όσοι θέλουν να δουν τη χώρα να ξεπερνά τις σημερινές σοβαρές δυσκολίες, είτε αυτές σχετίζονται με την οικονομική κατάσταση, με το ζήτημα της γεωργικής μεταρρύθμισης είτε με τη φρικτή μάστιγα του AIDS, πρέπει να αντιμετωπίσουν τώρα τις προκλήσεις αποτελεσματικά, συλλογικά και εποικοδομητικά.
<P>
Ασκούμε σημαντική επιρροή ως μείζων χορηγός. Η επιρροή αυτή πρέπει να χρησιμοποιηθεί για να ενθαρρύνουμε την κυβέρνηση να κάνει θετικά βήματα προς την επανεγκαθίδρυση του κράτους δικαίου και της χρηστής διακυβέρνησης ως ένα πρώτο βήμα προς μια γενικότερη ανάκαμψη, και γνωρίζω ότι αυτό είναι ένα σημείο για το οποίο ο συνάδελφός μου Επίτροπος Nielson θα θέλει να μιλήσει μετά από μένα. Για μια ακόμα φορά όμως θα ήθελα να συγχαρώ προσωπικά τον αξιότιμο βουλευτή για το δύσκολο έργο που έφερε εξαιρετικά καλά σε πέρας.

<SPEAKER ID=90 NAME="Πρόεδρος">
Ευχαριστώ πολύ, κύριε Επίτροπε Patten!
<P>
Αναφέρατε ήδη ότι για το θέμα αυτό θα λάβουν θέση σήμερα δύο Επίτροποι. Γι' αυτό περιμένω επίσης με χαρά την τοποθέτηση του Επιτρόπου Nielson.

<SPEAKER ID=91 NAME="Nielson">
Κύριε Πρόεδρε, θα ήθελα να ξεκινήσω επαναλαμβάνοντας τα συγχαρητήρια για την αποστολή παρατηρητών της Ευρωπαϊκής Ένωσης στις εκλογές της Ζιμπάμπουε, οι οποίοι κατάφεραν να πραγματοποιήσουν σπουδαίο έργο υπό πολύ δύσκολές συνθήκες.
<P>
Το αποτέλεσμα αυτών των εκλογών δίνει στην ΕΕ μια νέα ευκαιρία για την αναθεώρηση της συνεργασίας μας με τη Ζιμπάμπουε. Σύμφωνα με την έκθεση των επικεφαλής της αποστολής, υπάρχει προοπτική θετικής εξέλιξης στη Ζιμπάμπουε στο πολιτικό, οικονομικό και κοινωνικό επίπεδο. Οι δυνατότητες συνδρομής της ΕΕ σε μια τέτοια εξέλιξη δεν πρέπει να αποκλειστούν, όπως λέγεται.
<P>
Το κόμμα Zanu-PF θα πρέπει να αναπτύξει νέες και πιο κατάλληλες πολιτικές προκειμένου να προσεγγίσει τη διεθνή κοινότητα για χρηματοδότηση με στόχο να σταθεροποιήσει την οικονομία και να επαναφέρει την ανάπτυξη, η νομιμότητα όμως του Zanu-PF κινδυνεύει λόγω του βαθμού στον οποίο ο εκφοβισμός και η κακή εκλογική διαχείριση το βοήθησαν να κερδίσει, και επειδή, έστω κι αν δεν υπολογιστεί ο αντίκτυπος τέτοιων παραγόντων, το MDC κέρδισε 58 έδρες, σχεδόν όσες και το Zanu, με 61+1. Το Κίνημα για Δημοκρατική Αλλαγή (MDC) δεν θα θέλει να μοιραστεί την ευθύνη για την κρίση που διέρχεται η χώρα ή για τα επώδυνα μέτρα που θα χρειαστούν για την οικονομική ανάκαμψη.
<P>
Το εθνικό ενδεικτικό πρόγραμμα της Ζιμπάμπουε ύψους 110 εκατομμυρίων ευρώ στο πλαίσιο του όγδοου ΕΤΑ έχει έναν σαφή προσανατολισμό μείωσης της φτώχειας. Οι βασικοί τομείς συνεργασίας του είναι η γεωργία, η υγεία και η παιδεία. Η μέχρι τώρα προσέγγιση της Επιτροπής στοχεύει στη διατήρηση, ακόμα και σε περιόδους κρίσης, της βοήθειας που προορίζεται για την προστασία των βασικών κοινωνικών υπηρεσιών και την ενίσχυση της κοινωνίας των πολιτών. Ένα συνολικό κονδύλι 19 εκατομμυρίων ευρώ πρόκειται σύντομα να διατεθεί για ένα πρόγραμμα μικροσχεδίων, το οποίο λόγω των συμφερόντων των συναινετικών πολιτικών είχε αναβληθεί για μετά τις εκλογές. Τώρα μπορεί συνεπώς να προχωρήσει.
<P>
Η Επιτροπή συνεχίζει να παρέχει την υποστήριξή της για τη γεωργική μεταρρύθμιση μέσα από αυτό το πρόγραμμα μικροσχεδίων, το οποίο στην ουσία αφορά τη βοήθεια με στόχο τη μείωση της φτώχειας για αγροτική έκταση που αποκτήθηκε νόμιμα με τα σχέδια αποκατάστασης. Εντούτοις, τον Απρίλιο η Επιτροπή πάγωσε τα 2 εκατομμύρια ευρώ για την τεχνική και πολιτική υποστήριξη υποστήριξη της γεωργικής μεταρρύθμισης. Μέχρι να διασαφηνιστεί η πολιτική της γεωργικής μεταρρύθμισης της κυβέρνησης δεν υπήρχε νόημα να συνεχίζεται μια τεχνική και αρκετά ακαδημαϊκή συζήτηση πάνω στις αρχές της γεωργικής μεταρρύθμισης. Ελπίζουμε αυτό να αλλάξει.
<P>
Η Επιτροπή και άλλοι χορηγοί είναι έτοιμοι να υποστηρίξουν τη διαδικασία, με την προϋπόθεση ότι εντάσσεται στα πλαίσια της νομιμότητας, της διαφάνειας και των στόχων μείωσης της φτώχειας, σύμφωνα με τις συμφωνίες της διάσκεψης χορηγών του 1998 όσον αφορά τη χρηματοδότηση για τη γεωργία.
<P>
Η Επιτροπή ετοιμάζει ένα διατομεακό πρόγραμμα για την αντιμετώπιση της επιδημίας του HIV/AIDS στη Ζιμπάμπουε, μια επιδημία που αποτελεί από μόνη της αναπτυξιακή κρίση και σοβαρή αιτία φτώχειας στο παρόν και στο μέλλον. Το πρόγραμμα αυτό θα χρηματοδοτηθεί από τα 33 εκατομμύρια ευρώ της δεύτερης δόσης του όγδοου ΕΤΑ. Θα αποφασίσω γι' αυτό μέσα στους επόμενους μήνες, ανάλογα με τις εξελίξεις στη Ζιμπάμπουε. Σε κάθε περίπτωση, η Ευρωπαϊκή Επιτροπή συνεχίζει να υποστηρίζει τα σχέδια για μείωση της φτώχειας. Αν η κυβέρνηση αδράξει την ευκαιρία που της παρουσιάστηκε με αυτές τις νέες εκλογές, η υποστήριξη της ΕΕ θα μπορούσε να γίνει ουσιαστικότερη στο μέλλον.
<P>
Όπως σημειώθηκε από τους επικεφαλής της αποστολής στο Harare, είναι πολύ νωρίς για να βγάλουμε συμπεράσματα για τις εκλογές και τις συνέπειές τους. Συμμερίζομαι απόλυτα την άποψη ότι η αναπτυξιακή συνεργασία ΕΕ-Ζιμπάμπουε θα εξαρτηθεί από την πραγματική πρόοδο στον τομέα του εκδημοκρατισμού, του κράτους δικαίου, των ανθρωπίνων δικαιωμάτων και της οικονομικής μεταρρύθμισης.
<P>
Τέλος, θα ήθελα να τονίσω πως υπάρχει προοπτική για αυξημένη συνεργασία με τη Ζιμπάμπουε, αλλά αυτό θα εξαρτηθεί σαφώς από το πώς θα εξελιχθεί η εκεί κατάσταση.

<SPEAKER ID=92 LANGUAGE="EN" NAME="Schori">
Κύριε Πρόεδρε και Επίτροποι, μιλάω αγγλικά όχι λόγω αποστροφής για δύο γλώσσες που μου αρέσουν πάρα πολύ - τα γαλλικά και τα σουηδικά - αλλά επειδή ήταν η γλώσσα εργασίας της αποστολής. Ευχαριστώ πολύ για τα καλά σας λόγια.
<P>
Με χαρά παρουσιάζω για πρώτη φορά την τελική έκθεση της κοινοτικής αποστολής παρατηρητών στις εκλογές της Ζιμπάμπουε εδώ στο Ευρωπαϊκό Κοινοβούλιο, ένα θεσμικό όργανο που μου έχει διδάξει πάρα πολλά και στο οποίο χαίρομαι να εργάζομαι.
<P>
"Δεν ήταν τέλειες εκλογές" , είπε ξερά ο αρχηγός της αντιπολίτευσης Morgan Tsvangirai. Πράγματι, κατά τη γνώμη των 190 εκλογικών παρατηρητών μας, που έχουν συμμετάσχει σε επτά κατά μέσο όρο αποστολές παρακολούθησης εκλογών, η προεκλογική περίοδος ήταν από τις χειρότερες που είχαν ποτέ δει, ενώ η ίδια η μέρα των εκλογών, η διεξαγωγή της ψηφοφορίας και η καταμέτρηση των ψήφων ήταν από τις καλύτερες.
<P>
Τι συμπέρασμα μπορεί να συναγάγει κανείς από μια τόσο σχιζοφρενική εικόνα, στην οποία από τη μια η βία και ο εκφοβισμός με πολιτικά κίνητρα στοίχισαν τη ζωή σε περισσότερους από 30 ανθρώπους, με πολλούς ακόμα να απειλούνται, να διώκονται, να τραυματίζονται, να βιάζονται και να βασανίζονται, και από την άλλη οι ψηφοφόροι προσήλθαν στις κάλπες σε αριθμούς ρεκόρ δίνοντας στην αντιπολίτευση σχεδόν τις μισές ψήφους; Καθ' όλη τη διάρκεια της αποστολής μας αρνήθηκα να χρησιμοποιήσω τον όρο "ελεύθερες και αδιάβλητες εκλογές" , επειδή δεν ισχύει. Είναι πολύ αμβλύς για μια τόσο περίπλοκη διαδικασία όπως αυτή που παρακολουθήσαμε στη Ζιμπάμπουε.
<P>
Η αποστολή μας επομένως τόνισε από την αρχή ότι δεν ήμασταν εκεί μόνο για την εκλογική διαδικασία, αλλά ότι η τελική μας έκθεση θα έδινε εξαιρετική σημασία στη μετεκλογική περίοδο. Στην περίοδο αυτή ο ρόλος και η ευθύνη του Προέδρου Mugabe, στον οποίο δόθηκε εντολή για δύο ακόμα χρόνια, είναι αποφασιστικής σημασίας. Αυτό το υπογράμμισα σε μια συζήτηση μαζί του καθώς και στις δημόσιες δηλώσεις μου στη Ζιμπάμπουε, λέγοντας ότι μετά την επανάσταση ακολουθεί η εθνική ανασυγκρότηση, μετά τις εκλογές η συμφιλίωση.
<P>
Ελπίζαμε ότι, παρά την εκστρατεία εκτεταμένης βίας και εκφοβισμού, για την οποία το μεγαλύτερο μέρος της ευθύνης είχε μακράν το κυβερνόν κόμμα Zanu-PF, ο λαός, βοηθούμενος από τη μεγάλη διεθνή και εθνική παρουσία παρακολούθησης, θα ψήφιζε σε ένα σχετικά ελεύθερο, αδιάβλητο και ήρεμο περιβάλλον την ημέρα των εκλογών. Συνεπώς, η περίοδος μετά τις εκλογές θα ήταν βασική, όπως και ο ρόλος του Προέδρου και των αρχηγών του Zanu, και θα συνέβαλαν σε ένα κλίμα συμφιλίωσης και ηρεμίας.
<P>
Μέχρι ενός σημείου η στρατηγική μας αποδείχθηκε σωστή. Οι άνθρωποι πράγματι ψήφισαν μαζικά. Η βία και ο εκφοβισμός δεν φάνηκαν να τους απομακρύνουν από τα εκλογικά κέντρα. Πολλοί, επιπλέον, έδειξαν ανοιχτά τη συμπάθειά τους για τα κόμματα της αντιπολίτευσης. Δεν ήμαστε βέβαια υποστηρικτές κανενός, είχαμε έναν κώδικα επαγγελματικής συμπεριφοράς και αυστηρής ουδετερότητας, θέλαμε όμως να αισθανθεί ο λαός ότι ή ψήφος του είναι μυστική, ότι την ημέρα των εκλογών ο Πρόεδρος και ο χωρικός είναι ίσοι καθώς και ότι οι δημοκρατικές εκλογές αποτελούν τη δύναμή του.
<P>
Υπήρξε αρκετή βία και τρομοκρατία κατά την περίοδο προετοιμασίας των εκλογών, κατάσταση την οποία καταδικάζουμε. Θα ήθελα όμως να τονίσω επίσης ότι υπήρχε πολύ περισσότερη μη βία με τη μορφή των εκατομμυρίων ανθρώπων που ήθελαν να ασκήσουν το δημοκρατικό τους δικαίωμα της ψήφου. Το βασικό κόμμα της αντιπολίτευσης, ενώ αμφισβητεί τα αποτελέσματα σε 20 εκλογικές περιφέρειες, έχει αποδεχθεί τα αποτελέσματα των εκλογών.
<P>
Πιστεύω ότι ο λαός της Ζιμπάμπουε, ο οποίος κάνει έκκληση για ειρήνη, νόμο και τάξη, για πρόοδο και μια αξιοπρεπή ζωή, αξίζει κάτι καλύτερο.
<P>
Επιτρέψτε μου να συνοψίσω τα συμπεράσματα και τις συστάσεις μας σε τέσσερα σημεία:
<P>
Είναι επιτακτική ανάγκη να κινηθεί η κυβέρνηση γρήγορα για να αποκαταστήσει το κράτος δικαίου και να επιτρέψει στην αστυνομία και στις διωκτικές αρχές να δράσουν ενάντια σε όσους συμμετείχαν ή ενθάρρυναν την πολιτική βία ή άλλες παραβιάσεις των ανθρωπίνων δικαιωμάτων.
<P>
Χρειάζεται ένας νέος ανεξάρτητος εκλογικός οργανισμός, χωρίς κομματικά συμφέροντα και με επαρκείς ανθρώπινους και οικονομικούς πόρους, που θα λειτουργεί αποτελεσματικά. Η κυβέρνηση πρέπει επίσης να επιτρέψει στη δικαιοσύνη να καθορίσει το αποτέλεσμα κάθε αμφισβήτησης των εκλογικών αποτελεσμάτων σε συγκεκριμένες εκλογικές περιφέρειες και πρέπει να σεβαστεί τις αποφάσεις της.
<P>
Η Ευρωπαϊκή Ένωση πρέπει να προσπαθήσει να διασφαλίσει την έγκαιρη αποστολή διεθνών παρατηρητών για τις προεδρικές εκλογές που έχουν προγραμματιστεί για το 2002.
<P>
Η Ευρωπαϊκή Ένωση πρέπει να καταβάλει ιδιαίτερη προσπάθεια κατά τη διάρκεια των επόμενων εβδομάδων και μηνών για την εκ του σύνεγγυς παρακολούθηση των γεγονότων στη Ζιμπάμπουε, καθώς και να παράσχει βοήθεια και υποστήριξη όπου χρειάζεται. Χαίρομαι που ακούω ότι και η Προεδρία και η Επιτροπή συμμερίζονται αυτή την άποψη.
<P>
Γι' αυτόν τον σκοπό η κεντρική εκλογική μας μονάδα στο Harare θα παραμείνει εκεί για κάποιο διάστημα όπως και 25 παρατηρητές της ΕΕ που βρίσκονται σε διάφορα σημεία της χώρας. Προσθέστε σε αυτούς και τους 14 επικεφαλής της αποστολής μας, οι οποίοι θα είναι σε επιφυλακή. Θα ήθελα να εκμεταλλευτώ αυτή την ευκαιρία για να πλέξω το εγκώμιο της εκλογικής μονάδας, των παρατηρητών της ΕΕ, συμπεριλαμβανομένων και φίλων από τη Νορβηγία και την Κένυα που συμμετείχαν στην αποστολή μας, όπως και πέντε βουλευτών του Ευρωπαϊκού Κοινοβουλίου. Η Επιτροπή ασφαλώς ανταποκρίθηκε γρήγορα και αξιέπαινα στην απόφαση του Συμβουλίου, και η συνεχής συνεργασία και ο διάλογος σε όλη τη διάρκεια της διαδικασίας ήταν ανεκτίμητοι.
<P>
Τελειώνοντας θέλω να επισημάνω πως η αποστολή της ΕΕ είχε πολύ μεγάλο κύρος, έγινε πολύ καλά αποδεκτή από τον λαό εν γένει, σε σημείο που θα προκαλούσε τη ζήλεια αρκετών κρατών μελών, συμπεριλαμβανομένου και του δικού μου, κύριε Patten. Η αποστολή μπορεί επίσης να θεωρηθεί αποτελεσματική άσκηση πρόληψης συγκρούσεων. Έφτασε γρήγορα, ήταν πολυάριθμη και έφερε την ηρεμία και την ειρήνη. Τέθηκε αμέσως σε λειτουργία, με καλή εθνική κάλυψη και με στρατηγική που προέβλεπε και την περίοδο μετά τη σύγκρουση.
<P>
Η αποστολή μας αποτέλεσε μια πράξη δέσμευσης προς τους λαούς της Αφρικής και την παγκόσμια δημοκρατία. Κατά τη γνώμη μου η αποστολή στη Ζιμπάμπουε είναι η φυσική συνέπεια της υποστήριξής μας προς τον αγώνα για την αφρικανική ανεξαρτησία και της ευχής μας να οικοδομήσουμε μια ισχυρή εταιρική σχέση με μια ειρηνική και δημοκρατική Ζιμπάμπουε.
<P>
(Χειροκροτήματα)

<SPEAKER ID=93 NAME="Πρόεδρος">
Ευχαριστώ πολύ, κύριε Schori, και επειδή εκπροσωπήσατε καλά μαζί με τους πέντε συναδέλφους το Ευρωπαϊκό Κοινοβούλιο σε μια δύσκολη κατάσταση στη Ζιμπάμπουε!

<SPEAKER ID=94 NAME="Gahler">
Κύριε Πρόεδρε, αγαπητοί συνάδελφοι, από τον Φεβρουάριο το πολιτικό σκηνικό στη Ζιμπάμπουε χαρακτηρίζεται από παράνομες καταλήψεις αγροκτημάτων, περιφρόνηση δικαστικών αποφάσεων, εκφοβισμό και βία κατά των κομμάτων της αντιπολίτευσης, των υποψηφίων της και όσων την αντιμετωπίζουν με συμπάθεια, καθώς και από την απόπειρα παρεμβολής στις εργασίες των εθνικών και διεθνών εκλογικών παρατηρητών. Επίσης, γνωρίζουμε ποιός είναι ο κύριος υπεύθυνος αυτών των πράξεων βίας - η ηγεσία του κυβερνητικού κόμματος ZANU-PF.
<P>
Θέλω να γίνω σαφέστερος. Ο Πρόεδρος Mugabe είναι που διέταξε, παρά τις συστάσεις ορισμένων Υπουργών, τις καταλήψεις αγροκτημάτων, εμπόδισε την εκτέλεση ορισμένων δικαστικών αποφάσεων και υπερασπίσθηκε την περιφρόνηση του δικαίου και του νόμου. Κατανοώ ότι τα λόγια μου παρουσιάζουν ένα δίλημμα: ότι το άτομο που είναι η κύρια αιτία του προβλήματος πρέπει επίσης, τουλάχιστον για κάποιο διάστημα, να αναλάβει μερικώς την ευθύνη της επίλυσης του προβλήματος, κυρίως ενόψει της αναγκαιότητας να υπάρξει εθνική συμφιλίωση. Γιατί όσα είδαμε ως παρατηρητές και όσα μάθαμε από πρώτο χέρι είναι συγκλονιστικά. Δεν ήταν μόνον αδύνατον για τους υποψηφίους της αντιπολίτευσης να επισκεφθούν τις εκλογικές τους περιφέρειες σε ορισμένα μέρη της χώρας επειδή φοβούνταν για τη ζωή τους, αλλά και μεγάλα τμήματα του πληθυσμού της υπαίθρου έπεσαν θύματα συστηματικής τρομοκρατίας σε χωριά ή σε επιχειρήσεις - αγροκτήματα.
<P>
Παράλληλα, η κυβέρνηση χρησιμοποίησε χωρίς ντροπή το μονοπώλιο που έχει ως προς την τηλεόραση και το ραδιόφωνο για να προβάλει τη δική της άποψη. Ο αντιπολιτευόμενος Τύπος έφθανε μόνο στις πόλεις. Δεν μπορεί κανείς να χαρακτηρίσει ελεύθερες και αδιάβλητες τις εκλογές που γίνονται υπό τέτοιες συνθήκες. Κατά συνέπεια, λυπάμαι ακόμη περισσότερο που προφανώς ορισμένοι Αφρικανοί παρατηρητές κατέληξαν στα αντίθετα συμπεράσματα. Έτσι προσφέρουν κακή υπηρεσία στη δημοκρατία, και κυρίως στους ανθρώπους της Αφρικής. Για τον λόγο αυτό πρέπει να αντιμετωπίζονται με σεβασμό και εκτίμηση όλοι εκείνοι που αγωνίστηκαν για τα δημοκρατικά τους δικαιώματα, παρά τις αντίξοες συνθήκες, και ιδιαίτερα οι εθνικοί παρατηρητές και οι πολλές χιλιάδες βοηθοί στις εκλογές, που ανέλαβαν με μεγάλη ακρίβεια και ζήλο την τεχνική πλευρά της διεξαγωγής τους.
<P>
Θα ήθελα να υπογραμμίσω ιδιαίτερα τον επαγγελματισμό με τον οποίο ο συνάδελφος Pierre Schori ηγήθηκε της ενθουσιώδους ομάδας μας, που δημιουργήθηκε κατ' εντολήν του Συμβουλίου - αυτής της αντιπροσωπείας παρατηρητών της ΕΕ. Αδιάβλητα και με ακριβή ανάλυση κατέληξε στη διατύπωση μιας κρίσης που συμμεριζόμαστε πλήρως ως παρατηρητές του ΕΚ. Η παρουσία των παρατηρητών περιόρισε σαφώς την έκταση της βίας και του εκφοβισμού. Εκφράζω τις ευχαριστίες και την εκτίμησή μου σε όλους εκείνους που δραστηριοποιήθηκαν! Ο Pierre Schori και η ομάδα του αξίζουν την επιβολή δημοκρατίας στη Ζιμπάμπουε.
<P>
Μετά τις εκλογές δεν μπορεί να συνεχιστεί η ίδια κατάσταση. Η ένταση που προφανώς αυξάνεται και πάλι στην ύπαιθρο, και επειδή ο Πρόεδρος δεν ξεκαθαρίζει την κατάσταση, δίνει αφορμή για ανησυχίες. Μετά τις εκλογές έγιναν και άλλες καταλήψεις αγροκτημάτων. Υπάρχουν αναφορές μεμονωμένων πράξεων βίας κατά ατόμων προσκείμενων στην αντιπολίτευση. Ο Αρχιεπίσκοπος του Bulawayo δέχθηκε απειλές για τη ζωή του. Απαιτούμε την τιμωρία όλων εκείνων που προέβησαν σε αξιόποινες πράξεις κατά συμπολιτών τους, απαιτούμε να σταματήσει να γίνεται η απαραίτητη αγροτική μεταρρύθμιση με απουσία των νόμων και να γίνονται σεβαστές οι δικαστικές αποφάσεις για τις καταλήψεις αγροκτημάτων. Στόχος μιας αγροτικής μεταρρύθμισης πρέπει να είναι να επωφεληθούν εκείνοι που πραγματικά έχουν ανάγκη. Ο διάλογός μας με την κυβέρνηση, την αντιπολίτευση και τις σημαντικές κοινωνικές δυνάμεις εξακολουθεί να είναι σημαντικός, προκειμένου να μπορέσει μελλοντικά η Ζιμπάμπουε να συμβάλει στη σταθερότητα στη Νότιο Αφρική.

<SPEAKER ID=95 LANGUAGE="ES" NAME="Menιndez del Valle">
Οι εκλογές στη Ζιμπάμπουε αποτέλεσαν νίκη και ήττα για τον Mugabe. Ήττα, γιατί για πρώτη φορά από την ανεξαρτησία της η χώρα αυτή διαθέτει ένα πολυκομματικό πολιτικό σύστημα στο οποίο σαφώς ο Mugabe ήταν αντίθετος.
<P>
Όπως γνωρίζουμε, ο Mugabe πέρα από το να ανέχεται και ακόμη και να ευνοεί ένα κλίμα φόβου και βίας, έκανε σημαντικά λάθη εκτίμησης. Αφενός υποτίμησε τη σοβαρότητα, τη διαθεσιμότητα και τις ικανότητες της Ευρωπαϊκής Ένωσης στην περίπτωση της Ζιμπάμπουε και αφετέρου δημιούργησε μια σύγχυση ως προς τους παράγοντες που υφίστανται στην ίδια του τη χώρα. Αναρωτιέμαι αν αυτό οφείλεται στην αλαζονεία ενός άλλοτε σεβαστού παλιού Αφρικανού μαχητή της ελευθερίας ή στην άγνοια της κοινωνιολογικής και πολιτικής ανάπτυξης στην ίδια του τη χώρα. Πιθανώς πρόκειται για έναν συνδυασμό και των δύο αυτών στοιχείων.
<P>
Σε αυτές τις εκλογές ο Mugabe συνδύασε συνήθειες και μεθόδους που αρμόζουν σε έναν πόλεμο απελευθέρωσης, κάποιες φορές αντιμετωπίζοντας τον πολιτικό του αντίπαλο ως τον έποικο κατακτητή που έπρεπε να διώξει. Αλλά δεν ήξερε επίσης να εκτιμήσει ότι η εμφάνιση της μεσαίας τάξης αποτελεί ένα στοιχείο που από την άποψη των εκλογών θα έπρεπε να ληφθεί υπόψη με διαφορετικό τρόπο.
<P>
Αυτή η σχετική παγίωση μιας νέας αστικής ψήφου, που έχει σχέση με τον χειρισμό της επίσημης δημοκρατίας και με την παραβίαση των ανθρωπίνων δικαιωμάτων, δεν θα μπορούσε να έχει άλλο αποτέλεσμα από αυτό που είχε, δηλαδή οι πολίτες να τον καταψηφίσουν.
<P>
Η χώρα και ο λαός της θα κερδίσουν αν η τωρινή κυβέρνηση και η ανερχόμενη αντιπολίτευση έχουν επαρκείς πολιτικές γνώσεις και κοινή λογική ώστε να αντιμετωπίσουν με γενναιότητα και προσοχή τη μετάβαση από τις παλιές πολιτικές συνήθειες σε καινούριες. Σε αυτόν τον τομέα η αντιπολίτευση παίζει και αυτή τον ρόλο της.
<P>
Τώρα βέβαια, μετά την καταγγελία και την καταδίκη, τις επόμενες εβδομάδες θα πρέπει να είμαστε σε εγρήγορση για οποιαδήποτε ένδειξη συμφιλίωσης και την αυτοκριτική ως προς τα λάθη.
<P>
Αυτό, κύριε Πρόεδρε και αγαπητοί συνάδελφοι, θα βοηθήσει το μέλλον της Ζιμπάμπουε, της κοινωνίας της και του νέου πολιτικού υποβάθρου που γεννήθηκε από αυτές τις εκλογές. Και εμείς πρέπει να υποστηρίξουμε αυτό το μέλλον με αποφασιστικότητα.

<SPEAKER ID=96 LANGUAGE="EN" NAME="Parish">
Κύριε Πρόεδρε, η διεθνής επικρότηση της αποστολής παρατηρητών της ΕΕ αντανακλά το γεγονός ότι ο κ. Schori επιτέλεσε εξαίρετο έργο για την αύξηση του κύρους της εκεί δράσης μας και είναι αξιέπαινος.
<P>
Δεν υπάρχει αμφιβολία ότι στη Ζιμπάμπουε αποδεικνύεται πως "η εξουσία διαφθείρει και η απόλυτη εξουσία διαφθείρει απολύτως" . Ο κ. Mugabe πρέπει να λογοδοτήσει για πολλά. Αν μπορεί να θεωρηθεί ότι το αποτέλεσμα έχει μια θετική πλευρά, αυτή είναι ότι δεν υπάρχει πλέον απόλυτη εξουσία.
<P>
Μεγάλο ποσοστό από τη βία που έλαβε χώρα πριν τις εκλογές μπορεί να καταλογιστεί στην ηγεσία του Zanu-PF και στον ίδιο τον Πρόεδρο Mugabe. Οι επονομαζόμενοι βετεράνοι του πολέμου - θα πρέπει να ήταν πάρα πολύ νέοι κατά τον πόλεμο της ανεξαρτησίας - πληρώθηκαν για να βρίσκονται σε αυτά τα κτήματα. Αυτό είναι ένα σοβαρό πρόβλημα που μπορεί να αναχθεί απευθείας στην ηγεσία.
<P>
Υπήρχαν επίσης προβλήματα με το γεγονός ότι οι ταχυδρομικές ψήφοι, οι οποίες εστάλησαν απευθείας στον στρατό στο Κογκό την Πέμπτη, επέστρεψαν ως δια μαγείας την Κυριακή, όλες στη δέουσα μορφή για να πάνε σε πολλές παραμεθόριες εκλογικές περιφέρειες. Οι απειλές για βία κατά των υποστηρικτών του MDC συνεχίστηκαν και μετά τις εκλογές. Ο Αρχιεπίσκοπος του Bulawayo δέχτηκε απειλή. Όλα αυτά πρέπει να σταματήσουν. Δεν μπορούμε να υποστηρίζουμε ένα καθεστώς που διατηρεί αυτόν τον εκφοβισμό.
<P>
Το γεγονός ότι ο Πρόεδρος Mugabe θέλει να καταπνίξει τις εξωγενείς επενδύσεις εθνικοποιώντας τα κτήματα και απειλώντας να κάνει το ίδιο και με τα ορυχεία δεν πρόκειται να βοηθήσει καθόλου στην επίλυση της οικονομικής κατάστασης στη Ζιμπάμπουε. Αυτό που χρειάζεται η Ζιμπάμπουε είναι πολύ περισσότερες εξωγενείς επενδύσεις από άλλες χώρες. Κάτι τέτοιο δεν θα συμβεί υπό το παρόν καθεστώς.
<P>
Υπάρχει στη Ζιμπάμπουε τώρα, μετά την ανάδυση του MDC, μια μεγάλη και θαυμάσια ευκαιρία για τη συνεργασία όλων των φυλών. Υπάρχει μεγάλη ελπίδα για το μέλλον, πρέπει όμως να διασφαλίσουμε ότι θα συνεχίσουμε να ασκούμε πίεση στη Ζιμπάμπουε, και κυρίως στον κ. Mugabe. Πρέπει να δράσουμε άμεσα σχετικά με τα περιουσιακά στοιχεία που διαθέτει ο Πρόεδρος Mugabe έξω από τη Ζιμπάμπουε. Πρέπει να φέρουμε τη συζήτηση κατευθείαν στον άνθρωπο που δημιούργησε τα προβλήματα.

<SPEAKER ID=97 NAME="Maes">
Κύριε Πρόεδρε, ο χρόνος ομιλίας μου είναι πολύ περιορισμένος για να περιγράψω την τύχη μιας χώρας, η οποία επί πολλά έτη έδειχνε μια ελπιδοφόρα κατάσταση, αλλά τα τελευταία έτη βρίσκεται σε ένα στάδιο μεγαλύτερης υπανάπτυξης, παρά το γεγονός ότι ο λαός της Ζιμπάμπουε είναι ένας καλά καταρτισμένος λαός. Προφανώς, αυτό το στοιχείο πρέπει να το καταγράψουμε στα προηγούμενα έτη της διακυβέρνησης Mugabe. Ο πληθυσμός γνωρίζει περί τίνος πρόκειται, παρά το γεγονός ότι απαγορεύθηκε στην αντιπολίτευση να λάβει μέρος κανονικά στην προεκλογική προπαγάνδα, τουλάχιστον στα επίσημα μέσα μαζικής ενημέρωσης. Γνωρίζω τη Ζιμπάμπουε αρκετά καλά, την έχω επισκεφθεί και την παρακολουθώ επί σειρά ετών, αλλά έχω τρομάξει από το μέγεθος εκφοβισμού πριν τις εκλογές και φοβάμαι ότι αυτό θα συνεχιστεί και μετεκλογικά. Επομένως, νομίζω ότι πρέπει να προσπαθήσουμε στο πλαίσιο της διεθνούς ευθύνης μας να φροντίσουμε ώστε, όπως ακριβώς είχαμε μια θετική επιρροή πριν τις εκλογές, να διατηρήσουμε αυτή την επιρροή και μετά τις εκλογές. Μέσω ιδιαίτερα δύσκολων, αλλά συγκεκριμένων διαπραγματεύσεων σχετικά με τις μεταρρυθμίσεις για τις οποίες υπάρχει πρόθεση να πραγματοποιηθούν στη Ζιμπάμπουε. Στην ύπαιθρο εξακολουθεί να επικρατεί ένα καθεστώς φόβου και, φυσικά, αυτό δεν είναι δυνατόν να συνεχιστεί επειδή φθείρει την ποιότητα ζωής τόσο του μαύρου όσο και του λευκού πληθυσμού. Θα ήθελα ωστόσο να επισημάνω το γεγονός, επειδή οι άνθρωποι παρασύρονται σε ένα ρεύμα γεγονότων επί των οποίων δεν μπορούν να ασκήσουν καμία επιρροή.
<P>
Ελπίζω πως θα μπορέσει να συνεχιστεί ο διάλογος τόσο με την κυβέρνηση όσο και με την αντιπολίτευση καθώς και με τις κοινωνικές οργανώσεις.

<SPEAKER ID=98 NAME="Junker">
Κύριε Πρόεδρε, αγαπητοί συνάδελφοι, επειδή ο χρόνος ομιλίας είναι περιορισμένος, δεν θέλω να επαναλάβω τίποτα από όσα έχουν ήδη αναφερθεί. Δεν μπορώ παρά να συμφωνήσω απόλυτα με τις προηγούμενες ομιλήτριες και την κ. Maij-Weggen. Θέλω όμως να προσθέσω στις δικαιολογημένες ευχαριστίες προς τον κ. Schori άλλο ένα ευχαριστώ, συγκεκριμένα προς τις πρεσβείες των κρατών μελών που μας βοήθησαν ως προς τα διαπιστευτήρια, καθώς είχαμε να αντιμετωπίσουμε μια κάπως χαοτική κατάσταση. Και σε εκείνες το χρωστάμε που μπορέσαμε να δράσουμε εκεί.
<P>
Κατά την αξιολόγηση της κατάστασης στη Ζιμπάμπουε πρέπει να υπογραμμιστεί πως οι καταλήψεις αγροκτημάτων δεν έχουν καμία σχέση με το ζήτημα της υπαίθρου και το φυλετικό ζήτημα. Δεν πρόκειται για τίποτε άλλο εκτός από βρώμικη διατήρηση της εξουσίας. Αυτό είναι βέβαια τραγικό, γιατί ο Πρόεδρος Mugabe και το κόμμα του ασφαλώς κάποτε είχαν διαδραματίσει πολύ θετικό ρόλο για τη χώρα τους. Η τρομοκρατία των αποκαλούμενων βετεράνων του πολέμου σκοπό είχε να αποπροσανατολίσει την προσοχή από τις παραλείψεις της πολιτικής ηγεσίας της χώρας, που έριξαν τη Ζιμπάμπουε σε βαθιά κρίση. Η οικονομία της καταστρέφεται από την κακοδιαχείριση, ο τουρισμός έχει παραλύσει, οι επενδυτές έχουν αποσυρθεί, ενώ η έλλειψη συναλλάγματος και η πετρελαϊκή κρίση επιδεινώνουν ακόμη περισσότερο την κατάσταση. Η παραγωγή καπνού και ο τουρισμός ήταν οι βασικές πηγές εισοδήματος και έχουν υποστεί και οι δύο σοβαρές ζημίες. Αυτά δεν μπορούν να διορθωθούν από τη μια μέρα στην άλλη. Χρειάζεται η υποστήριξη της Ευρωπαϊκής Ένωσης.
<P>
Σε γενικές γραμμές, η Ζιμπάμπουε προσφέρει καλές προϋποθέσεις, επειδή ο πληθυσμός έχει συγκριτικά καλό μορφωτικό επίπεδο, οι δικαστικές υπηρεσίες είναι αδιάβλητες και η υποδομή σχετικά καλή. Όμως, ακούγεται κιόλας ότι έγιναν νέες καταλήψεις αγροκτημάτων και βίαιες ενέργειες. Πρέπει να εξηγήσουμε με έμφαση στον Πρόεδρο Mugabe ότι πρέπει να σταματήσει τη βία και την τρομοκρατία, ότι αυτά δεν μπορούν να αποτελέσουν τις προϋποθέσεις για να αποκατασταθεί η ειρήνη στη χώρα. Η αντιπολίτευση θα πρέπει να αποδείξει ότι είναι ικανή να ασκήσει πολιτική. Παρά την τρομοκρατία, χάρη στην ύπαρξη παρατηρητών η αντιπολίτευση απέκτησε τελικά τη δυνατότητα να εκφράσει ελεύθερα τη γνώμη της την ημέρα των εκλογών. Με τον τρόπο αυτό η αντίπολίτευση έλαβε μια εντολή που πρέπει τώρα να εκτελέσει. Πρέπει να συμβάλουμε να αποκατασταθεί με τον τρόπο αυτόν και πάλι το κράτος δικαίου.

<SPEAKER ID=99 NAME="Korhola">
Αξιότιμε κύριε Πρόεδρε, η πολιτική πίεση που προηγήθηκε των εκλογών και η ολοφάνερη ενθάρρυνση της βίας από τον Πρόεδρο Mugabe έγιναν η αιτία που δεν μιλάμε τώρα για ελεύθερες και αδιάβλητες εκλογές, παρ' όλο που μας έκανε ειλικρινά εντύπωση η βούληση για τη διεξαγωγή μιας άψογης ψηφοφορίας, την οποία διαπιστώσαμε τις καθαυτές ημέρες των εκλογών. Αυτό έδειχνε την πραγματική βούληση του λαού της Ζιμπάμπουε για την οικοδόμηση μιας δημοκρατικής κοινωνίας των πολιτών.
<P>
Τα γεγονότα της Ζιμπάμπουε μας αναγκάζουν ωστόσο να συλλογιστούμε τη σχέση μεταξύ δημοκρατίας και αξιών, και αυτό είναι ίσως το κατάλληλο φόρουμ για κάτι τέτοιο, διότι αναφερόμαστε στην ΕΕ ως κοινωνία αξιών. Ταυτόχρονα παραδεχόμαστε ευθέως ότι δεν μπορεί η ΕΕ να γυρίζει τον κόσμο ασκώντας πατρική κηδεμονία ή συμβουλεύοντας ως ανώτερη τους άλλους· το ζητούμενο είναι ο διάλογος. Αυτό απέδειξε κατά αξιοθαύμαστο τρόπο και ο επικεφαλής της ΕΕ για την παρακολούθηση των εκλογών, κ. Pierre Schori.
<P>
Στη Ζιμπάμπουε συνέβη κάτι το οποίο θα έπρεπε να κάνει κάθε πολιτικό να σκεφτεί με ποιον τρόπο αποτρέπεται η καταστροφική επίδραση της εξουσίας - ακόμη και ανάμεσά μας. Γιατί ο πρώην ήρωας του λαού, η μορφή του πατέρα στον αγώνα της ανεξαρτησίας, επιτρέπει τώρα τη χρήση βίας για να υποστηρίξει μόνο τη δική του εξουσία; Και τι έχει συμβεί στην ψυχή και την ηθική του ανθρώπου αυτού, ο οποίος έχει το θράσος να διακηρύσσει σε καιρό εκλογών ότι, οποιοδήποτε κι αν είναι το αποτέλεσμα, η κυβέρνηση παραμένει;
<P>
Ο φιλόσοφος και θεολόγος Niebuhr είπε κάποτε ότι "το αίσθημα δικαιοσύνης του ανθρώπου καθιστά τη δημοκρατία δυνατή, η τάση του όμως προς την αντίθετη κατεύθυνση καθιστά τη δημοκρατία απαραίτητη" . Με άλλα λόγια, η αρετή του ανθρώπου καθιστά δυνατή τη δημοκρατία, αλλά η κακία του την καθιστά αναγκαία. Κατά τη γνώμη μου, αυτή είναι μια από τις ρεαλιστικότερες φράσεις που έχουν ειπωθεί ποτέ για τη δημοκρατία. Αυτό συνεπάγεται ότι για να ανθίσει η δημοκρατία απαιτείται κριτική εκ των έσω, απαιτείται η προθυμία να υποβάλει τον εαυτό της σε κριτική. Στην παιδεία αυτό σημαίνει ότι είμαστε διατεθειμένοι, εν ονόματι της δημοκρατίας, να ενθαρρύνουμε τους ανθρώπους ώστε να γίνουν πολίτες με κριτικό πνεύμα. Αυτό προϋποθέτει από την άλλη διαφάνεια στη λήψη των αποφάσεων και στη διάδοση της πληροφόρησης. Μόνον κατ' αυτόν τον τρόπο μπορεί η δημοκρατία να διατηρήσει τον αυτοπειθαρχημένο χαρακτήρα της.
<P>
Στη Ζιμπάμπουε κατάλαβα επίσης με απτό τρόπο ότι χωρίς αναγνώριση της ανθρώπινης αξιοπρέπειας δεν μπορεί να γίνεται λόγος ούτε για ανθρώπινα δικαιώματα. Αυτά είναι κενά λόγια εάν δεν περιέχουν την ουσία που αποτελεί η δέσμευση απέναντι στη μοναδική αξιοπρέπεια και ακεραιότητα του ατόμου. Εκφράζω συγχρόνως τον βαθύ σεβασμό μου στα περισσότερα από τριάντα θύματα της βίας, τα οποία βρήκαν τον θάνατο εκδηλώνοντας τη θέλησή τους να αγωνιστούν υπέρ μιας ελεύθερης κοινωνίας των πολιτών.

<SPEAKER ID=100 LANGUAGE="FR" NAME="Moscovici">
Κύριε Πρόεδρε, κύριοι Επίτροποι, κύριοι ευρωβουλευτές, οι εκλογές αυτές σηματοδοτούν ασφαλώς μια σημαντική στιγμή για την εθνική πολιτική ζωή της Ζιμπάμπουε. Αποτελούν επίσης ένα εξαιρετικά θετικό μήνυμα για τη συνεργασία της Ένωσης με αυτή τη χώρα. Πολλά πράγματα θα καταστούν στο εξής δυνατά, ή εν πάση περιπτώσει ευκολότερα μεταξύ μας. Η έκθεση της αποστολής με επικεφαλής τον Pierre Schori, της οποίας υπογραμμίζω για μια ακόμη φορά, μαζί με τους Επιτρόπους Patten και Nielsen, την πολύ σκληρή δουλειά, μας επιτρέπει να έχουμε μια απολύτως σαφή και αμερόληπτη ανάλυση για τη διεξαγωγή των κοινοβουλευτικών εκλογών..
<P>
Η εκλογική κατάσταση ήταν ιδιαίτερα τεταμένη, για να μην πούμε βίαιη. Είμαι πεπεισμένος πως η Ένωση είχε αναμφισβήτητα δίκιο που έστειλε αυτή την αποστολή πολύ νωρίς για να εξασφαλίσει τον μετριασμό των αντιθέσεων σε αυτήν την εκστρατεία. Η συμβολή αυτής της αποστολής είναι από αυτή την άποψη, όπως και από πολλές άλλες, αδιαμφισβήτητη. Η εν λόγω αποστολή πρέπει να συνεχίσει την εργασία της επιτόπου, σύμφωνα και με την επιθυμία που εξέφρασε ο Pierre Schori.
<P>
Η Προεδρία του Συμβουλίου εκφράζει την ικανοποίησή της για τη συνολικά καλή διεξαγωγή αυτών των εκλογών, έστω κι αν σε κάποιες περιπτώσεις οι συνθήκες της ψηφοφορίας μπορεί να μας αφήνουν κάποιες αμφιβολίες, και τα συμπεράσματα της αποστολής είναι από αυτή την άποψη πλήρως διαφωτιστικά.
<P>
Είναι πλέον καιρός να προχωρήσουμε με την Ζιμπάμπουε. Η Προεδρία του Συμβουλίου υποστηρίζει πλήρως την ανάλυση της Επιτροπής σχετικά με την ανάγκη να παράσχουμε στην εν λόγω χώρα τη συνεργασία μας. Είναι ανοιχτά πολλά εργοτάξια, στα οποία αξίζει να συμμετάσχουμε ανεπιφύλακτα: η ενίσχυση της δημοκρατίας, η μείωση της φτώχειας και η καταπολέμηση του AIDS. Είναι πράγματι απαραίτητο η ευρωπαϊκή βοήθεια να χορηγηθεί για την άμεση αντιμετώπιση των οικονομικών και κοινωνικών δυσκολιών που βιώνει ο λαός της Ζιμπάμπουε. Τα κοινοτικά κονδύλια χρειάζεται να αποδεσμευτούν άμεσα, όπως ανέφερε ο Επίτροπος Nielsen.
<P>
Το καθεστώς της Ζιμπάμπουε, από την πλευρά του, πρέπει επίσης να προχωρήσει επιβεβαιώνοντας τις δεσμεύσεις που έχει αναλάβει όσον αφορά την αγροτική μεταρρύθμιση, τον σεβασμό των δικαστικών αποφάσεων και την οικονομική διαφάνεια. Έχω την πεποίθηση πως κατ' αυτόν τον τρόπο θα καταστεί δυνατή η σταθεροποίηση της χώρας, καθώς και η δημοκρατική της συμμετοχή στην περιφερειακή ολοκλήρωση. Γι' αυτόν τον λόγο να είστε βέβαιοι, κυρίες και κύριοι ευρωβουλευτές, πως η Προεδρία του Συμβουλίου θα επιδοθεί στην επίτευξη αυτού του στόχου με την ίδια αποφασιστικότητα που επιδεικνύει το Ευρωπαϊκό Κοινοβούλιο και η Επιτροπή.

<SPEAKER ID=101 NAME="Πρόεδρος">
Ευχαριστώ πολύ, κύριε Υπουργέ!
<P>
Σας ανακοινώνω ότι έλαβα 5 προτάσεις ψηφίσματος σύμφωνα με το άρθρο 37, παρ. 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=5>
Σωματεμπορία
<SPEAKER ID=102 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής για τη σωματεμπορία. Τη δήλωση θα κάνει εκ μέρους του Συμβουλίου ο Υπουργός κ. Queyranne, που εμφανίστηκε εδώ ακριβώς στην ώρα του. Κύριε Υπουργέ, είστε τυχερός που μπορείτε να ξεκινήσετε αμέσως την ομιλίας σας!

<SPEAKER ID=103 LANGUAGE="FR" NAME="Queyranne">
Κύριε Πρόεδρε, κύριε Επίτροπε, κυρίες και κύριοι ευρωβουλευτές, το Συμβούλιο των Υπουργών συγκλονίστηκε βαθιά με την υπόθεση του Ντόβερ και τον θάνατο 58 Κινέζων υπηκόων υπό τραγικές συνθήκες.
<P>
Η υπόθεση αυτή εκφράζει την επιδείνωση της μεταναστευτική πίεσης η οποία γίνεται αισθητή εδώ και κάποιον καιρό στην Δυτική Ευρώπη. Η σημαντική ενίσχυση της ευρωπαϊκής αλληλεγγύης αποτελεί μια απαραίτητη απάντηση σε μια εξαιρετικά ανησυχητική κατάσταση για την ήπειρό μας. Χρειάζεται κατ' αρχάς να δώσουμε έμφαση στο γεγονός πως η ύπαρξη οργανωμένων κυκλωμάτων καθώς και η εξάπλωση του επονείδιστου, αλλά δυστυχώς επικερδούς, επαγγέλματος του μεταφορέα λαθρομεταναστών διαδραματίζει πρωταρχικό ρόλο στη λαθρομετανάστευση, καθώς και στην αύξηση των ίδιων των ροών και των τρόπων διακίνησης, ακραίο παράδειγμα των οποίων αποτελει η τραγωδία του Ντόβερ.
<P>
Ως γνωστόν, η πλειοψηφία των λαθρομεταναστών φτάνει στην Δυτική Ευρώπη χάρη σε μεταφορείς λαθρομεταναστών, κυρίως για τους ανθρώπους από μακρινή χώρα προέλευσης, όπως η Κίνα. Αυτό το σημείο πρέπει να υπογραμμιστεί ως απάντηση σε όσους υποστηρίζουν πως ο έλεγχος ακριβώς της μετανάστευσης θα οδηγήσει σε δημιουργία λαθρομεταναστών. Η επιδείνωση της λαθρομετανάστευσης απορρέει, αντίθετα, από την αυξανόμενη δραστηριότητα των κυκλωμάτων που βοηθούν την παράνομη είσοδο μεταναστών. Είναι βεβαίως προφανές πως η εν λόγω δραστηριότητα ευνοείται από τις νομοθετικές ή λειτουργικές ανεπάρκειες των κρατών μετανάστευσης και από ό,τι επιτρέπει στους λαθρομετανάστες να εισέρχονται και να παραμένουν παράνομα στις διάφορες χώρες.
<P>
Ακόμα χειρότερο είναι πως πίσω από τους μεταφορείς λαθρομεταναστών διαγράφονται όλο και περισσότερο τα κυκλώματα της μαφίας. Οι αρμόδιες αστυνομικές αρχές έχουν εντοπίσει μια ρωσική μαφία, που εκμετάλλευεται τους υπηκόους της Σρι Λάνκα και της Κίνας, μια τουρκική μαφία, με δράση στους Κούρδους, στους Αφγανούς και στους Ιρανούς. Είναι επίσης γνωστό πως λαθρομετανάστες των Βαλκανίων έχουν πέσει στα χέρια των κυκλωμάτων της αλβανικής μαφίας. Η συγκέντρωση στο Καλαί, σημείο μετάβασης προς την Αγγλία, μεγάλου αριθμού αυτών των λαθρομεταναστών - περισσότεροι από 10.000 κλήθηκαν για εξακρίβωση στοιχείων από τον Αύγουστο του 1999 - αποδεικνύει την ιδιαίτερα ενεργό δράση των μεταφορέων λαθρομεταναστών: 400 έχουν συλληφθεί από τον Αύγουστο του 1999.
<P>
Πρέπει επομένως να πάψουμε να συγκαλύπτουμε το γεγονός πως η λαθρομετανάστευση έχει γίνει το αντικείμενο μιας πραγματικής σωματεμπορίας, πράξης αυτής καθεαυτής εγκληματικής, που μπορεί μάλιστα να υπαχθεί στο διεθνές οργανωμένο έγκλημα. Ευκολότερη, πιο επικερδής και λιγότερο επικίνδυνη από ορισμένα άλλα είδη λαθρεμπορίου, όπως π.χ. η παράνομη διακίνηση ναρκωτικών, η αντιμετώπιση της διακίνησης λαθρομεταναστών καθίσταται σοβαρή πρόκληση στον τομέα της αστυνομικής και δικαστικής δράσης και συνεργασίας. Η σωματεμπορία για σκοπούς σεξουαλικής εκμετάλλευσης αποτελεί μια από τις αποκρουστικότερες πτυχές αυτού του εμπορίου. Σε αυτό το επίπεδο οργάνωσης το θέμα δεν είναι πλέον η καταπολέμηση της λαθρομετανάστευσης, αλλά ουσιαστικά η καταπολέμηση της εγκληματικότητας. Οι πραγματικοί ένοχοι είναι αυτοί που οργανώνουν την είσοδο λαθρομεταναστών, στα χέρια των οποίων οι επίδοξοι μετανάστες δεν είναι παρά έρμαιοι ενός σεναρίου που μπορεί να φτάσει μέχρι την τραγωδία.
<P>
Επομένως, χρειάζεται να αγωνιστούμε πρώτα και κύρια εναντίον αυτών των μεταφορέων λαθρομεταναστών Η λαθρομετανάστευση ή η σωματεμπορία είναι ένας νέος τρόπος προώθησης της δουλείας, που οι δημοκρατικές κοινωνίες μας δεν μπορούν να ανεχτούν. Γνωρίζουμε τι κοστείζει π.χ. σε έναν Κινέζο υπήκοο να προσφύγει στις υπηρεσίες ενός μεταφορέα λαθρομεταναστών: πρόκειται για κόστος της τάξης των 10.000 έως 20.000 ευρώ και χρόνια παράνομης εργασίας για να ξεπληρώσει το χρέος, στερούμενος κάθε δικαίωμα και κάθε προστασία, σε φριχτές συχνά συνθήκες και υπό διαρκή απειλή.
<P>
Η δημαγωγία που συνίσταται στη διεκδίκηση ενός μαζικού νέου ανοίγματος της αγοράς εργασίας στους μετανάστες ή του αυτόματου δικαιώματος διαμονής για κάθε μετανάστη το μόνο που κάνει είναι να ενισχύει αυτό το όνειρο της Ευρώπης και να συμβάλει ώστε κάθε χρόνο εκατοντάδες χιλιάδες άνθρωποι να πέφτουν στα νύχια κυκλωμάτων λαθρομετανάστευσης.
<P>
Η Ευρωπαϊκή Ένωση δεν πρέπει επομένως να θέσει, και δεν προτίθεται να θέσει, λάθος στόχο, επικεντρώνοντας τη δίωξη σε όσους οργανώνουν αυτή τη σωματεμπορία, που είναι πλέον μια από τις πιο επαίσχυντες και πιο απεχθείς μορφές εμπορίου.
<P>
Το Συμβούλιο είναι αποφασισμένο να χρησιμοποιήσει κάθε μέσο για να καταπολεμήσει το απεχθές αυτό εμπόριο. Η ευρωπαϊκή συνεργασία πρέπει να βασιστεί στα μέσα που διαθέτουν τα κράτη. Είναι σαφές πως τα τελευταία έχουν αποφασίσει να εξεύρουν μέσα για την αποτελεσματική καταπολέμηση αυτής της μάστιγας. Η Γαλλία διαθέτει από το 1995 μια κεντρική υπηρεσία για τη δίωξη της λαθρομετανάστευσης και της παράνομης εργασίας, η οποία αναπτύσσει εδώ και δύο χρόνια δυναμικα τη δράση της για την εξάρθρωση των σχετικών κυκλωμάτων. Αυτή η υπηρεσία πέτυχε κατ' αυτόν τον τρόπο τη διάλυση και τη διακοπή της δράσης δεκαπέντε περίπου κυκλωμάτων κάθε χρόνο.
<P>
Αντιμέτωπη με την πραγματικότητα της σωματεμπορίας και τη διακίνηση λαθρομεταναστών, η γαλλική Προεδρία επιθυμεί επομένως να προωθήσει μια ευρωπαϊκή αλληλεγγύη βασισμένη στα πορίσματα της Συνόδου Κορυφής του Tampere και στις ακόλουθες αρχές: κοινή ανάπτυξη, ένταξη των αλλοδαπών, καταπολέμηση της λαθρομετανάστευσης και κοινή πολιτική για την Ασία.
<P>
Ως προς το πρώτο σημείο πρέπει συνεπώς να ληφθεί υπόψη η κατάσταση των χωρών προέλευσης. Τίθεται το ερώτημα πώς θα αποθαρρύνουμε τους ανθρώπους από την επιθυμία να εγκαταλείψουν τη χώρα τους για να έρθουν στην Ευρώπη υπό οποιεσδήποτε συνθήκες, πέφτοντας έτσι συχνά θύματα κυκλωμάτων δουλεμπορίας. Το Συμβούλιο πρέπει να δράσει βάσει των προσανατολισμών που εγκρίθηκαν στο Tampere, σύμφωνα με τις οποίες η Ευρωπαϊκή Ένωση χρειάζεται μια συνολική προσέγγιση για τη μετανάστευση, η οποία να θίγει τις πολιτικές πτυχές των δικαιωμάτων του ανθρώπου και τα θέματα ανάπτυξης στις χώρες και τις περιοχές προέλευσης και διαμετακόμισης.
<P>
Πράγματι, τα μεταναστευτικά ρεύματα εξηγούνται από πολλούς παράγοντες: δημογραφική διαφοροποίηση μεταξύ Βορρά-Νότου, μόνιμη αύξηση των ανισοτήτων ως προς τα εισοδήματα και τον πλούτο μεταξύ των πλουσιότερων και των φτωχότερων χωρών, αστάθεια ορισμένων πολιτικών καταστάσεων, καθώς και η συχνά πλασματική εικόνα που σχηματίζουν οι μετανάστες για το μέλλον τους στην Ευρώπη. Η λαθρομετανάστευση και η σωματεμπορία δεν είναι ωστόσο κάτι αναπόφευκτο. Μπορούν να καταπολεμηθούν με μια ισχυρή πολιτική βούληση. Σε έναν πολύ ταραγμένο κόσμο ο μακροπρόθεσμος έλεγχος των ροών προϋποθέτει την πολιτική υπέρ της κοινής ανάπτυξης και τη σταθεροποίηση των χωρών προέλευσης των μεταναστών. Στόχος της κοινής ανάπτυξης είναι ακριβώς είναι ακριβώς να συνδέσει τις πολιτικές που προωθούν την ανάπτυξη αυτών των χωρών ώστε να καταστεί δυνατός ο έλεγχος των μεταναστευτικών ροών.
<P>
Η Γαλλία θα αγωνιστεί να δώσει μια νέα ώθηση σε αυτή την πορεία προς την κοινή ανάπτυξη, αξιοποιώντας την εμπειρία της σε αυτόν τον τομέα. Αξίζει να σημειωθεί πως ήδη υπεγράφη συμφωνία με τη Σενεγάλη και πως κάποιες άλλες συμφωνίες με το Μάλι και το Μαρόκο βρίσκονται στο στάδιο των διαπραγματεύσεων.
<P>
Δύο είναι τα ερωτήματα που τίθενται: πώς να προωθήσουμε την ανάπτυξη τοπικών σχεδίων, κυρίως μέσω ενίσχυσης για την κατάρτιση και την εγκατάσταση αλλοδαπών που επιθυμούν να επιστρέψουν στη χώρα προέλευσής τους για να συμβάλουν στην οικονομική της ανάπτυξη, και πώς αυτή η τοπική ανάπτυξη μπορεί να συμβάλει στον έλεγχο των ροών σταθεροποιώντας τους πληθυσμούς. Ο προβληματισμός σχετικά με τα δύο αυτά θέματα θα επιτρέψει τον εμπλουτισμό των μελλοντικών εργασιών της ομάδας υψηλού επιπέδου που ασχολείται με θέματα ασύλου και μετανάστευσης, η οποία αγωνίζεται σήμερα να εφαρμόσει τα συγκεκριμένα μέτρα σε έξι πεδία δράσης που αφορούν κυρίως το Μαρόκο και τη Σρι Λάνκα. Η υλοποίηση αυτής της προτεραιότητας οδηγεί στη διοργάνωση ενός σεμιναρίου, στις 6 και 7 Ιουλίου στο Παρίσι, στο οποίο θα συμμετέχουν οι εμπειρογνώμονες και πολλές προσωπικότητες υπουργικού επιπέδου. Στόχος είναι η εκπόνηση του κειμένου προσανατολισμού για τις εργασίες της Ευρωπαϊκής Ένωσης, βάσει κάποιων πειραματικών δράσεων που πραγματοποιήθηκαν με τις χώρες που συνεργάστηκαν σε αυτόν τον τομέα και που διαθέτουν σταθερές κρατικές δομές, και αναφέρομαι συγκεκριμένα στο Μαρόκο.
<P>
Η δεύτερη σημαντική προτεραιότητα της Ευρωπαϊκής Ένωσης που εκφράστηκε στο Tampere είναι η νόμιμα ένταξη των αλλοδαπών. Το σημείο αυτό είναι σημαντικό από την άποψη της καταπολέμησης της σωματεμπορίας, που αναπτύσσεται χάρη στην περιθωριοποίηση και τον αποκλεισμό μέρους των αλλοδαπών στην Ευρωπαϊκή Ένωση. Η ένταξη προϋποθέτει μια αποφασιστική πολιτική για την προώθηση της ισότητας των οικονομικών και κοινωνικών δικαιωμάτων, καθώς και μια επίσης αποφασιστική καταπολέμηση κάθε μορφής διάκρισης, κυρίως στον τομέα της απασχόλησης.
<P>
H γαλλική Προεδρία προγραμματίζει να διοργανώσει τον Οκτώβριο ένα σεμινάριο σχετικά με το θέμα αυτό και προτίθεται να παρουσιάσει στο Συμβούλιο ένα σχέδιο κειμένου για την εναρμόνιση των αδειών μακροχρόνιας παραμονής, που αποτελεί απαραίτητο μέσο για την ένταξη. Η δυνατότητα απόκτησης της υπηκοότητας των κρατών μελών αποτελεί επίσης θεμελιώδη πτυχή της ένταξης των αλλοδαπών στην Ευρώπη, αλλά γνωρίζουμε πως σε αυτό το επίπεδο κάθε χώρα διατηρεί τους δικούς της κανόνες.
<P>
Το τρίτο σημαντικό σημείο των πορισμάτων του Tampere είναι η καταπολέμηση των κυκλωμάτων που ανέφερα πριν από λίγο, η καταπολέμηση της σωματεμπορίας, και αυτή η πτυχή βρίσκεται προφανώς στο επίκεντρο των προβληματισμών της γαλλικής Προεδρίας. Το Ευρωπαϊκό Συμβούλιο του Tampere τόνιζε πράγματι αυτή την προτεραιότητα, επισημαίνοντας την ανάγκη να εξασφαλιστεί σε όλα τα στάδια μια αποτελεσματικότερη διαχείριση των μεταναστευτικών ροών. Το Συμβούλιο δήλωνε αποφασισμένο να καταπολεμήσει ριζικά τη λαθρομετανάστευση, στρεφόμενο κυρίως εναντίον όσων επιδίδονται στη σωματεμπορία, και ζητούσε στενότερη συνεργασία μεταξύ των υπηρεσιών ελέγχου στα σύνορα των κρατών μελών.
<P>
Μετά από τα γεγονότα του Ντόβερ το Ευρωπαϊκό Συμβούλιο της Feira απηύθυνε νέα έκκληση για ταχεία ανάληψη δράσης εκ μέρους της Ευρωπαϊκής Ένωσης. Το Συμβούλιο αυτό καταδίκασε τις εγκληματικές πράξεις που διαπράττονται από όσους αποκομίζουν κέρδη από τη σωματεμπορία και εξέφρασε την αποφασιστικότητα της Ευρωπαϊκής Ένωσης να εντείνει τη συνεργασία για να παρεμποδίσει αυτή τη διασυνοριακή εγκληματικότητα που έχει προκαλέσει τόσους θανάτους στην Ευρώπη. Το Συμβούλιο απηύθυνε έκκληση στη μελλοντική γαλλική Προεδρία και στην Επιτροπή να εφαρμοστούν κατεπειγόντως τα πορίσματα του Tampere σε αυτόν τον τομέα.
<P>
Η γαλλική Προεδρία προτείνει ήδη στο Συμβούλιο τέσσερεις πρωτοβουλίες. Κατ' αρχάς ένα σχέδιο οδηγίας που θα θεσπίζει κυρώσεις εναντίον των μεταφορέων που αναλαμβάνουν τη μετακίνηση των λαθρεπιβατών. Επεκτείνοντας κατ' αυτόν τον τρόπο κάποιες διατάξεις που προβλέπονται ήδη στη σύμβαση εφαρμογής της Συμφωνίας του Schengen, αυτό το σχέδιο κειμενου θα έχει ως στόχο να παράσχει στην Ένωση έναν κοινό μηχανισμό κυρώσεων. Επιβεβαιώνει εκ νέου την υποχρέωση των μεταφορέων να λαμβάνουν όλα τα μέτρα, ώστε οι επιβάτες που μεταφέρουν να διαθέτουν έγγραφα ταξιδίου και, όπου απαιτείται, τις απαραίτητες θεωρήσεις, καθώς και την υποχρέωσή τους να μεταφέρουν και πάλι ή να φροντίζουν για τη μεταφορά των αλλοδαπών που δεν γίνονται δεκτοί για τους προαναφερθέντες λόγους. Προβλέπει εξάλλου κυρώσεις εναντίον όσων μεταφέρουν επιβάτες που δεν διαθέτουν τα απαραίτητα έγγραφα ή θεωρήσεις. Το προτεινόμενο κείμενο προβλέπει ελάχιστη κύρωση ύψους 2000 ευρώ.
<P>
Ένα δεύτερο σχέδιο απόφασης πλαισίου στοχεύει στην ενίσχυση της ποινικής δίωξης της βοήθειας που παρέχεται για την παράνομη είσοδο ή διαμονή. Και σε αυτό το σημείο, επεκτείνοντας τις διατάξεις της σύμβασης εφαρμογής της Συμφωνίας του Schengen, όπου περιλαμβάνεται η υποχρέωση των συμβαλλόμενων κρατών να προβλέπουν κυρώσεις εναντίον οποιασδήποτε βοήθειας παρέχεται για παράνομη είσοδο ή διαμονή, η Γαλλία παρουσίασε ένα σχέδιο απόφασης πλαισίου με στόχο την προσπάθεια εναρμόνισης των εθνικών νομοθεσιών όσον αφορά τον ορισμό των παραβάσεων. Πρόκειται επομένως για ένα σημαντικό κείμενο που στοχεύει στην ενίσχυση της δίωξης της σωματεμπορίας.
<P>
Τρίτη πρωτοβουλία: η γαλλική Προεδρία παρουσίασε επίσης ένα σχέδιο οδηγίας σχετικά με τη συνεργασία όσον αφορά την απομάκρυσνη. Στόχος της είναι να διευκολύνει την εφαρμογή ενός μέτρου απομάκρυνσης που εκδίδεται από κάποιο κράτος μέλος εναντίον ενός παράνομου αλλοδαπού, όταν αυτό το μέτρο λαμβάνεται από κάθε άλλο κράτος στην επικράτεια του οποίου ο αλλοδαπός έχει κληθεί για εξακρίβωση στοιχείων.
<P>
Τέταρτον, τέλος, μία από τις προτεραιότητες του Συμβουλίου των Υπουργών είναι η βελτίωση της ευρωπαϊκής αλληλεγγύης όσον αφορά τον έλεγχο των μεταναστευτικών ροών και τον έλεγχο στα εξωτερικά σύνορα. Η Γαλλία ως ασκούσα την Προεδρία χώρα παρουσίασε νέες προτάσεις σε αυτόν τον τομέα, κυρίως ένα σχέδιο δράσης που θα αρχίσει να συζητείται στους κόλπους των ευρωπαϊκών αρχών . Αποτελεί κατ' αρχάς επείγουσα ανάγκη να ενισχυθεί η αστυνομική συνεργασία, όσον αφορά τις ανταλλαγές πληροφοριών σχετικά με τις ροές λαθρομετανάστευσης και τα σχετικά κυκλώματα. Ο κεντρικός συντονισμός και η διασταύρωση αυτών των στοιχείων, η ανάλυση και η αξιοποίησή τους πρέπει να ενταχθούν στο πλαίσιο της υφιστάμενης ομάδας εργασίας. Είναι ιδιαίτερα σημαντικό, όπως υπογραμμίζεται στα πορίσματα του Ευρωπαϊκού Συμβουλίου της Feira, να ενισχύσουμε τον ρόλο της Europol στη δίωξη της σωματεμπορίας. Η γαλλική Προεδρία έχει επομένως την πρόθεση να ζητήσει άμεσα από την Europol να παρουσιάσει έναν απολογισμό των δράσεων που ανελήφθησαν σε αυτόν τον τομέα.
<P>
Ο δεύτερος στόχος όσον αφορά την αστυνομική συνεργασία είναι η ενίσχυση του μηχανισμού συναγερμού, που πρέπει να καταστεί αρκετά αποτελεσματικός ώστε να επιτρέπει στα κράτη μέλη να ενημερώνονται και να αντιδρούν εγκαίρως έναντι φαινομένων που σχετίζονται με τη λαθρομετανάστευση. Αυτός ο μηχανισμός προϋποθέτει κυρίως τον καθορισμό σημείων επαφής μεταξύ των κρατών μελών. Επαφίεται στην Προεδρία του Συμβουλίου να διοργανώσει την απαραίτηση διαβούλευση ώστε να συμφωνηθεί από κοινού η εφαρμογή μέτρων κατάλληλων για την αντιμετώπιση της κατάστασης.
<P>
Η ενίσχυση αυτού του συντονισμού προϋποθέτει επίσης τη δημιουργία ενός δικτύου υπεύθυνων συνδέσμου των κρατών μελών στις χώρες προέλευσης των μεταναστών, ούτως ώστε να αποκτήσουμε καλύτερη γνώση των καταστάσεων και καλύτερο έλεγχο της μετανάστευσης στην πηγή, κυρίως μέσω του ελέγχου των εγγράφων ταξιδίου κατά τις επιβιβάσεις στα αεροδρόμια.
<P>
Όλα αυτά τα σχέδια τα οποία στοχεύουν στην ενίσχυση της καταπολέμησης της λαθρομετανάστευσης θα αποτελέσουν το αντικείμενο ενός σεμιναρίου σχετικά με τα κυκλώματα λαθρομετανάστευσης, το οποίο θα διεξαχθεί στο Παρίσι στις 20 και 21 Ιουλίου, δηλαδή σε μερικές μέρες. Στο εν λόγω σεμινάριο θα συμμετάσχουν υψηλά ιστάμενοι εκπρόσωποι από τα κράτη μέλη, τις χώρες της Κεντρικής και Ανατολικής Ευρώπης, τις Ηνωμένες Πολιτείες, την Αυστραλία, τον Καναδά και το Μεξικό. Σε αυτό το συνέδριο θα λάβουν μέρος πολλοί Υπουργοί των κρατών μελών, καθώς και διευθυντές από διάφορες υπηρεσίες και συνοριακές αστυνομικές αρχές των κρατών μελών.
<P>
Θέλω επίσης να υπογραμμίσω πως ένα από τα βασικά σημεία του Tampere είναι η αρχή εναρμόνισης του δικαιώματος ασύλου των κρατών μελών. Πρόκειται επίσης για σημαντικό μέσο καταπολέμησης της λαθρομετανάστευσης. Διαπιστώνουμε πράγματι πως οι αιτήσεις ασύλου αυξάνονται σημαντικά στις περισσότερες χώρες της Ευρωπαϊκής Ένωσης. Αυτή η αύξηση αντικατοπτρίζει την αύξηση των παρανομα εισερχόμενων μεταναστών, αφού 80% με 90% των αιτήσεων ασύλου απορρίπτονται από τις διάφορες χώρες στις οποίες υποβάλλονται.
<P>
Το δικαίωμα ασύλου χρησιμοποιείται συχνά από τα κυκλώματα λαθρομετανάστευσης ως νομικό μέσο ενθάρρυνσης της εισόδου και παρανομής των λαθρομεταναστών. Όλη η δυσκολία του έργου μας έγκειται επομένως στην ανάγκη συμβιβασμού αυτού του θεμελιώδους δικαιώματος ασύλου, το οποίο αναγνωρίζεται από τις διεθνείς συμβάσεις, και της καταπολέμησης της απάτης. Και ως προς αυτό θα παραπέμψω στη Σύνοδο Κορυφής του Tampere, όπου το Ευρωπαϊκό Συμβούλιο επιβεβαίωσε τη σημασία που αποδίδει η Ένωση και τα κράτη μέλη στον απόλυτο σεβασμό του δικαιώματος του ασύλου. Σύμφωνα με τα πορίσματα της εν λόγω Συνόδου Κορυφής, αυτό το καθεστώς θα πρέπει βραχυπρόθεσμα να συμπεριλάβει μια σαφή και λειτουριγκή μέθοδο καθορισμού του υπεύθυνου για την εξέταση των αιτήσεων ασύλου κράτους, κοινά πρότυπα για την εφαρμογή μιας αμερόληπτης και αποτελεσματικής διαδικασίας χορήγησης ασύλου, καθώς και κάποιες ελάχιστες κοινές προϋποθέσεις υποδοχής των αιτούντων άσυλο.
<P>
Χρειάζεται επομένως κατ' αρχάς να σημειώσουμε πρόοδο στις εργασίες που στοχεύουν στη βελτίωση της λειτουργίας της Σύμβασης του Δουβλίνου, όσον αφορά τον καθορισμό του αρμόδιου για την εξέταση των αιτήσεων ασύλου κράτους. Η Γαλλία παρακολουθεί εκ του σύνεγγυς τις υπό εξέλιξη εργασίες της Επιτροπής. Ένα σημαντικό βήμα προόδου θα είναι να επιτύχουμε ώστε το κράτος πρώτης εισόδου ενός αλλοδαπού στην Ευρωπαϊκή Ένωση να είναι ουσιαστικά το μόνο αρμόδιο για την εξέταση της αίτησης ασύλου του αλλοδαπού. Η προσεχής κατάρτιση του συστήματος Eurodac, που επιτρέπει τον κεντρικό έλεγχο των αποτυπωμάτων των αιτούντων άσυλο, θα συμβάλει στην καταπολέμηση της απάτης που συνίσταται στην υποβολή πολλαπλών αιτήσεων.
<P>
Πρέπει επίσης να επιτύχουμε σύντομα τον στόχο εφαρμογής μιας αμερόληπτης και αποτελεσματικής διαδικασίας χορήγησης ασύλου στην Ευρώπη. Αποτελεί συνεπώς επιτακτική ανάγκη να εναρμονίσουμε τους όρους υποδοχής των αιτούντων άσυλο, προκειμένου να περιορίσουμε τις εσωτερικές μεταναστευτικές ροές στην επικράτεια της Ευρωπαϊκής Ένωσης, στοχεύοντας επομένως σε μια πιο αρμονική κατανομή μεταξύ των κρατών μελών. Γι' αυτόν ακριβώς τον λόγο η γαλλική Προεδρία παρουσίασε ένα σχέδιο κειμένου προσανατολισμού, προκειμένου να διευκολύνει τις εργασίες της Επιτροπής και την κατάρτιση της μελλοντικής οδηγίας.
<P>
Επιθυμία μας είναι να καταλήξουμε σε κάποια πρώτα πορίσματα στο Συμβούλιο του Δεκεμβρίου, ούτως ώστε να συμβάλουμε στην προετοιμασία του σχεδίου οδηγίας από την Επιτροπή, που προβλέπεται για τις αρχές του 2001. Το Συμβούλιο είναι επομένως αποφασισμένο να αγωνιστεί με όλα τα απαραίτητα μέσα εναντίον της σωματεμπορίας, και μάλιστα σύμφωνα με τα πορίσματα των Συνόδων Κορυφής του Tampere και της Feira. Το Συμβούλιο είναι της άποψης πως το θέμα των οδών και των μέσων παράνομης εισόδου δεν άπτεται πλέον μόνο της προβληματικής της μετανάστευσης, αλλά αφορά και την καταπολέμηση του οργανωμένου εγκλήματος. Στο πλαίσιο αυτής ακριβώς της προοπτικής πρέπει να εργαστούμε, και η γαλλική Προεδρία επιθυμεί να κινητοποιήσει κάθε μέσο - εθνικό, κοινοτικό και διακυβερνητικό - για την επίτευξη αυτού του στόχου.

<SPEAKER ID=104 NAME="Vitorino">
Κύριε Πρόεδρε, κατ' αρχάς θα ήθελα να υπογραμμίσω ότι η Επιτροπή συμμερίζεται τη συγκίνηση που προκάλεσε η τραγωδία του Ντόβερ, όπως την εξέφρασε και ο Πρόεδρος Prodi κατά τη διάρκεια του Συμβουλίου της Feira και όπως και εγώ ο ίδιος είχα την ευκαιρία να εκφράσω εξ ονόματος της Επιτροπής.
<P>
Εκτιμούμε ότι αυτά τα γεγονότα αποδεικνύουν με ιδιαίτερα δραματικό τρόπο την ανάγκη μιας κοινής πολιτικής στον τομέα της μετανάστευσης. Η Επιτροπή χαιρετίζει επομένως την έκκληση που απηύθυναν στη Feira οι αρχηγοί κρατών και κυβερνήσεων για επιτάχυνση της διαδικασίας και, από τη δική της πλευρά, δεσμεύεται κατηγορηματικά να συμβάλει σε αυτό στο πλευρό της γαλλικής Προεδρίας.
<P>
Η Επιτροπή υπενθυμίζει ότι το πλαίσιο μιας τέτοιας πολιτικής χαράχθηκε από το Ευρωπαϊκό Συμβούλιο του Tampere και ότι ορίστηκαν συγκεκριμένες προθεσμίες για την εφαρμογή της, τόσο από τη Συνθήκη του Αμστερνταμ, όσο και από το ίδιο το Ευρωπαϊκό Συμβούλιο.
<P>
Προκειμένου να έχει βιώσιμα αποτελέσματα, μια τέτοια πολιτική πρέπει να εντάσσεται στη συνολική προσέγγιση που ορίστηκε στο Tampere, και τούτο προϋποθέτει επίσης μια αποτελεσματικότερη διαχείριση των μεταναστευτικών ροών, όπως και την ανάπτυξη εταιρικής σχέσης με τις χώρες προέλευσης και διαμετακόμισης, την εφαρμογή ενός κοινού καθεστώτος παροχής ασύλου και την εξασφάλιση ισότιμης αντιμετώπισης για τους υπηκόους τρίτων χωρών που διαμένουν νόμιμα στην επικράτεια των κρατών μελών.
<P>
Αυτό είναι το συνολικό πλαίσιο στο οποίο θα πρέπει να εντάσσεται η προσπάθεια να ελεγχθούν αυτές οι ιδιαιτέρως ειδεχθείς μορφές εγκληματικότητας, δηλαδή η σωματεμοπορία και η εκμετάλλευση των ανθρώπινων όντων. Αυτές αποτελούν τη βάση της τραγωδίας του Ντόβερ, αλλά και όλων αυτών των ανώνυμων τραγωδιών που διαδραματίζονται καθημερινά χωρίς να τις γνωρίζουμε διότι δεν τις αναφέρει ο Τύπος. Δυστυχώς όμως υπάρχουν.
<P>
Πιο συγκεκριμένα, η Επιτροπή υπενθυμίζει ότι ορίστηκε μια πολύ σύντομη προθεσμία για την έγκριση εκ μέρους του Συμβουλίου των νομοθετικών διατάξεων που απαιτούνται για να είναι δυνατή η δίωξη και η τιμωρία των συμπεριφορών όσων επωφελούνται από δραστηριότητες σωματεμπορίας. Ορίστηκε μια προθεσμία και ισχύει μέχρι τα τέλη του τρέχοντος έτους για την επίσημη έγκριση των νομοθετικών μέσων, που θα επιτρέπουν την τιμωρία των πρωταγωνιστών αυτού του είδους του εμπορίου.
<P>
Η Επιτροπή επιβεβαιώνει τη βούλησή της να συνεργαστεί με το Συμβούλιο για να τηρηθεί ευλαβικά αυτή η προθεσμία. Λαμβάνει υπόψη της το γεγονός ότι η γαλλική Προεδρία πρόκειται σύντομα να παρουσιάσει μια πρώτη πρωτοβουλία, μια απόφαση πλαίσιο που θα αποσκοπεί στην ενίσχυση του αγώνα κατά της παροχής βοήθειας για παράνομη είσοδο και διαμονή. Χαιρετίζουμε αυτή την απάντηση της γαλλικής Προεδρίας και θα εξετάσουμε προσεκτικά το εν λόγω κείμενο για να δούμε σε ποιον βαθμό μπορεί να καλύψει τους στόχους που είχε καθορίσει η Επιτροπή στα πλαίσια μιας πρότασης που η ίδια είχε ανακοινώσει.
<P>
Στο πλαίσιο αυτό δύο είναι οι πτυχές στις οποίες θα πρέπει να αποδώσουμε ιδιαίτερη προσοχή: η ευθύνη των εργοδοτών και οι συνέπειες της εργασίας παράνομου εργατικού δυναμικού. Πρέπει να ελέγξουμε όχι μόνο τα σημεία εισόδου στην Ευρωπαϊκή Ένωση, αλλά και τι γίνεται στα κράτη μέλη, ιδίως σε ό,τι αφορά την παράνομη αγορά εργασίας.
<P>
Από την άλλη πλευρά, η σωματεμπορία πρέπει να καταστέλλεται ιδιαίτερα όταν πρόκειται για εμπόριο γυναικών και παιδιών με στόχο τη σεξουαλική εκμετάλλευση, το οποίο αποτελεί μια ειδική πτυχή της σωματεμπορίας εν γένει.
<P>
Η Επιτροπή υπενθυμίζει ότι αυτή η νομοθετική προσπάθεια πρέπει να ασχολείται μονίμως με την προστασία των θυμάτων και τον σεβασμό των δικαιωμάτων τους. Υπάρχουν θύματα που πληρώνουν με τη ζωή τους, αλλά υπάρχουν και άλλοι που γίνονται σκλάβοι.
<P>
Υπό αυτή την έννοια, η Επιτροπή προτίθεται να παρουσιάσει μια πρόταση σχετικά με τη χορήγηση αδειών παραμονής μικρής διάρκειας στα θύματα που δέχονται να συνεργαστούν με τις αστυνομικές και δικαστικές αρχές για την καταπολέμηση των κυκλωμάτων σωματεμπορίας. Πράγματι, η μαρτυρία των θυμάτων είναι σημαντική προκειμένου να έχουν ουσιαστικά αποτελέσματα οι αστυνομικές και δικαστικές διώξεις. Ωστόσο, για να μπορούμε να υπολογίζουμε στη μαρτυρία των θυμάτων, οφείλουμε επίσης να τους εγγυηθούμε μια ελάχιστη προσωπική προστασία.
<P>
Η Επιτροπή καλεί επίσης τα κράτη μέλη να ενισχύσουν τη μεταξύ τους συνεργασία στα πλαίσια της Europol, έτσι ώστε αυτό το όργανο να μπορέσει να αξιοποιήσει πλήρως όλους τους πόρους που διαθέτει για την καταπολέμηση της οργανωμένης εγκληματικότητας στον τομέα αυτό. Υπογραμμίζουμε εδώ τη σπουδαιότητα της διάσκεψης που διοργανώνει η γαλλική Προεδρία στις 20 και 21 Ιουλίου στο Παρίσι, για την οποία μόλις μίλησε ο Υπουργός.
<P>
Είναι επίσης σκόπιμο να αναπτύξουμε και να ενισχύσουμε το κεκτημένο του Schengen, όπως έχει ενσωματωθεί από τη Συνθήκη του Αμστερνταμ. Στο σημείο αυτό θα πρέπει να δώσουμε προτεραιότητα στην αναζήτηση των μέσων που θα φροντίζουν για τη σωστή εφαρμογή του ισχύοντος δικαίου στον τομέα της χορήγησης θεωρήσεων διαβατηρίου και του ελέγχου των εξωτερικών συνόρων, χρησιμοποιώντας τους μηχανισμούς εποπτείας και ελέγχου που έχουμε στη διάθεσή μας γι' αυτόν τον σκοπό.
<P>
Θα πρέπει εξάλλου να αναζητήσουμε τους υπάρχοντες μηχανισμούς, επιφέροντας, όπου χρειαστεί, τις απαραίτητες νομοθετικές τροποποιήσεις στο κεκτημένο του Schengen. Θα είναι σκόπιμο να αναζητήσουμε όλα τα μέσα που μπορούν να διευκολύνουν τη συνεργασία μεταξύ διοικήσεων, όπως το πρόγραμμα "Οδυσσέας" , όπου ήδη το ένα τρίτο των επιλεγέντων σχεδίων για το έτος 2000 βοηθά στην καταπολέμηση της λαθρομετανάστευσης.
<P>
Από την άλλη πλευρά, η Επιτροπή συμμερίζεται τη βούληση της γαλλικής Προεδρίας να αποτελέσει προτεραιότητα η αναθεώρηση και προσαρμογή των καθεστώτων ευθύνης των μεταφορέων. Η Επιτροπή σημειώνει την ανακοίνωση της Προεδρίας για σχετική πρωτοβουλία. Κατά την άποψή μας, αυτή η πρωτοβουλία θα πρέπει να ενταχθεί στην ανάπτυξη του κεκτημένου του Schengen και να αντιμετωπίσει με τον ενδεδειγμένο τρόπο τα διάφορα μέσα που μπορούν να χρησιμοποιηθούν σε στενή συνεργασία με τα οργανωμένα γραφεία, διότι, χωρίς αυτή τη συνεργασία θα είναι δύσκολο να καταπολεμηθεί αποτελεσματικά η σωματεμπορία.
<P>
Στα πλαίσια της συνεργασίας με τις χώρες και περιφέρειες προέλευσης και διαμετακόμισης γενικά, θα πρέπει να δοθεί ιδιαίτερη προσοχή τόσο στην καταπολέμηση της φτώχειας όσο και στον σεβασμό των ανθρωπίνων δικαιωμάτων. Εξάλλου, θα μπορέσουν να δρομολογηθούν πιο συγκεκριμένες δράσεις σχετικά με την ανάπτυξη ενημερωτικών εκστρατειών για τις πραγματικές δυνατότητες νόμιμης μετανάστευσης και την πρόληψη όλων των μορφών σωματεμπορίας ή την ενίσχυση της ικανότητας αποτελεσματικής καταπολέμησης αυτής της μορφής εγκληματικότητας από τις ίδιες τις αρχές των χωρών προέλευσης και διαμετακόμισης. Πρέπει να εξετάσουμε το ενδεχόμενο αύξησης των προβλεπόμενων γι' αυτόν τον στόχο κονδυλίων στο προσχέδιο του προϋπολογισμού για το 2001.
<P>
Επίσης, θα μπορούσαν να εξετασθούν μορφές ενισχυμένης συνεργασίας για τις υποψήφιες προς ένταξη χώρες, ιδίως σε θέματα εκπαίδευσης και εξοπλισμού, όπως και σε θέματα ανταλλαγής πληροφοριών σχετικά με τα κυκλώματα. Πιστεύουμε ότι είναι σημαντικό για τον σκοπό αυτό να εκπονηθούν το συντομότερο δυνατόν οι συμφωνίες συνεργασίας μεταξύ της Europol και των αστυνομικών δυνάμεων των υποψήφιων χωρών.
<P>
Η σύναψη και η ουσιαστική εφαρμογή κοινοτικών συμφωνιών επανυποδοχής θα συμβάλει και αυτή στη μείωση της έλξης των προσφορών των εμπόρων που ισχυρίζονται ότι προσφέρουν στα θύματά τους εγγυημένη πρόσβαση στην επικράτεια της χώρας προορισμού. Γενικότερα, είναι απαραίτητο να εξεταστούν οι πολιτικές επαναπατρισμού στο σύνολό τους, συμπεριλαμβανομένης και της συνδρομής για εθελούσια επιστροφή, έτσι ώστε να εξασφαλιστεί ότι είναι συντονισμένες και αποτελεσματικές και ότι σέβονται τα δικαιώματα των εν λόγω ατόμων.
<P>
Είναι απολύτως αναγκαίο να σημειωθεί ταχεία πρόοδος προς την καθιέρωση ενός κοινού ευρωπαϊκού συστήματος παροχής ασύλου που θα βασίζεται στον απόλυτο σεβασμό του δικαιώματος ασύλου, καθώς και προς την καθιέρωση της αρχής της μη επαναπροώθησης, ώστε μετά από δίκαιες και αποτελεσματικές διαδικασίες να χορηγείται ένα κατάλληλο καθεστώς σε κάθε άτομο που έχει ανάγκη από προστασία.
<P>
Οι προτάσεις που έχει ήδη υποβάλει η Επιτροπή σχετικά με το Ευρωπαϊκό Ταμείο για τους Πρόσφυγες και την προσωρινή προστασία, όπως και η δρομολόγηση της διαδικασίας αναθεώρησης της Σύμβασης του Δουβλίνου, θα πρέπει να συνοδευθούν τάχιστα από άλλες πρωτοβουλίες σχετικά με τις διαδικασίες και τους όρους υποδοχής των αιτούντων άσυλο. Η Επιτροπή αξιολογεί αυτή τη στιγμή την έκθεση του Ευρωπαϊκού Κοινοβουλίου σχετικά με την ανακοίνωσή της επί της κοινής διαδικασίας με στόχο να παρουσιάσει πριν το τέλος του έτους μια νομοθετική πρωτοβουλία για μια κοινή διαδικασία παροχής ασύλου στην Ευρώπη. Κατά τον ίδιο τρόπο, χαιρετίζουμε τη γαλλική πρωτοβουλία να προτείνει ένα κείμενο προσανατολισμού σχετικά με τους όρους υποδοχής των αιτούντων άσυλο.
<P>
Το όλο εγχείρημα αποσκοπεί, όπως ειπώθηκε στο Tampere, σε έναν μεσοπρόθεσμο κοινό ορισμό της έννοιας του πρόσφυγα και, συμπληρωματικά, άλλων μορφών επικουρικής προστασίας. Κατά την άποψη της Επιτροπής, οποιαδήποτε βιώσιμη λύση προϋποθέτει τη σταδιακή εφαρμογή μιας πραγματικής πολιτικής της μετανάστευσης η οποία, εντασσόμενη στις προοπτικές της κοινωνικής, οικονομικής και δημογραφικής ανάπτυξης της Ένωσης, εξασφαλίζει την υποδοχή των μεταναστών μέσα σε ένα οργανωμένο και σαφές πλαίσιο, όπως και την αρμονική ένταξή τους στις κοινότητες υποδοχής.
<P>
Γι' αυτό το θέμα η Επιτροπή προετοιμάζει μια ανακοίνωση για το φθινόπωρο όπως και νομοθετικές προτάσεις οι οποίες, ως συνέχεια των προτάσεων για την επανένωση οικογενειών που είναι υπό εξέταση στο Συμβούλιο, θα πρέπει να καθορίσουν τις συνθήκες και τους όρους της υποδοχής για τη συγκεκριμένη περίπτωση της εργασίας και των σπουδών.
<P>
Όλοι αναγνωρίζουμε τη σημασία αυτής της συζήτησης και ανταλλάσσουμε τις απόψεις μας κάτω από το βάρος της συγκίνησης που μας προξένησε η τραγωδία του Ντόβερ. Είναι εύκολος ο πειρασμός να πούμε ότι η λύση έγκειται στην ενίσχυση των μέτρων καταστολής. Όπως είδατε, ούτε εγώ εγκαταλείπω την ιδέα της ενίσχυσης των μέτρων καταστολής. Ωστόσο, πρέπει βασικά να καταλάβουμε ότι μεσοπρόθεσμα την επιτυχία σε αυτόν τον αγώνα θα την εγγυάται η διαμόρφωση σε ευρωπαϊκό επίπεδο μιας ενεργού πολιτικής μετανάστευσης που θα βασίζεται σε σαφή κριτήρια, επί των οποίων θα συμφωνούν όλα τα κράτη μέλη. Πρέπει να είναι μια ισορροπημένη πολιτική, τόσο στην πτυχή "ενσωμάτωση των μεταναστών" όσο και στην πτυχή "αποτελεσματική καταπολέμηση των κυκλωμάτων οργανωμένης εγκληματικότητας" που εκμεταλλεύονται τα θύματα της σωματεμπορίας. Καμιά στιγμή δεν πρέπει να μας διαφεύγει η ισορροπημένη αντιμετώπιση των δύο πτυχών της κοινής ευρωπαϊκής πολιτικής στο σημείο αυτό.
<P>
(Χειροκροτήματα)

<SPEAKER ID=105 NAME="Van Hecke, Johan">
Κύριε Πρόεδρε, είναι τραγικό το γεγονός ότι χρειάστηκε πάλι να υπάρξουν 58 θύματα για να επανέλθει στη διεθνή πολιτική ατζέντα το πρόβλημα της σωματεμπορίας. Η τραγωδία του Ντόβερ μας άνοιξε τα μάτια για τις αδίστακτες πρακτικές των σωματεμπόρων και για την αδυναμία - ή μήπως πρόκειται για έλλειψη βούλησης - της Ευρωπαϊκής Ένωσης να καταπολεμήσει αυτή την αισχρή μορφή εκμετάλλευσης.
<P>
Η σωματεμπορία έχει εξελιχθεί σε μεγαλύτερη επιχείρηση από ό,τι το εμπόριο ναρκωτικών, ανέφερε το περιοδικό Economist την περασμένη εβδομάδα. Το οργανωμένο έγκλημα ανακάλυψε ότι αυτό το εμπόριο εκτός από πιο επικερδές είναι και λιγότερο επικίνδυνο. Κατ' αυτόν τον τρόπο, μισό εκατομμύριο άνθρωποι μεταφέρονται λαθραία ετησίως στην Ευρωπαϊκή Ένωση. Μόνο στο λιμάνι του Ντόβερ συλλαμβάνονται καθημερινά εκατοντάδες παράνομοι. Με τη σωματεμπορία προοδεύει και η οικονομική και σεξουαλική εκμετάλλευση. Οι μεταφορείς λαθρομεταναστών απαιτούν αστρονομικά ποσά από τους πελάτες τους για να τους μεταφέρουν λαθραία στη Δύση. Κατά την άφιξή τους κατάσχονται τα επίσημα έγγραφα τους, και κατ' αυτόν τον τρόπο παραδίδονται πλήρως στις εγκληματικές οργανώσεις. Νέες γυναίκες βιάζονται συστηματικά κατά τη διάρκεια της διαδρομής και στη συνέχεια οδηγούνται στην πορνεία ή στο παράνομο δίκτυο εργασίας. Ο τρόμος και η βία εναντίον των θυμάτων που δεν αποπληρώνουν τα χρέη τους δεν είναι ασυνήθιστα φαινόμενα.
<P>
Οι σωματέμποροι εργάζονται με όλο και περισσότερο επαγγελματικό τρόπο. Διαθέτουν καλύτερες δυνατότητες διάρθρωσης, επικοινωνίας και ελέγχου από ό,τι η αστυνομία ή οι δικαστικές υπηρεσίες στις χώρες προέλευσης ή διαμετακόμισης. Η διεθνοποίηση του οργανωμένου εγκλήματος βρίσκεται σε πλήρη αντίθεση με την αδυναμία των κρατών μελών της ΕΕ να καταλήξουν σε μια συντονισμένη προσέγγιση της σωματεμπορίας. Όλοι είναι σύμφωνοι ότι το πρόβλημα του ελέγχου, της υποδοχής και του επαναπατρισμού υπερβαίνει τις επιμέρους χώρες και ότι απαιτείται μια κοινή προσέγγιση. Αλλά, παρά αυτές τις ωραίες προθέσεις, η ευρωπαϊκή συνεργασία παραμένει πάρα πολύ περιορισμένη. Δεν πρόκειται να επιτύχουμε εάν επιδιώκουμε μέσω της αστυνομίας και της δικαιοσύνης να υπερνικήσουμε τα εθνικιστικά ανακλαστικά. Το οργανωμένο έγκλημα εκμεταλλεύεται τα κενά. Εάν η Ευρωπαϊκή Ένωση διευρυνθεί περαιτέρω τότε το πρόβλημα θα γίνει μεγαλύτερο. Οι νέες χώρες, εξαιτίας της γεωγραφικής θέσης τους, είναι ιδιαίτερα τρωτές στη σωματεμπορία. Επιπλέον, η αστυνομία και οι δικαστικές υπηρεσίες τους είναι πιο ανεπαρκείς από ό,τι των σημερινών κρατών μελών. Εν πάση περιπτώσει, στο ψήφισμά μας ζητούμε την εφαρμογή της αρχής της αλληλεγγύης και καταθέτουμε μια σειρά πολύ συγκεκριμένων προτάσεων για περαιτέρω συνεργασία στην καταπολέμηση της σωματεμπορίας. Επιθυμούμε να αποφύγουμε στο μέλλον τραγωδίες ανάλογες με εκείνη του Ντόβερ, και κατά συνέπεια δεν είναι δυνατόν να αγνοείται πλέον ηοικοδόμηση του τρίτου πυλώνα, και είμαστε πλήρεις ελπίδων μετά από την ομιλία του Προέδρου Chirac και την έκθεση του Υπουργού Queyranne.

<SPEAKER ID=106 LANGUAGE="ES" NAME="Terrσn i Cusν">
Κύριε Πρόεδρε, θα ήθελα και εγώ να αρχίσω αυτή την παρέμβαση εκφράζοντας τη βαθιά λύπη μου για την καταστροφή στο Ντόβερ, που δυστυχώς δεν είναι η πρώτη.
<P>
Ζω σε μια περιοχή της Ευρώπης στην οποία κάθε μέρα, κάθε εβδομάδα, φτάνουν οι σωροί κάποιων μεταναστών από τη Βόρεια και Νότια Αφρική για τους οποίους δεν γίνεται λόγος στις ειδήσεις, γιατί ευτυχώς δεν έχουμε ακόμη μαζικούς παρά σποραδικούς θανάτους.
<P>
Ούτως εχόντων των πραγμάτων, είμαι σίγουρη πως, όπως είπε και ο Επίτροπος Vitorino, η Ευρωπαϊκή Ένωση χρειάζεται μια κοινή πολιτική η οποία να επιτρέπει τη διαχείριση της νόμιμης εισόδου μεταναστών - λαμβάνοντας υπόψη την οικονομική, κοινωνική και δημογραφική μας κατάσταση - με ορθολογισμό, χωρίς αυθαιρεσίες, και κυρίως καταφεύγοντας σε νόμιμους τρόπους μετανάστευσης και μην επιτρέποντας τη δράση των σωματεμπόρων.
<P>
Πιστεύω πως είμαστε υπεύθυνοι για τη θέσπιση ενός νομικού πλαισίου που να επιτρέπει κάτι τέτοιο. Είμαστε επίσης υπεύθυνοι - και αυτό θέλω να το τονίσω - για την τήρηση των νόμων που ήδη υφίστανται σε όλη την Ευρωπαϊκή Ένωση και που ρυθμίζουν την αγορά εργασίας μας. Είναι απαράδεκτο να υπάρχουν άνθρωποι που εισάγουν εργατικό δυναμικό και το χρησιμοποιούν ατιμωρητί. Γι' αυτόν τον λόγο δεν χρειάζεται να θεσπίσουμε νέους νόμους μετανάστευσης, απλώς πρέπει να χρησιμοποιούμε αυτούς που ήδη υπάρχουν ώστε να ρυθμίζουμε την αγορά εργασίας και να τιμωρούμε αυτούς που δίνουν εργασία σε λαθρομετανάστες.
<P>
Τον Οκτώβριο συμπληρώνεται ένας χρόνος από την επίτευξη των συμφωνιών του Tampere. Ελπίζω η Επιτροπή να κάνει όλα όσα είπε ο κύριος Επίτροπος και το Συμβούλιο να αρθεί στο ύψος των περιστάσεων. Το Κοινοβούλιο θα σταθεί στο πλευρό τους.

<SPEAKER ID=107 NAME="Wiebenga">
Κύριε Πρόεδρε, είναι θλιβερή η διαπίστωση, αλλά θα υπάρξουν ακόμη πολλές τραγωδίες όπως αυτή του Ντόβερ. Δεν πέρασε πολύς καιρός από τότε που αναφερθήκαμε στη σωματεμπορία στα στενά του Γιβραλτάρ. Σε αυτό έγινε αναφορά λίγο πριν. Πριν από αυτό είχαμε συζητήσει για ένα πλοίο με Κούρδους το οποίο προσάραξε στις νότιες ακτές της Ιταλίας. Κάθε φορά, όπως και τώρα, γίνεται λόγος για πανικό των αρχών. Εντούτοις, ήρθε πλέον ο καιρός να ασκηθεί πολιτική. Η αλήθεια είναι πως κάθε φορά προαναγγέλλεται πολιτική, αλλά αυτή τη φορά κάτι πρέπει να γίνει πραγματικά, επειδή γνωρίζουμε ότι η σωματεμπορία συνεχίζεται.
<P>
Τι πρέπει να κάνουμε; Ο Υπουργός Queyranne και ο Επίτροπος Vitorino δήλωσαν πως πρέπει να αντιμετωπίσουμε τις αιτίες, πρέπει να υπάρξει κοινή πολιτική μετανάστευσης και ασύλου, πρέπει να καταπολεμηθεί η διασυνοριακή εγκληματικότητα και, τέλος, πρέπει να υπάρξει φύλαξη των συνόρων στα εξωτερικά σύνορα της Ευρωπαϊκής Ένωσης.
<P>
Αλλά θα ήθελα να επισημάνω και κάτι άλλο. Οι ίδιοι οι κυβερνητικοί ιθύνοντες, υπό την ηγεσία του Προέδρου Chirac, οι οποίοι σήμερα το πρωί ήταν εδώ μπορούν να πράξουν κάτι άμεσα. Μπορούν να θέσουν στη Νίκαια ένα τέρμα στο δικαίωμα του βέτο σε θέματα ευρωπαϊκής πολιτικής δικαιοσύνης. Και κατ' αυτόν τον τρόπο αυτοί, και αργότερα το Συμβούλιο Υπουργών Δικαιοσύνης, μπορούν με ενισχυμένη πλειοψηφία να δημιουργήσουν τελικά μια ευρωπαϊκή νομοθεσία για τη μετανάστευση, όπως ζητεί το Ευρωπαϊκό Κοινοβούλιο εδώ και χρόνια.
<P>
Όσον αφορά την πολιτική για την πάταξη του εγκλήματος, πρέπει η καταπολέμηση της σωματεμπορίας να μην αφορά μόνο την Europol. Απαιτείται εναρμόνιση στην ποινική δίωξη αυτού του εγκλήματος σε ευρωπαϊκό επίπεδο. Η σωματεμπορία είναι κατεξοχήν διασυνοριακό έγκλημα, και αυτό δυσχεραίνει πολύ τη δίωξη. Γι' αυτόν τον λόγο, σε αυτόν τον τομέα απαιτείται η δημιουργία ενός Ευρωπαϊκού Υπουργείου Δημοσίας Τάξεως.
<P>
Κύριε Πρόεδρε, αρκετά μιλήσαμε έως τώρα. Πρέπει πλέον να υπάρξει χειροπιαστή δράση!

<SPEAKER ID=108 LANGUAGE="EN" NAME="Lambert">
Κύριε Πρόεδρε, θα συμφωνήσω με αυτούς που μίλησαν για την τραγωδία στο Ντόβερ και για τους νέους που χάθηκαν εκεί, θα ήθελα όμως να προσθέσω επίσης την αποστροφή μου για τη συμπεριφορά πολλών ανθρώπων: τι περιμένετε, λοιπόν, όταν παίρνετε τέτοια ρίσκα πρέπει να περιμένετε ότι μπορεί να πεθάνετε. Πρόκειται για μια απάνθρωπη και επικριτική συμπεριφορά που εμφανίστηκε σε μεγάλη μερίδα του Τύπου και που δεν μας βοηθά να βρούμε μια λύση.
<P>
Αν οι κυβερνήσεις σκέφτονται σοβαρά την καταπολέμηση της σωματεμπορίας, ο προβληματισμός τους πρέπει να στραφεί γύρω από τρία θέματα. Πώς μπορούν οι άνθρωποι να μπαίνουν νόμιμα στις χώρες της Ευρωπαϊκής Ένωσης, ιδίως όσοι έρχονται από χώρες του Τρίτου Κόσμου, από συνθήκες φτώχειας ή καταπίεσης; Δεύτερον, πώς μπορούμε να κερδίσουμε την εμπιστοσύνη αυτών που θα μπορούσαν να δώσουν στοιχεία εναντίον οργανώσεων σωματεμπορίας; Χαιρετίζω όσα ακούσαμε σχετικά με αυτό σήμερα το απόγευμα. Τρίτον, πώς συντελούν οι ισχύουσες πολιτικές της Ευρωπαϊκής Ένωσης και των κρατών μελών της στη δημιουργία προσφύγων; Δεν πρέπει να επικεντρωνόμαστε τόσο πολύ σε μια αποτρεπτική πολιτική στα σύνορά μας. Πρέπει να κοιτάξουμε με ποιον τρόπο συμβάλουμε στην παροχή κινήτρων φυγής.
<P>
Πρέπει να εξετάσουμε τις συνέπειες των πολιτικών μας, π.χ. αναφορικά με το εμπόριο, τους κανόνες και τους όρους του, καθώς και με ποιους θα συναλλασσόμαστε, τη συμπεριφορά των εταιρειών που έχουν τη βάση τους στην Ευρωπαϊκή Ένωση και τις επιχειρήσεις τους σε άλλες χώρες, όπως τη Νιγηρία, τις πωλήσεις όπλων από τα κράτη μέλη προς καταπιεστικά καθεστώτα. Αν επιθυμούμε την πραγματική κοινή ανάπτυξη, έτσι θα κάνουμε ένα σημαντικό βήμα προόδου, κάτι που χαιρετίζω. Νομίζω ότι πρέπει να αναλογιζόμαστε με ποιον τρόπο οι πολιτικές μας των κλειστών συνόρων στα πλαίσια της ελεύθερης αγοράς βοηθούν τις δυνάμεις της αγοράς που προωθούν την αύξηση της σωματεμπορίας.

<SPEAKER ID=109 NAME="Boudjenah">
FR) Κύριε Πρόεδρε, 58 Κινέζοι μετανάστες που έφθασαν μέχρι το Ντόβερ με την ελπίδα μιας καλύτερης ζωής έχασαν τη ζωή τους υπό φρικτές συνθήκες, μέσα σε καφάσια από τομάτες. Όπως όλοι σας, συγκλονίστηκα και εγώ βαθιά. Στην ουσία, το έγκλημα είναι καθημερινή υπόθεση στα σύνορα της Ευρωπαϊκής Ένωσης. Ας μην ξεχνούμε τη Yagine και τον Fodι, αυτούς τους δύο νέους από τη Γουινέα που ήθελαν να δουν τις Βρυξέλλες, πέρσι το καλοκαίρι. Από την αρχή αυτής της χρονιάς δεκάδες νέοι από τις χώρες του Μαγκρέμπ πνίγηκαν ενώ επιχειρούσαν να φθάσουν κολυμπώντας στις ισπανικές ακτές. Δεκατέσσερεις Κούρδοι έπαθαν ασφυξία στο αμπάρι ενός οχηματαγωγού που έπιασε φωτιά στην Πάτρα. Δεκάδες Αλβανοί και Τυνήσιοι πεθαίνουν προτού φθάσουν στην Ιταλία. Ο απολογισμός είναι τρομακτικός. Το φαινόμενο αυτό θα έπρεπε να είναι απαράδεκτο για μια Ευρωπαϊκή Ένωση που υπερηφανεύεται ότι έχει ως βάση της την προστασία των δικαιωμάτων του ανθρώπου.
<P>
Πώς λοιπόν θα το σταματήσουμε; Αυτό ακριβώς είναι το ερώτημα που τίθεται. Η συζήτηση που ξεκίνησε από το δράμα του Ντόβερ εστιάστηκε στη σωματεμπορία και την καταστολή των ομάδων μαφίας που οργανώνουν τα παράνομα κυκλώματα. Ανθεί πράγματι η βιομηχανία των μεταφορέων λαθρομεταναστών. Εδώ και καιρό γνωρίζουμε την ύπαρξη εγκληματικών δικτύων, όπως είναι οι κινεζικές τριάδες, που αποκομίζουν μεγάλα κέρδη μεταφέροντας απελπισμένα άτομα προς υποτιθέμενους παραδείσους.
<P>
Πρέπει λοιπόν να τιμωρήσουμε αυστηρά τα μαφιόζικα κυκλώματα, αλλά και τους εκμεταλλευτές της παράνομης εργασίας. Διότι μεταναστευτικά κυκλώματα χωρίς οικονομικά κυκλώματα δεν υπάρχουν. Στη Γαλλία παράνομοι Κινέζοι αναγκάζονται με αυτόν τον τρόπο να εργάζονται χρόνια σε εργαστήρια ραπτικής για να πληρώσουν το ταξίδι τους. Αυτοί οι σύγχρονοι σκλάβοι παρέχουν φθηνό εργατικό δυναμικό σε ολόκληρους τομείς της οικονομίας. Έτσι, κάποιοι εργοδότες οργανώνουν μετεγκαταστάσεις μέσα στην ίδια την ευρωπαϊκή επικράτεια.
<P>
Το δόγμα της φιλελεύθερης παγκοσμιοποίησης μεγεθύνει την ελεύθερη κυκλοφορία εμπορευμάτων και κεφαλαίων, αλλά επιδιώκει να σταματήσει την ελεύθερη κυκλοφορία των προσώπων. Η μετανάστευση, είτε υπαγορεύεται από την πολιτική καταπίεση είτε από την εξαθλίωση, δεν είναι παρά ο καθρέπτης των ανισορροπιών του πλανήτη, το σύμπτωμα ενός χάσματος μεταξύ Βορρά και Νότου που χάσκει, ενώ η υποκίνηση προς τη μετανάστευση γίνεται ακόμα πιο ισχυρή όταν οι εικόνες της δυτικής ευημερίας κατακλύζουν τις οθόνες του Τρίτου Κόσμου.
<P>
Και όμως, η ελεύθερη κυκλοφορία που θέσπισε η Ευρώπη αποτελεί θεμελιώδες δικαίωμα, αλλά προορίζεται μόνο για τους δικούς της υπηκόους. Όσο για τους μη κοινοτικούς υπηκόους, αυτοί είδαν τις μετακινήσεις τους να είναι στρωμένες με παγίδες, με το σύστημα του Schengen και την πλάνη της μηδενικής μετανάστευσης. Όλα τούτα το μόνο που καταφέρνουν είναι να τροφοδοτούν τις διάφορες μορφές λαθρομετανάστευσης.
<P>
Μια αυστηρά κατασταλτική ευρωπαϊκή απάντηση στο ζήτημα της μετανάστευσης θα εδραίωνε σίγουρα τον οχυρωμένο μηχανισμό της Ευρώπης, αλλά θα άφηνε κατά μέρος την ουσία, δηλαδή τις κοινές προσπάθειες και την κατανομή σε παγκόσμιο επίπεδο. Ώστε, ένα σεμινάριο, κύριε Υπουργέ; Γιατί όχι; Ναι όμως σε μια κοινή πολιτική μετανάστευσης που δεν θα περιορίζεται στον έλεγχο των συνόρων και τους ύποπτους ελέγχους των μεταναστών στο ευρωπαϊκό έδαφος. Ναι σε μια κοινή πολιτική μετανάστευσης που θα βασίζεται στην αρχή της ελεύθερης κυκλοφορίας, τη βελτίωση του δικαιώματος·
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=110 NAME="Berthu">
FR) Κύριε Πρόεδρε, ο φρικτός θάνατος 58 Κινέζων λαθρομεταναστών, τους οποίους ανακάλυψαν οι Βρετανοί τελωνειακοί στο Ντόβερ, καταδεικνύει καταρχάς τη δύναμη των μεταναστευτικών πιέσεων που ασκούνται στις ευρωπαϊκές χώρες. Διότι, τελικά, αυτοί οι άνθρωποι έρχονταν από την Κίνα, δηλαδή από την άλλη άκρη του κόσμου, από μια χώρα που δεν έχει καμιά σχέση με την Ευρώπη και που δεν μπορεί σε καμιά περίπτωση να χρησιμοποιήσει εμάς ως διέξοδο για να λύσει τα δικά της προβλήματα φτώχειας.
<P>
Σε μια τόσο ακραία περίπτωση η πρώτη δυνατή απάντηση στο δικό μας επίπεδο είναι ο αγώνας κατά της λαθρομετανάστευσης, και κυρίως κατά των οργανώσεων τύπου μαφίας που οργανώνουν αυτή τη νέα μορφή σωματεμπορίας. Όμως, μας φοβίζει λίγο ο Επίτροπος Vitorino, ο οποίος δήλωσε στις 20 Ιουνίου, σχετικά με το δράμα του Ντόβερ, ότι όλα αυτά αποδεικνύουν, μεταξύ άλλων, την ανάγκη "για μια πραγματική πολιτική υποδοχής και ένταξης που θα εγκαταλείπει οριστικά τη φαντασίωση της μηδενικής μετανάστευσης".
<P>
Όσοι αναφέρουν τη φαντασίωση της μηδενικής μετανάστευσης πολύ συχνά το κάνουν, δυστυχώς, για να προσπαθήσουν να δικαιολογήσουν εκ των προτέρων μια επιεική πολιτική. Δεν θέλουμε να πιαστούμε σε αυτή την παγίδα. Αντίθετα, ζητούμε ως προτεραιότητα να σταματήσει αυτή η μετανάστευση, όχι μόνο μέσω μιας πολιτικής κοινής ανάπτυξης και καταπολέμησης των μαφιών, αλλά και μέσω της ενίσχυσης των ελέγχων στα εξωτερικά σύνορα και της αναδιάρθρωσης των ελέγχων στα εσωτερικά σύνορα, που απερίσκεπτα εξάλειψαν οι ευρωπαϊκές αποφάσεις των τελευταίων ετών.
<P>
Στα εσωτερικά σύνορα βέβαια δεν θα επαναφέρουμε μάλλον σταθερούς ελέγχους με την παραδοσιακή μορφή. Θα πρέπει μάλλον να προσανατολιστούμε προς ένα πιο ευέλικτο σχήμα, οργανωμένο γύρω από κοινά αστυνομικά τμήματα που θα βρίσκονται εγγύς των συνόρων. Ούτως ή άλλως πάντως, έλεγχοι θα χρειαστούν, ειδάλλως θα βαδίσουμε προς μια σταδιακή αποδιάρθρωση των κοινωνιών μας που, για να πούμε την αλήθεια, συγκλίνει πάρα πολύ με τους στόχους της παγκοσμιοποίησης και βολεύει θαυμάσια τους εχθρούς της Ευρώπης.

<SPEAKER ID=111 LANGUAGE="IT" NAME="Cappato">
Κύριε Πρόεδρε, στο λιμάνι του Ντόβερ ελέγχονται λιγότερο από το 5 τοις εκατό των φορτηγών που φτάνουν ή διέρχονται και ερευνώνται ακόμη λιγότερα από το 5 τοις εκατό. Λοιπόν, τι πρέπει να κάνουμε; Πρέπει προφανώς να ενισχύσουμε τους ελέγχους, να ενισχύσουμε την παρουσία της αστυνομίας, να πολλαπλασιάσουμε συνεπώς επί είκοσι για να έχουμε εγγυήσεις ελέγχου; Οι απαντήσεις από το Συμβούλιο της Ευρώπης είναι πάντα οι ίδιες: EUROPOL, EURODAC, αστυνομική συνεργασία.
<P>
Κύριε Υπουργέ, μιλώντας ως εκπρόσωπος του Συμβουλίου είπατε ότι η πολιτική περί μετανάστευσης και η καταπολέμηση της εγκληματικότητας που συνδέεται με τη λαθρομετανάστευση είναι δύο πράγματα ξεχωριστά. Αυτό δεν μπορεί να είναι αληθινό, και μου φαίνεται ότι και οι παρεμβάσεις αυτού του Κοινοβουλίου μαρτυρούν πως δεν είναι αληθινό. Το παρόν Κοινοβούλιο ετοιμάζεται να ψηφίσει ένα συμβιβαστικό κείμενο - ελπίζω ότι θα το κάνει - ένα κείμενο που εντοπίζει την άμεση σχέση που υπάρχει ανάμεσα στον περιορισμό της μετανάστευσης και τα κέρδη που το οργανωμένο έγκλημα αποκομίζει από αυτή την παράνομη διακίνηση, επειδή αυτό βρίσκεται ακριβώς στον μηχανισμό της απαγόρευσης: όταν δεν υφίσταται πολιτική ένταξης των νόμιμων μεταναστών, όταν χρειάζονται μήνες για να αποκτηθεί μια άδεια εργασίας, όταν οι εκθέσεις των Ηνωμένων Εθνών μας λένε, αντίθετα, ότι οι κοινωνίες μας χρειάζονται εκατοντάδες χιλιάδες νόμιμους μετανάστες κάθε χρόνο, οι οποίοι όμως δεν μπορούν να εισέλθουν όχι μόνο στους τομείς υψηλής εξειδίκευσης, αλλά ούτε καν να εργαστούν ως εργάτες, να βρουν δουλειά σε εστιατόρια και υπηρεσίες, όταν έχουμε την ψευδαίσθηση ότι τα πάντα μπορούν να απαγορευθούν και να κατασταλούν, παρασυρόμαστε, αντίθετα, από το κύμα της παράνομης μετανάστευσης, εγκληματική επειδή απαγορεύεται εκ των πραγμάτων από αυτές τις νομοθεσίες.
<P>
Από αυτή την άποψη πιστεύω πως το παρόν Κοινοβουλίο θα έχει τη δύναμη να εκφράσει μια θέση που θα έρχεται σε αντίθεση με όσα εσείς, κύριε Υπουργέ, είπατε σε αυτή την αίθουσα.

<SPEAKER ID=112 LANGUAGE="ES" NAME="Hernαndez Mollar">
Κύριε Πρόεδρε, το πρόβλημά μας είναι πως μας προλαβαίνουν τα γεγονότα. Σήμερα βρισκόμαστε εδώ λόγω των 58 νεκρών στο Ντόβερ. Όπως η συνάδελφός μου η Anna Terrσn, έτσι και εγώ κατάγομαι από μια χώρα, την Ισπανία, στην οποία δυστυχώς είμαστε μάρτυρες εκατοντάδων νεκρών και εξαφανισθέντων στο στενό του Γιβραλτάρ και στις ακτές της Ανδαλουσίας. Υπάρχουν εστίες βίας και ξενοφοβίας σε κάθε σημείο της Ευρωπαϊκής Ένωσης και, ενώ εδώ μιλάμε για μια νέα κοινωνία παγκοσμιοποιημένη ως προς τα οικονομικά και για μια νέα κοινωνία των πληροφοριών, δεν αντιλαμβανόμαστε ότι υπάρχει και παγκοσμιοποίηση του οργανωμένου εγκλήματος, της σωματεμπορίας, της σεξουαλικής εκμετάλλευσης και της διακίνησης ναρκωτικών. Όλα αυτά είναι αλληλένδετα. Μιλάμε δηλαδή για μια νέα μορφή εγκληματικότητας και ανθρώπινης δουλείας που μας θυμίζει την εποχή πριν από την κατάργηση της δουλείας στις Ηνωμένες Πολιτείες.
<P>
Τους Κινέζους, τους Μαροκινούς, τους Ρώσους, τους Νοτιοαμερικανούς τους φέρνουν, τους απειλούν και τους εκμεταλλεύονται τα κυκλώματα της μαφίας. Αυτό αποτελεί απάντηση προς κάποιες πολύ σημαντικές διεθνείς οργανώσεις και κραυγάζει ζητώντας τη διεθνή συνεργασία ενάντια στις πιο αποτρόπαιες καταπατήσεις των ανθρωπίνων δικαιωμάτων, διεθνή συνεργασία των αστυνομικών δυνάμεων και των δικαστικών αρχών της Ευρώπης με τις αστυνομικές δυνάμεις και τις δικαστικές αρχές των χωρών προέλευσης αυτών των μεταναστών, που επίσης είναι υπεύθυνες για το πρόβλημα. Και αν δεν διαθέτουν διοικητικές, δικαστικές ή αστυνομικές δομές, θα πρέπει να συνεργαστούμε μαζί τους ώστε να τις αποκτήσουν. Σημαντικό ρόλο σε αυτό μπορούν να διαδραματίσουν τα σχέδια δράσης στα οποία αναφέρθηκε ο εκπρόσωπος του Συμβουλίου και που ελπίζω να μπορέσουμε να συζητήσουμε στο Κοινοβούλιο με μεγαλύτερη διαφάνεια από αυτή που υπήρχε μέχρι στιγμής.
<P>
Θα πρέπει επιτέλους να αφήσουμε κατά μέρους τα λόγια - όπως επίσης ειπώθηκε - γιατί με τα λόγια δεν λύνεται το πρόβλημα. Θα πρέπει να διαθέσουμε στην Europol τα απαραίτητα μέσα, ούτως ώστε να μπορεί να εργάζεται με αποτελεσματικότητα, καθώς επίσης και τα σχέδια δράσης ώστε αυτά να μπορούν να φέρουν αποτελέσματα. Θα πρέπει να διαθέσουμε τα απαραίτητα μέσα στους πρόσφυγες και στα σύνορά μας ούτως ώστε να γίνονται οι κατάλληλοι έλεγχοι, γιατί δυστυχώς χωρίς οικονομικά μέσα δεν γίνεται τίποτα. Όλα τα υπόλοιπα είναι απλώς λόγια και δημαγωγίες.

<SPEAKER ID=113 LANGUAGE="EN" NAME="Evans, Robert">
Κύριε Πρόεδρε, η τραγωδία στο Ντόβερ ήταν ένα από τα πιο φρικτά περιστατικά που έχουμε δει. Μια τραγωδία για τους εμπλεκόμενους, μια τραγωδία για τις οικογένειες και τους φίλους τους, αλλά και μια τραγωδία για την Ευρώπη και το ευρωπαϊκό ιδεώδες.
<P>
Ως Ευρωπαϊκό Κοινοβούλιο πρέπει να κάνουμε ό,τι μπορούμε για να αποτρέψουμε την επανάληψη ανάλογου περιστατικού. Αυτό το φρικτό περιστατικό μπορούσε να αποφευχθεί. Ο κ. Cappato μίλησε προ ολίγου για τους ελέγχους στο Ντόβερ. Οι αρχές όμως στο Zeebrugge γνώριζαν ότι το εν λόγω φορτηγό ήταν ύποπτο. Δεν είχαν ακούσει ποτέ για την εταιρεία που αναγραφόταν στο πλάι του φορτηγού και ο οδηγός πλήρωσε με μετρητά για τη διαπόρθμευση. Συνεπώς, προειδοποίησαν τις λιμενικές αρχές στο Ντόβερ. Αν είχαν ελέγξει το όχημα στο Βέλγιο, κάποιες από αυτές τις ζωές θα είχαν σίγουρα σωθεί.
<P>
Ευχαριστώ τον Υπουργό για τη γνήσια και ειλικρινή του δήλωση. Μίλησε για τους αληθινούς ενόχους, τους οργανωτές. Και έχει βεβαίως δίκιο ότι πρέπει να καταπολεμήσουμε το οργανωμένο έγκλημα και την παγκόσμια σωματεμπορία, η αναγνώριση όμως των ενόχων είναι μέρος μόνο του αγώνα. Πρέπει να υποστηρίξουμε περισσότερο τις χώρες από τις οποίες ήρθαν οι άνθρωποι αυτοί και να βελτιώσουμε τις εκεί συνθήκες. Μπορούμε άραγε εμείς εδώ, στο Στρασβούργο, έστω και να αρχίσουμε να αναλογιζόμαστε τη δυστυχία και την απόγνωση που οδήγησε αυτούς τους Κινέζους να περάσουν μήνες ταξιδεύοντας λαθραία στον μισό κόσμο; Και με τι προοπτικές; Πιθανότατα να εργαστούν σε κινέζικα εστιατόρια, ικανοποιώντας την επιθυμία των Δυτικών για κινέζικο φαγητό. Για να το κάνουν αυτό όμως βρήκαν τραγικό και απελπισμένο θάνατο, διότι εμείς ως Ευρωπαίοι δεν μπορέσαμε να βρούμε κοινές και λειτουργικές διαδικασίες αναφορικά με το άσυλο και τη μετανάστευση, και αυτό πρέπει να βαραίνει τη συνείδηση όλων μας.

<SPEAKER ID=114 NAME="Ducarme">
FR) Κύριε Πρόεδρε, το ανθρώπινο δράμα και τα γεγονότα είναι γνωστά. Όπως πολύ σωστά είπε η κ. Boudjenah, ήταν γνωστά πολύ πριν από την τραγωδία του Ντόβερ. Η πολιτική βούληση εκφράζεται για να δηλώσει ότι θα ήταν καιρός να περάσουμε με απόλυτα ξεκάθαρο τρόπο στην κανονιστική νομοθετική δράση που ορίζει, αποφασίζει και τιμωρεί.
<P>
Κύριε Υπουργέ, κύριε Επίτροπε, πραγματικά με απογοητεύσατε. Δεν συμπλέετε καν με την πορεία που αποφασίστηκε στο Συμβούλιο του Tampere. Τα συμπεράσματα του Tampere θέτουν σαφώς το αίτημα να προετοιμάσει η Επιτροπή μια έκθεση σχετικά με την εφαρμογή των συμπερασμάτων της ομάδας εργασίας "Ασυλο και μετανάστευση" για το Ευρωπαϊκό Συμβούλιο του Δεκεμβρίου 2000. Αυτό σημαίνει ότι εντός 5 μηνών θα πρέπει ήδη να εκπονήσετε μια έκθεση πεπραγμένων. Ακούγοντας ωστόσο την ομιλία σας, έχω την εντύπωση ότι είμαι προσκεκλημένος όχι σε σύνοδο του Κοινοβουλίου, αλλά σε ένα συμπόσιο πολύ καθωσπρέπει. Θα ήθελα να προχωρήσει πιο πέρα η Επιτροπή, να έχει το σθένος, για μια φορά, να καταθέσει προτάσεις και να σταθεί στο ύψος αυτών που της ζητεί το Συμβούλιο Υπουργών.
<P>
Κύριε Υπουργέ, αν η γαλλική Προεδρία αρκεστεί σε έναν απλό απολογισμό κατά την προσεχή Σύνοδο Κορυφής, χωρίς να έχει πραγματικά τη βούληση να αναλύσει την έκθεση της Επιτροπής και να μας πει αν η Επιτροπή τηρεί τη σύμβαση Eurodac, και αν η γαλλική Προεδρία δεν μπορέσει να προτείνει το συγκεκριμένο χρονοδιάγραμμα των νομοθετικών διαδικασιών που θα πρέπει να εφαρμοστούν σε ευρωπαϊκό επίπεδο και να μεταφερθούν σε επίπεδο κρατών μελών, θα καταλήξουμε πάλι σε αποτυχία, αποτυχία που θα έχει ως αποτέλεσμα μια συζήτηση ανάλογη με τη σημερινή όταν θα έχουν προηγηθεί νέοι θάνατοι. 'Ολοι θα παραπονούνται και η Ευρώπη δεν θα έχει προοδεύσει.
<P>
Αυτό που πραγματικά ζητώ είναι να αποδειχθεί ικανή η Επιτροπή και, στο πνεύμα αυτών που είπε ο Πρόεδρος Chirac και ο Υπουργός Queyranne, να της ασκείται όση κριτική χρειάζεται και το έργο που της ανατίθεται να είναι αρκετά συγκεκριμένο ώστε να μπορέσουν επιτέλους οι πολιτικοί, οι Υπουργοί και το Συμβούλιο να λάβουν αποφάσεις.

<SPEAKER ID=115 NAME="Sφrensen">
Κύριε Πρόεδρε, θα ήθελα να πω ότι όλοι εδώ είναι ιδιαίτερα συγκινημένοι, αλλά έχουν πεθάνει 2.000 άτομα τα τελευταία 5 χρόνια. Αυτό που διαπιστώνουμε επί του παρόντος είναι ότι ο ΟΑΣΕ, η Διεθνής Οργάνωση Μετανάστευσης, το Συμβούλιο της Ευρώπης, η Επιτροπή, το Κοινοβούλιο, όλοι έχουν υποβάλει καλές προτάσεις. Μιλούμε και ξαναμιλούμε, φτιάχνουμε κείμενα, παράγουμε κείμενα και μπορούμε να είμαστε ιδιαίτερα απελπισμένοι, ιδιαίτερα απαισιόδοξοι, αλλά είναι η πρώτη φορά που συζητάτε σε παγκόσμιο επίπεδο και κάτι γίνεται γύρω από αυτό το θέμα.
<P>
Είμαι πάντοτε κάπως αισιόδοξη, αλλά είμαι ιδιαίτερα ρεαλίστρια σε δύο θέματα, και κατ' αρχάς ως προς το γεγονός ότι η πρακτική διαφέρει από τη θεωρία. Για παράδειγμα, όταν εμείς επαναπατρίζουμε ανθρώπους, π.χ. παράνομους από τη Γερμανία στην Πολωνία, τότε πρέπει να γνωρίζετε ότι ορισμένοι Πολωνοί μετά από δύο ώρες διαθέτουν ένα εισιτήριο τρένου, το οποίο έχουν λάβει από τους παράνομους εργοδότες τους, για να επιστρέψουν, επειδή εκεί βρίσκεται η εργασία τους, επειδή εκεί έχουν τη δουλειά τους, επειδή μπορούν να κερδίσουν χρήματα για τη χώρα τους.
<P>
Το δεύτερο σημείο είναι ο ρόλος του θύματος. Σας παρακαλώ, μην ξεχτάτε το ρόλο των θυμάτων. Αυτό σημαίνει την υποδοχή, ένα έγγραφο με το οποίο μπορούν να κυκλοφορούν ελεύθεροι. Και οι Κινέζοι τολμούν να μιλούν. Μπορώ να μιλώ μαζί τους. Υπάρχουν Κινέζες - και κυρίως οι γυναίκες μιλούν περισσότερο από τους άντρες επειδή οι γυναίκες φοβούνται λιγότερο από τους άντρες σε αυτό το θέμα, έχω την εντύπωση - γνωρίζω Κινέζες κοπέλες οι οποίες σημαδεύτηκαν στο πρόσωπο με μαχαίρι. Δια βίου ορατά σημάδια. Όταν αυτές επιστρέφουν, όταν επαναπατρίζονται στη χώρα καταγωγής τους, βρίσκονται εκεί με τις ουλές στο πρόσωπο. Δεν μπορούν να επιστρέψουν. Πρέπει να συνειδητοποιήσετε ότι εμείς πρέπει να επαναπατρίζουμε τους ανθρώπους με τη θέλησή τους, αλλά δεν πιστεύω σε αυτή την ελεύθερη βούλησή τους. Πιστεύω ότι είναι πολύ δύσκολο για ορισμένους ανθρώπους.
<P>
Υπάρχουν κάποιοι οι οποίοι είναι αισιόδοξοι και θέλουν να επιστρέψουν. Αλλά σκεφτείτε και την άλλη πλευρά. Δηλαδή, τον ρόλο των θυμάτων. Στη Μεγάλη Βρετανία, π.χ. στο Ντόβερ, και στο Ηνωμένο Βασίλειο γενικά, δεν υπάρχουν εστίες υποδοχής για τα θύματα της σωματεμπορίας ούτε υπάρχει ακόμη κατάλληλη νομοθεσία για το θέμα αυτό. Επομένως, η Ευρώπη είναι υπεύθυνη για τη νομοθεσία της, δηλαδή γι' αυτό που μπορεί να γίνει και δεν γίνεται. Βρισκόμαστε σε θέση πολυτελείας. Σκεφτείτε τις χώρες των Βαλκανίων, την Ουκρανία, τη Λιθουανία, όλες αυτές τις χώρες οι οποίες δεν διαθέτουν ούτε χρήματα ούτε μέσα, όπου οι ΜΚΟ συμμετέχουν σε έναν άνισο αγώνα.
<P>
Και ολοκληρώνω, τέλος, με την αστυνομία, τις αστυνομικές υπηρεσίες. Δώστε τους, παρακαλώ, τα μέσα. Και η αστυνομία μάχεται σε έναν άνισο αγώνα.

<SPEAKER ID=116 NAME="Morgantini">
Κύριε Πρόεδρε, υπάρχουν πολλοί νεκροί που βαραίνουν σαν πέτρες τις καρδιές μας και τις συνειδήσεις μας, νεκροί που ζητούν μια ευρωπαϊκή πολιτική σχετικά με τα θέματα της υποδοχής, σχετικά με τα δικαιώματα και τις υποχρεώσεις των μεταναστών, μια πολιτική που θα μπορέσει να πει: στις χώρες μας κανείς δεν είναι ξένος, κανείς δεν είναι παράνομος.
<P>
Από το 1993 τα θύματα ανέρχονται σε 2063, άντρες, γυναίκες και παιδιά που πέθαναν για να μπορέσουν να ζήσουν. Νέοι κολασμένοι της γης που πέθαναν από ασφυξία μέσα στα κοντέινερ, πνίγηκαν στις θάλασσές μας, αυτοκτόνησαν μέσα στα κέντρα κράτησης. Ευθύνονται γι' αυτό οι σωματέμποροι, που αποτελούν πλέον ένα διεθνές δίκτυο, το οποίο καθιστά απαραίτητο για την Ένωση να ρίξει στον αγώνα κάθε δυνατό μέσο και τη συνεργασία ανάμεσα στις χώρες προκειμένου να συντρίψει αυτά τα εγκληματικά κυκλώματα, ευθύνεται γι' αυτό μια πολιτική που απαντά στις ανάγκες των πληθυσμών που μεταναστεύουν με το κλείσιμο των συνόρων, μια πολιτική εκτάκτου ανάγκης και ασφάλειας που γεννά τον φόβο μιας εισβολής. Αλλά η μετανάστευση από κοντινές ή μακρυνές περιοχές αποτελεί αναπόσπαστο στοιχείο της ευρωπαϊκής ιστορίας. Η λαθρομετανάστευση θα νικηθεί εάν αντιμετωπιστούν οι αιτίες του χάσματος μεταξύ πλούσιων και φτωχών χωρών, με μια πολιτική συνεργασίας και ανάπτυξης που θα επιτρέψει στον καθένα να ζήσει ως πολίτης του κόσμου.

<SPEAKER ID=117 NAME="Pirker">
Κύριε Πρόεδρε, δεν είναι μόνο δραματικό ότι συμβαίνουν γεγονότα σαν του Ντόβερ, αλλά πολύ περισσότερο ότι αντιλαμβανόμαστε πλέον τα γεγονότα μόνο εάν έχουν ένα συγκεκριμένο ελάχιστο μέγεθος. Τέτοια δραματικά γεγονότα συμβαίνουν καθημερινά σε εκατοντάδες ανθρώπους στα σύνορα. Αυτό που δεν συμβαίνει είναι να ενεργήσουμε. Συζητάμε εδώ και μήνες, προσπαθούμε να σχεδιάσουμε τις πιο διαφορετικές μεθόδους δράσης, αλλά επιτρέψτε μου να πω ότι δεν υπάρχει ακόμη καμία δέσμη μέτρων που να λύνει πραγματικά το πρόβλημα. Χαίρομαι βέβαια κάθε φορά που η Προεδρία του Συμβουλίου παρουσιάζει νέες προτάσεις, και αυτή τη φορά παρουσιάστηκαν και πάλι πολλές προτάσεις που πρέπει να επιδοκιμαστούν.
<P>
Όμως, πρέπει οι προτάσεις αυτές να είναι αλληλένδετες και να συνδυάζονται μεταξύ τους. Βλέπουμε πληθώρα μεμονωμένων μέτρων, όπου πολλές φορές το δεύτερο τίθεται πριν από το πρώτο και όχι το αντίστροφο. Το ζητούμενο είναι η καλύτερη εναρμόνιση, ο συντονισμός των μέτρων αυτών. Γι' αυτό παρακαλώ να υλοποιηθούν πραγματικά επιτέλους.
<P>
Θέλω να αναφέρω σύντομα μερικά πολύ ουσιαστικά σημεία, όπως π.χ. τη συνεργασία με τις χώρες προέλευσης, τη μεταφορά του σχεδίου δράσης, την υλοποίηση των Συνθηκών, την επιβολή αυστηρότερων ποινών για τους σωματεμπόρους, δηλαδή την ενίσχυση της EUROPOL περισσότερο από ό,τι μέχρι σήμερα, τη θέσπιση κοινοτικών κανόνων για την είσοδο μεταναστών καθώς και για το άσυλο και την καταπολέμηση της κατάχρησής του. Επιτρέψτε μου να θέσω σχετικά ένα ερώτημα. Κάθε φορά συζητούμε στην αρχή της Προεδρίας για το EURODAC και κάθε φορά ακούμε ότι προσεχώς θα υλοποιηθεί. Έχουν περάσει εν τω μεταξύ χρόνια και το EURODAC εξακολουθεί να μην έχει υλοποιηθεί. Θα χαιρόμουν αν κατορθώνατε πραγματικά να το υλοποιήσετε. Η ερώτησή μου προς εσάς, κύριε Υπουργέ, είναι εάν θα το υλοποιήσετε, εάν θα ακολουθήσετε τις συστάσεις του Κοινοβουλίου να αφήσετε τις αρμοδιότητες μεταφοράς του στην Επιτροπή ή εάν θα γίνουν και άλλες συζητήσεις με λάθος προσανατολισμό.
<P>
Επιτρέψτε μου να προσθέσω ένα δεύτερο ερώτημα. Αναφέρατε εδώ ένα σεμινάριο στις 20 και 21 του μηνός, κάτι που πρέπει να επικροτηθεί ιδιαίτερα. Ερωτώ εάν έχουν προσκληθεί σε αυτό και οι βουλευτές, όπως συνέβη κατά υποδειγματικό τρόπο στην Πορτογαλία, όπου αντιπρόσωποί μας είχαν τη δυνατότητα συμμετοχής στις διασκέψεις αυτές. Μετά δε από τα λόγια του κ. Jospin, επιτρέψτε μου να σας ρωτήσω επίσης ως Αυστριακός αν έχουν προσκληθεί και οι Αυστριακοί στη διάσκεψη αυτή.

<SPEAKER ID=118 LANGUAGE="EN" NAME="Watson">
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου και τον Επίτροπο για τα λόγια τους και να ενώσω τη φωνή μου με τους πολλούς που εξέφρασαν την έκπληξη και τον τρόμο τους για την τραγική απώλεια ζωών που ανακαλύφθηκε στο Ντόβερ.
<P>
Η επιτροπή της οποίας έχω την τιμή να προεδρεύω έχει καταστήσει επανειλημμένως σαφή την άποψή της ότι χρειαζόμαστε μια ευρωπαϊκή πολιτική για τη μετανάστευση. Η τραγωδία αυτή, με θύματα εκείνους που ήθελαν τόσο απεγνωσμένα να φτάσουν στις ακτές μας - και δεν πρόκειται ασφαλώς για μεμονωμένο περιστατικό - δείχνει ξεκάθαρα την έλλειψη πολιτικής για τη μετανάστευση. Γνωρίζουμε ότι ο αριθμός αυτών που προσπαθούν να έρθουν στην ήπειρό μας στην πραγματικότητα δεν αυξάνεται προϊόντος του χρόνου. Απλά, καθώς οι νόμιμες οδοί έχουν κλείσει, ο ιδιωτικός τομέας έχει παρεισφρύσει για την εκμετάλλευση των παράνομων οδών.
<P>
Η περυσινή σύνοδος στο Tampere έδωσε εντολή στην Επιτροπή να αρχίσει να κινείται προς μια κοινή πολιτική, και καταλαβαίνω από τη συνάντηση που είχα την περασμένη εβδομάδα με τον κ. Chevenement, τον Προεδρεύοντα του Συμβουλίου Δικαιοσύνης και Εσωτερικών Υποθέσεων, ότι η γαλλική Προεδρία θα ξεκινήσει πρωτοβουλίες για την αντιμετώπιση των εμπλεκομένων, για την αντιμετώπιση των μεταφορέων αυτών των θυμάτων. Το Ευρωπαϊκό Κοινοβούλιο προσβλέπει στη συμμετοχή του στις διαβουλεύσεις αναφορικά με αυτές τις πρωτοβουλίες.
<P>
Αυτά όμως δεν είναι αρκετά. Πόσος χρόνος θα χρειαστεί για να συνειδητοποιήσουν οι κυβερνήσεις ότι δεν είναι προετοιμασμένες για το ζήτημα αυτό; Πόσο θα χρειαστεί για να συνειδητοποιήσουν ότι οι εγκληματίες βρίσκονται πολύ πιο μπροστά και να αναπτύξουν τις μεθόδους αστυνομικής συνεργασίας που θα δώσουν τέλος σε αυτή την άθλια σωματεμπορία; Μπαίνω ακόμα και στον πειρασμό να προτείνω ότι ενδεχομένως να χρησιμοποιήσουν μεθόδους όπως το σύστημα Echelon για να αρχίσουν τη δίωξη εναντίον αυτών των σωματεμπόρων, αλλά αυτό ίσως φανεί λίγο προκλητικό εν όψει της αναμενόμενης ψηφοφορίας της Πέμπτης.
<P>
Είναι γεγονός ότι πρέπει να είμαστε υπερήφανοι που έχουμε αναπτύξει μια κοινωνία τόσο θελκτική ώστε να θέλουν οι άνθρωποι να ενταχθούν σε αυτή, αλλά θα πρέπει μάλλον να ντρεπόμαστε που η πολιτική μας αναπτυξιακής βοήθειας δεν έχει επιτύχει μεγαλύτερη μείωση των παραγόντων που ωθούν στη φυγή σε κάποιες από τις χώρες προέλευσης. Μέχρι να επιτύχουμε τη μείωση των παραγόντων αυτών - και αναγνωρίζω το έργο των ομάδων εργασίας υψηλού επιπέδου - θα πρέπει ίσως να ανοίξουμε λίγο περισσότερο τις πόρτες μας. Μπορεί αυτό ακόμα και να αποδειχθεί προς το συμφέρον μας, καθώς θα ανανεωθεί ένας πληθυσμός που γερνά και θα εμπλουτιστεί ο πολιτισμός μας.
<P>
Χαίρομαι που ακούω ότι ο Καναδάς είναι ανάμεσα στις χώρες που έχουν προσκληθεί στο σεμινάριο της Προεδρίας. Μπορεί να μας συμβουλέψει να ακολουθήσουμε το παράδειγμά του. Οι προτάσεις της εκεί φιλελεύθερης κυβέρνησης είναι να κλείσει η πίσω πόρτα για τη λαθρομετανάστευση, αλλά ταυτόχρονα να ανοίξει η μπροστινή για μια πολιτική νόμιμης μετανάστευσης.

<SPEAKER ID=119 NAME="Queyranne">
Κύριε Πρόεδρε, κυρίες και κύριοι βουλευτές, πιστεύω ότι με τη συζήτηση αυτή εξακριβώσαμε ότι υπάρχει ευρεία συναίνεση όσον αφορά τους προσανατολισμούς της Συνόδου Κορυφής του Tampere, και ιδίως όσον αφορά ένα τρίπτυχο, με πρώτο στοιχείο τις σχέσεις με της χώρες προέλευσης, τις δράσεις κοινής ανάπτυξης, που χρήζουν ενίσχυσης διότι η μετανάστευση συντηρείται από τις ανισορροπίες, από την επιθυμία των πληθυσμών που στερούνται απασχόλησης, που στερούνται προοπτικών, να έρθουν στις πιο πλούσιες χώρες.
<P>
Δεύτερο στοιχείο είναι η ένταξη των αλλοδαπών ως νομίμων κατοίκων, και από αυτή την πλευρά δεν νομίζω να υπάρχει για την Ευρώπη μια πολιτική μηδενικής μετανάστευσης. Δεν φαίνεται ρεαλιστικό. Οφείλουμε να επιτρέψουμε στους αλλοδαπούς που βρίσκονται στις χώρες μας με νομικές συνθήκες που σέβονται το εθνικό μας δίκαιο να ζουν χωρίς να υφίστανται διακρίσεις και να είναι ενταγμένοι.
<P>
Τέλος, το τρίτο στοιχείο είναι η ανάγκη καταπολέμησης της λαθρομετανάστευσης, της παράνομης μετανάστευσης και ιδίως των κυκλωμάτων. Συμφωνώ με την άποψη πολλών από όσους μίλησαν σήμερα, για παράδειγμα με τον κ. Cappato: αυτά τα κυκλώματα υπάγονται πράγματι στην οργανωμένη εγκληματικότητα. Επομένως, πρέπει να αντιμετωπίσουμε αυτές τις διεθνείς οργανώσεις, τις ισχυρές μαφίες που στόχο έχουν ακριβώς να εκμεταλλευτούν τα νομοθετικά κενά, τις δυσκολίες της συνεργασίας και την πολύ μεγάλη ζήτηση που πηγάζει από τις εν λόγω χώρες.
<P>
Στα πλαίσια της δικής μας Προεδρίας μπορούμε να εμπλουτίσουμε τις προτάσεις αυτής της συζήτησης. Αναφέρομαι ιδιαίτερα στην πρόταση του Επιτρόπου Vitorino σχετικά με τις συμφωνίες επανυποδοχής με τις χώρες προέλευσης, για παράδειγμα με την Κίνα, προκειμένου να αποδίδονται ειδικές ευθύνες στη σωματεμπορία με σκοπό τη σεξουαλική εκμετάλλευση. Πιστεύω επίσης ότι από κοινού πρέπει να επεξεργαστούμε συγκεκριμένα μέτρα, το χρονοδιάγραμμα εφαρμογής τους, κάτι που ζητήσατε, όπως και τον κανονισμό εφαρμογής του Eurodac, που, μια και ο κ. Pirker με ρώτησε σχετικά, θα πρέπει να γίνει μέχρι το τέλος του τρέχοντος έτους.
<P>
Συγκεκριμένα, πρέπει να εκμεταλλευτούμε αυτό το εξάμηνο για να ξεκαθαρίσουμε τους προσανατολισμούς, ιδίως σχετικά με τη μακροπρόθεσμη πολιτική μετανάστευσης της Ευρώπης. Έχουμε προβλέψει ένα άτυπο Συμβούλιο, ένα Συμβούλιο των Υπουργών Δικαιοσύνης και Εσωτερικών Υποθέσεων, που θα λάβει χώρα στη Μασσαλία στα τέλη του μήνα, και σε αυτό το επίπεδο έχουμε συμπεριλάβει το συγκεκριμένο θέμα στη διάταξη των εργασιών. Εξάλλου, ο πρόεδρος της επιτροπής σας, κ. Watson, θα συμμετάσχει στη συζήτηση αυτή στα τέλη του μήνα. Θέλω να πω ότι οι βουλευτές είναι ευπρόσδεκτοι στις διάφορες συνεδριάσεις που θα διοργανωθούν σε αυτό το πλαίσιο.
<P>
Κύριε Πρόεδρε, η πεποίθησή μου στο πέρας της συζήτησης αυτής είναι ότι μόνο με δύο τρόπους θα καταπολεμήσουμε όχι μόνο τη λαθρομετανάστευση, και ιδίως αυτές τις μορφές εκμετάλλευσης που όλοι κατήγγειλαν μέσω του δράματος του Ντόβερ, αλλά και άλλες εκδηλώσεις, ιδίως στο στενό του Γιβραλτάρ και στις ακτές πολλών από τις χώρες μας: πρώτον, με την εναρμόνιση των νομοθεσιών και, δεύτερον, με την ενίσχυση των συνεργασιών. Εναρμόνιση των νομοθεσιών, διότι δεν μπορούμε πια να παίζουμε με τις διαφορές που υπάρχουν μεταξύ των χωρών σε ό,τι αφορά το δικαίωμα παροχής ασύλου ή σε θέματα καταστολής ούτε να παίζουμε με την ελεύθερη κυκλοφορία για να προσπαθήσουμε να ξεγελάσουμε την ευρωπαϊκή επαγρύπνηση, αλλά και ενίσχυση των συνεργασιών γιατί βρισκόμαστε μπροστά σε ισχυρές οργανώσεις, τις οποίες πρέπει να αντιμετωπίσουμε.
<P>
Κατά τη γνώμη μου, ο ρόλος της Ευρώπης, μέσω του Συμβουλίου, της Επιτροπής, που τρέφει αυτές τις σκέψεις, και του Κοινοβουλίου, είναι να επιβεβαιώσουμε έτσι την ιδέα μας, που είναι μια ισορροπημένη, ανθρώπινη ιδέα για τη μετανάστευση, και να εγγυηθούμε κατ' αυτόν τον τρόπο τα ανθρώπινα δικαιώματα μπροστά στην αύξηση αυτής της οργανωμένης εγκληματικότητας και της σωματεμπορίας.

<SPEAKER ID=120 NAME="Vitorino">
 Θα ήθελα κατ' αρχάς να εκφράσω την άποψη της Επιτροπής σχετικά με το πρόγραμμα του Tampere. Θέλω να υπογραμμίσω ότι μετά το Tampere η Επιτροπή ήδη υπέβαλε έναν σημαντικό αριθμό νομοθετικών μέσων, έτσι ώστε να συζητηθούν στο Συμβούλιο και να εγκριθούν εντός των προθεσμιών που προβλέπει το scoreboard. Δεν πρόκειται μόνο για τον κανονισμό Eurodac, αλλά και για την πρόταση απόφασης σχετικά με το Ευρωπαϊκό Ταμείο για τους πρόσφυγες, την οδηγία για την προσωρινή προστασία, την αναθεώρηση της Σύμβασης του Δουβλίνου, η οποία καθορίζει ποιο κράτος είναι αρμόδιο για την εξέταση των αιτήσεων παροχής ασύλου, αλλά, επιπλέον, και των αποτελεσμάτων της διαβούλευσης για τον καθορισμό των κοινών προδιαγραφών διαδικασίας σε θέματα ασύλου.
<P>
Πιστεύω ότι θα μπορούσαμε επίσης να προσθέσουμε ότι η Επιτροπή παρουσίασε, όσον αφορά τη νόμιμη μετανάστευση, μια πρόταση οδηγίας για την επανένωση των οικογενειών. Αυτό έγινε τους πρώτους έξι μήνες μετά το Tampere, και βάσει του χρονοδιαγράμματος που εγκρίθηκε στο scoreboard που παρουσίασε η Επιτροπή στο Συμβούλιο. Η Επιτροπή δεν έχει καθυστερήσει. Η συζήτηση είναι περίπλοκη, αλλά βρίσκεται σε εξέλιξη στο Κοινοβούλιο και στο Συμβούλιο.
<P>
Γι' αυτόν τον λόγο νομίζω ότι καταλαβαίνω τον κ. Ducarme όταν μου λέει ότι έχει απογοητευθεί. Όλοι μας είμαστε απογοητευμένοι, μας απογοητεύει η πραγματικότητα, αλλά πρέπει να πω - και θέλω να το τονίσω - ότι η Επιτροπή υπέβαλε τις προβλεπόμενες προτάσεις εντός των προβλεπόμενων προθεσμιών. Μου επισημάνατε ότι η ομιλία μου δεν συμβάδιζε με την προθεσμία του τέλους αυτής της χρονιάς, προκειμένου το Ευρωπαϊκό Συμβούλιο της Νίκαιας να μπορέσει να αξιολογήσει την πολιτική ασύλου και μετανάστευσης. Στο σημείο αυτό σας προτείνω να επαληθεύσετε με περισσότερες λεπτομέρειες για ποιες προθεσμίες μιλάμε.
<P>
Αυτό που πρέπει να γίνει στη Νίκαια είναι μια πρώτη αξιολόγηση του έργου της ομάδας υψηλού επιπέδου "άσυλο/μετανάστευση". Δεν πρόκειται για αξιολόγηση της πολιτικής ασύλου και μετανάστευσης. Πρόκειται για σχέδια δράσης της ομάδας υψηλού επιπέδου "άσυλο/μετανάστευση", και πρέπει να σας πω ότι η Επιτροπή είναι σήμερα πιο αισιόδοξη από ό,τι προ τριών μηνών, διότι πετύχαμε συμφωνία μεταξύ της Επιτροπής και των κρατών μελών για τα μέτρα, με την προοπτική της κοινής ανάπτυξης, που θα πρέπει να εφαρμόσει η Επιτροπή στο πλαίσιο πολλών κοινοτικών πολιτικών (πολιτική των ανθρωπίνων δικαιωμάτων, οικονομική πολιτική, πολιτική αναπτυξιακής βοήθειας), και για τα μέτρα που πρέπει να εγκρίνουν, με τις πέντε χώρες των σχεδίων δράσης, τα κράτη μέλη.
<P>
Η προθεσμία του Δεκεμβρίου 2000 την οποία ανέφερα, είναι άλλη προθεσμία! Δεν είναι το Συμβούλιο της Νίκαιας, είναι μια προθεσμία που καθορίστηκε στο Tampere για την έγκριση ενός νομοθετικού μέσου που θα θεσπίζει κοινούς ορισμούς, κοινή δίωξη και κοινές κυρώσεις για τη σωματεμπορία, και συγκεκριμένα για την εμπορία γυναικών και παιδιών με σκοπό τη σεξουαλική εκμετάλλευση. Η Επιτροπή μπορεί να σας διαβεβαιώσει πως και η γαλλική Προεδρία - ο κύριος Υπουργός μάλιστα μόλις είπε ότι η γαλλική Προεδρία έχει υποβάλει ένα σχέδιο νομοθετικού μέσου, μια απόφαση πλαίσιο, για τη δίωξη της σωματεμπορίας, για τη δίωξη της δραστηριότητας των μεταφορέων λαθρομεταναστών - και η ίδια η Επιτροπή είναι σε θέση να τηρήσουν αυτή την προθεσμία και να παρουσιάσει μια απόφαση πλαίσιο για την δίωξη της σωματεμπορίας. Πιστεύω λοιπόν ότι παρουσιάζουμε πρωτοβουλίες και βασίζομαι στην υποστήριξη τόσο του Συμβουλίου όσο και του Κοινοβουλίου για να μπορέσουμε να ολοκληρώσουμε αυτές τις νομοθετικές διαδικασίες εντός των προβλεπόμενων προθεσμιών.
<P>
Θα ήθελα απλά να προσθέσω δύο συμπληρωματικές παρατηρήσεις. Την πρώτη προς τον κ. Berthu - ο οποίος δυστυχώς δεν είναι πια εδώ - για να πω ότι, όταν μίλησα για τη φαντασίωση της μηδενικής μετανάστευσης, το έκανα διότι ορισμένες φορές το επιχείρημα της μηδενικής μετανάστευσης χρησιμοποιείται ως ρητορικό μέσο, και θα ήταν εξάλλου αρκετά ενδιαφέρον να παρατηρήσουμε ότι χρησιμοποιούν το μέσο αυτό ορισμένοι από τους βασικούς υπευθύνους των πολιτικών επιείκειας σε θέματα μετανάστευσης σχετικά με την ένταξη των λαθρομεταναστών στις κοινωνίες υποδοχής. Καταγγέλουμε το φάντασμα, ή τη ρητορική, της μηδενικής μετανάστευσης για να πούμε ότι υπάρχει μια εναλλακτική λύση, και η εναλλακτική λύση είναι μια ενεργός πολιτική μετανάστευσης, που βάζει στην πρώτη γραμμή των κοινών ανησυχιών την ένταξη των νομίμων μεταναστών στις κοινωνίες υποδοχής, και σαφή κριτήρια και αρχές μιας συντονισμένης σε ευρωπαϊκό επίπεδο πολιτικής της μετανάστευσης. Αυτή είναι η εναλλακτική λύση και - με λύπη το λέω - δεν συμφωνώ με την ιδέα ότι η εναλλακτική λύση είναι η επανεισαγωγή των ελέγχων στα εσωτερικά σύνορα μέσω κοινών αστυνομικών τμημάτων, τα οποία δεν θα βρίσκονται στη μεθόριο, αλλά σε απόσταση τριάντα χιλιομέτρων από τη μεθόριο.
<P>
Τέλος - και αυτή θα είναι η δεύτερη παρατήρησή μου - με χαροποιεί το γεγονός ότι από τη σημερινή συζήτηση προέκυψε ευρύτατη συναίνεση για την προτεραιότητα που θα πρέπει να δώσουμε στην καταπολέμηση της οργανωμένης εγκληματικότητας, και εύχομαι να διατηρηθεί αυτή η συναίνεση όταν, σε εύθετο χρόνο, με την ώθηση της γαλλικής Προεδρίας και τη στήριξη της Επιτροπής και μέσα στις προθεσμίες του Tampere, το Ευρωπαϊκό Κοινοβούλιο εξετάσει επίσης τα απαραίτητα μέσα για την καταπολέμηση του ξεπλύματος του βρώμικου χρήματος. Επειδή είναι ανάγκη να καταπολεμηθεί το ξέπλυμα του βρώμικου χρήματος με ένα αποτελεσματικό μέσο κατά της οργανωμένης εγκληματικότητας. Εδώ δεν πρόκειται πλέον για ρητορική. Η μάχη πρέπει να κερδηθεί επιτόπου.

<SPEAKER ID=121 NAME="Πρόεδρος">
Ευχαριστώ πολύ, κύριε Επίτροπε Antσnio Vitorino.
<P>
Ανακοινώνω ότι έλαβα επτά προτάσεις ψηφίσματος, που κατατέθηκαν σύμφωνα με το άρθρο 37, παρ. 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=6>
Απαλλαγές 1998 (συνέχεια)
<SPEAKER ID=122 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης επί των απαλλαγών για το 1998.
<P>
Κυρίες και κύριοι βουλευτές, όπως θα θυμόσαστε, η κοινή συζήτηση που ξεκινήσαμε το πρωί σχετικά με τη χορήγηση απαλλαγής στην Επιτροπή δεν είχε περατωθεί, εφόσον έλειπε η τελική ομιλία της Επιτρόπου Schreyer, η οποία βρίσκεται τώρα ανάμεσά μας. Επομένως, με μεγάλη χαρά δίνω τον λόγο στην Επίτροπο κ. Schreyer, με την παρέμβαση της οποίας θα ολοκληρώσουμε την κοινή συζήτηση για το θέμα των απαλλαγών.

<SPEAKER ID=123 NAME="Schreyer">
Κύριε Πρόεδρε, σας ευχαριστώ που μου δίνετε άλλη μια φορά τον λόγο, γιατί η συνεδρίαση έληξε ακριβώς τη στιγμή που ήρθε ο Πρόεδρος Chirac, με καθυστέρηση βέβαια, αλλά τελικά πραγματοποιήθηκε η πτήση από το Παρίσι στο Στρασβούργο.
<P>
Θα ήθελα να απαντήσω σε μερικές από τις ερωτήσεις που μου απηύθυναν οι βουλευτές κατά τη συζήτηση. Από τη μία ήταν η ερώτηση για την αναδιάρθρωση του δημοσιονομικού ελέγχου και τον τρόπο διεξαγωγής της. Μπορώ να επαναλάβω και πάλι εξ ονόματος της Επιτροπής ότι από τη μια με τη δημιουργία της υπηρεσίας εσωτερικού ελέγχου θα αποκτήσουμε μια ανεξάρτητη και αυτόνομη υπηρεσία. Ασφαλώς θα διατηρήσουμε κατά τη μεταβατική περίοδο και τον εκ των προτέρων έλεγχο με συγκεντρωτική μορφή, και μάλιστα βάσει ενός συστήματος διαχείρισης κινδύνων, δηλαδή μετά από εκτίμηση των κινδύνων που υπάρχουν στους διαφόρους τομείς.
<P>
Το δεύτερο αφορά τα ερωτήματα που σχετίζονται με τις απαιτήσεις επιστροφής, και συγκεκριμένα για άλλη μια φορά με την περίπτωση Flιchard. Η κ. Morgan μου έθεσε το ερώτημα αν η Επιτροπή εξακολουθεί να είναι διατεθειμένη να απαντήσει σε σχετικές ερωτήσεις. Ασφαλώς και είναι, και βασικά αισιοδοξώ, κυρία Πρόεδρε της Επιτροπής Ελέγχου του Προϋπολογισμού, ότι θα βρούμε και γι' αυτό μια διαδικασία για την ανταλλαγή πληροφοριών προκειμένου να αποφευχθούν εδώ διαφορές και διαστάσεις απόψεων.
<P>
Ένα άλλο σημείο που θίχθηκε αφορά την αναζήτηση των συνοπτικών πρακτικών της συνεδρίασης του 1994. Θέλω να επαναλάβω στον ερωτώντα ότι η OLAF διεξάγει νέα έρευνα για τα εν λόγω πρακτικά, η οποία δεν έχει ακόμα περατωθεί, όμως η Επιτροπή, κάτι που θεωρώ σημαντικό, κατέληξε στο συμπέρασμα ότι πρέπει να μεταρρυθμιστεί ολόκληρο το σύστημα αρχειοθέτησης.
<P>
Κυρία Theato, με είχατε ρωτήσει τι έγινε το σχέδιο για το ευρύ νομικό πλαίσιο, για την καταπολέμηση της απάτης, όχι μόνο για τη βελτίωση της δημοσιονομικής διαχείρισης, αλλά για τη σαφή καταπολέμηση της απάτης. Η Επιτροπή ψήφισε την περασμένη εβδομάδα ένα στρατηγικό έγγραφο για μια ευρεία προσέγγιση της καταπολέμησης της απάτης, για το οποίο ασφαλώς θα μπορέσουμε να συζητήσουμε σύντομα και στην Επιτροπή Ελέγχου του Προϋπολογισμού, με τέσσερεις κύριους τομείς δράσης. Συγκεκριμένα, πρώτον εκείνον που αφορά μια ευρεία νομοθεσία για την καταπολέμηση της απάτης, που συμπεριλαμβάνει και την πρόληψή της, δεύτερον την επέκταση της συνεργασίας με τα κράτη μέλη, τις υποψήφιες χώρες και τις τρίτες χώρες και τρίτον τη διοργανική συνεργασία για την καταπολέμηση και την αποφυγή της απάτης στις δημόσιες υπηρεσίες. Τέταρτον, τη βελτίωση της ποινικής πτυχής, των ποινικών συμπερασμάτων. Ως προς αυτό μπορώ να σας ανακοινώσω ότι κατά πάσα πιθανότητα η Επιτροπή θα αποφασίσει μέσα σε αυτό τον μήνα για μια πρόταση για τη Διακυβερνητική, σύμφωνα με την οποία θα συμπληρωθούν οι ευρωπαϊκές Συνθήκες έτσι ώστε να καθίσταται δυνατή η σύσταση μιας ευρωπαϊκής εισαγγελικής αρχής.
<P>
Πρόκειται για ένα αίτημα που απηύθυνε η Επιτροπή Ελέγχου του Προϋπολογισμού στο Κοινοβούλιο, στην Επιτροπή και φυσικά στο Συμβούλιο. Γνωρίζουμε ότι κατά τη συζήτηση της πρότασης αυτής υπήρξαν στο Συμβούλιο αντιθέσεις και η πρόταση δεν έτυχε ευρείας αποδοχής. Ως εκ τούτου, στην περίπτωση που η συγκεκριμένη πρόταση δεν γίνει δεκτή, πρέπει να εξετασθεί η δυνατότητα να περάσει η σύμβαση που ακόμη δεν έχει επικυρωθεί σε ένα άλλο σύστημα κανόνων, δηλαδή σε μια οδηγία.
<P>
Επιτρέψτε μου να ευχαριστήσω άλλη μια φορά εξ ονόματος της Επιτροπής για τη σημερινή πρωινή συζήτηση και για το κριτικό πνεύμα της συνεργασίας. Θέλω να σας διαβεβαιώσω και πάλι ότι η Επιτροπή θα προβεί σε ενέργειες - εν μέρει το έχει ήδη κάνει - προκειμένου να διασφαλίσει τη βελτίωση της εκτέλεσης του προϋπολογισμού της Ευρωπαϊκής Ένωσης.

<SPEAKER ID=124 NAME="Πρόεδρος">
Ευχαριστώ πολύ, κυρία Επίτροπε Schreyer.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.

<CHAPTER ID=7>
LIFE
<SPEAKER ID=125 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0172/2000) της κ. Lienemann, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου που αφορά το χρηματοδοτικό μέσο για το περιβάλλον (LIFE) (C5-0221/2000 - 1998/0336(COD)).

<SPEAKER ID=126 LANGUAGE="PT" NAME="Moreira da Silva">
Κύριε Πρόεδρε, κυρίες και κύριοι βουλευτές, κατά τη συζήτηση σε δεύτερη ανάγνωση για το LIFE III, που διεξήχθη σε αυτή την αίθουσα τον περασμένο Φεβρουάριο, είχαμε καταλήξει στο συμπέρασμα ότι ο κανονισμός του ήταν βελτιωμένος σε σχέση με τους αντίστοιχους κανονισμούς του LIFE I και του LIFE II. Ήταν βελτιωμένος επειδή χαρακτηριζόταν από περισσότερη αυστηρότητα και διαφάνεια και διότι ήταν πιο ορθολογικός. Ήταν βελτιωμένος διότι εισήγαγε την έννοια της προαγωγής της απασχόλησης ως παράγοντα που πρέπει να λαμβάνεται υπόψη κατά τον προσδιορισμό των επιλέξιμων σχεδίων. Ήταν βελτιωμένος επειδή αναδείκνυε τη μείωση του συνολικού αντίκτυπου των προϊόντων, από την παραγωγή μέχρι την ανακύκλωση και την τελική εξάλειψή τους, ως έναν από τους στόχους που πρέπει να επιτευχθούν από το LIFE-Περιβάλλον. Ήταν βελτιωμένος, τέλος, διότι περιελάμβανε την αξιοποίηση και τη χωροταξική διαμόρφωση των παράκτιων ζωνών μεταξύ των προτεραιοτήτων του LIFE-Περιβάλλον.
<P>
Παρά τα πλεονεκτήματα που προανέφερα, παρέμεναν σε εκκρεμότητα τέσσερα σημεία όπου το Ευρωπαϊκό Κοινοβούλιο, η Επιτροπή και το Συμβούλιο εξέφραζαν διιστάμενες απόψεις και τα οποία παραπέμφθηκαν στη διαδικασία της συνδιαλλαγής: επρόκειτο για τον προϋπολογισμό, την επιτροπολογία, την πρόβλεψη για μια τέταρτη φάση του LIFE και τους στόχους του LIFE-Φύση. Το έργο που επιτελέστηκε στο πλαίσιο της συνδιαλλαγής επέφερε νέες βελτιώσεις στον κανονισμό του LIFE III, και θα μπορούσαμε σήμερα να πούμε κάπως απλοϊκά ότι, παρ' όλο που δεν πετύχαμε τον σκοπό μας στο θέμα της επιτροπολογίας, καταφέραμε ωστόσο να περάσουμε τις θέσεις μας στα ουσιαστικά ζητήματα.
<P>
Για τον λόγο αυτό θα ήθελα να συγχαρώ την εισηγήτρια, την κυρία Lienemann, τόσο για το έργο που πραγματοποίησε κατά την πρώτη και τη δεύτερη ανάγνωση όσο και γι' αυτό που έφερε σε πέρας στο πλαίσιο της συνδιαλλαγής. Επιτρέψτε μου να υπογραμμίσω δύο σημεία τα οποία έχουν κατά τη γνώμη μου τη μεγαλύτερη σημασία. Αναφορικά με το χρηματοδοτικό πλαίσιο για την περίοδο 2000-2004 - το κυριότερο σημείο διαφωνίας που τέθηκε επί τάπητος - είναι προφανές ότι θα προτιμούσαμε να είχε συμφωνηθεί ένα ποσό που θα πλησίαζε περισσότερο στα 850 εκατομμύρια ευρώ - που προτάθηκε από το Ευρωπαϊκό Κοινοβούλιο - παρά στα 613 εκατομμύρια ευρώ, που καθορίσθηκαν από την Επιτροπή και το Συμβούλιο. Παρά ταύτα, όπως λένε, η πολιτική είναι η τέχνη του εφικτού, και εάν δεν αποδεχόμασταν την πρόταση για καθορισμό του χρηματοδοτικού πλαισίου στο ύψος των 640 εκατομμυρίων ευρώ, όπως κάναμε τελικώς στη συνδιαλλαγή, θα φορτωνόμασταν εντέλει την πολιτική ευθύνη για το γεγονός ότι αφήσαμε στον αέρα και δίχως χρηματοδότηση χιλιάδες σχέδια για το έτος 2000. Εν πάση περιπτώσει, θέλουμε εκ νέου να τονίσουμε, απευθυνόμενοι στην Επιτροπή και το Συμβούλιο, ότι η συγκεκριμένη πίστωση, αν και το ύψος της αυξήθηκε σε σχέση με εκείνο που προβλεπόταν στην κοινή θέση, συνεχίζει να μην αντιστοιχεί στην αποδεδειγμένη αξία του LIFE.
<P>
Θα ήθελα επίσης να εκφράσω την ικανοποίησή μου για την επιτευχθείσα συμφωνία, που επέτρεψε να συμπεριληφθούν μεταξύ των στόχων του LIFE-Περιβάλλον η βιώσιμη διαχείριση των υδάτων και η μείωση των εκπομπών αερίων που συμβάλλουν στο φαινόμενο του θερμοκηπίου.

<SPEAKER ID=127 LANGUAGE="PT" NAME="Lage">
Κύριε Πόεδρε, κύριοι βουλευτές, λένε ότι κάθε εποχή και κάθε γενιά δημιουργεί μια εικόνα του εαυτού της η οποία αντικατοπτρίζει τις σχέσεις της με τη φύση. Η αντίληψη για τις σχέσεις μας τη φύση αλλάζει ριζικά στη σύγχρονη εποχή. Οι σχέσεις αυτές δεν μπορούν στο εξής να υποτάσσονται στις επιταγές του κέρδους, στον εγωισμό ή στην εκμετάλλευση. Όποια πολιτική κι αν εφαρμόζεται τη σήμερον ημέρα οφείλει να αντανακλά το καινούριο αυτό πνεύμα που διαπνέει τις σχέσεις των ανθρώπων και των κοινωνιών με το περιβάλλον.
<P>
Για τον λόγο αυτό, η Ευρωπαϊκή Ένωση ανέκαθεν πρωτοπορούσε όσον αφορά την παραγωγή νομοθεσίας με σκοπό την προστασία του περιβάλλοντος και, επιπλέον, έπαιξε καθοριστικό ρόλο ως συνομιλητής και εταίρος στις διαπραγματεύσεις και στις συμφωνίες που προσβλέπουν στη συνολική διαφύλαξη του περιβάλλοντος του πλανήτη.
<P>
Η μεταφορά των ευρωπαϊκών οδηγιών ως διατάξεις εθνικού δικαίου ανέκαθεν διαδραμάτιζε και συνεχίζει να διαδραματίζει καθοριστικό ρόλο σε όλες τις χώρες, και συγκεκριμένα στην Πορτογαλία. Το πρόγραμμα LIFE δεν είναι παρά ένα χρηματοδοτικό μέσο που τίθεται στην υπηρεσία των περιβαλλοντικών πολιτικών της Ευρωπαϊκής Ένωσης και των γειτονικών της χωρών, δηλαδή των χωρών της Βαλτικής και της Μεσογείου, καθώς και των χωρών τη Ανατολικής Ευρώπης. Αλλά το πρόγραμμα αυτό δεν είναι το μοναδικό χρηματοδοτικό μέσο που επηρεάζει τις περιβαλλοντικές πολιτικές. Γνωρίζουμε ότι τόσο η περιφερειακή πολιτική όσο και η γεωργική πολιτική - η τελευταία αυτή μάλιστα συνήθως με ολέθριο τρόπο - έχουν τεράστιο αντίκτυπο στο περιβάλλον, στα εδάφη και στα ύδατα της Ευρώπης.
<P>
Η έγκριση του LIFE αποκτά αναντίρρητη σημασία. Μετά από πολλές περιπέτειες και σκαμπανεβάσματα, και αφού διανύσαμε μια περίοδο κατά την οποία είχε παγώσει η υλοποίηση των σχεδίων που χρηματοδοτούνται από αυτό το πρόγραμμα, επιτέλους η πορτογαλική Προεδρία και το Ευρωπαϊκό Κοινοβούλιο κατέληξαν επισήμως σε μια συμφωνία, η οποία αφορά συγκεκριμένα ένα χρηματοδοτικό πλαίσιο ύψους 640 εκατομμυρίων ευρώ για την περίοδο 2000-2004.
<P>
Επομένως, το LIFE III θα αρχίσει να λειτουργεί πριν από το φετινό καλοκαίρι. Η συμφωνία που επιτεύχθηκε παρουσιάζει μεγάλα πλεονεκτήματα, τα οποία οφείλονται εξίσου στις προσπάθειες τόσο της πορτογαλικής Προεδρίας - που για άλλη μια φορά προσέφερε ένα χειροπιαστό δείγμα των εποικοδομητικών και αποτελεσματικών σχέσεων που προωθεί με το Ευρωπαϊκό Κοινοβούλιο, καθώς και της διαμεσολαβητικής της ικανότητας - όσο και σε αυτές της αντιπροσωπείας του Ευρωπαϊκού Κοινοβουλίου, και κυρίως της κυρίας Lienemann. Θα επιθυμούσα ακόμη να χαιρετίσω τη συμφωνία που επετεύχθη ανάμεσα στην πορτογαλική Προεδρία και το Ευρωπαϊκό Κοινοβούλιο αναφορικά με την οδηγία-πλαίσιο για την κοινοτική πολιτική στον τομέα των υδάτων, του θεμελιώδιυς αυτού μέσου για την προώθηση της περιβαλλοντικής πολιτικής της Ευρωπαϊκής Ένωσης.

<SPEAKER ID=128 LANGUAGE="EN" NAME="Fitzsimons">
Κύριε Πρόεδρε, το ευρωπαϊκό πρόγραμμα LIFE αποτελεί τη βασική πρωτοβουλία της Ευρωπαϊκής Ένωσης για την ενσωμάτωση περιβαλλοντικών μέτρων στο ευρύτερο πεδίο των πολιτικών της Ευρωπαϊκής Ένωσης. Η Ένωση ως πολιτική οντότητα έχει ηθική και νομική υποχρέωση να διασφαλίσει την προστασία και την προώθηση ενός καθαρού περιβάλλοντος, σύμφωνα με το άρθρο 130 της Συνθήκη του Μάαστριχτ. Στην πραγματικότητα, μεταξύ 1992 και 1992 η πρωτοβουλία LIFE συγχρηματοδότησε σχεδόν 1600 σχέδια με μια συνολική κοινοτική συνεισφορά της τάξεως των 2,1 περίπου δις ευρώ.
<P>
Είμαι ιδιαίτερα ικανοποιημένος από το γεγονός ότι το ευρωπαϊκό πρόγραμμα LIFE έχει προωθήσει τη χρήση καθαρότερων τεχνολογιών και έχει επίσης υποστηρίξει χρηματοδοτικώς πολλά προγράμματα ανακύκλωσης αποβλήτων. Όσον αφορά την Ιρλανδία, πάνω από το 90% των αποβλήτων μας εξακολουθεί να καταλήγει σε χωματερές. Θα ήθελα να χαιρετίσω κάποιες πρωτοβουλίες που έχει λάβει η ιρλανδική κυβέρνηση, όπως η εκτροπή 50% όλων των οικιακών αποβλήτων από τις χωματερές, η μείωση έως και 65% των βιοαποικοδομήσιμων αποβλήτων που καταλήγουν στις χωματερές, η ανάπτυξη μεγαλύτερων εγκαταστάσεων ανακύκλωσης αποβλήτων και η μείωση των εκπομπών μεθανίου έως και 80%. Χαιρετίζω επίσης το γεγονός ότι τα κράτη μέλη έχουν χορηγήσει αύξηση 27 εκατομμυρίων ευρώ για το νέο πρόγραμμα LIFE για τα επόμενα πέντε έτη και ότι η συνολική χρηματοδότηση για το πρόγραμμα LIFE από τον προϋπολογισμό θα είναι της τάξης των 640 εκατομμυρίων ευρώ. Συγχαρητήρια στην εισηγήτρια.

<SPEAKER ID=129 NAME="Berniι">
FR) Κύριε Πρόεδρε, η περιβαλλοντική πολιτική της Ευρωπαϊκής Ένωσης εξακολουθεί να με εκπλήσσει.
<P>
Τα διαρθρωτικά ταμεία θα προορίζονταν μόνο για όσες χώρες τηρούν τις περιβαλλοντικές οδηγίες, αν και αυτό αποτελεί διακριτικό μέτρο. Αντίθετα, μπορούμε νόμιμα να προσθέτουμε φυτικές λιπαρές ουσίες στη σοκολάτα, να χρησιμοποιούμε τους ΓΤΜ, να μεταφέρουμε το πετρέλαιο και τα πλέον τοξικά του απόβλητα σε κάποιο σαπιοκάραβο, να απαγορεύουμε την παραμονή στις Ηνωμένες Πολιτείες και, τέλος, να ρυπαίνουμε με πλήρη ατιμωρησία τις ακτές του Ατλαντικού. Βρείτε το λάθος.
<P>
Ως προς το πρόγραμμα LIFE, που έχει προϋπολογισμό 640 εκατομ. ευρώ, πόρρω απέχει του να είναι μοντέλο διαφάνειας, και αυτό δημιουργεί ερωτήματα όσον αφορά τη σωστή χρήση των δημόσιων πόρων.
<P>
Τον Φεβρουάριο σας πρότεινα, αλλά μάταια, να διαθέσουμε τους πόρους για την αγορά γαιών μόνο στις δημόσιες δομές, διότι κατά τη γνώμη μας το δημόσιο χρήμα δεν πρέπει να χρησιμοποιείται για τη δημιουργία ιδιωτικής κτηματικής κληρονομιάς, ούτε καν με το πρόσχημα της προστασίας του περιβάλλοντος. Αυτή είναι και η άποψη της Επιτροπής, η οποία, διευκρινίζοντας τα κριτήρια επιλεξιμότητας των δαπανών, στα πλαίσια των διαρθωτικών ταμείων SEM 2000, διευκρινίζει πως η αγορά γαιών ανήκει στη δικαιοδοσία μιας δημόσιας οργάνωσης ή ενός οργανισμού που υπάγεται στο δημόσιο δίκαιο. Θα ήθελα να γνωρίζω για ποιον λόγο οι κανόνες που διέπουν τα διαρθωτικά ταμεία δεν εφαρμόζονται για τα κονδύλια του LIFE.
<P>
Επίσης, έχω υποβάλει άλλες έξι συγκεκριμένες προτάσεις, εύκολες στην εφαρμογή, με στόχο να περιοριστούν οι τοπικές συγκρούσεις και να πιστοποιηθεί η χρηστή χρήση των δημοσίων πόρων. Διαπιστώνω με λύπη μου ότι ουδόλως ελήφθησαν υπόψη, οπότε η χρήση των κονδυλίων του LIFE παραμένει το ίδιο αδιαφανής: τα κριτήρια επιλεξιμότητας δεν καθορίζονται καλά, οι διαδικασίες είναι λίγο πολύ αμφίβολες και μη συντονισμένες, οι ισολογισμοί δεν δημοσιεύονται, δεν υπάρχουν πολιτικές αξιολόγησης, κ.λπ.. Επομένως, θα καταψηφίσουμε αυτή την έκθεση.

<SPEAKER ID=130 NAME="Schreyer">
Κύριε Πρόεδρε, αξιότιμοι κύριοι βουλευτές, βρισκόμαστε πλέον στην τελική φάση για τον νέο κανονισμό LIFE. Η συζήτηση και οι διαδικασίες διήρκεσαν, ως γνωστόν, πάρα πολύ, αλλά, παρά την κριτική που διατυπώθηκε εδώ, μπορεί κανείς να πει για το συγκεκριμένο πρόγραμμα πως "το καλό πράγμα αργεί" . Η αρχική πρόταση της Επιτροπής είχε υποβληθεί τον Δεκέμβριο του 1998. Μολονότι ο νέος κανονισμός LIFE συζητήθηκε εδώ στην Ολομέλεια δύο φορές μέχρι σήμερα, θα ήθελα να υπογραμμίσω και πάλι στο σημείο αυτό τη σημασία του προγράμματος αυτού για την ενίσχυση της προστασίας του περιβάλλοντος. Βέβαια, δεν αποτελεί ασφαλώς τη μοναδική ενίσχυση περιβαλλοντικών στόχων από τον κοινοτικό προϋπολογισμό. Παραπέμπω εδώ ιδίως στα μεγάλα ποσά που διατίθενται στα διαρθρωτικά ταμεία και για τα οποία ισχύει ο στόχος "περιβάλλον" ως mainstreaming, δηλαδή γενικά.
<P>
Παραπέμπω επίσης στις δαπάνες για την ενίσχυση της ανάπτυξης της υπαίθρου, στις δαπάνες για την έρευνα, που διατίθενται για την περιβαλλοντική έρευνα, στις δαπάνες για την προστασία του τροπικού δάσους και στις δαπάνες για την προώθηση ενέργειας φιλικής προς το περιβάλλον. Όμως, το LIFE έχει ειδικούς στόχους. Εξυπηρετεί τη δημιουργία του δικτύου Natura 2000 - που είναι και αυτό ένα μέτρο το οποίο υποστηρίζετε - προωθεί τη συμπερίληψη περιβαλλοντικών απαιτήσεων στον σχεδιασμό της χρήσης γης και προωθεί περιβαλλοντικά σχέδια στον χώρο της Μεσογείου και της Βαλτικής.
<P>
Το πρόγραμμα καλύπτει αρκετά μεγάλη διάρκεια (2000 - 2004) και οι διαθέσιμες πιστώσεις αυξήθηκαν στο πλαίσιο της διαδικασίας συνδιαλλαγής από 613 σε 640 εκατ. ευρώ. Κατά τις διαπραγματεύσεις της συνδιαλλαγής έγινε επίσης συζήτηση για τις επιτροπές που υποστηρίζουν την Επιτροπή κατά την εκτέλεση του προγράμματος. Εδώ επισημαίνω εξ ονόματος της Επιτροπής ότι κατά τη γνώμη μας οι διατάξεις της αντίστοιχης απόφασης του Συμβουλίου δεν εφαρμόστηκαν σωστά, και για τον λόγο αυτόν η Επιτροπή έκανε στο τέλος της διαδικασίας αντίστοιχη δήλωση.
<P>
Ευτυχώς όμως σε γενικές γραμμές υπερίσχυσαν τα κοινά σημεία. Επιτρέψτε μου να ευχαριστήσω θερμά εξ ονόματος της Επιτροπής, και ιδιαίτερα της συναδέλφου μου κ. Wallstrφm, την Επιτροπή Περιβάλλοντος, την Πρόεδρο και ιδίως την εισηγήτρια κ. Jackson. Θέλω επίσης ως Επίτροπος αρμοδία για τον προϋπολογισμό να πω επί τη ευκαιρία ότι πολύ ευχαρίστως θα συζητήσω κάποια στιγμή με την Επιτροπή Περιβάλλοντος το θέμα περί κοινοτικού προϋπολογισμού και προστασίας του περιβάλλοντος. Ελπίζω ότι σύντομα θα μπορούν να αναφερθούν τα πρώτα θετικά σχέδια του νέου προγράμματος LIFE.

<SPEAKER ID=131 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=8>
Προϋπολογισμός 2001 (διαδικασία συνδιαλλαγής)
<SPEAKER ID=132 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0184/2000) της κ. Haug, εξ ονόματος της Επιτροπής Προϋπολογισμών, σχετικά με τον προϋπολογισμό του 2001 εν όψει της διαδικασίας συνεννόησης πριν από την την πρώτη ανάγνωση του Συμβουλίου.

<SPEAKER ID=133 NAME="Haug">
Κύριε Πρόεδρε, αγαπητοί συνάδελφοι, αφού συζητήσαμε και αποφασίσαμε την άνοιξη τις κατευθυντήριες γραμμές μας για τον προϋπολογισμό του 2001, τώρα επεξεργαζόμαστε και διατυπώνουμε τη στάση που θέλουμε να κρατήσουμε στη διαδικασία συνεννόησης. Η διαδικασία αυτή θα αρχίσει την Πέμπτη το βράδυ με μια τριμερή συζήτηση, μετά θα ακολουθήσει η διαβούλευση για τα αποτελέσματα της τριμερούς συζήτησης στην παραδοσιακή συνεδρίαση των αντιπροσωπειών, όταν θα γίνει η πρώτη ανάγνωση του Συμβουλίου. Η συνάντηση αυτή θα πραγματοποιηθεί στις 20 Ιουλίου.
<P>
Η νέα διοργανική συμφωνία μεταξύ Ευρωπαϊκού Κοινοβουλίου, Συμβουλίου και Επιτροπής για τη δημοσιονομική πειθαρχία και τη βελτίωση της διαδικασίας εκτέλεσης του προϋπολογισμού που έγινε στις 6 Μαΐου του περασμένου έτους αναθεώρησε την παλιά μας διαδικασία ad hoc. Η τωρινή διαδικασία συνεννόησης έγινε ο πυρήνας της διαδικασίας της διοργανικής συνεργασίας των θεσμικών οργάνων σε θέματα προϋπολογισμού. Τώρα πια η διαδικασία αυτή περιλαμβάνει δύο ομάδες θεμάτων, συγκεκριμένα από τη μία εκείνη που κάλυπτε η παλιά διαδικασία ad hoc, δηλαδή τις γεωργικές δαπάνες, τις δαπάνες που προκύπτουν από τις αλιευτικές συμφωνίες καθώς και τις δαπάνες για την ΚΕΠΠΑ που βαρύνουν τον ευρωπαϊκό προϋπολογισμό.
<P>
Όμως, από την άλλη θα συζητηθούν και όλες οι υπόλοιπες δαπάνες, τουλάχιστον θα συζητηθούν, ίσως μάλιστα και να συμφωνηθούν. Η διαδικασία συνεννόησης δημιουργεί συνεπώς το πλαίσιο που, όπως αναφέρεται στη διοργανική συμφωνία, παρέχει τη δυνατότητα να συνεχιστεί η συζήτηση για την εξέλιξη των συνολικών δαπανών και για τις γενικές γραμμές του δημοσιονομικού σχεδιασμού για το επόμενο οικονομικό έτος βάσει του προσχεδίου του προϋπολογισμού της Επιτροπής. Σε αυτό ακριβώς το σημείο βρισκόμαστε τώρα.
<P>
Έχουμε το προσχέδιο του προϋπολογισμού της Επιτροπής και με το ψήφισμά μας κάνουμε υποδείξεις στο Συμβούλιο για την πρώτη ανάγνωση του προϋπολογισμού, οι οποίες είναι σαφείς και ξεκάθαρες. Μία από τις σημαντικότερες προτεραιότητές μας ήταν, είναι και θα είναι η υποστήριξη της διαδικασίας για την ειρήνη και τη σταθερότητα στα Βαλκάνια. Για τον σκοπό αυτό ζητήσαμε ήδη τον περασμένο χρόνο ένα πολυετές πρόγραμμα προκειμένου να μη γίνεται η χρηματοδότηση της διαδικασίας αυτής στο γόνατο, αλλά να έχει σταθερή βάση. Γι' αυτό περιλάβαμε στη διοργανική συμφωνία από κοινού με το Συμβούλιο και την Επιτροπή μια ρήτρα ανοίγματος. Επιπλέον, ήδη τον περασμένο Δεκέμβριο κατά τη δεύτερη ανάγνωση προβήκαμε σε κοινή δήλωση με το Συμβούλιο.
<P>
Τώρα λοιπόν η Επιτροπή πρότεινε την αναθεώρηση των δημοσιονομικών προοπτικών, ένα πολυετές πρόγραμμα για τα Δυτικά Βαλκάνια και υπέβαλε προσχέδιο προϋπολογισμού που στηρίζεται στην αναθεώρηση των δημοσιονομικών προοπτικών. Επικροτούμε την πρωτοβουλία αυτή της Επιτροπής γιατί είμαστε της γνώμης ότι η αναθεώρηση των δημοσιονομικών προοπτικών είναι απολύτως αναγκαία προκειμένου να μπορέσουμε πραγματικά να αντεπεξέλθουμε στις υποχρεώσεις που αναλάβαμε στα Βαλκάνια ως Ευρωπαϊκή Ένωση. Ωστόσο, είμαστε της άποψης ότι δεν πρέπει να χρηματοδοτήσουμε τη βοήθεια προς το Κοσσυφοπέδιο και τα Βαλκάνια μόνο με μια πολυετή μετακίνηση των παραδοσιακών μας προτεραιοτήτων στην εξωτερική πολιτική, με περικοπές στη συνεργασία μας με τις αναπτυσσόμενες χώρες και στη βοήθεια προς τους φτωχότερους λαούς.
<P>
Δεχθήκαμε ήδη με την έγκριση της Ατζέντας 2000 μια περικοπή κατά 22% της κατηγορίας 4, υπό τον όρο όμως ότι οι πιστώσεις που απαιτούνται για την περιοχή των Βαλκανίων θα χρηματοδοτηθούν με "φρέσκο χρήμα" .
<P>
Κατά συνέπεια, περιμένουμε ότι το Συμβούλιο θα διεξαγάγει διαπραγματεύσεις μαζί μας με αυτό το εποικοδομητικό πνεύμα και ότι θα καταλήξουμε σε αποτέλεσμα πριν από την πρώτη ανάγνωση του Συμβουλίου.
<P>
Αναφορικά με τους κλασικούς τομείς της διαδικασίας ad hoc, θα κάνω μερικές μόνο παρατηρήσεις. Είμαστε της γνώμης ότι για τη διόρθωση του τομέα 1α, γεωργία, μπορούμε να περιμένουμε χωρίς πρόβλημα μέχρι να στείλει η Επιτροπή τη διορθωτική επιστολή της. Χαιρόμαστε που η Επιτροπή ενέγραψε ολόκληρο το ποσό που διατίθεται στον τομέα 1β βάσει των δημοσιονομικών προοπτικών. Ελπίζουμε ότι θα μπορέσει να το αξιοποιήσει πλήρως.
<P>
Τον περασμένο χρόνο το Κοινοβούλιο έδωσε μεγάλο αγώνα για τον τομέα 1β. Δεν είμαστε τόσο ευμετάβλητοι ώστε να χειριστούμε εφέτος το θέμα διαφορετικά. Όμως, μας ενδιαφέρει πολύ να μετατραπούν οι πιστώσεις για τον τομέα 1β σε διαχωριζόμενες πιστώσεις.
<P>
Σχετικά με τις αλιευτικές συμφωνίες, περιμένουμε, όπως και στις προηγούμενες διαδικασίες ad hoc, να υποβάλει η Επιτροπή πριν από την πρώτη ανάγνωση του Κοινοβουλίου αναθεωρημένους ρεαλιστικούς αριθμούς που θα μπορούμε εν συνεχεία να λάβουμε υπόψη.
<P>
Θεωρούμε καλό και σωστό ότι η ΚΕΠΠΑ γίνεται όλο και περισσότερο κοινή πολιτική, δηλαδή περνά από τον δεύτερο στον πρώτο πυλώνα. Ωστόσο, θα θέλαμε να υπογραμμίσουμε στο Συμβούλιο ότι αυτό ασφαλώς δεν πρέπει να έχει ως αποτέλεσμα να περικόπτονται προοδευτικά οι δυνατότητες που διαθέτουμε για τα παραδοσιακά μέτρα της εξωτερικής μας πολιτικής.
<P>
Αυτό όμως με το οποίο δεν μπορούμε σε καμία περίπτωση να συμφωνήσουμε είναι η προσπάθεια του Συμβουλίου να χρηματοδοτήσει τους ειδικούς απεσταλμένους από τον δικό του προϋπολογισμό. Η συμφωνία κυρίων ισχύει μόνο για τις διοικητικές δαπάνες. Οι δαπάνες για τους ειδικούς απεσταλμένους είναι επιχειρησιακού χαρακτήρα. Θα θεωρούσαμε μια τέτοια ενέργεια χωρίς τη συναίνεση του Κοινοβουλίου παραβίαση της διοργανικής συμφωνίας από το Συμβούλιο.
<P>
Αυτές είναι οι υποδείξεις μας προς το Συμβούλιο. Περισσότερες υπάρχουν στο ψήφισμα που θα τεθεί αύριο σε ψηφοφορία. Περιμένουμε από το Συμβούλιο να συμπεριλάβει τις σκέψεις και τις αποφάσεις μας στις δικές του.

<SPEAKER ID=134 NAME="Maat">
Κύριε Πρόεδρε, βρισκόμαστε σε μια φάση με έναν προϋπολογισμό για τον οποίο μπορεί να ειπωθεί ότι αποτελεί την ηρεμία πριν από τη θύελλα. Υπάρχει ένα δεύτερο προσχέδιο το οποίο κατέθεσε η Επιτροπή, και σίγουρα θα υπάρξει μια σειρά παρατηρήσεων από τον γεωργικό τομέα.
<P>
Κατ' αρχάς ο ευρωπαϊκός προϋπολογισμός απέχει πολύ δυστυχώς από εκείνους άλλων μεγάλων περιοχών του κόσμου, επειδή σε αυτόν υπάρχουν λιγότερα δημόσια κονδύλια διαθέσιμα από ό,τι σε άλλα μέρη του κόσμου. Κατά δεύτερον, ο προϋπολογισμός φαίνεται να είναι κατώτερος του ορίου που τέθηκε, και ελπίζω ότι το Συμβούλιο θα καλύψει τη διαφορά, διαφορετικά το Κοινοβούλιο θα υποβάλει προτάσεις.
<P>
Υπάρχει ακόμη μια σειρά προβλημάτων. Πρέπει να προσπαθήσουμε για την αποτελεσματική εκτέλεση του προϋπολογισμού. Αφενός διαπιστώνουμε μεταφορές θέσεων, ακόμη και σε αυτόν τον προϋπολογισμό, για τις οποίες πρέπει να διερωτηθούμε κατά πόσο διασφαλίζουν τη σχετική σταθερότητα σε όλη την Ευρωπαϊκή Ένωση. Υπάρχει άραγε ικανοποιητική συμφωνία με τις κοινωνικές συζητήσεις στο εσωτερικό της Ευρωπαϊκής Ένωσης τόσο στον τομέα των υποθέσεων των καταναλωτών όσο και στον τομέα του περιβάλλοντος και της ευημερίας των ζώων; Σε αυτό το είδος των υποθέσεων η Επιτροπή Γεωργίας του Ευρωπαϊκού Κοινοβουλίου είναι ανοιχτή, ακόμη και όσον αφορά προτάσεις που ενδεχομένως υποβάλλονται.
<P>
Αυτό ισχύει και όσον αφορά την ποιότητα της πολιτικής, και σε αυτόν τον τομέα πρέπει να εξεταστεί εάν η πολιτική συμβάλλει από χρηματοδοτική άποψη στη διατήρηση μιας ευρωπαϊκής υπαίθρου υψηλής αξίας. Κατά πόσον έχει υπάρξει κατάλληλη μέριμνα σχετικά και διατίθενται τα απαιτούμενα χρηματοοικονομικά μέσα;
<P>
Από την έκθεση και τη γνωμοδότηση της Επιτροπής Γεωργίας φαίνεται ότι είμαστε ικανοποιημένοι με την αναβολή της συζήτησης για τα 300 εκατ. για την ανοικοδόμηση των Βαλκανίων. Αυτή αναβλήθηκε για τον Οκτώβριο. Αλλά υπάρχει σχετικά με αυτό μια απόλυτα σαφής θέση της Επιτροπής Γεωργίας. Το δεύτερο σημείο είναι ότι, δεδομένου ότι κάθε χρόνο τα χρήματα για τον προϋπολογισμό της γεωργίας περισσεύουν, θα ήταν δυνατόν αυτά τα χρήματα να μεταφέρονται στον επόμενο χρόνο, δηλαδή να διατηρούνται και όχι να αποσύρονται. Το τρίτο σημείο αφορά την πολιτική για την ύπαιθρο. Πρέπει να χρησιμοποιηθούν τα χρήματα αποτελεσματικότερα και πρέπει να ασκηθεί μεγαλύτερη πίεση στα κράτη μέλη ή στην Επιτροπή, ώστε να υποβληθούν σύντομα σχέδια για την κατάλληλη εφαρμογή αυτής της πολιτικής.

<SPEAKER ID=135 NAME="Pohjamo">
Αξιότιμε κύριε Πρόεδρε, αξιότιμοι συνάδελφοι, κατ' αρχάς θέλω να ευχαριστήσω την εισηγήτρια κυρία Haug για την εξαίρετη έκθεσή της, καθώς και για το γεγονός ότι παρευρέθηκε σε συνεδριάσεις της Επιτροπής Περιφερειακής Πολιτικής, Μεταφορών και Τουρισμού για να ακούσει τις απόψεις μας. Η επιτροπή μας υπέβαλε στην έκθεση δύο τροπολογίες. Λόγω των προγραμμάτων των συνεδριάσεων οι τροπολογίες υποβάλλονται στην Ολομέλεια μέσω της Ομάδας μου, και ελπίζω να μπορέσουμε να τις εγκρίνουμε.
<P>
Η τροπολογία 19 υπενθυμίζει ότι για τα προγράμματα των διαρθρωτικών ταμείων, τα Διευρωπαϊκά Δίκτυα Μεταφορών και για τις υπόλοιπες θέσεις του προϋπολογισμού που αφορούν τις μεταφορές πρέπει να υφίστανται επαρκείς πιστώσεις πληρωμών προκειμένου να μπορέσουμε να θέσουμε αποτελεσματικά σε εφαρμογή τα προγράμματα αυτά αμέσως κατά την έναρξη περιόδου τους. αΕτσι αποφεύγουμε τη συμφόρηση κατά την περάτωση της προγραμματικής περιόδου, όπως συνέβη την προηγούμενη περίοδο.
<P>
Η τροπολογία 20 αφορά τα μέτρα καινοτομίας. Το κονδύλιο πρέπει να διατηρηθεί στο επίπεδο των αποφάσεων που ελήφθησαν στο Βερολίνο. Πρέπει να υπενθυμίσω ότι η διοργανική συμφωνία περιλαμβάνει την υπόσχεση ότι η μείωση των πιστώσεων κατά διακόσια εκατομμύρια ευρώ που έγινε την προηγούμενη περίοδο θα έπρεπε να αντισταθμιστεί στην τρέχουσα περίοδο. Η επιτροπή μας δεν προτείνει μεταφορά των πιστώσεων της πρωτοβουλίας URBAN σε καινοτόμες δράσεις, αλλά οι αντισταθμιστικές πιστώσεις θα πρέπει να βρεθούν από αλλού. Η σημασία των καινοτομιών τονίστηκε στις Συνόδους Κορυφής τόσο της Λισαβόνας όσο και της Feira. Η καινοτομία δηλαδή θα πρέπει να επιχορηγείται επαρκώς. Στον τομέα των διαρθρωτικών ταμείων, η έμπρακτη υλοποίηση των μέτρων καινοτομίας δεν ξεκίνησε εξαιτίας του γεγονότος ότι οι προεργασίες της Επιτροπής καθυστέρησαν πάρα πολύ.
<P>
Η επιτροπή μας υποστηρίζει τη γραμμή της έκθεσης της κυρίας Haug, με την οποία ενισχύεται η απασχόληση και τονίζεται η σημασία των μικρομεσαίων επιχειρήσεων. Η Επιτροπή και τα κράτη μέλη θα πρέπει επίσης να απλοποιήσουν και να επιταχύνουν τις διοικητικές διαδικασίες των διαρθρωτικών ταμείων. Πρέπει να δοθεί μεγαλύτερη σημασία στην αποδοτικότητα των προγραμμάτων ήδη από τη φάση της έγκρισής τους.

<SPEAKER ID=136 NAME="Haarder">
Κύριε Πρόεδρε, στην Επιτροπή Εξωτερικών Υποθέσεων - όπως και γενικά στο Κοινοβούλιο - είμαστε ένθερμοι υποστηρικτές της Κοινής Εξωτερικής Πολιτικής και Πολιτικής Ασφαλείας, είμαστε δε επίσης υποστηρικτές των συγκεκριμένων ειδικών απεσταλμένων που αναφέρονται στον προϋπολογισμό της Επιτροπής. Αναγκάζομαι να αναφερθώ στους ειδικούς απεσταλμένους επειδή το Συμβούλιο επιμένει να μεταβιβάσει τη χρηματοδότηση των ειδικών απεσταλμένων στον διοικητικό προϋπολογισμό του Συμβουλίου. Ίσως ακούγεται εύλογο, όμως το πρόβλημα είναι ότι με αυτό τον τρόπο χάνουμε τον έλεγχο και την ενημέρωση που υπάρχει με την εγγραφή στον προϋπολογισμό της Επιτροπής, εξ ου και συμφωνώ με όσα αναφέρονται στην έκθεση στην κυρίας Haug, ήτοι ότι οι εν λόγω δαπάνες για τους ειδικούς απεσταλμένους πρέπει να παραμείνουν στον προϋπολογισμό της Επιτροπής, επειδή με αυτόν τον τρόπο εξασφαλίζεται η κοινοβουλευτική ενημέρωση και ο έλεγχος και εξασφαλίζουμε ότι το Κοινοβούλιο εισακούγεται, ενημερώνεται κ.ο.κ.. Ωστόσο, η συμβολή της Επιτροπής Εξωτερικών Υποθέσεων ήταν άκρως εποικοδομητική: σκεφτήκαμε πώς θα μπορούσαμε να βρούμε μια μέση λύση σε μια ενδεχόμενη κατάσταση διαπραγματεύσεων με το Συμβούλιο, την οποία μπορεί κανείς να διαβάσει στη γνωμοδότηση της Επιτροπής Εξωτερικών Υποθέσεων στην έκθεση της κυρίας Haug. Εάν το Συμβούλιο θέλει οπωσδήποτε οι εν λόγω πιστώσεις να εγγραφούν στον προϋπολογισμό του Συμβουλίου, υπάρχει φυσικά δυνατότητα να συνάψει σε αντάλλαγμα ένα είδος διοργανικής συμφωνίας με το Κοινοβούλιο σύμφωνα με την οποία το Συμβούλιο δεσμεύεται να μας παρέχει τις ίδιες δυνατότητες για ενημέρωση, πληροφόρηση, έλεγχο κ.ο.κ., ως εάν οι πιστώσεις εγγράφονταν στον προϋπολογισμό της Επιτροπής. Αυτή, κύριε Πρόεδρε, είναι η εποικοδομητική συμβολή της Επιτροπής Εξωτερικών Υποθέσεων, και θα ήθελα προσθέσω ότι φυσικά επιμένουμε επίσης το Συμβούλιο - κάθε φορά που εγκρίνει κάτι νέο όσον αφορά την Κοινή Εξωτερική Πολιτική και Πολιτική Ασφαλείας - να ανακοινώνει στο Ευρωπαϊκό Κοινοβούλιο τόσο ποιες θα είναι οι δαπάνες όσο και ποιες είναι οι πρωτοβουλίες.

<SPEAKER ID=137 NAME="Evans, Jonathan">
Κύριε Πρόεδρε, ξεκινώ προσυπογράφοντας τους επαίνους που ακούστηκαν για την κ. Haug. Πράγματι, δούλεψε πολύ σκληρά, παρότι, σε ό,τι αφορά την Επιτροπή Βιομηχανίας, Εξωτερικού Εμπορίου, Έρευνας και Ενέργειας, φοβάμαι πως λόγω της πολύ σκληρής εργασίας της το μόνο που μπόρεσε να κάνει ήταν να πραγματοποιήσει μια φιλική επίσκεψη στην επιτροπή μας. Έτσι, έχουμε εκπονήσει τη γνωμοδότηση που βρίσκεται ενώπιον του Κοινοβουλίου. Θα θίξω εν συντομία μερικά από τα σημεία που προκύπτουν από αυτή.
<P>
Κατ' αρχάς θέλω να επιχειρηματολογήσω υπέρ των σημείων που θίγει η κ. Haug σχετικά με τις επιπτώσεις της χρηματοδότησης στα Βαλκάνια. Πρόκειται για ένα ζήτημα που έχει προβληματίσει πολύ την Επιτροπή Βιομηχανίας. Ανησυχούμε ιδιαίτερα για τις επιπτώσεις της σε πολλά προγράμματα που εμπίπτουν στο πεδίο των αρμοδιοτήτων μας. Αυτό που σίγουρα συμβαίνει είναι ότι με τη μετακίνηση προς τη χρηματοδότηση βάσει δραστηριοτήτων απομακρυνόμαστε από την άποψη ότι, όλα όσα περιλαμβάνονταν στο παρελθόν σε προϋπολογισμούς πρέπει να διατηρούνται και στο μέλλον. Ωστόσο, σε περίπτωση που δεν επιτύχει η κ. Haug, πολύ μεγάλος αριθμός των προγραμμάτων που εμπίπτουν στο πεδίο των αρμοδιοτήτων μας θα επηρεαστούν σημαντικά από τις προτάσεις για χρηματοδότηση των Βαλκανίων. Για αυτό, εκ μέρους της Επιτροπής Βιομηχανίας θα ήθελα να δηλώσω την υποστήριξή μας προς την κ. Haug όσον αφορά αυτό το ζήτημα.
<P>
Σε δύο συγκεκριμένους τομείς επηρεαζόμαστε από πολυετή προγράμματα. Θέλω να επαναλάβω τη δέσμευσή μας στον τομέα την έρευνας. Αναγνωρίζω ότι δεν αποτελεί θέμα που θίγεται από τον προϋπολογισμό σε αυτή την περίπτωση, ωστόσο δεν πρέπει να αγνοήσουμε τις αλλαγές που διαπιστώνουμε στον τομέα της ενέργειας με τα προγράμματα SAVE και ALTENER. Οι αριθμοί που βλέπουμε για το SAVE, με τη σημαντική μείωση του προϋπολογισμού για τα προγράμματα ενεργειακής επάρκειας, είναι αποτέλεσμα δημοσιονομικής διαδικασίας της περασμένης χρονιάς. Απλώς μόλις τώρα φαίνονται τα αποτελέσματά της.
<P>
Το τελευταίο σημείο που θέλω να θίξω σχετικά με τον τομέα του εμπορίου αφορά την ανάγκη να διασφαλίσουμε την προσαρμογή της γενικής ρύθμισης για τον διατλαντικό διάλογο. Ελπίζω ότι η Επίτροπος θα το λάβει υπόψη.

<SPEAKER ID=138 NAME="Kuckelkorn">
Κύριε Πρόεδρε, το προσχέδιο προϋπολογισμού της Επιτροπής δεν παρουσιάζει μεγάλες εκπλήξεις για την Επιτροπή Οικονομικής και Νομισματικής Πολιτικής. Ως εισηγητής της επιτροπής θέλω απλώς στο πλαίσιο της διαδικασίας συνεννόησης να τονίσω εδώ τρία σημεία τα οποία ενδιαφέρουν την επιτροπή. Το ένα αφορά την εκστρατεία πληροφόρησης κατά την τελική φάση πριν από την έναρξη της κυκλοφορίας τραπεζογραμματίων και κερμάτων ευρώ. Ο χρόνος που απομένει πρέπει να αξιοποιηθεί εντατικά, πράγμα που σημαίνει ότι η εκστρατεία πληροφόρησης για το ευρώ PRINCE 2001 θα συνεχιστεί ως κύρια προτεραιότητα. Ειδικά κατά την προπαρασκευαστική φάση της έναρξης κυκλοφορίας των τραπεζογραμματίων ευρώ και της νομισματικής ισοτιμίας ευρώ-δολλαρίου πρέπει να αποφευχθεί με τη βοήθεια της αυξημένης πληροφόρησης η δημιουργία ανασφάλειας στους πολίτες.
<P>
Ένα δεύτερο σημείο που η Επιτροπή Οικονομικής Πολιτικής θεωρεί σημαντικό είναι οι κατευθυντήριες γραμμές της Λισαβόνας. Είναι σημαντικό παράλληλα με τη διάθεση επαρκών πιστώσεων και τεχνολογιών στις ΜΜΕ να υποστηριχθούν και τα προγράμματα και οι δράσεις που βελτιώνουν τις διευκολύνσεις αυτοχρηματοδότησης και ετεροχρηματοδότησης των κοινοτικών φορέων πολιτικής για την απασχόληση. Σε αυτά συμπεριλαμβάνονται η ανάπτυξη των αγορών χρηματοπιστωτικών υπηρεσιών, η προώθηση του κεφαλαίου επιχειρηματικού κινδύνου, αλλά και η ιδιαίτερη προσοχή στην ανάληψη επιχειρηματικής δραστηριότητας από γυναίκες, όπως έχει ήδη ζητήσει η Επιτροπή Οικονομικής Πολιτικής στις κατευθυντήριες γραμμές.
<P>
Το τρίτο σημείο αφορά τη συζήτηση για το προσωπικό. Αν η Επιτροπή θέλει να αντεπεξέλθει στις συμβατικές υποχρεώσεις της για τον έλεγχο των συγχωνεύσεων, την αντιμονοπωλιακή πολιτική και τις κρατικές ενισχύσεις, πρέπει κατά την άποψη της Επιτροπής Οικονομικής Πολιτικής να δώσει μεγάλη προτεραιότητα στον ανταγωνισμό κατά τις διαρθρωτικές αλλαγές σχετικά με το προσωπικό στον εν λόγω τομέα.

<SPEAKER ID=139 NAME="Jφns">
Κύριε Πρόεδρε, επιτρέψτε μου να αναφερθώ αμέσως ως εισηγήτρια της Επιτροπής Απασχόλησης και Κοινωνικών Υποθέσεων στα δύο σημεία που μας απασχολούν περισσότερο. Φαίνεται σχεδόν σαν να έχει ξεχάσει η Επιτροπή ότι στη Λισαβόνα είχαμε δεσμευθεί να φροντίσουμε να υπάρξει και πάλι πλήρης απασχόληση στην Ευρωπαϊκή Ένωση, όπως τόνισε σήμερα ξανά ο Πρόεδρος Chirac στο Σώμα.
<P>
Πώς αλλιώς να εκλάβουμε το γεγονός ότι απλά διαγράφει ειδικά τη θέση του προϋπολογισμού για την τοπική δραστηριοποίηση υπέρ της απασχόλησης; Αυτό ασφαλώς μου προξένησε φρίκη, πολύ περισσότερο μάλιστα επειδή η Επιτροπή είχε εκδώσει μόλις τον Απρίλιο ανακοίνωση στην οποία τόνιζε τη σημασία της τοπικής διάστασης στην ευρωπαϊκή στρατηγική για την απασχόληση. Η θέση αυτή του προϋπολογισμού υπήρξε πρωτοβουλία του Σώματος. Θέλαμε περισσότερα χρήματα για την απασχόληση και θέλαμε έτσι να συγκεντρώσουμε για τρία χρόνια περισσότερες εμπειρίες από τέτοια προγράμματα προκειμένου να αποκτήσουμε εν συνεχεία μια νομική βάση. Γι' αυτό δεν πρόκειται φυσικά να εγκρίνουμε σε καμία περίπτωση αυτή την απόφαση της Επιτροπής μόνο και μόνο επειδή αυτή τη στιγμή δεν της έρχονται ιδέες ως προς το τι θα μπορούσε να προωθήσει ως καινοτόμα μέτρα στο Κοινωνικό Ταμείο. Ελπίζουμε ότι το Συμβούλιο θα υποστηρίξει την άποψη του Σώματος και θα διατηρήσουμε όντως την πρωτοβουλία αυτή για την απασχόληση.
<P>
Εξίσου απαράδεκτο και εντελώς ακατανόητο είναι το γεγονός ότι η Επιτροπή προβαίνει σε σημαντικές περικοπές των θέσεων του προϋπολογισμού για τα προγράμματα δράσης κατά του κοινωνικού αποκλεισμού και των διακρίσεων, και μάλιστα κατά 32% και 18%, αντίστοιχα, μολονότι ζητούμε ξανά και ξανά ειδικά την κοινωνική συνοχή στην Ευρωπαϊκή Ένωση και σήμερα συζητήσαμε για άλλη μια φορά διεξοδικά για τη δέσμη μέτρων κατά των διακρίσεων. Πιστεύω πως η Επιτροπή κατανοεί ότι δεν πρόκειται να δεχθούμε σε καμία περίπτωση ούτε αυτή την περικοπή. Και εδώ υπολογίζουμε επίσης στις κοινές συνομιλίες.
<P>
Ελπίζω πάντως ότι το Συμβούλιο και η Επιτροπή θα κινητοποιηθούν στο μέλλον σχετικά με τα σημεία αυτά. Το ίδιο ισχύει για τις ΜΚΟ και τη θέση του προϋπολογισμού για την προστασία της υγείας στον τόπο εργασίας.

<SPEAKER ID=140 NAME="Miguιlez Ramos">
Κύριε Πρόεδρε, η Επιτροπή Αλιείας ζητά την ενίσχυση και του διεθνή άξονα της κοινής αλιευτικής πολιτικής. Θα πρέπει να υποστηρίξουμε την αλιεία μας, να τη βοηθήσουμε ώστε να φθάσει στο ίδιο επίπεδο με τους γίγαντες των Ηνωμένων Πολιτειών, της Ρωσίας ή της Ιαπωνίας.
<P>
Ως συντάκτρια γνωμοδότησης της Επιτροπής Αλιείας θα ήθελα να εκφράσω την ικανοποίησή μου για την υποστήριξη από την Επιτροπή των Προϋπολογισμών των προτάσεών μας σχετικά με τις διεθνείς αλιευτικές οργανώσεις και συμφωνίες.
<P>
Κατ' αρχάς θα ήθελα να αναφερθώ στη συμβολή μας στις διεθνείς οργανώσεις. Σε έναν όλο και πιο παγκοσμιοποιημένο κόσμο η Ευρωπαϊκή Ένωση θα πρέπει να κάνει εντονότερη την παρουσία της σε αυτές τις οργανώσεις που διέπουν την αλιεία ανοικτής θάλασσας για λόγους κύρους, καλής διαχείρισης των πόρων, και κυρίως για την υπεράσπιση των συμφερόντων του τομέα μας και των εργαζομένων σε αυτόν.
<P>
Κατά δεύτερον, θα ήθελα να αναφερθώ στις διεθνείς συμφωνίες. Αυτό το εξάμηνο της γαλλικής Προεδρίας του Συμβουλίου θα είναι αποφασιστικό για την επιτυχή ολοκλήρωση των διαπραγματεύσεων εκείνων που μεταξύ άλλων πέτυχαν την αλιευτική συμφωνία με το Μαρόκο.
<P>
Όλοι παρακολουθούμε με ανησυχία την παρατεταμένη αγκυροβόληση - ήδη επτά μήνες - του κοινοτικού στόλου που αλίευε στους αλιοτόπους του Μαρόκου. Η συμφωνία αυτή είναι με διαφορά η σημαντικότερη της Ευρωπαϊκής Ένωσης σε αυτόν τον τομέα και αποτελεί την κύρια προτεραιότητά μας: εκατοντάδες πλοία, χιλιάδες άνεργοι αλιείς και πολλές περιοχές που έχουν παραλύσει οικονομικά εξαρτώνται από την ανανέωσή της.
<P>
Θα ήθελα να συγχαρώ την κυρία Haug για την καθόλου εύκολη εργασία της και να εκφράσω τη χαρά μου που έγιναν σεβαστά τα ποσά που προέβλεπε η Επιτροπή για τη χρηματοδότηση των συμφωνιών που θα αποτελέσουν αντικείμενο διαπραγματεύσεων με το Μαρόκο, μεταξύ άλλων, το 2000 και το 2001.
<P>
Εν τω μεταξύ η έκθεση της κυρίας Haug στέλνει ένα σαφές μήνυμα στήριξης του Ευρωπαϊκού Κοινοβουλίου προς τους κοινοτικούς διαπραγματευτές και τις χιλιάδες ευρωπαϊκές οικογένειες, που περιμένουν εναγωνίως την ολοκλήρωση των διαπραγματεύσεων.

<SPEAKER ID=141 NAME="Van den Berg">
. (NL) Κύριε Πρόεδρε, κατ' αρχάς θα ήθελα να ευχαριστήσω την Επιτροπή Προϋπολογισμών για την καλή συνεργασία μας. Κατά δεύτερον, η Επιτροπή Ανάπτυξης και Συνεργασίας πρέπει να διευρυνθεί σε μεγάλο βαθμό σε σχέση με τον προηγούμενο χρόνο, επειδή έχουμε 45 εκατ. παιδιά στην Αφρική χωρίς στοιχειώδη εκπαίδευση και έναν αυξανόμενο αριθμό φτωχών στον κόσμο, τη στιγμή που αυτή η ήπειρος γίνεται πλουσιότερη.
<P>
Αλλά είμαστε ρεαλιστές. Θέλουμε να επιστρέψουμε στο επίπεδο του 2000, και επομένως να πραγματοποιήσουμε τις οικονομίες που πρότεινε η Επιτροπή υπέρ της χρηματοδότησης του Κοσσυφοπεδίου. Ούτε περισσότερο ούτε λιγότερο. Έχουμε επίγνωση της μεγάλης υποστήριξης που μας παρέχει το παρόν Κοινοβούλιο.
<P>
Κατά τρίτον, το θέμα του εκσυγχρονισμού του προϋπολογισμού είναι ζωτικής σημασίας. Σήμερα το πρωί συζητήσαμε για την απαλλαγή για το 1998. Ο τρόπος με τον οποίο αυτή τη στιγμή οργανώνεται η εν λόγω διαδικασία δεν είναι ο καλύτερος. Η Επιτροπή θέλει να εφαρμόσει μαζί μας μια νέα προσέγγιση, βάσει της οποίας θα έχουν προβλεφθεί σαφείς στόχοι και τομείς για τα περιφερειακά προγράμματα, οι στόχοι των τομέων θα είναι επίσης σαφείς και οι θέσεις του προϋπολογισμού θα είναι σαφώς καταμερισμένες, κατά τρόπο ώστε να είμαστε σε θέση να διαθέσουμε το προσωπικό που απαιτείται για τις ανάλογες δραστηριότητες. Αυτό σημαίνει έναν καταμερισμό σύμφωνα με τους τομείς της Επιτροπής Αναπτυξιακής Βοήθειας. Αυτός είναι ένας εκσυγχρονισμένος προϋπολογισμός και μας δίνει μια εικόνα, βάσει της οποίας μπορούμε να διαπιστώσουμε στο Κοινοβούλιο κατά πόσον επιτεύχθηκαν τα αποτελέσματα που επιδιώκουμε στον προϋπολογισμό. Στον εν λόγω προϋπολογισμό έχει υπαχθεί και ο προϋπολογισμός του ΕΤΑ, αν και εμείς δεν είμαστε υπεύθυνοι από νομικής αλλά από προγραμματικής πλευράς, ούτως ώστε συνολικά να μπορεί να διαπιστώσει κανείς έναν σαφή στόχο για την καταπολέμηση της φτώχειας στους διάφορους τομείς.
<P>
Ελπίζουμε ότι μέσω αυτής της προσέγγισης, δηλαδή μιας σύγχρονης διάρθρωσης του προϋπολογισμού, μπορούμε κατά κάποιο τρόπο να διορθώσουμε την αρνητική εικόνα για την οποία ο Επίτροπος κύριος Patten παραπονέθηκε και να τη μετατρέψουμε σε θετική εικόνα της Ευρώπης, μιας Ευρώπης διατεθειμένης να καταπολεμήσει τη φτώχεια σε αυτόν τον κόσμο.

<SPEAKER ID=142 LANGUAGE="PT" NAME="Costa Neves">
Κύριε Πρόεδρε, κυρία Επίτροπε, αγαπητοί συνάδελφοι, η συζήτηση για τον προϋπολογισμό του 2001 βρίσκεται σε εξέλιξη. Βήμα βήμα η ουσία των θέσεων της Επιτροπής αποσαφηνίζεται και γίνεται κατανοητή, κυρίως χάρη στο προσχέδιο προϋπολογισμού που υποβάλλει. Πολύ σύντομα το Συμβούλιο θα εκφέρει άποψη επί του θέματος. Εκτιμώ ότι το Κοινοβούλιο, στο πλαίσιο αυτής της πολύπλοκης διαδικασίας, ενώ κατοχυρώνει τη συναίνεση στους κόλπους του όσον αφορά τις θέσεις που θα υιοθετήσει, κατά τρόπο ώστε να τις προασπίσει με το μεγαλύτερο σθένος, θα πρέπει συγχρόνως να απαιτήσει από την μεν Επιτροπή να αποσαφηνίσει πλήρως τις προτάσεις της και από το Συμβούλιο να προβάλει αντικειμενικές θέσεις, και μόνο στη συνέχεια να προχωρήσει σαν ενιαίο σύνολο στην προάσπιση της δικής του θέσης. Διανύουμε λοιπόν ένα στάδιο αποσαφήνισης των θέσεων, και επομένως η στάση που πρέπει να τηρήσουμε είναι αυτή της αναμονής των εξελίξεων. Κατά τα φαινόμενα, επί του παρόντος είναι καλό να αποφεύγουμε κάθε απειλητική στάση, κάθε επίδειξη ισχύος του Κοινοβουλίου ή την προβολή του συνόλου των θέσεών μας. Όλοι γνωρίζουν ή κάποια στιγμή θα διαπιστώσουν πόσο σημαντικό ρόλο παίζει το Ευρωπαϊκό Κοινοβούλιο στη διαδικασία του προϋπολογισμού και πόση σημασία αποκτά η επίτευξη συναίνεσης στο πλαίσιο αυτής της διαδικασίας.
<P>
Στο μεταξύ όμως χρειάζεται να εξετάσουμε λεπτομερέστερα ορισμένα ουσιαστικά ζητήματα, όπως επί παραδείγματι:
<P>
τη μέριμνα που πρέπει να υπάρξει, στο πλαίσιο της εκτέλεσης του προϋπολογισμού του 2000, ειδικότερα για την κατηγορία 1 ("Γεωργία"), τόσο στο τμήμα 1α όσο και στο 1β,
<P>
την αξιολόγηση των περικοπών που προτείνει η Επιτροπή σε διάφορους τομείς των εσωτερικών πολιτικών - κατηγορία 3 - ιδίως λαμβάνοντας υπόψη την αιτιολόγηση των εν λόγω περικοπών και τον αντίκτυπό τους στην προώθηση των συγκεκριμένων πολιτικών,
<P>
τη διεξαγωγή μιας εμπεριστατωμένης μελέτης των προτάσεων περί αναμόρφωσης της Επιτροπής, όπου θα συμπεριλαμβάνεται η αξιολόγηση των αντίστοιχων αναγκών σε προσωπικό και της πολιτικής της για ανάθεση καθηκόντων σε εξωτερικούς φορείς,
<P>
τον προσδιορισμό των προτεραιοτήτων του Συμβουλίου και της Επιτροπής στον τομέα της εξωτερικής πολιτικής - κατηγορία 4 - και την αποσαφήνιση της σχέσης ανάμεσα σε πιστώσεις ανάληψης υποχρεώσεων και πιστώσεις πληρωμών στο πλαίσιο αυτής της κατηγορίας, με ταυτόχρονη διαλεύκανση των αιτίων που οδήγησαν σε ανησυχητικές καθυστερήσεις κατά την εκπλήρωση των υποχρεώσεων και εξακρίβωση της ποιότητας των δαπανών που πραγματοποιήθηκαν,
<P>
την ολοκληρωμένη γνώση των προτάσεων που περιλαμβάνει το νέο πρόγραμμα υπέρ των Δυτικών Βαλκανίων, συμπεριλαμβανομένων της Σερβίας και του Κοσσυφοπεδίου, και ειδικότερα όσον αφορά την αντίστοιχη χρηματοδότηση,
<P>
διευκρινίσεις σχετικά με το πώς προβλέπεται η χρηματοδότηση της κοινής πολιτικής ασφάλειας και άμυνας.
<P>
Όπως μπορούμε να διαπιστώσουμε μόνο και μόνο από τα παραπάνω παραδείγματα, τα ζητήματα που μένει ακόμη να διευκρινίσουμε υπερβαίνουν κατά πολύ την απλή υπόθεση της χρηματοδότησης των Δυτικών Βαλκανίων. Θα ήταν σφάλμα άλλωστε εάν περιορίζαμε απλώς και μόνο σε αυτό το θέμα τη συζήτηση για τον προϋπολογισμό του 2001 που θα διεξαχθεί στο Ευρωπαϊκό Κοινοβούλιο.
<P>
Και δυο λόγια για να ολοκληρώσω: εάν εξετάσουμε συγκεκριμένα τις πιστώσεις πληρωμών διαπιστώνουμε ότι το ύψος τους ανήλθε το 2000 σε 1,11% του Ακαθάριστου Εθνικού Προϊόντος των κρατών μελών, ενώ για το 2001 προτείνεται ένα χαμηλότερο ποσοστό, δηλαδή το 1,07%. Τι νόημα έχει να προσδοκούμε να προωθήσουμε παραπέρα το ευρωπαϊκό εγχείρημα από τη στιγμή που ταυτόχρονα μειώνουμε χρόνο με το χρόνο το σχετικό βάρος του προϋπολογισμού της Ευρωπαϊκής Ένωσης; Επιπλέον, λαμβάνοντας υπόψη τα στοιχεία που προαναφέραμε, έχει άραγε κάποιο νόημα να συζητάμε για τη χρηματοδότηση νέων προτεραιοτήτων, φθάνοντας μάλιστα σε σημείο να θέτουμε υπό αίρεση ορισμένες παλαιότερες προτεραιότητες, όταν την ίδια ώρα επιστρέφουμε στα κράτη μέλη σημαντικά χρηματικά ποσά που δεν απορροφήθηκαν; Θέλω να συγχαρώ την κυρία Haug για την εργασία της.

<SPEAKER ID=143 LANGUAGE="EN" NAME="Wynn">
Κύριε Πρόεδρε, όλα τα σημεία που θα θίξω απευθύνονται στο Συμβούλιο και, παρότι δεν κάθεται κανείς στα μπροστινά έδρανα, είμαι σίγουρoς ότι οι σκληρά εργαζόμενοι γραμματείς θα μεταφέρουν τις πληροφορίες στην Προεδρία και όλες τις αντιπροσωπείες του Συμβουλίου.
<P>
Κοιτάζοντας κανείς την έκθεση Haug καταλαβαίνει πως το Κοινοβούλιο επιθυμεί να εξεύρει λύση. Επιζητούμε πραγματικά συμφωνία με το Συμβούλιο προκειμένου να έχουμε έναν καλό προϋπολογισμό μέχρι το τέλος του έτους. Ας το ξεκαθαρίσουμε αυτό το θέμα. Δεν επιζητούμε αντιπαράθεση, ψάχνουμε έναν τρόπο συνεργασίας. Αλλά μη νομίσετε ότι δεν είμαστε προετοιμασμένοι να λάβουμε δύσκολες αποφάσεις, εάν χρειαστεί.
<P>
Είναι πολύ δύσκολο να επιτευχθεί συμφωνία όταν το Συμβούλιο απλώς αγνοεί το άρθρο 20 της διοργανικής συμφωνίας. Από τη στιγμή που εξεδόθη το προσχέδιο του προϋπολογισμού από την Επιτροπή ήταν υποχρεωμένοι να συζητήσουν μαζί μας την αναθεώρηση των δημοσιονομικών προοπτικών που προτάθηκε από την Επιτροπή. Δεν το έπραξαν. Σε δύο περιπτώσεις τους ζητήσαμε τριμερείς διάλογους και μας τους αρνήθηκαν. Το γεγονός αυτό δυσχεραίνει πολύ τα πράγματα και θα βρεθεί στο επίκεντρο των συνομιλιών μας κατά τον τριμερή διάλογο αυτή την εβδομάδα και τη διαδικασία συνεννόησης της 20ης Ιουλίου. Ό,τι κι αν ψηφίσει το Συμβούλιο στις 20 Ιουλίου, πάλι θα θίξουμε το ζήτημα το φθινόπωρο, όταν φτάσει στην πρώτη ανάγνωσή μας.
<P>
Από τον πρώτο κιόλας τριμερή διάλογο με τη γαλλική Προεδρία φέτος το μόνο πράγμα που κατέστη προφανές σε όλους είναι ότι χρειαζόμαστε μια συμφωνία μεταξύ των τριών θεσμικών οργάνων για τη χρηματοδότηση των Δυτικών Βαλκανίων.
<P>
Είμαι πολύ σίγουρος ότι το Κοινοβούλιο έχει λάβει πλέον θέση. Η θέση του Συμβουλίου υπολείπεται της δικής μας κατά 200 εκατομμύρια περίπου, γεγονός που σημαίνει ότι δεν θα καταλήξουμε σε σχετική συμφωνία. Εάν όμως δεν καταλήξουμε σε συμφωνία, θα υπάρξει πρόβλημα με τον τρόπο χρηματοδότησης των αναγκών της κατηγορίας 4.
<P>
Φαίνεται τώρα πως υπάρχει κάποια πιθανότητα για μεταφορά πόρων από το πρόγραμμα MEDA, ώστε να συμβάλει στη λύση του προβλήματός μας. Τη στιγμή που ως θεσμικό όργανο μάς λέει πως ό,τι συμφωνήθηκε στο Βερολίνο δεν αλλάζει, θεωρώ ότι το Συμβούλιο δρα μάλλον με θρασύτητα όταν μεταφέρει τεράστια ποσά χρημάτων από το πρόγραμμα MEDA για τα οποία υπήρχαν συμφωνίες πριν από 12 μήνες και έπειτα μας κάνει κήρυγμα για το τι μπορεί και τι δεν μπορεί να μεταφερθεί. Παρά ταύτα, είμαστε φυσικά έτοιμοι να ακούσουμε το Συμβούλιο, να ακούσουμε ποιες είναι οι προτάσεις του, και περιμένω με ανυπομονησία τον τριμερή διάλογο αυτή την εβδομάδα και τη συνεννόηση της 20ης Ιουλίου.

<SPEAKER ID=144 NAME="Virrankoski">
Αξιότιμε κύριε Πρόεδρε, κατ' αρχάς θέλω να ευχαριστήσω την εισηγήτρια κυρία Haug για την καλή της έκθεση. Η υπό εξέταση έκθεση αφορά την αρχική θέση του Κοινοβουλίου απέναντι στις διαπραγματεύσεις συνεννόησης που γίνονται επί του προϋπολογισμού. Ακριβώς όπως παρατήρησε ο κύριος Wynn, τα προβλήματα αφορούν όντως κατεξοχήν την κατηγορία 4 - τις εξωτερικές δράσεις και την ανασυγκρότηση των Βαλκανίων.
<P>
Η Επιτροπή πρότεινε την άνοιξη το επονομαζόμενο πρόγραμμα CARDS για την ανασυγκρότηση των Δυτικών Βαλκανίων, το συνολικό ύψος του οποίου ανέρχεται σε πεντέμισυ δισεκατομμύρια ευρώ. Το πρόγραμμα έχει ήδη χρηματοδοτηθεί με 1,9 δισεκατομμύρια ευρώ, ενώ το υπόλοιπο μέρος του θα μπορούσε να χρηματοδοτηθεί ως εξής: 1,4 δισεκατομμύρια ευρώ από την κατηγορία 4 μέσω ανακατανομής των πιστώσεων και 1,8 δισεκατομμύρια ευρώ με μεταφορά πόρων κυρίως από τον τομέα της γεωργίας. Το ποσό της ανακατανομής είναι περίπου πέντε τοις εκατό του συνολικού ποσού της κατηγορίας 4, και έτσι ίσως καθίσταται από τεχνική άποψη δυνατή, εάν υπάρχει ικανοποιητική πολιτική βούληση. Αντιθέτως, δεν είναι δίκαιο να χρησιμοποιηθούν οι γεωργικές δαπάνες για την ανασυγκρότηση του Κοσσυφοπεδίου, διότι θα πρέπει να συμμετάσχουν όλοι οι πολίτες της ΕΕ σε αυτό το εγχείρημα και όχι μόνο το σύνολο των γεωργών. Επιπλέον, είναι δύσκολο να εκτιμηθούν οι μελλοντικές ανάγκες της γεωργίας, διότι η μεταρρύθμιση της Ατζέντα 2000 βρίσκεται μόλις στην αρχή και οι διαπραγματεύσεις στον ΠΟΕ στο αρχικό τους στάδιο.
<P>
Η πρόταση της Επιτροπής για το πρόγραμμα CARDS είναι σαφής και η Ομάδα μας την υποστηρίζει. Τα κράτη μέλη της ΕΕ πρέπει να αναλάβουν τις υποχρεώσεις τους απέναντι στην ανασυγκρότηση των Βαλκανίων, διότι τα περισσότερα κράτη μέλη υποστήριζαν με ζήλο τις πολεμικές επιχειρήσεις και πολλά κράτη επίσης έλαβαν μέρος σε αυτές. Εάν οι χώρες της Ευρώπης δεν βοηθήσουν έντιμα και αποφασιστικά τους κατοίκους των Βαλκανίων στο έργο της ανασυγκρότησής τους, το αποτέλεσμα θα είναι μια βαθιά έχθρα και πικρία που μπορεί να διαρκέσει γενεές ολόκληρες. Η εμπλοκή σε πολεμικές επιχειρήσεις είναι ανέκαθεν το έσχατο μέτρο, οι συνέπειες του οποίου πρέπει επίσης να αντιμετωπίζονται.
<P>
αΟταν συνήφθη η διοργανική συμφωνία μεταξύ Συμβουλίου και Κοινοβουλίου, η οποία περιείχε τις δημοσιονομικές προοπτικές για τα έτη 2000-2006, προέβλεπε ότι η ανασυγκρότηση του Κοσσυφοπεδίου ενδέχετο να απαιτήσει "φρέσκο χρήμα" . Αυτό επισημαίνεται στην παράγραφο 3 της έκθεσης Haug. Το Συμβούλιο ωστόσο υπαινίσσεται ότι δεν εγκρίνει καμία αναθεώρηση των δημοσιονομικών προοπτικών, ούτε και μεταξύ των κατηγοριών. Το πρόγραμμα CARDS είναι τέτοιου μεγέθους που καθιστά αδύνατη την προσαρμογή του στις σημερινές δημοσιονομικές προοπτικές. Μπροστά μας έχουμε δύο επιλογές: είτε θα χρηματοδοτήσουμε μόνο μέρος του προγράμματος είτε θα αναθεωρήσουμε τις δημοσιονομικές προοπτικές.
<P>
Το Συμβούλιο έχει την ευθύνη της ανασυγκρότησης των Βαλκανίων. Εάν απλώς υπόσχεται χρήματα, αλλά δεν είναι πρόθυμο να τα καταβάλει, τότε χάνει την αξιοπιστία του ως διεθνής παράγοντας. Στην περίπτωση αυτή, το Κοινοβούλιο πρέπει να ενεργήσει στα πλαίσια των δημοσιονομικών προοπτικών, πράγμα που σημαίνει έντονες περικοπές στο πρόγραμμα CARDS.

<SPEAKER ID=145 NAME="Buitenweg">
Κύριε Πρόεδρε, η κυρία Haug είναι εισηγήτρια σε μια νέα κατάσταση. Είναι η πρώτη φορά από τη συμφωνία του Βερολίνου που πριν από την πρώτη ανάγνωση πρόκειται να γίνουν διαπραγματεύσεις στο Συμβούλιο για μια ενδεχόμενη αναθεώρηση των χρηματοοικονομικών προοπτικών, κάτι που η Ομάδα μου επιδοκιμάζει.
<P>
Η πρωτοβουλία της Επιτροπής είναι αναγκαία για να καταστεί δυνατόν να χρηματοδοτηθεί το σύμφωνο σταθερότητας για τα Βαλκάνια. Υποστηρίζουμε επίσης το σχέδιο για την εξοικονόμηση χρημάτων με προορισμό τη Σερβία της μετά-Μιλόσεβιτς εποχής. Εξαιτίας της στάσης του Συμβουλίου στις δύσκολες διαπραγματεύσεις του περασμένου χρόνου υπάρχει ελάχιστη εμπιστοσύνη στις πολιτικές υποσχέσεις χωρίς πραγματική χρηματοοικονομική βάση. Αλλά, παρά αυτόν τον έπαινο για το σχέδιο της Επιτροπής, σε γενικές γραμμές, πιθανόν η Ομάδα μου να καταλήξει σε άλλα συμπεράσματα, όσον αφορά το μέγεθος και τον καταμερισμό των προταθεισών περικοπών για την εξωτερική πολιτική. Επί του παρόντος οι κοινωνικές οργανώσεις, δηλαδή οι δραστηριότητες των ΜΚΟ και τα σχέδια για τα ανθρώπινα δικαιώματα, λαμβάνουν αναλογικά το μεγαλύτερο μέρος του υποβληθέντος λογαριασμού, και αυτό μου φαίνεται ότι μακροπρόθεσμα είναι ένας καταστροφικός δρόμος για τη σταθερότητα. Η Ομάδα μου ελπίζει ότι το Συμβούλιο είναι διατεθειμένο να λάβει επιτέλους εποικοδομητική στάση και να πραγματοποιήσει αυτά που έχει υποσχεθεί για τη διάθεση επαρκών μέσων για νέες προτεραιότητες, όπως είναι το σύμφωνο σταθερότητας, χωρίς να περικόψει την υφιστάμενη πολιτική, η οποία για λόγους άσχετους με το περιεχόμενο είναι πολύ περιορισμένη. Μέχρι σήμερα αυτό δεν φαίνεται να έχει αλλάξει, και αυτό είναι αρνητικό. Κατ' αυτόν τον τρόπο υπονομεύεται η αξιοπιστία της ΕΕ, κάτι που θεωρώ αρνητικό ως βάση για την περαιτέρω ανάπτυξη της εξωτερικής πολιτικής και της πολιτικής άμυνας της ΕΕ.

<SPEAKER ID=146 NAME="Seppδnen">
Αξιότιμε κύριε Πρόεδρε, οι δημοπρατήσεις των ραδιοσυχνοτήτων αυξάνουν τα έσοδα των κρατών μελών κατά πρωτοφανή τρόπο. Ταυτόχρονα χρηματοδοτούμε την ανασυγκρότηση του Κοσσυφοπεδίου έπειτα από τον παράνομο πόλεμο εις βάρος άλλων δικαιούχων χωρών κατά τρόπο ανέντιμο και δόλιο. Η Ομάδα μας υποστηρίζει τη θέση που εξέφρασε παλαιότερα το Κοινοβούλιο, σύμφωνα με την οποία το Συμβούλιο πρέπει να συγκατατεθεί να αναθεωρήσει τις δημοσιονομικές προοπτικές, ιδιαιτέρως ως προς την κατηγορία 4. Αν διεξάγουμε πόλεμο και στη συνέχεια ανοικοδομούμε, αυτό δεν πρέπει να συμβαίνει εις βάρος των προηγούμενων προτιμήσεων που έχουν εκφρασθεί στον προϋπολογισμό.
<P>
Υποστηρίζουμε επίσης τη θέση της αρμόδιας επιτροπής σύμφωνα με την οποία οι δαπάνες της Κοινής Εξωτερικής Πολιτικής και Πολιτικής Ασφάλειας αποτελούν επιχειρησιακές δαπάνες, οι οποίες πρέπει να παραμείνουν στο πλαίσιο του προϋπολογισμού της Επιτροπής. Αυτό αποσαφηνίζει την κατάσταση της χορήγησης απαλλαγής. Η Κοινή Εξωτερική Πολιτική και Πολιτική Ασφάλειας πρέπει επίσης να εμπίπτει στο πεδίο της χορήγησης απαλλαγής. Αντιθέτως, δεν υποστηρίζουμε τη γραμμή του Συμβουλίου και της Επιτροπής σύμφωνα με την οποία το κέντρο βάρους της πολιτικής δεν μετατοπίζεται ούτε κατά το ελάχιστο προς την καταπολέμηση της ανεργίας.

<SPEAKER ID=147 NAME="Martinez">
FR) Κύριε Πρόεδρε, κυρία εισηγήτρια, αγαπητοί μου συνάδελφοι, το πρωί συζητήσαμε με τον Πρόεδρο Jacques Chirac περί θεσμών, το απόγευμα συζητούμε περί προϋπολογισμού, και στην πραγματικότητα είναι το ίδιο πράγμα.
<P>
Σε σχέση κατ' αρχάς με τον προϋπολογισμό: 93 δισεκατομμύρια ευρώ σε πιστώσεις πληρωμών αντιστοιχούν σε αύξηση 5%, ενώ οι εθνικοί προϋπολογισμοί πρέπει να είναι προϋπολογισμοί λιτότητας. Είναι αλήθεια ωστόσο πως ο ευρωπαϊκός γεωργικός προϋπολογισμός είναι προϋπολογισμός λιτότητας. Αν και φαινομενικά αυξάνεται κατά 7%, τα γεωργικά έσοδα μειώνονται, οπότε αυτή η αύξηση αποτελεί ψευδαίσθηση. Πρόκειται απλά για τη μετάβαση από μια πολιτική στήριξης των τιμών σε μια πολιτική στήριξης των εισοδημάτων. Βλέπουμε ότι συνεχίζεται η υπεξαίρεση 300 εκατομμυρίων ευρώ από τα γεωργικά κονδύλια, σκανδαλώδης μεταφορά πιστώσεων, για την ανοικοδόμηση του Κοσσυφοπεδίου, λες και τα Βαλκάνια είναι μέρος της ΚΓΠ! Ακρωτηριάζουμε την ΚΓΠ προς όφελος της ΚΕΠΠΑ. Και θα διαπιστώσετε ότι το κάνουμε χωρίς να τροποποιήσουμε τις Συνθήκες.
<P>
Εδώ βρισκόμαστε στα πλαίσια μιας διαδικασίας διαβούλευσης που δεν προβλέπεται από τις Συνθήκες. Λειτουργούμε στα πλαίσια μιας διοργανικής συμφωνίας του Μαΐου 1999 που δεν προβλέπεται από τις Συνθήκες. Κατά τα είκοσι τελευταία χρόνια, οι μη υποχρεωτικές δαπάνες αυξήθηκαν από 5% σε περισσότερο από 45% επί του συνόλου των δημοσιονομικών δαπανών χωρίς να υπάρξει τροποποίηση των Συνθηκών. Κάναμε μια θεσμική επανάσταση προς όφελος του Κοινοβουλίου μας χωρίς ΔΚΔ. Τι σημαίνει αυτό; Ότι τα θεσμικά όργανα προσαρμόζονται αυθόρμητα, ότι η Ευρωπαϊκή Επιτροπή και το Συμβούλιο θα μπορούσαν να λειτουργήσουν με είκοσι ή εικοσιένα μέλη όπως λειτουργούν με δεκαπέντε και ότι εμπειρικά θα βρίσκονταν οι λύσεις.
<P>
Αν λοιπόν θέλουμε στη ΔΚΔ της Νίκαιας να εξαρτήσουμε τη διεύρυνση από την εμβάθυνση, αυτό αποτελεί πρόσχημα για να καθυστερήσουμε την άφιξη των ανατολικών χωρών, και η Πολωνία αυτές τις ημέρες έδειξε τη δυσαρέσκειά της. Πράγματι, γνωρίζουμε ότι η άφιξη των ανατολικών χωρών θα είναι μια δημοσιονομική επανάσταση, με περισσότερους φόρους. Με άλλα λόγια, η επανάσταση που μας περιμένει σε ευρωπαϊκό επίπεδο τα επόμενα δέκα χρόνια δεν είναι μια θεσμική επανάσταση, αλλά μια δημοσιονομική και φορολογική επανάσταση.

<SPEAKER ID=148 NAME="Turchi">
Κύριε Πρόεδρε, αξιότιμοι βουλευτές, προσωπικά θεωρώ πως η έκθεση Haug είναι μια καλή έκθεση, προπαντός ως προς το βασικό, κατά τη γνώμη μου, θέμα, δηλαδή τις περικοπές στη γεωργία. Αυτό κατά τη γνώμη μου είναι ένα αρνητικό στοιχείο όσον αφορά τις περικοπές στο άρθρο 1, επειδή η γεωργία είναι κατά την άποψή μου ένα σημαντικό στοιχείο στο εσωτερικό της οικονομίας μας, της οικονομίας της Ευρωπαϊκής Ένωσης. Όταν μιλάμε για ανάκαμψη της ανάπτυξης και για ανάκαμψη της απασχόλησης η γεωργία είναι σίγουρα ένα βασικό στοιχείο, όχι επειδή κάποιος από εμάς πρέπει να δημιουργήσει λόμπυ για τη γεωργία, αλλά επειδή αυτή ασφαλώς δεν πρέπει να πληγεί. Αυτό είναι ένα σημείο που πρέπει να υπογραμμίσουμε, αν και ταυτόχρονα τι υπογραμμίζεται στο πλαίσιο της ίδιας έκθεσης; Η δυσκολία να εξευρεθούν πόροι γι' αυτή την απίστευτη και σημαντική παρέμβαση που πρόκειται να γίνει στο Κοσσυφοπέδιο. Θέλω λοιπόν να ρωτήσω εάν μπορεί να γίνει η παρέμβαση στο Κοσσυφοπέδιο και χωρίς να αφαιρέσουμε πόρους από άλλες πιστώσεις που έχουμε στον προϋπολογισμό μας; Η απάντησή μου είναι πως αυτό είναι εφικτό, μπορεί να γίνει χωρίς να περικόψουμε τις άλλες πιστώσεις, χωρίς να παρέμβουμε σε τομείς που κατά τη γνώμη μου είναι θεμελιώδεις για την ανάπτυξη της οικονομίας μας στο εσωτερικό της Ευρωπαϊκής Ένωσης και, προπαντός, παρέχοντας οικονομική ασφάλεια στους διάφορους τομείς, επειδή, εάν δεν το κάνουμε, είναι βέβαιο ότι αποδυναμώνουμε την ευρωπαϊκή αγορά και το ίδιο το ευρώ απέναντι σε ό,τι βρίσκεται από την άλλη πλευρά, δηλαδή το δολλάριο και τη Βορειοαμερικανική Ζώνη Ελεύθερων Συναλλαγών (NAFTA).
<P>
Συνεπώς, εάν διακηρύσσουμε ότι έχουμε έναν προϋπολογισμό που θέλουμε να φέρουμε εις πέρας, ο οποίος σίγουρα πρέπει να εστιάζεται, κατά τη γνώμη μου, στην ανάκαμψη της απασχόλησης, στην ανάπτυξη της κάθε χώρας ξεχωριστά, το να κάνουμε παρεμβάσεις όπως εκείνη στο Κοσσυφοπέδιο χωρίς να ξέρουμε τι είδους παρεμβάσεις μπορούμε να κάνουμε αύριο στις θέσεις του προϋπολογισμού σίγουρα δεν είναι θετικό.
<P>
Αφετέρου, το ίδιο το γεγονός ότι το Συμβούλιο δημιουργεί ένα προηγούμενο, θέλοντας να εισαγάγει στις δημοσιονομικές θέσεις τους ειδικούς απεσταλμένους και όλες τις ιδιαίτερες παρεμβάσεις που έγιναν από εμάς μπορεί να είναι ένα σοβαρό γεγονός που δεν πρέπει να συμβεί και που πρέπει να υπογραμμισθεί αρνητικά. Κατά τη γνώμη μου, εάν κατορθώσουμε να αντιστρέψουμε αυτή την τάση, σίγουρα θα κάνουμε κάτι σημαντικό για την οικονομία και για το Κοινοβούλιό μας.

<SPEAKER ID=149 NAME="Ilgenfritz">
Κύριε Πρόεδρε, ο προϋπολογισμός 2001 δεν πρέπει να καταρτιστεί σε βάρος της γεωργίας. Με αυτό το πνεύμα, επιδοκιμάζω το αποτέλεσμα των διαβουλεύσεων στην Επιτροπή Προϋπολογισμών, σύμφωνα με το οποίο δεν θα καθιερωθεί υποχρεωτική αυτασφάλιση με στόχο την εξισορρόπηση των διακυμάνσεων των τιμών του χοιρινού. Πρέπει όμως να ενεργήσουμε προκειμένου να μην εξακολουθήσει να χειροτερεύει η κατάσταση του πληθυσμού που ασχολείται με γεωργικές εργασίες ως προς τα έσοδά του και συνεπώς ως προς το βιοτικό του επίπεδο.
<P>
Οι αγρότες μας δεν είναι μόνον οι παραγωγοί των τροφίμων μας παρά διατηρούν και το φυσικό περιβάλλον. Αν κλείσουν τις επιχειρήσεις τους επειδή η δουλειά τους δεν αξίζει πια τον κόπο θα ερημώσει προοδευτικά και η ύπαιθρος. Οι συνέπειες μάς αφορούν όλους. Ως εκ τούτου, πρέπει να ταχθούμε κατά κάθε είδους δημοσιονομικών περικοπών σε βάρος της γεωργίας. Δεν μπορεί να ισχύει στην Ευρώπη η αρχή ότι η χρηματοδότηση των φτωχών θα γίνεται σε βάρος άλλων φτωχών.

<SPEAKER ID=150 LANGUAGE="ES" NAME="Garriga Polledo">
Κύριε Πρόεδρε, κυρίες και κύριοι, θα ήθελα να συγχαρώ την εισηγήτρια για την έκθεσή της. Θα ήθελα επίσης να τη συγχαρώ για τις προσπάθειές της να επιτευχθεί μια συμφωνία, κάτι που δεν ήταν εύκολο. Στην έκθεσή της αναφέρεται ένα αδιαφιλονίκητο γεγονός: η κατηγορία 4, που εγκρίθηκε στο Βερολίνο, ενδεχομένως να μην είναι επαρκής αν συνεχίσουμε να προσθέτουμε τη χρηματοδότηση νέων δεσμεύσεων.
<P>
Από την άλλη, τα ποσά που αφορούν την εκτέλεση προγραμμάτων εκτός της Ένωσης είναι πολύ χαμηλά, μερικές φορές εξαιτίας τρίτων κρατών και κάποιες άλλες της Επιτροπής. Το μόνο βέβαιο είναι ότι οι εκτελέσεις του προϋπολογισμού είναι πολύ μικρότερες από τις προσπάθειες που είχαν καταβληθεί για τη συμπερίληψη αυτών των προγραμμάτων στον προϋπολογισμό.
<P>
Επιπλέον, υπάρχει και το πρόβλημα των Ευρωπαϊκών Συμβουλίων. Κάθε έξι μήνες πρέπει να χρηματοδοτούμε νέες δεσμεύσεις γιατί το Συμβούλιο θέτει νέες προτεραιότητες χωρίς να συμβουλευτεί το Κοινοβούλιο. Όλα αυτά οδηγούν μακροπρόθεσμα σε μια μεταστροφή της απόφασης περί των μη υποχρεωτικών δαπανών προς το Συμβούλιο, κάτι που δεν συζητήθηκε στη διοργανική συμφωνία.
<P>
Βέβαια, θα ήθελα να πω πως η θέση του Terence Wynn είναι πολύ συνεκτική κατά την άποψή μου. Είναι λογικό γιατί είναι και πρόεδρος της Επιτροπής Προϋπολογισμών. Όπως λέει, πιστεύω πως θα πρέπει να προχωρήσουμε σε τριμερή διάλογο με μια πολύ ανοιχτή θέση. Είναι σαφές ότι κανείς δεν μπορεί να κάνει μια αξιόπιστη εκτίμηση των ελλείψεων στο Κοσσυφοπέδιο. Είναι επίσης αλήθεια ότι, αν πρέπει να γίνουν περικοπές στα εξωτερικά προγράμματα, αυτές θα πρέπει να γίνουν γραμμικά, ειδάλλως κάποιος θα αναλάβει πολύ μεγάλη ευθύνη. Κυρίες και κύριοι, η διοργανική συμφωνία είναι κάτι που πρέπει να τηρήσουμε σε αυτό το Σώμα. Αν υπάρχουν κάποιοι ανεύθυνοι, κυρίες και κύριοι, δεν θα ήθελα να είμαστε εμείς αυτοί.

<SPEAKER ID=151 LANGUAGE="ES" NAME="Colom i Naval">
Κύριε Πρόεδρε, το περιμέναμε, αλλά δεν παύει να προκαλεί κάποια ανησυχία μαζί με πλήξη, το γεγονός ότι ακόμη μια φορά η εκτέλεση του κοινοτικού προϋπολογισμού αποτελεί το τυπικό μήλο της έριδος των τελευταίων ετών. Είναι σχεδόν τυπικό χαρακτηριστικό της διαδικασίας του οικονομικού έτους 2000.
<P>
Η ανεπάρκεια όσων εγκρίθηκαν στο Βερολίνο τον Μάρτιο του 1999 για την εξωτερική πολιτική δημιουργεί πάλι προβλήματα στον κοινοτικό προϋπολογισμό. Οι βραχυπρόθεσμοι στόχοι του Συμβουλίου επίσης δυσχεραίνουν την εξεύρεση οποιασδήποτε λογικής λύσης. Κυρίες και κύριοι, πέρα από κύκλο του προϋπολογισμού, φαίνεται πως έχουμε και μύλο του προϋπολογισμού.
<P>
Κακώς ή κακώς, η Επιτροπή τήρησε την υπόσχεσή της να προτείνει ένα πολυετές σχέδιο για τα Βαλκάνια. Αλλά, ειλικρινά συμμερίζομαι σε μεγάλο βαθμό την κριτική του Συμβουλίου ως προς το γεγονός ότι τα ποσά δεν είναι επαρκή. Και, όπως έλεγε και ο πρώην συνάδελφος Λόρδος Tomlinson, δεν υπάρχει κάτι ακριβότερο από ένα γεύμα με τους Υπουργούς Εξωτερικών, πάντα υπόσχονται χρήματα χωρίς να σκέφτονται που θα τα βρουν.
<P>
Λοιπόν, εγώ ειλικρινά πιστεύω πως η πρόταση ήταν λίγο εκτός τόπου και χρόνου. Μας προτείνουν ακόμη να μεταφερθούν στην εξωτερική πολιτική κάποια κονδύλια που προορίζονται για τη γεωργία, κάτι που δεν είναι αποδεκτό ούτε καν στο Ηνωμένο Βασίλειο. Φανταστείτε. Από εκεί δεν μπορούμε να προχωρήσουμε.
<P>
Όσον αφορά τη Σερβία, μας προτείνουν περισσότερα από 2 δις ευρώ για την περίοδο αυτή. Κυρίες και κύριοι, θα ήθελα να σας θυμίσω πως η Ευρωπαϊκή Κοινότητα ξόδεψε δέκα εκατομμύρια ευρώ για να πέσει ο Pinochet. Αυτή ήταν η συμβολή μας στο δημοψήφισμα στην εκστρατεία κατά του εν λόγω δικτάτορα.
<P>
Ξοδεύουμε 40 εκατομμύρια τον χρόνο για τις δημοκρατικές δυνάμεις στη Σερβία και ζητάνε διακόσια και κάτι εκατομμύρια επιπλέον. Κυρίες και κύριοι, όταν πέσει ο Milosevic θα είμαι διατεθειμένος να αναθεωρήσουμε τις δημοσιονομικές προοπτικές. Αλλά, εν τω μεταξύ ας ξεχάσουμε τα διακόσια εκατομμύρια ετησίως από τώρα και ως το τέλος της περιόδου. Ας μην ασκούμε άλλες πιέσεις.
<P>
Κυρίες και κύριοι, δεν ξέρω αν το Συμβούλιο έχει επίγνωση της πραγματικής κατάστασης. Αν απορρίψει, όπως απέρριψε, τη μεταφορά χρημάτων από την κατηγορία 1Α, Γεωργία, προς την κατηγορία 4, και δεν δέχεται καμία αύξηση του ανώτατου ορίου της κατηγορία ς 4 για την εξωτερική πολιτική, και όλα αυτά πρέπει να γίνουν με ανακατανομή των πιστώσεων, τότε απλά δεν έχουμε αναθεώρηση των δημοσιονομικών προοπτικών. Έχουμε απλά την περίπτωση μιας διαδικασίας προϋπολογισμού σχετικά με τις μη υποχρεωτικές δαπάνες, και κατά συνέπεια το περισσότερο που θα μπορούσαμε να έχουμε θα ήταν η τήρηση του άρθρου 20 της διοργανικής συμφωνίας από το Συμβούλιο.

<SPEAKER ID=152 LANGUAGE="EN" NAME="Stevenson">
Κύριε Πρόεδρε, είμαι ευγνώμων που μου δίνεται η ευκαιρία να κάνω κάποια γενικά σχόλια για τον προϋπολογισμό του 2001. Σε ό,τι αφορά τον προϋπολογισμό της αλιείας, παρατηρώ ότι προτείνεται μια αύξηση άνω του 27% για τη χρηματοδότηση διεθνών συμφωνιών. Πρόκειται για τις "νότιες συμφωνίες" με τρίτες χώρες που επιτρέπουν σε σκάφη της ΕΕ να αλιεύουν στα νερά του Μαρόκου, της Μαυριτανίας, της Αργεντινής και αλλού. Πρέπει να υπενθυμίσω στο Κοινοβούλιο ότι αυτές οι συμφωνίες κοστίζουν σήμερα στους φορολογούμενος της ΕΕ 269 εκατομμύρια ευρώ ετησίως και ωφελούν κυρίως τους αλιευτικούς στόλους της Ισπανίας, της Πορτογαλίας και της Γαλλίας. Αυτές οι "νότιες συμφωνίες" υπολογίζονται πάντοτε βάσει της αρχής "χρήματα για αλιεύματα" , ενώ οι "βόρειες συμφωνίες" ρυθμίζονται βάσει της αμοιβαιότητας. Η διαφορά αυτή μεταξύ των νότιων και των βόρειων κρατών μελών είναι προφανής στον προϋπολογισμό τόσο της ΚΓΠ όσο και της ΚΑΠ. Παραδείγματος χάρη, η Επιτροπή ανακοίνωσε πρόσφατα μια αυθαίρετη μείωση των επιστροφών κατά την εξαγωγή, η οποία θα κοστίσει στη βιομηχανία του σκοτσέζικου ουίσκι περίπου 32 εκατομμύρια ευρώ ετησίως. Η εξήγηση ήταν απλώς ότι το σκοτσέζικο ουίσκι είναι πλούσια βιομηχανία, και επομένως δεν χρειάζεται καμία επιδότηση.
<P>
Γιατί τότε ανακαλύπτουμε ότι υπάρχει η πρόθεση να αυξηθεί η επιδότηση προς τους αμπελουργούς κατά 64,5% την επόμενη χρονιά, αυξάνοντας τον προϋπολογισμό σε άνω του 1 δις ευρώ; Γιατί θα λάβει η βιομηχανία ελαιόλαδου αύξηση 8,9%, κάτι που σημαίνει ότι θα της παρασχεθούν σχεδόν 2,5 δισεκατομμύρια ευρώ την επόμενη χρονιά, και το πιο καταπληκτικό από όλα, πώς στο καλό δικαιολογείται η χορήγηση αύξησης 2,8% στους καπνοπαραγωγούς, γεγονός που θα αυξήσει τις επιδοτήσεις που λαμβάνουν σε πάνω από 1 δισεκατομμύριο ευρώ, όταν γνωρίζουμε ότι τα προϊόντα καπνού σκοτώνουν μισό εκατομμύριο πολίτες μας κάθε χρόνο;
<P>
Εν τω μεταξύ, ο πολιορκούμενος τομέας των γαλακτομικών, με τους γαλακτοπαραγωγούς που υποφέρουν σε ολόκληρη την ΕΕ, θα λάβει μια ασήμαντη χρηματοδοτική αύξηση μόλις 0,3%. Ας φροντίσουμε ο προϋπολογισμός να είναι για όλους τους πολίτες της ΕΕ και όχι μόνο για εκείνους των νοτίων κρατών μελών της.

<SPEAKER ID=153 NAME="Schreyer">
Κύριε Πρόεδρε, αξιότιμοι βουλευτές, η σημερινή συζήτηση έχει σκοπό - όπως ανέφερε και η εισηγήτρια - την προετοιμασία για την πρώτη ανάγνωση του Συμβουλίου για τον προϋπολογισμό 2001 που θα γίνει στις 20 Ιουλίου, προκειμένου να συζητηθούν κυρίως οι ψηφοφορίες για τις υποχρεωτικές δαπάνες, δηλαδή τις γεωργικές δαπάνες, τις δαπάνες για την αλιεία, τις αλιευτικές συμφωνίες και το σχέδιο για τις δαπάνες για την ΚΕΠΠΑ. Έτσι έχουμε αυτή την εβδομάδα τη δυνατότητα να προετοιμάσουμε ανάλογα τον τριμερή διάλογο.
<P>
Ασφαλώς, το κυρίαρχο θέμα της συζήτησης θα είναι η γενική αναλογία αυξήσεων του προϋπολογισμού 2001 σε σύγκριση με εκείνον του 2000. Η πρόταση της Επιτροπής - επιτρέψτε μου να το επαναλάβω - προβλέπει αύξηση των πιστώσεων πληρωμών κατά 5% και των πιστώσεων υποχρεώσεων κατά 3,9%. Δεν ήταν εύκολο να επιτευχθεί αυτό το αποτέλεσμα, επειδή έπρεπε να τακτοποιηθούν οι επιπλέον ανάγκες για το σύμφωνο σταθερότητας και στην Ατζέντα 2000 είχε αποφασιστεί πολύ μεγάλο ποσοστό αύξησης για τον τομέα της γεωργικής πολιτικής.
<P>
Κατά τις πρώτες προετοιμασίες το Συμβούλιο είχε προτείνει στην Επιτροπή Προϋπολογισμών να προβλεφθεί ποσοστό αύξησης μόνο 3,5% για τις πιστώσεις πληρωμών και 2,8% για τις πιστώσεις υποχρεώσεων. Φυσικά, εξαιτίας της μεγάλης αναλογίας των γεωργικών δαπανών μια τέτοια μείωση είναι δυνατή μόνον αν γίνουν και σε αυτές περικοπές συγκριτικά με όσα αναφέρονται στην πρόταση της Επιτροπής. Διαπιστώνω με πραγματική έκπληξη ότι η Επιτροπή Προϋπολογισμών του Συμβουλίου πρότεινε ήδη από τώρα μεγαλύτερες περικοπές για τον γεωργικό τομέα από την Επιτροπή, συγκεκριμένα κατά μισό δις ευρώ.
<P>
Εν όψει των δημοσίων συζητήσεων που έγιναν για την πρόταση της Επιτροπής, αυτό προξενεί έκπληξη, ωστόσο παραμένει φυσικά τώρα το ερώτημα κατά πόσον υπάρχει η διάθεση, όταν υπάρχουν τέτοιες δυνατότητες περικοπών, να πει κανείς ότι τα αντίστοιχα ποσά μπορούν να χρησιμοποιηθούν και για άλλους τομείς. Αυτή η ερώτηση τώρα αναφέρεται στον τομέα της εξωτερικής βοήθειας. Εδώ το Συμβούλιο προτείνει ποσό μικρότερο από το προτεινόμενο από την Επιτροπή, συγκεκριμένα 400 εκατ. ευρώ, για πιστώσεις υποχρεώσεων. Κατά τη γνώμη της Επιτροπής η πρόταση αυτή δεν είναι πολιτικά οξυδερκής, αν ληφθούν υπόψη οι δαπάνες του τομέα της εξωτερικής πολιτικής.
<P>
Φυσικά, η Επιτροπή επικροτεί την υποστήριξη του Κοινοβουλίου στον τομέα της πολιτικής για τα Βαλκάνια, και θέλω να ευχαριστήσω γι' αυτό, και κυρίως για την ακρόαση του Κοινοβουλίου, η οποία προσέφερε κατά τη γνώμη μου ουσιαστικά συμπεράσματα. Το Συμβούλιο λέει ότι η πολιτική για τα Βαλκάνια είναι υψίστης προτεραιότητας, παρ' όλα αυτά όμως υποβάλλει μια χρηματοδοτική πρόταση που κατά τη γνώμη μου δεν είναι επαρκής. Η Επιτροπή επεσήμανε ότι η ενίσχυση π.χ. για τη Βοσνία μειώνεται, ενώ και τα προβλεπόμενα για την Αλβανία και το Μαυροβούνιο ποσά δεν είναι και πολύ μεγάλα, αντίθετα, κατά τη γνώμη μας δεν αποτελούν παρά την εκπλήρωση μιας υποχρέωσης. Πρέπει επίσης να προσπαθήσουμε να προσφέρουμε τις απαραίτητες πιστώσεις για τις υποχρεώσεις που έχουν αναληφθεί για το Κοσσυφοπέδιο και που τώρα ευτυχώς υλοποιούνται καλά με την υπηρεσία ανοικοδόμησης, προκειμένου να μπορεί να ασκηθεί εδώ επιτυχής πολιτική, γιατί ειδικά αυτό αποτελεί λυδία λίθο για την κοινή εξωτερική πολιτική της ΕΕ.
<P>
Θα αναφερθώ σύντομα στο θέμα των αλιευτικών συμφωνιών. Εδώ θα αντιμετωπίσουμε το 2001 πραγματικά μια ιδιαίτερη κατάσταση, γιατί πρόκειται να γίνει εκ νέου διαπραγμάτευση ή παράταση πολλών συμφωνιών και ακόμη δεν είναι σαφές πότε θα συναφθούν οι νέες συμφωνίες και με ποια ποσά. Αυτό μπορεί εύκολα να μας παρασύρει να προβλέψουμε πολύ λίγες πιστώσεις στον προϋπολογισμό. Πιστεύω όμως ότι υπάρχει υποστήριξη για την πρόταση της Επιτροπής να μην προβλεφθούν εδώ πολύ μικρές πιστώσεις. Τον Οκτώβριο η Επιτροπή θα υποβάλει τις νέες εκτιμήσεις της για τις υποχρεωτικές δαπάνες. Τότε θα μπορούμε ενδεχομένως να προγραμματίσουμε με μεγαλύτερη ακρίβεια από σήμερα.
<P>
Στις παρεμβάσεις σας αναφερθήκατε στο γεγονός ότι υπάρχουν σοβαρές διαφορές απόψεων ειδικά ως προς την αναθεώρηση των δημοσιονομικών προοπτικών. Επαναλαμβάνω και πάλι εξ ονόματος της Επιτροπής πως είμαστε της γνώμης ότι η αποστολή μας στα Βαλκάνια, που δεν ήταν ακόμη δυνατόν να προβλεφθεί κατά τον περυσινό δημοσιονομικό σχεδιασμό, είναι τόσο σημαντική ώστε να είναι δικαιολογημένη εδώ μια προσαρμογή. Το ζητούμενο πραγματικά δεν είναι να αποφασίζουμε αναθεώρηση των δημοσιονομικών προοπτικών κάθε φορά που παρουσιάζεται μια νέα ανάγκη, όμως όταν παρουσιάζονται νέα σημαντικά καθήκοντα η Επιτροπή θεωρεί την αναθεώρηση δικαιολογημένη.
<P>
Σχετικά με την εξωτερική πολιτική θα αναφέρω ένα ακόμη σημείο εξ ονόματος της Επιτροπής. Προτείναμε την εγγραφή 30 εκατ. ευρώ στον προϋπολογισμό 2001 για τον τομέα που ως γνωστόν εξυπηρετεί τη μη στρατιωτική πρόληψη των κρίσεων. Το Συμβούλιο προτείνει περικοπή κατά 10 εκατομμύρια προκειμένου να αυξηθεί κατά 10 εκατομμύρια ο προϋπολογισμός της ΚΕΠΠΑ. Η Επιτροπή είναι της γνώμης ότι δεν πρέπει να αποδυναμώσουμε εκ των προτέρων αυτό το νέο μέσο μη στρατιωτικής αντιμετώπισης κρίσεων, το Rapid Reaction Found.
<P>
Θέλω να παρατηρήσω ακόμη το εξής σχετικά με την έκθεση της κ. Haug: επισημάνατε και πάλι ότι η Επιτροπή πρέπει να υποβάλει τα σχέδια που υποσχέθηκε και σε σχέση με τη διοικητική πτυχή της εξωτερικής πολιτικής, με τον γενικό τίτλο "εξωτερικοποίηση" . Επιτρέψτε μου να επισημάνω για άλλη μια φορά ότι εργαζόμαστε εντατικά για να βρούμε μια λύση που θα αναθέτει τον κύκλο των σχεδίων σε μια αρχή, κυρίως με σκοπό - τούτο αποτελεί και προσωπικό μου μέλημα - να μειωθεί ο χρόνος που μεσολαβεί μεταξύ των υποσχέσεων στον τομέα της εξωτερικής πολιτικής και της ώρας που ρέει επιτέλους το χρήμα.
<P>
Θα ήθελα να ευχαριστήσω θερμά την εισηγήτρια και την Επιτροπή Προϋπολογισμών. Ελπίζω ότι θα αξιοποιήσουμε τις επόμενες εβδομάδες για να βρούμε ενδεχομένως περισσότερα κοινά στοιχεία παρά διαφωνίες και να ξεκινήσουμε έτσι καλά τις διαπραγματεύσεις για τον προϋπολογισμό.

<SPEAKER ID=154 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
΄Ωρα τωv Ερωτήσεωv (Συμβoύλιo)
<SPEAKER ID=155 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β5-0532/00), το οποίο εκπροσωπεί ο κ. Moscovici, αρμόδιος για ευρωπαϊκά θέματα Υπουργός, τον οποίο πολλοί από εσάς γνωρίζετε από τότε που ήταν βουλευτής στο Ευρωπαϊκό Κοινοβούλιο.

<SPEAKER ID=156 NAME="Andrew Nicholas Duff">
Ερώτηση αριθ. 1 του κ. (H-0518/00):
<P>
Θέμα: Κοινή εξωτερική πολιτική και πολιτική ασφάλειας Ενόψει της επικείμενης ενσωμάτωσης στη Συνθήκη μιας κοινής πολιτικής ασφάλειας και άμυνας, σε ποιες ρυθμίσεις προβαίνει η Προεδρία για να εξασφαλισθεί ότι το Κοινοβούλιο θα τηρείται πλήρως ενήμερο και θα καλείται δεόντως να γνωμοδοτήσει σ' αυτό τον τομέα; Ειδικότερα, πότε προτίθεται ο Υπουργός Αμυνας κ. Alain Richard να εμφανισθεί σε περίοδο συνόδου;

<SPEAKER ID=157 NAME="Moscovici">
Το άρθρο 21 της Συνθήκης για την Ευρωπαϊκή Ένωση ορίζει ότι η Προεδρία συμβουλεύεται το Ευρωπαϊκό Κοινοβούλιο για τις βασικές πτυχές και τις θεμελιώδεις επιλογές της κοινής εξωτερικής πολιτικής και πολιτικής ασφαλείας και φροντίζει να λαμβάνονται δεόντως υπόψη οι απόψεις του Ευρωπαϊκού Κοινοβουλίου. Να είστε βέβαιοι ότι η γαλλική Προεδρία θα τηρήσει ευλαβικά αυτές τις διατάξεις. Αυτό θα ισχύσει ιδίως για τις τελευταίες εξελίξεις της κοινής εξωτερικής πολιτικής και πολιτικής ασφάλειας, μετά από το Ευρωπαϊκό Συμβούλιο της Feira και εν όψει αυτού της Νίκαιας. Γνωρίζετε ότι η κοινή εξωτερική πολιτική και πολιτική ασφάλειας είναι ένα από τα κύρια έργα, όπως και μια από τις προτεραιότητες της γαλλικής Προεδρίας, όπως δήλωσε σήμερα το πρωί μπροστά σας ο Πρόεδρος της Δημοκρατίας κ. Jacques Chirac.
<P>
Όπως ανακοίνωσε ήδη, ο Υπουργός Αμυνας κ. Alain Richard έχει την πρόθεση να μιλήσει ενώπιον του Ευρωπαϊκού Κοινοβουλίου σε κάποια ημερομηνία που δεν έχει ακόμη καθοριστεί. Διευκρινίζω ότι ο Hubert Vιdrine ή εγώ ο ίδιος θα έχουμε κάθε μήνα ακρόαση στην Επιτροπή Εξωτερικών Υποθέσεων την Τρίτη το απόγευμα μετά το πέρας του Συμβουλίου Γενικών Υποθέσεων, οπότε κατ' αυτόν τον τρόπο θα μπορούμε να τηρούμε ενήμερο το Κοινοβούλιο για τα ζητήματα στον τομέα της άμυνας.

<SPEAKER ID=158 LANGUAGE="EN" NAME="Duff">
Σας ευχαριστώ, Υπουργέ, για την πρώτη απάντησή σας κατά τη διάρκεια της Προεδρίας σας. Εκφράζω την ιδιαίτερη ικανοποίησή μου που θα δούμε εδώ τον κ. Richard. Είναι εξαιρετικά σημαντικό η ανάπτυξη της ευρωπαϊκής μας ασφάλειας και αμυντικής πολιτικής να χαίρει της απόλυτης δημόσιας στήριξης και σεβασμού, και ο ισχυρός και αξιόπιστος κοινοβουλευτικός έλεγχος αποτελεί σίγουρα τον ενδεδειγμένο τρόπο να προχωρήσουμε.

<SPEAKER ID=159 LANGUAGE="FR" NAME="Moscovici">
Θέλω απλά να επιβεβαιώσω ότι η γαλλική κυβέρνηση, και ιδίως ο Υπουργός Αμυνας, είναι πλήρως διαθέσιμοι για να συζητήσουν πολύ ανοιχτά αυτά τα θέματα ενώπιον του Ευρωπαϊκού Κοινοβουλίου.

<SPEAKER ID=160 NAME="Kauppi">
Αξιότιμε κύριε Πρόεδρε του Συμβουλίου, στη Σύνοδο Κορυφής της Feira την προπερασμένη εβδομάδα καταλήξαμε σε αμοιβαία κατανόηση για το ότι η αποκαλούμενη ευελιξία θα συμπεριληφθεί στον κατάλογο θεμάτων της ΔΚΔ. Στη Σύνοδο ωστόσο δεν προσδιορίστηκε σαφέστερα με ποιον τρόπο πρόκειται να καταστεί δυνατόν η ευελιξία να αφορά και τον δεύτερο πυλώνα, δηλαδή την κοινή εξωτερική πολιτική και πολιτική ασφαλείας. Θέλω λοιπόν να ρωτήσω πότε το κράτος που ασκεί την Προεδρία του Συμβουλίου θα παρουσιάσει τη δική του άποψη για το πώς μπορούμε να θέσουμε σε ισχύ τη ρήτρα ευελιξίας όσον αφορά τον δεύτερο πυλώνα. Εάν και εφόσον συμβεί αυτό, θα μείνουν άραγε τα εκτός του ΝΑΤΟ κράτη μέλη αυτομάτως εκτός των αποφάσεων που θα ληφθούν βάσει της ευελιξίας, αποφάσεις με τις οποίες μέρος των κρατών μελών ενδεχομένως θα προχωρήσει συντομότερα προς την κοινή άμυνα; Αναφέρομαι συγκεκριμένα στη δήλωση που έκανε την προηγούμενη εβδομάδα ο κ. Alain Richard, Υπουργός Αμυνας του κράτους που ασκεί την Προεδρία του Συμβουλίου, στην οποία εξέφρασε την ανησυχία του για το εάν ακόμη και οι μη ανήκουσες στη συμμαχία χώρες θα συμμετέχουν πλήρως στα σχέδια ανάπτυξης του δεύτερου πυλώνα.

<SPEAKER ID=161 NAME="Moscovici">
Γνωρίζετε, κυρία βουλευτή, ότι αυτό το ζήτημα των σχέσεων μεταξύ των κρατών μελών της Ευρωπαϊκής Ένωσης που δεν είναι μέλη του ΝΑΤΟ κάλυψε μεγάλο μέρος των συζητήσεων της Συνόδου Κορυφής της Feira και βαίνει προς την εξεύρεση μιας ικανοποιητικής λύσης.
<P>
Ως προς την ευελιξία σχετικά με τον δεύτερο πυλώνα, θα επιτρέψετε ίσως να αναλάβει η Προεδρία τη Διακυβερνητική Διάσκεψη. Αυτό θα γίνει μετά το Συμβούλιο Γενικών Υποθέσεων της προσεχούς Δευτέρας, 10 Ιουλίου. Έτσι, θα μπορέσουμε να δούμε ποιες είναι οι απόψεις επ' αυτού. Σας υπενθυμίζω ότι καθήκον της Προεδρίας είναι να φέρει σε αίσιο πέρας τη ΔΚΔ και όχι να επιβεβαιώσει τις θέσεις του τάδε ή του δείνα κράτους μέλους.

<SPEAKER ID=162 LANGUAGE="EN" NAME="Newton Dunn">
Είμαι πολύ χαρούμενος που βλέπω εδώ τον Προεδρεύοντα της Ευρωπαϊκής Ένωσης, πρώην μέλος του Κοινοβουλίου. Αραγε στη Συνθήκη της Νίκαιας ή στις διαπραγματεύσεις που θα οδηγήσουν στη Συνθήκη στη Νίκαιας στο τέλος της χρονιάς θα προτείνει συναπόφαση μεταξύ του Κοινοβουλίου και του Συμβουλίου σε ζητήματα κοινής εξωτερικής πολιτικής και πολιτικής ασφαλείας; Πρόκειται να αποτελέσουμε την Κάτω Βουλή, όπως μας είπε ο Πρόεδρος της Δημοκρατίας σήμερα το πρωί, και για να έχουμε την κοινή γνώμη μαζί μας σε ζητήματα ασφάλειας και άμυνας χρειαζόμαστε μια κατάλληλη θέση. Επομένως, συμφωνεί ότι η συναπόφαση αποτελεί τον ενδεδειγμένο τρόπο να προχωρήσουμε σε αυτόν τον τομέα πολιτικής;

<SPEAKER ID=163 NAME="Moscovici">
Θα μου επιτρέψετε, κύριε βουλευτή, να παραμείνω στην προηγούμενη απάντησή μου.

<SPEAKER ID=164 NAME="Πρόεδρος">
Θυμίζω γενικά στις κυρίες και στους κυρίους βουλευτές ότι πρέπει να κάνουμε ερωτήσεις - γι' αυτόν τον λόγο προβλέπεται η ώρα των ερωτήσεων - και πως ο Προεδρεύων του Συμβουλίου θα τις απαντά σύμφωνα με την κρίση του.

<SPEAKER ID=165 NAME="Πρόεδρος">


<SPEAKER ID=166 NAME="Marie Anne Isler Bιguin">
Ερώτηση αριθ. 2 της κ. (H-0519/00):
<P>
Θέμα: Μεταφορά ύδατος από τη Γαλλία στην Ισπανία και αειφόρος διαχείριση των υδάτινων πόρων Η Γαλλία σκοπεύει να υλοποιήσει σχέδιο υδαταγωγού για να μεταφέρει τα νερά του Ροδανού έως τη Βαρκελώνη, με τη συμμετοχή της εταιρείας Lyonnaise. Το νερό θα χρησιμοποιηθεί για την ανάπτυξη της αρδευόμενων εντατικών καλλιεργειών της Καταλωνίας. Το σχέδιο αυτό αντίκειται σε κάθε πολιτική αειφόρου διαχείρισης των υδάτινων πόρων στο περιφερειακό επίπεδο.
<P>
Γνωρίζει το Συμβούλιο το σχέδιο αυτό; Δεν θεωρεί το Συμβούλιο ότι η πολιτική αυτή αντίκειται στην αρχή της προστασίας και της προληπτικής δράσης στον τομέα του περιβάλλοντος της ιδρυτικής Συνθήκης της Ευρωπαϊκής Κοινότητας (άρθρο 174), διότι καλλιεργεί πνεύμα ανευθυνότητας στους καταναλωτές νερού που μεταφέρεται από αλλού; Ποιες πρωτοβουλίες σκοπεύει να αναλάβει το Συμβούλιο, προκειμένου, αφενός, να προωθηθεί στην Ένωση μια πολιτική αειφόρου διαχείρισης των υδάτινων πόρων και, αφετέρου, η μεταφορά νερού σε μεγάλες αποστάσεις να μη θέτει σε κίνδυνο την οικολογική ισορροπία των εμπλεκόμενων περιφερειών;

<SPEAKER ID=167 NAME="Moscovici">
Υπάρχει πράγματι ένα σχέδιο, υπάρχουν μελέτες για τη μεταφορά των υδάτων του Ροδανού προς την Καταλωνία. Όμως αυτό το σχέδιο, στο παρόν στάδιο τουλάχιστον, δεν δεσμεύει ούτε τις γαλλικές ούτε τις ισπανικές αρχές.
<P>
Υπάρχει εξάλλου μια πρόταση οδηγίας του Ευρωπαϊκού Κοινοβουλίου και του Συμβουλίου που θεσπίζει ένα πλαίσιο κοινοτικής πολιτικής στον τομέα των υδάτων. Μόλις εγκρίθηκε με τη διαδικασία συνδιαλλαγής στις 29 Ιουνίου 2000. Πρέπει να σημειωθεί ότι το σχέδιο αυτής της οδηγίας πλαισίου αποσκοπεί βασικά στη διατήρηση, την προστασία και τη βελτίωση της ποιότητας του περιβάλλοντος, όπως και στη συνετή και λογική χρήση των φυσικών πόρων. Καθορίζει τις βασικές αρχές μιας βιώσιμης πολιτικής των υδάτων στην Ευρωπαϊκή Ένωση και εδράζεται στις αρχές της Συνθήκης, και ιδίως στις αρχές της προφύλαξης, της προληπτικής δράσης και της διόρθωσης κατά προτεραιότητα στην πηγή των επιθέσεων κατά του περιβάλλοντος όπως και στην αρχή "ο ρυπαίνων πληρώνει".
<P>
Πρέπει να σημειωθεί ότι αυτό το σχέδιο θα πρέπει να εφαρμοστεί και για τα επιφανειακά και για τα υπόγεια ύδατα και ότι στόχος είναι να προλάβουμε οποιαδήποτε νέα υποβάθμιση, να προωθήσουμε μια βιώσιμη χρήση βασισμένη στην μακροπρόθεσμη προστασία των διαθέσιμων υδάτινων πόρων και να συμβάλουμε στον περιορισμό των αρνητικών συνεπειών από τις πλημμύρες και τις ξηρασίες. Το σχέδιο επιδιώκει να επιτύχει την καλή κατάσταση όλων αυτών των υδάτινων μαζών μέσω σειράς μέτρων, που θα πρέπει να λάβουν τα κράτη μέλη βάσει συγκεκριμένου χρονοδιαγράμματος. Εξυπακούεται ότι κάθε σχέδιο μεταφοράς ύδατος σε μεγάλη απόσταση πρέπει να λαμβάνει υπόψη τους προαναφερθέντες στόχους. Από την άλλη πλευρά, είναι σκόπιμο να παρατηρήσουμε ότι κάθε πρωτοβουλία τέτοιου είδους πρέπει υποχρεωτικά να αξιολογηθεί και από κοινωνικοοικονομική και από περιβαλλοντική άποψη.

<SPEAKER ID=168 NAME="Isler Bιguin">
FR) Ευχαριστώ, κύριε Υπουργέ, για την απάντηση αυτή. Ωστόσο, αφού αναφέρατε λεπτομέρειες, μάλλον έχετε επιπλέον συμπληρωματικά στοιχεία και, όταν μιλάτε για μελέτες που έχουν γίνει, ανησυχώ διότι πράγματι ο λόγος που έθεσα αυτή την ερώτηση είναι γιατί Ισπανοί και Γάλλοι πολίτες μας ειδοποίησαν σχετικά και μας ζήτησαν συμπληρωματικές πληροφορίες, διότι είχε ήδη διεξαχθεί συζήτηση για το θέμα αυτό στο Ευρωπαϊκό Κοινοβούλιο και είχε απορριφθεί, ακριβώς στο πλαίσιο της οδηγίας για τα ύδατα. Γνωρίζετε όμως ότι σε όλες τις οδηγίες υπάρχουν εξαιρέσεις, και αυτή ακριβώς η μεταφορά θα μπορούσε να υπαχθεί σε αυτή την εξαίρεση. Επομένως, ήθελα να έχω τη δική σας επιβεβαίωση ότι αν δεν γίνει μελέτη επιπτώσεων και αν δεν ενημερωθούν οι ευρωβουλευτές το σχέδιο αυτό δεν θα τύχει εξαίρεσης.

<SPEAKER ID=169 LANGUAGE="FR" NAME="Moscovici">
Τοποθέτησα πράγματι αυτό το σχέδιο σε ένα συνολικό και γενικό πλαίσιο και επίσης υπενθύμισα ότι δεν δεσμεύει σε αυτό το στάδιο ούτε τις γαλλικές ούτε τις ισπανικές αρχές. Είναι αυτονόητο ότι μόλις έχω συμπληρωματικά στοιχεία θα τα διαβιβάσω στην αξιότιμη βουλευτή. Κατά τα λοιπά, υπενθυμίζω το συμπέρασμά μου, ότι δηλαδή πρέπει να παρατηρήσουμε και να επιβεβαιώσουμε ότι κάθε πρωτοβουλία τέτοιου είδους πρέπει υποχρεωτικά να αξιολογείται και από κοινωνικοοικονομική και από περιβαλλοντική πλευρά.

<SPEAKER ID=170 NAME="Korhola">
Αξιότιμε κύριε Προεδρεύοντα του Συμβουλίου, κατά την εξέταση της οδηγίας πλαίσιο για τα ύδατα έχουν κατ' επανάληψη εκφραστεί και εκφράζονται φόβοι ότι στην ΕΕ θα μπορούσε αργότερα να καταστεί δυνατή η μεταφορά ύδατος από ένα κράτος μέλος σε άλλο αντίθετα προς τη θέληση της κατόχου χώρας προέλευσης του ύδατος. Θεωρεί ο κύριος Προεδρεύων ένα τέτοιο απειλητικό σενάριο πιθανό και μήπως υφίσταται η ανάγκη να προστατευθούν τα κράτη μέλη απέναντι σε κάτι τέτοιο;

<SPEAKER ID=171 LANGUAGE="FR" NAME="Moscovici">
Για να είμαι ειλικρινής, δεν έχω να προσθέσω συμπληρωματικά στοιχεία στις προηγούμενες απαντήσεις μου.

<SPEAKER ID=172 NAME="Πρόεδρος">


<SPEAKER ID=173 NAME="Roy Perry">
Ερώτηση αριθ. 3 του κ. (H-0525/00):
<P>
Θέμα: Ψηφιακή ραδιοφωνία Συμφωνεί το Συμβούλιο ότι η πολιτική στήριξη της ψηφιακής ραδιοφωνίας, όπως έγινε στην περίπτωση της κινητής τηλεφωνίας και της ψηφιακής τηλεόρασης, θα συμβάλει στην αύξηση της αισιοδοξίας για το μέλλον της ραδιοφωνίας;

<SPEAKER ID=174 LANGUAGE="FR" NAME="Moscovici">
Ως απάντηση στο ερώτημα του αξιότιμου βουλευτή μπορώ απλά να πω ότι, ελλείψει πρωτοβουλίας της Επιτροπής, που δεν θα πρέπει να αργήσει πολύ, το Συμβούλιο δεν έχει καθορίσει ακόμα τη θέση του σχετικά.

<SPEAKER ID=175 LANGUAGE="EN" NAME="Perry">
Κύριε Πρόεδρε, με απογοήτευσε η απάντηση. Το Ευρωπαϊκό Κοινοβούλιο διεξήγαγε μια ακρόαση μόλις πριν από λίγες εβδομάδες με τους εκπροσώπους από τη χώρα του Υπουργού καθώς και από τη δική μου. Οι εκπρόσωποι της ραδιοφωνικής βιομηχανίας υποστήριξαν με ιδιαίτερη έμφαση ότι η ψηφιακή ραδιοφωνία αποτελεί έναν τομέα των μέσων επικοινωνίας που δεν αναπτύσσεται όσο γρήγορα και αποτελεσματικά θα έπρεπε, και η αίσθηση ήταν ότι δεν υπάρχει πολιτική στήριξη. Θα ήθελα να πιστεύω ότι το Συμβούλιο, εάν λάβει πρόταση από την Επιτροπή, θα στηρίξει ενεργά την ψηφιακή ραδιοφωνία.
<P>
Έχει επίσης προκύψει το πρόβλημα ότι σε ολόκληρη την Ευρώπη διάφορα στοιχεία του φάσματος της ψηφιακής ραδιοφωνίας κατανέμονται συχνά με μεγάλη ελευθερία και εντελώς δωρεάν. Ωστόσο, το ίδιο αυτό φάσμα θα ήταν φυσικά εξαιρετικά κερδοφόρο εάν χρησιμοποιείτο για τις τηλεφωνικές επικοινωνίες. Αναρωτιέμαι αν μπορούμε να λάβουμε διαβεβαιώσεις ότι το Συμβούλιο Υπουργών θα εξετάσει πολύ προσεκτικά το ζήτημα και να είμαστε σίγουροι ότι δεν θα θέσει σε κίνδυνο την ανάπτυξη της ψηφιακής ραδιοφωνίας στην Ευρώπη.

<SPEAKER ID=176 LANGUAGE="FR" NAME="Moscovici">
Υπενθυμίζω ότι η Digital Audiobroadcasting, δηλαδή η ψηφιακή ραδιοφωνία, υπάρχει ήδη από το 1989 και ότι το βασικό πρόβλημα που δεν έχει ακόμα επιλυθεί είναι ότι οι δέκτες εξακολουθούν να είναι ακριβοί. Ένα από τα κύρια ζητήματα που το Συμβούλιο, η στάση του οποίου είναι ανοιχτή, θα πρέπει να εξετάσει σε εύθετο χρόνο, αφορά τον ορισμό ορισμένων αρχών με στόχο την ενίσχυση της διαφάνειας και της αποτελεσματικότητας στον τομέα των ηλεκτρονικών τηλεπικοινωνιών.
<P>
Το θέμα της σύγκλισης μεταξύ τηλεπικοινωνιών, μέσων μαζικής ενημέρωσης και τεχνολογίας των πληροφοριών συζητήθηκε στα τέλη του 1999 σε μια σύνοδο του Συμβουλίου, και στις 2 Μαΐου 2000 σε έναν δημόσιο διάλογο. Τότε το Συμβούλιο επέμεινε στις εξής αρχές, ότι δηλαδή η ρύθμιση θα πρέπει να βασιστεί σε ξεκαθαρισμένους πολιτικούς στόχους, να ενισχύσει την οικονομική ανάπτυξη και την ανταγωνιστικότητα και να επιδιώξει στόχους γενικού συμφέροντος. Η ρύθμιση θα πρέπει επίσης να αποβλέπει στην τεχνολογική ουδετερότητα, οι δε κανόνες σχετικά με τις υπηρεσίες επικοινωνίας θα πρέπει να είναι κατά το δυνατό ανεξάρτητοι από την τεχνολογία που χρησιμοποιείται για την παροχή αυτών των υπηρεσιών. Στις 2 Μαΐου 2000 το Συμβούλιο υπογράμμισε ότι ήταν σημαντικό να υπάρξει ισορροπία μεταξύ της νομικής ασφάλειας, την οποία εγγυώνται κατά κύριο λόγο οι δεσμευτικές διατάξεις, και της δυνατότητας ταχείας αντίδρασης στην τεχνολογική ανάπτυξη και στην ανάπτυξη της αγοράς, με τη βοήθεια ευέλικτων μέτρων. Αυτό σημαίνει, και το επαναλαμβάνω, ότι η στάση του Συμβουλίου είναι ανοιχτή.

<SPEAKER ID=177 NAME="Πρόεδρος">


<SPEAKER ID=178 NAME="John Walls Cushnahan">
Ερώτηση αριθ. 4 του κ. (H-0531/00):
<P>
Θέμα: Συμφωνία μεταξύ ΕΕ και Κίνας για τον ΠΟΕ Γνωρίζει το Συμβούλιο ότι η Κίνα έχει δώσει εντολή στην κρατική τηλεόραση, τις εφημερίδες και τους ιδιοκτήτες διαφημιστικών πανώ να παύσουν την προβολή των διαφημίσεων της Sprite που παρουσιάζουν τη νεαρή δημοφιλή καλλιτέχνιδα της ποπ Sherry Chang Huei-mei, η οποία τραγουδούσε κατά την επίσημη ανάληψη καθηκόντων του Προέδρου Chen Shui-bain; Γνωρίζει επίσης το Συμβούλιο ότι η Κίνα προειδοποίησε πρόσφατα το Χονγκ-Κονγκ και τους επιχειρηματικούς οργανισμούς της Λαϊκής Δημοκρατίας της Κίνας να μην έχουν εμπορικές συναλλαγές με ταϊβανέζικες εταιρίες που η Λαϊκή Δημοκρατία της Κίνας θεωρεί ότι είναι υπέρ της ανεξαρτησίας; Λαμβανομένου υπόψιν ότι πρόσφατα υπογράψαμε συμφωνία με την Κίνα για την προσχώρησή της στον ΠΟΕ, πώς θα αντιδράσει το Συμβούλιο απέναντι σε ένα τέτοιο πολιτικό εκβιασμό, ο οποίος είναι αντίθετος με τις αρχές του ελεύθερου εμπορίου;

<SPEAKER ID=179 NAME="Moscovici">
Το Συμβούλιο έχει δεσμευτεί εδώ και καιρό υπέρ της βελτίωσης της κατάστασης των ανθρωπίνων δικαιωμάτων στην Κίνα, συμπεριλαμβανομένων και των αστικών και πολιτικών δικαιωμάτων, που επηρεάζονται σοβαρά από γεγονότα όπως αυτά που μας μεταφέρει ο αξιότιμος βουλευτής. Η πιο χαρακτηριστική πτυχή αυτής της δέσμευσης είναι ο διάλογος που ξεκίνησε η Ευρωπαϊκή Ένωση με την Κίνα για τα ανθρώπινα δικαιώματα. Παρά την κάποια πρόοδο προς τη βελτίωση του νομικού συστήματος των οικονομικών και κοινωνικών δικαιωμάτων, μικρή είναι η πρόοδος που έχει σημειωθεί επιτόπου, ιδίως σε ό,τι αφορά τα αστικά και πολιτικά δικαιώματα. Το Συμβούλιο επομένως ανησυχεί βαθιά για τον συνεχιζόμενο και γενικευμένο περιορισμό των θεμελιωδών ελευθεριών, και κυρίως της ελευθερίας του λόγου, του συνέρχεσθαι και του συνεταιρίζεσθαι.
<P>
Αποφασίσαμε ότι η Ευρωπαϊκή Ένωση θα συνεχίσει να εκφράζει δημόσια τις ανησυχίες της για την κατάσταση των ανθρωπίνων δικαιωμάτων στην Κίνα και να θέτει αυτό το ζήτημα στις συναντήσεις με την Κίνα σε όλα τα επίπεδα. Υπό αυτές τις συνθήκες, το Συμβούλιο αποφάσισε ότι η Ευρωπαϊκή Ένωση θα υιοθετήσει αποφασιστική στάση έναντι του σχεδίου ψηφίσματος σχετικά με την κατάσταση των ανθρωπίνων δικαιωμάτων στην Κίνα, ψήφισμα που υπέβαλαν οι Ηνωμένες Πολιτείες κατά την 56η σύνοδο της Επιτροπής Ανθρωπίνων Δικαιωμάτων των Ηνωμένων Εθνών. Το Συμβούλιο αποφάσισε ότι, σε περίπτωση ψηφοφορίας επί του σχεδίου ψηφίσματος για την Κίνα, τα κράτη μέλη που συμμετέχουν στην προαναφερθείσα Επιτροπή θα το υπερψήφιζαν. Τελικά, το σχέδιο ψηφίσματος δεν τέθηκε σε ψηφοφορία, κατόπιν έγκρισης μιας πρότασης μη παρέμβασης, με πρωτοβουλία της Κίνας.
<P>
Επίσης, το Συμβούλιο αποφάσισε ότι η προσέγγιση που θα υιοθετήσει στην προσεχή σύνοδο της ΕΑΔ θα εξαρτηθεί από τα αποτελέσματα σε σχέση με την κατάσταση των ανθρωπίνων δικαιωμάτων στην Κίνα, τα οποία θα έχουν επιτευχθεί με τον διάλογο.
<P>
Όσον αφορά τη διαδικασία με στόχο την ένταξη της Κίνας στον ΠΟΕ, το Συμβούλιο εκτιμά ότι δεν είναι ο κατάλληλος χώρος για τη συζήτηση θεμάτων που αφορούν τα ανθρώπινα δικαιώματα, και επα αυτού εκτιμά επίσης ότι η αύξηση των εμπορικών συναλλαγών θα υποστήριζε τις προσπάθειες της Ευρωπαϊκής Ένωσης που αποσκοπούν στον σεβασμό των ανθρωπίνων δικαιωμάτων, της δημοκρατίας και του κράτους δικαίου, όλες ιδρυτικές αξίες της Ευρώπης.

<SPEAKER ID=180 NAME="Cushnahan">
Κύριε Πρόεδρε, κατ' αρχάς θέλω να συγχαρώ τον κ. Moscovici για τη νίκη της χώρας του στο πρωτάθλημα ποδοσφαίρου Euro 2000. Χαίρομαι που καλωσορίζω έναν πρώην συνάδελφο σε ένα νέο ανώτερο αξίωμα, αλλά επιτρέψατέ μου να σας υπενθυμίσω, κύριε Moscovici, την απογοήτευση που αισθανθήκαμε ως κοινοβουλευτικοί στην προσπάθειά μας να λάβουμε κάποιες απαντήσεις από το Συμβούλιο. Ελπίζω την επόμενη φορά που θα επιστρέψετε σε αυτή την αίθουσα να μην απαντήσετε με τον ίδιο απότομο τρόπο που απαντήσατε στον κ. Newton Dunn, εάν βεβαίως η Προεδρία επιθυμεί να συνεργαστεί με το Κοινοβούλιο.
<P>
Όσον αφορά την απάντησή σας, διαφωνώ με το περιεχόμενο της. Θεωρώ ότι η απάντηση της ΕΕ στη Γενεύη ήταν φρικτή. Το γεγονός ότι δεν στηρίξαμε την πρωτοβουλία των ΗΠΑ αποτελεί δειλία υψίστου βαθμού. Εάν είχαμε λάβει την πιο σκληρή θέση δεν θα αντιμετωπίζαμε την αλαζονεία που βλέπουμε τώρα από την Κίνα. Ελπίζω την επόμενη φορά που αυτό το θέμα θα τεθεί και πάλι στον ΟΗΕ τα κράτη μέλη να θέσουν τις αρχές πάνω από τα εμπορικά συμφέροντα. Το θέμα είναι ότι στον ΠΟΕ η Κίνα χρησιμοποιεί το εμπόριο ως μέσο πολιτικού εκβιασμού, οπότε και εμείς θα πρέπει να χρησιμοποιήσουμε κατά τον ίδιο τρόπο τις διαπραγματεύσεις ΕΕ/Κίνας στον ΠΟΕ ως μοχλό άσκησης πίεσης. Θα ήθελα να ζητήσω μια διαβεβαίωση από εσάς, με δεδομένα όσα τελικά είπατε, ότι στο μέλλον τα κράτη μέλη θα λάβουν σκληρή θέση στις συνομιλίες τους με την Κίνα, όσον αφορά τη παραβίαση των ανθρωπίνων δικαιωμάτων και δεν θα πέσουν θύμα εκβιασμού των οποίων οικονομικών απειλών εξαπολύσει η Κίνας για το θέμα αυτό.

<SPEAKER ID=181 LANGUAGE="FR" NAME="Moscovici">
Σας ευχαριστώ, κύριε βουλευτή, για τις προσωπικές σας παροτρύνσεις και για τα συγχαρητήριά σας για την επιτυχία της Γαλλίας την Κυριακή στο Euro 2000.
<P>
Για τα υπόλοιπα, θα προσπαθήσω κατά τη διάρκεια αυτών των ερωτήσεων να παρουσιάσω την άποψη του Συμβουλίου. Υπενθυμίζω ότι αυτή είναι η εντολή που έχει λάβει η Προεδρία βασιζόμενη στις θέσεις που εγκρίνει το Συμβούλιο.

<SPEAKER ID=182 NAME="Πρόεδρος">
Κύριε Υπουργέ, εγώ δεν μπορώ να σας συγχαρώ γι' αυτή την επιτυχία γιατί, όπως αντιλαμβάνεστε, πρέπει να τηρώ ουδέτερη στάση. Επιπλέον κατάγομαι, όπως και άλλοι βουλευτές που βρίσκονται εδώ, από μια χώρα που γνώρισε μια απρόβλεπτη ήττα.
<P>
Ερώτηση αριθ. 5 του κ. Ιωάννη Σουλαδάκη (Η-0536/00):
<P>
Θέμα: Βελτίωση Εξαγωγικής Ικανότητας Χωρών Νοτιοανατολικής Ευρώπης
<P>
Το Σύμφωνο Σταθερότητας για τη Νοτιοανατολική Ευρώπη αποτελεί πρώτης προτεραιότητας πολιτική επιλογή της Ευρωπαϊκής Ένωσης. Στο πλαίσιο αυτής της πολιτικής για τη Νοτιοανατολική Ευρώπη είναι προφανές ότι σημαντικότατο ρόλο θα παίζει η οικονομική και κοινωνική ανασυγκρότησή της.
<P>
Βάσει των παραπάνω, σε ποιες συγκεκριμένες ενέργειες πρόκειται να προβεί το Συμβούλιο, ως οικονομικές παράμετροι εφαρμογής του Συμφώνου Σταθερότητας για τη Νοτιοανατολική Ευρώπη, προκειμένου να βελτιωθεί η εξαγωγική ικανότητα των χωρών της περιοχής προς την αγορά της Ευρωπαϊκής Ένωσης και να ενισχυθεί η δοκιμαζόμενη οικονομία τους.

<SPEAKER ID=183 NAME="Moscovici">
Γνωρίζω πολύ καλά, κύριε Πρόεδρε, ότι δεν κάναμε πολλούς φίλους σε αυτό το ευρωπαϊκό πρωτάθλημα.
<P>
Η Ευρωπαϊκή Ένωση υποστηρίζει την ιδέα ότι η εμβάθυνση του διεθνούς εμπορίου θα πρέπει μακροπρόθεσμα να αντικαταστήσει την εξάρτηση από την εξωτερική βοήθεια και ότι η εμπορική ολοκλήρωση θα πρέπει να είναι μια από τις πρώτες πτυχές της πιο προωθημένης ολοκλήρωσης, μακροπρόθεσμα, των χωρών της νοτιοανατολικής Ευρώπης στις ευρωατλαντικές δομές. Η διαδικασία σταθεροποίησης και σύνδεσης είναι το κεντρικό στοιχείο της πολιτικής της Ευρωπαϊκής Ένωσης. Γνωρίζετε ότι στόχος της είναι να βοηθήσει τις χώρες αυτές να ανοικοδομήσουν τις οικονομίες τους αποκαθιστώντας και βελτιώνοντας τις υποδομές τους και επαναπροσανατολίζοντας τις παλαιές διευθυνόμενες οικονομίες του πολέμου προς τις συνθήκες της αγοράς.
<P>
Μετά τις αποφάσεις του Ευρωπαϊκού Συμβουλίου της Λισαβόνας, όπου προβλεπόταν ότι μια ασυμμετρική ελευθέρωση των συναλλαγών θα έπρεπε να προηγηθεί των συμφωνιών σταθεροποίησης και σύνδεσης με τις χώρες των Δυτικών Βαλκανίων, η Επιτροπή θα πρέπει να παρουσιάσει σύντομα μια συγκεκριμένη πρόταση που θα επεκτείνει τις ισχύουσες εμπορικές προτιμήσεις, καταργώντας τα ανώτατα δασμολογικά όρια που ισχύουν ακόμα για ορισμένα βιομηχανικά προϊόντα και βελτιώνοντας την πρόσβαση των γεωργικών προϊόντων στις αγορές.
<P>
Στόχος του συμφώνου σταθερότητας για τη Νοτιοανατολική Ευρώπη είναι να βοηθήσει γενικά τις χώρες της περιοχής ώστε να επιτύχουν τη σταθερότητα και την οικονομική ευημερία ολόκληρης της περιοχής. Για την επίτευξη του στόχου αυτού δημιουργήθηκε ένα περιφερειακό τραπέζι εργασιών για τη Νοτιοανατολική Ευρώπη, καθώς και ένα τραπέζι εργασίας για την οικονομική ανασυγκρότηση, που συμπεριλαμβάνει και τις εμπορικές σχέσεις.
<P>
Η σπουδαιότητα της ελευθέρωσης και της διευκόλυνσης των συναλλαγών τόσο μεταξύ των χωρών της περιοχής όσο και με την Ένωση τονίστηκε και από τους χορηγούς και από τους δικαιούχους κατά τη διάρκεια της περιφερειακής διάσκεψης με θέμα τη χρηματοδότηση του συμφώνου, που έλαβε χώρα στις Βρυξέλλες στα τέλη Μαΐου.
<P>
Σε όλους τους τομείς που περιλαμβάνονται στο σύμφωνο σταθερότητας, συνεπώς και στον οικονομικό και εμπορικό τομέα, το κλειδί της επιτυχίας του συμφώνου σταθερότητας εξακολουθεί να είναι οι αμοιβαίες δεσμεύσεις μεταξύ χορηγών και δικαιούχων. Μάλιστα, η δέσμευση των χωρών της περιοχής να προχωρήσουν σε μεταρρυθμίσεις και να δημιουργήσουν ένα πρόσφορο περιβάλλον για βιώσιμη οικονομική πρόοδο βρίσκεται στο επίκεντρο του συμφώνου.

<SPEAKER ID=184 NAME="Σουλαδάκης">
Ευχαριστώ για την απάντηση, όμως θέλω να κάνω τις εξής παρατηρήσεις: πριν από σας συζητούσα στο Κοινοβούλιο τον προϋπολογισμό του 2001 και φάνηκε και πάλι το αδιέξοδο σε σχέση με το πού θα βρεθούν τα χρήματα για τη χρηματοδότηση του Συμφώνου Σταθερότητας.
<P>
Υπό την έννοια αυτή, η ερώτησή μου είχε ακριβώς τη σημασία αυτή. Δεδομένου ότι έχουμε να κάνουμε με οικονομίες που προηγουμένως λειτουργούσαν με βάση άλλα δίκτυα αγορών και πωλήσεων μέσω ανταλλαγών λόγω του οικονομικού συστήματος που υπήρχε, το ερώτημα που ουσιαστικά έχω θέσει είναι τί μπορεί να γίνει, ώστε επιτέλους να δούμε στις αγορές των χωρών μελών της Ευρωπαϊκής Ένωσης προϊόντα παραγόμενα σε αυτές τις περιοχές. Αυτό είναι το ερώτημα. Δηλαδή, ποιές είναι εκείνες οι πολιτικές που θα ενισχύσουν την παραγωγική δραστηριότητα σε αυτές τις περιοχές χωρίς να βάζει χρήματα η Ευρωπαϊκή Ένωση, αφού καλώς ή κακώς δυσκολεύεται να βρεί, σε συνδυασμό με τα ενδογενή προβλήματα που υπάρχουν. Το πρόβλημα βρίσκεται καθαρά σε αυτό το σημείο.
<P>
Και η ερώτηση ακριβώς αφορά το τί μέτρα μπορεί να πάρει η Ευρωπαϊκή Ένωση, ώστε να δημιουργηθούν αυτά τα δίκτυα, που δεν υπήρχαν προηγουμένως, ώστε να μπορούν αυτοί οι άνθρωποι να πουλάνε τα προϊόντα τους.

<SPEAKER ID=185 NAME="Moscovici">
Αυτό ακριβώς, κύριε βουλευτή, είναι το όλο αντικείμενο του συμφώνου σταθερότητας και των συμφωνιών σύνδεσης, για τις οποίες υπενθυμίζω ότι περιλαμβάνουν οικονομικές και εμπορικές διατάξεις, και έχουμε πράγματι το καθήκον να συγκατατεθούμε, για μια ακόμα φορά, σε ασυμμετρικά ανοίγματα, προκειμένου να ληφθεί υπόψη η καθυστέρηση αυτών των χωρών, αλλά μπορώ να σας διαβεβαιώσω ότι, για την προεδρία του Συμβουλίου και για την προεδρία επίσης του Ευρωπαϊκού Συμβουλίου, το μέλλον αυτής της περιοχής αποτελεί απόλυτη προτεραιότητα: υπό αυτή την έννοια ο Πρόεδρος της Δημοκρατίας πρότεινε μια διάσκεψη κορυφής των Δυτικών Βαλκανίων, που μάλλον θα διεξαχθεί επί δικής μας Προεδρίας, ίσως στο Ζάγκρεμπ.

<SPEAKER ID=186 NAME="Πρόεδρος">


<SPEAKER ID=187 NAME="Αλέξανδρου Αλαβάνου">
Ερώτηση αριθ. 6 του κ. (Η-0539/00):
<P>
Θέμα: Αρση κυρώσεων σε βάρος του Ιράκ Το 1991 η απόφαση 687 του ΟΗΕ σημειώνει ότι θα αρθούν οι κυρώσεις σε βάρος του Ιράκ αν συναινέσει στην εγκατάλειψη των όπλων μαζικής καταστροφής που υποτίθεται ότι κατείχε. Έκτοτε, παρά τις εξονυχιστικές έρευνες χιλιάδων παρατηρητών δεν βρέθηκαν τέτοια όπλα ούτε διαπιστώθηκε δυνατότητα κατασκευής τους και οι επίσημες εκθέσεις είναι απολύτως καθησυχαστικές. Το εμπάργκο όμως σε βάρος του Ιράκ εξακολουθεί να ισχύει με αποτελέσματα δραματικά σε βάρος του Ιρακινού πληθυσμού, με χαρακτηριστικότερο παράδειγμα την τεράστια αύξηση της παιδικής θνησιμότητας που τα τελευταία δέκα χρόνια έχουν καταγράψει 1,5 εκατ. θανάτους παιδιών εξαιτίας της έλλειψης φαρμάκων, τροφίμων κ.λ.π.
<P>
Το πρόγραμμα "oil for food" δεν μπορεί να αποτελέσει άλλοθι στο έγκλημα που εξακολουθεί να συντελείται αφού μόνο μικρό τμήμα της αξίας που επιτρέπεται να εξάγει το Ιράκ επιστρέφει ως τρόφιμα και φάρμακα, ενώ το υπόλοιπο παρακρατείται για "αποζημιώσεις" ή παραμένει παγωμένο σε δυτικές τράπεζες χωρίς να μπορεί να χρησιμοποιηθεί από το Ιράκ.
<P>
Ερωτάται το Συμβούλιο κατά πόσον εξετάζει την άρση του εμπάργκο που έχει ως μοναδικά θύματα τον πληθυσμό του Ιράκ και κυρίως τα μικρά παιδιά;

<SPEAKER ID=188 LANGUAGE="FR" NAME="Moscovici">
Η Ευρωπαϊκή Ένωση εφαρμόζει πλήρως όλα τα ψηφίσματα του Συμβουλίου Ασφαλείας των Ηνωμένων Εθνών, συμπεριλαμβανομένων αυτών που αφορούν το Ιράκ.
<P>
Το ψήφισμα 1284, που εγκρίθηκε στις 17 Δεκεμβρίου 1999, αποσκοπεί στην επανέναρξη των επιθεωρήσεων του ΟΗΕ και συγχρόνως στη βελτίωση του προγράμματος "πετρέλαιο για τρόφιμα" και στην αναστολή, εν συνεχεία, των κυρώσεων κατά του Ιράκ.
<P>
Η Ευρωπαϊκή Ένωση καλεί την ιρακινή κυβέρνηση να συνεργαστεί πλήρως με τον ΟΗΕ και τα επικουρικά του όργανα. Το Συμβούλιο παρατηρεί ότι από τα τέλη του 1998 δεν μπόρεσε να πραγματοποιηθεί κανένας έλεγχος, προκειμένου να επαληθευθεί ότι το Ιράκ συμμορφώνεται πράγματι προς τα απολύτως ορθά ψηφίσματα του Συμβουλίου Ασφαλείας, και ιδίως με το ψήφισμα 687. Συνεπώς, το εμπάργκο που έχει αποφασιστεί κατά του Ιράκ εξακολουθεί να ισχύει.
<P>
Είναι γεγονός, το έχουμε συνειδητοποιήσει πολύ καλά, ότι στο Ιράκ η κατάσταση του πληθυσμού είναι λόγω του εμπάργκο από σοβαρή έως ανησυχητική, ιδίως για τα παιδιά. Η ιρακινή κυβέρνηση φέρει πρωταρχική ευθύνη για την κατάσταση αυτή. Ωστόσο, όπως παρατήρησε τον Απρίλιο 1999 το πάνελ εμπειρογνωμώνων με επικεφαλής τον Πρέσβη Amorim, ο ιρακινός πληθυσμός δεν θα υπέφερε από τέτοιες στερήσεις αν δεν παρατείνονταν τα μέτρα που έλαβε το Συμβούλιο Ασφαλείας το 1991. Η διεθνής κοινότητα και η ιρακινή κυβέρνηση θα πρέπει να καταβάλουν κάθε προσπάθεια έτσι, ώστε ο ιρακινός λαός να ωφεληθεί πλήρως από το πρόγραμμα "πετρέλαιο για τρόφιμα". Προς τούτο, το Συμβούλιο χαιρετίζει τη σύσταση μιας ομάδας εργασίας των Ηνωμένων Εθνών που έχει αναλάβει να διατυπώσει γενικές συστάσεις για το πώς θα βελτιωθεί η αποτελεσματικότητα των κυρώσεων του ΟΗΕ, ιδίως μέσω της καλύτερης στοχοθεσίας τους, και πώς θα αποφευχθούν τα άσκοπα ανθρώπινα βάσανα.
<P>
Το Συμβούλιο σημείωσε το γεγονός ότι το Συμβούλιο Ασφαλείας των Ηνωμένων Εθνών κάλεσε στο ψήφισμα 1302 τον Γενικό Γραμματέα του ΟΗΕ να ορίσει ανεξάρτητους εμπειρογνώμονες για να προετοιμάσουν μια σε βάθος έκθεση σχετικά με την κατάσταση των ανθρωπιστικών θεμάτων στο Ιράκ.

<SPEAKER ID=189 NAME="Αλαβάνος">
Έθεσα την ερώτησή μου γιατί υπάρχει μια ευαισθησία της Γαλλίας σε αυτό το ζήτημα. Ακουσα την τυπική απάντηση του προεδρεύοντα, ξέρουμε όμως όλοι ότι η κατάσταση στο Ιράκ συνδέεται με μια πολιτική αυθαιρεσίας και επιβολής των Ηνωμένων Πολιτειών. Για παράδειγμα, υπάρχει η non-fly zone, η οποία δεν έχει νομιμοποιηθεί από κανένα Συμβούλιο Ασφαλείας του ΟΗΕ. Όπως επίσης ξέρουμε ότι ο κ. Εγκέο, ο αντιπρόσωπος των Ηνωμένων εθνών, έκανε αναφορά στα Ηνωμένα Έθνη το 1997, μετά από 6900 επισκέψεις και επιθεωρήσεις, και είπε ότι δεν υπάρχει υπόνοια για την ύπαρξη πυρηνικών ή χημικών όπλων στο Ιράκ.
<P>
Εγώ, θα ήθελα να ρωτήσω την γαλλική Προεδρία εάν, λαμβάνοντας υπόψη όλα αυτά, λαμβάνοντας υπόψη ότι ένα μεγάλο μέρος των εσόδων που έπρεπε να έχει το Ιράκ από το πετρέλαιο παγώνεται σήμερα σε γαλλική μάλιστα τράπεζα στη Νέα Υόρκη, πρόκειται να πάρει κάποιες πρωτοβουλίες κατά τη διάρκεια της γαλλικής Προεδρίας προκειμένου να σπάσει αυτή η δικτατορική κατάσταση που έχουν επιβάλει οι Ηνωμένες Πολιτείες, με τεράστιες ζημιές για το λαό και τα παιδιά του Ιράκ.

<SPEAKER ID=190 NAME="Moscovici">
Σωστά επισημαίνετε ότι ίσως υπάρχει γαλλική ευαισθησία σε αυτό το θέμα, αλλά και να υπάρχει γαλλική ευαισθησία δεν φημίζεται ότι αδιαφορεί για τα βάσανα του ιρακινού λαού. Γνωρίζετε σίγουρα ότι η χώρα μου είναι μόνιμο μέλος του Συμβουλίου Ασφαλείας του ΟΗΕ και επαναλαμβάνω ότι θέλει πράγματι να γίνουν εξ ολοκλήρου σεβαστά αυτά τα ψηφίσματα διερευνώντας συγχρόνως όλες τις δυνατότητες για την εξεύρεση λύσης, αρχίζοντας με την αυστηρή εφαρμογή του ψηφίσματος "πετρέλαιο για τρόφιμα".
<P>
Αυτή τη δύσκολη πορεία πρέπει τώρα να ακολουθήσουμε.

<SPEAKER ID=191 LANGUAGE="EN" NAME="Perry">
Κύριε Πρόεδρε, χαιρέτισα την απάντηση του Υπουργού, αλλά θα ήθελα να διαβεβαιώσει το Κοινοβούλιο ότι κατά την εξέταση του προβλήματος αυτού δεν θα παραβλέψει ούτε εκείνος ούτε το Συμβούλιο τους 604 υπηκόους του Κουβέιτ που εξαφανίστηκαν, ως αποτέλεσμα της παράνομης κατοχής του Κουβέιτ από το Ιράκ και ότι θα συνεχίσουν να πιέζουν τις ιρακινές αρχές να δώσουν εξηγήσεις για την τύχη αυτών των ανθρώπων.

<SPEAKER ID=192 LANGUAGE="FR" NAME="Moscovici">
Θέλω απλά να επιβεβαιώσω ότι έχουμε την πρόθεση να εξετάσουμε το πρόβλημα σε όλες του τις διαστάσεις.

<SPEAKER ID=193 NAME="Κόρακας">
Κύριε Πρόεδρε, έχω υποβάλει κι εγώ παρόμοια ερώτηση, με αριθμό 20. Δυστυχώς, όμως, ενημερώθηκα σήμερα από τις υπηρεσίες του Συμβουλίου ότι η ερώτησή μου δεν πρόλαβε να μεταφραστεί, γιατί υποβλήθηκε τις τρεις τελευταίες ημέρες πριν την λήξη της προθεσμίας. Το θεωρώ αυτό απαράδεκτο, δεν είναι δική μου ευθύνη.
<P>
Θέλω συμπληρωματικά να σημειώσω κι εγώ ότι, όπως αναφέρω στην ερώτησή μου, μόνο τον τελευταίο μήνα, το μήνα Μάιο, πέθαναν 8000 άνθρωποι από έλλειψη φαρμάκων. Έχουμε διπλασιασμό της θνησιμότητας των παιδιών από έλλειψη φαρμάκων. Τα στατιστικά στοιχεία λένε ότι ο αριθμός των ανθρώπων που έχουν χάσει τη ζωή τους στο Ιράκ εξαιτίας των κυρώσεων από το 1990 έως σήμερα ανέρχεται πλέον σε 1 309 153. Με πρόφαση τις κυρώσεις ενάντια στο καθεστώς Σαντάμ Χουσείν, ο οποίος παραμένει στην εξουσία, για την ύπαρξη πυρηνικών όπλων, τα οποία δεν ανακαλύπτονται, πραγματοποιείται μια γενοκτονία σε βάρος του ιρακινού λαού.
<P>
Ερωτώ λοιπόν το Συμβούλιο αν γνωρίζει ότι δεν μπορεί να συνεχισθεί άλλο αυτή η γενοκτονία, που συνεχίζεται εδώ και μια δεκαετία, αν θα ζητήσει την άρση του εμπάργκο σε βάρος του λαού του Ιράκ και αν σκοπεύει να προχωρήσει έστω και μονομερώς σε μέτρα προστασίας του ιρακινού λαού.

<SPEAKER ID=194 LANGUAGE="FR" NAME="Moscovici">
Πρώτον, πράγματι νομίζω - αν και αρχάριος σε αυτό το αξίωμα - ότι υπάρχουν κανόνες για την προκειμένη διαδικασία, βάσει των οποίων οι ερωτήσεις μεταφράζονται με ευθύνη του Κοινοβουλίου, οπότε το Συμβούλιο είναι σε θέση να δίνει εξαιρετικά συγκεκριμένες απαντήσεις.
<P>
Δεύτερον, θέλω απλά να επιβεβαιώσω ότι μέσω των ψηφισμάτων αυτών ουδείς υποστηρίζει το καθεστώς του κ. Saddam Hussein και δεν πιστεύω ότι η έκφραση "γενοκτονία" - που απευθύνεται στην προκειμένη περίπτωση, αν κατάλαβα καλά, σε αυτούς που υπέβαλαν κυρώσεις - είναι δικαιολογημένη. Δεν συμφωνεί με αυτή ούτε η Γαλλία ούτε το Συμβούλιο.

<SPEAKER ID=195 NAME="Πρόεδρος">
Δεν είναι η κατάλληλη στιγμή για διάλογο σχετικά με τις σχέσεις μεταξύ Συμβουλίου και Κοινοβουλίου όσον αφορά τις ερωτήσεις, γιατί θα πάρουμε χρόνο από την απάντηση των ερωτήσεων.
<P>
Ωστόσο, πρέπει να πω πως υπάρχουν 6 ερωτήσεις οι οποίες δυστυχώς, παρότι κάποιες είχαν την κατάλληλη μορφή, δεν έφτασαν σε όλες τις γλώσσες του Συμβουλίου, επειδή πιστεύω ότι ήταν αργία στο Λουξεμβούργο. Συνεπώς, το Συμβούλιο αποφάσισε να μην απαντήσει σε αυτές.
<P>
Εν πάση περιπτώσει, αυτή τη συζήτηση σχετικά με τις σχέσεις και ό,τι ενδέχεται να συμβεί μπορεί να την κάνει η Διάσκεψη των Προέδρων.
<P>
Ερώτηση αριθ. 7 του κ. Esko Olavi Seppδnen (H-0542/00):
<P>
Θέμα: Το καθεστώς ορισμένων κρατών μελών της ΕΕ που δεν ανήκουν στη συμμαχία
<P>
Στη Διάσκεψη Κορυφής της Feira συζητήθηκε η αμυντική διάσταση της ΕΕ και το θέμα είναι στα προς συζήτηση και κατά τη διακυβερνητική διάσκεψη. Ορισμένα κράτη μέλη δεν ανήκουν στη στρατιωτική συμμαχία του ΝΑΤΟ. Ποια είναι η άποψη του Συμβουλίου για τη θέση αυτών των κρατών σε τυχόν μελλοντική αμυντική συνεργασία της ΕΕ; Θα σεβασθούν τα κράτη μέλη που ανήκουν στη συμμαχία, σύμφωνα με την πρόταση του προεδρεύοντος κράτους, την επιθυμία των άλλων κρατών να παραμείνουν εκτός οιασδήποτε συμμαχίας;

<SPEAKER ID=196 LANGUAGE="FR" NAME="Moscovici">
Δεν υπάρχει πρόβλημα μεταξύ Κοινοβουλίου και Επιτροπής. Απλά, είναι αλήθεια ότι μας έχουν κάπως εξηγήσει τη διαδικασία και ότι κατά κανόνα πρέπει να έχουμε πράγματι τις ερωτήσεις μεταφρασμένες για να μπορέσουμε να απαντήσουμε, ειδάλλως κάνουμε μια άσκηση αυτοσχεδιασμού που κινδυνεύει να είναι κακής ποιότητας.
<P>
Επανέρχομαι στο ερώτημα που έχει υποβληθεί. Το άρθρο 17 της Συνθήκης για την Ευρωπαϊκή Ένωση ορίζει ότι η πολιτική της Ένωσης, σύμφωνα με το παρόν άρθρο, δεν επηρεάζει τον ειδικό χαρακτήρα της πολιτικής ασφάλειας και άμυνας ορισμένων κρατών μελών, συμπεριλαμβανομένων των αδέσμευτων κρατών μελών.
<P>
Ομοίως, σέβεται τις υποχρεώσεις που απορρέουν από τη Βορειοατλαντική Συνθήκη για ορισμένα κράτη μέλη που θεωρούν ότι η κοινή τους άμυνα πραγματοποιείται στα πλαίσια του ΝΑΤΟ και ότι είναι συμβατή με την κοινή πολιτική ασφάλειας και άμυνας που αποφασίζεται σε αυτό το πλαίσιο.
<P>
Μετά το Αμστερνταμ η Ευρωπαϊκή Ένωση ξεκίνησε μια διαδικασία, μέσω της οποίας θα μπορεί να λαμβάνει όλα τα απαραίτητα μέτρα δράσης στον τομέα της πρόληψης των συγκρούσεων και της διαχείρισης των κρίσεων, η οποία ορίζεται στη Συνθήκη για την Ευρωπαϊκή Ένωση και είναι γνωστή ως αποστολές Petersberg, χωρίς αυτό να επηρεάζει τη θέση των κρατών μελών σε σχέση με την ένταξη ή μη ένταξη τους στο ΝΑΤΟ ή στη ΔΕΕ. Αυτό επανεπιβεβαιώνεται στην έκθεση της Προεδρίας που ενέκρινε το Ευρωπαϊκό Συμβούλιο του Ελσίνκι.

<SPEAKER ID=197 NAME="Seppδnen">
Αξιότιμε κύριε Υπουργέ, στη Σύνοδο Κορυφής της Feira αποφασίσαμε να αυξήσουμε την ευελιξία. αΕχω ερμηνεύσει το θέμα αυτό ως εξής: η ευελιξία θα εφαρμοσθεί επίσης στα θέματα του δεύτερου πυλώνα, στην εξωτερική πολιτική και στην πολιτική ασφαλείας. Συμφωνείτε με αυτή την ερμηνεία; Ταυτόχρονα παρακολούθησα τις απόψεις του Προέδρου της Γαλλίας σχετικά με τον τρόπο που η Ευρωπαϊκή αΕνωση θα πρέπει να εξελιχθεί σε δύο ταχύτητες και ότι θα πρέπει ενδεχομένως να αποκτήσει έναν σκληρό, στέρεο πυρήνα με πρωτοβουλία κάποιων πρωτοπόρων χωρών. Θεωρείτε ότι σε αυτόν τον σκληρό πυρήνα - όπως τον αποκαλεί ο πρώην Πρόεδρος της Επιτροπής κ. Jacques Delors - θα μπορεί να ανήκει μια χώρα που είναι στρατιωτικά ουδέτερη;

<SPEAKER ID=198 LANGUAGE="FR" NAME="Moscovici">
Όπως τίθεται το ερώτημα, είναι εξαιρετικά περίπλοκο. Παραπέμπει στο σύνολο της ΔΚΔ, προτίθεμαι λοιπόν να απαντήσω ενδελεχέστερα σε προσεχή διάλογο.
<P>
Θέλω απλά να υπογραμμίσω ότι στη Feira εκδηλώσαμε πράγματι την επιθυμία μας να μπορέσει το υπάρχον πλαίσιο να δώσει τη θέση του στα αδέσμευτα κράτη και στα κράτη που δεν είναι μέλη του ΝΑΤΟ, και αν μιλάτε γι' αυτή τη μορφή ευελιξίας, τότε σίγουρα θα υλοποιηθεί.
<P>
Κατά τα λοιπά, θα έχουμε την ευκαιρία να ξαναμιλήσουμε για το πώς θα αναπτυχθεί η αμυντική Ευρώπη και πώς θα αναπτυχθούν οι ενισχυμένες συνεργασίες εν προκειμένω.

<SPEAKER ID=199 NAME="Πρόεδρος">


<SPEAKER ID=200 NAME="Marνa Izquierdo Rojo">
Ερώτηση αριθ. 8 της κ. (H-0545/00):
<P>
Θέμα: Προτεραιότητες της γαλλικής προεδρίας στον τομέα της προώθησης της θέσης των γυναικών Ποιά συγκεκριμένα μέτρα θα εφαρμόσει κατά προτεραιότητα η γαλλική προεδρία για να βελτιώσει τη θέση των ευρωπαίων γυναικών;

<SPEAKER ID=201 LANGUAGE="FR" NAME="Moscovici">
Η κ. Nicole Pιry, συνάδελφός μου Υπουργός αρμόδια για τα δικαιώματα των γυναικών, θα παρουσιάσει ήδη από την προσεχή εβδομάδα ενώπιον της αρμόδιας επιτροπής σας το πρόγραμμα της γαλλικής Προεδρίας στον τομέα αυτό. Εδώ θέλω απλά να δώσω ορισμένες γενικές ενδείξεις.
<P>
Θα αναφέρω πως επί γαλλικής Προεδρίας το Συμβούλιο θα πρέπει να αντιμετωπίσει ορισμένα ζητήματα σχετικά με την ισότητα ανδρών και γυναικών. Κατ' αρχάς, η Επιτροπής απηύθυνε πρόσφατα στο Συμβούλιο μια ανακοίνωση με τίτλο "Προς μια κοινοτική στρατηγική πλαίσιο σε θέματα ισότητας ανδρών και γυναικών", καθώς και μια πρόταση απόφασης του Συμβουλίου σχετικά με ένα πρόγραμμα στήριξης της εφαρμογής της κοινοτικής στρατηγικής σε θέματα ισότητας ανδρών και γυναικών, πρόταση οδηγίας του Ευρωπαϊκού Κοινοβουλίου και του Συμβουλίου για τροποποίηση της οδηγίας 67/207/ΕΟΚ σχετικά με την εφαρμογή της αρχής της ίσης μεταχείρισης ανδρών και γυναικών, όσον αφορά - και είναι σημαντικό - την πρόσβαση στην απασχόληση, την εκπαίδευση, την επαγγελματική κατάρτιση και τις συνθήκες εργασίας. Η γαλλική Προεδρία, σας το τονίζω, έχει ήδη προγραμματίσει την παρουσίαση αυτών των κειμένων από την Επιτροπή.
<P>
Σε ό,τι αφορά την πρόταση απόφασης σχετικά με ένα πρόγραμμα βάσει του άρθρου 13 της Συνθήκης, εφόσον το πρόγραμμα πρέπει να ξεκινήσει από 1ης Ιανουαρίου 2001, η Προεδρία σκοπεύει να το εγκρίνει στο Συμβούλιο "απασχόληση - κοινωνική προστασία" της 28ης Νοεμβρίου. Σχετικά με την πρόταση οδηγίας, η γαλλική Προεδρία θα φροντίσει να προοδεύσουν οι εργασίες όσο το δυνατόν περισσότερο. Εκτός αυτών των νομοθετικών κειμένων, το Συμβούλιο θα εξετάσει, όπως τα προηγούμενα έτη, την εφαρμογή από τα κράτη μέλη του προγράμματος δράσης του Πεκίνου.
<P>
Εξάλλου, η γαλλική Προεδρία θα διοργανώσει δύο εκδηλώσεις στον τομέα αυτό: μια υπουργική διάσκεψη, στις 27 Οκτωβρίου στο Παρίσι, που θα είναι αφιερωμένη σε τρία θέματα - τις γυναίκες και τη λήψη αποφάσεων, τη διάρθρωση μεταξύ οικογενειακής και επαγγελματικής ζωής και το mainstreaming - και επίσης ένα συμπόσιο για την επαγγελματική ισότητα, στις 24 Νοεμβρίου στο Παρίσι, με θέμα τις διακρίσεις κατά την πρόσληψη και τις δυσκολίες επιστροφής στην εργασία.
<P>
Μπορείτε λοιπόν να είστε βεβαία ότι η γαλλική Προεδρία θα δώσει ιδιαίτερη προσοχή στην ισότητα ανδρών και γυναικών.

<SPEAKER ID=202 LANGUAGE="ES" NAME="Izquierdo Rojo">
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου, κύριο Moscovici, για τη γεμάτη υποσχέσεις απάντησή του, η οποία επιπλέον αποδεικνύει έμπρακτα κάτι που σήμερα το πρωί μας είπε ο κ. Chirac, Πρόεδρος της Γαλλίας, δηλώνοντας πως η γαλλική Προεδρία έχει συγκεκριμένες φιλοδοξίες. Εσείς το αποδείξατε αυτό με την απάντησή σας. Ο κ. Chirac μάς είπε επίσης πως μια από τις πιο ενδιαφέρουσες πτυχές με τις οποίες πρέπει να ασχοληθεί η γαλλική Προεδρία είναι ο συμβιβασμός οικογένειας και εργασίας. Σχετικά με αυτό, θα ήθελα να σας ρωτήσω πώς θα αποφευχθεί η μη σωστή χρήση αυτής της απαραίτητης έννοιας προς υποβιβασμό των γυναικών και ποιος θα είναι ο ρόλος των γυναικών σε αυτόν τον συμβιβασμό οικογένειας και εργασίας.

<SPEAKER ID=203 LANGUAGE="FR" NAME="Moscovici">
Δεν θα έχω αυτή την αξίωση, ιδίως αφού το αρσενικό φύλο είναι εντελώς διαφορετικό και όχι ιδιαίτερο φύλο. Όχι, νομίζω ότι το πιο συνετό είναι να το συζητήσετε περαιτέρω με την κ. Pιry, και λέγω απλά ότι, από φιλοσοφική άποψη, όταν συνδέουμε την οικογενειακή με την επαγγελματική ζωή δεν το κάνουμε σε καμιά περίπτωση για να αδικήσουμε τις γυναίκες ή για να επανέλθουμε σε ένα εντελώς παραδοσιακό μοντέλο, αλλά αντίθετα για να προχωρήσουμε προς αυτό που αποτελεί την κοινή μας επιθυμία, δηλαδή την πραγματική ισότητα ανδρών και γυναικών. Είναι σημαντικό να λάβουμε μέτρα γι' αυτό και η συμβολή των ανδρών στην οικογενειακή ζωή συγκαταλέγεται σίγουρα σε αυτά.

<SPEAKER ID=204 NAME="Πρόεδρος">


<SPEAKER ID=205 NAME="Jonas Sjφstedt">
Ερώτηση αριθ. 9 του κ. (H-0552/00):
<P>
Θέμα: Γνώμη του Συμβουλίου για την υπόθεση Pelinka στην Αυστρία Την 1η Μαΐου 1999, ο καθηγητής Anton Pelinka έκανε μια δήλωση στο ιταλικό τηλεοπτικό κανάλι RAI σχετικά με τις προηγούμενες δηλώσεις του Κόμματος της Ελευθερίας του Γκέοργκ Χάιντερ σε σχέση με τον εθνικοσοσιαλισμό. Στις 11 Μαΐου 2000, δικαστήριο της Βιέννης (Landesgericht fόr Strafsachen) καταδίκασε τον καθηγητή Pelinka επιβάλλοντάς του πρόστιμο 60.000 σελινιών με το αιτιολογικό ότι η τηλεοπτική εκπομπή ήταν δυσφημιστική για τον Γκέοργκ Χάιντερ. Την υπόθεση τη χειρίστηκε ο δικηγόρος του Χάιντερ, Dieter Bφhmdorfer, ο οποίος είναι σήμερα υπουργός Δικαιοσύνης της Αυστρίας.
<P>
Δεν εντάσσεται η δήλωση του Pelinka στο πλαίσιο των στοιχείων που πρέπει να είναι επιτρεπτά σε μια δημοκρατία;Το ζήτημα είναι να διαπιστωθεί αν το αυστριακό δικαστήριο διέπραξε σοβαρή παραβίαση της ελευθερίας έκφρασης εν γένει και της ακαδημαϊκής ελευθερίας, λαμβανομένου ιδίως υπόψη ότι η Αυστρία είναι μέλος του Συμβουλίου της Ευρώπης και της ΕΕ και ότι το άρθρο 6, παράγραφος 2, της Συνθήκης ΕΕ ορίζει ότι, όσον αφορά τις γενικές αρχές, η Ένωση σέβεται τα θεμελιώδη δικαιώματα, όπως κατοχυρώνονται με την Ευρωπαϊκή Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών.
<P>
Ποια είναι η γνώμη του Συμβουλίου όσον αφορά το γεγονός ότι ο υπουργός Δικαιοσύνης κράτους μέλους χειρίστηκε ενεργά μια δικαστική υπόθεση που αψηφά πλήρως την ανωτέρω σύμβαση και συνθήκη;

<SPEAKER ID=206 LANGUAGE="FR" NAME="Moscovici">
Η απάντησή μου θα είναι εξαιρετικά σύντομη. Και βέβαια το Συμβούλιο έχει γνώση αυτής της ιδιάζουσας κατάστασης, που δεν είναι σίγουρα καθόλου εύκολη. Ωστόσο, και θα το καταλάβετε, δεν είναι στη δικαιοδοσία του Συμβουλίου να σχολιάζει τις δικαστικές αποφάσεις, πόσο μάλλον να μπορεί να εκφέρει κριτική για τη λειτουργία του δικαστικού θεσμού σε ένα κράτος μέλος.

<SPEAKER ID=207 LANGUAGE="SV" NAME="Sjφstedt">
Κύριε Πρόεδρε, ευχαριστώ τη γαλλική Προεδρία για τη σύντομη απάντηση, ωστόσο έχω ακόμη δύο συμπληρωματικές ερωτήσεις, καθώς πρόκειται για μια πολύ σοβαρή και, από δημοκρατική σκοπιά, πολύ αμφισβητήσιμη υπόθεση.
<P>
14 κράτη μέλη σχεδιάζουν να ζητήσουν από εμπειρογνώμονες του Ευρωπαϊκού Συμβουλίου να εξετάσουν ορισμένες συνθήκες που επικρατούν στην Αυστρία. Η πρώτη ερώτησή μου είναι αν η γαλλική Προεδρία θεωρεί ότι αυτή η αίτηση για έλεγχο θα περιλαμβάνει και την υπόθεση Pelinka, κάτι που θα ήταν λογικό.
<P>
Η δεύτερη ερώτηση αφορά τα άρθρα 6 και 7 της Συνθήκης, σχετικά με τα θεμελιώδη δικαιώματα. Διερωτώμαι αν η γαλλική Προεδρία θεωρεί ότι υπάρχει λόγος να εξετάσει αυτή την υπόθεση βάσει των άρθρων 6 και 7 της Συνθήκης.

<SPEAKER ID=208 LANGUAGE="FR" NAME="Moscovici">
Επ' αυτού θέλω απλά να υπενθυμίσω ότι η πορτογαλική Προεδρία, που ενέργησε πολύ ισορροπημένα, αναγκάστηκε πριν από κάποιες ημέρες να λάβει μέτρα, όχι εξ ονόματος του Συμβουλίου, αλλά εξ ονόματος των 14, μέτρα με τα οποία συμφωνήσαμε, μέτρα τα οποία θα εφαρμόσουμε και στην αξιολόγηση της αυστριακής κατάστασης και στη διατήρηση των κυρώσεων. Θα επιμείνουμε σε αυτά τα μέτρα, χωρίς να προσθέσουμε άλλα, αλλά βέβαια και χωρίς να αφαιρέσουμε όσο δεν θα έχουμε αποδείξεις από μια αξιολόγηση ενδεικτική και της κατάστασης και του πολιτικού χαρακτήρα του κόμματος FPΦ.

<SPEAKER ID=209 NAME="Rόbig">
Κύριε Πρόεδρε, η Αυστρία έχει πολύ αυστηρούς νόμους που απαγορεύουν τον φασισμό, τον εθνικοσοσιαλισμό και την αναβίωσή τους, και τα τελευταία χρόνια υπήρξαν επανειλημμένα σχετικές καταδικαστικές αποφάσεις. Βλέπει ο Πρόεδρος του Συμβουλίου να υπάρχουν σε άλλα κράτη παρόμοιες ή καλύτερες νομοθεσίες; Θα εξακολουθήσει το Συμβούλιο να αγνοεί την παραβίαση των ευρωπαϊκών Συνθηκών που προέκυψε, ως γνωστόν, από τις κυρώσεις κατά της Αυστρίας - οι κυρώσεις αυτές αποφασίστηκαν από τους 14 Πρωθυπουργούς - και να μη λαμβάνει θέση, παραμένοντας έτσι παραβάτης των Συνθηκών; Θα εξακολουθήσουν να μην εξετάζονται και μελλοντικά οι διμερείς αποφάσεις από το Συμβούλιο;

<SPEAKER ID=210 LANGUAGE="FR" NAME="Moscovici">
Νομίζω πως έχω απαντήσει εκ των προτέρων στην ερώτηση για τη διατήρηση των μέτρων και συγχρόνως για την αξιολόγηση της κατάστασης. Κατά τα λοιπά, δεν είμαι σε θέση να εκφέρω άποψη ακριβώς για τη δικαστική ή νομική κατάσταση στην Αυστρία. Γνωρίζω όμως ότι υπάρχουν άλλες χώρες όπου η πολιτική κατάσταση μου φαίνεται πιο αξιοζήλευτη. Και εδώ, εκφράζομαι όχι υπό την ιδιότητα του Προεδρεύοντος του Συμβουλίου, αλλά ως Υπουργός μιας κυβέρνησης.

<SPEAKER ID=211 NAME="Πρόεδρος">
Η δεύτερη συμπληρωματική ερώτηση θα γίνει από τον κύριο Ford, και θα πρέπει να υπενθυμίσω ότι είναι ο συντάκτης της επόμενης ερώτησης, της υπ' αριθ. 10, η οποία δεν θα απαντηθεί γιατί συγκαταλέγεται μεταξύ των έξι ερωτήσεων που δεν έφτασαν στο Συμβούλιο σε όλες τις γλώσσες.

<SPEAKER ID=212 LANGUAGE="EN" NAME="Ford">
Kύριε Πρόεδρε, θα ήθελα να εκφράσω την ανησυχία μου για το γεγονός ότι κανένα μέλος της γαλλικής Προεδρίας δεν μπορεί να διαβάσει κάποια από τις άλλες ευρωπαϊκές γλώσσες πλην της γαλλικής. Σε ό,τι αφορά δε το εν λόγω ζήτημα, θα επιβεβαιώσει άραγε η Προεδρία ότι σύμφωνα με τη Συνθήκη είναι τα δεκατέσσερα κράτη - εξαιρουμένου του εμπλεκόμενου - που θα πρότειναν να αφαιρεθεί από την Αυστρία η ιδιότητα του κράτους μέλους, εάν χρειαζόταν κάτι τέτοιο; Δεν λέω ότι χρειάζεται, αλλά, εάν υπάρξει τέτοια ανάγκη, να μην περιμένουμε μια άποψη από την Προεδρία για το εάν αυτή η συγκεκριμένη υπόθεση της προκαλεί κάποια ανησυχία; Δεν είναι άραγε σωστό και πρέπον το ίδιο πρόσωπο να είναι δικαστής, ένορκος και δήμιος και το πρόσωπο που απαγγέλλει την κατηγορία να είναι ταυτοχρόνως και Υπουργός Δικαιοσύνης; Δεν θα κατήγγειλε κανείς αυτού του είδους την κατάσταση, ας πούμε, στην Ζιμπάμπουε ή σε κάποιο άλλο μέρος του κόσμου, εάν προέκυπτε εκεί;

<SPEAKER ID=213 LANGUAGE="FR" NAME="Moscovici">
(δεν ακούγεται) για την ικανότητα της γαλλικής Προεδρίας να κατανοεί άλλες γλώσσες πλην των γαλλικών. Δεν είμαστε όλοι αγράμματοι ή αναλφάβητοι. Απλά, μεταξύ Κοινοβουλίου και Συμβουλίου υπάρχουν κανόνες μετάδοσης, λόγω των οποίων πράγματι δεν έφτασαν σήμερα οι ερωτήσεις. Ελπίζω ειλικρινά ότι για τις επόμενες περιόδους συνόδου, με ή χωρίς μετάφραση, η κατάσταση θα διευθετηθεί. Είναι ένα βραχυπρόθεσμο πρόβλημα προσαρμογής.
<P>
Κατά τα λοιπά, όπως καταλάβατε, η γαλλική Προεδρία έχει την πρόθεση να ακολουθήσει τα μέτρα που αποφάσισαν οι Δεκατέσσερις. Και όταν λέμε οι Δεκατέσσερις, γνωρίζουμε καλά ότι δεν είναι ακριβώς πρόβλημα του Συμβουλίου παρά δεκατεσσάρων κρατών μελών σε σχέση με ένα άλλο. Εξάλλου, τα μέτρα αυτά, το επαναλαμβάνω, είναι αυστηρώς διμερή και δεν επηρεάζουν καθόλου το γεγονός ότι η Αυστρία είναι μια χώρα μέλος της Ευρωπαϊκής Ένωσης, η οποία έχει πρόσβαση σε όλα τα θεσμικά όργανα της ΕΕ, συμμετέχει σε όλους τους φορείς της και, στη διάρκεια της δικής μας Προεδρίας, θα αντιμετωπιστεί ως τέτοια, δηλαδή ως μια σημαντική χώρα της Ευρωπαϊκής Ένωσης.

<SPEAKER ID=214 LANGUAGE="EN" NAME="Ford">
Κύριε Πρόεδρε, ζήτησα από τον Προεδρεύοντα να απαντήσει στο ερώτημά μου εάν το άρθρο 7 των Συνθηκών όντως καλεί τους Δεκατέσσερις να λάβουν δράση έναντι μιας χώρας για την οποία υπάρχουν αμφιβολίες σχετικά με τον σεβασμό των ανθρωπίνων δικαιωμάτων. Φαίνεται να υπονοεί ότι αυτό το θέμα έχει να κάνει με την Προεδρία και όχι με δεκατέσσερα σύνολα διμερών σχέσεων.

<SPEAKER ID=215 LANGUAGE="FR" NAME="Moscovici">
Νομίζω ότι υπάρχει μια μικρή ασάφεια στην υπόθεση αυτή. Ουδείς ισχυρίστηκε ότι θα διώξει την Αυστρία από την Ευρωπαϊκή Ένωση, και μόλις πριν το εξήγησα. Συγχρόνως, αυτά τα μέτρα ελήφθησαν από δεκατέσσερα κράτη μέλη πάνω σε μια πολιτική βάση. Πάνω σε μια πολιτική βάση ασφαλώς θα εξακολουθήσουμε να ενεργούμε, με πλήρη σεβασμό, για μια ακόμα φορά, των δικαιωμάτων της Αυστρίας στην Ευρωπαϊκή Ένωση.

<SPEAKER ID=216 NAME="Πρόεδρος">
Πρόκειται για μια από τις ερωτήσεις που δεν θα απαντηθούν από το Συμβούλιο επειδή δεν έφτασε εγκαίρως στο Συμβούλιο σε όλες τις γλώσσες.
<P>
Το Κοινοβούλιο θα εξετάσει το θέμα, αλλά σήμερα δεν θα το συζητήσουμε περαιτέρω, αν συμφωνείτε και εσείς.
<P>
Ερώτηση αριθ. 11 της κ. Maj Britt Theorin (H-0554/00):
<P>
Θέμα: Διεθνές ποινικό δικαστήριο (ΔΠΔ)
<P>
Η Ευρωπαϊκή Επιτροπή - και συγκεκριμένα ο Επίτροπος Ανάπτυξης και Ανθρωπιστικής Βοήθειας - διαδραμάτισε σημαντικό ρόλο στην ίδρυση του νέου μονίμου διεθνούς ποινικού δικαστηρίου τον Ιούνιο του 1998.
<P>
Η έγκριση της σύμβασης της Ρώμης - στην οποία βασίζεται το ΔΠΔ - αποτέλεσε σημαντικό βήμα για την ανατροπή της τάσης συστηματικής χρήσης των βιασμών ως στρατηγικής πολέμου. Η σύμβαση είναι το πρώτο διεθνές κείμενο συμφωνίας που ορίζει ότι ο βιασμός, η σεξουαλική υποδούλωση και ο εξαναγκασμός σε εγκυμοσύνη μπορούν να διώκονται ως εγκλήματα κατά της ανθρωπότητας και ως εγκλήματα πολέμου.
<P>
Για να γίνει όμως πραγματικότητα, η σύμβαση της Ρώμης πρέπει να επικυρωθεί από 60 κράτη. Παρόλο που την έχουν υπογράψει όλα τα κράτη μέλη της ΕΕ, δυστυχώς μόνο η Ιταλία έχει επικυρώσει τη σύμβαση.
<P>
Τι μέτρα προτίθεται να λάβει το Συμβούλιο για να διασφαλίσει ότι και τα υπόλοιπα κράτη μέλη της ΕΕ θα επικυρώσουν τη σύμβαση;

<SPEAKER ID=217 LANGUAGE="FR" NAME="Moscovici">
Παρακαλώ τον αξιότιμο βουλευτή, για να έχει την ακριβή απάντηση σε αυτή την ερώτηση, να αναφερθεί στην προφορική ερώτηση H-0217/00, που έθεσε ο κ. Cushnahan στη σύνοδο του Μαρτίου, όπου το Συμβούλιο αναφέρει ότι ενθαρρύνει έντονα τα κράτη μέλη να επικυρώσουν, μετά την έγκρισή του στη Ρώμη στις 17 Ιουλίου 1998, το καταστατικό βάσει του οποίου ιδρύεται το Διεθνές Ποινικό Δικαστήριο. Αυτή η επικύρωση, ας το υπενθυμίσουμε, γιατί αποτελεί νομική αρχή, ανήκει εντούτοις στην αποκλειστική δικαιοδοσία των κρατών μελών, που είναι κυρίαρχα σε αυτό το θέμα.

<SPEAKER ID=218 LANGUAGE="SV" NAME="Theorin">
Κύριε Πρόεδρε, προκαλεί ικανοποίηση το γεγονός της πρόσφατης επικύρωσης από τη Γαλλία και το Βέλγιο της σύμβασης για το Διεθνές Ποινικό Δικαστήριο, ωστόσο ανησυχώ για τις εξελίξεις. Έχουν περάσει δύο χρόνια από τότε που υπεγράφη η σύμβαση η οποία προέκυψε από τη Διάσκεψη της Ρώμης και μόνον το 1/5 των χωρών που απαιτούνται έχουν επικυρώσει τη σύσταση του μόνιμου Διεθνούς Ποινικού Δικαστηρίου. Με αυτούς τους ρυθμούς είναι αμφίβολο αν θα προλάβουμε μέχρι την τελική ημερομηνία, τον Δεκέμβριο.
<P>
Θεωρώ βέβαια ότι η ΕΕ πρέπει να ηγείται της προσπάθειας για τη δημιουργία ενός διεθνούς συστήματος δικαιοσύνης και, όταν δεν είναι αποτελεσματικά τα εθνικά συστήματα δικαιοσύνης, τότε η διεθνής Κοινότητα πρέπει να είναι έτοιμη να αναλαμβάνει δράση ενάντια στους χειρότερους των εγκληματιών. Αφορά, πέραν των άλλων, το θέμα των επιθέσεων κατά γυναικών και κοριτσιών, καθώς και τις ελλείψεις που γνωρίζουμε ότι υπάρχουν στη σύσταση και διεξαγωγή δικών σε διεθνή δικαστήρια για τους εγκληματίες πολέμου της δεκαετίας του ' 90 όσον αφορά τη Ρουάντα και τη Γιουγκοσλαβία. Αυτό καταδεικνύει με σαφήνεια ότι το υπάρχον σύστημα είναι ανεπαρκές για να αντιμετωπίσει αξιόποινες πράξεις, όπως π.χ. τον εξαναγκασμό σε εγκυμοσύνη, τη σεξουαλική δουλεία και τους συστηματικούς βιασμούς.
<P>
Για να γίνει πραγματικότητα και να είναι αποτελεσματικό το Διεθνές Ποινικό Δικαστήριο απαιτείται ευρεία διεθνής στήριξη. Πρέπει ωστόσο να ρωτήσω το Συμβούλιο αν σχεδιάζει να αναλάβει ειδικές πρωτοβουλίες για την προώθηση της επικύρωσης και σε ό,τι αφορά κράτη εκτός ΕΕ. Εν προκειμένω, πολύ ουσιαστική θα ήταν η επικύρωση από τη Ρωσία και τις ΗΠΑ.

<SPEAKER ID=219 LANGUAGE="FR" NAME="Moscovici">
Για μια ακόμα φορά, το Συμβούλιο θεωρεί ότι η αποδοτική κατάληξη της διάσκεψης για την ίδρυση του Διεθνούς Ποινικού Δικαστηρίου αποτελεί ιστορικό επίτευγμα, που σημαίνει ότι μπορούμε να κάνουμε τον κόσμο πιο ασφαλή και πιο δίκαιο. Δεν μπορούμε να φανταστούμε μια πιο κατηγορηματική τοποθέτηση. Δεν μπορούμε να καταπατήσουμε την κυριαρχία των κρατών στο θέμα της επικύρωσης των Συνθηκών.
<P>
Θέλω να επισημάνω ότι και η Γαλλία, για παράδειγμα, επικύρωσε αυτή τη Συνθήκη, την οποία υποστηρίζει θερμά, και ότι εγώ, για παράδειγμα, συμμετείχα πριν από λίγους μήνες, στο πλευρό του Προέδρου της Δημοκρατίας, σε μια επίσκεψη στη Χάγη, όπου επισκεφθήκαμε το διεθνές ποινικό δικαστήριο για την πρώην Γιουγκοσλαβία. Αυτό δείχνει τη μεγάλη μας αφοσίωση σε αυτή την υπόθεση. Όμως, το μόνο μας όπλο είναι η παρότρυνση.

<SPEAKER ID=220 NAME="Πρόεδρος">


<SPEAKER ID=221 NAME="Concepciσ Ferrer">
Ερώτηση αριθ. 12 της κ. (H-0556/00):
<P>
Θέμα: Το εμπόριο διαμαντιών ως αιτία διενέξεων στην Αφρική Έχει αποδειχθεί ότι οι βιαιοπραγίες, είτε στη Σιέρρα Λεόνε, είτε στις Μεγάλες Λίμνες, συνδέονται με τα μονοπώλια των ορυκτών κοιτασμάτων της περιοχής και τους αγώνες για τον έλεγχο των εν λόγω μονοπωλίων.
<P>
Ορισμένα κράτη μέλη, όπως π.χ. το Ηνωμένο Βασίλειο, σκέπτονται να επιβάλλουν εμπορικό αποκλεισμό για τα διαμάντια στη Σιέρρα Λεόνε δεδομένου ότι έχει σαφέστατα αποδειχθεί ότι το εμπόριο σε πολύτιμους λίθους εξυπηρετεί και έχει εξυπηρετήσει τη χρηματοδότηση των ανταρτών του RUF.
<P>
Εξετάζει άραγε το Συμβούλιο την πιθανότητα να παρέμβει στο εμπόριο διαμαντιών που προέρχονται από τη Σιέρρα Λεόνε και την περιοχή των Μεγάλων Λιμνών προκειμένου να προωθηθεί η ειρήνη στην περιοχή;
<P>
Σε περίπτωση καταφατικής απάντησης, μπορεί να αναφέρει το Συμβούλιο ποιές δραστηριότητες έχει ή πρόκειται να αναλάβει προς την κατεύθυνση αυτή στο άμεσο μέλλον;

<SPEAKER ID=222 LANGUAGE="FR" NAME="Moscovici">
Το Συμβούλιο έχει επανειλημμένα εκφράσει την ανησυχία του για το λαθρεμπόριο διαμαντών που οξύνει τις συγκρούσεις σε ορισμένες χώρες της Αφρικής, ιδίως στην Αγκόλα, τη Λαϊκή Δημοκρατία του Κονγκό και τη Σιέρρα Λεόνε.
<P>
Πρόσφατα, στις 13 Ιουνίου , το Συμβούλιο προειδοποίησε την κυβέρνηση της Λιβερίας ότι αν δεν κρατούσε υπεύθυνη στάση απέναντι στη Σιέρρα Λεόνε, ιδίως όσον αφορά το λαθρεμπόριο διαμαντών, η Ευρωπαϊκή Ένωση θα το ελάμβανε υπόψη στην πολιτική της, και κυρίως στο πλαίσιο της Σύμβασης Λομέ.
<P>
Ωστόσο, το Συμβούλιο, θέλω να το διευκρινίσω, δεν συζήτησε ακόμα τις πρωτοβουλίες που πρότεινε το Ηνωμένο Βασίλειο στο Συμβούλιο Ασφαλείας των Ηνωμένων Εθνών ούτε είχε επαφή με τους βασικούς εισαγωγείς διαμαντών με στόχο την αποτροπή του λαθρεμπορίου διαμαντιών.

<SPEAKER ID=223 LANGUAGE="ES" NAME="Ferrer">
Κύριε Προεδρεύοντα του Συμβουλίου, πραγματικά λυπάμαι για την απάντησή σας. Πιστεύω πως το πρόβλημα που συνδέεται με το εμπόριο διαμαντιών, που έχει προκαλέσει και προκαλεί τον θάνατο πολλών ανθρώπων, αξίζει την περισσότερο αποφασιστική και σταθερή προσοχή του Συμβουλίου. Δεν μπορώ να κατακρίνω εσάς, γιατί εσείς μόλις αναλάβατε την Προεδρία του Συμβουλίου, αλλά θα σας ζητούσα να λάβετε πιο συγκεκριμένες και δραστήριες αποφάσεις.
<P>
Η Ευρωπαϊκή Ένωση έχει δεσμευτεί για την προώθηση της ειρήνης και της σταθερότητας όχι μόνο στην Ευρώπη, αλλά και σε ολόκληρο τον κόσμο. Και αν δεν ελεγχθεί το εμπόριο διαμαντιών δεν θα μπορέσουμε να προωθήσουμε την ειρήνη και τη σταθερότητα στην Αφρική.
<P>
Στην περίπτωση της Σιέρρα Λεόνε, η Μεγάλη Βρετανία υποστήριξε τον εμπορικό αποκλεισμό, όπως έκανε επίσης κατά κάποιον τρόπο και η Γαλλία. Το Συμβούλιο θα μπορούσε να προωθήσει έναν γενικό αποκλεισμό για όλα τα διαμάντια που προέρχονται από την Αφρική, και κυρίως να ελέγχει τα πιστοποιητικά. Γνωρίζουμε ότι είναι δύσκολη η εφαρμογή αυτών των μέτρων, αλλά εν πάση περιπτώσει οποιαδήποτε πρόοδος σε αυτό το θέμα θα έσωζε ανθρώπινες ζωές και θα συνέβαλε στην αποκλιμάκωση των πραγματικά δραματικών συγκρούσεων στην αφρικανική ήπειρο.

<SPEAKER ID=224 LANGUAGE="FR" NAME="Moscovici">
Ναι, απλά παρουσίασα την κατάσταση των εργασιών στο Συμβούλιο. Αυτό σε καμία περίπτωση δεν σημαίνει ότι δεν αποδίδουμε ξεχωριστή σημασία στο θέμα και ότι δεν θα σας ενημερώνουμε τακτικά επα αυτού. Απλά, σας πληροφόρησα για την κατάσταση στην οποία βρισκόμαστε.

<SPEAKER ID=225 NAME="Πρόεδρος">
Κύριε Προεδρεύοντα του Συμβουλίου, η ερώτηση αριθ. 13 συγκαταλέγεται μεταξύ των έξι ερωτήσεων που δεν θα απαντηθούν από το Συμβούλιο λόγω κανονιστικών προβλημάτων.
<P>
Δεδομένου ότι ο συντάκτης της απουσιάζει , η ερώτηση αριθ. 14 καθίσταται άκυρη.
<P>
Η ερώτηση αριθ. 15 του κ. Medina Ortega δεν θα απαντηθεί διότι το θέμα της περιλαμβάνεται στην ημερήσια διάταξη της παρούσας περιόδου συνόδου.

<SPEAKER ID=226 NAME="Ιωάννη Μαρίνου">
Ερώτηση αριθ. 16 του κ. (Η-0565/00):
<P>
Θέμα: Παραβιάσεις του Κυπριακού εναερίου χώρου από τουρκικά μαχητικά Η Κύπρος, χώρα η οποία θα ενταχθεί τα αμέσως επόμενα χρόνια στην Ε.Ε., πέφτει κατα εξακολούθηση θύμα της τουρκικής επιθετικότητας. Εκτός της επί 26 συνεχή χρόνια κατοχής του 37% του εδάφους της από τον τουρκικό στρατό, υφίσταται τη σχεδόν καθημερινή αμφισβήτηση της υπόστασής της ως ανεξαρτήτου κράτους εκ μέρους της Τουρκίας, χώρας υποψήφιας για ένταξη στην Ε.Ε. Το τελευταίο κρούσμα αποτέλεσαν οι καταγγελλόμενες προς το Γενικό Γραμματέα του ΟΗΕ κ. Αννάν μαζικές παραβιάσεις του εναερίου χώρου της Κύπρου και του F.I.R. Λευκωσίας από 78 συνολικά τουρκικά μαχητικά αεροσκάφη στις 27 και 30 Απριλίου, καθώς και στις 1, 4, 5, 8, 9, 10, 12, 17, 18, 19 και 26 Μαΐου 2000. Οι καταγγελίες έγιναν κατά τον πιο επίσημο τρόπο, μέσω επιστολής του Μόνιμου Αντιπροσώπου της Κύπρου στα Ηνωμένα Έθνη πρέσβυ κ. Ζακχαίου, προς τον κ. Αννάν στις 5 Ιουνίου. Ποιά είναι η επίσημη θέση του Συμβουλίου για τις παραβιάσεις της εθνικής κυριαρχίας ενός ανεξαρτήτου κράτους μέλους του ΟΗΕ, υποψήφιου για ένταξη στην Ε.Ε., και πόσο συνάδει η τακτική που ακολουθεί η Τουρκία με τρόπους συμπεριφοράς που αρμόζουν σε ένα σύγχρονο ευρωπαϊκό κράτος;

<SPEAKER ID=227 LANGUAGE="FR" NAME="Moscovici">
Ο αξιότιμος βουλευτής εφιστά την προσοχή του Συμβουλίου στο θέμα της παραβίασης του εναέριου χώρου της Κυπριακής Δημοκρατίας από τουρκικά στρατιωτικά αεροσκάφη. Το Συμβούλιο αποδίδει μεγάλη σημασία στην αρχή της εθνικής κυριαρχίας, και ως εκ τούτου δεν μπορεί παρά να υπενθυμίσει τη δέσμευσή του στο ψήφισμα 353 της 20ής Ιουλίου 1974 του Συμβουλίου Ασφαλείας των Ηνωμένων Εθνών και στο ψήφισμα 3212 της Γενικής Συνέλευσης των Ηνωμένων Εθνών, της 1ης Νοεμβρίου 1974, που ζητεί από όλα τα κράτη να σεβαστούν την εθνική κυριαρχία της Κυπριακής Δημοκρατίας.
<P>
Το Συμβούλιο αναμένει βέβαια από κάθε υποψήφια προς ένταξη χώρα να προσαρμοστεί στις ευρωπαϊκές αξίες και να εδραιώσει σχέσεις καλής γειτονίας με τους γείτονές της.
<P>
Σχετικά με την Κύπρο, η διαδικασία ρύθμισης δρομολογήθηκε υπό την αιγίδα των Ηνωμένων Εθνών. Το Συμβούλιο, που υποστηρίζει τις προσπάθειες του Γενικού Γραμματέα των Ηνωμένων Εθνών, αναμένει από την Τουρκία, όπως και από τις άλλες χώρες, να συμβάλει στην επιτυχία αυτών των συζητήσεων, ώστε το αποτέλεσμα να είναι μια δίκαια και βιώσιμη ρύθμιση του κυπριακού προβλήματος.

<SPEAKER ID=228 NAME="Μαρίνος">
Ευχαριστώ τον κύριο Υπουργό, αλλά δυστυχώς δεν θεωρώ ικανοποιητική την απάντησή του. Το Συμβούλιο μιλά συνεχώς για κυπριακό πρόβλημα, ενώ πρόκειται για θέμα κατοχής του 40% του εδάφους μιας ανεξάρτητης χώρας μέλους του ΟΗΕ, υποψήφιας για ένταξη στην Ευρωπαϊκή Ένωση, που αφήνεται όμως στο έλεος ενός πανίσχυρου κατακτητή. Ήδη η Τουρκία, ενθαρρυνόμενη από την ανοχή και την υποχωρητικότητα της Ευρώπης και των Ηνωμένων Πολιτειών, προέβη προχτές σε μια νέα επιθετική πρόκληση που θα μπορούσε να είναι αιτία πολέμου μεταξύ ισοδύναμων χωρών. Τα τουρκικά κατοχικά στρατεύματα κατέλαβαν κυπριακό έδαφος άλλων 200 μέτρων, έστησαν οδόφραγμα δίπλα στο τελευταίο βρετανικό φυλάκιο και εγκλώβισαν εκεί και 10 Ελληνοκύπριους που κατέστησαν έτσι όμηροι.
<P>
Ερωτάται τώρα το Συμβούλιο αν θα ανεχθεί και πάλι χωρίς αποφασιστική αντίδραση και αυτή την επιθετική συμπεριφορά της Τουρκίας. Θα αντιληφθεί, επιτέλους, ότι η Τουρκία χλευάζει τη διεθνή νομιμότητα, εκθέτει σε αναξιοπιστία τον ΟΗΕ, προκαλεί την Ευρωπαϊκή Ένωση και φέρνει σε δύσκολη θέση και την ελληνική κυβέρνηση; Υπενθυμίζω ότι η Ελλάς ήρε το βέτο κατά της τουρκικής υποψηφιότητας βασιζόμενη στις υποσχέσεις των 14 άλλων χωρών για αλλαγή συμπεριφοράς της Τουρκίας. Μήπως η Τουρκία έχει την αίσθηση ότι η υποχωρητικότητά της είναι κάτι σαν τη Συνθήκη του Μονάχου και γι' αυτό προχωρεί;

<SPEAKER ID=229 LANGUAGE="FR" NAME="Moscovici">
Κατάλαβα καλά την ερώτηση. Ήθελα απλά να επαναλάβω την απάντησή μου και να υπογραμμίσω ότι δεν μπορούμε να ισχυριζόμαστε ότι η Τουρκία ενθαρρύνεται από οπουδήποτε να έχει επιθετική συμπεριφορά.

<SPEAKER ID=230 NAME="Ζαχαράκις">
Κύριε Υπουργέ, αντιλαμβάνομαι την απροθυμία σας να δώσετε μια σαφή και απροσχημάτιστη απάντηση σε ερωτήσεις σχετικά με την απαράδεκτη συμπεριφορά της Τουρκίας στην Κύπρο. Ανάλογη υπήρξε, άλλωστε, και η απροθυμία των προκατόχων σας για απροκάλυπτη καταδίκη της Τουρκίας και ανάλογη, φοβούμαι, θα είναι και η στάση των διαδόχων σας, αφ' ης στιγμής έχει υιοθετηθεί η αμερικανικής, και όχι μόνο, εμπνεύσεως φόρμουλα των δύο μέτρων και δύο σταθμών έναντι της Τουρκίας και η εξυπηρετική μέθοδος της καταφυγής σε προσχήματα, όπως είναι η επί 26 χρόνια δήθεν διαφαινόμενη προοπτική διευθετήσεως του κυπριακού προβλήματος και η δήθεν συνακόλουθη ανάγκη κατευνασμού του αχυρανθρώπου της Αγκύρας κ. Ντεκτάς.
<P>
Παρά ταύτα, θα διακινδυνεύσω μια ακόμα ερώτηση, ελπίζοντας να τύχω τη φορά αυτή ικανοποιητικής απαντήσεώς σας. Είναι έτοιμη και διατεθειμένη η γαλλική Προεδρία να εγκαταλείψει αυτή την ποντιοπιλατική πρακτική και να καταστήσει ανεπιφύλακτα σαφές στη Τουρκία, εν ονόματι της Ευρωπαϊκής Ενώσεως, πρώτον, ότι η Κύπρος θα ενταχθεί ως πλήρες μέλος στην Ευρωπαϊκή Ένωση, ανεξαρτήτως τυχόν προηγουμένης επιτεύξεως λύσεως του κυπριακού προβλήματος, εφόσον μια τέτοια λύση θα έχει αποδειχθεί ανέφικτη λόγω της τουρκικής αδιαλλαξίας και, δεύτερον, ότι η Τουρκία θα παραμείνει εσαεί υποψήφια και μόνο χώρα εάν συνεχίσει να παραβιάζει θεμελιώδεις αρχές του διεθνούς δικαίου και του ευρωπαϊκού ιδεώδους;

<SPEAKER ID=231 NAME="Πρόεδρος">


<SPEAKER ID=232 NAME="Olivier Dupuis">
Ερώτηση αριθ. 17 του κ. (H-0569/00):
<P>
Θέμα: Μιλόσεβιτς Πολλές δημοσιογραφικές πηγές ανέφεραν τις τελευταίες αυτές ημέρες ότι ένα κράτος μέλος της Ευρωπαϊκής Ένωσης καταβάλλει αυτή τη στιγμή προσπάθειες, ως μεσολαβητής, για να εξεύρει "διέξοδο" στη σοβαρή κατάσταση που επικρατεί στη Σερβία, Πάντοτε σύμφωνα με τις πηγές αυτές, αυτό το κράτος μέλος εργάζεται, σε συνεργασία με άλλα μέλη της διεθνούς κοινότητας, πάνω σε ένα σενάριο που προβλέπει ότι θα παραχωρηθεί στον κ. Μιλόσεβιτς και στην οικογένειά του εξορία υπό προστασίαν και, άρα, η ασυλία του έναντι του Διεθνούς Δικαστηρίου για τα εγκλήματα που διαπράχθηκαν στην πρώην Γιουγκοσλαβία, με αντάλλαγμα να εγκαταλείψει την εξουσία.
<P>
Δεν φρονεί το Συμβούλιο ότι ένα τέτοιο σενάριο, εάν επρόκειτο να υλοποιηθεί, θα εσήμαινε πλήρη μεταστροφή της πολιτικής που ακολουθεί μέχρι σήμερα η Ευρωπαϊκή Ένωση έναντι των προσώπων που κατηγορούνται από το διεθνές δικαστήριο για τα διαπραχθέντα στην πρώην Γιουγκοσλαβία εγκλήματα; Δεν φρονεί επίσης το Συμβούλιο ότι μια τέτοια μεταστροφή θα είχε σοβαρότατες συνέπειες για την αξιοπιστία του μελλοντικού Διεθνούς Ποινικού Δικαστηρίου;

<SPEAKER ID=233 LANGUAGE="FR" NAME="Moscovici">
Οι αδιακρισίες στις οποίες αναφέρεται ο αξιότιμος βουλευτής, τις οποίες δημοσίευσε μερίδα του διεθνού Τύπου και που αφορούν διακριτικές συνομιλίες μεταξύ ορισμένων κυβερνήσεων με στόχο να εξασφαλίσουν στον Πρόεδρο Milosevic και την οικογένειά του μια προστατευμένη εξορία, διαψεύσθηκαν επίσημα από τους εκπροσώπους όλων των εν λόγω κυβερνήσεων.
<P>
Η πολιτική της Ευρωπαϊκής Ένωσης, στόχος της οποίας είναι να εξασφαλίσει πλήρη και άνευ όρων στήριξη τόσο στο Διεθνές Δικαστήριο για τα εγκλήματα που διαπράχθηκαν στην πρώην Γιουγκοσλαβία όσο και σε οποιαδήποτε δράση επιχειρείται για τη δίωξη και την προσαγωγή των ατόμων που κατηγοούνται γι' αυτά τα εγκλήματα στη διεθνή δικαιοσύνη, παραμένει, μπορώ να σας διαβεβαιώσω γι' αυτό, πλήρως και εντελώς αμετάβλητη.

<SPEAKER ID=234 NAME="Dupuis">
FR) Κύριε Υπουργέ, η απάντησή σας με ικανοποιεί απόλυτα, και βλέπω ότι έχετε πρόβλημα με τη φωνή σας. Η συνεδρίαση παρατάθηκε αρκετά. Σας ευχαριστώ πολύ. Καλή αρχή και καλή συνέχεια στην Προεδρία και κάθε επιτυχία.

<SPEAKER ID=235 NAME="Πρόεδρος">
Και εμείς ευχαριστούμε τον κύριο Υπουργό για την παρουσία του και φυσικά του ευχόμαστε περαστικά για το κρυολόγημά του. Και εγώ έχω κρυολογήσει. Αυτά τα καλοκαιρινά κρυολογήματα πρέπει να τα προσέχουμε πολύ.
<P>
Δεδομένου ότι ο χρόνος της ώρας των ερωτήσεων προς το Συμβούλιο έληξε, οι ερωτήσεις αριθ. 18 έως 24 θα απαντηθούν γραπτώς.
<P>
Η ώρα των ερωτήσεων προς το Συμβούλιο έληξε.
<P>
(Η συνεδρίαση διακοπείσα στις 19.45 συνεχίζεται στις 21.00).

<CHAPTER ID=10>
Σχέδια Διορθωτικών και Συμπληρωματικών Προϋπολογισμών (ΔΠΣ) για το οικονομικό έτος 2000
<SPEAKER ID=236 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων δύο εκθέσεων:
<P>
Α5-0183/2000 του κ. Bourlanges, εξ ονόματος της Επιτροπής Προϋπολογισμών, σχετικά με το σχέδιο διορθωτικού και συμπληρωματικού προϋπολογισμού αριθ. 1/2000 στον προϋπολογισμό των Ευρωπαϊκών Κοινοτήτων για το οικονομικό έτος 2000,
<P>
Α5-0192/2000 του κ. Virrankoski, εξ ονόματος της Επιτροπής Προϋπολογισμών, σχετικά με το σχέδιο διορθωτικού και συμπληρωματικού προϋπολογισμού αριθ. 2/2000 στον γενικό προϋπολογισμό των Ευρωπαϊκών Κοινοτήτων για το οικονομικό έτος 2000.
<P>
Εφόσον ο κ. Bourlanges δεν είναι ακόμη παρών, θα ήθελα να ξεκινήσω δίδοντας τον λόγο για 5 λεπτά στον κ. Virrankoski.

<SPEAKER ID=237 NAME="Virrankoski">
Αξιότιμε κύριε Πρόεδρε, το υπό εξέταση σχέδιο διορθωτικού και συμπληρωματικού προϋπολογισμού αριθ. 2/2000 περιέχει κονδύλια για το Συμβούλιο και το Κοινοβούλιο. Το ύψος του προϋπολογισμού του Συμβουλίου είναι 6,635 εκατ. ευρώ. Αυτά προορίζονται για τις ανάγκες της Κοινής Εξωτερικής Πολιτικής και Πολιτικής Ασφάλειας καθώς και για την πολιτική της άμυνας. Για την ενοικίαση, επισκευή και επίπλωση νέου κτηρίου εκτιμούμε ότι θα χρειαστούν 5,877 εκατ. ευρώ. Το κτήριο προορίζεται για τις ανάγκες του προσωπικού της εξωτερικής πολιτικής και πολιτικής ασφάλειας. Εκεί θα στεγασθεί μεταξύ άλλων το στρατιωτικό προσωπικό της Ευρωπαϊκής αΕνωσης, οι αποσπασμένοι από τα κράτη μέλη στρατιωτικοί εμπειρογνώμονες. Σε πρώτο στάδιο ο πιθανός αριθμός ατόμων ίσως είναι 45, όμως αργότερα ενδέχεται να αυξηθεί σε 60 ή ακόμη και σε 90 άτομα. Οι μισθολογικές τους δαπάνες θα ανέλθουν σε 758.000 ευρώ στο τέλος του έτους. Σύμφωνα με την παλαιότερη συμφωνία κυρίων, κανένα από τα δύο θεσμικά όργανα - ούτε το Συμβούλιο ούτε το Κοινοβούλιο - δεν έχει αναμειχθεί στο σχέδιο προϋπολογισμού του άλλου.
<P>
αΟσον αφορά το Ευρωπαϊκό Κοινοβούλιο ο διορθωτικός και συμπληρωματικός προϋπολογισμός περιέχει πιστώσεις 15 εκατ. ευρώ για μια πρόσθετη προκαταβολική πληρωμή για το κτήριο που βρίσκεται στις Βρυξέλλες. Αυτή η πληρωμή θα μειώσει τα ετήσια έξοδα για τόκους κατά 2,2 εκατ. ευρώ για μια περίοδο δέκα ετών. Μετά από τα κονδύλια αυτά μένουν στο περιθώριο των δημοσιονομικών προοπτικών 69,1 εκατ. ευρώ.
<P>
Η Επιτροπή Προϋπολογισμών μετέφερε ήδη με τη συλλογική μεταφορά C6/2000 38 εκατ. ευρώ από τους πόρους που έμειναν εφέτος αχρησιμοποίητοι για τη χρηματοδότηση αυτού του κτηρίου, δηλαδή του κτηρίου Spinelli,. Εφόσον και ο κύριος Πρόεδρος είχε τη δυνατότητα να εκτελέσει επίσης από την πλευρά του μεταφορές πόρων για τον σκοπό αυτό, μπορούμε αυτή τη στιγμή να χρησιμοποιήσουμε συνολικά περίπου 58 εκατ. ευρώ για άμεσες πληρωμές. Αυτό μειώνει τις ετήσιες πληρωμές, όσον αφορά το Κοινοβούλιο, κατά περίπου 8-9 εκατ. ευρώ για μια περίοδο δέκα ετών, πράγμα που αποτελεί μεγάλη ανακούφιση. Είναι λογικό για το Κοινοβούλιο να πληρώνει για το κτήριό του προκαταβολικά. Με τον τρόπο αυτό εξοικονομούνται οι δαπάνες των τόκων, ενώ συγχρόνως επιτυγχάνουμε περιθώριο ελιγμών στον προϋπολογισμό του Κοινοβουλίου για τα επόμενα χρόνια. Πρόκειται να χρειαστούμε αυτό το περιθώριο ελιγμών, όταν με τη διεύρυνση προς Ανατολάς αυξηθούν τα υπόλοιπα έξοδα του Κοινοβουλίου.
<P>
Σύμφωνα με τον διορθωτικό και συμπληρωματικό προϋπολογισμό αριθ. 2/2000 το μερίδιο του Κοινοβουλίου στις δαπάνες της κατηγορίας 5, δηλαδή στις διοικητικές δαπάνες, αυξάνεται τώρα σε 20,41 τοις εκατό, το οποίο είναι ελαφρώς υψηλότερο από το ανώτατο όριο του 20 τοις εκατό, που είχε θέσει το ίδιο το Κοινοβούλιο. Αρχικά, κατά την κατάρτιση του προϋπολογισμού το μερίδιο των διοικητικών δαπανών ήταν κάτω του 20 τοις εκατό. Καθότι είναι πάρα πολύ πιθανό, μεταξύ άλλων από τις πιστώσεις του καθεστώτος των βουλευτών - 60 εκατ. ευρώ - να μείνει ένα σημαντικό μέρος αχρησιμοποίητο, διότι έχει ήδη περάσει πάνω από μισός χρόνος, θα μπορέσουμε να επανεξετάσουμε αυτό το ανώτατο όριο στο τέλος του έτους. Αφετέρου πρέπει να επισημάνω ότι το Κοινοβούλιο εξοικονομεί πόρους, καθότι η επένδυση είναι η πλέον ορθολογική.
<P>
Ο προϋπολογισμός του Συμβουλίου είναι ενδιαφέρων διότι περιέχει για πρώτη φορά κονδύλια για την κοινή πολιτική ασφάλειας και άμυνας. Στο Συμβούλιο δημιουργούνται οι δομές για τη στενότερη ένταξη της αμυντικής διάστασης ως τομέα δραστηριότητας της ΕΕ, σύμφωνα με τα συμπεράσματα του Ευρωπαϊκού Συμβουλίου του Ελσίνκι. Το ζήτημα αυτό θα αποβεί υπερβολικά δύσκολο για τις μικρές ουδέτερες χώρες, όπως επί παραδείγματι για τη Φινλανδία. Τα σημάδια της επιχείρησης διαχείρισης της κρίσης στο Κοσσυφοπέδιο φοβίζουν. Πόσο ευρεία είναι η δικαιοδοσία για πολεμικές ενέργειες ανθρωπιστικού χαρακτήρα και ποια τα όριά τους; Μεγάλο πρόβλημα θα είναι η τεχνική του προϋπολογισμού στο μέλλον. Το άρθρο 28 της Συνθήκης είναι ασαφές, ιδιαιτέρως ως προς την κοινή πολιτική της ασφάλειας και της άμυνας, καθώς και για τη στρατιωτική πολιτική. Οι διοικητικές δαπάνες ανήκουν στον προϋπολογισμό της ΕΕ, όμως στις διοικητικές δαπάνες το Συμβούλιο έχει διακριτική ευχέρεια. Ποια πρακτική λοιπόν θα ακολουθείται στο μέλλον και πόσες από τις δαπάνες αυτές θα προσπαθήσουμε να εγγράψουμε στην κατηγορία 4 - εξωτερικές δράσεις - η οποία είναι ήδη σήμερα υπερβολικά επιβαρυμένη; Κατά τις ερχόμενες διαβουλεύσεις πρέπει να καταστήσουμε την ταξινόμηση των δαπανών σαφέστερη και να την κάνουμε να ανταποκρίνεται καλύτερα στις προσδοκίες του Κοινοβουλίου.

<SPEAKER ID=238 NAME="Πρόεδρος">
Πριν δώσω για 5 λεπτά τον λόγο στον κύριο Bourlanges, θέλω να σας επισημάνω ότι έχουμε ακόμη άπειρα θέματα στη σημερινή ημερήσια διάταξη, και γι' αυτό τον λόγο η παράκλησή μου είναι να τηρήσετε κατά το δυνατόν τους χρόνους αγόρευσης, διαφορετικά θα είμαστε ακόμη εδώ περασμένα μεσάνυχτα, και αυτό θα είναι άσχημο για όλους τους συμμετέχοντες στη συνεδρίαση!

<SPEAKER ID=239 NAME="Bourlanges">
Κύριε Πρόεδρε, θα προσπαθήσω να ακολουθήσω τις σοφές σας συμβουλές.
<P>
Ο προτεινόμενος διορθωτικός και συμπληρωματικός προϋπολογισμός μάλλον δεν θα δημιουργήσει μεγάλα προβλήματα, για τον απλό λόγο ότι επιτρέπει μεν - και αυτό είναι μια καινοτομία που ικανοποιεί το Κοινοβούλιο - να εισαχθούν ορισμένα δημοσιονομικά στοιχεία και επιλογές που του ταιριάζουν και του αρέσουν, αλλά ουσιαστικά είναι ένα σχέδιο που είναι ικανοποιητικό για το Συμβούλιο.
<P>
Πράγματι, στο προτεινόμενο σχέδιο ο μεγάλος νικητής είναι το Συμβούλιο. Θεμιτός νικητής, δεν είναι νικητής εναντίον μας, είναι απλά νικητής. Είναι νικητής γιατί αυτός ο προϋπολογισμός έχει ως βασικό στόχο να του δώσει τη δυνατότητα να ανακτήσει τα πλεονασματικά υπόλοιπα του προϋπολογισμού του προηγούμενου έτους, δηλαδή 3,2 δισεκατομμύρια ευρώ. Η εισφορά σε σχέση με τη βρετανική επιστροφή είναι μικρότερη και η απόδοση των ίδιων πόρων μεγαλύτερη, κυρίως των τελωνειακών δασμών. Όλα αυτά αφαιρούνται από τα έξοδα που το βαραίνουν.
<P>
Συνεπώς, το προτεινόμενο σχέδιο είναι μια καλή συμφωνία για το Συμβούλιο. Αυτό δεν σημαίνει ότι είναι κακή συμφωνία για το Κοινοβούλιο. Πρώτον, διότι συμφωνήσαμε, στα πλαίσια του τριμερούς διαλόγου, οι μεν με τους δε, να μην περιοριστεί ο προτεινόμενος προϋπολογισμός μόνο στην επιστροφή των υπολοίπων στα κράτη μέλη, αλλά να μπορέσουμε να προσθέσουμε δαπάνες και να είναι ένας πραγματικός διορθωτικός και συμπληρωματικός προϋπολογισμός. Είναι μια περιορισμένη, αλλά σημαντική νίκη γι' αυτό το Κοινοβούλιο.
<P>
Κατά δεύτερο λόγο, συμπεριλαμβάνουμε σε αυτή τη συμφωνία ορισμένες ευτυχείς επιλογές. Πρώτον, προσθέτουμε μια ειδική εισφορά ύψους ενός εκατομμυρίου Ecu για τα ορφανά φάρμακα. Τώρα που υπάρχει η νομική βάση μπορούμε να χρηματοδοτήσουμε αυτά τα φάρμακα. Τούτο είναι προτεραιότητα για την αρμόδια επιτροπή αλλά και προτεραιότητα για την Επιτροπή Προϋπολογισμών και γι' αυτό το Κοινοβούλιο.
<P>
Δεύτερον - και αυτό είναι το δεύτερο σημαντικό κέρδος αυτής της συμφωνίας - προσθέτουμε ορισμένα συμπληρωματικά μέσα, ύψους 11 εκατομμυρίων ευρώ: 5 εκατομμύρια για τον Ύπατο Εκπρόσωπο στη Βοσνία-Ερζεγοβίνη, 6 εκατομμύρια για την προσωρινή αποστολή των Ηνωμένων Εθνών στο Κοσσυφοπέδιο, για τις μεταβατικές πολιτικές διοικήσεις. Και εδώ δημιουργούνται οι νομικές βάσεις. Έχουμε τα μέσα, υπάρχουν οι ανάγκες, το Κοσσυφοπέδιο και η Βοσνία-Ερζεγοβίνη είναι ανησυχίες προτεραιότητας, και είμαστε αποφασισμένοι να τις χρηματοδοτήσουμε. Πώς θα τις χρηματοδοτήσουμε; Ε λοιπόν τις χρηματοδοτούμε με μια εισφορά, υπό μορφή πιστώσεων ανάληψης υποχρεώσεων, από τα κονδύλια του χρηματοδοτικού μέσου "Διεθνείς Εταίροι Επενδύσεων ΕΚ" (ECIP), που δεν έχουν πλέον λόγο ύπαρξης, που υπάρχουν ως κονδύλια, αλλά ελλείψει νομικής βάσης, δεν θα μπορούν να χρησιμοποιηθούν. Είναι λοιπόν μια δαπάνη με ενέχυρο μια θυσία που δεν μας κοστίζει τίποτα.
<P>
Τρίτο σημαντικό στοιχείο: η χρηματοδότηση της ειδικής βοήθειας στο Μαυροβούνιο. Θυμάστε ότι είχαμε εκφράσει την αντίθεσή μας, και οι μεν και οι δε, ως προς τη χρηματοδότηση αυτής της βοήθειας με την αφαίρεση πόρων από άλλες εξωτερικές δαπάνες, ιδίως από το MEDA. Είχαμε λοιπόν αποφασίσει να τη χρηματοδοτήσουμε από το περιθώριο, που ανέρχεται σε 21 εκατομμύρια στην εν λόγω κατηγορία. Μας χρειάζονταν 20 εκατομμύρια. Η ιστορία του προϋπολογισμού τα καταφέρνει καλά. Χρησιμοποιούμε σχεδόν το σύνολο του περιθωρίου και έτσι χρηματοδοτείται αυτή η δράση χωρίς καμία μείωση, χωρίς καμία μεταφορά από άλλα κονδύλια. Όλα αυτά είναι πολύ ικανοποιητικά.
<P>
Τώρα - και με αυτό ολοκληρώνω - το μείζον ερώτημα που τίθεται είναι αν από διαδικαστική άποψη θα μας ακολουθήσει το Συμβούλιο. Πράγματι, έχουμε μια πρώτη ανάγνωση του Συμβουλίου, αυτή είναι η δική μας πρώτη ανάγνωση, και είναι έντονη η επιθυμία μας να καταλήξουμε σε ένα αποτέλεσμα με βάση την πρώτη μας ανάγνωση. Με άλλα λόγια, η δεύτερη ανάγνωση του Συμβουλίου, που θα λάβει χώρα στις 20 Ιουλίου, θέλουμε να δεχθεί τη δική μας πρώτη ανάγνωση, γιατί σε αντίθετη περίπτωση θα πρέπει να ξαναρχίσει άλλος ένας γύρος. Δε νομίζω ότι θα ήταν προς όφελος του Συμβουλίου - για την απουσία του οποίου απόψε εκφράζω εξάλλου τη λύπη μου - να έχουμε δεύτερη ανάγνωση.
<P>
Επιμένω εξάλλου σε ένα πολύ συγκεκριμένο σημείο: αν υπάρξει δεύτερη ανάγνωση, οι προθεσμίες, αν εφαρμοστούν αυστηρά, θα μας υποχρεώσουν να έχουμε Ολομέλεια τον Αύγουστο για να ψηφίσουμε αυτόν τον ΔΣΠ σε δεύτερη ανάγνωση. Αυτό προφανώς αποκλείεται. Είθισται πάντοτε, και στο Κοινοβούλιο και μεταξύ των θεσμικών οργάνων, να μη λαμβάνεται ο Αύγουστος υπόψη στις προθεσμίες. Είμαι πεπεισμένος ότι το Συμβούλιο θα σεβαστεί αυτόν τον κανόνα. Είναι προς το δικό του συμφέρον, προς το δικό μας και προς το κοινό συμφέρον να συμφωνήσουμε τόσο επί της διαδικασίας όσο και επί της ουσίας.

<SPEAKER ID=240 LANGUAGE="DE" NAME="Ferber">
Κύριε Πρόεδρε, κυρία Επίτροπε, αγαπητοί συνάδελφοι, σήμερα, παρ' όλο που έχουμε μόλις Ιούλιο, η Ευρωπαϊκή Ένωση και το Ευρωπαϊκό Κοινοβούλιο πηγαίνουν στα κράτη μέλη με δώρα στα χέρια, καθώς με τον συμπληρωματικό προϋπολογισμό επιστρέφουμε 3,2 δισεκατομμύρια Ecu εκεί από όπου προήλθαν τα χρήματα. Και για να το πούμε ξεκάθαρα: δεν ερχόμαστε να μοιράσουμε δώρα, αλλά επιστρέφουμε τα χρήματα εκεί όπου αυτά ανήκαν εξ αρχής, δηλαδή στα κράτη μέλη και, τελικά, στον φορολογούμενο πολίτη.
<P>
Αυτό δείχνει ότι διαχειριζόμαστε συνετά τα κονδύλια, ενώ ο συνάδελφος και εισηγητής, ο φίλος μου Jean-Louis Bourlanges, κατόρθωσε να εκθέσει με σαφήνεια το περιεχόμενο αυτών ακριβώς των πραγμάτων. Επιτρέψτε μου να τον ευχαριστήσω θερμά, όπως θερμά βεβαίως θα ευχαριστήσω και τον συνάδελφο Virrankoski για τον συμπληρωματικό προϋπολογισμό, ο οποίος αφορά κατά κύριο λόγο το Κοινοβούλιο και το Συμβούλιο. Διαχειριζόμαστε με φειδώ τα κονδύλια του προϋπολογισμού, αυτό είναι το μεγάλο καθήκον μας. Διαχειριζόμαστε με σύνεση τα κονδύλια, και αυτό είναι ένα μεγάλο καθήκον μας. Πρόκειται εξάλλου για θέμα το οποίο είχαμε την ευκαιρία να εξετάσουμε διεξοδικά σήμερα το πρωί.
<P>
Επιτρέψτε μου να παρατηρήσω κάτι απευθυνόμενος στο Συμβούλιο. Ελπίζω τώρα, που θα έχουμε επιτέλους στη διάθεσή μας το κτήριο, ο κύριος Solana να μπορέσει επιτέλους να αντεπεξέλθει στις δραστηριότητές του και να φροντίσει και τα αυστηρώς απόρρητα έγγραφα! Έχουμε πραγματικά πιο επείγοντα ζητήματα να λύσουμε από το πώς μπορούμε να κρατήσουμε κρυφά κάποια έγγραφα από απρόσκλητους επισκέπτες! Γι' αυτό και υποστήριξα με πάθος αυτή τη μεταφορά πιστώσεων, για να βρεθεί επιτέλους μια λύση σε αυτά τα προβλήματα τεχνικής υφής και να μην σταθεί πλέον τίποτα εμπόδιο σε μια επιτυχή ευρωπαϊκή πολιτική ασφάλειας και άμυνας!
<P>
Σε ό,τι αφορά το Κοινοβούλιο, στο σχέδιο του συμπληρωματικού προϋπολογισμού προσανατολιζόμαστε σε μια περαιτέρω μείωση των βαρών των τόκων. Και αυτό μας δίνει περιθώρια χειρισμών στο πλαίσιο του περιθωρίου που οι ίδιοι θέσαμε στην κατηγορία 5 και μας δίνει τη δυνατότητα να επενδύσουμε σε μακροπρόθεσμη και πιο λογική βάση τα κονδύλια για την κοινοβουλευτική εργασία και όχι μόνο για την καταβολή τόκων στο πλαίσιο της κτηριακής πολιτικής. Γι' αυτόν τον λόγο η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών μπορεί φυσικά να υποστηρίξει και την έκθεση Bourlanges και την έκθεση Virrankoski.

<SPEAKER ID=241 LANGUAGE="DE" NAME="Walter">
Κύριε Πρόεδρε, κυρία Επίτροπε, αξιότιμες κυρίες, αξιότιμοι κύριοι, στην ουσία δεν υπάρχουν και πολλά να προσθέσω σε αυτά που ειπώθηκαν. Και εμείς θα υποστηρίξουμε φυσικά τις δύο εκθέσεις. Θα αναφερθώ για λόγους έμφασης στον συμπληρωματικό και διορθωτικό προϋπολογισμό αριθ. 1, όπου εξετάζεται - όπως είπε μόλις ο κύριος Ferber - πώς θα μετατοπίσουμε πραγματικά τα Χριστούγεννα στον Ιούλιο, και μάλιστα τα Χριστούγεννα για το Συμβούλιο.
<P>
Πρόκειται για μια θαυμάσια ευκαιρία για το Συμβούλιο: του επιστρέφονται 3,2 δισεκατομμύρια, που μπορεί να τα δεσμεύσει για την εκπόνηση κάποιου σχεδίου. Θα ήμασταν ευτυχείς αν αυτό λαμβανόταν υπόψη το ίδιο επισταμένως και έντονα, αλλά και αν αναφερόταν στη συζήτηση για την αναζήτηση 200 εκατομμυρίων, τα οποία χρειαζόμαστε για να καλύψουμε του χρόνου το ισοζύγιο του γενικού προϋπολογισμού και να χρηματοδοτήσουμε ένα έργο που αφορά άμεσα την Ευρώπη, ένα έργο στο Κοσσυφοπέδιο ή σε ολόκληρη τη χερσόνησο των Βαλκανίων. Μιλάμε τώρα για 3,2 δισεκατομμύρια, δηλαδή το 16πλάσιο του ποσού που χρειαζόμαστε, αυτό το 16πλάσιο που δικαίως - δεν θέλω καθόλου να το αμφισβητήσω - επιστρέφεται. Πιθανότατα, κάποια άλλη στιγμή θα αναζητούμε σε κάποιο άλλο σημείο άλλα 200 εκατομμύρια. Αυτό το πρόβλημα το είχαμε τον περασμένο χρόνο και πιθανότατα θα βρεθούμε και εφέτος αντιμέτωποι με κάποιο παρόμοιο πρόβλημα. Λόγω της κλίμακας, θα πρόκειται ίσως για κάποιο μεγαλύτερο ποσό, αλλά στην ουσία το πρόβλημα δεν θα είναι διαφορετικό και θα πρέπει να το λύσουμε. Η παράκλησή μου προς το Συμβούλιο είναι να έχει το γεγονός αυτό κατά νου και εν όψει των επικείμενων διαπραγματεύσεων.
<P>
Θα ήταν φυσικά καλό να μη χρειαζόταν να επιστρέψουμε ολόκληρο το ποσό που επιστρέφουμε τώρα·θα ήταν καλό να υπήρχε μια συμφωνία μεταξύ Συμβουλίου και Κοινοβουλίου βάσει της οποίας να μπορούμε να παρακρατήσουμε κάποια φορά μέρος των κονδυλίων αυτών για απρόβλεπτες περιπτώσεις. Φυσικά, μια τέτοια συμφωνία θα επέτρεπε μια διαφορετική αντιμετώπιση και από τις δύο πλευρές. Είναι μια πολύ ασυνήθιστη πρόταση, το δέχομαι, αλλά θα έπρεπε πράγματι να εξετάσουμε την περίπτωση κάποιου αποθεματικού για τα απρόβλεπτα. Πιστεύω ότι αυτό θα συνέβαλε και στην αποφόρτιση των εκάστοτε διαβουλεύσεων για τον προϋπολογισμό.
<P>
Θέλω να αναφερθώ σε δύο ακόμη σημεία του συμπληρωματικού προϋπολογισμού. Το πρώτο είναι ότι καταφέραμε πράγματι, χάρη στην εξαιρετική έκθεση του εισηγητή μας κ. Bourlanges, να διαθέσουμε 20 εκατομμύρια για το Μαυροβούνιο, όπου εγκρίναμε εξάλλου το κατεπείγον. Αυτά τα 20 εκατομμύρια πρέπει ωστόσο να τα εξασφαλίσουμε εξαντλώντας το περιθώριο πραγματικά μέχρι τέλους. Δεν μπορούμε να χρησιμοποιήσουμε τα 3,2 δισεκατομμύρια. Πρέπει να εξαντλήσουμε μέχρι τέλους τα περιθώρια. Δεν πορευόμαστε σύμφωνα με το αγγλικό ρητό put your money where your mouth is, επενδύοντας δηλαδή τα χρήματα εκεί που χρειάζονται, αλλά επιστρέφουμε τα χρήματα και στη συνέχεια ψάχνουμε πραγματικά τις λεπτομέρειες, τα ψίχουλα για να επιτελέσουμε το καθήκον μας.
<P>
Επιτρέψτε μου να παρακαλέσω το Συμβούλιο να είναι πιο συγκρατημένο στο μέλλον σχετικά με τις εξαγγελίες και τις υποσχέσεις του, τουλάχιστον αν δεν λέει συγχρόνως από πού να κάνουμε περικοπές. Δεν μπορώ επίσης παρά να παρακαλέσω το Συμβούλιο στην τρέχουσα διαδικασία - που αφορά τον συμπληρωματικό προϋπολογισμό αριθ. 1 - να μη δημιουργήσει άλλα προβλήματα απορρίπτοντας την έκθεση. Για την επικείμενη διαδικασία προϋπολογισμού θα εκτιμούσαμε ιδιαίτερα αν το Συμβούλιο μπορούσε να δείξει πνεύμα συνεργασίας και να αποφασίσει από κοινού μαζί μας. Τότε θα είχαμε ένα καλό μήνυμα, που θα μπορούσε να χαρακτηρίσει και τις επικείμενες διαβουλεύσεις για τον προϋπολογισμό. Η παράκλησή μου προς το Συμβούλιο είναι να ακολουθήσει αυτόν τον δρόμο. Θα το λάβουμε υπόψη με πολύ καλή θέληση, αν έχουμε αυτή την εξέλιξη!

<SPEAKER ID=242 LANGUAGE="EN" NAME="Gill">
Κύριε Πρόεδρε, ο εισηγητής έχει ήδη εξηγήσει ότι ο ΔΣΠ αποβλέπει στην έγκριση δύο χωριστών χρηματικών ποσών. Ελπίζω ότι αυτά τα ποσά ορίστηκαν έχοντας ληφθεί σοβαρά υπόψη οι αρχές της δημοσιονομικής σύνεσης και ορθής αξιοποίησης των πόρων.
<P>
Η πολιτική απόφαση να εγκριθεί το κτήριο για τον κ. Solana και το 45μελές στρατιωτικό προσωπικό είχε ήδη ληφθεί από τα δεκαπέντε κράτη μέλη στο Ελσίνκι.
<P>
Θα ήθελα να θίξω τρία σημεία σχετικά με αυτό το θέμα. Κατ' αρχάς, δεν είναι σαφές γιατί το στρατιωτικό προσωπικό στο κτήριο πρέπει να υπολογιστεί ως διοικητική δαπάνη. Θα ήταν πιο σωστό να υπαχθεί στις επιχειρησιακές δαπάνες.
<P>
Δεύτερον, κατανοώ ότι υπάρχει μια συμφωνία κυρίων σύμφωνα με την οποία το Ευρωπαϊκό Κοινοβούλιο και το Συμβούλιο συμφώνησαν να μην αναμειγνύονται ο ένας στον προϋπολογισμό του άλλου. Πιστεύω όμως ότι το έχουν παρακάνει. Η ερμηνεία που δίνει το Συμβούλιο στη συμφωνία κυρίων είναι σίγουρα ευφάνταστη. Η συμφωνία ισχύει για κτήρια και προσωπικό του Συμβουλίου, αλλά όχι απαραίτητα για αποσπασμένο στρατιωτικό προσωπικό, του οποίου ο μισθός προέρχεται από τα κράτη μέλη όπου ανήκει. Ωστόσο, στο μέλλον τα γενικά έξοδά τους θα πληρώνονται από την ΕΕ χωρίς κανένα θεσμικό όργανο να έχει πραγματικό ρόλο ελέγχου ή αξιολόγησης.
<P>
Τρίτον, δεν είμαι ικανοποιημένος από τη χρήση του ΔΣΠ ως μέσου για το ζήτημα αυτό, καθώς αυτές οι έκτακτες ανάγκες είχαν προβλεφθεί πριν από το πέρας της διαδικασίας κατάρτισης του προϋπολογισμού πέρυσι και θα έπρεπε να είχαν ενσωματωθεί στον φετινό προϋπολογισμό.
<P>
Σύμφωνα με το πνεύμα της συμφωνίας κυρίων, δεν θα σχολιάσω την ανάγκη ύπαρξης 45μελούς στρατιωτικού προσωπικού στο κτήριο. Σίγουρα θα είναι τόσο ασφαλές όσο το Fort Knox. Το ζήτημα που θέλω να θίξω εδώ είναι ότι το Συμβούλιο πρέπει να εφαρμόσει στις διοικητικές του δαπάνες την ίδια δημοσιονομική αυστηρότητα που αναμένει και από τα άλλα θεσμικά όργανα. Και θα ήθελα κάποια διαβεβαίωση στο μέλλον ότι αυτά τα ποσά θα δαπανώνται με τον πιο αποτελεσματικό και οικονομικό τρόπο.
<P>
Όσον αφορά το αίτημα του Κοινοβουλίου για 15 ακόμη εκατομμύρια ώστε να καταβάλει πρόσθετες προκαταβολές για το νέο κτήριο στις Βρυξέλλες, παρότι μπορεί να θεωρηθεί συνετό βήμα που θα επιτρέψει σημαντική εξοικονόμηση στο μέλλον, ανησυχώ για τα μηνύματα που μπορεί να δώσει. Πιστεύω ότι είναι σημαντικό το Κοινοβούλιο να εφαρμόσει κατεπειγόντως τον δημοσιονομικό προγραμματισμό βάσει δραστηριοτήτων.

<SPEAKER ID=243 NAME="Bourlanges">
FR) Είχα πράγματι παραλείψει να παρουσιάσω την τέταρτη τροπολογία η οποία, επειδή δεν περιέχει δαπάνες, θα μπορούσε να θεωρηθεί ήσσονος σημασίας, το οποίο θα ήταν λάθος. Ήθελα απλά να πω ότι μια από τις προτάσεις του Ευρωπαϊκού Κοινοβουλίου ήταν η πρόβλεψη ενός κονδυλίου για τη χρηματοδότηση μιας ομάδας ταχείας επέμβασης·στο B5-671N. Στόχος της είναι, σύμφωνα με τις διατάξεις της διοργανικής συμφωνίας για τη δημοσιονομική πειθαρχία, με μια απλή αναφορά "προς υπόμνηση", να επιτρέψει, όταν θα πρόκειται να εγκριθεί ο τελικός κανονισμός, την προικοδότηση της γραμμής αυτής με τα κατάλληλα μέσα. Αυτό αποτελεί προτεραιότητα της Επιτροπής Εξωτερικών Υποθέσεων. Θα θύμωνα με τον εαυτό μου αν δεν το είχα επισημάνει.

<SPEAKER ID=244 LANGUAGE="DE" NAME="Schreyer">
Κύριε Πρόεδρε, αξιότιμοι βουλευτές, τώρα, στην αρχή του δευτέρου εξαμήνου του 2000, μιλάμε για τις δύο προτάσεις τροποποίησης στον τρέχοντα προϋπολογισμό. Το πρώτο σχέδιο τροποποίησης αφορά τον προϋπολογισμό της Επιτροπής, το δεύτερο τον προϋπολογισμό του Συμβουλίου και του Κοινοβουλίου. Στη δεύτερη περίπτωση πρόκειται και τις δυο φορές για την κτηριακή πολιτική. Ενώ τα 15 εκατομμύρια επιπλέον που ενέκρινε το Κοινοβούλιο προορίζονται για την προκαταβολική εξόφληση των κτηρίων, κάτι που θα εξοικονομήσει τόκους στο μέλλον, οι επιπλέον δαπάνες του Συμβουλίου θα δημιουργήσουν και άλλες δαπάνες στο μέλλον, γιατί θα ενοικιασθούν και άλλα κτήρια στις Βρυξέλλες, όπως τα κτήρια για τον τομέα της πολιτικής ασφαλείας.
<P>
Ως Επίτροπος αρμόδια για τον προϋπολογισμό βλέπω φυσικά με μεγαλύτερη συμπάθεια τις δαπάνες που μελλοντικά έχουν ως αποτέλεσμα την εξοικονόμηση - αυτό είναι μια μικρή μομφή προς το Συμβούλιο, που αυτή τη στιγμή δεν παραβρίσκεται στην αίθουσα. Ωστόσο, το αίτημα του Συμβουλίου είναι φυσικά δίκαιο. Όταν αποφασίζονται και ανατίθενται καινούργια καθήκοντα θα πρέπει να διατίθεται για την εκτέλεσή τους και η απαιτούμενη διοικητική υποστήριξη και το απαιτούμενο προσωπικό. Ελπίζω μόνο το Συμβούλιο να αναγνωρίζει ότι αυτή η βασική αρχή ισχύει και για την Επιτροπή και να μην εφαρμόζει εδώ δύο μέτρα και δύο σταθμά.
<P>
Ο διορθωτικός και συμπληρωματικός προϋπολογισμός αριθ. 1 περιέχει σημαντικές τροποποιήσεις σε ό,τι αφορά τα έσοδα - αυτό έχει τονισθεί - αλλά και σε ό,τι αφορά τις δαπάνες του προϋπολογισμού 2000: στα έσοδα, όπως αναφέρθηκε, έχουμε την επιστροφή του υπολοίπου ύψους 3,2 δισεκατομμυρίων ευρώ από τον προϋπολογισμό 1999. Σε αυτή προστίθενται άλλες σημαντικές διορθώσεις, έτσι ώστε μπορούν τώρα να καθορισθούν οριστικά οι εισροές για το έτος 2000. Σε ό,τι αφορά τις δαπάνες, υπάρχουν οι εξής τροποποιήσεις: για το προταθέν Ταμείο Επαναπατρισμού - ο εισηγητής μόλις το ανέφερε για άλλη μια φορά - έχουν δημιουργηθεί οι τεχνικές προϋποθέσεις του προϋπολογισμού. Για τους Ανώτατους Εκπροσώπους της αποστολής των Ηνωμένων Εθνών στο Κοσσυφοπέδιο και στη Βοσνία η χρηματοδότηση τροποποιείται και διατίθενται 11 εκατομμύρια ευρώ. Για το Μαυροβούνιο προβλέπεται μια συμπληρωματική ενίσχυση ύψους 20 εκατομμυρίων ευρώ.
<P>
Θα μου επιτρέψετε να ευχαριστήσω τους εισηγητές και να πω για άλλη μια φορά στον εισηγητή κύριο Bourlanges ότι η Επιτροπή δέχεται όλες τις προταθείσες από το Κοινοβούλιο τροπολογίες, ακόμα κι αν αυτό σημαίνει ότι, στην περίπτωση π.χ. της χρηματοδότησης για το Μαυροβούνιο, το περιθώριο περιορίζεται πράγματι εξαιρετικά. Αυτό όμως σημαίνει ότι θα πρέπει να έχουμε μια πολύ καλή οικονομική διαχείριση, και αυτό θέλουμε.
<P>
Η Επιτροπή θα αντιταχθεί στο ενδεχόμενο μιας δεύτερης ανάγνωσης από το Συμβούλιο. Αυτό θα σήμαινε ότι η απόφαση θα αναβαλλόταν πραγματικά για τον Σεπτέμβριο. Ίσως όμως ο περιορισμός των πληρωμών να είναι αρκετά ισχυρό κίνητρο για το Συμβούλιο ώστε να λάβει σύντομα μια απόφαση επί του θέματος, έτσι όπως έκανε το Κοινοβούλιο, και γι' αυτό θέλω να το ευχαριστήσω για άλλη μια φορά.

<SPEAKER ID=245 NAME="Πρόεδρος">
Ευχαριστώ πολύ, κυρία Επίτροπε. Ανήκετε στα προοδευτικότερα μέλη της Επιτροπής και έχετε κατανοήσει πως κατά τη διάρκεια μιας βραδινής συνεδρίασης υπάρχει μια σχέση αμοιβαίας εξάρτησης μεταξύ της διάρκειας των παρεμβάσεων και της δημοτικότητας του ομιλητή - ευχαριστώ πολύ!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=11>
Ελευθέρωση των ενεργειακών αγορών
<SPEAKER ID=246 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0180/2000) του κ. Mombaur, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με τη δεύτερη έκθεση της Επιτροπής προς το Συμβούλιο και το Ευρωπαϊκό Κοινοβούλιο για την κατάσταση της ελευθέρωσης των ενεργειακών αγορών (COM(1999) 198 - COM(1999) 164 - COM(1999) 612 - COM(2000) 297 - C5­0163/2000 - 2000/2097(COS)).

<SPEAKER ID=247 LANGUAGE="DE" NAME="Mombaur">
Κύριε Πρόεδρε, η αγορά ηλεκτρικής ενέργειας και φυσικού αερίου είναι χωρίς αμφιβολία μια από τις σημαντικότερες βάσεις για την ανταγωνιστικότητα της Ευρώπης και την προστασία του περιβάλλοντος. Επεξεργαστήκαμε μια έκθεση που απαντά σε τέσσερα έγγραφα της Επιτροπής, ενώ στόχος της έκθεσης είναι ουσιαστικά να δημιουργήσουμε από τις 15 εθνικές αγορές μία κοινή εσωτερική αγορά.
<P>
Ως εισηγητής της αρμόδιας επί του θέματος επιτροπής θέλω να επισημάνω κάποια σημεία, κύριε Πρόεδρε. Όμως, θα μου επιτρέψετε ίσως να κάνω μια μικρή διακοπή, καθώς η κυρία Αντιπρόεδρος μόλις τώρα εισέρχεται στην αίθουσα.
<P>
Επιτρέψτε μου να επαναλάβω: Στόχος της έκθεσής μας είναι ουσιαστικά να απαντήσουμε σε τέσσερα έγγραφα της Επιτροπής και να εγκαθιδρύσουμε μία εσωτερική αγορά ηλεκτρικής ενέργειας και αερίου στη θέση των 15 εθνικών αγορών. Το ενδιαφέρον της επιτροπής εστιάζεται σε τέσσερα σημεία, τα οποία θέλω να τα αναφέρω. Πρώτον: τα δικαιώματα των πολιτών της Ένωσης για ελεύθερη εγκατάσταση και ελεύθερη παροχή υπηρεσιών έχουν μέχρι στιγμής επιβληθεί μόνο εν μέρει. Συστήνουμε να επιβληθούν το συντομότερο δυνατόν.
<P>
Δεύτερον: χαιρετίζουμε το γεγονός ότι οι προμηθευτές διαμορφώνουν νέες δομές. Καλούμε πάντως την Επιτροπή, υπό την ιδιότητα της αρμόδιας για τον ανταγωνισμό αρχής, να δώσει σε συνεργασία με τις εθνικές αντιμονοπωλιακές αρχές μεγάλη προσοχή ώστε να μη δημιουργηθούν μονοπώλια, να παραμείνει ανοικτή η πρόσβαση στα δίκτυα για τους νέους προμηθευτές, να δημιουργηθούν αγορές στις οποίες θα εισαχθούν μετοχές και να παραμείνει δυνατή η αλλαγή προμηθευτών.
<P>
Τρίτον: αποδίδουμε μεγάλη προσοχή στην ασφάλεια του εφοδιασμού και πιστεύουμε ότι πρέπει να φροντίσουμε ώστε τα κράτη μέλη που το επιθυμούν να μπορούν επιβάλουν τις επονομαζόμενες υποχρεώσεις με γνώμονα το γενικό συμφέρον σε όλους τους παίκτες της αγοράς. Ως προς αυτό, η Συνθήκη περιέχει εύστοχες διατάξεις διαφάνειας και σαφήνειας, δίνει όμως και τη δυνατότητα σε όλα τα κράτη μέλη να επιβάλλουν υποχρεώσεις, αν το επιθυμούν. Θέλουμε να βασιζόμαστε στο ότι αυτή η δυνατότητα θα εξακολουθήσει να υπάρχει.
<P>
Τέταρτον: οι ρυθμιστικοί παράγοντες. Τα περισσότερα κράτη μέλη, εκτός από ένα, εγκατέστησαν ρυθμιστικούς παράγοντες. Διαπιστώνουμε ότι σε όσα κράτη έχουν εισαχθεί ρυθμιστικοί παράγοντες συμμετέχουν αποτελεσματικότερα στην αγορά όχι μόνο οι μεγάλοι καταναλωτές, αλλά και οι μεσαίοι και οι μικροκαταναλωτές καθώς και ότι οι όροι χρησιμοποίησης του δικτύου είναι σαφέστεροι. Ίσως να πρέπει να επανεξετάσουμε αν το μοντέλο των υψηλών τιμών για την πρόσβαση στα δίκτυα είναι το κατάλληλο μοντέλο, καθώς παρέχει διευκολύνσεις στους μεγαλοκαταναλωτές και δημιουργεί δυσκολίες στους μεσαίους καταναλωτές, ενώ πιθανότατα πρόκειται και για μέτρο που παρεμποδίζει τη λειτουργία ολόκληρης της εσωτερικής ευρωπαϊκής αγοράς.
<P>
Πέμπτον: η κεντρική πλατεία των αγορών είναι τα δίκτυα. Επομένως, πρέπει να εξασφαλισθεί ελεύθερη πρόσβαση σε αυτά, πράγμα που σημαίνει ότι οι τιμολογήσεις πρέπει να αποτελούν σωστά μηνύματα της αγοράς για μια πρόσβαση χωρίς διακρίσεις καθώς και ότι πρέπει να καθορισθούν καλές τιμές σε διασυνοριακό επίπεδο, οι οποίες θα επιτρέπουν το διασυνοριακό εμπόριο - θέμα που εξετάζεται τώρα στην επονομαζόμενη "διαδικασία της Φλωρεντίας". Εδώ έχουμε επεξεργαστεί ένα μοντέλο σύμφωνα με το οποίο οι δαπάνες του διασυνοριακού εμπορίου καταβάλλονται σε ταμείο. Τα ποσά αυτά θα καταβάλλονται από τους εθνικούς χρήστες των δικτύων και θα πληρώνονται στους φορείς εκμετάλλευσης του συστήματος μεταφοράς.
<P>
Κυρία Επίτροπε, κυρία Αντιπρόεδρε, εδώ θέλω να κάνω δύο διαπιστώσεις. Πρώτον: οι δαπάνες που ανακοινώθηκαν από τους χρήστες των δικτύων μάς φαίνονται μυθικές και σαν να έχουν πέσει από τον ουρανό, χωρίς καμία αιτιολόγηση. Θα πρέπει να κοιτάξουμε πολύ προσεκτικά μήπως πρόκειται για μια εντελώς λανθασμένη αναφορά των δαπανών. Δεύτερον: οι δαπάνες που θα εμπεριέχονται στις τιμές θα πρέπει να παρέχουν σε κάθε περίπτωση πραγματικά κίνητρα στην αγορά, δηλαδή να καλύπτουν όλες τις απώλειες και να ενθαρρύνουν τις επενδύσεις. Αυτό είναι ένα σημαντικό σημείο της διαδικασίας της Φλωρεντίας.
<P>
Έκτον: οι διασυνοριακοί αγωγοί δεν διαθέτουν ακόμη παντού την απαιτούμενη χωρητικότητα. Αυτό πρέπει να εξετασθεί και ενδεχομένως να αντιμετωπισθεί ή να γίνει καταμερισμός της χωρητικότητας σύμφωνα με τους νόμους της αγοράς, ίσως με τη βοήθεια επεκτάσεων χωρητικότητας. Θέλω επίσης να αναφερθώ σε δύο ακόμη σημεία. Αναμένουμε από την Επιτροπή μια συζήτηση στην επιτροπή Βιομηχανίας, Εξωτερικού Εμπορίου, Έρευνας και Ενέργειας, όπου θα εξετάσουμε πώς πρέπει να χειριστούμε τις εισαγωγές από τα κράτη της Κεντρικής και Ανατολικής Ευρώπης στον κλάδο της ηλεκτρικής ενέργειας και του φυσικού αερίου. Γιατί δεν θέλουμε να ισχύσουν διαφορετικά πρότυπα ασφαλείας ή να εφαρμοστούν λανθασμένα ανταγωνιστικά μέτρα, και επομένως να υποστεί ζημίες η δική μας αγορά ηλεκτρικής ενέργειας και φυσικού αερίου στην Ευρώπη.
<P>
Τελευταίο σημείο: στον τομέα της ηλεκτρικής ενέργειας οι φορείς εκμετάλλευσης συστημάτων μεταφοράς ίδρυσαν μια ένωση, με τη βοήθεια της οποίας μπορέσαμε να καταλήξουμε σε αποτελέσματα στη Φλωρεντία. Παρακαλούμε την Επιτροπή να συμβάλει, και το κάνουμε και οι ίδιοι, ώστε οι φορείς εκμετάλλευσης συστημάτων μεταφοράς στον τομέα του αερίου να ιδρύσουν μια παρόμοια ένωση, ώστε να μπορέσουν να σημειωθούν και στην παράλληλη διαδικασία της Μαδρίτης για τον τομέα του αερίου παρόμοιες επιτυχίες όπως έγινε στη Φλωρεντία.

<SPEAKER ID=248 LANGUAGE="ES" NAME="Valdivielso de Cuι">
Η ενέργεια, και ιδιαίτερα η ηλεκτρική ενέργεια, προφανώς αποτελεί ένα άκρως σημαντικό στοιχείο της οικονομικής δραστηριότητας και της ευημερίας της κοινωνίας, με όγκο επιχειρήσεων 150.000 εκατ. ευρώ ετησίως.
<P>
Από τη στιγμή που εγκρίθηκε η πρώτη οδηγία για την ελευθέρωσή της, το 1996, και η δεύτερη, το 1998, έχει διαπιστωθεί μια σημαντική πτώση των τιμών, ιδιαίτερα σε εκείνες τις χώρες που έχει εφαρμοστεί με αποφασιστικότερο τρόπο.
<P>
Συμφωνώ με την Επιτροπή και με τον εισηγητή ως προς την ανάγκη για επιτάχυνση της ελευθέρωσης, ούτως ώστε να μπορέσει η Κοινότητα να επωφεληθεί πλήρως από μια δυναμική και ανταγωνιστική αγορά.
<P>
Ωστόσο, παρά το γεγονός ότι ο ισχύων κανονισμός θέτει ουσιαστικές αρχές σχετικά με τις προϋποθέσεις, τους τρόπους διεξαγωγής και τον ρυθμό της ελευθέρωσης, υπάρχουν κάποιες πάρα πολύ σημαντικές πτυχές που θα πρέπει να αντιμετωπιστούν με συμπληρωματικά μέσα και συγκεκριμένες λύσεις. Πρόκειται για τη διαχείριση της συμφόρησης, των διασυνοριακών θεμάτων και των υπαρχόντων προβλημάτων στα ευρωπαϊκά δίκτυα μεταφορών, που εμποδίζουν μια ίση διανομή, όσον αφορά τα οφέλη αυτών των μέτρων που μπορούν να διευκολύνουν την ύπαρξη μιας ενιαίας αγοράς σε κοινοτικό επίπεδο.
<P>
Από την άλλη, ακόμη σήμερα εφαρμόζονται τιμές διακρίσεων διανομής μεταξύ των κρατών μελών και των μονοπωλίων στα οποία ανήκουν τα δίκτυα, δυσχεραίνοντας έτσι την πραγματική ελευθέρωση του εν λόγω τομέα.
<P>
Πιστεύω πως αυτές οι πρακτικές, καθώς και η πιθανή αντικατάσταση των γνωστών εθνικών μονοπωλίων από ένα κοινοτικό ολιγοπώλιο θα πρέπει να διωχθούν από τις αρμόδιες υπηρεσίες της Επιτροπής.
<P>
Παρότι αυτό το θέμα μας απασχολεί και θα μπορούσα να εκφράσω διάφορες σκέψεις, θα ήθελα να τελειώσω αυτή την παρέμβαση εκφράζοντας την υποστήριξή μου προς την ισορροπημένη έκθεση του εισηγητή και τονίζοντας την ανάγκη να πραγματοποιηθούν το συντομότερο δυνατόν οι προσδοκίες των πολιτών μας.

<SPEAKER ID=249 LANGUAGE="EN" NAME="McNally">
Κύριε Πρόεδρε, στην έκθεσή του ο κ. Mombaur σίγουρα κάλυψε εκτενώς τις συνέπειες της ελευθέρωσης των εν λόγω αγορών. Η ενέργεια φυσικά δεν είναι ένα οποιοδήποτε αγαθό ή υπηρεσία. Είναι πολύ βασική και απαραίτητη και πρέπει να έχει διαφορετική μεταχείριση σε σχέση με τα συνηθισμένα αγαθά.
<P>
Οι δύο οδηγίες υπολογίστηκαν πολύ προσεκτικά ώστε, πρώτον, να διασφαλίσουν ότι δεν θα υπάρξει τεράστια και ξαφνική απώλεια θέσεων εργασίας - περίπου 250.000 θέσεις εργασίας έχουν χαθεί σε αυτόν τον τομέα και θα ακολουθήσουν και άλλες - και, δεύτερον, να δώσουν την ευκαιρία στα κράτη μέλη που έχουν κάνει μεγάλες επενδύσεις στην πυρηνική ενέργεια, παραδείγματος χάρη, να προβούν σε κάποιον στρατηγικό σχεδιασμό και να μην τα εγκαταλείψουν καταχρεωμένα. Για τον λόγο αυτό, δεν επρόκειτο για οδηγίες που προωθούσαν ταχύτατες αλλαγές. Ωστόσο, θα έπρεπε να έχουν εφαρμοστεί εγκαίρως από κάθε κράτος μέλος, αλλά δεν εφαρμόστηκαν. Τα κράτη που καθυστέρησαν έσφαλαν, ειδικά εκείνα που την ίδια στιγμή εκμεταλλεύονταν την ελευθέρωση των αγορών αλλού, και έχουμε ενδείξεις ότι αυτό ισχύει και σε χώρες εκτός των Ευρωπαϊκής Ένωσης.
<P>
Είπα ότι οι απώλειες θέσεων εργασίας ήταν πολύ μεγάλες. Έχει προκληθεί σοβαρή αναταραχή και ανακατατάξεις και υπάρχουν ενδείξεις για τη δημιουργία νέων μονοπωλίων, κάτι που πρέπει να καταπολεμηθεί. Έχει περιοριστεί η έρευνα και η ανάπτυξη, και είναι κρίμα. Μέχρι σήμερα υπάρχει έλλειψη εναρμόνισης, και πολύ ορθά ο κ. Mombaur ζήτησε εναρμόνιση. Αντιμετωπίζω με μεγάλη επιφύλαξη το ενδεχόμενο να επιτρέψουμε στους ρυθμιστικούς φορείς να το πράξουν μέσω των εργασιών της Φλωρεντίας.
<P>
Το ζήτημα των υποχρεώσεων των δημόσιων υπηρεσιών αναφέρεται αρκετές φορές στην έκθεση. Η Ομάδα των Σοσιαλιστών έχει καταθέσει τροπολογία με την οποία ζητά μια οδηγία πλαίσιο που θα διασφαλίζει ότι, σε τομείς όπως η ενέργεια θα προστατεύονται οι υπηρεσίες γενικού συμφέροντος, και ελπίζω η εν λόγω τροπολογία να στηριχθεί.
<P>
Παρότι υπάρχουν δυσκολίες με τις δύο οδηγίες και την ελευθέρωση, αποτελεί μέρος της δημιουργίας της Ευρώπης και οι χαμηλότερες τιμές πράγματι ωφελούν τον κόσμο. Ωστόσο, υπάρχουν περιβαλλοντικές επιπτώσεις που δεν έχουμε λάβει πολύ σοβαρά υπόψη μας.
<P>
Το Συμβούλιο τις Λισαβόνας ζήτησε από την Επιτροπή να εξετάσει την πιθανή ανάγκη επιτάχυνσης. Δεν συμφωνώ ωστόσο να κάνουμε κήρυγμα στα κράτη μέλη και να τους λέμε τι να κάνουν. Εκείνα αποφασίζουν. Αυτό που με ανυπομονησία επιθυμώ είναι να στηριχθεί η ανανεώσιμη ενέργεια στο πλαίσιο μιας ελευθερωμένης αγοράς. Δεν είναι εύκολο να γίνει αυτό και είναι κάτι που επιθυμεί ιδιαίτερα το Κοινοβούλιο. Ανησυχώ σοβαρά για την απειλή εναντίον της συνδυασμένης παραγωγής ηλεκτρισμού και θερμότητας στο πλαίσιο της οδηγίας για το αέριο, κάτι που χρειάζεται να διορθωθεί πολύ γρήγορα.

<SPEAKER ID=250 NAME="Beysen">
Κύριε Πρόεδρε, κυρία Επίτροπε, θα ήθελα κατ' αρχάς να ευχαριστήσω τον εισηγητή για τον ζήλο με τον οποίο εκπόνησε την έκθεση. Στη διαδικασία ελευθέρωσης της αγοράς ενέργειας παρατηρεί κανείς δύο σημαντικά δεδομένα. Πρώτον, δεν ελευθερώνουν τον τομέα όλα τα κράτη με τον ίδιο ρυθμό. Δεύτερον, όλα τα κράτη μέλη δεν ελευθερώνουν τον τομέα σύμφωνα με το ίδιο χρονοδιάγραμμα. Επ' αυτού μπορεί επίσης να επισημανθεί ότι ο τρόπος ελευθέρωσης των αγορών ενέργειας εξαρτάται σημαντικά από τη γεωγραφική θέση του κράτους μέλους. Για όλους αυτούς τους λόγους πρέπει να προτιμηθεί μια πραγματιστική έναντι μιας θεωρητικής προσέγγισης. Στην πραγματιστική προσέγγιση ανήκει και ο τρόπος εφαρμογής της ελευθέρωσης του τομέα, γιατί κατά τη γνώμη μας η οδηγία δεν πρέπει να εφαρμοστεί βεβιασμένα, αλλά σταδιακά.
<P>
Με βάση τα ανωτέρω είναι σημαντικό ότι η τροπολογία της Ομάδας μας εγκρίθηκε στην Επιτροπή. Σύμφωνα με αυτή, τα κράτη μέλη θα πρέπει να υποχρεούνται να δημιουργήσουν ανεξάρτητους φορείς ρύθμισης που θα έχουν την ευθύνη ενίσχυσης του πλήρους ανταγωνισμού. Με αυτή την τροπολογία επιχειρείται επίσης η προώθηση των συμφερόντων των καταναλωτών στην ελευθερωμένη αγορά ενέργειας, με παράλληλη διασφάλιση των καθολικών υπηρεσιών.
<P>
Τέλος, θα επιθυμούσα επίσης να επισημάνω ότι η πρότασή μας για την εγκαθίδρυση ενός λεπτομερούς χρονοδιαγράμματος, εντός του οποίου θα εγγράφεται η υλοποίηση συγκεκριμένων στόχων, είναι σημαντική για να καταλήξουμε τελικά, βαδίζοντας σταδιακά, στην πλήρη ελευθέρωση της αγοράς ενέργειας. Εάν αυτή η πρόταση γίνει αποδεκτή και από την Ολομέλεια, θα παρεμποδιστεί ο αθέμιτος ανταγωνισμός, ο οποίος τώρα υφίσταται στην αγορά ηλεκτρικής ενέργειας και στον οποίο οφείλεται ο άνισος τρόπος με τον οποίο τα κράτη μέλη προβαίνουν στην ελευθέρωση της αγοράς.

<SPEAKER ID=251 LANGUAGE="EN" NAME="Ahern">
Κύριε Πρόεδρε, τα μονοπώλια, είτε κρατικά είτε οποιασδήποτε άλλης μορφής, δεν είναι αποδεκτά, και πρέπει να είμαστε προσεκτικοί, ώστε με την ενιαία αγορά να μη δημιουργηθούν νέα ιδιωτικά μονοπώλια στον ενεργειακό τομέα.
<P>
Θα ήθελα επίσης να τονίσω ότι η ιδέα της δημόσιας υπηρεσίας και του δημόσιου αγαθού πρέπει να συμβαδίζει με την ελευθέρωση. Αναφέρομαι σε κοινωνικούς και περιβαλλοντικούς προβληματισμούς που στηρίζονται πάντα από το Κοινοβούλιο, αλλά ακόμα δεν έχουν εκφραστεί επαρκώς στον ενεργειακό τομέα σε σχέση με την ενιαία αγορά.
<P>
Είναι ιδιαίτερα λυπηρό που η ελευθέρωση έχει συνδεθεί με μια αρνητική επίπτωση στην εξοικονόμηση ενέργειας. Έχουμε πει πολλά για το θέμα αυτό, αλλά πρακτικώς οπισθοχωρούμε, πηγαίνουμε πίσω όσον αφορά την εξοικονόμηση ενέργειας. Πρέπει να τηρήσουμε τις δεσμεύσεις που αναλάβαμε στο Κυότο: έχουμε διεθνείς συμβάσεις και υποχρεώσεις που εκπορεύονται από αυτές και είναι καιρός να λάβουμε σοβαρότερα υπόψη αυτό το ζήτημα.
<P>
Χαιρετίζω τις προτάσεις για την πρόσβαση στο δίκτυο για τις ανανεώσιμες μορφές ενέργειας. Οι επιδοτήσεις για τις παραδοσιακές μορφές ενέργειας υπήρξαν μεγάλες και φέρουν μέρος της ευθύνης για την περιορισμένη πρόοδο των ανανεώσιμων μορφών. Θα ήταν λυπηρό εάν η Ιαπωνία π.χ. μας υπερακόντιζε στον τομέα των νέων τεχνολογιών που έχουμε αναπτύξει και ερευνήσει για πολλά χρόνια. Σήμερα αυτό είναι κάτι που θα πρέπει να μας απασχολεί. Εάν στηρίξουμε την πρόσβαση στο δίκτυο για τις ανανεώσιμες μορφές ενέργειας στην Ευρώπη δεν θα βρεθούμε σε αυτή τη θέση.
<P>
Η ελευθέρωση πρέπει να ισχύσει σε όλους τους ενεργειακούς τομείς, ιδιαίτερα στον τομέα της πυρηνικής ενέργειας όπου παρέχονται τεράστιες επιδοτήσεις από ορισμένα κράτη. Ωστόσο, η Επιτροπή δεν αντιμετωπίζει το θέμα αυτό κατά μέτωπο. Ίσως να φοβάται. Το έχω συζητήσει με τον Επίτροπο Μonti: ακόμα και εκείνος, ένας Επίτροπος με δύναμη, δεν επιθυμεί να έρθει σε κατά μέτωπο αντιπαράθεση με ορισμένα κράτη μέλη σχετικά με αυτό το θέμα. Ωστόσο, πρόκειται για ένα ζήτημα ανταγωνισμού επί ίσοις όροις, για να λέμε τα πράγματα με το όνομά τους, και οι τομείς της πυρηνικής ενέργειας δεν πρέπει να επιδοτούνται.
<P>
Τέλος, σε ό,τι αφορά τη διαδικασία της Φλωρεντίας, πρέπει να φροντίσουμε να συμμετάσχει και το Κοινοβούλιο, γιατί πρέπει να έχουμε κάποια δημοκρατική συμμετοχή σε αυτή τη διαδικασία. Δεν γίνεται να την αφήσουμε να παραμείνει εκτός κοινοβουλευτικού ελέγχου, παρότι έχει υπάρξει χρήσιμη από κάποιες απόψεις.

<SPEAKER ID=252 LANGUAGE="DE" NAME="Brie">
Κύριε Πρόεδρε, και αυτή η έκθεση καταδεικνύει ότι στις μέρες μας η ελευθέρωση, η ελεύθερη αγορά και ο ανταγωνισμός θεωρούνται οι μοναδικές βασικές αρχές επίλυσης όλων σχεδόν των οικονομικών ή άλλων προβλημάτων. Δεν παραγνωρίζω κάποιες αναμφισβήτητα θετικές εξελίξεις στην ευρωπαϊκή ενεργειακή πολιτική. Ασφαλώς, οι τιμές της ηλεκτρικής ενέργειας έχουν αναμφίβολα μειωθεί. Το γεγονός ότι άλλες τιμές ενέργειας έχουν εκτοξευθεί εν μέρει στα ύψη αποσιωπάται όμως με αιδώ. Το γεγονός αυτό προφανώς δεν ταιριάζει στο κλίμα ευφορίας που περιβάλλει την ελευθέρωση.
<P>
Σε γενικές γραμμές, η γνώμη μου είναι ότι δεν θίγονται στη συζήτηση αυτή κάποια πολύ σοβαρά προβλήματα και κάποιες δυσμενείς εξελίξεις στην ευρωπαϊκή ενεργειακή πολιτική. Πρώτον, απουσιάζει, κατ' εμένα, μια εξέταση επί της ουσίας της μόλις αναφερθείσας τρέχουσας και διόλου φιλελεύθερης πρακτικής βάσει της οποίας επιχορηγούνται αδρά και με διάφορες μορφές οι φορείς ατομικής ενέργειας και ενεργειακών πρώτων υλών. Δεύτερον, η οδηγία της Ευρωπαϊκής Ένωσης για την εσωτερική ενεργειακή αγορά πρέπει να συνοδευτεί από μια οδηγία εξοικονόμησης ενέργειας που θα ισχύει σε πανευρωπαϊκό επίπεδο και η οποία θα προωθεί μια ενεργειακή οικονομία με οικολογικό και αποκεντρωτικό χαρακτήρα. Τρίτον, η πολιτική ενισχύσεων της Ευρωπαϊκής Ένωσης θα έπρεπε και αυτή, ομοίως, να τροποποιηθεί ριζικά. Δεν θα έπρεπε να ενθαρρύνεται η κατασκευή αγωγών υψηλής τάσεως για μια συγκεντρωτική ενεργειακή οικονομία, αλλά η εξοικονόμηση ενέργειας ανανεώσιμων πηγών ενέργειας και η αποκέντρωση της ενεργειακής πολιτικής.
<P>
Τέταρτον, θέλω να σας προειδοποιήσω ότι με την τρέχουσα ελευθέρωση σε ευρωπαϊκό επίπεδο μπορούν να καταστραφούν οι τοπικές επιχειρήσεις ενέργειας. Εδώ δεν πρόκειται μόνο για οικονομικές πτυχές, αλλά και για την δημοκρατική ισχύ και την κοινωνική και άλλες δυνατότητες δράσης των κοινοτήτων, οι οποίες δεν πρέπει σε καμιά περίπτωση να θυσιαστούν στον βωμό της ελευθέρωσης.

<SPEAKER ID=253 LANGUAGE="EN" NAME="Chichester">
Κύριε Πρόεδρε, θα ήθελα να συγχαρώ στον εισηγητή γι' αυτή την έκθεση. Είναι μια εργασία ισορροπημένη, που καλύπτει μια αρκετά μεγάλη σειρά απόψεων.
<P>
Θα ήθελα να επισημάνω την πρόοδο που έχει σημειωθεί μέχρι σήμερα στην ελευθέρωση των αγορών ηλεκτρικού ρεύματος και φυσικού αερίου, κυρίως στο άνοιγμα του ηλεκτρικού ρεύματος σε περισσότερο από το 60% της αγοράς έως σήμερα, έχοντας παράλληλα υπόψη ότι πρέπει να συνεχίσουμε να ασκούμε πίεση για μεγαλύτερη πρόοδο.
<P>
Είναι δύσκολο να υπερτιμήσει κανείς τη σημασία αυτής της διαδικασίας για την ανταγωνιστικότητα των ευρωπαϊκών οικονομιών μας υπό την πιο ευρεία έννοια. Γνωρίζω ότι βραχυπρόθεσμα ίσως να είναι δύσκολο να αποδειχθεί αυτό, αλλά είμαι απολύτως βέβαιος ότι μακροπρόθεσμα αυτό θα συμβάλει αποφασιστικά στην αύξηση της ανταγωνιστικότητας των οικονομιών μας στο ευρύτερο διεθνές επίπεδο. Πιστεύω επίσης ότι είναι πολύ σημαντικό να διακρίνουμε μεταξύ των διαδικασιών της αποτελεσματικότητας της αγοράς, που συνεπάγεται η ελευθέρωση από τους άλλους στόχους πολιτικής, που ίσως επιθυμούμε να επιτύχουμε, όπως το θέμα της καθολικότητας της παροχής, όπως οι στόχοι μείωσης του CO2, και είναι πολύ σημαντικό να διατηρήσουμε αυτά τα δύο ζητήματα διακριτά και χωριστά.
<P>
Πρέπει να πω ότι συμμερίζομαι τη λύπη κάποιων συναδέλφων επειδή μερικές χώρες έχουν καθυστερήσει την εφαρμογή αυτών των μέτρων, και είναι ειρωνεία ότι τουλάχιστον μία από αυτές τις χώρες είναι εκείνη που επιζητεί την επιτάχυνση του ρυθμού ολοκλήρωσης της Ευρώπης. Αγιε μου Αυγουστίνε "ελευθέρωσέ με περισσότερο, αλλά όχι εντελώς ακόμα" .
<P>
Θα ήθελα να αναγνωρίσω ότι οι φόβοι των απαισιόδοξων μήπως η ελευθέρωση οδηγήσει σε μείωση της ασφάλειας της παροχής έχουν ανατραπεί. Ο ιδιωτικός τομέας τα έχει καταφέρει μια χαρά με την παροχή.

<SPEAKER ID=254 NAME="Caudron">
FR) Κύριε Πρόεδρε, κυρία Επίτροπε, αγαπητοί συνάδελφοι, η έκθεση του συναδέλφου μας Mombaur αφορά τις αγορές ενέργειας και προτείνει, όπως έχετε όλοι καταλάβει, την επιτάχυνση της ελευθέρωσής τους. Αυτή την ώρα της ημέρας και σε αυτό το στάδιο της συζήτησης πιστεύω ότι δεν είναι ούτε επιθυμητό ούτε χρήσιμο να μιλήσω με υπεκφυγές. Προσωπικά, όταν σκέφτομαι για "ενέργεια" σκέφτομαι "μακροπρόθεσμη ασφάλεια των εξοπλισμών", "εγγύηση των αποστολών δημόσιου συμφέροντος", "συμβολή σε μια βιώσιμη ανάπτυξη που σέβεται το περιβάλλον". Αν τώρα μπορώ επίσης να σκεφτώ την "ανταγωνιστικότητα", δεν παραλείπω ασφαλώς να το κάνω, αλλά ομολογώ ότι δεν είναι ο πρωταρχικός μου στόχος.
<P>
Γι' αυτόν τον λόγο, αγαπητοί συνάδελφοι, δεν μπορώ να συμφωνήσω ούτε με τα περισσότερα συμπεράσματα του εισηγητή ούτε με το όραμα του Eπιτρόπου Bolkestein και τις απόψεις του, όπως τις μεταφέρει το περιοδικό "L'Europe sans frontiθres". 'Όχι, αυτοί που δεν είναι υπέρ μιας επιτάχυνσης της ελευθέρωσης των δημόσιων υπηρεσιών δεν αποτελούν σπάνιο είδος. Όχι, οι υπέρμαχοι του δημοσίου συμφέροντος δεν χρησιμοποιούν το επιχείρημα του φόβου για να υπεραμυνθούν των αξιών τους. Όχι, οι υποστηρικτές της καθολικής υπηρεσίας δεν είναι αισθηματίες και αγχωμένοι εθνικιστές, αλλά Ευρωπαίοι.
<P>
Κύριε εισηγητή, αντίθετα με εσάς, δεν έχω τυφλή και απόλυτη εμπιστοσύνη στους μηχανισμούς της αγοράς. Δεν βάζω τη μείωση των τιμών πριν από την ασφάλεια. Υποστηρίζω την απασχόληση απέναντι και ενάντια σε όλα, και κυρίως δεν ξεχνώ ότι η δημόσια υπηρεσία είναι συγχρόνως ένα στοιχείο αλληλεγγύης, ένα στοιχείο του ευρωπαϊκού κοινωνικού μοντέλου που είναι προσφιλές στον φίλο σας κ. Jacques Chirac και κυρίως προϋπόθεση μιας ισορροπημένης χωροταξικής διευθέτησης, της οποίας η αποτυχία ή η ανυπαρξία στοιχίζει πολύ πιο ακριβά από τις οικονομίες που ισχυρίζεστε, εξάλλου, ότι θέλετε να πραγματοποιήσετε.
<P>
Θα ήθελα λοιπόν, κύριε εισηγητή, να είχατε λάβει υπόψη στην έκθεσή σας τις διατάξεις των Συνθηκών σχετικά με τις υπηρεσίες γενικού συμφέροντος και τις προτάσεις για λήψη μέτρων που θα εγγυώνται την πρόσβαση όλων των πολιτών στη δημόσια υπηρεσία της ενέργειας. Διότι, επιτρέψτε μου να επιμείνω, η δημόσια υπηρεσία της ενέργειας είναι παράγοντας κοινωνικής συνοχής, αγώνα κατά του αποκλεισμού, ισόρροπης ανάπτυξης των περιφερειών, σεβασμού στο περιβάλλον, ασφάλειας και, τέλος, προϋπόθεση της εθνικής και ευρωπαϊκής ανεξαρτησίας.
<P>
Κύριε εισηγητή, έχετε δουλέψει πολύ, δεν το αρνούμαι, μπορώ μάλιστα να σας συγχαρώ γι' αυτό, αλλά δεν μπορώ να συμφωνήσω με την ιδεολογία που κρύβεται πίσω από τις προτάσεις σας. Εξακολουθώ να ελπίζω ότι θα υπερψηφιστούν οι τροπολογίες που κατέθεσε ο κ. Harlem Desir και άλλοι συνάδελφοι που συμμερίζονται τις δικές μου ανησυχίες, διότι αν η έκθεσή σας παραμείνει ως έχει, δεν θα είμαι προσωπικά σε θέση να την υπερψηφίσω.

<SPEAKER ID=255 LANGUAGE="EN" NAME="Clegg">
Θα ήθελα να συγχαρώ και εγώ τον εισηγητή για την εξαιρετική εργασία του και να θίξω δύο σημεία που αναφέρθηκαν προηγουμένως από άλλους βουλευτές.
<P>
Πρώτον, η αξία της ύπαρξης ισχυρών ρυθμιστικών αρχών. Είναι αρκετά ξεκάθαρο από την εμπειρία στις δεκαπέντε ακόμη χωριστές αγορές, ότι οι ισχυροί ρυθμιστικοί φορείς βοηθούν τους μικρότερους παίχτες να έχουν πρόσβαση στην αγορά, προστατεύουν τα συμφέροντα των καταναλωτών και επιταχύνουν τον ρυθμό των μεγάλων μονοπωλιακών φορέων παροχής, οι οποίοι διαφορετικά θα αισθάνονταν ελεύθεροι να ακολουθήσουν έναν πιο αργό ρυθμό. Δεύτερον, η αξία ενός χρονοδιαγράμματος. Είναι κρίμα που στα συμπεράσματα της Λισαβόνας δεν ζητήθηκε ένα χρονοδιάγραμμα. Η εμπειρία σε άλλους τομείς, όπως οι τηλεπικοινωνίες, δείχνει ότι τα κράτη μέλη ανταποκρίνονται καλύτερα σε αυτό το κίνητρο, και ελπίζω ότι η Επιτροπή θα επεξεργαστεί ένα συγκεκριμένο χρονοδιάγραμμα για την ελευθέρωση τους προσεχείς μήνες.

<SPEAKER ID=256 NAME="Vachetta">
FR) Κύριε Πρόεδρε, το έγγραφο της δεύτερης έκθεσης της Επιτροπής προς το Συμβούλιο και το Ευρωπαϊκό Κοινοβούλιο, σχετικά με την κατάσταση της ελευθέρωσης των ενεργειακών αγορών, λαμβάνει υπόψη δύο μόνο στοιχεία: τον ανταγωνισμό και την εμβάθυνση της ενιαίας αγοράς ενέργειας. Για να δικαιολογήσει αυτή τη στρατηγική της πλήρους ελευθέρωσης των αγορών ηλεκτρισμού και φυσικού αερίου δεν διστάζει να επαινέσει τα υποτιθέμενα αποτελέσματα του ανταγωνισμού, δηλαδή τη μείωση του κόστους παραγωγής και την αύξηση των δυνατοτήτων σε θέματα απασχόλησης, ούτε διστάζει να κάνει λόγο ακόμα και για θετικό μακροοικονομικό αντίκτυπο στην αγορά απασχόλησης. Με ποιον μηχανισμό ή καλύτερα με ποιο θαύμα;
<P>
Πράγματι, οι ελευθερώσεις που έγιναν ή είναι σε εξέλιξη δεν δημιούργησαν ποτέ θέσεις απασχόλησης, το αντίθετο μάλιστα. Για ορισμένες δημόσιες υπηρεσίες συνέβαλαν στη μείωση του προσωπικού. Σύμφωνα με τα συνδικάτα της ΕΣΣ, 300.000 θέσεις απασχόλησης έχουν ήδη χαθεί και απειλούνται άλλες 200.000. Τα καταστατικά των μισθωτών παντού καταρρέουν.
<P>
Αμφισβητώ μια άλλη δήλωση: τη μείωση της τιμής της ενέργειας. Για ποιον και πώς; Ουσιαστικά, η μείωση των τιμών ωφελεί συχνά μόνο τους μεγάλους βιομηχανικούς καταναλωτές. Για τους απλούς χρήστες το φυσικό αέριο και ο ηλεκτρισμός έχουν γίνει εμπόρευμα που ή μπορούν ή δεν μπορούν να αγοράσουν. Μήπως θα πρέπει σύντομα ο χρήστης, όπως συμβαίνει στη Μεγάλη Βρετανία, να πληρώνει προκαταβολικά την ηλεκτρική του κατανάλωση ή να τη στερείται όταν έχει αδειάσει η κάρτα πληρωμής του;
<P>
Η ανάγκη για ενέργεια είναι πρώτη ανάγκη. Η πρόσβαση σε αυτή θα πρέπει λοιπόν να είναι θεμελιώδες δικαίωμα. Μόνο ένας πραγματικός δημόσιος και δημοκρατικός έλεγχος θα επιτρέψει κατά τη γνώμη μας τον εξορθολογισμό της παραγωγής και της κατανάλωσης ενέργειας, ενώ συγχρόνως θα εγγυάται τον σεβασμό στο περιβάλλον και την κατ' αποκοπή εξίσωση. Θα ήταν ένα πρώτο βήμα προς μια ευρωπαϊκή δημόσια υπηρεσία που θα ανταποκρίνεται σήμερα στις ανάγκες των χρηστών και των μισθωτών. Αλλά αυτή η ανησυχία φαίνεται να είναι πολύ μακριά από αυτή την έκθεση, και γι' αυτό δεν θα μπορέσω να την υπερψηφίσω ως έχει.

<SPEAKER ID=257 LANGUAGE="DE" NAME="Langen">
Κύριε Πρόεδρε, θέλω κατ' αρχάς να εκφράσω τις ευχαριστίες μου και την εκτίμησή μου στον εισηγητή, τον κύριο Mombaur, γι' αυτή την εμπεριστατωμένη έκθεση·αν θυμηθούμε τις παρεμβάσεις των συναδέλφων μας πάνω στο θέμα, μπορούμε πράγματι να πούμε ότι η ελευθέρωση των ενεργειακών αγορών σημείωσε προόδους γρηγορότερα και αποτελεσματικότερα από ό,τι αναμέναμε κατά την προηγούμενη νομοθετική περίοδο. Αυτό είναι το πρώτο. Συνάδελφε κύριε Caudron, ούτε εσείς θα μπορέσετε να αναστρέψετε τις εξελίξεις, ευτυχώς.
<P>
Δεύτερον, οι σκεπτικιστές της ελευθέρωσης των ενεργειακών αγορών διαψεύστηκαν εντυπωσιακά. Οι τιμές για την ηλεκτρική ενέργεια και το φυσικό αέριο έχουν μειωθεί δραστικά στο πλαίσιο του ανταγωνισμού, κυρία Vachetta, και αυτό ισχύει και για τους καταναλωτές! Παρουσιάζετε πάντοτε τους μεγαλοκαταναλωτές ως νικητές. Μα αυτό είναι εντελώς λάθος, είναι ανοησία! Η ασφάλεια εφοδιασμού των καταναλωτών και της οικονομίας διατηρήθηκε, και η ανταγωνιστικότητα των θέσεων εργασίας βελτιώθηκε σημαντικά, δεν επιδεινώθηκε. Βελτιώθηκε στο πλαίσιο του διεθνούς ανταγωνισμού!
<P>
Μένουν ακόμη αρκετά προβλήματα να επιλυθούν. Το άνοιγμα των αγορών δεν έχει προχωρήσει ακόμη αρκετά στα μεμονωμένα κράτη. Βασιζόμαστε στο γεγονός ότι και η γαλλική Προεδρία θα μπορέσει να επιτύχει περαιτέρω πρόοδο στον τομέα αυτό. Δεύτερον, η ελευθέρωση πρέπει να εποπτεύεται από τις αρμόδιες για τον ανταγωνισμό αρχές, και εδώ έχουμε έναν ευρωπαϊκό θεσμό που μπορεί να εποπτεύει, και αυτό κάνει. Διαφορετικά, τα κρατικά μονοπώλια θα αντικατασταθούν απλώς από ιδιωτικά μονοπώλια, όπως επεσήμανε προ ολίγου ο συνάδελφος Mombaur.
<P>
Τρίτον, ο αυστηρός διαχωρισμός της παραγωγής ενέργειας και της διαχείρισης των δικτύων είναι απαραίτητος. Αλλά και το ζήτημα των τιμών και των όρων πρόσβασης μπορεί, κατά τη γνώμη μου, να διευθετηθεί καλύτερα από μια ρυθμιστική αρχή από ό,τι μέσω μιας εθελοντικής συμφωνίας των μεγάλων ενώσεων επιχειρήσεων. Τέταρτον, υπό το πρίσμα της ίσης μεταχείρισης των μικρών και μεσαίων επιχειρήσεων, αλλά και για τις μικρές τοπικές επιχειρήσεις παροχής ηλεκτρικής ενέργειας, μια πρόσβαση στα δίκτυα βάσει κανόνων και με καθορισμένες τιμές, κατά το παράδειγμα των τηλεπικοινωνιών, είναι η καλύτερη λύση. Όχι μόνο οι συγχωνεύσεις, αλλά και οι κρατικές επιδοτήσεις θα πρέπει να εποπτεύονται και να εγκρίνονται στο μέλλον. Ο καθηγητής Monti το ανήγγειλε. Το θεωρώ κατά βάση σωστό, αν και πιστεύω ότι το χρονικό περιθώριο των 5 ετών είναι πολύ περιορισμένο και ότι χρειαζόμαστε μια παράταση της προθεσμίας σε 10 έτη, ούτως ώστε η ευρωπαϊκή βιομηχανία να μπορέσει να αναπτυχθεί πλήρως και να πραγματοποιεί σε αυτή τη σημαντική αγορά του μέλλοντος επενδύσεις με προοπτική.

<SPEAKER ID=258 NAME="Thorning-Schmidt">
Κύριε Πρόεδρε, κατά τη διάρκεια της συζήτησης προκύπτει ότι η ελευθέρωση αποτελεί αυτοσκοπό. Η γνώμη μου είναι πως δεν είναι. Πρέπει η ελευθέρωση να έχει κάποιον σκοπό, όπως λόγου χάρη χαμηλότερες τιμές, εξασφάλιση παροχής υπηρεσιών κοινής ωφέλειας, καλύτερη ανταγωνιστικότητα και αειφόρο τεχνολογική ανάπτυξη. Υπό αυτό το πρίσμα, εμείς στη Δανία - εμπνεόμενοι μάλιστα από τις κοινοτικές οδηγίες- έχουμε δρομολογήσει πλήρη ελευθέρωση του τομέα ηλεκτρικής ενέργειας. Πρόκειται για μεγάλες ανακατατάξεις που προκαλούν αναστάτωση στους εργαζομένους. Όταν τους μιλάμε για την εν λόγω ελευθέρωση μας λένε: "θα θέλαμε να υπάρχει ελευθέρωση, αλλά να είναι ενιαία για όλους στην Ευρώπη." . Αυτό ακριβώς είναι το πρόβλημα στο συγκεκριμένο ζήτημα. Έχουμε ελευθέρωση που ισχύει για 15 διαφορετικές αγορές, έχουμε ελευθέρωση σε 15 διαφορετικές χώρες, αλλά με αυτόν τον τρόπο δεν έχουμε πλήρη ελευθέρωση. Μπορούμε ίσως να συμπεράνουμε ότι έχουμε ελευθέρωση για χάρη της ελευθέρωσης και μόνο. Οι εργαζόμενοι στον τομέα κουνούν το κεφάλι τους και οι απλοί καταναλωτές δεν αποκομίζουν τελικά το προβλεπόμενο κέρδος από την ελευθέρωση. Για τον λόγο αυτό, είναι σωστό να συνεχιστεί η ελευθέρωση που έχουμε ξεκινήσει και να υλοποιήσουμε την πλήρη ελευθέρωση. Φυσικά και πρέπει να υπάρξει ελευθέρωση, αλλά πρέπει να γίνει επί ίσοις όροις. Συγχρόνως, είναι σημαντικό να θυμόμαστε ότι η ελευθέρωση που εφαρμόζουμε δεν πρέπει να παραμείνει αποκομμένη. Στο μελλοντικό έργο για ελευθέρωση των ενεργειακών αγορών πρέπει να εξασφαλίσουμε ότι θα συνυπολογιστεί ολόκληρη η ενεργειακή πολιτική. Υπάρχουν πολλές πτυχές που πρέπει να ληφθούν υπόψη. Σκέφτομαι τους καταναλωτές, το περιβάλλον, την ανταγωνιστικότητα, την ανανεώσιμη ενέργεια και τους εργαζόμενους. Υπάρχουν πολύ περισσότερα θέματα με τα οποία πρέπει να καταπιαστούμε εκτός από την πλήρη ελευθέρωση.

<SPEAKER ID=259 NAME="Matikainen-Kallstrφm">
Αξιότιμε κύριε Πρόεδρε, ευχαριστώ τον συνάδελφο κ. Mombaur για την έξοχη έκθεσή του. Η ελευθέρωση των ενεργειακών αγορών είναι η μόνη σωστή οδός για την εξασφάλιση των δικαιωμάτων των καταναλωτών και της αξιόπιστης λειτουργικότητας της εσωτερικής αγοράς. Η Επιτροπή πρέπει να φροντίσει ώστε το άνοιγμα των ενεργειακών αγορών να γίνει ανόθευτα και υπό το πνεύμα τίμιου παιχνιδιού. Τα διάφορα φαινομενικά εμπόδια στον ανταγωνισμό, όπως οι συμφορήσεις που προκαλούν τα δίκτυα αγωγών μεταβίβασης, πρέπει να ρυθμιστούν χωρίς καθυστέρηση. Πρέπει να πειθαρχήσουν ακόμη και οι μεγαλύτεροι "παίκτες της αγοράς ενέργειας" . Η Γαλλία π.χ., της οποίας ο ενεργειακός τομέας είναι υπερπροηγμένος, προστατεύει πεισματικά τη δική της αγορά. Τι έχει να φοβηθεί μια τόσο ανταγωνιστική χώρα από τις συνθήκες του ελεύθερου ανταγωνισμού;
<P>
Στην ελευθέρωση των ενεργειακών αγορών ανάγεται επίσης και η δυνατότητα της Επιτροπής να αντιμετωπίζει ισότιμα τις διάφορες μορφές ενέργειας. Δεν μπορώ παρά να εκπλήσσομαι από τις δηλώσεις της αρμόδιας για θέματα ενέργειας Επιτρόπου κ. Palacio, σύμφωνα με τις οποίες το νερό που ρέει ελεύθερα δεν ανήκει στην ομάδα των ανανεώσιμων πηγών ενέργειας. Η Επιτροπή πρέπει να επανεξετάσει τη θέση της. Η υδροηλεκτρική ενέργεια των Σκανδιναβικών χωρών είναι φιλική προς το περιβάλλον και φυσική πηγή ενέργειας, την οποία μπορούμε να παράγουμε συνήθως σε εξαιρετικά ανταγωνιστική τιμή, όπως αυτή τη στιγμή λόγω της καλής κατάστασης των υδάτων. Ο ηλεκτρισμός που παράγεται με υδάτινη ενέργεια είναι σήμερα σε θέση να ανταγωνιστεί στην τιμή ακόμη και τον ηλεκτρισμό που εισάγεται από την Ανατολική Ευρώπη και τη Ρωσία, και κατά συνέπεια τουλάχιστον ο ηλεκτρισμός που έρχεται στις σκανδιναβικές αγορές από τα ανατολικά δεν αξίζει τη σφραγίδα του ντάμπιγκ.
<P>
Ο προστατευτισμός των μεγάλων παικτών της αγοράς ενέργειας που δρουν στην Κεντρική Ευρώπη αποτελεί τον κύριο λόγο που παρεμποδίζεται η είσοδος στις αγορές της Κεντρικής Ευρώπης φθηνού ηλεκτρισμού, παραγόμενου από υδροηλεκτρική ενέργεια. Τα συστήματα πιστοποίησης προέλευσης παρέχουν την εξασφάλιση, ώστε η δυνατότητα επιλογής του καταναλωτή να βρίσκεται σε άμεση σχέση με τη διαμόρφωση της τιμής του ηλεκτρισμού.

<SPEAKER ID=260 LANGUAGE="IT" NAME="Fiori">
. Κύριε Πρόεδρε, κατ' αρχάς θέλω να συγχαρώ τον εισηγητή για την εξαιρετική εισήγηση που παρουσίασε. Η ελευθέρωση των αγορών ενέργειας είναι ένας σημαντικός παράγοντας για την ανάπτυξη της οικονομίας. Η βελτίωση της ανταγωνιστικότητας και η μείωση των τιμών και για τον τελικό καταναλωτή είναι ένας στόχος που πρέπει να επιδιώξουμε με μεγάλη φροντίδα. Το άνοιγμα των αγορών επιτρέπει μια αναδιοργάνωση σε ευρωπαϊκή κλίμακα με κοινούς κανόνες για όλες τις χώρες.
<P>
Εύχομαι η Επιτροπή να παρουσιάσει ολοκληρωμένες προτάσεις, προκειμένου να ξεπερασθούν τα υπάρχοντα εμπόδια στο ενδοκοινοτικό εμπόριο, καθώς και μέτρα ad hoc εναντίον των κρατών που δεν εφαρμόζουν τις οδηγίες. Είναι σημαντικό να επιταχυνθεί η διαδικασία ελευθέρωσης στους τομείς της ηλεκτρικής ενέργειας και του φυσικού αερίου, εναρμονίζοντας το πλαίσιο της ενεργειακής πολιτικής των κρατών μελών. Προκειμένου να υποστηριχθεί η διαδικασία της ελευθέρωσης, όπως έχει ήδη συμβεί σε άλλους τομείς, είναι απαραίτητο να προβλεφθεί μια διαδικασία benchmarking με τη δημοσίευση από την Επιτροπή μιας εξαμηνιαίας έκθεσης σχετικά με τις τελικές τιμές του ηλεκτρικού ρεύματος και του φυσικού αερίου στην Ευρωπαϊκή Ένωση. Κατ' αυτόν τον τρόπο θα έχουμε μια άμεση αξιολόγηση των επιπτώσεων που θα προκύψουν για τον καταναλωτή από τη διαδικασία ελευθέρωσης των αγορών ενέργειας. Επιπλέον, θα πρέπει να καταρτιστούν κατευθυντήριες γραμμές για την εναρμόνιση των κριτηρίων αύξησης των τιμών και την επεξεργασία των πληροφοριών που θα συγκεντρωθούν, ώστε να εγγυηθούμε τη μεγαλύτερη δυνατή προσοχή έναντι της κατάστασης που επικρατεί στα διάφορα κράτη μέλη.
<P>
Θέλω να υπογραμμίσω, όπως έκανε και ο εισηγητής, ότι ο ανταγωνισμός δεν εμποδίζει την επιβολή στους φορείς εκμετάλλευσης της υποχρέωσης να προσφέρουν δημόσιες υπηρεσίες γενικού ενδιαφέροντος. Επιπλέον, υπενθυμίζω ότι ελευθέρωση δεν σημαίνει απλώς ιδιωτικοποίηση, με ουσιαστική συνέχιση της προϋπάρχουσας διαχείρισης της επιχείρησης: ελευθέρωση πρέπει να σημαίνει άνοιγμα, ανταλλαγή και ανταγωνισμό. Δεν πιστεύω πως η ελευθέρωση θα έχει αρνητικές επιπτώσεις στην απασχόληση, επειδή το μειωμένο κόστος της ενέργειας θα επιτρέψει στις επιχειρήσεις να αναπτυχθούν ακόμη περισσότερο, δημιουργώντας περισσότερες θέσεις εργασίας από εκείνες που θα χαθούν με το τέλος των μονοπωλίων.

<SPEAKER ID=261 NAME="Novelli">
FR) Κύριε Πρόεδρε, αγαπητοί μου συνάδελφοι, η έκθεση του συναδέλφου μας Mombauer σχετικά με την κατάσταση της ελευθέρωσης των αγορών ενέργειας, ηλεκτρισμού και φυσικού αερίου έχει το πλεονέκτημα ότι πραγματοποιεί μια σύνθεση των διαφόρων ανακοινώσεων της Επιτροπής για το θέμα αυτό. Υπενθυμίζει όμως και ορισμένες προφανείς αλήθειες, και θα αναφέρω δύο από αυτές. Πρώτον, η δημιουργία εσωτερικής αγοράς στον ενεργειακό τομέα προβλέπεται από τις Συνθήκες και πρέπει να πραγματοποιηθεί. Δεύτερον, αυτός ο στόχος αναμφισβήτητα συνεπάγεται και το άνοιγμα στον ανταγωνισμό και τη διαδικασία ελευθέρωσης και τον διαχωρισμό της μεταφοράς, της παραγωγής και της διανομής αυτών των ενεργειών σε διαφορετικές δραστηριότητες.
<P>
Στην αρχή της γαλλικής Προεδρίας, πρέπει να διαπιστώσουμε - και αυτό δεν με ικανοποιεί ως Γάλλο ευρωβουλευτή - ότι η Γαλλία καθυστερεί να μεταφέρει στην εθνική νομοθεσία ορισμένες ευρωπαϊκές οδηγίες. Φαίνεται ότι είναι ο χειρότερος μαθητής της τάξης. Έτσι, η χώρα μου μετέφερε με καθυστέρηση και ως προς τα ελάχιστα την ευρωπαϊκή οδηγία για τον ηλεκτρισμό. Γενικότερα, με λυπεί, όπως και τον εισηγητή, το γεγονός πως άλλες χώρες επιθυμούν να πραγματοποιήσουν μια ελάχιστη μόνο ελευθέρωση. Ωστόσο, έχει ειπωθεί, και θέλω και εγώ να υπογραμμίσω, ότι η πλήρης ελευθέρωση, όπως γίνεται από άλλους, στον τομέα του ηλεκτρισμού π.χ. είχε μεγάλα οφέλη για τον καταναλωτή: μείωση μεταξύ 25% και ενός τρίτου των τιμών στο Ηνωμένο Βασίλειο, σχεδόν 35% μείωση των τιμών στη Γερμανία: πρέπει να το υπενθυμίσω; Αυτός είναι ο λόγος για τον οποίο νομίζω ότι πρέπει σήμερα να υποστηρίξουμε την Επιτροπή στις προσπάθειές της και, όπως προτείνει η έκθεση του κ. Mombaur, να έχουμε ένα συγκεκριμένο και δεσμευτικό χρονοδιάγραμμα για την υλοποίηση της πλήρους ελευθέρωσης των ενεργειακών αγορών στις υποψήφιες προς ένταξη χώρες, ασφαλώς, αλλά πρώτα και κυρίως στις χώρες μέλη.
<P>
Η ευρωπαϊκή φιλοδοξία, όπως εκδηλώνεται από την νέα Προεδρία της Ένωσης, δεν μπορεί να αρκείται στην προάσπιση κεκτημένων και ξεπερασμένων καταστάσεων. Σίγουρα η ολοκλήρωση της εσωτερικής αγοράς δεν μπορεί να ταυτιστεί με την Ευρωπαϊκή Ένωση από μόνη της, αλλά δεν μπορεί και να αναβάλλεται επ' άπειρον.

<SPEAKER ID=262 NAME="De Palacio">
Κύριε Πρόεδρε, κατ' αρχάς θα ήθελα να συγχαρώ τον κύριο Mombaur για την έκθεσή του, που από ό,τι κατάλαβα συμπίπτει με τη θέση της Επιτροπής ως προς τα κύρια σημεία. Κατά δεύτερον, θα ήθελα να ευχαριστήσω τις κυρίες και τους κυρίους βουλευτές που παρενέβησαν, παρότι δεν συμφωνώ με όλα όσα έχουν ειπωθεί.
<P>
Εν πάση περιπτώσει, θα ήθελα να επισημάνω πως συμφωνώ με τον κύριο Mombaur ότι το άνοιγμα στην ελευθέρωση του τομέα της ηλεκτρικής ενέργειας έχει προκαλέσει πτώση των τιμών, βελτίωση για τους πελάτες, για τα νοικοκυριά, καθώς και για τις μεγάλες επιχειρήσεις, κάτι που είχε ως συνέπεια τη δημιουργία θέσεων εργασίας, τη βελτίωση του ανταγωνισμού της ευρωπαϊκής βιομηχανίας, την ανάπτυξη και την εργασία, παρότι είναι βέβαιο ότι υπήρξε και κάποια μείωση των θέσεων εργασίας στη βιομηχανία της ηλεκτρικής ενέργειας. Ωστόσο, τα οφέλη είναι πολύ περισσότερα από τα προβλήματα που δημιουργήθηκαν.
<P>
Θα πρέπει επίσης να πούμε πως στις Συνόδους Κορυφής της Λισαβόνας και της Feira επαναλήφθη η ανάγκη να προχωρήσουμε με τις ελευθερώσεις. Είναι αλήθεια πως ως προς κάτι που έθεσε κάποιος δεν υπάρχει χρονοδιάγραμμα. Αυτό δεν σημαίνει ότι δεν υπάρχει η απαραίτητη βούληση για να προχωρήσουμε.
<P>
Εν πάση περιπτώσει, οι μέχρι στιγμής πρόοδοι - οι οποίες είναι πολύ σημαντικές - είναι κατά τη γνώμη μου ανεπαρκείς. Δεν πρέπει να δημιουργήσουμε δεκαπέντε, αλλά μία ενιαία ελευθερωμένη ευρωπαϊκή αγορά. Έτσι, προκύπτουν οι εργασίες που εκκρεμούν, όπως είναι το επίπεδο ανοίγματος της αγοράς, η αποσύνδεση των φορέων εκμετάλλευσης των δικτύων μεταφοράς των συστημάτων παραγωγής και η εξασφάλιση πρόσβασης άνευ διακρίσεων στις τιμές που εφαρμόζονται. Από αυτή την άποψη, θα ήθελα να ευχαριστήσω τον κ. Mombaur, γιατί στο ψήφισμά του υποστηρίζει τη σπουδαιότητα του διαχωρισμού παραγωγών και διαχειριστών των δικτύων διανομής.
<P>
Από την άλλη, οι προσπάθειες του φόρουμ της Φλωρεντίας είναι ανεκτίμητες και θα πρέπει να συνεχίσουμε να κινούμαστε προς αυτή την κατεύθυνση. Αν αποδειχτούν ανεπαρκείς, θα συμπληρωθούν με πρωτοβουλίες της Επιτροπής, δηλαδή μιλάμε για τη βούληση εύρεσης ενός τιμολογίου που να επιτρέπει την αύξηση των ανταλλαγών και σαφή πρόσβαση στο δίκτυο.
<P>
Θα πρέπει επίσης να πούμε πως, όσον αφορά την ηλεκτρική ενέργεια, το φόρουμ της Φλωρεντίας θα πρέπει να συμπληρωθεί από το φόρουμ της Μαδρίτης που ασχολείται με το φυσικό αέριο. Και τα δύο εκπροσωπούν μια αρχική θέση σε θεσμικό επίπεδο, εφόσον συμμετέχουν σε αυτά οι εκπρόσωποι του Κοινοβουλίου.
<P>
Υπάρχει μια φυσική πτυχή, η δυνατότητα διασύνδεσης, που είναι επίσης απαραίτητη για την ανάπτυξη και που σήμερα αντιμετωπίζει περιορισμούς στην ανάπτυξη αυτής της ενιαίας αγοράς, τόσο στον τομέα της ηλεκτρικής ενέργειας όσο και στον τομέα του φυσικού αερίου.
<P>
Αν συνεχίσουμε να οδεύουμε προς την ελευθέρωση, δεν πρέπει να ξεχνάμε ένα στοιχείο κλειδί: τον ρόλο της ηλεκτρικής ενέργειας ως δημόσιας υπηρεσίας - καθώς και τον ρόλο του φυσικού αερίου, αν και σε άλλο επίπεδο. Αυτό σημαίνει την εξασφάλιση παροχής - όπως είπαν κάποιοι από τις κυρίες και τους κύριους βουλευτές - και μιας υπηρεσίας προσαρμοσμένης στις ανάγκες των πολιτών. Η πτυχή αυτή συμπεριλαμβάνεται στις πρωτοβουλίες που σκοπεύω να υποβάλω στο Συμβούλιο και το Κοινοβούλιο στα τέλη του τρέχοντος έτους, ούτως ώστε αυτές να είναι έτοιμες την άνοιξη για το Ευρωπαϊκό Συμβούλιο, προκειμένου να αποτελέσουν την ώθηση για μεγαλύτερη ελευθέρωση στους τομείς που ανέφερα.
<P>
Επιπλέον, θα ήθελα να πω πως η πτυχή που αφορά τους κανόνες ασφαλείας θα πρέπει να αναπτυχθεί σύντομα και πως θα θέσω στο Κοινοβούλιο και το Συμβούλιο μια συζήτηση που δεν θα αφορά τον τομέα της πυρηνικής ενέργειας, ούτε τον άνθρακα ή τις ανανεώσιμες πηγές ενέργειας, παρά τη συνολική εξασφάλιση του εφοδιασμού της Ένωσης με ενέργεια, όπου θα λάβουμε υπόψη τις διάφορες πηγές ενέργειας, θα θέσουμε τα προβλήματα που αφορούν καθεμιά από αυτές, γιατί τίποτα δεν είναι δωρεάν, όλες αυτές οι πηγές έχουν το κόστος τους, τα πλεονεκτήματα και τα μειονεκτήματά τους. Χρειάζεται μια ήρεμη συζήτηση σχετικά με τα χαρτιά που έχουμε στα χέρια μας όσον αφορά τις πηγές και την εξασφάλιση εφοδιασμού, από την άποψη των δεσμεύσεων του Κυότο.
<P>
Θεωρώ πως το νερό είναι βεβαίως μια ανανεώσιμη πηγή ενέργειας. Η υδροηλεκτρική ενέργεια είναι ανανεώσιμη πηγή ενέργειας. Βέβαια, η υδροηλεκτρική ενέργεια δεν λαμβάνεται υπόψη κατά την παραχώρηση επιδοτήσεων, που είναι διαφορετικά θέματα. Καταλαβαίνουμε πως θα πρέπει να υποστηρίξουμε στον μέγιστο βαθμό την ανάπτυξη των ανανεώσιμων πηγών ενέργειας. Υπάρχει μια πάρα πολύ σημαντική ευρωπαϊκή τεχνολογία, με επέκταση στη βιομηχανία πέρα από τα σύνορα της Ευρώπης, την οποία θα πρέπει να συνεχίσουμε να υποστηρίζουμε. Η οδηγία εξαιρεί την υδροηλεκτρική ενέργεια από την παροχή ενισχύσεων, ωστόσο αυτό δεν σημαίνει ότι παύει να αποτελεί ανανεώσιμη πηγή ενέργειας. Θα πρέπει να συνεχίσουμε να τη λαμβάνουμε υπόψη στις ανανεώσιμες πηγές ενέργειας.
<P>
Κύριε Πρόεδρε, δεν διαθέτω τον απαιτούμενο χρόνο για περαιτέρω ανάπτυξη. Για άλλη μια φορά θα ήθελα να ευχαριστήσω τον κύριο Mombaur για την εξαιρετική του έκθεση και να επισημάνω πως θα υποβάλουμε προτάσεις, προκειμένου να συνεχίσουμε να πραγματοποιούμε βήματα προόδου στον τομέα της ελευθέρωσης και πως θα ασχοληθούμε με τις κοινωνικές πτυχές του τομέα της ηλεκτρικής ενέργειας και τις συνιστώσες δημόσιας υπηρεσίας του εν λόγω τομέα. Ειλικρινά, ο απολογισμός είναι θετικός και θα πρέπει να συνεχίσουμε να προχωρούμε σύμφωνα με όσα μας έχει πει το Συμβούλιο τόσο στη Σύνοδο Κορυφής της Λισαβόνας όσο και σε αυτή της Feira.

<SPEAKER ID=263 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Κοινοτικοί σιδηρόδρομοι
<SPEAKER ID=264 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της σύστασης για τη δεύτερη ανάγνωση (Α5-0173/2000) του κ. Jarzembowski, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 91/440/ΕΟΚ του Συμβουλίου σχετικά με την ανάπτυξη των κοινοτικών σιδηροδρόμων (5386/1/2000 - C5-0178/2000 - 1998/0265(COD)),
<P>
και της σύστασης για τη δεύτερη ανάγνωση (Α5-0171/2000) του κ. Swoboda, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με:
<P>
Ι. την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/18/ΕΚ του Συμβουλίου σχετικά με την παροχή αδειών σε σιδηροδρομικές επιχειρήσεις (5387/1/2000 - C5-0176/2000 - 1998/0266(COD)),
<P>
ΙΙ. την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την κατανομή της χωρητικότητας των σιδηροδρομικών υποδομών και τις χρεώσεις για τη χρήση σιδηροδρομικής υποδομής καθώς και με την πιστοποίηση ασφαλείας (5388/1/2000 - C5-0177/2000 - 1998/0267(COD)).
<P>
Προτού δώσω το πράσινο φως για τους σιδηροδρομικούς και εφόσον έχουμε πάλι μια νέα ομάδα επιλέκτων, θα κάνω μια σύντομη παρατήρηση. Έχουμε ακόμη μπροστά μας μια μακρά συζήτηση. Θερμή παράκληση: τηρείστε τους χρόνους αγόρευσης. Επειδή οι δύο αρχισιδηροδρομικοί που θα μιλήσουν στην αρχή έχουν πολύ μεγάλους χρόνους αγόρευσης, ευσεβής πόθος μου είναι ότι ακόμα και αυτοί θα μιλήσουν ίσως λίγο λιγότερο.

<SPEAKER ID=265 LANGUAGE="DE" NAME="Jarzembowski">
Κύριε Πρόεδρε, αξιότιμη κυρία Αντιπρόεδρε, αγαπητοί συνάδελφοι, η Επιτροπή Μεταφορών προτείνει στην Ολομέλεια να προχωρήσουμε επιτέλους πράγματι σε ένα σταδιακό άνοιγμα της αγοράς, που θα ολοκληρωθεί μάλιστα το 2010. Μόνο με ένα τέτοιου είδους άνοιγμα θα μπορέσουμε να κατακτήσουμε τον κοινό μας στόχο, δηλαδή τη μετάθεση περισσότερων εμπορευμάτων από τις οδικές στις σιδηροδρομικές μεταφορές, και συνεπώς θα επιτευχθεί ένας μακροπρόθεσμα ανεκτός ρυθμός κινητικότητας στην Ευρωπαϊκή Ένωση.
<P>
Κατ' αρχάς οφείλουμε να ευχαριστήσουμε θερμά την Επιτροπή, και ιδιαίτερα την Αντιπρόεδρο κυρία Palacio, καθώς και τη φινλανδική Προεδρία, για το γεγονός ότι μπόρεσαν να καθοριστούν τον Δεκέμβριο του 1999 κοινές θέσεις στο Συμβούλιο. Είμαστε ευγνώμονες γι' αυτό. Παρ' όλα αυτά, κατά τη διαδικασία συναπόφασης θα υποστηρίξουμε την άποψη ότι οι κοινές θέσεις του Συμβουλίου δεν επεκτείνονται σε όλους τους απαραίτητους τομείς ώστε να διασφαλιστεί μακροπρόθεσμα το μέλλον του σιδηροδρομικού τομέα. Το Συμβούλιο θέλει να προχωρά με μικρά μόνο βήματα. Η δική μας άποψη είναι ότι οκτώ χρόνια μετά την ολοκλήρωση της εσωτερικής αγοράς είναι πλέον καιρός να χαράξουμε τουλάχιστον τις κατευθυντήριες γραμμές και να καθορίσουμε οριστικά ότι το 2010 θα μπορέσει να ολοκληρωθεί τουλάχιστον η ελευθέρωση του σιδηροδρομικού τομέα. Αυτό προφανώς συμβαδίζει και με το πνεύμα της Συνόδου Κορυφής στη Λισαβόνας, όπου εξάλλου οι αρχηγοί κρατών και κυβερνήσεων επέμειναν στην επιτάχυνση της διαδικασίας ελευθέρωσης των μεταφορών.
<P>
Ποιες είναι οι σημαντικότερες τροπολογίες μας; Για να επιτύχουμε μια αποτελεσματική χρήση των σιδηροδρομικών δικτύων συμφωνούμε κατ' αρχάς με το Συμβούλιο να εγκαινιάσουμε ένα συγκεκριμένο Διευρωπαϊκό Δίκτυο Σιδηροδρομικών Εμπορευματικών Μεταφορών μόνο για την διασυνοριακή μεταφορά φορτίου. Ωστόσο, πιστεύουμε ότι 5 χρόνια αρκούν για να πεισθεί ο σιδηροδρομικός τομέας και οι τομείς που συνδέονται με αυτόν ότι δεν υπάρχει λόγος να αντιμετωπίζεται με φόβο το άνοιγμα των δικτύων. Κατά τη γνώμη μας, το δικαίωμα πρόσβασης των σιδηροδρομικών επιχειρήσεων θα πρέπει να επεκταθεί μετά από 5 χρόνια και να ισχύσει για το σύνολο του ευρωπαϊκού σιδηροδρομικού δικτύου, τόσο για τις εθνικές όσο και για τις διεθνείς εμπορευματικές μεταφορές·το αργότερο δε το έτος 2010 θα πρέπει το ίδιο να ισχύσει και για τις διεθνείς και εθνικές μεταφορές επιβατών.
<P>
Με αυτό το σταδιακό, προσεκτικό άνοιγμα θα μπορούσαμε πράγματι το 2010 να έχουμε επιτέλους ένα κοινό δίκτυο στην Ευρωπαϊκή Ένωση. Προκειμένου να εξασφαλίσουμε ότι οι σιδηροδρομικές επιχειρήσεις όλων των κρατών μελών θα έχουν πραγματική πρόσβαση στα εθνικά δίκτυα άλλων κρατών μελών είναι κατά τη γνώμη μας αναγκαίο να εφαρμοστεί ο αυστηρός, υποχρεωτικός διαχωρισμός μεταξύ της λειτουργίας της εκάστοτε σιδηροδρομικής υποδομής και της παροχής υπηρεσιών μεταφοράς από την εκάστοτε εθνική σιδηροδρομική επιχείρηση. Η πρακτική εμπειρία των τελευταίων 40 χρόνων καταδεικνύει ότι ο μη διαχωρισμός μεταξύ υποδομής και λειτουργίας έχει ως αποτέλεσμα η εθνική σιδηροδρομική επιχείρηση να χρησιμοποιεί πάντα προς όφελός της τις καλύτερες δυνατότητες χρησιμοποίησης της υποδομής στα δίκτυά της και να αποκλείει έτσι άλλες σιδηροδρομικές επιχειρήσεις από την πραγματική, άνευ διακρίσεων πρόσβαση.
<P>
Προκειμένου να μπορέσει να αυξηθεί περαιτέρω η χρήση των δικτύων, πιστεύουμε ότι πέραν των σιδηροδρομικών επιχειρήσεων θα πρέπει να έχουν το δικαίωμα και άλλα νομικά πρόσωπα, όπως είναι οι φορτωτές και οι πράκτορες μεταφορών, να διεκδικούν παντού στην Κοινότητα το δικαίωμα χρήσης των σιδηροδρομικών γραμμών, αλλά και να τους αναγνωρίζεται το δικαίωμα αυτό. Αυτό το άνοιγμα του κύκλου των αιτούντων άδεια χρήσης των γραμμών και στα 15 κράτη μέλη - το αργότερο από το 2005 και εξής - ανταποκρίνεται κατά πρώτο λόγο στον ρόλο των φορτωτών και των πρακτόρων μεταφορών, οι οποίοι είναι διατεθειμένοι να χρησιμοποιήσουν τον σιδηρόδρομο, και κατά δεύτερον, είναι ένα ακόμη βήμα πλησιέστερα στην ολοκλήρωση της εσωτερικής αγοράς στον σιδηροδρομικό τομέα, γιατί έτσι θα μπορέσει να καταργηθεί εν μέρει το αποκλειστικό δικαίωμα χρήσης του δικτύου από τις σιδηροδρομικές επιχειρήσεις.
<P>
Ένα ακόμη στοιχείο είναι το ζήτημα της χρέωσης τελών για την υποδομή. Κατά την άποψη μας, μεσοπρόθεσμος και μακροπρόθεσμος στόχος πρέπει να είναι τα τέλη να ανέλθουν σε επίπεδα ικανά ώστε να καλύπτονται οι δαπάνες. Γιατί μόνον εάν - σύμφωνα με την αρχή ο χρήστης πληρώνει - οι χρήστες, δηλαδή οι σιδηροδρομικές επιχειρήσεις, αναλάβουν πραγματικά τα έξοδα λειτουργίας και συντήρησης του δικτύου θα μπορέσουν να χρηματοδοτηθούν η λειτουργία και η συντήρησή του.
<P>
Τέλος, η Επιτροπή Μεταφορών αποφάσισε με μεγάλη πλειοψηφία να καταργηθούν οι ειδικές διατάξεις για την Ιρλανδία, την Ελλάδα, το Λουξεμβούργο και τη Μεγάλη Βρετανία, στην τελευταία περίπτωση όσον αφορά τη Βόρειο Ιρλανδία. Η γνώμη μας είναι η εξής: πρώτον, δεν πρέπει να ισχύουν διαφορετικοί νομικοί κανόνες σε διαφορετικά τμήματα της Ευρωπαϊκής Ένωσης και, δεύτερον, ακόμα και σε γεωγραφικά απομονωμένες περιοχές, τον ιδιαίτερο ρόλο των οποίων αναγνωρίζουμε βεβαίως όλοι, θα πρέπει να εφαρμόζονται οι αρχές της ακρίβειας και της σαφήνειας κατά τον προσδιορισμό του κόστους καθώς και της ανοικτής πρόσβασης στο δίκτυο.
<P>
Επιτρέψτε μου, κλείνοντας, να διευκρινίσω για μια ακόμη φορά ότι όλοι εμείς μπορούμε αύριο να δώσουμε ένα σημαντικό μήνυμα με την ψηφοφορία στο Κοινοβούλιο. Αν υιοθετήσουμε με μεγάλη πλειοψηφία τη σύσταση της Επιτροπής Μεταφορών θα έχουμε μια πραγματική δυνατότητα να βρούμε λύσεις συμβιβασμού με το Συμβούλιο κατά τη διαδικασία συνδιαλλαγής. Θα μπορέσουμε να βρούμε λύσεις συμβιβασμού που θα μπορούν να υιοθετηθούν και από το Κοινοβούλιο και από το Συμβούλιο, λύσεις που θα ξεπερνούν φυσικά τις κοινές θέσεις, που θα επιτρέπουν όμως αποτελεσματικά βήματα για το άνοιγμα του σιδηροδρομικού τομέα. Γιατί όλοι μας θέλουμε να ενισχυθεί η χρήση του σιδηρόδρομου. Θέλουμε να μεταθέσουμε περισσότερα εμπορεύματα από τις οδικές στις σιδηροδρομικές μεταφορές, και γι' αυτό χρειαζόμαστε έναν σαφή συμβιβασμό με το Συμβούλιο. Αυτόν όμως θα τον επιτύχουμε μόνον αν πάρουμε μια σαφή θέση ως Κοινοβούλιο.

<SPEAKER ID=266 LANGUAGE="DE" NAME="Swoboda">
Κύριε Πρόεδρε, αγαπητή κυρία Επίτροπε, κυρίες και κύριοι, θα νόμιζε κανείς ότι οι τρεις εκθέσεις που βρίσκονται σήμερα υπό συζήτηση είναι ουσιαστικά εκθέσεις τεχνικού περιεχομένου. Όταν όμως ενημέρωσα σήμερα την Ομάδα μου για τις εκθέσεις αυτές είδα τις αντιδράσεις που μπορεί να προκαλέσει το θέμα αυτό·και καλώς έχουν έτσι τα πράγματα, γιατί στην πραγματικότητα πρόκειται για μια πολύ μεγάλη υπόθεση, για το πώς, δηλαδή, μπορούν οι σιδηρόδρομοι να αποκτήσουν μελλοντικά στην Ευρώπη βαρύτητα, όχι με την υλική έννοια, αλλά με την έννοια της σημασίας. Γιατί αυτό που ξεχνούν πολλοί όταν αντιτίθενται σε μεταρρυθμίσεις είναι ότι η κατάσταση στην οποία βρίσκονται σήμερα οι σιδηρόδρομοι, και στην οποία βρίσκονταν στο παρελθόν, οδηγεί στην πραγματοποίηση όλο και λιγότερων μεταφορών. Τα τρένα εξακολουθούν να κάνουν διαδρομές στην Ευρώπη, με όλο και λιγότερα όμως εμπορεύματα προς μεταφορά στα βαγόνια τους, και αυτή είναι μια κατάσταση που δεν μπορούμε να ανεχτούμε. Γι' αυτό πιστεύω, και αυτό ισχύει για όλους μας, ότι θέλουμε να δημιουργήσουμε ένα ευρωπαϊκό σιδηροδρομικό σύστημα, και η απόφαση του Συμβουλίου, η συναίνεση του Συμβουλίου, είναι ένα είδος ελάχιστης συναίνεσης που δεν αρκεί σε κανέναν μας - έστω κι αν οι απόψεις μας διίστανται ίσως σχετικά με το πόσο πρέπει να επεκταθούμε από το σημείο στο οποίο έφτασε το Συμβούλιο.
<P>
Υπάρχουν φυσικά και πολλές ελλείψεις από το παρελθόν που πρέπει να αναπληρώσουμε, γιατί μέχρι τώρα δεν υπήρχαν παρά εθνικοί σιδηρόδρομοι. Μιλάμε όμως για παγκοσμιοποίηση. Σήμερα οι ιδιωτικές επιχειρήσεις δραστηριοποιούνται όλες σε υπερεθνικό επίπεδο, και μόνο στον σιδηροδρομικό τομέα δεν έχει διαδοθεί αυτή η υπερεθνική εμβέλεια. Πρόκειται επομένως για ελευθέρωση και για άνοιγμα της αγοράς και, όπως είναι φυσικό, υπάρχουν εδώ διαφορετικές αντιλήψεις. Υπάρχει η αντίληψη ότι η αγορά είναι εκείνη η αόρατη χείρα, σχεδόν εκείνη η θεϊκή δύναμη που πρέπει να τα κυβερνά και να τα καθοδηγεί όλα, υπάρχουν όμως και άλλοι που πιστεύουν ότι θα πρέπει να προχωρούμε διστακτικά και να επιχειρούμε άνοιγμα μόνο στις αγορές που αυτό είναι αναγκαίο. Η δική μας, και δική μου, τουλάχιστον, άποψη είναι πως υπάρχει μια μέση οδός, σύμφωνα με την οποία μπορούμε να επιχειρούμε βήματα - που πρέπει όμως να χαρακτηρίζονται από σαφήνεια - μια μέση οδός για το πώς πρέπει να συντελεσθεί αυτό το άνοιγμα της αγοράς. Και εδώ θα πρέπει βεβαίως να δοθεί και στις σιδηροδρομικές επιχειρήσεις η δυνατότητα να προσαρμοσθούν βήμα βήμα στις νέες συνθήκες.
<P>
Ο ανταγωνισμός είναι για μας ένα εργαλείο για την αύξηση της αποδοτικότητας. Αυτό σημαίνει ότι θα πρέπει να αυξήσουμε τις μεταφορές μέσω σιδηρόδρομου, κυρίως μεταθέτοντας τη μεταφορά εμπορευμάτων στους τομείς που έχουν τις περισσότερες αδυναμίες, έτσι ώστε να μη μειώνεται διαρκώς η αποδοτικότητα του σιδηροδρομικού τομέα. Πρέπει λοιπόν να εισαγάγουμε μια σταδιακή μεν διαδικασία, με πιο καθαρά και πιο γρήγορα βήματα όμως από εκείνα που προβλέπει το Συμβούλιο.
<P>
Πρώτον, η γνώμη της συντριπτικής πλειοψηφίας είναι ότι θα πρέπει να υπάρξει σε όλες τις χώρες μια αρμόδια για τον ανταγωνισμό αρχή, μια ρυθμιστική, τρόπον τινά, αρχή. Έτσι, θα υπάρχει για όλες τις σιδηροδρομικές επιχειρήσεις, για όλους τους ενδιαφερόμενους, για τους φορτωτές ή όποιον άλλο, μια υπηρεσία στην οποία θα μπορούν να απευθύνονται όταν θίγονται οι αρχές της ειλικρίνειας και της διαφάνειας στον ανταγωνισμό. Γι' αυτόν τον λόγο δεν μπορούν να ισχύσουν εξαιρέσεις. Οικοδομούμε ένα ενιαίο ευρωπαϊκό σιδηροδρομικό σύστημα και όχι ένα για τη μια χώρα και ένα διαφορετικό για την άλλη. Επομένως, οι εξαιρέσεις θα πρέπει να διαγραφούν. Αυτό δεν σημαίνει ότι τα πάντα θα πρέπει να προβλέπονται μέχρι την τελευταία λεπτομέρεια, απλώς ότι τα περιθώρια ευελιξίας που δίνουμε θα πρέπει να ισχύουν για όλες τις χώρες και όχι να υπάρχουν κάποια ευρύτερα για κάποιες χώρες και κάποια στενότερα για κάποιες άλλες.
<P>
Δεύτερον, έχουμε διαφορετική άποψη σε ό,τι αφορά τον υποχρεωτικό διαχωρισμό των υποδομών. Πιστεύουμε ότι θα πρέπει να δοθεί η δυνατότητα να λειτουργήσουν και συνενωμένες επιχειρήσεις στο πλαίσιο ανταγωνιστικής ουδετερότητας, δεδομένου φυσικά ότι θα διαχωρίζονται οι ισολογισμοί και ορισμένα ουσιαστικά καθήκοντα. Η πρότασή μας, και επομένως και η δική μου πρόταση, είναι να υποβάλει η Επιτροπή μετά από μερικά χρόνια έκθεση όπου θα ενημερώνει το Κοινοβούλιο κατά πόσον προέκυψαν αντιθέσεις προς τις βασικές αρχές του ελεύθερου, του διαφανούς ανταγωνισμού ή όχι. Τότε θα μπορούσαμε να λάβουμε μια διαφορετική απόφαση.
<P>
Κατά τη γνώμη μας, η ελευθέρωση θα πρέπει οπωσδήποτε να αφορά κατά πρώτο λόγο τη διεθνή, αλλά τελικά και την εθνική μεταφορά εμπορευμάτων. Για την μεταφορά επιβατών πιστεύουμε ότι είναι σημαντική και πως επαρκεί, τουλάχιστον για την ώρα, να καθορίσουμε με σαφήνεια ότι η διασυνοριακή μεταφορά επιβατών θα πρέπει να παραδοθεί και αυτή στο άνοιγμα της αγοράς. Αν όμως πρέπει να ελευθερωθεί η μεταφορά επιβατών μεταξύ Στουτγάρδης και Μονάχου είναι ένα ζήτημα που μπορεί να αποφασιστεί, κατά τη γνώμη μου, από τη γερμανική ομοσπονδιακή κυβέρνηση ή ακόμα από την κυβέρνηση της Βαυαρίας, όχι όμως αναγκαστικά σε ευρωπαϊκό επίπεδο. Στο σημείο αυτό, πιστεύουμε ότι πρέπει να δοθεί στα μεμονωμένα κράτη μέλη το περιθώριο να λαμβάνουν αποφάσεις.
<P>
Ένα σημαντικό ζήτημα είναι το σύστημα των τελών. Ποια τέλη πρέπει να καταβάλλονται για την χορήγηση χωρητικότητας; Εδώ υπάρχουν δύο προσεγγίσεις. Σύμφωνα με την πρώτη, θα πρέπει να καταβάλλεται μόνο το οριακό κόστος, μόνο το κόστος που προκύπτει όταν ένα επιπλέον τρένο κάνει μια διαδρομή. Σύμφωνα με τη δεύτερη αρχή, θα πρέπει να συμπεριλαμβάνονται στη χρέωση αυτή όλα ουσιαστικά τα έξοδα που δημιουργούνται όταν παρέχεται διαδρομή, σιδηροδρομικές γραμμές κ.λπ.. Πιστεύουμε ότι η προσέγγιση του οριακού κόστους είναι μεν εύλογη βραχυπρόθεσμα, προκειμένου να καταστεί δυνατός και ο ανταγωνισμός, προκειμένου να μπορέσουν επιτέλους να ξανακάνουν διαδρομές τα τρένα, αλλά μακροπρόθεσμα θα πρέπει να ισχύσει μια προσέγγιση συνολικού κόστους - η οποία θα πρέπει ωστόσο να ισχύει παράλληλα με την αντίστοιχη αρχή για το οδικό δίκτυο. Γιατί διαφορετικά δεν πρόκειται ποτέ να φτάσουμε στην αύξηση της μεταφοράς των εμπορευμάτων που μεταφέρονται μέσω σιδηροδρόμου. Αυτό ακριβώς είναι το πρόβλημα σε μερικούς σιδηροδρόμους, μεταξύ των οποίων και ο γερμανικός ομοσπονδιακός σιδηρόδρομος, για να φέρουμε ένα παράδειγμα, το γεγονός ότι η αρχή του συνολικού κόστους έχει στην παρούσα κατάσταση ως αποτέλεσμα πολλοί να μην ανταποκρίνονται στις προσφορές αυτών των σιδηροδρόμων, γιατί απλούστατα είναι πολύ ακριβές. Γι' αυτό θα πρέπει και εδώ να συντελεστεί μια σταδιακή μετάβαση και να υπάρξει μια παράλληλη πορεία των εξελίξεων μεταξύ της σιδηροδρομικής και της οδικής μεταφοράς.
<P>
Θέλω να θίξω και ένα τελευταίο σημείο. Συχνά ακούγονται μομφές του τύπου: τι έγινε τώρα με τις δημόσιες υπηρεσίες; Έχουν χάσει το παιχνίδι; Δεν υπάρχουν πια παρά οι νόμοι της αγοράς, οι νόμοι της ιδιωτικής οικονομίας; Ως προς αυτό, εισαγάγαμε έναν άλλο όρο - και είμαι ευγνώμων για την υποστήριξή σας - ο οποίος είχε προβλεφθεί ήδη και αφορά τις δημόσιες υπηρεσίες, καθώς η Ευρωπαϊκή Επιτροπή δεν είχε δυστυχώς υποβάλει μέχρι στιγμής καμιά συνολική πρόταση για το πώς πρέπει να αντιμετωπισθούν οι δημόσιες υπηρεσίες. Θα είναι και στο μέλλον δυνατόν για μια χώρα να πει πως σε συγκεκριμένες περιοχές και για συγκεκριμένα χρονικά διαστήματα οι δημόσιες υπηρεσίες θα πρέπει να έχουν προτεραιότητα. Εδώ λοιπόν μπορεί κάλλιστα να καθορισθεί η σειρά προτεραιότητας.
<P>
Πιστεύω επομένως ότι αύριο θα μπορέσουμε να λάβουμε μια απόφαση που θα οδηγήσει με βεβαιότητα στη δρομολόγηση μιας διαδικασίας συνδιαλλαγής. Στο σημείο αυτό δεν παρουσιάζονται προβλήματα. Γιατί εμείς, οι δύο εισηγητές και όλες οι Ομάδες του Σώματος αυτού, είμαστε διατεθειμένοι να προβούμε σε έναν συμβιβασμό. Ωστόσο, θα πρέπει να κινηθεί και το Συμβούλιο. Εμείς κινηθήκαμε και, αν κινηθεί και το Συμβούλιο, τότε θα μπορέσουμε να καταλήξουμε σε κάποιο συμβιβασμό. Τέλος, θέλω να ευχαριστήσω θερμά όλους τους συνεργάτες, όχι μόνο από τη δική μου Ομάδα, αλλά από όλες τις Ομάδες του Κοινοβουλίου, και φυσικά την Επιτροπή, όλους εκείνους που επένδυσαν σε προσωπική εργασία προκειμένου αύριο να εγκριθούν, εύχομαι, δύο ή τρεις πολύ καλές εκθέσεις.

<SPEAKER ID=267 NAME="Χατζηδάκης">
Κύριε Πρόεδρε, κυρία Αντιπρόεδρε της Επιτροπής, καταρχάς θα ήθελα να εκφράσω τα συγχαρητήριά μου στους δυο εισηγητές, τον κ. Jarzembowski, ο οποίος πήρε στην σκυτάλη από τον παλιό μας συνάδελφο κ. Παύλο Σαρλή που ως βουλευτής του Ευρωπαϊκού Κοινοβουλίου είχε την εισήγηση στην πρώτη ανάγνωση, και τον κ. Swoboda, για τις εκθέσεις τους. Επιθυμώ να πω ότι και οι δύο μάς εξήγησαν πολύ καλά τις τεχνικές πτυχές των εκθέσεων.
<P>
Ως πρόεδρος της Επιτροπής Μεταφορών θα ήθελα να σταθώ σε δυο συμπεράσματα που νομίζω ότι πρέπει να βγάλουμε από την συζήτηση αυτή. Το πρώτο συμπέρασμα αφορά την απελεύθερωση των σιδηροδρόμων. Είναι κάτι το οποίο ακούμε επί χρόνια, όπως επί χρόνια ακούμε πολλά σχετικά με την ενιαία αγορά στην Ευρωπαϊκή Ένωση. Ήλθε η ώρα να περάσουμε από τα λόγια στην πράξη, τόσο στο ένα ζήτημα όσο και στο άλλο. Πρέπει να αντιληφθούμε ότι η ενιαία αγορά δεν μπορεί να υπάρξει πλήρως εάν δεν υπάρξει και πλήρης απελευθέρωση των μεταφορών και νομίζω ότι η απελευθέρωση των σιδηροδρόμων θα συμβάλει αποφασιστικά προς αυτή την κατεύθυνση, Θα συμβάλει επίσης αποφασιστικά και στην αναζωογόνηση αυτού του συνεχώς και περισσότερο φθίνοντος μέσου μεταφοράς που λέγεται σιδηρόδρομος.
<P>
Το δεύτερο μήνυμα αφορά το Συμβούλιο. Το Συμβούλιο πρέπει να λάβει σοβαρά υπόψη του τις απόψεις του Κοινοβουλίου. Βεβαίως, υπήρξε ο συμβιβασμός που είχαμε στο Ελσίνκι με την βοήθεια και της κ. de Palacio. Ο συμβιβασμός αυτός είναι καλοδεχούμενος, αλλά δεν είναι αρκετός· πρέπει να προχωρήσουμε περισσότερο και πρέπει προς αυτή την κατεύθυνση να ληφθούν υπόψην οι θέσεις του Κοινοβουλίου. Είναι λάθος το Συμβούλιο να πιστέψει ότι η συζήτηση τελείωσε τον περασμένο Δεκέμβριο στο Ελσίνκι, όταν υπήρξε ο συμβιβασμός στο επίπεδο του Συμβουλίου. Το Κοινοβούλιο είναι εδώ, έχει τις απόψεις του, τις υποστηρίζει με σαφήνεια και θα τις υποστηρίξει και αύριο, όπως όλοι πιστεύουμε, στην ψηφοφορία η οποία νομίζω θα επαναλάβει αυτό το οποίο καταγράφηκε στην επιτροπή μας, στην συνεδρίαση που είχαμε όταν εγκρίθηκαν με μεγάλη πλειοψηφία οι εκθέσεις.

<SPEAKER ID=268 LANGUAGE="EN" NAME="Watts">
Κύριε Πρόεδρε, για τους σιδηροδρόμους η διατήρηση του status quo δεν αποτελεί επιλογή. Είτε θα αλλάξουν είτε θα εξαφανιστούν. Οι σιδηρόδρομοι στην Ευρώπη βρίσκονται σε μια φθίνουσα πορεία που οδηγεί σε οριστικό τέρμα, ακόμα και στον τομέα των σιδηροδρομικών εμπορευματικών μεταφορών. Τα νέα εμπορεύματα μεταφέρονται στην Ευρώπη οδικώς και όχι σιδηροδρομικώς. Αυτό πρέπει να αλλάξει, και πιστεύω ότι όντως θα αλλάξει. Για τον λόγο αυτό στηρίζω πλήρως τη θέση του Συμβουλίου, η οποία αποτελεί ένα μικρό αλλά σημαντικό βήμα προς την ελευθέρωση των σιδηροδρόμων.
<P>
Η άλλη επιλογή αντί αυτού του συγκρατημένου βήματος είναι να μη γίνει κανένα απολύτως βήμα. Για τον λόγο αυτό απόψε δεν μπορώ δυστυχώς να συμφωνήσω με τις μεθόδους που πρότεινε ο κ. Jarzembowski, γιατί αποτελούν έναν σίγουρο τρόπο να οδηγηθούμε πολύ γρήγορα στο πουθενά. Πρέπει να λάβουμε υπόψη τις εθνικές διαφορές, και κυρίως ζητήματα κοινωνικά και απασχόλησης.
<P>
Σε γενικές γραμμές, η θέση του Συμβουλίου έχει επιτύχει την κατάλληλη ισορροπία στα θέματα της χρέωσης, της χορήγησης αδειών, της πρόσβασης και του διαχωρισμού. Έχει επιτύχει την κατάλληλη ισορροπία μεταξύ των δύο άκρων και θα υποστήριζα - για να χρησιμοποιήσω τον όρο του κ. Swoboda - ότι ο "τρίτος δρόμος" πρέπει να εφαρμοστεί και στους ευρωπαϊκούς σιδηροδρόμους.
<P>
Οι βουλευτές του Εργατικού Κόμματος ανησυχούν για δύο ιδιαίτερα ζητήματα, τα οποία γνωρίζω ότι απασχολούν πολλούς ακόμα βουλευτές. Το πρώτο είναι το ζήτημα των παρεκκλίσεων. Πιστεύουμε ότι η Ελλάδα, η Ιρλανδία και η Βόρειος Ιρλανδία πρέπει να έχουν μια περιορισμένη παρέκκλιση πέντε χρόνων, λόγω των ιδιαίτερων γεωγραφικών και γεωπολιτικών συνθηκών τους. Δεύτερον, ελπίζουμε να επανεισαχθεί στο κείμενο το άρθρο 12, η διαγραφή του οποίου, ύστερα από αίτημα των Φιλελευθέρων στην επιτροπή, θα μπορούσε να στερήσει από τους πολίτες και τους καταναλωτές οφέλη που θα αποκόμιζαν από το δίκτυο και να στερήσει την πρόσβαση από τα άτομα με ειδικές ανάγκες. Αυτές οι βασικές εγγυήσεις πρέπει να αποκατασταθούν.
<P>
Το έπαθλο για εμάς απόψε είναι ότι για πρώτη φορά στην ιστορία μπορούμε να επιτύχουμε την ελευθέρωση του δικτύου διεθνών εμπορευματικών μεταφορών. Αυτός είναι ένας εφικτός στόχος. Ας μην τον χαραμίσουμε.

<SPEAKER ID=269 NAME="Sterckx">
Κύριε Πρόεδρε, νομίζω ότι οι εισηγητές εργάστηκαν πολύ καλά και το αποτέλεσμα της εργασίας τους, την οποία πραγματοποιήσαμε υπό την καθοδήγησή τους στην Επιτροπή Μεταφορών, αποτελεί ένα ενιαίο σύνολο με έναν σαφή στόχο. Ο κύριος Swoboda τον επεσήμανε ήδη: ένας ζωτικός σιδηροδρομικός τομέας σε μια εσωτερική αγορά που μπορεί να εφαρμοστεί σε όλη την Ένωση. Είναι ένα σαφές σήμα προς το Συμβούλιο το γεγονός ότι το Κοινοβούλιο θέλει να προχωρήσει περισσότερο από ό,τι η Επιτροπή. Δεν είμαι σύμφωνος με τον συνάδελφο κ. Watts. Θεωρώ ότι πρέπει να προχωρήσουμε περισσότερο από ό,τι αναφέρει το Συμβούλιο στην κοινή θέση του.
<P>
Πρέπει τώρα να καθορίσουμε το σενάριο μιας πλήρους ελευθέρωσης, μεσοπρόθεσμης και μακροπρόθεσμης, και το βήμα το οποίο πραγματοποιούμε είναι το πρώτο. Το βήμα που προτείνει τώρα το Συμβούλιο αποτελεί το πρώτο βήμα. Πρέπει να καθορίσουμε τα επόμενα βήματα, την πλήρη ελευθέρωση των εμπορευματικών μεταφορών το 2005 και σε πιο μακροπρόθεσμη βάση, το 2010, επειδή διαθέτουμε ακόμη 10 χρόνια, πρέπει να πραγματοποιήσουμε το ίδιο και για τη μεταφορά επιβατών σε διεθνές και εθνικό επίπεδο.
<P>
Υπάρχει μια σειρά σημείων τα οποία είναι ιδιαίτερα σημαντικά, και ελπίζω αύριο να μπορέσουμε να τα υποστηρίξουμε με την επαρκή παρουσία συναδέλφων. Κατά πρώτον, πρέπει να γίνεται διάκριση μεταξύ των υποδομών και της παροχής υπηρεσιών. Αυτό είναι ουσιώδες. Κανείς δεν μπορεί να είναι ταυτόχρονα δικαστής και κρινόμενος. Δεύτερον, ποιος μπορεί να ζητήσει άδεια; Εκτός από τις σιδηροδρομικές επιχειρήσεις, πρέπει να έχουν και άλλοι τη δυνατότητα. Δεν βλέπω κανένα λόγο, κύριε Swoboda, για την αναβολή αυτού μέχρι το 2010. Πιστεύω ότι ήδη το 2005 μπορούμε να προχωρήσουμε σε αυτό.
<P>
Τώρα, το άρθρο 12. Πιστεύω ότι δεν χρειαζόμαστε το άρθρο 12, δηλαδή τον ορισμό απαιτήσεων για μια ευρωπαϊκή άδεια. Και αυτό όχι επειδή οι πελάτες δεν είναι σημαντικοί ούτε επειδή δεν είναι σημαντικά τα κοινωνικά δικαιώματα των σιδηροδρομικών, όπως και η ασφάλεια. Αυτά πρέπει να προτάσσονται. Κάτι τέτοιο πρέπει να συμβεί επειδή απαιτείται ένας ευρωπαϊκός σιδηρόδρομος με ευρωπαϊκή νομοθετική ρύθμιση και όχι συμπληρωματική εθνική, επειδή με αυτόν τον τρόπο τα κράτη μέλη μπορούν να εισαγάγουν ρυθμίσεις οι οποίες δεν έχουν θέση σε μια ευρωπαϊκή αγορά. Εάν ακολουθήσουμε αυτή τη γραμμή, τότε οι σιδηροδρομικές επιχειρήσεις θα φροντίζουν πρωταρχικά για τους πελάτες και τους επιβάτες τους και όχι για τις ίδιες.
<P>
Θα ήθελα να προσθέσω ακόμη κάτι τεχνικό. Οι υπηρεσίες χαρακτήρισαν απαράδεκτη την τροπολογία 23. Αυτό το αμφισβητώ βάσει του άρθρου 80, παράγραφος 2β), και του άρθρου 80, παράγραφος 3, του εσωτερικού Κανονισμού μας. Θα επιθυμούσα οι υπηρεσίες να επανεξετάσουν το θέμα, επειδή η τροπολογία μου σχετίζεται με την τροπολογία 24, σχετικά με το άρθρο 12, η οποία έγινε αποδεκτή.

<SPEAKER ID=270 NAME="Isler Bιguin">
FR) Κύριε Πρόεδρε, κυρία Επίτροπε, αγαπητοί συνάδελφοι, πρέπει να σας ομολογήσω ότι στην Ομάδα μου υπάρχουν δύο αντικρουόμενες θέσεις για την αντιμετώπιση των σχετικών με τους ευρωπαϊκούς σιδηροδρόμους θεμάτων. Ενώ όλοι συμφωνούμε να αναπτυχθούν επιτέλους πραγματικά οι σιδηροδρομικές μεταφορές, ενώ όλοι ομόφωνα επιθυμούμε να καταβάλουμε κάθε προσπάθεια ώστε να ξεκινήσει η μετατόπιση από τις οδικές στις σιδηροδρομικές μεταφορές, ορισμένοι πιστεύουν ότι θα το καταφέρουμε, και τάχιστα, μέσω της πλήρους ελευθέρωσης, ενώ άλλοι, μεταξύ αυτών και εγώ, πιστεύουν ότι είναι απολύτως δικαιολογημένο να έχουμε όσο περισσότερες εγγυήσεις γίνεται πριν την ελευθέρωση, ιδίως των μεταφορών επιβατών.
<P>
Κατά τη δική μου γνώμη η παρούσα κατάσταση των σιδηροδρομικών δικτύων των διαφόρων κρατών μελών δεν επιτρέπει το άνοιγμα στον ανταγωνισμό. Για να παρέχουν τις ίδιες συνθήκες ανταγωνισμού θα πρέπει να εκσυγχρονιστούν σε μεγάλο βαθμό. Διότι, για να καταλήξουμε σε έναν πραγματικό και δίκαιο ανταγωνισμό, πρέπει να δημιουργήσουμε τις συνθήκες αυτού του ανταγωνισμού. Αυτές οι συνθήκες δεν είναι δεδομένες και πρέπει να αποφύγουμε την οποιαδήποτε παρέκκλιση από την πορεία αυτή. Είναι σκόπιμο να δώσουμε χρόνο, ιδίως στις δημόσιες επιχειρήσεις, για να εκσυγχρονίσουν το δίκτυό τους πριν από το άνοιγμά τους στον ανταγωνισμό.
<P>
Σε ό,τι αφορά τις εγγυήσεις, είτε ως προς την εναρμόνιση των συνθηκών εργασίας είτε των απαραίτητων κανόνων ασφαλείας, ούτε αυτές είναι δεδομένες. Η καταστροφή στη Μεγάλη Βρετανία παραμείνει νωπή στις μνήμες μας και συνεχίζει να θέτει ερωτήματα για τις απαιτήσεις ασφαλείας σε θέματα σιδηροδρομικών μεταφορών. Ήδη ο συμβιβασμός της 10ης Δεκεμβρίου του Συμβουλίου Μεταφορών ήτανε ένα βήμα προς τα εμπρός. Ας δημιουργήσουμε λοιπόν το σιδηροδρομικό δίκτυο μεταφορών. Δεν θα πρέπει να προχωρήσουμε πιο γρήγορα από το κανονικό για τις μεταφορές επιβατών. Πρώτα πρέπει να δημιουργήσουμε ένα σιδηροδρομικό δίκτυο που θα προσφέρει πραγματικά στους πολίτες τη δυνατότητα να μετακινούνται χωρίς να ρυπαίνουν.

<SPEAKER ID=271 NAME="Ainardi">
FR) Κύριε Πρόεδρε, οι σιδηροδρομικές μεταφορές είναι πράγματι πολύ σημαντικές για την κινητικότητα των πολιτών, την ανάπτυξη των ανταλλαγών στην Ευρώπη, όπως και για το περιβάλλον και τη χωροταξική διευθέτηση.
<P>
Το Ευρωπαϊκό Κοινοβούλιο έχει ήδη ανοίξει την πόρτα στην ελευθέρωση των διεθνών εμπορευματικών μεταφορών, σε πρώτη ανάγνωση, με την είσοδο εξουσιοδοτημένων υποψηφίων στα σιδηροδρομικά δρομολόγια. Επί του εν λόγω σιδηροδρομικού πακέτου επιτεύχθηκε συμβιβασμός στο Συμβούλιο τον Δεκέμβριο.
<P>
Η πρόταση του Συμβουλίου είναι να κρίνουν τα κράτη μέλη τους εξουσιοδοτημένους υποψηφίους, το άνοιγμα των δικτύων εμπορευματικών μεταφορών να γίνει σε ένα συγκεκριμένο δίκτυο, το λεγόμενο "διευρωπαϊκό δίκτυο σιδηροδρομικών εμπορευματικών μεταφορών" και, τέλος, ο νομικός διαχωρισμός να γίνει μόνο σταδιακά.
<P>
Χωρίς να είμαι ικανοποιημένη, διαπιστώνω ότι αυτή η θέση του Συμβουλίου λαμβάνει υπόψη την πολυμορφία των περιπτώσεων και δίνει σε κάθε κράτος τη δυνατότητα να καθορίσει τις επιλογές του, να ακολουθήσει, για παράδειγμα, τις δεσμεύσεις που ανέλαβε για συνεργασία. Αλλά με αυτή τη δεύτερη ανάγνωση βρισκόμαστε αντιμέτωποι με μια υπερφιλελεύθερη πλειοδοσία. Με τις προτεινόμενες τροπολογίες καθιερώνεται η πλήρης αποδιοργάνωση του σιδηροδρομικού συστήματος. Σε πέντε χρόνια έρχεται το τέλος της επικουρικότητας για τους εξουσιοδοτημένους υποψήφιους. Πρόκειται για διαχωρισμό χωρίς στάδια, καθώς και για το πλήρες άνοιγμα των εθνικών και διεθνών εμπορευματικών μεταφορών και, το 2010, για το άνοιγμα της μεταφοράς επιβατών.
<P>
Πριν από λίγο μιλούσαμε για τον ηλεκτρισμό. Την Πέμπτη θα μιλήσουμε για τον ενιαίο ουρανό. Σε όλον τον δημόσιο τομέα ερχόμαστε αντιμέτωποι με το ίδιο πιστεύω: πρέπει να προβούμε σε ελευθέρωση, είναι μαγικό! Θεωρώ ότι το κόστος για τις σιδηροδρομικές μεταφορές κινδυνεύει ούτως ή άλλως να είναι μεγάλο. Οι σιδηροδρομικές επιχειρήσεις θα περιοριστούν έτσι σε έναν ρόλο παρόχου υπηρεσιών. Αυτή η κατάσταση θα δημιουργήσει αθέμιτο ανταγωνισμό. Οι προμηθευτές υπηρεσιών θα ωφεληθούν από το μεγαλύτερο μέρος του περιθωρίου συναλλαγών και θα μπορούν να επιλέγουν τους πιο επικερδείς τομείς, ενώ αντίθετα οι σιδηροδρομικές επιχειρήσεις θα πρέπει να επωμιστούν το υψηλό κόστος του υλικού και τα έξοδα προσωπικού.
<P>
Σε αντίθεση με το προβαλλόμενο επιχείρημα περί αύξησης της κυκλοφορίας, αυτό το σύστημα κινδυνεύει να απομονώσει τους επικερδείς τομείς και να προκαλέσει ένα καταστροφικό ξεκαθάρισμα. Εν ονόματι του ίδιου δόγματος, ο μοναδικός στόχος είναι να επιτευχθούν αποτελέσματα με την ελευθέρωση. Οι χρήστες και οι μισθωτοί αυτών των τομέων δεν ακούγονται. Δεν έχει γίνει καμιά σοβαρή προκαταρκτική μελέτη. Εξάλλου, νομίζω ότι θα έπρεπε ήδη να βρούμε χρόνο και να ζυγίσουμε τις επιπτώσεις από την εφαρμογή των αποφάσεων που έλαβε το Συμβούλιο. Θα ήταν επίσης ενδιαφέρον, όσον αφορά τους διαδρόμους των εμπορευματικών μεταφορών, να γίνει σύγκριση μεταξύ του ιδιωτικού και του τομέα συνεργασίας.
<P>
Αν εγκριθούν οι προτάσεις αυτής της δεύτερης ανάγνωσης, θα εκληφθούν ως πραγματική πρόκληση από όλους τους παράγοντες του κλάδου. Δεν μπορώ να τις υποστηρίξω ούτε μπορώ να υποστηρίξω τις τροπολογίες της Σοσιαλιστικής Ομάδας που παραδέχονται ότι το επιπλέον άνοιγμα προς την κατεύθυνση της ελευθέρωσης αποτελεί αναγκαιότητα.

<SPEAKER ID=272 NAME="Van Dam">
Κύριε Πρόεδρε, κυρία Επίτροπε, οι κοινές θέσεις του Συμβουλίου στο πλαίσιο της δέσμης του πακέτου για τους σιδηροδρόμους δεν είναι περίεργες, αλλά εν μέρει απογοητευτικές. Με την απαράλλακτη εκτέλεση αυτών των σχεδίων φαίνεται ότι στους σιδηροδρόμους της Ένωσης τα επόμενα χρόνια ελάχιστα θα αλλάξουν προς το καλύτερο. Επ' αυτού θα ήθελα να κάνω ορισμένες παρατηρήσεις για την κρίσιμη κατάσταση στην οποία βρίσκεται ο τομέας των σιδηροδρόμων.
<P>
Κατ' αρχάς, σε όλη την Ευρωπαϊκή Ένωση η ανάπτυξη του σιδηροδρομικού τομέα κινείται πολύ αργά προς την ορθή κατεύθυνση, όσον αφορά τόσο τη μεταφορά επιβατών όσο και προϊόντων. Για τον λόγο αυτό απαιτούνται μέτρα στους δύο τομείς και στο σύνολο της Ευρωπαϊκής Ένωσης. Η ιστορία καταδεικνύει ότι η υπερβολική επιρροή των αρχών εμποδίζει την απαιτούμενη ευελιξία. Η διατήρηση της προστασίας ορισμένων τμημάτων της αγοράς - τόσο από γεωγραφική όσο και από τομεακή άποψη - είναι τουλάχιστον μια επιλογή, επειδή αυτή δεν μπορεί να διακόψει την καθοδική τάση.
<P>
Επιπλέον, και στο εσωτερικό του ίδιου του τομέα απαιτούνται βελτιώσεις. Εξαιτίας ιστορικών λόγων μια σειρά σιδηροδρομικών επιχειρήσεων εξακολουθούν να διατηρούν στενούς δεσμούς με την κυβέρνηση της χώρας τους. Μια διάκριση των καθηκόντων είναι απαραίτητη για να αποφευχθεί η άνιση μεταχείριση των διαφόρων τμημάτων της αγοράς. Η διαχείριση της υποδομής και η παροχή μεταφορικών υπηρεσιών θα πρέπει να διαχωριστούν αυστηρά, και αυτός ο διαχωρισμός δεν θα πρέπει να μείνει στα χαρτιά.
<P>
Τέλος, αυτός ο τομέας πρέπει επίσης να καταστεί πιο διαφανής και δυναμικός. Για καθήκοντα τα οποία εξαρτώνται από τη νομοθεσία στο εσωτερικό του τομέα δεν θα πρέπει να τεθούν περίπλοκες διαρθρώσεις. Όσο λιγότερα όργανα ασχολούνται με αυτό τόσο το καλύτερο.
<P>
Κατά τη γνώμη μου, ένα ευρωπαϊκό εποπτικό σύστημα θα έχει ελάχιστη προστιθέμενη αξία και υπάρχει ο κίνδυνος να περιπλέξει τα πράγματα.
<P>
Κύριε Πρόεδρε, ας γίνει σαφές. Μπορώ να συμφωνήσω με τις περισσότερες παρατηρήσεις των εισηγητών. Θέλω ακόμη να τους ευχαριστήσω για την καλή εργασία που επιτέλεσαν.

<SPEAKER ID=273 NAME="Scallon">
Κύριε Πρόεδρε, κατανοώ το ιδεώδες που περιλαμβάνεται σε αυτή την έκθεση για την ολοκλήρωση της εσωτερικής αγοράς στον τομέα των σιδηροδρόμων, αφήνοντας τη σιδηροδρομική μεταφορά εμπορευμάτων να συναγωνιστεί επιτυχώς με την οδική μεταφορά εμπορευμάτων. Αυτό είναι απαραίτητο για την μακροπρόθεσμη επιβίωση του ευρωπαϊκού σιδηροδρομικού τομέα, και όλα τα κράτη μέλη πρέπει να συμφωνήσουν σε αυτόν τον στόχο.
<P>
Καθήκον μας είναι να καταλήξουμε σε συμφωνία για τον καλύτερο τρόπο επίτευξης του εν λόγω στόχου, λαμβάνοντας υπόψη τις συνεπαγόμενες δυσκολίες για ορισμένα κράτη μέλη. Μιλώ για τη δική μου χώρα, την Ιρλανδία. Και η Δημοκρατία της Ιρλανδίας και η Βόρειος Ιρλανδία επιζητούν τη συνέχιση της παρέκκλισης που συμφωνήθηκε τον Δεκέμβριο του 1999 βάσει γεωγραφικών και γεωπολιτικών λόγων. Είναι μια μικρή χώρα αποκομμένη από την ηπειρωτική Ευρώπη. Δεν μπορούν να έχουν πρόσβαση σε αυτή σιδηροδρομικοί φορείς από άλλα κράτη της Ευρωπαϊκής Ένωσης.
<P>
Έχω δει από πρώτο χέρι τις συνεχιζόμενες βομβιστικές ενέργειες στις σιδηροδρομικές γραμμές Βορρά-Νότου τα τελευταία 30 χρόνια λόγω των ταραχών. Μόλις τώρα τους δίνεται η ευκαιρία να αναπτυχθούν και να ακμάσουν. Η εφαρμογή στην παρούσα φάση αυτού του πακέτου ελευθέρωσης των σιδηροδρόμων θα σημάνει τη δημιουργία μιας σύνθετης διοικητικής δομής χωρίς να επέλθουν τα επακόλουθα οφέλη που θα έχουν άλλα κράτη μέλη. Είμαι σίγουρη ότι η ιρλανδική κυβέρνηση έχει συμφωνήσει στη γενική αρχή διαχωρισμού της υποδομής και της λειτουργίας και έχει δεσμευτεί να προχωρήσει την αναδιάρθρωση των ιρλανδικών σιδηρόδρομων για την επίτευξη αυτού του στόχου.
<P>
Ζητώ η ισχύουσα παρέκκλιση να διατηρηθεί ώστε να υπάρξει χρόνος για την εφαρμογή αυτών των αλλαγών, έχοντας υπόψη ότι εάν κάποιος σιδηροδρομικός φορέας από την ΕΕ επιθυμεί να εισέλθει στην ιρλανδική σιδηροδρομική αγορά, η παρέκκλιση θα έπαυε να ισχύει αμέσως. Τέλος, παρότι υποστηρίζω αυτή την παρέκκλιση, ελπίζω προσωπικά ότι δεν θα εμποδίσει καθόλου την πάρα πολύ αναγκαία αναβάθμιση και επέκταση του ιρλανδικού σιδηροδρομικού συστήματος.

<SPEAKER ID=274 NAME="Savary">
FR) Κύριε Πρόεδρε, κυρία Επίτροπε, αγαπητοί συνάδελφοι, η κατάσταση των μεταφορών στην Ευρώπη συνοψίζεται σε ορισμένα διαφωτιστικά νούμερα. Από το 1990 μέχρι το 1997 οι μεταφορές εμπορευμάτων αυξήθηκαν κατά 21%, ενώ στο ίδιο διάστημα οι σιδηροδρομικές μεταφορές μειώθηκαν κατά 7%. Στο ίδιο διάστημα οι μεταφορές επιβατών αυξήθηκαν κατά 15% και η σιδηροδρομική κίνηση μόνο κατά 3%. Τόσο για τα εμπορεύματα όσο και για τους επιβάτες η ευρωπαϊκή οικοδόμηση υπήρξε ένας αξιοθαύμαστος παράγoντας κινητικότητας, αλλά κυρίως επωφελήθηκαν οι οδικές μεταφορές, για τον βασικό, αλλά όχι μοναδικό, λόγο ότι δεν έχουν σύνορα από τις αρχές της δεκαετίας του ' 90. Οι ευρωπαϊκοί σιδηρόδρομοι πρέπει λοιπόν να πραγματοποιήσουν κατεπειγόντως και χωρίς φόβο κάποιο άνοιγμα. Το μέλλον τους εξαρτάται σε μεγάλο βαθμό από αυτούς. Εξαρτάται επίσης από τη δική μας ικανότητα να τους προσφέρουμε όλες τις ευκαιρίες.
<P>
Οι σιδηροδρομικοί υπάλληλοι θα χρειαστεί να αντιμετωπίσουν την πρόκληση του ανοίγματος των διεθνών δικτύων στα τρένα όλων των χωρών της Ένωσης. Εδώ έρχεται η απόφαση που έλαβαν οι Υπουργοί Μεταφορών των Δεκαπέντε τον Δεκέμβριο 1999 υπέρ ενός διευρωπαϊκού δικτύου εμπορευματικών μεταφορών που αντιστοιχεί στο 94% των διεθνών σιδηροδρομικών εμπορευματικών μεταφορών. Οι νομοθεσίες μας για τους σιδηροδρόμους είναι φυσιολογικό να προσαρμοστούν στα νέα αυτά δεδομένα, που προϋποθέτουν κανόνες πρόσβασης, δασμολογικές αρχές, ομοιογενείς και συνεκτικούς κανόνες ελέγχου στα πλαίσια της Ένωσης.
<P>
Στο σημείο αυτό η έκθεση Swoboda εκφράζει μια αξιέπαινη προσπάθεια προσαρμογής στην πολυμορφία των εθνικών καταστάσεων. Είναι όμως απαράδεκτο, και αντιφατικό εξάλλου με την πρώτη ανάγνωση του Κοινοβουλίου, να εκμεταλλευθούμε αυτή τη δεύτερη ανάγνωση, όπως μας προτείνει η έκθεση Jarzembowski, για να θεσπίσουμε το άνοιγμα στον ανταγωνισμό και τη γενικευμένη ιδιωτικοποίηση όλων των δικτύων, συμπεριλαμβανομένων των τοπικών και εθνικών δικτύων, διότι αυτό προέρχεται από ένα δόγμα, από ένα μη επαληθευμένο πιστεύω στην υπεροχή ενός μοντέλου της αγοράς, που στο Ηνωμένο Βασίλειο δείχνει ξεκάθαρα τα όριά του. Έλεγα πριν ότι το μέλλον των σιδηροδρόμων εξαρτάται και από εμάς. Εννοούσα ότι η δογματική κατεύθυνση που δίνουμε σε αυτή την υπόθεση διακυβεύει την επιτυχία της. Όλοι εδώ γνωρίζουν καλά ότι η οικοδόμηση της Ευρώπης των σιδηροδρόμων δεν μπορεί να περιοριστεί σε μια θεολογική συζήτηση επί των συγκριτικών πλεονεκτημάτων του ελεγχόμενου ανοίγματος και της άναρχης ιδιωτικοποίησης.
<P>
Οι σιδηρόδρομοι, για τους οποίους στην Ευρώπη αφιερώνουμε μόνο 25% των επενδύσεων σε υποδομές μεταφορών, έναντι 65% για τις οδικές μεταφορές, χρειάζονται βασικά βαριές επενδύσεις για τη διαλειτουργικότητα, τον περιορισμό των συμφορήσεων, την επέκταση των δικτύων, τις συνδυασμένες μεταφορές, κ.λπ.. Το Ηνωμένο Βασίλειο μας δείχνει στο σημείο αυτό πόσο οπισθοδρομική μπορεί να είναι η ιδιωτικοποίηση. Γι' αυτόν τον λόγο θεωρούμε ότι οι εργασίες μας δεν πρέπει να διακινδυνεύσουν να υποθηκεύσουν την εύθραυστη ισορροπία της κοινής θέσης του Συμβουλίου.

<SPEAKER ID=275 LANGUAGE="EN" NAME="Attwooll">
Κύριε Πρόεδρε, η αναλογία των εμπορευμάτων που μεταφέρονται σιδηροδρομικώς εντός της ΕΕ έχει μειωθεί σχεδόν κατά το ήμισυ τα τελευταία τριάντα χρόνια. Είναι σημαντικό, εάν θέλουμε μια πραγματικά βιώσιμη πολική μεταφορών, να ανατραπεί αυτή η πορεία.
<P>
Συγχαίρω τον κ. Swoboda και τον κ. Jarzembowski για τις εξαιρετικές εκθέσεις τους οι οποίες, εάν εγκριθούν, θα αποτελέσουν σημαντική συμβολή στην ανάπτυξη των σιδηροδρόμων. Ωστόσο, συμμερίζομαι σε κάποιο βαθμό τον προβληματισμό του κ. Watt σχετικά με την τροπολογία 1 για τη χορήγηση αδειών στις σιδηροδρομικές επιχειρήσεις και την προτεινόμενη διαγραφή του άρθρου 12. Σε κάθε διαδικασία ελευθέρωσης είναι πολύ σημαντικό να διασφαλίζεται η τήρηση ορισμένων προτύπων, παραδείγματος χάρη εκείνων που αφορούν την ασφάλεια εργαζομένων και καταναλωτών. Την ίδια στιγμή πρέπει να αποτρέψουμε να στηθούν τεχνητά εμπόδια στον δρόμο για το άνοιγμα των αγορών.
<P>
Η επίτευξη και των δύο αυτών στόχων απαιτεί την εξεύρεση μιας ευαίσθητης ισορροπίας. Αμφιβάλλω εάν η τροπολογία 1 υπηρετεί τον επιδιωκόμενο νομικό σκοπό της και εάν θα μπορούσε να έχει τα αποτελέσματα που φοβάται ο κ. Watts. Πιστεύω ότι θα μπορούσε να στείλει τα λάθος μηνύματα. Αντιθέτως, ζητώ τη στήριξη των τροπολογιών 23 και 24, οι οποίες θα μπορούσαν από κοινού να έχουν ως αποτέλεσμα τη διασφάλιση του δεύτερου από τους δύο στόχους χωρίς να πλήττεται ο πρώτος.

<SPEAKER ID=276 LANGUAGE="PT" NAME="Nogueira Romαn">
Κύριε Πρόεδρε, κυρία Επίτροπε, αγαπητοί συνάδελφοι, θα μπορούσα να συμφωνήσω με την προβλεπόμενη στις υπό συζήτηση οδηγίες μεταβίβαση του τομέα των σιδηροδρομικών μεταφορών στο πεδίο των ευρωπαϊκών αρμοδιοτήτων, και κατά συνέπεια με την ελευθέρωση του εν λόγω τομέα. Θα μπορούσα επίσης να συμφωνήσω με τον νομικό διαχωρισμό και την ανάθεση σε διαφορετικές επιχειρήσεις αφενός της παροχής μεταφορικών υπηρεσιών και αφετέρου της ευθύνης για τη διαχείριση της σιδηροδρομικής υποδομής. Για να γίνει αυτό ωστόσο, θα έπρεπε να έχω συγκεκριμένες εγγυήσεις αναφορικά με ορισμένα θεμελιώδη ζητήματα, τα οποία συνιστούν τη λυδία λίθο της ορθότητας και αποδοτικότητας των υπερβατικών πολιτικών και οικονομικών εξελίξεων που επιφέρουν αυτές οι οδηγίες.
<P>
Όλοι γνωρίζουμε πως πολλές ευρωπαϊκές χώρες δεν είχαν συμμετάσχει την αναγκαία χρονική στιγμή στο κίνημα που αποτέλεσε η βιομηχανική επανάσταση του 19ου αιώνα, ακριβώς επειδή δεν διέθεταν ένα κατάλληλο δίκτυο σιδηροδρομικών διασυνδέσεων. Μερικές από αυτές τις χώρες ακόμη και σήμερα αναμένουν τον εκσυγχρονισμό των σιδηροδρόμων τους, και συγκεκριμένα περιμένουν να συνδεθούν και να έχουν πρόσβαση στο ευρωπαϊκό δίκτυο μεγάλης ταχύτητας. Η ελευθέρωση του τομέα δεν θα πρέπει επουδενί λόγω να σταθεί τροχοπέδη σε αυτή τη διασύνδεση. Συνεπώς, τα σιδηροδρομικά δίκτυα θα πρέπει να συνεχίσουν να παρέχουν υπηρεσίες κοινής ωφέλειας σε κάθε γωνιά της επικράτειας, ιδίως στις πιο απόμακρες και περιφερειακές περιοχές.
<P>
Από την άλλη, η ελευθέρωση του τομέα δεν θα πρέπει να συνεπάγεται το κλείσιμο αναγκαίων γραμμών, ούτε περισσότερη ανεργία, ούτε βέβαια να οδηγήσει σε υποβάθμιση των όρων ασφαλείας ή των ποιοτικών προδιαγραφών των παρεχόμενων υπηρεσιών. Μια σειρά πρόσφατων εμπειριών μάς κάνουν να φοβόμαστε αυτά τα ενδεχόμενα, η εμφάνιση των οποίων θα πρέπει να αποφευχθεί. Αυτός είναι και ο λόγος για τον οποίο διατηρούμε σοβαρές επιφυλάξεις σχετικά με την υποστήριξη αυτών των οδηγιών.

<SPEAKER ID=277 NAME="Meijer">
Κύριε Πρόεδρε, ο εισηγητής για την ανάπτυξη των σιδηροδρόμων λαμβάνει ως αφετηρία το γεγονός ότι οι σιδηρόδρομοι έχουν χάσει πολύ έδαφος κατά τη διάρκεια αυτής της περιόδου ανταγωνισμού με τις οδικές και τις αεροπορικές μεταφορές, αλλά εξαιτίας αυτού είναι επιθυμητό να διατηρήσουμε και να ενισχύσουμε τους σιδηροδρόμους. Με αυτό συμφωνώ απολύτως.
<P>
Αλλά είναι σχεδόν το μοναδικό σημείο για το οποίο μπορούμε να είμαστε σύμφωνοι. Πιστεύω ότι ο κύριος Jarwembowski κάνει λάθος. Εκεί που θέλει να καταλήξει, απαιτώντας μια εντελώς διαφορετική προσέγγιση, και αυτά που προτείνει θα μας οδηγήσουν σε περαιτέρω οπισθοδρόμηση. Οι προτάσεις του ταιριάζουν περισσότερο με τις τάσεις της μόδας στα τέλη του εικοστού αιώνα.
<P>
Σε όλους τους τομείς διαπιστώνουμε μια νεοφιλελεύθερη θύελλα εναντίον των δημόσιων υπηρεσιών, των κοινωνικών επιχειρήσεων και των οργανώσεων των εργαζομένων. Αυτή η θύελλα κατευθύνεται εναντίον των ταχυδρομείων, των σιδηροδρόμων και του ενεργειακού τομέα, επιχειρήσεων, οι οποίες έχουν τη δυνατότητα να καταδεικνύουν ότι εμείς μπορούμε να οργανώνουμε την οικονομία μας κατά τρόπο περισσότερο δημοκρατικό και φιλικό προς το περιβάλλον και λιγότερο κερδοσκοπικό. Δυστυχώς, αυτές οι επιχειρήσεις απαξιώθηκαν και έτυχαν διαχείρισης ιδιωτικών επιχειρήσεων από τους ιδιοκτήτες τους, δηλαδή τους δημοκρατικά εκλεγμένους από όλους μας εκπροσώπους.
<P>
Ο εισηγητής θεωρεί τους σιδηροδρόμους ένα ενοχλητικό κρατικό μονοπώλιο με δύσκολα και απαιτητικά συνδικάτα. Επιθυμεί να σπάσει αυτό το μονοπώλιο όσο το δυνατόν γρηγορότερα και πιο ριζοσπαστικά. Αντί να στρέψει την προσοχή του στην καλύτερη συνεργασία μεταξύ των υφιστάμενων σιδηροδρομικών επιχειρήσεων και την ενίσχυση της δημοκρατικής λειτουργίας αυτών των επιχειρήσεων, έτσι ώστε τα πλεονεκτήματα του σιδηροδρόμου να εκμεταλλευθούν οι πολίτες σε ευρωπαϊκή κλίμακα και να απομακρυνθούν καλύτερα τα εμπόδια, εναποθέτει τις ελπίδες του στον ανταγωνισμό και την ελευθέρωση. Η μορφή οργάνωσης με την οποία οι οδικές και αεροπορικές μεταφορές κέρδισαν σε μεγάλο βαθμό έδαφος έναντι των σιδηροδρόμων πρέπει, κατά τη γνώμη του, να εφαρμοστεί και στους ίδιους τους σιδηροδρόμους.
<P>
Εν τω μεταξύ διαθέτουμε ορισμένες εμπειρίες από την ελευθέρωση σύμφωνα με το αγγλικό και το ολλανδικό μοντέλο. Το αγγλικό μοντέλο διέσπασε την εθνική σιδηροδρομική επιχείρηση σε πολλές περιφερειακές επιχειρήσεις, οι οποίες κατά ένα μέρος πέρασαν στα χέρια μεγάλων συμφερόντων από το εξωτερικό. Σε επιμέρους περιφέρειες εξακολουθεί να ισχύει το μονοπώλιο. Τώρα πραγματοποιούνται λιγότερες επενδύσεις για ανακαίνιση από ό,τι στις άλλες χώρες. Τα τρένα είναι μικρότερα σε μήκος και υπερφορτωμένα και η ασφάλεια της σιδηροδρομικής κυκλοφορίας έχει εκλείψει.
<P>
Σύμφωνα με το ολλανδικό μοντέλο, είναι δυνατόν να συμφωνηθεί να δοθούν στους ανταγωνιστές παραχωρήσεις για γραμμές όπου μπορούν να ανταγωνιστούν με την υφιστάμενη σιδηροδρομική επιχείρηση, η οποία δημιουργήθηκε το 1939 από τη συγχώνευση μιας σειράς παλαιών ιδιωτικών σιδηροδρομικών επιχειρήσεων που λειτουργούσαν αναποτελεσματικά. Μετά από έναν πόλεμο προπαγάνδας εκ μέρους ενός νεοαφιχθέντα εναντίον της υφιστάμενης επιχείρησης, με διαφοροποιημένες τιμές και διαφοροποιημένα τρένα, αυτός ο νεοαφιχθείς κατ' αρχήν εξαγοράστηκε από μια μεγάλη γαλλική εταιρεία υδάτων και στη συνέχεια διέκοψε τη λειτουργία του. Όπως είναι γνωστό, οι σιδηροδρομικές επιχειρήσεις είναι αποδοτικές μόνον όταν εκμεταλλεύονται γραμμές στις οποίες έχουν το μονοπώλιο, και αυτή η πραγματικότητα καθιστά ανεφάρμοστες τις ιδέες του κυρίου Jarzembowski.

<SPEAKER ID=278 NAME="Peijs">
Κύριε Πρόεδρε, πριν από δέκα χρόνια ο συνάδελφος Cornelissen λάμβανε μέρος στην ίδια συζήτηση. Εάν διαβάσω το κείμενο του σήμερα δεν πρόκειται κανείς να παρατηρήσει τη διαφορά. Τα τρένα είναι στάσιμα. Και η στασιμότητα σημαίνει οπισθοδρόμηση. Ποιος θα πάρει ένα τρένο για να τον οδηγήσει προς τα πίσω;
<P>
Μέσω της εσωτερικής αγοράς και του ηλεκτρονικού εμπορίου οι ροές μεταφοράς αγαθών και επιβατών στην Ευρωπαϊκή Ένωση θα αυξηθούν κατά 70% κατά τα επόμενα δέκα χρόνια. Για τον λόγο αυτό χρειαζόμαστε όλες τις μεταφορικές δυνατότητες, τις οποίες μπορούμε να χρησιμοποιήσουμε: εσωτερικές πλωτές μεταφορές, αεροπορικές μεταφορές, οδικές μεταφορές μέχρι και σιδηροδρομικές μεταφορές. Όλες στην ώρα τους και καθαρές.
<P>
Μέχρι τώρα οι σιδηρόδρομοι δεν συμβάλλουν σε αυτό. Αναλογικά, τα τρένα έχασαν ένα μεγάλο μέρος των μεταφορών, και είναι δύσκολο να διακρίνει κανείς εξελίξεις στους ευρωπαϊκούς σιδηροδρόμους. Τα τρένα αποδεικνύουν το δίκαιο της ύπαρξης της Ευρωπαϊκής Ένωσης, ότι δηλαδή ο μεγαλύτερος ανταγωνισμός σε κρατά σε επαγρύπνηση. Εξαιτίας της έλλειψης ανταγωνισμού, λόγω των υπερβολικά προστατευτικών συμπεριφορών των κρατών μελών, οι σιδηρόδρομοι καταδικάστηκαν σε δευτερεύουσα θέση και αυτόν τον αιώνα. Αλλά από τώρα πρέπει οι σιδηρόδρομοι να εξαλείψουν τα εμπόδια της διασυνοριακής μεταφοράς των προϊόντων, με την αμοιβαία χρησιμοποίηση των υποδομών τους. Θα πρέπει να κάνουν περισσότερο βιώσιμο το υλικό τους, επειδή υπολείπονται σε μεγάλο βαθμό από την άποψη αυτή έναντι των οδικών μεταφορών.
<P>
Στην επόμενη φάση, θεωρώ τα παρακάτω σημεία ιδιαίτερα σημαντικά. Ισότιμη και μη διακριτική πρόσβαση στις υποδομές. Οι μεταφορικές επιχειρήσεις και η διαχείριση των υποδομών θα πρέπει να είναι διαχωρισμένες. Δεν θα πρέπει αμφότερες να βρίσκονται στα ίδια χέρια. Η ασφάλεια έχει την απόλυτη προτεραιότητα και η εποπτεία για την ασφάλεια δεν μπορεί να διασφαλίζεται από τις μεταφορικές επιχειρήσεις.
<P>
Ένα δεύτερο σημαντικό σημείο είναι το άνοιγμα των σιδηροδρομικών υποδομών, η ελευθέρωση της αγοράς, η οποία είναι διαφορετική από την ιδιωτικοποίηση. Είναι ουσιαστικής σημασίας να δοθεί νέα πνοή στη μεταφορά προϊόντων και να προκληθεί η συμμετοχή νέων φορέων εκμετάλλευσης με νέες απόψεις και νέα νοοτροπία διαχείρισης.
<P>
Η ελευθέρωση, στην οποία αναφέρεται η κοινή θέση, αποτελεί μια καλή αφετηρία, αλλά δεν είναι επαρκής. Μόνο με το οριστικό άνοιγμα των σιδηροδρομικών δικτύων θα έχουν οι σιδηροδρομικές επιχειρήσεις και οι εργαζόμενοί τους μια ευκαιρία. Θα πρέπει να πρόκειται για αμοιβαία ελευθέρωση. Κανένας δε μπορεί να ανεχθεί έναν ανταγωνιστή στις υποδομές του, ο οποίος στη χώρα του δεν επιθυμεί ή δεν μπορεί να προσφέρει την ίδια πρόσβαση.

<SPEAKER ID=279 NAME="Μαστοράκης">
Κύριε Πρόεδρε, κυρία Επίτροπε, αγαπητοί συνάδελφοι, δεν υπάρχει καμία αμφιβολία για την ανάγκη αναζωογόνησης των ευρωπαϊκών σιδηροδρόμων στην οποία αποσκοπεί το συζητούμενο νομοθετικό πακέτο. Η συμφόρηση της οδικής υποδομής που παρουσιάζεται κάθε μέρα απειλητικότερη για την ασφάλεια στις μεταφορές και το περιβάλλον καθιστά απαραίτητη την ενίσχυση του σιδηρόδρομου.
<P>
Είναι φανερό ότι οι σχετικές κοινές θέσεις που εγκρίθηκαν από το Συμβούλιο προωθούν την επιθυμητή αναζωογόνηση, με τη δίκαιη και διαφανή μεταχείριση όλων των σιδηροδρομικών επιχειρήσεων, τον καθορισμό λογικού πλαισίου για την κατανομή της χωρητικότητας των υποδομών και τις χρεώσεις για την χρήση τους, καθώς και τον διαχωρισμό μεταξύ της διαχείρισης των σιδηροδρομικών υποδομών και της παροχής των μεταφορικών υπηρεσιών, με συζητούμενο βέβαια τον τύπο, τον βαθμό και την ταχύτητα εφαρμογής αυτού του διαχωρισμού. Σίγουρα, έχουμε μπει στην σωστή κατεύθυνση. Σίγουρα, όμως, είναι κατανοητά τα προβλήματα που συναντούν ορισμένα κράτη μέλη, στην άμεση ή σχεδόν άμεση υιοθέτηση των προτεινόμενων νέων μέτρων σε όλη τους την έκταση. Αφενός, η πολύ μεγάλη ανομοιογένεια των δικτύων στις διάφορες χώρες και κυρίως η γεωγραφική ιδιαιτερότητα ορισμένων κρατών μελών ή περιοχών τους καθιστούν πολύ δύσκολη τη γρήγορη αλλαγή στο σύστημα και αφα ετέρου, η κατά κάποιο τρόπο βίαιη εφαρμογή της αλλαγής σα αυτά τα κράτη δεν θα προσέφερε ουσιαστικό όφελος ούτε στα κράτη ούτε στην Κοινότητα.
<P>
Πιστεύουμε ότι μια δογματικά απόλυτη άποψη και εμπεριέχει αρκετούς κινδύνους και είναι άδικη, διότι καλά γνωρίζουμε πως δεν ισχύει σε όλους τους τομείς. Ορισμένες φορές, περισσότερο αποτελεσματικό είναι το "σπεύδε βραδέως" των αρχαίων Ελλήνων, το φαινομενικά αντιφατικό ρητό, το γνωστό ελληνικό οξύμωρο σχήμα.
<P>
Τελειώνοντας, δεν παραλείπω να συγχαρώ ειλικρινά τους δύο εισηγητές μας για τις πολύ συγκροτημένες εργασίες τους και να ζητήσω την κατανόησή τους στις ιδιαιτερότητες, όταν διαπιστώνονται αντικειμενικά. Στη συγκεκριμένη περίπτωση τούτο συμβαίνει και με την πατρίδα μου, την Ελλάδα, η οποία όμως έχει αποδείξει ότι κάνει άλματα, αλλά όταν αυτά πράγματι χρειάζονται.

<SPEAKER ID=280 LANGUAGE="ES" NAME="Ortuondo Larrea">
Κύριε Πρόεδρε, κυρία Επίτροπε, κυρίες και κύριοι, στα διευρωπαϊκά δίκτυα, στους αυτοκινητόδρομους και τους οδικούς μας άξονες καθημερινά κυκλοφορούν εκατομμύρια φορτηγά, λεωφορεία και αυτοκίνητα, κάτι που προκαλεί τεράστια σπατάλη χρόνου, κατανάλωση ενέργειας και, μεταξύ άλλων, σοβαρή καταστροφή του περιβάλλοντος.
<P>
Για όλους αυτούς τους λόγους η πολιτική ομάδα των Πρασίνων/ Ελεύθερη Ευρωπαϊκή Συμμαχία πάντα υπερασπίζεται τις σιδηροδρομικές μεταφορές ως εναλλακτική λύση - που σήμερα παραμένει ανεκμετάλλευτη - οι οποίες περιορίζουν τη σπατάλη πόρων, είναι καθαρότερες και σέβονται περισσότερο το φυσικό περιβάλλον.
<P>
Συνεπώς, κατά την τροποποίηση και ανάπτυξη των κοινοτικών κατευθυντήριων γραμμών για την ελευθέρωση του τομέα των σιδηροδρόμων θέλουμε να υποστηρίξουμε ότι όχι μόνο δεν πρέπει να προτιμούμε τα άλλα μέσα μεταφορών από τον σιδηρόδρομο, αλλά ότι, επιπλέον, πρέπει να στραφούμε σε αυτόν για να κερδίσουμε τον χρόνο που έχουμε χάσει ως προς τις επενδύσεις σε αυτόν τον τομέα.
<P>
Και όσον αφορά τα πάγια τέλη για τη χρήση των υποδομών που σε τελική ανάλυση θα καταβάλλουν οι χρήστες, προτείνουμε αυτά να αντιστοιχούν μόνο στα βραχυπρόθεσμα και μεσοπρόθεσμα οριακά κόστη που δημιουργεί απλά η κυκλοφορία των τρένων και όχι στις επενδύσεις και στις δαπάνες συντήρησης, που θα πρέπει να καλύπτονται από τους κρατικούς προϋπολογισμούς, όπως συμβαίνει με τους οδικούς άξονες και τους αυτοκινητοδρόμους. Μόνον έτσι θα επιτύχουμε να καταστήσουμε τους σιδηροδρόμους περισσότερο ανταγωνιστικούς και να αυξήσουμε τη χρήση τους.

<SPEAKER ID=281 LANGUAGE="DE" NAME="Rack">
Κύριε Πρόεδρε, κυρία Επίτροπε, αγαπητοί συνάδελφοι, όταν κανείς λαμβάνει πολλές επιστολές από ανθρώπους που δεν γνωρίζει μπορεί να συμβαίνουν δύο πράγματα. Ή είναι πολύ γνωστός ή ο σκοπός των επιστολών είναι πολύ σημαντικός για τους συντάκτες τους. Οι βουλευτές του Ευρωπαϊκού Κοινοβουλίου δεν είναι πολύ γνωστοί. Επομένως, ο λόγος για την αλληλογραφία αυτή θα πρέπει να είναι ο σκοπός της επιστολής. Όλοι μας λάβαμε τις τελευταίες μέρες πάρα πολλές επιστολές, έγγραφα και προσκλήσεις σε συζητήσεις, όλες σχεδόν από εκπροσώπους εθνικών σιδηροδρομικών εταιρειών. Όλοι προειδοποιούν ομόφωνα να μην εφαρμοσθεί ο υποχρεωτικός διαχωρισμός μεταξύ λειτουργίας και υποδομής, έτσι όπως απαιτείται στις προτάσεις του εισηγητή Georg Jarzembowski.
<P>
Και ο κύριος Swoboda αναφέρθηκε σε αυτό το θέμα. Το δικό του επιχείρημα ωστόσο ήταν ότι πρέπει να γίνει ελευθέρωση, αλλά με μικρά βήματα. Ο Georg Jarzembowski υποστήριξε ότι τα υφιστάμενα συστήματά μας με τους σχεδόν μονοπωλιακούς εθνικούς φορείς δεν οδήγησαν στην ιδανική χρήση των συστημάτων. Ποιος θα μπορούσε να το αμφισβητήσει; Οι αριθμοί μιλούν από μόνοι τους. Εδώ και τώρα οι σιδηροδρομικές επιχειρήσεις μας δεν είναι στην πραγματικότητα τέτοιες ώστε να εξασφαλίζουν αυτό που χρειαζόμαστε άμεσα στην Ευρώπη, δηλαδή ένα αποτελεσματικό σύστημα που θα χρησιμοποιείται.
<P>
Όλα τα παραδείγματα από τους συγγενείς τομείς επιβεβαιώνουν την ορθότητα του επιχειρήματος. Με μικρά βήματα δεν θα προχωρήσουμε παραπέρα. Αυτό το έδειξε το παράδειγμα του τομέα των τηλεπικοινωνιών, εκείνο της αγοράς της ηλεκτρικής ενέργειας και πολλών άλλων τομέων. Αυτό περιμένουμε και από τις σιδηροδρομικές επιχειρήσεις. Βρίσκονται κατά πρώτο λόγο στην υπηρεσία των χρηστών τους, και επομένως στην υπηρεσία ενός αποτελεσματικότερου και πιο λειτουργικού ευρωπαϊκού συστήματος μεταφορών. Αυτό θέλουμε, αυτό χρειαζόμαστε, και επομένως υπέρ αυτού θα ψηφίσουμε.

<SPEAKER ID=282 LANGUAGE="DE" NAME="Jeggle">
Κύριε Πρόεδρε, κυρία Επίτροπε, αξιότιμοι συνάδελφοι, το υπό συζήτηση πακέτο του σιδηροδρομικού τομέα αποσκοπεί στο σύνολό του σε μια γρήγορη ελευθέρωση των ευρωπαϊκών σιδηροδρόμων. Εμείς, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών απαιτούμε, όπως γνωρίζετε, την ελευθέρωση αυτή σε όλους τους τομείς που είναι απαραίτητοι για την ολοκλήρωση της εσωτερικής αγοράς, με άλλα λόγια εκεί όπου σκοπός είναι στη θέση της παραδεδομένης μονοπωλιακής οικονομίας να εισαγάγουμε τον υγιή ανταγωνισμό.
<P>
Μόνο μέσω της εκτεταμένης ελευθέρωσης είναι δυνατή η απαραίτητη πρόοδος, τόσο ενόψει μιας ποιοτικής και ποσοτικής αποδοτικότητας του μεταφορικού φορέα "σιδηρόδρομος" όσο και ενόψει της απαιτούμενης σύνδεσης με άλλους μεταφορικούς φορείς. Τα σχέδια που υπέβαλε η Επιτροπή για την εξέλιξη των σιδηροδρομικών επιχειρήσεων, για τη χορήγηση αδειών σε σιδηροδρομικές επιχειρήσεις και για την κατανομή χωρητικότητας των σιδηροδρομικών υποδομών στρέφονται προς τη σωστή κατεύθυνση. Δεν μπορώ παρά να υποστηρίξω σε σταθερή βάση τον συνάδελφό μου Georg Jarzembowski για την προσπάθεια που κατέβαλε γι' αυτό το εμπεριστατωμένο πακέτο του σιδηροδρομικού τομέα, και να τον ευχαριστήσω για την εργασία και την εξαιρετική του έκθεση. Για μένα εκείνο που έχει σημασία στην έκθεση αυτή είναι ότι οι επενδύσεις που θα εισρεύσουν στο δίκτυο θα εξετασθούν προσεκτικά και θα αποτιμηθούν στο πλαίσιο του διαχωρισμού λειτουργίας και υποδομής. Η ελευθέρωση όμως θα είναι αποδεκτή μόνο αν αποφέρει πραγματικά πλεονεκτήματα και αν ο καταναλωτής δεν χρειάζεται να φοβάται για την ασφάλειά του. Υπό το πρίσμα αυτό, θα πρέπει οπωσδήποτε να επιμείνουμε σε αυστηρές προϋποθέσεις που θα ισχύουν για τη χορήγηση άδειας σε σιδηροδρομικές επιχειρήσεις. Σε ό,τι αφορά την κατανομή της χωρητικότητας των σιδηροδρομικών υποδομών, θα πρέπει να εξασφαλισθεί η άνευ διακρίσεις πρόσβαση. Δεν παραγνωρίζω ότι η ελαστική νομοθεσία για την πρόσβαση στο δίκτυο του ενεργειακού τομέα οδήγησε σε ορισμένα προβλήματα. Ωστόσο, αυτή είναι κατά την άποψή μου η προσέγγιση της οικονομίας της αγοράς, η οποία ισχύει και για τον σιδηροδρομικό τομέα. Δεν θα πρέπει να μιλάμε μόνο για μια κοινή Ευρώπη, αλλά θα πρέπει να επιδείξουμε θάρρος και να κάνουμε κάτι!

<SPEAKER ID=283 NAME="Vatanen">
Αξιότιμε κύριε Πρόεδρε, συνάδελφοι που είστε ακόμη ξύπνιοι, θέλω να ευχαριστήσω τους κυρίους Jarzembowski και Swoboda για τις σαφείς εκθέσεις τους, με τις οποίες επιχειρούμε επιτέλους την αναζωογόνηση των σιδηροδρόμων με το άνοιγμά τους στον ανταγωνισμό. Το να μιλάμε για τους σιδηροδρόμους είναι σήμερα μόδα, είναι δε πολιτικά ορθό. Φαίνεται μάλιστα ότι το Κοινοβούλιο είναι πολλές φορές το βήμα μιας μόνο επιτρεπόμενης αλήθειας. Ορμάμε όλοι σαν κοπάδι προβάτων προς την ίδια κατεύθυνση, προσποιούμενοι μεταξύ μας ότι οι σιδηρόδρομοι θα επιλύσουν τα προβλήματα μεταφορών της Ευρώπης. Για εμάς τους πολιτικούς είναι δύσκολη η παραδοχή της πραγματικότητας. Εγώ δεν έχω απολύτως τίποτα εναντίον των σιδηροδρόμων, αντιθέτως απολαμβάνω πάρα πολύ να πίνω μπύρα στο εστιατόριο του τρένου απολαμβάνοντας τα τοπία που περνούν.
<P>
Για να είμαστε σε θέση να λάβουμε μια λογική απόφαση πρέπει να αποσαφηνίσουμε στους εαυτούς μας την πραγματική σημασία των σιδηροδρόμων στην οικονομία και τις τάξεις μεγέθους των διαφόρων τρόπων μεταφοράς. Οι οδικές μεταφορές υπερισχύουν. Υπολογισμένο σε τονοχιλιόμετρα το μερίδιο των σιδηροδρομικών μεταφορών έχει μειωθεί κάτω του δεκαπέντε τοις εκατό, όμως και αυτός ο τρόπος μέτρησης δίνει μια υπερβολικά ρόδινη εικόνα της κατάστασης. Από οικονομική άποψη, είναι εντελώς άλλο πράγμα να μεταφέρουμε πενήντα υπολογιστές σε απόσταση χιλίων χιλιομέτρων από το να μεταφέρουμε εκατό τόνους χαλίκι σε απόσταση δέκα χιλιομέτρων. Το σύνολο τονοχιλιομέτρων είναι το ίδιο και στις δυο περιπτώσεις. Είναι επίσης εντελώς άλλο πράγμα να μεταφέρει κανείς ακατέργαστο ύφασμα πολλών τόνων από το να μεταφέρει μια μεγάλη στοίβα μεταξωτές γραβάτες - παρεμπιπτόντως πήρα από τη στοίβα αυτή μια γραβάτα για μένα. Για τον λόγο αυτό, η σύγκριση πρέπει να γίνεται με βάση την αξία των μεταφορών και, κατ' αυτόν τον τρόπο υπολογισμένο, το μερίδιο των σιδηροδρόμων περιορίζεται - τι έκπληξη - μόνο στο τρία τοις εκατό. Δεν είμαι προικισμένος στα μαθηματικά, όμως παρατηρώ τη δραματική διαφορά υπέρ των οδικών μεταφορών, το μερίδιο τους είναι πάνω από 95 τοις εκατό. Η διαφορά μεγέθους είναι σαν εκείνη της μύγας με το βόδι, όμως δεν είναι άξιο απορίας, καθότι είναι αδύνατο να εκτοπισθούν η μεταφορική ικανότητα, η ευελιξία και η παράδοση από πόρτα σε πόρτα των οδικών μεταφορών.
<P>
Αυτή τη στιγμή ο πραγματικός ρόλος των σιδηροδρόμων στην ευρωπαϊκή οικονομία είναι δυστυχώς περιθωριακός, παρόλο που τους επιχορηγούμε εντατικά με χρήματα των φορολογουμένων. Όμως, γι' αυτόν ακριβώς τον λόγο πρέπει να κάνουμε τα πάντα ώστε να αναζωογονηθεί η κυκλοφορία των σιδηροδρόμων και να υποστηρίξουμε το σταδιακό άνοιγμά τους στον ανταγωνισμό. Αναμένουμε από τη Γαλλία την εποικοδομητική της συμβολή, καθώς θα ρυθμίζουμε τα ρολόγια των σιδηροδρομικών σταθμών της Ευρώπης στην ώρα της νέας χιλιετίας.

<SPEAKER ID=284 NAME="De Palacio">
Κύριε Πρόεδρε, πριν περάσω σε λεπτομέρειες σχετικά με τα διάφορα ζητήματα που αφορούν το πακέτο σιδηροδρομικών υποδομών, θα ήθελα να εκφράσω τα ειλικρινή μου συγχαρητήρια στους δύο εισηγητές, τον κύριο Swoboda και τον κύριο Jarzembowski, για το θαυμάσιο έργο τους.
<P>
Χαίρομαι που το Κοινοβούλιο διατηρεί σταθερές τις πεποιθήσεις του ως προς αυτό το θέμα, ιδιαίτερα όσον αφορά την πλήρη υλοποίηση μιας αγοράς σιδηροδρομικών μεταφορών. Διότι, κυρίες και κύριοι, αυτό που λέμε είναι απλά να μην υπάρχουν δεκαπέντε σιδηρόδρομοι ο ένας μετά τον άλλον, αλλά να επιτύχουμε μια ενοποίηση μέσω ενός κοινού δικτύου που θα διασχίζει όλα τα σημεία της Ένωσης και που θα επιτρέπει την καλύτερη λειτουργία των σιδηροδρόμων.
<P>
Κυρίες και κύριοι, όπως έχουν ήδη πει οι δύο εισηγητές, καθώς και ο κ. Rack όταν αναφέρθηκε στον αριθμό επιστολών που είχε λάβει από διάφορους εκλογείς, παρότι υπάρχουν κάποιες πολύ τεχνικές πτυχές σε αυτή τη συζήτηση, υπάρχει και μια σπουδαία πολιτική πτυχή. Και από αυτή την άποψη δημιουργεί εντάσεις, όπως επισημάνθηκε, και όπως ακούσαμε πριν από λίγο.
<P>
Εγώ θα ήθελα να σας πω ότι για τους περισσότερους από εμάς είναι σαφές πως τα πράγματα δεν μπορούν να συνεχίσουν ως έχουν, με κλειστά δημόσια συστήματα, εθνικά συστήματα που περιορίζονται εντός των συνόρων της κάθε χώρας και έχουν ως αποτέλεσμα ο σιδηρόδρομος να χάνει κάθε μέρα μέρος της αγοράς της μεταφοράς εμπορευμάτων και επιβατών, με εξαίρεση τις σιδηροδρομικές γραμμές μεγάλης ταχύτητας και περιφερειακών διαδρομών.
<P>
Από αυτή την άποψη, θα πρέπει να προτείνουμε λύσεις που να επιτρέπουν τη βελτίωση της ποιότητας της υπηρεσίας, γιατί περί αυτού πρόκειται, για τους καταναλωτές, τους χρήστες. Και αντιλαμβανόμαστε πως αν υπάρχει κατ' αρχάς ένα τρένο που ξεκινάει από το Αμβούργο και καταλήγει στη Λισαβόνα, τότε το πρώτο που πρέπει να κάνουμε είναι το τρένο αυτό να μπορεί να ανήκει σε μια γερμανική, γαλλική, ισπανική, κ.λπ.. εταιρεία. Αργότερα θα είναι ιδιωτικές ή δημόσιες, κανέναν δεν απασχολεί αυτό το θέμα, αλλά είναι σαφές πως, αν υπάρξει μια ολοκλήρωση του δικτύου, αυτόματα θα έχουμε άνοιγμα της αγοράς. Οπότε, ας αφήσουμε κατά μέρους τους δογματισμούς σαν κάποιους που άκουσα εδώ απόψε.
<P>
Κυρίες και κύριοι, θα ήθελα να πω στους δύο εισηγητές πως μου αρέσουν πολύ οι τροπολογίες τους. Και θα ήθελα να πω πως πολλές από αυτές δεν θα μπορέσω να τις δεχτώ, παρότι θα ήθελα πάρα πολύ να μπορούσα να το κάνω. Και θα σας εξηγήσω γιατί. Συγκαταλέγομαι στα άτομα που θεωρούν πως η τελειότητα είναι εχθρός του καλού και πως είναι καλύτερο να κάνουμε ένα βήμα μπροστά παρά να μείνουμε στάσιμοι.
<P>
Η αποδοχή των τροπολογιών των κυρίων Jarzembowski και Swoboda, οι οποίες στην πλειοψηφία τους συμπίπτουν περισσότερο με την αρχική πρόταση της Επιτροπής και με τη δική μου γενική άποψη, θα προϋπόθετε την αθέτηση μιας δέσμευσης που επιτεύχθηκε δύσκολα στο Συμβούλιο, όπως πολύ καλά γνωρίζετε, έπειτα από μακρές συζητήσεις, έπειτα από πολλά εμπόδια, παράλυσης αυτού του θέματος και πολλές συζητήσεις ως τα ξημερώματα.
<P>
Από αυτή την άποψη, θα ήθελα να σας πω πως υπάρχει ένα περιθώριο, γιατί δεν παραγκωνίζουμε το Κοινοβούλιο, το οποίο πρέπει να συμμετέχει στην κατάρτιση αυτών των οδηγιών. Ωστόσο, με το Συμβούλιο υπάρχει μια βασική δέσμευση την οποία εγώ φυσικά δεν μπορώ να αθετήσω, και αυτό πρέπει να το καταλάβετε. Γιατί κάτι τέτοιο θα ήταν αντίθετο με αυτό που εσείς, όπως και εγώ, σκοπεύουμε να κάνουμε, ήτοι να δώσουμε μια ώθηση στη βελτίωση των σιδηροδρομικών μεταφορών.
<P>
Θα ήθελα να σας πω πως είμαι διατεθειμένη να κάνω του χρόνου ένα συμπληρωματικό βήμα, προβαίνοντας σε μια διαφορετική πρωτοβουλία την οποία τόσο το Κοινοβούλιο όσο και το Συμβούλιο μπορεί να αποδεχτούν ή να απορρίψουν εκείνη τη στιγμή ή να τροποποιήσουν διάφορα σημεία της και να συμπεριλάβουν επίσης κάποιες πτυχές, τουλάχιστον όσον αφορά τη μεταφορά επιβατών ή πιθανώς τη μεταφορά εμπορευμάτων στο εσωτερικό της κάθε χώρας, αλλά ξεχωριστά από το τρέχον πακέτο, όπου επιμένω υπάρχει μια βασική δέσμευση απέναντι στο Συμβούλιο.
<P>
Και πριν επαναλάβω εκ νέου τις ευχαριστίες μου προς τους δύο εισηγητές για ένα πολύ περίπλοκο έργο, και αυτό το ξέρω πολύ καλά, αλλά ένα έργο το οποίο θεωρώ άκρως σημαντικό, και πριν αναφερθώ στις τροπολογίες μία προς μία, θα ήθελα να ζητήσω τόσο από τους εισηγητές όσο και από το Κοινοβούλιο στο σύνολό του να επιδείξουν κάποια ελαστικότητα, ούτως ώστε τελικά να μπορέσουμε να βρούμε μια συμβιβαστική λύση, γιατί φοβάμαι πως έτσι όπως πάνε τα πράγματα θα πρέπει να καταφύγουμε σε συμβιβασμό που να επιτρέπει να προχωρήσει αυτό το πακέτο, το οποίο αποτελεί το βασικό στοιχείο για το μέλλον των σιδηροδρόμων.
<P>
Προχωρώντας τώρα σε καθεμία από τις εκθέσεις, έπειτα από αυτά τα γενικά θέματα, και ίσως για λόγους διασαφήνισης και για να μην μακρηγορήσω, θα ήθελα να πω πως, όσον αφορά τις τροπολογίες σχετικά με την οδηγία που τροποποιεί την οδηγία 91/440/ΕΟΚ, εισηγητής της οποίας είναι ο κ. Jarzembowski, μπορούμε να αποδεχτούμε τις τροπολογίες αριθ. 3, 6, 8, 9, 11, 13, 14, 17, 20, 21 και 24. Αντιθέτως, πρέπει να απορρίψω τις τροπολογίες αριθ. 1, 2, 4, 5, 7, 10, 12, 15, 16, 18, 19, 22, 23, 25, 26 και 27, παρότι - επιμένω - συμφωνώ πλήρως με αυτές, αλλά δεν μπορώ να τις αποδεχτώ.
<P>
Όσον αφορά τις τροπολογίες αριθ. 6, 8, 9 και 11, οι οποίες αφορούν τον διαχωρισμό του διαχειριστή υποδομών από τον φορέα παροχής των υπηρεσιών, θα ήθελα να πω πως επεξηγούν σε μεγάλο βαθμό το κείμενο. Επιπλέον, θεωρώ σημαντική τη διαγραφή της παραγράφου 4 του άρθρου 6, η οποία πιστεύω ότι μπορεί να οδηγήσει σε πολλές παρεξηγήσεις, και κατά συνέπεια υποστηρίζω ένθερμα την τροπολογία αριθ. 8 και τις αντίστοιχες διορθώσεις στη σύνταξη.
<P>
Περνώντας στις οδηγίες των οποίων εισηγητής είναι ο κ. Swoboda και οι οποίες αφορούν την οδηγία 95/18/ΕΚ, δεν μπορούμε να αποδεχτούμε την τροπολογία αριθ. 1, εφόσον το άρθρο 12 μάς υπενθυμίζει πως πέραν της ευρωπαϊκής νομοθεσίας υπάρχουν εθνικοί κανονισμοί που θα πρέπει να γίνουν σεβαστοί - υπάρχει ένα στοιχείο εθνικής ρύθμισης που δεν απαλείφεται απολύτως με αυτή τη ρύθμιση - ενώ από την άλλη μπορούμε να αποδεχτούμε την τροπολογία αριθ. 24.
<P>
Όσον αφορά την οδηγία 95/19/ΕΚ, υπάρχουν ζητήματα κλειδιά, όπως είναι π.χ. το ζήτημα - στο οποίο αναφέρθηκαν και οι κύριοι Swoboda και Ortuondo - κατά πόσον το τιμολόγιο θα βασίζεται στο οριακό κόστος ή στο συνολικό κόστος, θέτοντας το ζήτημα αυτό εντός του πλαισίου μιας μεταβατικής περιόδου στη μία περίπτωση ή θεωρώντας το στοιχείο κλειδί στην άλλη. Εγώ θέλω να πω πως πέρα από τις προτάσεις που ενδεχομένως να μου άρεσαν περισσότερο, η Επιτροπή αποδέχεται τις τροπολογίες αριθ. 4, 6, 8, 12, 13, 15, 16, 19 και 20. Ωστόσο, δεν μπορούμε να αποδεχτούμε τις τροπολογίες αριθ. 1, 2, 3, 5, 7, 9, 10, 11, 14, 17, 21, 22 και 23.
<P>
Κύριε Πρόεδρε, για άλλη μια φορά θα ήθελα να ευχαριστήσω τους δύο εισηγητές για το έργο τους και να τους επισημάνω πως αυτό που τους ζητώ είναι ελαστικότητα, και αυτό το ζητώ τόσο από εκείνους όσο και από το Κοινοβούλιο, ούτως ώστε τελικά να επιτύχουμε ένα αποτέλεσμα το οποίο επιπλέον θα πρέπει να ολοκληρωθεί με μια άλλη οδηγία, αυτή της διαλειτουργικότητας των ίδιων των συστημάτων, οπότε θα κάνουμε ένα σημαντικό βήμα προόδου. Ίσως να μην είναι όλο αυτό που κάποιοι από εμάς θα θέλαμε, ίσως προχωρήσει πέρα από αυτό που άλλοι θα επιθυμούσαν, αλλά εγώ είμαι σίγουρη πως η πραγματικότητα θα μας δικαιώσει.
<P>
(Χειροκροτήματα)

<SPEAKER ID=285 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Αναγνώριση των επαγγελματικών διπλωμάτων
<SPEAKER ID=286 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0174/00) του κ. Wieland, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με ένα γενικό σύστημα αναγνώρισης των επαγγελματικών προσόντων.

<SPEAKER ID=287 LANGUAGE="DE" NAME="Wieland">
Κύριε Πρόεδρε, κυρίες και κύριοι, συνάδελφοι, στην προκείμενη έκθεση πρόκειται για ένα αρκετά πολύπλοκο αντικείμενο. Σε μια από τις τροπολογίες αναφέρονται αιτιολογικές σκέψεις οι οποίες στην ουσία εξετάζουν ένα συνολικό αίτημα αυτού του Σώματος - συνολικό, επειδή εγκρίθηκε με ευρεία πλειοψηφία στην Επιτροπή Νομικών Θεμάτων - το γεγονός δηλαδή ότι εξακολουθούν να μην τίθενται στη διάθεση του κοινού που αναζητά τη νομική ενημέρωση στην Ευρωπαϊκή Ένωση επαρκή νομοθετικά κείμενα εν ευθέτω χρόνω, ούτε στο κοινό αυτό ούτε όμως στο ειδικό κοινό εκείνων που έχουν σπουδάσει νομικά και των νομικών συμβούλων.
<P>
Γι' αυτόν τον λόγο σε μια από τις τροπολογίες καλείται κατά κύριο λόγο η Επιτροπή να θέσει άμεσα και σε κατάλληλη μορφή στη διάθεση των πολιτών τα κείμενα εκείνα τα οποία εκθέτουν την εκάστοτε νομική κατάσταση σε κάποια συγκεκριμένη χρονική στιγμή. Πρόκειται κατά κάποιον τρόπο για ένα πάγιο αίτημα, το οποίο θα έπρεπε ουσιαστικά να αποτελεί αντικείμενο κάθε συζήτησης που διεξάγει αυτό το Σώμα για κάθε οδηγία.
<P>
Δεύτερον, πρόκειται για ένα θέμα όπου θα υπάρξουν πολλές ειδικές ρυθμίσεις. Για τους Ιταλούς φαρμακοποιούς παρατείνεται η διάρκεια ισχύος μιας μεταβατικής ρύθμισης. Σε αντίθεση ωστόσο προς την κοινή θέση του Συμβουλίου, η Επιτροπή Νομικών Θεμάτων προτείνει γι' αυτή την ειδική ρύθμιση να καθορισθεί ημερομηνία λήξης της ισχύος της. Όσοι έχουν αρχίσει τις σπουδές τους πριν από τον Οκτώβριο του 1990 θα προστατεύονται από την οδηγία αυτή. Πρέπει όμως να αξιώνεται οι σπουδές να ολοκληρώνονται σε εύλογο χρονικό διάστημα.
<P>
Εκτός από αυτές τις γενικές διατάξεις, έχουμε και τροπολογίες σχετικά με τις οδηγίες που αφορούν τους γιατρούς. Οι γιατροί και η υγεία είναι ευαίσθητο θέμα. Αν έχω κάποιο αυτοκινητιστικό ατύχημα μπορώ να αποτιμήσω τη ζημία και να την αποκαταστήσω. Δεν γνωρίζω όμως κανέναν πελάτη του δικηγορικού γραφείου μου ο οποίος, όταν έχει λάβει αποζημίωση για σωματική βλάβη, δεν θα έλεγε ότι ευχαρίστως θα επέστρεφε τα χρήματα της αποζημίωσης αν απαλλασσόταν από τη σωματική ζημία. Γι' αυτό τον λόγο το θέμα απαιτεί ιδιαίτερη προσοχή.
<P>
Η Επιτροπή Νομικών Θεμάτων δίνει ιδιαίτερη προσοχή σε κάποιες διαπιστώσεις. Πρώτον, οι γιατροί ειδικότητας θα πρέπει να παρακολουθούν και τη γενική ιατρική στο πλαίσιο της ειδικής εκπαίδευσής τους. Η διαφορική διάγνωση εξακολουθεί να εξελίσσεται, γι' αυτό και η ειδική ιατρική εκπαίδευση πρέπει να παρακολουθεί και τις εξελίξεις της γενικής ιατρικής.
<P>
Δεύτερον, υποστηρίζουμε με ευρεία πλειοψηφία την άποψη ότι η ελάχιστη διάρκεια της εκπαίδευσης των ιατρών που κάνουν ειδικότητα θα πρέπει να αυξηθεί από δύο σε τρία έτη, προκειμένου να ανταποκριθούμε σε μια ευρεία τάση στην Ευρωπαϊκή Ένωση. Είναι καιρός να επιφέρουμε εδώ βελτιώσεις.
<P>
Τρίτον, η Επιτροπή Νομικών Θεμάτων υποστηρίζει ότι πρέπει να δοθεί μεγαλύτερη έμφαση στην επιμόρφωση. Γνωρίζουμε και ομολογούμε ότι στο θέμα αυτό δεν είχε δοθεί ακόμη προτεραιότητα στην πρώτη ανάγνωση. Υπάρχουν κάποια ειδικά άρθρα στον Κανονισμό που καθιστούν πολύπλοκη την περίπτωση αυτή. Μία από τις εξαιρέσεις αφορά την περίπτωση όπου μεταξύ πρώτης και δεύτερης ανάγνωσης του Κοινοβουλίου διεξάγονται νέες εκλογές. Αυτή την περίπτωση έχουμε εδώ. Γι' αυτό η Επιτροπή Νομικών Θεμάτων εισάγει την ιδέα της επιμόρφωσης ως ένα ουσιώδες στοιχείο στο Σώμα αυτό, ως ένα ουσιώδες στοιχείο στην Ευρωπαϊκή Ένωση. Πιστεύουμε ότι δεν αρκεί να μιλάμε για τη δια βίου εκπαίδευση σε πανηγυρικούς λόγους, αλλά ότι η δια βίου εκπαίδευση αποτελεί δεδομένο, κάτι στο οποίο ο ασθενής μπορεί, έχει το δικαίωμα και πρέπει να βασίζεται, να βασίζεται στην ιατρική επιμόρφωση. Γι' αυτό και οι τροπολογίες 1 έως 11 θα υποστηριχθούν προφανώς αύριο από τη μεγάλη πλειοψηφία του Σώματος.
<P>
Θέλω να επεισέλθω σε ένα τελευταίο σημείο. Υπάρχουν δύο ακόμη τροπολογίες που αφορούν τους Ιρλανδούς αρχιτέκτονες. Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, η Ομάδα μου, θα αποσύρει την αντίστοιχη τροπολογία της. Συστήνω να απορριφθεί και η τροπολογία της Ομάδας Ένωση για την Ευρώπη των Εθνών, η οποία στρέφεται προς την ίδια κατεύθυνση. Στην περίπτωση αυτή πρόκειται για εθνικό πρόβλημα, το οποίο πρέπει να επιλυθεί σε εθνικό επίπεδο, το οποίο επιλύεται σε εθνικό επίπεδο, το οποίο όμως σε καμία περίπτωση δεν μπορεί να επιλυθεί σε ευρωπαϊκό επίπεδο. Αν εισαγάγουμε εδώ κανόνες, τότε είναι βέβαιο ότι άλλοι, οι οποίοι είναι ακόμη λιγότερο εξουσιοδοτημένοι να κάνουν κάτι τέτοιο, θα διατυπώσουν κάποιο ανάλογο αίτημα.
<P>
(Χειροκροτήματα)

<SPEAKER ID=288 LANGUAGE="EN" NAME="Inglewood">
H ενιαία αγορά αποτελεί ένα από τα σπουδαιότερα επιτεύγματα της Ευρωπαϊκής Κοινότητας. Η μετατροπή των χωριστών και κατακερματισμένων αγορών των κρατών μελών σε ενιαία ευρωπαϊκή αγορά αποτελεί εξαιρετική και επαναστατική αλλαγή. Αν και όντως η διαδικασία δεν έχει ακόμη ολοκληρωθεί, βρίσκεται σε μια αμετάκλητη πορεία. Οι μηχανισμοί που χρειάζονται για την επίτευξη αυτής της αλλαγής είναι εξαιρετικά εκτεταμένοι, όπως μπορεί να διαπιστώσει κανείς ακόμα και με την πιο βιαστική εξέταση του προγράμματος του 1992 του Λόρδου Cockfield, ενός από τα πιο επαναστατικά, αν και φαινομενικά λιγότερο ενδιαφέροντα προγράμματα του μεταπολεμικού κόσμου.
<P>
Στο πλαίσιο αυτό γίνεται ξεκάθαρα μια επιλογή μέσων για τη δημιουργία της ενιαίας αγοράς, η οποία μπορεί να περιγραφεί ως επιλογή μεταξύ της εναρμόνισης και της αμοιβαίας αναγνώρισης. Από αυτά τα δύο η εναρμόνιση είναι πιο ελκυστική για τον επιθετικό πολιτικό που θέλει ο κόσμος να τον δει να κάνει κάτι, μία από τις μάστιγες του σύγχρονου κόσμου. Κατά τη γνώμη μου τα συστήματα της αμοιβαίας αναγνώρισης είναι πιο ελκυστικά. Γιατί είναι τελικά πιο εκλεπτυσμένα.
<P>
Η άγρια επιβολή της εναρμόνισης έχει προκαλέσει ανυπολόγιστη πολιτική ζημιά στο ευρωπαϊκό πολιτικό εγχείρημα και, εάν η ενιαία αγορά είχε βασιστεί περισσότερο στην αμοιβαία αναγνώριση και λιγότερο στην εναρμόνιση, η πολιτική κατάσταση της Ευρώπης θα ήταν πολύ λιγότερο θερμή από ό,τι είναι σήμερα.
<P>
Μία από τις μεγάλες δυσκολίες για τη σύσταση ενός δικτύου αμοιβαίας αναγνώρισης συνίσταται στην πολυπλοκότητα των διαδικασιών που απαιτούνται για να δημιουργηθεί και για να διασφαλιστεί η συνεχιζόμενη συμβατότητα και καταλληλότητα του δικτύου αμοιβαίας αναγνώρισης.
<P>
Αυτό απαιτεί διαρκή έλεγχο, και χαιρετίζουμε θερμά την αναθεώρηση της σειράς οδηγιών που αποτελεί το αντικείμενο της αποψινής συζήτησης. Όπως έχει επισημάνει ο εισηγητής, ο κ. Wieland, στην εξαιρετική του έκθεση, αυτή η οδηγία αφορά κατά κύριο λόγο διαδικασίες που σχετίζονται με την αναγνώριση πτυχίων.
<P>
Τέλος, εάν μου επιτρέπετε να ολοκληρώσω κάπως τοπικιστικά, ως βουλευτής της Μεγάλης Βρετανίας, χαιρετίζουμε ιδιαίτερα την αύξηση της ελάχιστης διάρκειας της ειδικής εκπαίδευσης στη γενική ιατρική από δύο σε τρία έτη. Δεύτερον, χαιρετίζουμε τη ρήτρα που προβλέπει ότι τα κράτη μέλη οφείλουν να εξετάζουν τα προσόντα που έχει ήδη αναγνωρίσει ένα κράτος μέλος, αλλά έχουν αποκτηθεί σε μια τρίτη χώρα.
<P>
Τέλος, και γενικότερα, θα ήθελα να επαναλάβω το γενικό συμπέρασμα του εισηγητή, ότι όλα αυτά είναι πάρα πολύ δύσκολα και περίπλοκα για όσους δεν είναι ειδικοί ή δικηγόροι, και πρέπει να καταβληθεί κάθε προσπάθεια ώστε η νομοθεσία να γίνει πιο απλή και πιο φιλική προς το χρήστη, προκειμένου η ενιαία αγορά να είναι κατανοητή από όλους τους πολίτες.

<SPEAKER ID=289 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, όποιος νοιάζεται πραγματικά για την Ευρώπη φροντίζει για ένα καλό μέλλον των νέων ανθρώπων στην Ευρωπαϊκή Ένωση. Αυτό σημαίνει κατά πρώτο λόγο ότι οι νέοι άνθρωποι θα μπορούν να αξιοποιήσουν ισότιμα τις ικανότητες και τις κλίσεις τους σε κάθε χώρα της Ένωσης, σε κάθε τόπο της επιλογής τους, ανεξάρτητα από την καταγωγή τους ή τον τόπο εκπαίδευσής τους. Εκείνος που έμαθε κάτι στη μια άκρη της Ένωσης θα πρέπει να μπορεί να εξασκήσει το επάγγελμά του στο κέντρο ή στην άλλη άκρη της ευρωπαϊκής επικράτειας. Το Ευρωπαϊκό Κοινοβούλιο λαμβάνει πολύ σοβαρά υπόψη αυτή την πτυχή του μέλλοντος των νέων ανθρώπων. Γι' αυτό και φροντίζουμε διαρκώς για την αναγνώριση ισότιμων επαγγελματικών διπλωμάτων σε όλα τα κράτη μέλη. Δεν θέλουμε τα γραφειοκρατικά προσκόμματα να παρακωλύουν τα δικαιώματα των πολιτών, τα δικαιώματα της ελεύθερης κυκλοφορίας και ελεύθερης εγκατάστασης. Θέλουμε όμως να εξασφαλίσουμε και υψηλά επίπεδα εκπαίδευσης. Τα επίπεδα αυτά αποτελούν εγγύηση για την πρόοδο και είναι προς το συμφέρον όλων των πολιτών.
<P>
Χάρη στην εξαιρετική δουλειά του εισηγητή, του συναδέλφου Wieland, η Επιτροπή Νομικών Θεμάτων μπόρεσε με άνεση να δώσει έμφαση σε κάποια βασικά σημεία στην προκείμενη οδηγία. Ελπίζω η Ολομέλεια να συμμερίζεται την άποψη αυτή και να την εγκρίνει με μεγάλη πλειοψηφία. Η Ομάδα του Κόμματος των Ευρωπαίων Σοσιαλιστών θα εγκρίνει πάντως όλες - το τονίζω - όλες τις τροπολογίες της Επιτροπής Νομικών Θεμάτων. Για μένα προσωπικά, όπως και για την Ομάδα μου, είναι πολύ σημαντικό το γεγονός ότι υπογραμμίσαμε την αναγκαιότητα της δια βίου εκπαίδευσης. Αυτό μας εξασφαλίζει ένα μελλοντικό υψηλό επίπεδο των επαγγελματικών προσόντων, ειδικά των ιατρών, με τους οποίους ασχολείται κατά κύριο λόγο η οδηγία αυτή. Πέρα από τα όρια των Ομάδων, συμφωνήσαμε όλοι ότι τα επαγγελματικά προσόντα που έχουν αποκτηθεί στα μεμονωμένα κράτη μέλη θα πρέπει να είναι ισότιμα. Αυτό για τους ασθενείς, δηλαδή για όλους τελικά τους πολίτες, είναι τουλάχιστον το ίδιο σημαντικό όσο και για τους ίδιους τους ιατρούς. Μόνο και μόνο γι' αυτό έχει σημασία ότι το Συμβούλιο συμπαρατάσσεται με το Ευρωπαϊκό Κοινοβούλιο και δεν προσφεύγει στη διαδικασία συνδιαλλαγής. Ούτως ή άλλως, στη διαδικασία αυτή μπορεί να κερδίσει μόνο χρόνο, σε καμιά περίπτωση όμως αναγνώριση. Σας ευχαριστώ για την προσοχή σας!
<P>
(Χειροκροτήματα)

<SPEAKER ID=290 LANGUAGE="EN" NAME="MacCormick">
Κύριε Πρόεδρε, οφείλω και εγώ να χαιρετίσω εκ μέρους της Ομάδας μου τις τροπολογίες 1 έως 11 και το πνεύμα στο οποίο προωθήθηκαν από τον φίλο μου, τον κ. Wieland. Πρόκειται για σημαντικά θέματα, παρότι δεν προκαλούν συγκρούσεις μεταξύ μας.
<P>
Χαιρετίζουμε ειδικά την αύξηση της διάρκειας της εκπαίδευσης στη γενική ιατρική σε τρία χρόνια, μαζί με την τροπολογία που προώθησε αρχικά η κ. Gebhardt για τη δια βίου εκπαίδευση στη γενική ιατρική. Είναι εξαιρετικά σημαντικό αυτό. Οι ιατρικοί σύλλογοι μάς έχουν ασκήσει πίεση γι' αυτό το θέμα, και συμφωνώ πλήρως μαζί τους. Είναι επίσης σημαντικό από καθαρά γλωσσική άποψη να διασφαλίσουμε ότι το gleichwertig θα μεταφραστεί ως "ισοδύναμος" και τα ισοδύναμά στις άλλες ευρωπαϊκές γλώσσες.
<P>
Ολοκληρώνω επαναλαμβάνοντας ότι τίποτα δεν είναι πιο σημαντικό από το να είναι κατανοητοί από τους πολίτες οι νόμοι της Ευρωπαϊκής Ένωσης. Χωρίς αυτό η Κοινότητά και η Ένωσή μας δεν θα έχουν τη διαφάνεια του σκοπού που θα κάνει τους πολίτες όχι μόνο να τις αποδεχτούν, αλλά και να τις αγκαλιάσουν. Επομένως, όλα τα σχέδια ενοποίησης της νομοθεσίας που αποβλέπουν στο να γίνει πιο εύκολα κατανοητή η νομοθεσία από τον πολίτη και πιο ξεκάθαροι οι σκοποί της είναι σχέδια που πρέπει να λάβουν την μεγαλύτερη στήριξη από εμάς.
<P>
Είμαι πολύ χαρούμενος που υποστηρίζω αυτή την έκθεση. Και πάλι συγχαίρω τον φίλο μου κ. Wieland για το πνεύμα με το οποία την προώθησε.

<SPEAKER ID=291 NAME="Angelilli">
. Κύριε Πρόεδρε, ύστερα από χρόνια σύγχυσης πρέπει να ρίξουμε φως στο σύστημα αναγνώρισης των επαγγελματικών προσόντων και των διπλωμάτων, προκειμένου ακριβώς να επιτρέψουμε στους Ευρωπαίους πολίτες να αντιμετωπίσουν μια νομοθεσία σαφή, διαφανή και προπαντός προσιτή σε όλους.
<P>
Είναι σαφές ότι πρόκειται για ένα ως επί το πλείστον δύσκολο εγχείρημα, για τον πρόσθετο λόγο ότι βρισκόμαστε μπροστά σε 14 οδηγίες, η καθεμία από τις οποίες έχει υποστεί πολλές τροποποιήσεις. Επιπλέον, πολύ συχνά οι ελλείψεις και οι καθυστερήσεις των κρατών μελών δικαιολογούνται από την πολυπλοκότητα των ευρωπαϊκών κανονισμών ή από τις δυσκολίες που παρουσιάζονται στην πρόσβαση στις πληροφορίες σε ευρωπαϊκό επίπεδο. Μια κατάσταση που, όπως αναφέρει και ο εισηγητής, καθίσταται δύσκολη ακόμη και για τους νομικούς. Όμως, εν τέλει, αυτοί που πληρώνουν τις συνέπειες αυτής της κατάστασης είναι οι πολίτες, και προπαντός οι νέοι, οι οποίοι μπορεί να έχουν σπαταλήσει ενέργεια και χρόνο με τη σιγουριά ότι θα επιτύχουν αποτελέσματα και επίσημη αναγνώριση και που συχνά αισθάνονται προδομένοι από τους θεσμούς. Η κατάσταση είναι πολύ πιο σοβαρή εάν αναλογιστούμε τα ποσοστά της ανεργίας στην Ευρώπη.

<SPEAKER ID=292 LANGUAGE="ES" NAME="Gutiιrrez Cortines">
Εγώ είμαι μέλος της Επιτροπής Πολιτισμού, η οποία ακόμη μια φορά δεν κλήθηκε να μιλήσει για ένα θέμα που δεν αφορά μόνο νομικές πτυχές, αλλά θα έπρεπε να αποτελεί λόγο συμφωνίας και ως προς άλλες πτυχές.
<P>
Η πολυπλοκότητα της αναγνώρισης των επαγγελματικών προσόντων που υφίσταται στην Ευρώπη οδηγεί σε κείμενα όπως αυτό, τα οποία, πέρα από τις προσπάθειες του Κοινοβουλίου και της ίδιας της Επιτροπής, αποτελούν ένα πραγματικό "κολάζ" . Το συγκεκριμένο έγγραφο είναι κολάζ γιατί προσπαθεί να επιλύσει καταστάσεις που είναι όντως άδικες. Εκείνοι που έχουν μεγαλύτερη ισχύ, όπως το λόμπυ των γιατρών, που έχει δείξει ότι είναι πολύ ενεργό, επιτυγχάνουν τη διευθέτηση της κατάστασής τους. Ωστόσο, πολλοί άλλοι έχουν ταξιδέψει, έχουν αποκτήσει ακαδημαϊκούς τίτλους, έχουν λάβει επαγγελματική κατάρτιση και εξακολουθούν να μη λαμβάνουν αναγνώριση των τίτλων τους και να μην έχουν κανένα δικαίωμα.
<P>
Πιστεύω, και σε αυτό νομίζω ότι διαφωνούμε με την κυρία Wieland, παρά την καλή εργασία της, πως αυτό είναι ένα πολύ απλό πρόβλημα αν το δούμε από την οπτική του ρωμαϊκού δικαίου και από την άποψη του ατομικού δικαιώματος. Ο καθένας έχει δικαίωμα να του αναγνωρίζεται αυτό που έχει σπουδάσει. Και τώρα μιλάμε συνεχώς για την κινητικότητα, δίνουμε υποτροφίες για να προωθήσουμε την κινητικότητα, αλλά έπειτα δεν αναγνωρίζουμε τις σπουδές που έχουν γίνει με βάση αυτές τις υποτροφίες. Μιλάμε για μια Ευρώπη της έρευνας και της γνώσης και από απλό φόβο και λόγω συμφερόντων δεν αναγνωρίζουμε αυτό που κάποιοι κάνουν εκτός της χώρας τους.
<P>
Συνεπώς, εγώ από αυτή την αίθουσα θα ήθελα να ζητήσω να τεθεί υπό συζήτηση αυτή η οδηγία προκειμένου να διευρυνθεί η αναγνώριση των τίτλων κατάρτισης πολλών άλλων επαγγελμάτων όπως συμβαίνει με τους γιατρούς, γιατί κατά τη γνώμη μου είναι πραγματική αδικία να εμποδίζουμε τη μεταφορά τεχνογνωσίας από τη μια χώρα στην άλλη.
<P>
Το αποτέλεσμα είναι ότι υπάρχουν μεγάλα ποσοστά γνώσης που παραμένουν εγκλωβισμένα σε συγκεκριμένους χώρους, σε συγκεκριμένα πανεπιστήμια, σε συγκεκριμένες εταιρείες. Αν διευρυνόταν η αναγνώριση των τίτλων κατάρτισης, τότε η Ευρώπη θα μπορούσε να μιλά για πλήρες δικαίωμα μεταφοράς τεχνογνωσίας και μια πραγματική καινοτομία.
<P>
Συνεπώς, ως εκπρόσωπος της Επιτροπής Πολιτισμού σε αυτή την περίπτωση, ζητώ να επεκταθεί αυτή η αναγνώριση και να ανοίξει ο δρόμος για μεγαλύτερη αναγνώριση.

<SPEAKER ID=293 LANGUAGE="DE" NAME="Klaί">
Κύριε Πρόεδρε, αξιότιμες κυρίες, αξιότιμοι κύριοι, χαιρετίζω γενικά κάθε μέτρο και κάθε οδηγία που ασχολείται με τη βελτίωση της αμοιβαίας αναγνώρισης των πιστοποιητικών επαγγελματικών προσόντων καθώς και διπλωμάτων ανώτατων εκπαιδευτικών ιδρυμάτων. Όλοι οι συνάδελφοι που ζουν, όπως εγώ, σε παραμεθόριες περιοχές, γνωρίζουν τα προβλήματα που προκύπτουν για εκείνους τους πολίτες μας που εργάζονται σε κάποιο γειτονικό κράτος μέλος ή θέλουν να εγκατασταθούν σε αυτό. Στη Συνθήκη ΕΚ έχει θεσμοθετηθεί ξεκάθαρα η ελεύθερη διακίνηση των προσώπων και η ελεύθερη εγκατάσταση των ανθρώπων στην Ευρωπαϊκή Ένωση. Το πρόβλημα όμως βρίσκεται στις λεπτομέρειες. Διαπιστώνουμε τώρα ότι ουσιαστικά πρέπει να καθοριστεί το προφίλ κάθε επαγγέλματος. Ωστόσο, οι άνθρωποι δεν το καταλαβαίνουν πια. Είναι αυτό η Ευρώπη των πολιτών; Είναι αυτό κοινή αγορά; Αυτά είναι τα ερωτήματα που θέτουν.
<P>
Και μόνο ο αριθμός των υφιστάμενων οδηγιών - σχετικά με το σημερινό θέμα είναι "μόνο" δεκατέσσερεις - καταδεικνύει τις δυσκολίες. Πρέπει να περιορίσουμε και να εναρμονίσουμε τις τεράστιες διοικητικές δαπάνες και εντός των κρατών μελών. Γι' αυτό και η πρόταση της Επιτροπής να απλουστεύσουμε τη διαδικασία πρέπει να τύχει ευρείας αποδοχής. Τα προφίλ των επαγγελμάτων, οι κύκλοι σπουδών και οι προϋποθέσεις είναι πολύ διαφορετικές σε κάθε περίπτωση μέσα στην Ευρωπαϊκή Ένωση. Πρέπει να βρούμε μέσες οδούς ξεκινώντας από την εκπαίδευση και τους κύκλους σπουδών. Μακροπρόθεσμα θα βοηθούσαν βεβαίως πάρα πολύ τα ενιαία εκπαιδευτικά στάδια και τα ενιαία περιεχόμενα σπουδών. Προς αυτή την κατεύθυνση πρέπει να εργαστούμε.
<P>
Μέχρι τότε τα κράτη μέλη πρέπει φυσικά να εξετάσουν πού και τι είδους συμπληρωματικές ελλείψεις υπάρχουν και ποιες βελτιώσεις χρειάζονται και ποιας μορφής συμπληρωματικές εξετάσεις πρέπει να απαιτούνται. Ο χρονικός περιορισμός, όπως τον προβλέπει η Επιτροπή - ότι εντός 3 μηνών πρέπει να αποφασίζεται αν θα αναγνωρισθεί ένα δίπλωμα ή όχι - πρέπει να αποτιμηθεί θετικά. Αλλά και οι διαδικασίες αναγνώρισης διπλωμάτων που αποκτήθηκαν σε τρίτες χώρες πρέπει να απλουστευθούν. Πρέπει να επιχειρήσουμε άνοιγμα μέσα στην Ευρωπαϊκή Ένωση για να έχουν τη δυνατότητα οι πολίτες να επενδύσουν τις ικανότητές τους σε όλα τα κράτη μέλη!

<SPEAKER ID=294 NAME="Caudron">
FR) Κύριε Πρόεδρε, αγαπητοί μου συνάδελφοι, θέλω απλά σήμερα το βράδυ να χαιρετίσω την πρωτοβουλία που έχει στόχο να απλουστεύσει και να διευκρινίσει τις οδηγίες σχετικά με την αναγνώριση των διπλωμάτων και των επαγγελματικών προσόντων. Θέλω λοιπόν να συγχαρώ τον εισηγητή κ. Wieland και να πω ότι συμφωνώ με όσα ήδη είπε η Evelyne Gebhardt.
<P>
Πράγματι, ως βουλευτής προερχόμενος από παραμεθόριο περιοχή, συχνά δέχομαι τις ερωτήσεις σπουδαστών που έρχονται αντιμέτωποι με ένα σύστημα που τέθηκε σε ισχύ το 1989 και το 1992. Και θα πω χωρίς υπερβολή ότι το θέμα επείγει. Οι υφιστάμενοι μηχανισμοί είναι αδιαφανείς. Πάρα πολλοί σπουδαστές προσκρούουν σε ένα τείχος, όταν απευθύνονται στις διοικήσεις των κρατών μελών για την επικύρωση των σπουδών τους. Πάρα πολύ συχνά τους αντιτάσσουν ατεκμηρίωτες αρνήσεις που τους βάζουν σε ανυπόφορες καταστάσεις. Από πλευράς αρχών, αυτό είναι παράβαση της ελεύθερης κυκλοφορίας. Από ανθρώπινη πλευρά, συχνά είναι καταστροφή για τους σπουδαστές που επεδίωξαν να βελτιώσουν τα προσόντα τους και δεν βρίσκουν επάγγελμα που να αντιστοιχεί σε αυτά. Τίθεται επίσης το θέμα του κόστους της διαδικασίας αναγνώρισης. Προσωπικά λοιπόν είμαι ιδιαίτερα ικανοποιημένος που λαμβάνονται επιτέλους μέτρα, ώστε να μεταφραστούν σε πράξεις οι αρχές της ελεύθερης κυκλοφορίας.
<P>
Συγκεκριμένα, η πρόταση οδηγίας περιέχει ενδιαφέρουσες διατάξεις από πλευράς διευκρίνισης. Έτσι, προβλέπεται ότι το κράτος μέλος υποδοχής θα λαμβάνει υπόψη την κτηθείσα εμπειρία του ενδιαφερομένου μετά την απόκτηση του διπλώματος και δεν θα μπορεί πλέον συστηματικά να απαιτεί αντισταθμιστικά μέτρα. Θα μπορούσαμε σίγουρα να έχουμε προχωρήσει πιο μακριά. Θα χρειαστεί μάλλον να προχωρήσουμε πιο μακριά σε άλλα επαγγέλματα, και ελπίζω το Συμβούλιο να είναι αύριο λιγότερο διστακτικό. Επομένως, θα το ξανασυζητήσουμε σίγουρα, αλλά ήδη από σήμερα το βράδυ νομίζω ότι μπορούμε να εκφράσουμε την ικανοποίησή μας γι' αυτό το στάδιο που μόλις περάσαμε.

<SPEAKER ID=295 NAME="Bolkestein">
. (NL) Κύριε Πρόεδρε, θα επιθυμούσα να αρχίσω ευχαριστώντας τα μέλη της συνέλευσής σας για το ενδιαφέρον που δείχνουν για την πρόταση και τις εργασίες της Επιτροπής Νομικών Θεμάτων και Εσωτερικής Αγοράς, και ειδικότερα τον κύριο Wieland, τον εισηγητή.
<P>
Μια σειρά τροπολογιών που προτάθηκαν από το Κοινοβούλιο επιχειρούν να επιφέρουν περαιτέρω βελτιώσεις στο κείμενο της κοινής θέσης του Συμβουλίου, διευκρινίζοντας ορισμένα σημεία, τα οποία διαφορετικά θα μπορούσαν να οδηγήσουν σε αποκλίνουσες ερμηνείες. Πρόκειται για τις τροπολογίες 4, 5, 6 και 11, τις οποίες η Επιτροπή εγκρίνει.
<P>
Η Επιτροπή λαμβάνει επίσης υπόψη της τα αιτήματα που διατυπώνονται στις τροπολογίες 1 και 2, για την κωδικοποίηση της οδηγίας περί αναγνώρισης διπλωμάτων και την επανεξέταση του προβλήματος αναγνώρισης των διπλωμάτων που αποκτήθηκαν σε τρίτες χώρες. Η Επιτροπή δεν έχει κατ' αρχήν αντίρρηση όσον αφορά αυτά τα αιτήματα, αλλά υπενθυμίζει ότι δεν έχουν θέση στο προοίμιο της οδηγίας. Κυρίως επειδή τα εν λόγω αιτήματα δεν έχουν σχέση με το περιεχόμενο της οδηγίας. Η έγκρισή τους θα ερχόταν σε αντίφαση με τους κανόνες της νομοθετικής τεχνικής και με τη διοργανική συμφωνία η οποία υφίσταται σε αυτόν τον τομέα.
<P>
Όσον αφορά την ιατρική κατάρτιση, μια κατάρτιση που αποτελεί το αντικείμενο των τροπολογιών 3 και από 7 μέχρι 10, η Επιτροπή, όπως και το Κοινοβούλιο, αφενός κρίνει ότι πρόκειται για μια σημαντική υπόθεση, η οποία απαιτεί περαιτέρω προσοχή και αφετέρου διαπιστώνει ότι σε αυτές τις τροπολογίες περιλαμβάνονται μόνο μεμονωμένες προτάσεις, οι οποίες απαιτούν περισσότερη γενική ανάλυση πριν να διερευνηθούν και να εγκριθούν.
<P>
Η κοινοτική νομοθεσία δεν μπορεί να τροποποιηθεί χωρίς να πραγματοποιηθεί μια πραγματικά σφαιρική ανάλυση του ρόλου των οικογενειακών ιατρών, του ρόλου των ιατρών που έχουν κάνει ειδικότητα και της αντίστοιχης σημασίας της βασικής κατάρτισης, της ειδικής κατάρτισης και της διαρκούς κατάρτισης. Γι' αυτόν τον λόγο η Επιτροπή πιστεύει ότι είναι πολύ νωρίς για να γίνουν αποδεκτές οι τροπολογίες 3 και από 7 μέχρι 10. Επιπλέον, αυτές οι τροπολογίες θα καθυστερούσαν την οριστική έγκριση της πρότασης, κάτι που θα ήταν ιδιαίτερα λυπηρό, αλλά και δυσανάλογο έναντι των πολυάριθμων πλεονεκτημάτων που προσφέρει αυτή η πρόταση στην οδηγία.
<P>
Οι τροπολογίες 12 και 13 δεν είναι στην πραγματικότητα νέες. Πρόκειται για την εκ νέου υποβολή μιας τροπολογίας που έγινε αποδεκτή κατά την πρώτη ανάγνωση και έχει ως στόχο τη διευθέτηση της κατάστασης ορισμένων αρχιτεκτόνων στην Ιρλανδία. Το Συμβούλιο και η Επιτροπή εξήγησαν τους λόγους για τους οποίους δεν είναι δυνατόν να γίνει αποδεκτή αυτή η τροπολογία, και κυρίως επειδή αφορά αποκλειστικά μια καθαρά εσωτερική κατάσταση.
<P>
Εδώ ολοκληρώνεται η απάντησή μου. Σας ευχαριστώ για την ευκαιρία που μου προσφέρατε να έλθω και να μιλήσω εδώ γι' αυτή την υπόθεση.

<SPEAKER ID=296 NAME="Πρόεδρος">
Κύριε Επίτροπε, σας ευχαριστώ ειλικρινά τόσο για τη συντομία όσο και για την ακρίβεια!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση λήγει στις 23.40.)1

