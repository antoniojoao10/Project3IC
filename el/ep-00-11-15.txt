<CHAPTER ID=1>
Παρουσίαση της ετήσιας έκθεσης του Ελεγκτικού Συνεδρίου - 1999
<SPEAKER ID=1 NAME="Πρόεδρος">
Η ημερήσια διάταξη προβλέπει την παρουσίαση της ετήσιας έκθεσης του Ελεγκτικού Συνεδρίου για το έτος 1999.
<P>
Καλωσορίζω τον κ. Karlsson, πρόεδρο του Ελεγκτικού Συνεδρίου, και του δίνω αμέσως τον λόγο.

<SPEAKER ID=2 NAME="Karlsson">
(ΕΝ) Κυρία Πρόεδρε, κυρίες και κύριοι, εκ μέρους των μελών του Ελεγκτικού Συνεδρίου θα ήθελα να σας ευχαριστήσω που με προσκαλέσατε να παρουσιάσω την 23η Ετήσια Έκθεση του Ελεγκτικού Συνεδρίου. Όπως και τα προηγούμενα χρόνια, η παρουσίαση αυτή σηματοδοτεί την αρχή της διαδικασίας χορήγησης απαλλαγής για το οικονομικό έτος 1999.
<P>
Η έκθεση ακολουθεί τη μορφή που χρησιμοποιήθηκε τα δύο τελευταία χρόνια, με κεφάλαια που πραγματεύονται τα έσοδα για κάθε τομέα δαπανών που εμπίπτει στους τίτλους των δημοσιονομικών προοπτικών. Υπάρχει επίσης ένα κεφάλαιο που περιλαμβάνει τη δήλωση αξιοπιστίας ενώ οι παρατηρήσεις του Συνεδρίου που αφορούν τις δραστηριότητες του έκτου, έβδομου και όγδοου Ευρωπαϊκού Ταμείου Ανάπτυξης προσαρτώνται ως παράρτημα.
<P>
Τα διάφορα κεφάλαια της ετήσιας έκθεσης πραγματεύονται τέσσερις βασικές ανησυχίες. Πρώτον, υπάρχει ανάλυση της δημοσιονομικής εφαρμογής των πρακτικών δημοσιονομικής διαχείρισης στα πλαίσια των συγκεκριμένων δημοσιονομικών κατηγοριών. Θα παρατηρήσετε ότι το Συνέδριο έδωσε μεγαλύτερη προσοχή στα μέτρα που λήφθηκαν εις απάντηση προηγούμενων παρατηρήσεων, ανταποκρινόμενο στα αιτήματα που εξέφρασε το Κοινοβούλιο. Σε κάθε κεφάλαιο, το Συνέδριο αναφέρει την πρόοδο που σημειώθηκε σε τομείς με τους οποίους είχε ασχοληθεί και στο παρελθόν θα επανέλθω σε κάποια από τα ζητήματα αυτά στην παρουσίαση μου.
<P>
Τρίτον, ανταποκρινόμενο στο αίτημα του Ευρωπαϊκού Κοινοβουλίου, το Συνέδριο επεξέτεινε τον έλεγχο στη δήλωση αξιοπιστίας και παρέχει τώρα πρόσθετες πληροφορίες ανά τομέα δαπανών σε κάθε κεφάλαιο. Τέλος, σε κάθε κεφάλαιο το Συνέδριο παρουσιάζει ορισμένα άλλα σημαντικά πορίσματα των ελέγχων. Πολλά από αυτά τα πορίσματα παρουσιάζονται με περισσότερες λεπτομέρειες στις ειδικές εκθέσεις του Συνεδρίου.
<P>
Μετά την τελευταία διαδικασία χορήγησης απαλλαγής, το Συνέδριο έχει εγκρίνει 24 ειδικές εκθέσεις, οι οποίες περιλαμβάνουν τα αποτελέσματα ελέγχων που εστιάζονται σε ένα ευρύ φάσμα ειδικών τομέων στους οποίους η δημοσιονομική διαχείριση της Κοινότητας επιδέχεται βελτίωση. Αν και οι εκθέσεις αυτές δεν αποτελούν μέρος της σημερινής παρουσίασης θα ληφθούν υπόψη στη διαδικασία χορήγησης απαλλαγής.
<P>
Τα συνολικά έσοδα για το οικονομικό έτος 1999 ανήλθαν σε 86,9 δισ. ευρώ. Οι πόροι που βασίζονται στο ΑΕΠ αντιπροσωπεύουν το 43% αυτού του συνόλου. Οι πόροι που προέρχονται από το φόρο προστιθέμενης αξίας αντιπροσωπεύουν το 36% και οι παραδοσιακοί ίδιοι πόροι το 15% του συνόλου. Το υπόλοιπο 5% αποτελείται από το διαθέσιμο πλεόνασμα του προηγούμενου οικονομικού έτους και τα διάφορα έσοδα. Αυτό σημαίνει ότι τα τέσσερα πέμπτα των κοινοτικών πόρων, το ακαθάριστο εθνικό προϊόν και ο φόρος προστιθέμενης αξίας, υπολογίζονται και προσδιορίζονται με τη χρήση στατιστικών στοιχείων.
<P>
Θα ήθελα να κάνω στο σημείο αυτό δυο σημαντικές επισημάνσεις. Πρώτον, επί αρκετά χρόνια, το Συνέδριο σχολιάζει τη χρήση του ευρωπαϊκού συστήματος ολοκληρωμένων λογαριασμών (ΕΣΟΛ 79) το οποίο για όλους τους άλλους σκοπούς έχει ήδη αντικατασταθεί από νεότερο σύστημα (ΕΣΟΛ 95). Η διαφορά ανάμεσα τους είναι 16 χρόνια. Επιπλέον, στο πλαίσιο της καταπολέμησης της απάτης σχετικά με τον ΦΠΑ, το Συνέδριο εντόπισε μια μέθοδο η οποία βασίζεται στη σύγκριση των φορολογικών και των στατιστικών στοιχείων όσον αφορά την ενδιάμεση κατανάλωση και μπορεί να είναι πολύ χρήσιμη στην επισήμανση των τομέων όπου ο κίνδυνος φορολογικής απάτης είναι υψηλός. Καλεί λοιπόν τα κράτη μέλη να εξετάσουν το ενδεχόμενο χρησιμοποίησης αυτής της μεθόδου.
<P>
Στον τελωνειακό τομέα, το Συνέδριο διαπιστώνει την πολυπλοκότητα και την ποικίλλουσα εφαρμογή της διαδικασίας τελειοποίησης προς επανεισαγωγή. Ωστόσο, υποστηρίζει την πρόταση της Επιτροπής που αποσκοπεί στον εκσυγχρονισμό των τελωνειακών ρυθμίσεων που έχουν οικονομικό αντίκτυπο.
<P>
Όσον αφορά τις δαπάνες του οικονομικού έτους 1999, ένα συνολικό ποσό 93,6 δισ. ευρώ ενεγράφη στο λογαριασμό ως νέες αναλήψεις υποχρεώσεων, ενώ ενεγράφησαν πληρωμές ύψους 80,3 δισ. ευρώ. Οι εκτιμήσεις για τα ποσοστά χρησιμοποίησης των δημοσιονομικών προοπτικών είναι 91% και 83% αντιστοίχως.
<P>
Οι δαπάνες του κοινοτικού προϋπολογισμού αφορούν πολλούς διαφορετικούς τομείς. Είναι επομένως δύσκολο να βγάλει κανείς γενικά συμπεράσματα για την εκτέλεση του προϋπολογισμού. Ωστόσο, το Συνέδριο κάνει τις ακόλουθες παρατηρήσεις. Το ήμισυ των δαπανών του οικονομικού έτους 1999 εγγράφεται στην κοινή γεωργική πολιτική. Όπως αναφέρεται και στο κεφάλαιο 2 της παρούσας ετήσιας έκθεσης, το υψηλό ποσοστό των δαπανών το οποίο ανέρχεται στο 99% των οριστικών διαθέσιμων πιστώσεων, εξηγείται εν μέρει από πολυάριθμες μεταβιβάσεις που αντικατοπτρίζουν στην πραγματικότητα την κακή ποιότητα των αρχικών εκτιμήσεων, τόσο των εσόδων όσο και των δαπανών. Το Συνέδριο καλεί τόσο την Επιτροπή, όσο και τα κράτη μέλη, να βελτιώσουν την ποιότητα αυτών των εκτιμήσεων.
<P>
Πραγματοποιήθηκαν επίσης πολλές μεταφορές πιστώσεων για τα διαρθρωτικά ταμεία, οι οποίες τροποποίησαν σημαντικά τη δομή του προϋπολογισμού 1999. Επιπλέον, σημειώθηκαν μεγάλες αποκλίσεις μεταξύ του ύψους των προγραμμάτων και των χορηγήσεων που διατέθηκαν στο πλαίσιο των δημοσιονομικών προοπτικών, ενώ η πλειονότητα των παρεμβάσεων των διαρθρωτικών ταμείων έπρεπε να επαναπρογραμματιστούν. Σε αυτόν το τομέα, υπήρξε επίσης υποεκτέλεση των πιστώσεων ανάληψης υποχρεώσεων και πληρωμών και συγκέντρωση των πράξεων στο τέλος του οικονομικού έτους.
<P>
Σε τομείς στους οποίους τα κοινοτικά προγράμματα υλοποιούνται απευθείας από την Επιτροπή, όπως οι εσωτερικές πολιτικές και οι εξωτερικές δράσεις, τα ποσοστά εκτέλεσης είναι κάπως χαμηλότερα. Υπάρχει επίσης υψηλή συγκέντρωση των αναλήψεων υποχρεώσεων και των πληρωμών στο τέλος του έτους. Αυτό είναι κάτι στο οποίο επανήλθαμε με την πάροδο των ετών.
<P>
Το Συνέδριο επαναλαμβάνει, συνεπώς, τα σχόλια που έκανε και τα προηγούμενα χρόνια σχετικά με τις αρνητικές συνέπειες του γεγονότος αυτού, όπως για παράδειγμα άστοχες και βιαστικές αποφάσεις, μεγάλος φόρτος εργασίας που δημιουργεί κίνδυνο λαθών κ.ο.κ.
<P>
Τέλος, στα κεφάλαια τόσο των εσωτερικών πολιτικών όσο και των εξωτερικών δράσεων το Συνέδριο θεωρεί ότι τα σχόλια της ίδιας της Επιτροπής σχετικά με την εκτέλεση του προϋπολογισμού είναι ανεπαρκή. Το Συνέδριο χαιρετίζει, συνεπώς, τη σαφή δέσμευση που ανέλαβε με την απάντησή της η Επιτροπή να βελτιώσει εκ βάθρων τη δημοσιονομική και διαχειριστική της έκθεση.
<P>
Το Συνέδριο εκδίδει ετήσια δήλωση αξιοπιστίας από το οικονομικό έτος 1994 και εξής. Κάθε χρόνο, το Συνέδριο εξέφραζε σοβαρές επικρίσεις για τη νομιμότητα και κανονικότητα των πληρωμών και των υποκείμενων πράξεων. Το ίδιο συμβαίνει και πάλι. Πράγματι, ο έλεγχος των πληρωμών του 1999 αποκάλυψε, για άλλη μια φορά, απαράδεκτη συχνότητα σφαλμάτων που επηρέαζε τα ποσά των πληρωμών ή την ύπαρξη ή την επιλεξιμότητα των υποκείμενων πράξεων.
<P>
Η πλειονότητα των σφαλμάτων σημειώθηκε σε τομείς των κοινοτικών δαπανών τους οποίους διαχειρίζονται οι αρχές των κρατών μελών. Περιλαμβάνουν κυρίως μη συμμόρφωση με τους κανόνες επιλεξιμότητας, διογκωμένες απαιτήσεις, ανεπαρκή αιτιολόγηση και σφάλματα στους υπολογισμούς.
<P>
Υπάρχουν επίσης και άλλες αδυναμίες συμμόρφωσης με τους κανονισμούς και ατέλειες των συστημάτων, για τις οποίες οι επιπτώσεις στις πληρωμές δεν είναι άμεσα προσδιορίσιμες, αλλά αυξάνουν τον κίνδυνο εμφάνισης σφαλμάτων. Τα πιο τυπικά παραδείγματα είναι προβλήματα στην αποτελεσματική διενέργεια των θεσμοθετημένων ελέγχων, στη λεπτομερή τεκμηρίωση, καθώς και μη ορθή τήρηση των διαδικασιών διαγωνισμών.
<P>
Επομένως, για το 1999, οι ελεγκτικές δραστηριότητες του Συνεδρίου δεν απέδωσαν τα αποδεικτικά στοιχεία που θα του επέτρεπαν να παράσχει τη διαβεβαίωση ότι οι υποκείμενες πράξεις είναι νόμιμες και κανονικές, πλην όσων αφορούν τους ιδίους πόρους, τις αναλήψεις υποχρεώσεων και τις διοικητικές δαπάνες.
<P>
Από την άλλη, όσον αφορά το έκτο, έβδομο και όγδοο Ευρωπαϊκό Ταμείο Ανάπτυξης, το Συνέδριο εκδίδει θετική δήλωση αξιοπιστίας. Καθήκον του Συνεδρίου δεν είναι μόνον να αναφέρει τα σφάλματα που διαπίστωσε κατά τους ελέγχους του, αλλά και να διασφαλίζει ότι τα ευρήματα των ελέγχων του ερμηνεύονται και χρησιμοποιούνται σωστά. Έτσι, οφείλω να υπενθυμίσω στα μέλη του Κοινοβουλίου ότι η υψηλή συχνότητα σφαλμάτων που διαπίστωσε το Συνέδριο δεν μπορεί και δεν πρέπει να θεωρηθεί ως ένδειξη του επιπέδου απάτης που πλήττει τον κοινοτικό προϋπολογισμό.
<P>
Τα περισσότερα σφάλματα που διαπίστωσε το Συνέδριο στις πληρωμές οφείλονται σε προβλήματα ανεπαρκούς δημοσιονομικής διαχείρισης και ελέγχου και μόνον ένα μικρό ποσοστό των σφαλμάτων που διαπιστώθηκαν δικαιολογούν περαιτέρω έλεγχο από την OLAF ή από τις αρμόδιες αρχές των κρατών μελών. Αλλος κίνδυνος παρερμηνείας της δήλωσης αξιοπιστίας αφορά τους στόχους των διορθωτικών μέτρων, τα οποία συνίστανται στη μείωση των ποσοστών σφαλμάτων και στη λήψη θετικής δήλωσης αξιοπιστίας. Όπως όμως έχει ήδη επισημάνει το Συνέδριο στην προηγούμενη έκθεση του, μια μεσοπρόθεσμη βελτίωση απαιτεί το συνδυασμό γενικών και ειδικών μέτρων, που θα περιλαμβάνουν την αποσαφήνιση και βελτίωση των διαδικασιών ελέγχου, ειδικά σε επίπεδο κρατών μελών. Σε αυτό το πλαίσιο, το Συνέδριο χαιρετίζει το σχέδιο της Επιτροπής για τη βελτίωση της δημοσιονομικής διαχείρισης, το οποίο παρουσίασε στην αρμόδια για την απαλλαγή αρχή στα πλαίσια της διαδικασίας χορήγησης απαλλαγής για το οικονομικό έτος 1998.
<P>
Η σκέψη αυτή με οδηγεί σε κάποια σχόλια σχετικά με τη μεταρρύθμιση της Επιτροπής. Το Συνέδριο χαιρετίζει τις προσπάθειες της Επιτροπής υπό τον Πρόεδρο Πρόντι να οικοδομήσει μια σύγχρονη και ισχυρή δομή διαχείρισης και ελέγχου εστιάζοντας συγχρόνως την προσοχή της και στον τρόπο καθορισμού των πολιτικών προτεραιοτήτων και κατανομής των πόρων.
<P>
Πολλές από τις αδυναμίες τις οποίες προσπαθεί να αντιμετωπίσει τώρα η Επιτροπή είχαν επισημανθεί με πολλές ευκαιρίες από το Συνέδριο. Για παράδειγμα, οι προτάσεις της Επιτροπής για αύξηση της ευθύνης των διατακτών για την εκτέλεση των αναλήψεων υποχρεώσεων και των πληρωμών, παράλληλα με την εξάλειψη του συγκεντρωτικού συστήματος της πρότερης έγκρισης των πράξεων από το δημοσιονομικό ελεγκτή, σε συνδυασμό με τη δημιουργία μιας ανεξάρτητης υπηρεσίας εσωτερικού ελέγχου, έχουν διατυπωθεί σύμφωνα με τη βασική απαίτηση βελτίωσης της δημοσιονομικής διαχείρισης που περιέχεται στη γνωμοδότηση μας αριθ. 4/97.
<P>
Ένα άλλο στοιχείο της μεταρρύθμισης που αντιστοιχεί απόλυτα σε μια βασική προτεραιότητα που καθόρισε το Συνέδριο είναι η μεγαλύτερη έμφαση που θα πρέπει να δίνεται στα αποτελέσματα και τη μέτρηση της απόδοσης στα πλαίσια κατανομής πόρων που συμφωνεί με προκαθορισμένες προτεραιότητες και στόχους οι οποίοι είναι σαφώς καθορισμένοι και μετρήσιμοι.
<P>
Σε επίπεδο τομέων, η Επιτροπή εξήγγειλε προγράμματα μεταρρύθμισης τα οποία μπορεί να θεωρηθεί ότι ανταποκρίνονται σε ανησυχίες που εξέφρασε επί σειράν ετών το Συνέδριο, όπως για παράδειγμα, οι προτάσεις για βελτίωση της διαχείρισης των προγραμμάτων εξωτερικής βοήθειας. Η πρωτοβουλία αυτή βασίζεται σαφώς σε ανάλυση παρόμοια με την ανάλυση του Συνεδρίου - όπως εκτίθεται σφαιρικά στην Ετήσια Έκθεση για το 1997.
<P>
Ενώ το Συνέδριο παροτρύνει την Επιτροπή να προχωρήσει από τη θεωρία στην πράξη το ταχύτερο δυνατό, χρειάζεται να έχουμε κατά νου ότι, προς το παρόν, το μεγαλύτερο μέρος της μεταρρύθμισης βρίσκεται μόνο στα χαρτιά. Η υλοποίηση αυτής της νέας μεταρρύθμισης απαιτεί μια γνήσια αλλαγή της νοοτροπίας διαχείρισης στην Επιτροπή και είναι μια διαδικασία που σίγουρα θα πάρει αρκετό χρόνο.
<P>
Η Ετήσια Έκθεση για το 1999, αναφερόμενη στη συνέχεια που δόθηκε σε προηγούμενες ελεγκτικές παρατηρήσεις, δείχνει πόσο δύσκολο είναι για την Επιτροπή να υλοποιήσει τις απαιτούμενες αλλαγές οι οποίες έχουν συμφωνηθεί. Σε ορισμένες περιπτώσεις, όπως οι μεταρρυθμίσεις των μέτρων για την επιδοτούμενη χρήση αποκορυφωμένου γάλακτος και αποκορυφωμένου γάλακτος σε σκόνη ή το πρόγραμμα ενίσχυσης της Νότιας Αφρικής, καθώς και σε ορισμένους τομείς των παραδοσιακών ιδίων πόρων, η Επιτροπή έχει λάβει μέτρα για τη διόρθωση συγκεκριμένων αδυναμιών που έχουν επισημανθεί από το Συνέδριο.
<P>
Σε άλλους τομείς, η ανάληψη διορθωτικών μέτρων υπήρξε αργή. Για παράδειγμα, όσον αφορά το σύστημα ποσοστώσεων γάλακτος, το Συνέδριο διαπίστωσε ότι η συνολική κατάσταση δεν είχε αλλάξει και ότι, αντίθετα με την άποψη του Συνεδρίου, είχε αυξηθεί το συνολικό επίπεδο των ποσοστώσεων οδηγώντας έτσι σε ακόμα μεγαλύτερα πλεονάσματα στην αγορά γάλακτος και σε δυσβάστακτο οικονομικό φορτίο για τα μέτρα δημόσιας αποθεματοποίησης και διάθεσης. Στην περίπτωση της εισαγωγής γαλακτοκομικών προϊόντων με προτιμησιακούς συντελεστές, το Συνέδριο θεωρεί ότι δεν έχει γίνει τίποτα προκειμένου να εξασφαλισθεί ότι δεν θα σημειωθούν παραβάσεις των κανονισμών παρόμοιες με αυτές που αναφέρονται στην ειδική έκθεση αριθ. 4/98 του Συνεδρίου.
<P>
Στον τομέα του Ευρωπαϊκού Ταμείου Περιφερειακής Ανάπτυξης, το Συνέδριο εξέτασε τη συνέχεια που δόθηκε σε 48 παρατηρήσεις σχετικά με τις οποίες θεωρούσε ότι έπρεπε να επέλθει χρηματοοικονομική διόρθωση. Υπάρχουν μόνο 16 περιπτώσεις στις οποίες το Συνέδριο είναι ικανοποιημένο με τα διορθωτικά μέτρα που έλαβε η Επιτροπή.
<P>
Στον τομέα του κοινωνικού διαλόγου, η Επιτροπή δεν έλαβε όλα τα μέτρα τα οποία είχε συμφωνήσει να λάβει στις απαντήσεις που είχε δώσει στις παρατηρήσεις του Συνεδρίου.
<P>
Στον τομέα των εσωτερικών πολιτικών, το Συνέδριο επανέλεγξε εννέα συμβάσεις στη Γενική Διεύθυνση Μεταφορών και Ενέργειας και οκτώ συμβάσεις στη Γενική Διεύθυνση Έρευνας. Η Επιτροπή έλαβε τα μέτρα που είχαν συμφωνηθεί σε τρεις από τις 17 συμβάσεις, ενώ δεν είχε ολοκληρώσει τις ενέργειες της σε έξι άλλες.
<P>
Στην ετήσια έκθεση του για το οικονομικό έτος 1996, το Συνέδριο εντόπισε ορισμένες αδυναμίες στη διαχείριση ενός κονδυλίου προώθησης των εξαγωγών για τη Νικαράγουα και την Ονδούρα. Στη σύσταση του σχετικά με τη χορήγηση απαλλαγής που δημοσιεύθηκε το 1998, το Συμβούλιο είχε καλέσει την Επιτροπή να αναθεωρήσει τις σχέσεις της με την τοπική τράπεζα και να ανακτήσει τα ποσά που πιστώθηκαν ως μη όφειλαν από αυτή την τράπεζα. Στο τέλος του 1999, η Επιτροπή βρισκόταν ακόμη στη διαδικασία ίδρυσης ενός νέου οργανισμού.
<P>
Από αυτά και άλλα παραδείγματα φαίνεται ξεκάθαρα ότι, μέχρι τώρα, η Επιτροπή όχι μόνον καθυστέρησε να υλοποιήσει τα διορθωτικά μέτρα, αλλά ότι αντιμετωπίζει προβλήματα ιδιαίτερα όταν πρόκειται για την ανάκτηση υπερβολικών ποσών που κακώς κατεβλήθησαν.
<P>
Στο πρόγραμμα του για το 2001, ως εκ τούτου, το Συνέδριο προγραμμάτισε συνολικό έλεγχο που θα καλύπτει όλους τους δημοσιονομικούς τομείς των διαδικασιών ανάκτησης της Επιτροπής.
<P>
Όπως ανέφερα παραπάνω, η δημοσιονομική διαχείριση από την Επιτροπή αποτελεί μόνο ένα μέρος της συνολικής διαχείρισης των κοινοτικών κεφαλαίων. Τα κράτη μέλη είναι υπεύθυνα για την καθημερινή διαχείριση του κύριου όγκου των κοινοτικών κεφαλαίων στους τομείς της κοινής γεωργικής πολιτικής και των διαρθρωτικών ταμείων. Η παρούσα ετήσια έκθεση και οι ειδικές εκθέσεις που δημοσιεύθηκαν μετά την τελευταία διαδικασία χορήγησης απαλλαγής εξακολουθούν να εφιστούν την προσοχή σε σοβαρές και διαρκείς αδυναμίες στα συστήματα διαχείρισης και ελέγχου των κρατών μελών. Για παράδειγμα, μια σημαντική κατηγορία σφαλμάτων που αναφέρεται στη δήλωση αξιοπιστίας αφορά τις μη κανονικές μειώσεις από τις κεντρικές ή τοπικές διοικήσεις των γεωργικών επιδοτήσεων. Επίσης στον τομέα της κοινής γεωργικής πολιτικής, το Συνέδριο καλεί τα κράτη μέλη να διενεργούν πιο αποτελεσματικούς ελέγχους εφαρμόζοντας σε όλες τις Κοινές Οργανώσεις Αγοράς διαδικασίες ελέγχου ανάλογες με αυτές του Ολοκληρωμένου Συστήματος Διαχείρισης και Ελέγχου.
<P>
Τα δραματικά γεγονότα του πρόσφατου παρελθόντος έδειξαν ξεκάθαρα την ολοένα αυξανόμενη σπουδαιότητα των ζητημάτων διαχείρισης και ελέγχου στην ευρωπαϊκή ημερήσια διάταξη. Θα πρέπει να είναι σαφές σε κάθε έναν από εμάς, είτε είμαστε εκπρόσωποι των ευρωπαϊκών θεσμικών οργάνων είτε των κρατών μελών, ότι το γεγονός αυτό αντανακλά μια μόνιμη μεταβολή στις αξίες και τις απόψεις των ευρωπαίων φορολογούμενων. Απαιτούν, σε αντάλλαγμα της εμπιστοσύνης και της συνεισφοράς τους, να δαπανώνται τα ευρωπαϊκά κεφάλαια με έντιμο και σωστό τρόπο.
<P>
Η δέσμευση την οποία έχει αναλάβει η Επιτροπή θα μπορούσε να θεωρηθεί ως μια εποικοδομητική απάντηση σε αυτή την πρόκληση: μια απάντηση που αξίζει να τύχει της υποστήριξής μας. Από την άλλη, η Επιτροπή θα γνωρίζει ασφαλώς ότι έχει πλέον καλλιεργήσει υψηλές προσδοκίες και είναι υποχρεωμένη να υλοποιήσει τις καλές της προθέσεις και να παράγει αποτελέσματα.
<P>
Στις αρμόδιες για τον προϋπολογισμό αρχές, οι οποίες έδωσαν επιτυχώς το έναυσμα για τη μεταρρύθμιση που αντιμετωπίζει τα προβλήματα της δημοσιονομικής διαχείρισης, πέφτει πλέον το βάρος να συνεχίσουν και να ενισχύσουν τις προσπάθειές τους και να διασφαλίσουν ότι η μεταρρύθμιση αυτή θα πετύχει. Στην πράξη αυτό σημαίνει ότι θα πρέπει να αφιερώσουν μεγάλη προσοχή αλλά και πόρους για την παρακολούθηση της συνέχειας που δίδεται και της ανταπόκρισης που γεννά η διαδικασία μεταρρύθμισης. Τα μέλη του Κοινοβουλίου θα βρίσκονται επικεφαλής αυτής της προσπάθειας.
<P>
Ο νέος πρόεδρος του ιταλικού Ελεγκτικού Συνεδρίου, του Corte dei Conti, ο οποίος ανέλαβε επισήμως καθήκοντα πριν από λίγες εβδομάδες είπε στον χαιρετισμό του κατά την τελετή ανάληψης καθηκόντων: "Είμαι πεπεισμένος ότι οι σχέσεις μεταξύ του Ελεγκτικού Συνεδρίου και του Κοινοβουλίου θα βελτιώνονταν σημαντικά εάν το Κοινοβούλιο ενίσχυε τα εργαλεία που προορίζονται να διασφαλίσουν ότι το Κοινοβούλιο λαμβάνει συστηματικά υπόψη του τα αποτελέσματα των ελέγχων που διεξάγονται από το Ελεγκτικό Συνέδριο" .
<P>
Ασπάζομαι την άποψή του. Τα λόγια του υπονοούν ότι επιθυμούμε να δούμε μια ανάπτυξη των μεθόδων και της οργάνωσης εργασίας του Κοινοβουλίου που θα αντανακλά αυτή την ανάγκη για διαρθρωτική αλλαγή. Χθες, είχα την ευκαιρία - για την οποία ευχαριστώ την Πρόεδρο - να συζητήσω με την Πρόεδρο του Κοινοβουλίου σχετικά με τη συμμετοχή όλων των επιτροπών του παρόντος κοινοβουλίου στην υπόθεση του δημοσιονομικού και διαχειριστικού ελέγχου.
<P>
Τέλος, θα χρειαστούμε επίσης τη συνεργασία των κρατών μελών. Όντας υπεύθυνα για την καθημερινή διαχείριση του κυρίως όγκου των κοινοτικών κεφαλαίων, τα κράτη μέλη χρειάζεται να ενισχύσουν τους δημοσιονομικούς τους ελέγχους και να αναλάβουν πλήρως τις ευθύνες τους στη μάχη κατά της απάτης στον κοινοτικό προϋπολογισμό. Μόνον όταν όλοι οι παράγοντες - η Επιτροπή, το Κοινοβούλιο, το Συμβούλιο, το Ευρωπαϊκό Ελεγκτικό Συνέδριο - δεσμευτούν για τη μεταρρύθμιση και συνεργαστούν για την επιτυχία της, θα μπορέσει να αποκατασταθεί η εμπιστοσύνη του ευρωπαίου φορολογούμενου στα κοινοτικά δημόσια οικονομικά.

<SPEAKER ID=3 NAME="Πρόεδρος">
Ευχαριστώ τον πρόεδρο του Ελεγκτικού Συνεδρίου και δίνω αμέσως τον λόγο στην κ. Schreyer, εξ ονόματος της Επιτροπής.

<SPEAKER ID=4 LANGUAGE="DE" NAME="Schreyer">
Κυρία Πρόεδρε, κύριε Πρόεδρε, αξιότιμα μέλη του Ελεγκτικού Συνεδρίου, αξιότιμοι βουλευτές, η Ευρωπαϊκή Επιτροπή είναι στο σωστό δρόμο, ωστόσο έχει να διανύσει ακόμα μεγάλη απόσταση. Αυτό είναι το μήνυμα του Ευρωπαϊκού Ελεγκτικού Συνεδρίου προς την Επιτροπή. Αυτό κατέστη άλλωστε απολύτως σαφές στην παρέμβασή σας, κύριε Πρόεδρε. Το Ελεγκτικό Συνέδριο δικαίως θέτει ιδιαίτερα υψηλές απαιτήσεις, όσον αφορά τη διαχείριση των χρημάτων των φορολογουμένων. Με βάση τις υψηλές αυτές απαιτήσεις, η Επιτροπή προσάρμοσε τη μεταρρύθμιση για τη δημοσιονομική διαχείριση.
<P>
Το Ελεγκτικό Συνέδριο φυσά αέρα στα πανιά της μεταρρύθμισης της Επιτροπής. Αυτό έχει καλώς έτσι, και θα ήθελα να ευχαριστήσω θερμά εσάς, κύριε Karlsson, τα μέλη του Ελεγκτικού Συνεδρίου καθώς και τις υπηρεσίες του, διότι με την έκθεσή σας υποστηρίζετε τόσο τη μεταρρύθμιση της Επιτροπής.
<P>
Στην έκθεσή του για το 1999 το Συνέδριο καταλήγει στο συμπέρασμα, ότι κατά την εκτέλεση του προϋπολογισμού προέκυψε πλήθος λαθών, για να μπορεί να εκδοθεί δήλωση αξιοπιστίας. Αντίθετα, για τα λογιστικά της Επιτροπής εκδόθηκε δήλωση αξιοπιστίας και εγκρίθηκαν η νομιμότητα και κανονικότητα των δημοσιονομικών εσόδων, των πιστώσεων ανάληψης υποχρεώσεων και των δαπανών προσωπικού.
<P>
Ωστόσο, κατά τη διάρκεια της συζήτησης και κατά τη συνολική διαδικασία χορήγησης απαλλαγής πρόκειται να επικεντρωθούμε πιθανότατα στην εκτέλεση του προϋπολογισμού, επομένως στην εξόφληση και εκκαθάριση των πιστώσεων. Το Συνέδριο τόνισε εκ νέου, ότι τα κράτη μέλη διαχειρίζονται άνω του 80% των πιστώσεων του ευρωπαϊκού προϋπολογισμού. Εάν υιοθετώ το γεγονός αυτό, δεν είναι επειδή η Επιτροπή σκοπεύει να κρυφτεί πίσω από τα κράτη μέλη, όταν τίθεται ζήτημα πολιτικής ευθύνης, όχι, η Ευρωπαϊκή Επιτροπή έχει την πολιτική ευθύνη για την εκτέλεση του προϋπολογισμού, σύμφωνα μάλιστα με τη Συνθήκη. Εάν όμως τα κράτη μέλη από την πλευρά τους χρησιμοποιούν την εν λόγω διάταξη της Συνθήκης εν είδει ασπίδας προστασίας, για να κρυφτούν από πίσω της και να μην λάβουν τα απαραίτητα μέτρα, τότε αυτό δεν μπορεί βέβαια να γίνει αποδεκτό.
<P>
Επ' ουδενί δεν σκοπεύω να επιχειρηματολογήσω γενικολογώντας. Με τα χρηματοδοτικά πρωτόκολλα στο πλαίσιο των διαρθρωτικών ταμείων ή με τις διαδικασίες των δημοσιονομικών διορθώσεων στις γεωργικές δαπάνες επιχειρούνται για παράδειγμα κοινά βήματα για τη βελτίωση των ελέγχων. Μένω ωστόσο κατάπληκτη, όταν τα κράτη μέλη αρνούνται λόγου χάριν στον τομέα των δασμών, να αναλάβουν τη σχετική οικονομική ευθύνη, όταν οι διοικήσεις τους διαπράττουν λάθη και κατά συνέπεια δεν καταβάλλονται δασμοί, μην αναλαμβάνοντας τη συγκεκριμένη απώλεια εσόδων, αλλά είναι αναγκασμένα όλα τα κράτη μέλη να αναλάβουν από κοινού την ευθύνη για την απώλεια των εσόδων. Κατά αυτόν τον τρόπο, τιμωρούνται οικονομικά τα ευσυνείδητα κράτη μέλη, ενώ τα λιγότερο ευσυνείδητα ανταμείβονται. Η ύπαρξη ενός τόσο λανθασμένου συστήματος κινήτρων θα έπρεπε μάλλον να ανησυχεί όλους τους υπουργούς οικονομικών, αλλά προς το παρόν φαίνεται ότι ενοχλεί μόνο την Επιτροπή.
<P>
Επίσης, το Ελεγκτικό Συνέδριο καθιστά στην έκθεσή του σαφές, ότι τα διαπιστωθέντα λάθη δεν συνιστούν οπωσδήποτε απάτη αλλά ούτε συνεπάγονται αμέσως ζημίες για τον προϋπολογισμό. Το γεγονός ότι το αναφέρω, δεν σημαίνει βέβαια απαλλαγή, αλλά αποσαφήνιση. Φυσικά πρέπει να τονιστεί με έμφαση, ότι καθήκον της Ευρωπαϊκής Επιτροπής είναι τόσο η αποφυγή των τυπικών λαθών όσο και η καταπολέμηση της απάτης, ιδίως όταν τίθεται διαρκώς το ερώτημα, πώς μπορεί άραγε να διαχωριστεί καθώς και τι είδους επικάλυψη υπάρχει και πότε.
<P>
Για το λόγο αυτό, η Ευρωπαϊκή Επιτροπή κάνει το παν για να συνδέσει σε πιο στενή βάση τα διάφορα τεχνάσματα των ελέγχων για την προστασία του ευρωπαίου φορολογούμενου, για την προστασία του ευρωπαϊκού προϋπολογισμού. Αυτό καταδεικνύεται στην πρόσφατα κατατεθείσα ετήσια έκθεση για την προστασία των οικονομικών συμφερόντων της Κοινότητας και την ετήσια έκθεση για την καταπολέμηση της απάτης. Το 1999 ιδρύθηκε η Υπηρεσία Καταπολέμησης της Απάτης (OLAF). Ελήφθησαν νέα μέτρα για να αποτραπούν φαινόμενα απάτης σε συμβάσεις, έναν εξαιρετικά σημαντικό τομέα. Τώρα πλέον έχουν προταθεί κανονιστικές πράξεις για την καταπολέμηση του ξεπλύματος βρώμικου χρήματος, για την καταπολέμηση της πλαστογράφησης του ευρώ. Οι συμφωνίες συνεργασίας με τρίτες χώρες και εν τέλει όχι μόνο με τις υποψήφιες χώρες συνάφθηκαν σε στενότερη βάση, ούτως ώστε η καταπολέμηση της απάτης να μην σταματά στα σύνορα της ΕΕ.
<P>
Η Επιτροπή με την προσφυγή ενώπιον των αμερικανικών δικαστηρίων κατά των καπνοβιομηχανιών, λόγω υποψίας για συμμετοχή σε λαθρεμπόριο τσιγάρων, κατέστησε σαφές, ότι δεν φοβάται τα μεγάλα ψάρια όταν πρόκειται για την καταπολέμηση της απάτης. Θα ήθελα στο πλαίσιο αυτό, λόγω μάλιστα της χρονικής συγκυρίας να αναφέρω, ότι εμείς ως Επιτροπή υποβάλλαμε στη Διακυβερνητική Διάσκεψη της Νίκαιας πρόταση για τροποποίηση της Συνθήκης κατά τέτοιο τρόπο, ώστε να καταστεί εφικτή η ίδρυση μιας ευρωπαϊκής εισαγγελίας για τη δίωξη της απάτης εις βάρος των οικονομικών συμφερόντων της Κοινότητας. Τρέφω πλέον σοβαρές ελπίδες, ότι στη Διακυβερνητική Διάσκεψη της Νίκαιας η εν λόγω πρόταση δεν θα θεωρηθεί ότι έχει απλά διευθετηθεί ούτε ότι θα κρυφτεί κάτω από το χαλί, αλλά ότι θα αποτελέσει αντικείμενο σοβαρής ανάλυσης.
<P>
Εξάλλου και το σύνθημα "Θέλουμε τα χρήματά μας πίσω" αναφέρεται φυσικά στη διενέργεια εδώ και τώρα δημοσιονομικών διορθώσεων και επιστροφών. Κύριε Πρόεδρε του Ελεγκτικού Συνεδρίου, προαναγγείλατε ότι προτίθεστε να συντάξετε σχετικά κάποια ειδική έκθεση, να διενεργήσετε κάποιο ειδικό έλεγχο, κάτι το οποίο μόνο να επικροτήσω μπορώ.
<P>
Στον γεωργικό τομέα πραγματοποιούνται ετησίως δημοσιονομικές διορθώσεις περίπου 600 εκατομμυρίων ευρώ. Π.χ. για το 2% σχεδόν των εκτάσεων που δικαιούνται χρηματοδοτικών ενισχύσεων δεν καταβάλλεται καμία ενίσχυση, ως ένα είδος κύρωσης για το ότι συχνά δίνονται ψεύτικα στοιχεία για τις εκτάσεις. Αυτό είναι ένα πρόβλημα που κατέδειξε με ιδιαίτερη σαφήνεια το Ελεγκτικό Συνέδριο στην έκθεσή του για το έτος 1999.
<P>
Το Ελεγκτικό Συνέδριο προβαίνει συχνά πλέον στην έκδοση ειδικών εκθέσεων. Θα ήθελα να επικροτήσω το γεγονός αυτό, εξ ονόματος της Επιτροπής, επειδή οι ειδικές αυτές εκθέσεις είναι ιδιαίτερα επίκαιρες και ως εκ τούτου μπορούν να αποδειχθούν πολύτιμες στη λήψη αποφάσεων. Στην προκειμένη περίπτωση, χρησιμοποιώ τη λέξη μπορούν, επειδή συχνά δεν αρκεί απλά η Επιτροπή να λαμβάνει υπόψη όσα επισημαίνει το Ελεγκτικό Συνέδριο, αλλά χρειάζονται ακόμα το Συμβούλιο και το Κοινοβούλιο. Αναφέρομαι για παράδειγμα συγκεκριμένα στην ειδική έκθεση που δημοσιεύθηκε πρόσφατα σχετικά με την αγορανομική διάταξη για τη ζάχαρη. Η Επιτροπή πρότεινε την παράταση της υφιστάμενης αγορανομικής διάταξης για δύο μόνο έτη, ούτως ώστε στη συνέχεια να αναθεωρηθεί ριζικά. Δυστυχώς όμως το Συμβούλιο υπεστήριξε, ότι αυτό είναι εντελώς πρόωρο και ότι πρέπει να παραταθεί για μεγαλύτερο χρονικό διάστημα. Νομίζω ότι αυτό αποδεικνύει, ότι οι παρατηρήσεις του Ελεγκτικού Συνεδρίου από ελέγχους του παρελθόντος, και οι πολύτιμες υποδείξεις του για τη διαμόρφωση του μέλλοντος, πρέπει φυσικά να συζητούνται από κοινού με το Συμβούλιο.
<P>
Βέβαια από επίκαιρες εκθέσεις ελέγχου θα πρέπει να εξάγονται και επίκαιρα συμπεράσματα. Αυτή ήταν για παράδειγμα η περίπτωση της επισιτιστικής βοήθειας για τη Ρωσία, η οποία ελέγχθηκε από το Συνέδριο σε κάποια έκθεση. Όταν περί τα τέλη του περασμένου έτους διεφάνη, ότι οι αρχικώς επιδιωκόμενοι στόχοι της ανθρωπιστικής βοήθειας δεν μπορούσαν να επιτευχθούν με τα προσήκοντα μέτρα ελέγχου και παρακολούθησης, η Επιτροπή αποφάσισε να διακόψει την εν λόγω δράση, μολονότι υπήρχαν ακόμα διαθέσιμοι χρηματοδοτικοί πόροι.
<P>
Στο πλαίσιο αυτό, θα ήθελα επίσης εν συντομία να αναφέρω, ότι η βελτίωση της εξωτερικής βοήθειας αποτελεί στο σύνολό της έναν τομέα, ο οποίος βρίσκεται στο επίκεντρο των εργασιών της Επιτροπής, τόσο ενόψει της θεσμικής αναδιάρθρωσης του εν λόγω τομέα εν γένει όσο και ενόψει του γεγονότος, ότι οι μεγάλες επιβαρύνσεις από προηγούμενα έτη πρέπει να εξοφληθούν με εντατικότερους και ταχύτερους ρυθμούς από ό,τι στο παρελθόν. Για το σκοπό αυτό, η Επιτροπή υπέβαλε έγγραφο στην Επιτροπή Προϋπολογισμών.
<P>
Όσον αφορά τη μεταρρύθμιση, η Επιτροπή βρίσκεται στο σωστό δρόμο. Δεν επιλέξαμε απλά και μόνο τη σωστή κατεύθυνση, αλλά διανύσαμε ήδη και το σημαντικότερο τμήμα της απόστασης. Προηγούμενα ορόσημα είναι λόγου χάριν ο προϋπολογισμός του 2001, τον οποίο για πρώτη φορά η Επιτροπή κατέθεσε υπό μορφή προϋπολογισμού βάσει δραστηριοτήτων. Η Επιτροπή, στο πλαίσιο της λεγόμενης ομάδας ομολόγων, επανακαθόρισε τις προτεραιότητές της και οργάνωσε εκ νέου την κατανομή του προσωπικού. Η Επιτροπή ενίσχυσε τις ελεγκτικές δυνατότητες των επιμέρους Γενικών Διευθύνσεων. Συνέστησε μια εσωτερική εποπτική υπηρεσία, η οποία εποπτεύει τα ελεγκτικά συστήματα των επιμέρους τμημάτων, ίδρυσε μια κεντρική οικονομική υπηρεσία, η οποία είναι στη διάθεση όλων των Γενικών Διευθύνσεων, π.χ. σε περίπτωση σύνταξης συμβάσεων ή βοήθειας κατά την εφαρμογή ρυθμίσεων του δημοσιονομικού κανονισμού.
<P>
Φτάσαμε λοιπόν στο δύσκολο κομμάτι της απόστασης, στο οποίο χρειαζόμαστε την υποστήριξη του Ευρωπαϊκού Κοινοβουλίου, του Συμβουλίου καθώς επίσης και του Ελεγκτικού Συνεδρίου. Αυτό ισχύει π.χ. για την τροποποίηση της πειθαρχικής διαδικασίας, πολύ δε περισσότερο ισχύει για την αναθεώρηση του δημοσιονομικού κανονισμού. Κύριε Πρόεδρε, αναφέρατε ότι πολλά βρίσκονται ακόμα στα χαρτιά. Απομένει βέβαια να γίνουν πράξη. Το Ελεγκτικό Συνέδριο έχει καθήκον π.χ. να γνωμοδοτεί πάραυτα επί της πρότασης για την αναθεώρηση του δημοσιονομικού κανονισμού, κάτι για το οποίο επιθυμώ να εκφράσω τις θερμές μου ευχαριστίες. Ελπίζω ότι το Κοινοβούλιο και το Συμβούλιο θα ασπαστούν τη φιλόδοξη στάση του Ελεγκτικού Συνεδρίου, ούτως ώστε και αυτό το ορόσημο της μεταρρύθμισης να πάψει σύντομα να αποτελεί μόνο πρόταση στα χαρτιά, αλλά να μετουσιωθεί σε ισχύον δίκαιο για την καλύτερη εκτέλεση του προϋπολογισμού.
<P>
(Χειροκροτήματα)

<SPEAKER ID=5 LANGUAGE="DE" NAME="Theato">
Κυρία Πρόεδρε, κύριε Πρόεδρε Karlsson, σας ευχαριστώ ειλικρινά για την παρουσίαση της ετήσιας έκθεσης. Εξίσου ενδιαφέρουσα ήταν και η έκθεση της κ. Schreyer. Θα ήθελα ωστόσο να ευχαριστήσω ιδιαίτερα εσάς, κύριε Πρόεδρε του Ελεγκτικού Συνεδρίου, για τη διαδικασία που τηρήσατε κατά την ενημέρωση των μελών της Επιτροπής Ελέγχου του Προϋπολογισμού. Χάρη σε αυτή κατορθώσαμε να προετοιμάσουμε τη σημερινή συζήτηση και δεν ήμασταν πλέον υποχρεωμένοι να αναζητούμε λεπτομέρειες στον Τύπο.
<P>
Όπως μας δηλώσατε, κύριε Πρόεδρε, το 1999 ήταν ένα καθοριστικό έτος λόγω της αντικατάστασης της προηγούμενης Επιτροπής και το διορισμό της νέας. Δεν αναμένουμε, η νέα αυτή Επιτροπή να είναι άμεσα σε θέση να άρει όλα τα σφάλματα και τα κακώς κείμενα, τα οποία είχε αποκαλύψει το Κοινοβούλιο και για τα οποία είχε τότε μάταια συστήσει μεταρρυθμίσεις. Χαιρετίζουμε, όπως και το Ελεγκτικό Συνέδριο, τις μεταρρυθμιστικές προσπάθειες της Επιτροπής του Προέδρου Πρόντι και παρακολουθούμε εποικοδομητικά την εφαρμογή τους, όχι όμως χωρίς κριτική διάθεση.
<P>
Πρόκειται άραγε τα πράγματα να εξελιχθούν επιτέλους προς το καλύτερο όσον αφορά τον κοινοτικό προϋπολογισμό; Αυτό είναι ένα ερώτημα, το οποίο κάλλιστα θα μπορούσε να απαντηθεί θετικά, αφού η νέα Επιτροπή ασκεί πλέον τα καθήκοντά της πάνω από ένα έτος και είναι ήδη εν μέρει από το Σεπτέμβριο του 1999 άμεσα υπεύθυνη για την εκτέλεση του προϋπολογισμού του 1999. Το ερώτημα αυτό δυστυχώς δεν μπορεί ακόμη να απαντηθεί με ήσυχη συνείδηση, έχοντας υπόψη τη νέα ετήσια έκθεση του Ελεγκτικού Συνεδρίου. Είναι σωστό, ότι το Ελεγκτικό Συνέδριο επισημαίνει τα πολυάριθμα βήματα, στα οποία προέβη η νέα Επιτροπή - η κ. Schreyer το μνημόνευσε επίσης - ή τουλάχιστον εξήγγειλε για να βελτιωθεί η κατάσταση. Νέες διαδικασίες για τον καθορισμό προτεραιοτήτων και αντίστοιχη κατανομή των κονδυλίων, αλλαγή στην πολιτική προσωπικού, ουσιαστική βελτίωση της εκτέλεσης του προϋπολογισμού και του δημοσιονομικού ελέγχου, μεταρρύθμιση των προγραμμάτων, ίδρυση μιας αποτελεσματικής ελεγκτικής υπηρεσίας - αλλά όλα αυτά αποτελούν μόνο ελπίδες για το μέλλον.
<P>
Η πραγματικότητα, όπως περιγράφεται στην ετήσια έκθεση, είναι μάλλον απογοητευτική. Ιδιαίτερα λυπηρό και διόλου κατανοητό - εξακολουθεί να υπάρχει έλλειμμα αξιοπιστίας όσο αφορά τη διαχείριση των λογιστικών. Με άλλα λόγια: η Επιτροπή δεν τήρησε τα λογιστικά της βιβλία σωστά, οι εκκαθαρίσεις των λογαριασμών αντικατοπτρίζουν με μεγάλη επιφύλαξη την πραγματική δημοσιονομική κατάσταση. Λείπουν στοιχεία σχετικά με τις προκαταβολές και τις πληρωμές έναντι λογαριασμού μέχρι το τέλος του έτους, ενώ οι τρέχουσες υποχρεώσεις είναι στην πραγματικότητα κατά 2,6 δισ. ευρώ υποτιμημένες. Ταυτόχρονα, οι εκτιμήσεις των δυνητικών απαιτήσεων είναι εξαιρετικά υψηλές, υπερτιμημένες σύμφωνα με τους ισχυρισμούς του Ελεγκτικού Συνεδρίου. Τα σοβαρά αυτά λογιστικά λάθη είχαν ήδη επισημανθεί με έμφαση από το Κοινοβούλιο κατά τις διαδικασίες χορήγησης απαλλαγής του 1996, 1997 και 1998. Μολονότι είναι δύσκολο και χρονοβόρο να τροποποιηθεί ριζικά η διαχείριση του προϋπολογισμού, θα μπορούσε κανείς να ελπίζει, κυρία Επίτροπε, ότι η νέα Επιτροπή θα κατόρθωνε τουλάχιστον σε σύντομο χρονικό διάστημα να τακτοποιήσει τα λογιστικά βιβλία. Προφανώς όμως ούτε αυτό επιτεύχθηκε, πράγμα για το οποίο λυπούμαι ιδιαίτερα. Κατά την ανάληψη των υπηρεσιακών καθηκόντων σας, κυρία Schreyer, μας υποσχεθήκατε ότι θα μεριμνούσατε σχετικά.
<P>
Το Ευρωπαϊκό Κοινοβούλιο βρίσκεται πλέον σε εξαιρετικά δυσχερή θέση, επειδή ήδη από το τρέχον έτος - τον Ιανουάριο - δήλωνε, ότι δεν πρόκειται πλέον να αποδεχθεί την ύπαρξη σοβαρών λαθών στην εκκαθάριση των λογαριασμών του 1999. Το απόσπασμα από αυτή την απόφαση το γνωρίζετε. Η μη εκκαθάριση των λογαριασμών όμως σημαίνει ακόμη, μη έκδοση απαλλαγής για τη δημοσιονομική διαχείριση, με την έννοια που δηλώσαμε τον Ιανουάριο. Η εκκαθάριση των λογαριασμών αποτελεί προϋπόθεση για την έκδοση μιας τέτοιας απαλλαγής. Στο θέμα αυτό πρέπει να εξευρεθεί κάποια λύση και σας ερωτώ: Μπορεί να εξεταστεί το ενδεχόμενο διόρθωσης των λογαριασμών για το 1999, κυρία Schreyer;
<P>
Εκ νέου και για έκτη πια φορά στη σειρά το Συνέδριο δεν είναι σε θέση να εκδώσει δήλωση αξιοπιστίας, και κατά συνέπεια ούτε να εγγυηθεί, ότι διαδικασίες που αφορούν τα δημοσιονομικά διέπονται από νομιμότητα και κανονικότητα. Ο αριθμός των εξακριβωμένων λαθών είναι μεγάλος για να μπορέσει να δοθεί μια τέτοια εγγύηση. Το ποσοστό σφάλματος εξακολουθεί να βρίσκεται σαφώς άνω του 5%. Μεταφράζοντας το ποσοστό αυτό σε ευρώ φτάνει κανείς, εάν το υπολογίσει, σε ένα ποσό της τάξης των 5 δισ. ευρώ περίπου, το οποίο δεν δαπανήθηκε σωστά. Από πίσω βέβαια δεν υπάρχουν απάτες, κύριε Πρόεδρε του Ελεγκτικού Συνεδρίου, το υπογραμμίζω αυτό. Συχνά το γεγονός αυτό οφείλεται σε αμέλεια ή παρανοήσεις εξαιτίας των πολύπλοκων κανόνων και διαδικασιών, αλλά δεν θα έπρεπε να το συζητά κανείς πολύ: Ένα τέτοιο ποσοστό είναι απλά μη αποδεκτό και δεν μπορεί να επιδεικνύεται συνεχώς ανοχή!
<P>
Την επισήμανση για κακοδιαχείριση στα κράτη μέλη, κυρία Schreyer, πρέπει να την αντικρούσω έως ότου το Ελεγκτικό Συνέδριο δηλώσει με σαφήνεια, ποιο είναι το ποσοστό σφάλματος για το οποίο ευθύνεται η Επιτροπή. Σε τελική ανάλυση, η Επιτροπή εξακολουθεί να φέρει την ευθύνη της εκτέλεσης του προϋπολογισμού. Παρακαλώ στο σημείο αυτό να επιδειχθεί μεγαλύτερη αυστηρότητα, ούτως ώστε να μπορέσουμε πραγματικά να διαβεβαιώσουμε τους ευρωπαίους πολίτες: Γίνεται χρηστή διαχείριση των χρημάτων σας! Αρχίζουμε πλέον δουλειά στην επιτροπή και σκοπεύουμε να συνεργαστούμε στενά μαζί σας.

<SPEAKER ID=6 LANGUAGE="DA" NAME="Blak">
Κυρία Πρόεδρε, κατ' αρχάς ένα ευχαριστώ προς το Ελεγκτικό Συνέδριο για την ετήσια έκθεσή του. Θα ήθελα να θέσω ορισμένους προβληματισμούς και ελπίζω ότι ο κ. Karlsson είναι σε θέση να απαντήσει τις ερωτήσεις μου σήμερα. Κατά τη διαδικασία απαλλαγής για το 1997, το Κοινοβούλιο ψήφισε ότι δεν μπορούσε να χορηγήσει απαλλαγή για το 1999 εάν το Ελεγκτικό Συνέδριο δεν ήταν σε θέση να εκδώσει θετική δήλωση αξιοπιστίας για το 1999, όπως ακριβώς είπε και η κ. Theato. Θα ήθελα όμως να μάθω πόσο σοβαρά είναι τα πράγματα με τον λογαριασμό για το 1999. Χθες σας έθεσα μια ερώτηση - γνωρίζω καλά ότι δεν υπήρχε πολύς χρόνος - αλλά θα ήθελα να μου δοθεί μια εντελώς σαφής απάντηση στο ερώτημά μου πόσο υψηλό είναι το ποσοστό σφαλμάτων. Λένε ότι δεν μπορεί να το υπολογίσει κανείς σωστά. Χθες ένα μέλος του Ελεγκτικού Συνεδρίου προέβη σε συνέντευξη τύπου στην οποία αναφέρθηκε ένας αριθμός, οπότε πιστεύω ότι θα έπρεπε να μπορούμε και εμείς εδώ να τον πληροφορηθούμε. Ένα ποσοστό σφαλμάτων της τάξης του 5,5%; Ελπίζω να μου δώσετε απάντηση.
<P>
Η Επιτροπή δαπάνησε πάνω από 80 δισεκατομμύρια ευρώ το 1999. Η Επιτροπή ωστόσο δεν επέδειξε ιδιαίτερες ικανότητες στη διαχείριση του προϋπολογισμού. Το ποσό για τις δραστηριότητες εγκαταστάσεων έχει καθοριστεί στα 240 εκατομμύρια, ποσό υπερβολικά χαμηλό. Οι υποχρεώσεις καθορίζονται στα 2,6 δισεκατομμύρια, υπερβολικά χαμηλό ποσό, και οι αναλήψεις υποχρεώσεων που έμειναν προς εκκαθάριση καθορίζονται στα 1,2 δισεκατομμύρια, ποσό υπερβολικά υψηλό. Εάν η διοίκηση μιας ιδιωτικής εταιρίας είχε διαπράξει τόσο μεγάλες γκάφες είμαι εντελώς σίγουρος ότι οι ιδιοκτήτες θα την είχαν απολύσει σύσσωμη. Ας βοηθήσουμε όμως να ηρεμήσουν λίγο τα πνεύματα κι ας μην ταραχτούμε ήδη από τώρα! Η παλιά Επιτροπή, η οποία ήταν κατά κύριο λόγο υπεύθυνη για τον προϋπολογισμό του 1999 όπως γνωρίζουμε απολύθηκε. Η νέα Επιτροπή θα κριθεί εφέτος βάσει των ικανοτήτων που επέδειξε για να βάλει τάξη και να προβεί σε μεταρρυθμίσεις. Συνεπώς χαίρομαι που το Συνέδριο δίνει περισσότερη βαρύτητα στην παρακολούθηση των προηγούμενων ετήσιων εκθέσεων. Προκύπτει δε ξεκάθαρα πού συνεχίζουν να υπάρχουν προβλήματα αλλά και πού επιτελέστηκαν κάποιες καλές βελτιώσεις.
<P>
Θα προτιμούσα αν η ετήσια έκθεση του Ελεγκτικού Συνεδρίου ήταν πολύ περισσότερο συγκεκριμένη. Πρέπει να έχουμε στη διάθεσή μας περισσότερους αριθμούς και περισσότερα στοιχεία. Ο κ. Karlsson είπε χθες ότι δεν είναι εύκολο να παρατίθενται αριθμοί. Το καταλαβαίνω καλά αυτό, όμως εγώ ζήτησα από έναν συνεργάτη μου να δω το παράρτημα για τη γεωργία και σε μια ώρα είχε φτιάξει μια πλήρη ανάλυση για ποιες χώρες επρόκειτο, ποια προβλήματα υπήρχαν και πόσα χρήματα είχαν χαθεί. Όταν αυτό μπορεί να γίνει από έναν ικανό συνεργάτη εδώ στο Κοινοβούλιο σε μια ώρα, μπορούμε αν μη τι άλλο να απαιτούμε το Ελεγκτικό Συνέδριο να μας δίνει μια τέτοια ανάλυση για όλα τα παραρτήματα συνολικά. Φυσικά θα προκύψουν κάποια φριχτά πράγματα, αλλά παράλληλα θα δείξουμε ότι υπάρχει κάποια διαφάνεια. Με αυτόν τον τρόπο θα κλείσουμε το στόμα του Τύπου, ο οποίος κάθε χρόνο τρελαίνεται λες και μυρίζει αίμα όταν το Ελεγκτικό Συνέδριο δημοσιεύει την ετήσια έκθεσή του. Μπορούμε μια και καλή να πούμε: "Να τα προβλήματα και θέλουμε να βρούμε λύση" . Πιστεύω ότι είναι καλός τρόπος να λειτουργούμε και πιστεύω επίσης ότι η έκθεση πρέπει να είναι πολύ πιο συγκεκριμένη.
<P>
Θα προτιμούσα επίσης η έκθεση του Ελεγκτικού Συνεδρίου να ήταν λίγο πιο φιλική στον χρήστη και να είχε κάποιες σαφείς συστάσεις. Λόγου χάρη, μια δυο σαφείς συστάσεις ανά κεφάλαιο. Θα προτιμούσα επίσης το Ελεγκτικό Συνέδριο να δημοσίευε την ετήσια έκθεσή του νωρίτερα μέσα στο έτος. Αυτό θα πρόσφερε στο Κοινοβούλιο περισσότερο χρόνο για τη διαδικασία χορήγησης απαλλαγής και δεν θα ήμασταν αναγκασμένοι να αναβάλλουμε κάθε χρόνο ανελλιπώς την απαλλαγή. Ως εισηγητής έχω τώρα μόνο 14 μέρες για να θέσω ερωτήσεις στην Επιτροπή ενώ η Επιτροπή πρέπει σε 14 μέρες να μου δώσει απαντήσεις. Είναι σχεδόν παράλογο να έχουμε τέτοιες απαιτήσεις, οπότε εάν μπορούσαμε να έχουμε την έκθεση πολύ νωρίτερα θα μπορούσαμε να δουλεύουμε με πολύ σοβαρότερο τρόπο.
<P>
Χαίρομαι επίσης που το Συνέδριο υπογραμμίζει ότι το 7% των σφαλμάτων δεν είναι μόνο απάτες και ελπίζω ότι ο Τύπος μας ακούει στην αίθουσα Τύπου, ώστε να μην είναι μόνο τα σκάνδαλα που βγαίνουν προς τα έξω. Μπορεί να υπάρχουν επίσης παρατυπίες ή ασάφειες. Αυτό που είναι ανακουφιστικό είναι ότι απ' όσο φαίνεται βαδίζουμε στον σωστό δρόμο για την καταπολέμηση της απάτης. Είναι ελάχιστες οι υποθέσεις που κατέληξαν στην OLAF και σε ποινικές διώξεις στα κράτη μέλη, αλλά είναι σημαντικό να θυμόμαστε ότι το 7% του προϋπολογισμού, όπως ανέφερε και η κ. Theato αντιστοιχεί σε 5-6 δισεκατομμύρια δανικές κορώνες. Το εν λόγω ποσό είναι μεγαλύτερο από ολόκληρη την αναπτυξιακή βοήθεια της ΕΕ για να δώσω μια εικόνα του μεγέθους. Η μεταρρύθμιση της Επιτροπής σε μεγάλο βαθμό εντοπίζεται στο να καταστεί η κάθε γενική διεύθυνση υπεύθυνη και θα ήθελα να ρωτήσω το Ελεγκτικό Συνέδριο εάν στο μέλλον έχει σχέδια να αναδιαρθρώσει την ετήσια έκθεση ώστε να ετοιμαστούν ξεχωριστά κεφάλαια για κάθε γενική διεύθυνση. Ήδη φέτος θα προσπαθήσω να δω εάν μπορεί να γίνει αυτό ώστε να μπορέσουμε να αρχίσουμε να αξιολογούμε τις γενικές διευθύνσεις. Μπορούμε επίσης να αρχίσουμε να αξιολογούμε τους επιτρόπους και να τους βαθμολογούμε για τις ικανότητές τους. Ίσως μάλιστα αυτό τους δώσει νέα ώθηση, αν χρειάζεται κάτι τέτοιο.
<P>
Το Ελεγκτικό Συνέδριο υπογραμμίζει άλλη μια φορά ότι η κακή διαχείριση των περισσότερων κοινοτικών πόρων, όπως για παράδειγμα στον τομέα της γεωργίας και της διάρθρωσης, γίνεται στα κράτη μέλη και συμφωνώ απόλυτα με αυτό που ελέχθη, ότι ήρθε επιτέλους η ώρα να ξυπνήσουν τα κράτη μέλη. Τα κράτη μέλη καλύπτονται, κάνουν απάτες με τα χρήματα και δεν κάνουν το παραμικρό για να ασκήσουν έλεγχο, ενώ κάθε φορά που τους ασκείται κριτική τα ρίχνουν όλα στις Βρυξέλλες, δηλαδή στην Επιτροπή και τους άλλους. Θεωρώ ότι τα κράτη μέλη πρέπει να ντρέπονται. Το 1995 ψηφίστηκε μια σύμβαση για την προστασία των οικονομικών συμφερόντων της ΕΕ. Μόνο ένα κράτος μέλος έχει εφαρμόσει τη σύμβαση στη νομοθεσία του. Πολύ απλά, η ιστορία είναι ελεεινή, οπότε για ξυπνήστε κράτη μέλη!
<P>
Ολοκληρώνοντας θέλω να πω ότι προσδοκώ με χαρά τη συνεργασία σε σχέση με τη διαδικασία απαλλαγής. Είμαι βέβαιος ότι θα φτάσουμε σε αποτελέσματα, αλλά απαιτείται διαφάνεια και ειλικρίνεια από όλα τα μέρη, ενώ από τη δική μας πλευρά εδώ στο Κοινοβούλιο δεν πρέπει να υπάρξει η παραμικρή αμφιβολία ότι θα συμβάλουμε μετά χαράς στην επίτευξη μιας συνετής λύσης και ότι θα χορηγήσουμε απαλλαγή τον Απρίλιο, εάν μας δοθούν όσα έχουμε ζητήσει.

<SPEAKER ID=7 NAME="Mulder">
Κυρία Πρόεδρε, θα ήθελα και εγώ να ευχαριστήσω τον Πρόεδρο του Ελεγκτικού Συνεδρίου για την έκθεση που υποβλήθηκε καθώς και την Επίτροπο για την απάντηση που έδωσε. Για άλλη μία φορά πιστεύω ότι η κοινή γνώμη δεν πρόκειται να ξεχάσει εύκολα το γεγονός ότι και αυτή τη φορά δεν εκδόθηκε δήλωση αξιοπιστίας για τις ευρωπαϊκές δαπάνες. Όλοι γνωρίζουν - και αυτό θα ειπωθεί επανειλημμένα - ότι τα περισσότερα χρήματα τα δαπανούν τα κράτη μέλη. Συνεπώς, νομίζω ότι πρέπει να κοιτάξουμε κυρίως εκεί. Είναι επίσης γνωστό ότι το μεγαλύτερο μέρος των δαπανών αφορούν τη γεωργία. Κατόπιν επιμονής του Κοινοβουλίου, η Επιτροπή όρισε πριν από μερικά χρόνια ότι, σε περίπτωση που διαπιστωθούν αντικανονικές πράξεις, θα γινόταν μια πρόσθετη χρηματοδοτική διόρθωση για τα κράτη μέλη, της τάξης του 25%. Δεν θα ήταν ενδιαφέρον - και αντιλαμβάνομαι ότι το Ελεγκτικό Συνέδριο εξετάζει την περίπτωση - λέω δεν θα ήταν περισσότερο ενδιαφέρον αν το Ελεγκτικό Συνέδριο είχε αναλύσει τον αντίκτυπο της πράξης αυτής; Θα μπορούσε να εφαρμοστεί η ίδια μέθοδος και σε άλλους τομείς; Αυτό θα ήθελα πάρα πολύ να το γνωρίζω.
<P>
Συμφωνώ απολύτως με τον κ. Blak ότι δεν μας ικανοποιεί το γεγονός ότι στην έκθεση του Ελεγκτικού Συνεδρίου δεν αναφέρονται συγκεκριμένοι αριθμοί. Το ποσοστό αξιοπιστίας των δαπανών ανέρχεται σε 5% ή σε 7%. Αληθεύει ότι για τις γεωργικές δαπάνες το αντίστοιχο ποσοστό είναι χαμηλότερο και ανέρχεται σε 3%; Το Ελεγκτικό Συνέδριο ισχυρίζεται διαρκώς ότι δεν διαθέτει αρκετό προσωπικό για να αναλύσει τα στοιχεία. Ίσως αυτό να αληθεύει, όταν όμως το Ελεγκτικό Συνέδριο διαμορφώνει μια συγκεκριμένη γνώμη πιστεύω ότι το κάνει με βάση ακριβή στοιχεία. Το μεγάλο ερώτημα είναι συνεπώς για μένα για ποιο λόγο δεν δημοσιεύονται τα στοιχεία αυτά. Επίσης, έχω την εντύπωση ότι για τη γεωργία έχουμε μια επιτροπή διαμεσολάβησης η οποία επιλαμβάνεται υποθέσεων που αφορούν διαφορές μεταξύ των προτάσεων της Επιτροπής και των οικονομικών διορθώσεων. Είναι θετική η κρίση της Επιτροπής και του Ελεγκτικού Συνεδρίου, ναι ή όχι;
<P>
Τελειώνω, κυρία Πρόεδρε, και θα ήθελα να αναφέρω ότι η οικονομική έκθεση αφορά το έτος 1999. Βεβαίως, η Επιτροπή θα ισχυριστεί ότι ανέλαβε τα καθήκοντά της το Σεπτέμβριο του 1999, και ότι συνεπώς δεν είναι υπεύθυνη. Νομίζω όμως ότι αυτό θα πρέπει κάποτε να πάψει. Νομίζω ότι η Επιτροπή πρέπει να μας δώσει μια σαφή ένδειξη πότε πιστεύει ότι θα μπορούσε να υποβάλει δήλωση αξιοπιστίας, γιατί δεν μπορούμε να αναστέλλουμε συνεχώς τα πράγματα από το 1995.

<SPEAKER ID=8 NAME="Staes">
Κυρία Πρόεδρε, κύριε Πρόεδρε του Ελεγκτικού Συνεδρίου, αξιότιμη Επίτροπε, αγαπητοί συνάδελφοι. Κύριε Πρόεδρε του Ελεγκτικού Συνεδρίου, θα ήθελα να σας ευχαριστήσω γι' αυτή την έξοχη ετήσια έκθεση. Το ίδιο θα ήθελα να κάνω και για την διαδικασία που ακολουθήθηκε. Είχαμε περισσότερο από μία εβδομάδα στη διάθεσή μας για να μελετήσουμε τα πράγματα. Μπορέσαμε λοιπόν να προετοιμαστούμε καλά. Νομίζω ότι πρόκειται για μια καταρχήν ικανοποιητική διαδικασία.
<P>
Πρέπει όμως να σας εκμυστηρευθώ ότι έχω απογοητευθεί αρκετά από τη χθεσινή συνεδρίαση στην Επιτροπή Ελέγχου του Προϋπολογισμού. Η συνεδρίαση ήταν πάρα πολύ σύντομη. Στην ουσία, δεν απαντήσατε σε ορισμένες ακριβείς και καθοριστικής σημασίας ερωτήσεις που σας υπέβαλαν ορισμένοι συνάδελφοι. Πιστεύω ότι αυτό είναι κρίμα. Ορισμένες από τις ερωτήσεις αυτές υποβλήθηκαν εκ νέου στη σημερινή συζήτηση και σήμερα διάβασα στην εφημερίδα Sόddeutsche Zeitung ότι υπήρξαν συνάδελφοί σας οι οποίοι προέβησαν σε λεπτομερείς δηλώσεις. Αναφέρθηκαν σε θέματα όπως η απάτη, αντικανονικότητες και σφάλματα τα οποία αντιστοιχούν σε ποσό 8 δισεκατομμυρίων γερμανικών μάρκων. Διάβασα επίσης ότι το ποσοστό σφάλματος υπερβαίνει το 5%. Γιατί επιμένουμε σ' αυτό το δεδομένο; Το έκανε ο κ. Mulder, το έκανε και ο εισηγητής. Θέλουμε να το γνωρίζουμε γιατί έχει ιδιαίτερη σημασία για τη συλλογιστική μας. Στο παρελθόν έχουμε ήδη κάνει πολιτικές δηλώσεις για το θέμα αυτό. Θα ήθελα συνεπώς να σας παρακαλέσω να απαντήσετε στην ερώτηση.
<P>
Διαπιστώνουμε ότι όντως υπάρχουν πολλά πράγματα που πάνε στραβά στην Επιτροπή, ότι εξακολουθεί να μην επικρατεί μία νοοτροπία που να αποφέρει την καλή διαχείριση των χρημάτων των ευρωπαίων φορολογούμενων. Αυτό είναι κρίμα. Γνωρίζουμε βεβαίως όλοι ότι η Επιτροπή προσπαθεί να επιφέρει αλλαγές. Αυτό το επεσήμανε και ο Πρόεδρος του Ελεγκτικού Συνεδρίου και κατ' αυτή την έννοια η έκθεση του επόμενου έτους θα είναι η έκθεση της αλήθειας.
<P>
Υπάρχει όντως ανάγκη να αναληφθεί δράση στα περιφερειακά και στα εθνικά κοινοβούλια, γιατί πολλά πράγματα πάνε στραβά στα κράτη μέλη. Γι' αυτό και θα ήθελα να απευθύνω έκκληση στους συναδέλφους στα εθνικά κοινοβούλια να προχωρήσουν στην κύρωση των δύο συμβάσεων που δεν έχουν κυρωθεί ακόμη. Απευθύνω επίσης έκκληση στους υπουργούς, τους αρχηγούς κρατών και κυβερνήσεων να εγκρίνουν στη Νίκαια την πρόταση για την ίδρυση ευρωπαϊκής γενικής εισαγγελίας.
<P>
Τέλος, κύριε Πρόεδρε του Ελεγκτικού Συνεδρίου, έχω μία παράκληση. Θα ήθελα να σας παρακαλέσω να κάνετε την έκθεσή σας κάπως πιο ευανάγνωστη. Κατονομάστε τα πράγματα. Αναφέρετε τα κράτη μέλη που έχουν καλές επιδόσεις, αναφέρετε επίσης και εκείνα τα οποία δεν τα πάνε καλά σε ορισμένους τομείς. Αυτό θα κάνει την έκθεση πιο ευανάγνωστη. Έτσι, θα αυξηθεί το ενδιαφέρον για την έκθεσή σας και θα δοθεί ένα κίνητρο για να υπάρξουν καλύτερες επιδόσεις την επόμενη φορά.

<SPEAKER ID=9 LANGUAGE="EN" NAME="Gallagher">
Κυρία Πρόεδρε, μαζί με όλους τους συναδέλφους μου, θα ήθελα να χαιρετίσω την ετήσια έκθεση η οποία παρουσιάζεται ενώπιόν μας σε ατμόσφαιρα εποικοδομητικού πνεύματος. Η Επιτροπή και τα κράτη μέλη θα έπρεπε να την δουν υπό αυτό το πρίσμα και να χρησιμοποιήσουν τα πορίσματα αυτής της έκθεσης ως μέσο για τη βελτίωση της απόδοσης τους στη διαχείριση των κοινοτικών κεφαλαίων.
<P>
Είναι λυπηρό που το Ελεγκτικό συνέδριο δεν είναι σε θέση να χορηγήσει στην Επιτροπή θετική δήλωση αξιοπιστίας. Η κατάσταση δεν έχει αλλάξει από την πρώτη δήλωση αξιοπιστίας που δημοσιεύθηκε για το οικονομικό έτος 1994. Τα κράτη μέλη είναι υπεύθυνα για τη διαχείριση του 80% των δαπανών και μια ολόκληρη σειρά λαθών διαπιστώθηκε από το Ελεγκτικό Συνέδριο σε επίπεδο κρατών μελών. Αυτό είναι κάπως ανησυχητικό. Πρέπει να έχουμε κατά νου ότι οι κοινοτικοί πόροι προέρχονται άμεσα ή έμμεσα από τους ευρωπαίους πολίτες. Ως εκ τούτου, είναι σαφής η υποχρέωση λογοδοσίας για κάθε ευρώ που δαπανάται. Πρέπει να διασφαλίσουμε ότι τα χρήματα των Ευρωπαίων πολιτών δεν πηγαίνουν χαμένα.
<P>
Χαίρομαι για το γεγονός ότι η Επιτροπή προέβη στη λήψη μέτρων για να βελτιώσει το διαχειριστικό της έλεγχο επί των κοινοτικών οικονομικών και για το ότι τα κράτη μέλη θέτουν σε ισχύ νέα συστήματα. Θα μειωθεί έτσι το ποσοστό λαθών. Η Επιτροπή πρέπει να είναι πλήρως αφοσιωμένη στην επιδίωξη κατάλληλων διαδικασιών διαχείρισης σε επίπεδο κρατών μελών. Εμείς, στο Κοινοβούλιο, πρέπει επίσης να επαγρυπνούμε και να παρακολουθούμε αν η Επιτροπή εκτελεί το έργο της.
<P>
Η Επιτροπή είναι υπεύθυνη για την εκτέλεση του προϋπολογισμού. Οι πρόσφορες διαδικασίες διαχείρισης και ελέγχου, η έλλειψη σχεδιασμού, οι ανεπαρκείς αξιολογήσεις, τα χαλαρά ή ανύπαρκτα κριτήρια επιλεξιμότητας πρωταγωνιστούν σε αυτή την έκθεση. Όλα αυτά, σε συνδυασμό με τη αρνητική δήλωση αξιοπιστίας κάνουν το φορολογούμενο που τη διαβάζει να ανησυχεί. Γνωρίζω ότι η παρούσα έκθεση καθώς και η εργασία που πρόκειται να ξεκινήσει το Κοινοβούλιο στα πλαίσια της διαδικασίας χορήγησης απαλλαγής θα συμβάλουν σε αύξηση της επαγρύπνησης όσον αφορά στις κοινοτικές δαπάνες. Εν κατακλείδι, ας προσεγγίσουμε το έργο μας με θετικό και εποικοδομητικό πνεύμα για το συμφέρον των πολιτών της ΕΕ.

<SPEAKER ID=10 NAME="Van Dam">
Κυρία Πρόεδρε, κύριε Πρόεδρε του Ελεγκτικού Συνεδρίου, το 1999 οι Κάτω Χώρες συνέβαλαν κατά κεφαλήν το υψηλότερο ποσό από όλους στο ταμείο της Ευρωπαϊκής Ένωσης. Ως εκπρόσωπος αυτών των καθαρών συνεισφερόντων, αισθάνομαι κάπως απογοητευμένος με την ικανότητα δράσης της Επιτροπής. Όσον αφορά τη διαδικασία χορήγησης απαλλαγής για το 1998, μπορούμε να δώσουμε στην Επιτροπή το πλεονέκτημα της αμφιβολίας, επειδή επιφορτίστηκε την κληρονομιά της αποχωρούσας Επιτροπής. Ωστόσο, η ετήσια έκθεση του 1999 την αφορά αποκλειστικά και, δυστυχώς, περιλαμβάνει μια σειρά από ελλείψεις στους λογαριασμούς της. Ένα πράγμα που θεωρώ σοβαρό είναι το γεγονός ότι, προφανώς, η Επιτροπή δεν αισθάνεται ότι δεσμεύεται από τον προϋπολογισμό που εγκρίνει το Κοινοβούλιο. Κατά πρώτον, πραγματοποίησε δαπάνες που ήταν κατά 400 εκατομμύρια ευρώ υψηλότερες απ' ό,τι είχε προβλεφθεί στον προϋπολογισμό και, κατά δεύτερον, προσάρμοσε τον αρχικό προϋπολογισμό και εκτέλεσε μία αναθεωρημένη έκδοσή του, η οποία δεν είχε εγκριθεί από το Κοινοβούλιο.
<P>
Το 1999, οι Κάτω Χώρες έλαβαν μόλις 3% των γεωργικών ενισχύσεων, ενώ τους αναλογούσε ένα ποσοστό γύρω στο 5%. Είμαι πρόθυμος να παραχωρήσω στις φτωχότερες χώρες της Ευρωπαϊκής Ένωσης ένα συγκριτικά υψηλότερο ποσοστό των γεωργικών ενισχύσεων, θεωρώ όμως σκανδαλώδες το γεγονός ότι οι περισσότερες αντικανονικότητες παρατηρήθηκαν στις πληρωμές των γεωργικών ενισχύσεων. Θα ήθελα πάρα πολύ να πληροφορηθώ ποια κράτη μέλη επωφελήθηκαν περισσότερο από αυτές τις αντικανονικότητες. Ο αριθμός των αντικανονικών πράξεων στις πληρωμές των διαρθρωτικών ταμείων δικαιολογεί την σε βάθος διερεύνηση της λειτουργίας και της αποτελεσματικότητας των ταμείων αυτών.
<P>
Η μεταρρύθμιση της Επιτροπής δεν προσφέρει καμία εγγύηση ότι στο μέλλον δεν πρόκειται να επαναληφθούν οι αντικανονικές πράξεις που έχουν διαπιστωθεί. Για το λόγο αυτό, στο μέλλον η Επιτροπή θα κριθεί με βάση την τήρηση των κανόνων.

<SPEAKER ID=11 LANGUAGE="ES" NAME="Pomιs Ruiz">
Κυρία Πρόεδρε, θα ήθελα να αρχίσω ευχαριστώντας τον κ. Karlsson για το σημαντικό έργο που επιτελεί το Ελεγκτικό Συνέδριο, καθώς επίσης για το γεγονός ότι φέτος δεν προηγήθηκαν της δημοσίευσης της έκθεσης τίτλοι εφημερίδων λόγω διαρροών συμφέροντος, που προσδίδουν μεγάλη αναξιοπιστία στις εργασίες του τόσο σοβαρού και αμερόληπτου Συνεδρίου και στο έργο που πρέπει να αναπτύξουν το Ευρωπαϊκό Κοινοβούλιο και τα υπόλοιπα θεσμικά όργανα.
<P>
Εκτιμώ ιδιαίτερα την αμεροληψία της έκθεσής σας, στην οποία επισημαίνετε τα μειονεκτήματα και εκτιμάτε τις προόδους· εκτιμάτε, για παράδειγμα, ότι η Επιτροπή έχει κινητοποιηθεί. Η ομάδα των βουλευτών που εργαζόμαστε για τη μεταρρύθμιση συναντηθήκαμε προ ολίγου με τον Πρόεδρο Πρόντι και διαπιστώσαμε ότι έχει αναλάβει προσωπικά την ανάπτυξη της Λευκής Βίβλου, σύμφωνα με πολλές από τις συστάσεις που δέχεται κάθε χρόνο από το Συνέδριο του οποίου ο κ. Karlsson είναι άξιος πρόεδρος. Πρέπει να πούμε, ωστόσο, ότι πρόκειται ουσιαστικά για μια θεωρητική διαδικασία, που χρειάζεται χρόνο για να μετατραπεί σε πράξεις, βρίσκεται όμως σε καλό δρόμο. Στον δρόμο που υποδεικνύετε εσείς, το Ευρωπαϊκό Κοινοβούλιο και οι ανεξάρτητοι εμπειρογνώμονες. Όμως, στον δρόμο αυτό υπάρχουν ακόμη προβλήματα, όπως, για παράδειγμα, η υπερβολικά μακρά μεταβατική περίοδος που προβλέπεται για τη μεταρρύθμιση του Δημοσιονομικού Κανονισμού. Διανύουμε μια περίοδο άσχημη για όλο τον κόσμο, όπως και για τους υπεύθυνους των πληρωμών, κατά την οποία έχουμε ένα παλαιό σύστημα, ένα νέο σύστημα και μια μεταβατική περίοδο κατά την οποία υπάρχει ορισμένη σύγχυση. Ευχαριστώ το Ελεγκτικό Συνέδριο που θέλει να εκδώσει σύντομα τη γνωμοδότησή του για τη μεταρρύθμιση του Δημοσιονομικού Κανονισμού.
<P>
Και ερωτώ, κυρία Πρόεδρε: πού είναι το Συμβούλιο; Θεωρώ το Συμβούλιο υπεύθυνο για τα πέντε έκτα της έκθεσης του κ. Karlsson και τις δαπάνες που εγκρίνει. Πού είναι το Συμβούλιο; Και στο σημείο αυτό, κυρία Πρόεδρε, θα προτιμούσα να σιωπήσω και να ελπίσω να έρθει εδώ κάποιο μέλος του Συμβουλίου. Επομένως, κυρία Πρόεδρε, συνιστώ στην επόμενη συζήτηση για την παρουσίαση των λογαριασμών να προβλέπεται η παρουσία και η παρέμβαση του Κοινοβουλίου.
<P>
Επαναλαμβάνω ότι το μέρος της έκθεσης που εκτιμώ περισσότερο είναι η αναγνώριση της κινητοποίησης της Επιτροπής. Ωστόσο, δεν μπορούμε να πούμε το ίδιο και για το Συμβούλιο, του οποίο το μερίδιο στις δαπάνες δεν έχει μόνο ποσοτική σημασία. Λέτε ότι συνεχώς εφιστάτε την προσοχή σε σοβαρές και έμμονες αδυναμίες των συστημάτων ελέγχου και διαχείρισης στα κράτη μέλη και ότι το μεγαλύτερο μέρος των σφαλμάτων παρατηρείται στα βασικά προγράμματα διαχείρισης των εξόδων από τις κυβερνήσεις των κρατών μελών. Πιστεύω ότι εμείς οι βουλευτές του Ευρωπαϊκού Κοινοβουλίου είμαστε ικανοί να αναγνωρίσουμε την ευθύνη των κυβερνήσεών μας, αν δεν πληρούν τις υποχρεώσεις τους, πρέπει όμως εσείς να μας κάνετε τη χάρη να μας επισημαίνετε σαφώς τα κράτη και τα προγράμματα. Διότι είμαι πεπεισμένος ότι η σωστή υπεράσπιση των οικονομικών συμφερόντων της Κοινότητας επιβάλλει να υπάρχουν δημοσιονομικές επιπτώσεις σε περίπτωση μη συμμόρφωσης στη διαχείριση και ότι το Ευρωπαϊκό Κοινοβούλιο μπορεί να αρνηθεί κονδύλια σε ένα κράτος μέλος λόγω επανειλημμένων παραβάσεων των κανόνων ελέγχου των εξόδων.

<SPEAKER ID=12 NAME="Πρόεδρος">
. Κύριε Pomιs Ruiz, είναι εντελώς απαράδεκτο να είναι κενά τα έδρανα του Συμβουλίου. Πάρα πολύ σωστά το υπενθυμίσατε.

<SPEAKER ID=13 LANGUAGE="EN" NAME="Morgan">
Κυρία Πρόεδρε, είμαι και εγώ ευγνώμων που επέστρεψε το Συμβούλιο, γιατί θα ήθελα να πω κάτι στους εκπροσώπους του.
<P>
Καταρχήν, θα ήθελα να ευχαριστήσω τον κ. Karlsson γιατί η συνεργασία με την Επιτροπή Ελέγχου του Προϋπολογισμού υπήρξε φέτος πολύ καλύτερη από ό,τι τα προηγούμενα χρόνια. Η εργασία σας είναι καθοριστικής σημασίας για τη δική μας δουλειά γιατί εσείς είστε οι εμπειρογνώμονες και εμείς καλούμαστε στη συνέχεια να λύσουμε τα πολιτικά προβλήματα.
<P>
Δεν πρέπει να ξεχνάμε ότι η έκθεση αυτή αναφέρεται στον προϋπολογισμό του 1999, έτος κατά το οποίο έλαβε χώρα η αναγκαστική παραίτηση της Επιτροπής/./ έτσι είναι σίγουρα πολύ νωρίς ακόμα για να κρίνουμε. Το επόμενο έτος θα είναι το ξεκίνημα της πραγματικής δοκιμασίας για το κατά πόσον η μεταρρύθμιση της Επιτροπής έχει αρχίσει να φέρνει αποτελέσματα.
<P>
Έχει ενδιαφέρον να παρατηρήσουμε ότι ένα σημείο κλειδί της μεταρρύθμισης της Επιτροπής είναι το μεγάλο ερώτημα του ποιος φέρει την ευθύνη. Πού τελειώνουν τα όρια της ευθύνης; Ποιος είναι υπεύθυνος; Σήμερα, θα έπρεπε κανονικά να αξιολογούμε το πώς η Επιτροπή και τα κράτη μέλη δαπανούν τα χρήματα, και όχι την εργασία του Ελεγκτικού Συνεδρίου. Πιστεύω, ωστόσο, ότι η εργασία του Ελεγκτικού Συνεδρίου δεν είναι αρκετά καλή ώστε να μας βοηθήσει να κάνουμε τη δική μας δουλειά.
<P>
Ας μην ξεχνάμε, και ελπίζω για μια ακόμη φορά να ακούει το Συμβούλιο, ότι το 80% των χρημάτων δαπανάται στα κράτη μέλη. Το Συνέδριο, όπως και άλλες χρονιές, δεν κατόρθωσε να επισημάνει με ακρίβεια πού παρουσιάστηκαν οι συγκεκριμένες αδυναμίες. Έχουμε ζητήσει επανειλημμένα μια "λίστα αμαρτωλών" . Θέλουμε να ξέρουμε πού ακριβώς βρίσκονται τα προβλήματα, σε ποια κράτη μέλη, σε ποιους τομείς. Επίσης, επιθυμούμε να ενημερωθούμε και για περιπτώσεις ορθής πρακτικής. Θα παρατηρήσετε σε ένα τμήμα της έκθεσης, ότι δύο κράτη μέλη υπήρξαν υποδειγματικά ως προς την είσπραξη του ΦΠΑ, αλλά πώς υποτίθεται ότι τα άλλα κράτη μέλη θα τα μιμηθούν αν δεν ξέρουν ποια είναι.
<P>
Χρειαζόμαστε ονόματα. Αν εσείς, το Συνέδριο, δεν κάνετε το καθήκον σας να κατονομάσετε και να καταδείξετε, τότε θα πρέπει να το κάνουμε εμείς για σας. Όμως η νομιμότητα σας ως ελεγκτικό σώμα θα αμφισβητηθεί και ορισμένοι ενδέχεται να υπαινιχθούν ότι κάποια μέλη του Συνεδρίου επιθυμούν να προστατεύσουν τα συμφέροντα των κρατών μελών που τα έχουν διορίσει. Θα δεσμευτείτε να ενεργήσετε προς αυτή την κατεύθυνση στο μέλλον, κ. Karlsson, γιατί η έλλειψη λεπτομερούς πληροφόρησης στην έκθεση καθιστά πολύ δύσκολο το να ασκήσουμε πίεση στους σωστούς τομείς και στους μεγαλύτερους παραβάτες.
<P>
Σας καλώ να δημοσιεύσετε έναν πλήρη κατάλογο των χωρών που έχουν το χειρότερο ιστορικό κακοδιαχείρισης στην ΕΕ και σε ποιους τομείς συγκεκριμένα. Οι ευρωπαίοι φορολογούμενοι δικαιούνται να γνωρίζουν πού πάνε τα χρήματα τους. Χωρίς στοιχεία, είναι σαν να αγωνιζόμαστε εναντίον της απάτης με το ένα χέρι δεμένο πίσω από την πλάτη μας.
<P>
Φυσικά, δεν υπάρχουν μαγικές λύσεις για τη βελτίωση του δημοσιονομικού ελέγχου από την Επιτροπή. Η όλη διαδικασία θα χρειαστεί αρκετό χρόνο. Είναι πολλά τα κεκτημένα που διακυβεύονται, αλλά θα αναμείνουμε από την έκθεση του επομένου έτους συγκεκριμένα στοιχεία που θα αποδεικνύουν ότι τα μέτρα που έθεσε σε εφαρμογή η Επιτροπή από τότε που ανέλαβε καθήκοντα, είχαν πραγματικά αποτελέσματα στην εξάλειψη της δημοσιονομικής κακοδιαχείρισης.

<SPEAKER ID=14 NAME="Van der Laan">
Κυρία Πρόεδρε, η διεύρυνση της Ευρωπαϊκής Ένωσης βρίσκεται προ των πυλών και στην έκθεση του Ελεγκτικού Συνεδρίου καθίσταται σαφές ότι οι υποψήφιες χώρες έχουν ακόμη πολλή δουλειά να κάνουν. Εάν αυτό πρέπει να γίνει με τους σημερινούς, περιορισμένους προϋπολογισμούς, τι πρέπει να συμβεί τότε όταν στο μέλλον οι χώρες αυτές θα είναι πραγματικά μέλη της Ευρωπαϊκής Ένωσης και θα συμμετάσχουν στην κοινή γεωργική πολιτική και στα διαρθρωτικά ταμεία; Για το λόγο αυτό, η πολιτική μου ομάδα θεωρεί ότι έχει ύψιστη σημασία να αρχίσουν να εφαρμόζονται από τώρα ήδη για τις υποψήφιες χώρες οι κανόνες που έχουν σχέση με τον οικονομικό έλεγχο. Στον τομέα αυτό πρέπει να αρχίσουμε πάρα πολύ νωρίς και να τις αντιμετωπίσουμε από τώρα ως πλήρη μέλη. Ζητώ συνεπώς από το Ελεγκτικό Συνέδριο να μας προσφέρει περισσότερες πληροφορίες για το θέμα αυτό στις επικείμενες εκθέσεις, έτσι ώστε να μην βρεθούμε προ εκπλήξεων την ημέρα της προσχώρησης.
<P>
Κυρία Πρόεδρε, υπάρχει κάποιος εκπρόσωπος του Συμβουλίου, αυτό όμως δεν είναι αρκετό επειδή - όπως ειπώθηκε επανειλημμένα - τα περισσότερα σοβαρά σφάλματα γίνονται στα κράτη μέλη. Η Επιτροπή Ελέγχου του Προϋπολογισμού δεν μπορεί πλέον να ανέχεται το γεγονός ότι κάθε χρόνο δημιουργείται η εντύπωση ότι στις "Βρυξέλλες" επικρατεί ένα χάος, τη στιγμή που οι κύριοι υπεύθυνοι βρίσκονται στις πρωτεύουσες των κρατών μελών. Για το λόγο αυτό, κύριε Karlsson, σας ζητάμε να μας ενημερώσετε καλύτερα ποιος έχει καλές επιδόσεις και ποιος δεν καταφέρνει τίποτα. Μόνο μ' αυτό τον τρόπο, δηλαδή μόνο με την υπόδειξη των υπευθύνων, μπορούμε να αντιμετωπίσουμε την κατάσταση και να αρχίσουμε με την εξυγίανση των οικονομικών της Ευρώπης, έτσι ώστε να αποκατασταθεί η εμπιστοσύνη των πολιτών μας.
<P>
Τέλος, και αυτό είναι σημαντικό για την αποκατάσταση της εμπιστοσύνης, θα ήθελα να εκφράσω την ευχή ότι, πριν από τέλος του χρόνου, το Σώμα θα διαθέτει ένα σαφή κανονισμό, έτσι ώστε αυτή να είναι η τελευταία φορά που γίνεται μια αρνητική αναφορά για τα μέλη στην έκθεση του Ελεγκτικού Συνεδρίου. Κυρία Πρόεδρε, θα ήθελα να σας ευχηθώ καλή δύναμη και να σας ευχαριστήσω για τις προσπάθειες που έχετε καταβάλει μέχρι σήμερα για να επιτευχθεί αυτό.

<SPEAKER ID=15 LANGUAGE="DE" NAME="Rόhle">
Κυρία Πρόεδρε, και εγώ με τη σειρά μου θα ήθελα να ευχαριστήσω θερμά το Ελεγκτικό Συνέδριο για την έκθεση καθώς και για την πολιτική εκτίμηση εχθές στην Επιτροπή Ελέγχου του Προϋπολογισμού. Εκεί, τονίστηκαν εκ νέου οι μεταρρυθμιστικές προσπάθειες και η αναγκαιότητά τους. Ωστόσο, θα ήθελα επίσης να αναφερθώ σε αυτό που είπε ο προλαλήσας κ. Bart Staes. Νομίζω, εάν το Συνέδριο αφήνει τόσα πολλά περιθώρια για την ερμηνεία της έκθεσής του, τότε θα είμαστε συνεχώς αποδέκτες αρνητικών πρωτοσέλιδων. Στην εφημερίδα Sόddeutsche Zeitung υπάρχει για παράδειγμα σήμερα ο τίτλος "Πάνω από 8 δισ. γερμανικά μάρκα στην ΕΕ λοξοδρόμησαν - Το Ελεγκτικό Συνέδριο αρνείται την έκδοση βεβαίωσης στην Επιτροπή - Μομφή για ελλιπή δημοσιονομική διαχείριση" . Οι τίτλοι αυτοί οφείλονται σε μια συνέντευξη τύπου του κ. Friedmann, και, κύριε Karlsson, πρέπει να σας ρωτήσω, γιατί εμφανίζονται διαφορετικές δηλώσεις από μέλη του Ελεγκτικού Συνεδρίου, τη μια σε εμάς στην Επιτροπή Ελέγχου του Προϋπολογισμού και την άλλη δημοσίως στον Τύπο.
<P>
Πιστεύω ότι για την έκθεση του Ελεγκτικού Συνεδρίου του επομένου έτους χρειαζόμαστε επειγόντως σαφέστερα δεδομένα. Στο σημείο αυτό, έγκειται το καθήκον της Επιτροπής και του Συνεδρίου. Είναι απαραίτητο να καθοριστούν στόχοι σε διαφόρους τομείς, ούτως ώστε η κοινή γνώμη να είναι όντως σε θέση να κρίνει, πού υπάρχουν βελτιώσεις. Διαφορετικά, θα επαναλαμβάνεται κάθε χρόνο το ίδιο σκηνικό, δηλαδή οι μεταρρυθμιστικές προσπάθειες της Επιτροπής, καίτοι προσπαθεί και το Κοινοβούλιο, βάσει των εκθέσεων του Ελεγκτικού Συνεδρίου, να προβεί σε μεταρρυθμίσεις, ναι μεν θα εκτιμώνται από εμάς, αλλά αυτού του είδους οι τίτλοι θα καταστρέφουν πρακτικά την όλη μεταρρυθμιστική προσπάθεια στα μάτια της κοινής γνώμης. Και αυτό επειδή η κοινή γνώμη εστιάζει την προσοχή της κατά κύριο λόγο στα λάθη και όχι στις προσπάθειες που καταβάλλονται για να επιτευχθούν πραγματικά οι μεταρρυθμίσεις.
<P>
Ως εκ τούτου, σας καλώ επειγόντως να σκεφτούμε ακόμα μια φορά όλοι μαζί, πώς θα μπορέσουμε να θέσουμε στόχους, ούτως ώστε να είμαστε σε θέση το επόμενο έτος να προετοιμαστούμε καλύτερα για τα θέματα του Τύπου.
<P>
(Χειροκροτήματα)

<SPEAKER ID=16 LANGUAGE="DE" NAME="Bφsch">
Κύριε Πρόεδρε, αγαπητοί συνάδελφοι, πρόσφατα καταλήξαμε σε συμφωνία με το Ελεγκτικό Συνέδριο, η οποία προέβλεπε τη δυνατότητα να λαμβάνουμε εκ των προτέρων κάποιες πληροφορίες από την έκθεση του Συνεδρίου για αποκλειστικά μυστική χρήση. Επίσης συμφωνήσαμε, ότι δεν πρόκειται να αποκαλύψουμε απολύτως τίποτα. Διαπιστώνω μετά λύπης μου, κύριε Karlsson, ότι τα μέλη σας δεν τηρούν προφανώς τέτοιου είδους συμφωνίες. Η ερώτησή μου είναι τελικά, εάν θα πρέπει να επαναλάβουμε τέτοιου είδους πρακτικές στο μέλλον. Νομίζω ότι πρέπει να ξανασκεφτείτε τη φιλοσοφία που επικρατεί στο θεσμικό σας όργανο, εάν δηλαδή το Ελεγκτικό Συνέδριο είναι σε θέση πλέον να συνάπτει τέτοιου είδους συμφωνίες σε παρόμοια ζητήματα.
<P>
Δεύτερον: Δικαίως εθίγη από συναδέλφους επανειλημμένα το ζήτημα της έλλειψης σαφήνειας. Γνωρίζετε, κύριε Karlsson, ότι εάν οι αριθμοί δεν καταγραφούν στην έκθεση, αλλοιώνονται. Η κ. Rόhle και άλλοι προλαλήσαντες ανέφεραν μόλις κάποια ποσοστά. Όταν αναφέρομαι σε λανθασμένα ποσοστά, τα οποία ανέρχονται μέχρι και το 7%, τότε όπως είναι φυσικό η κ. Schreyer δεν μπορεί πια να έρθει και να πει, το Συνέδριο μας διαβεβαιώνει, ότι είμαστε στο σωστό δρόμο, διότι τότε αυτός θα ήταν ο σωστός δρόμος προς την άβυσσο! Παρόλ' αυτά όμως δεν το αναφέρετε στην έκθεση, και βαρέθηκα πια, εδώ και χρόνια να ακούω συνέχεια, ότι τα κράτη μέλη είναι αρμόδια για το 80% και ότι εμείς μόνο για το 20%, και ταυτόχρονα να μην γίνεται ποτέ σαφής διαχωρισμός των ευθυνών! Εδώ ταιριάζει αυτό που ανέφερε προηγούμενα η κ. van der Laan, με το οποίο είμαστε απόλυτα σύμφωνοι. Πρέπει να κατονομάσετε τα κράτη μέλη, ακόμα και εάν - και αυτό το δηλώνω εντελώς ξεκάθαρα - προταθήκατε από αυτά ως μέλη του Ελεγκτικού Συνεδρίου.
<P>
Εν πάση περιπτώσει, πρέπει να κρίνουμε το έργο της νέας Επιτροπής για το 1999. Αυτό που με ανησυχεί, κυρία Schreyer, είναι ότι οι αναληφθείσες από εσάς υποχρεώσεις, δηλαδή η επεξεργασία των παρατηρήσεων του Συνεδρίου, σε πολλές περιπτώσεις δεν εκπληρώθηκαν. Παρακαλώ, λοιπόν, στο σημείο αυτό υπάρχουν ορισμένα πράγματα που πρέπει στο μέλλον να βελτιωθούν, διαφορετικά οι διαβεβαιώσεις σας, ότι δηλαδή επιδιώκετε να ακολουθήσετε το σωστό δρόμο για την εξάλειψη των ανωμαλιών, θα καταλήξουν να είναι κενό γράμμα!

<SPEAKER ID=17 LANGUAGE="EN" NAME="van Hulten">
Κύριε Πρόεδρε, παρόλο που το Συνέδριο δεν μπορεί να εκδώσει θετική δήλωση αξιοπιστίας για το 1999, το ύφος της έκθεσης στο σύνολο της είναι πιο θετικό από ό,τι τα προηγούμενα χρόνια. Θα ήθελα να συγχαρώ την Επιτροπή, και ιδίως την Επίτροπο Schreyer, σχετικά με την παρατήρηση του Συνεδρίου ότι πολλές από τις αλλαγές τις οποίες συνέστησε έχουν ήδη υλοποιηθεί ή βρίσκονται στην πορεία για την υλοποίηση. Υπάρχει ιδιαίτερος έπαινος όσον αφορά στο πρόγραμμα μεταρρύθμισης το οποίο ξεκίνησε πέρσι.
<P>
Θα ήθελα επίσης να απευθυνθώ στο Συμβούλιο ερωτώντας γιατί δεν προχωράει σχετικά με το άρθρο 24 του δημοσιονομικού κανονισμού. Το Κοινοβούλιο κινήθηκε πολύ γρήγορα για την έκδοση της γνώμης του και ελπίζω το ίδιο να κάνει και το Συμβούλιο και να εγκρίνει τη θέση του πριν από τα Χριστούγεννα.
<P>
Πέραν τούτων, απογοητεύθηκα από την έκθεση ως πρώτο βήμα στη διαδικασία χορήγησης απαλλαγής. Είναι υπερβολικά πολιτική, με την αρνητική έννοια της λέξης. Αποφεύγει να εκφράσει σοβαρές επικρίσεις και δεν κατονομάζει. Αλλα μέλη του Σώματος το έχουν ήδη επισημάνει. Τα κράτη μέλη πρέπει να τίθενται ενώπιον των ευθυνών τους, όταν δεν διαχειρίζονται σωστά τα κοινοτικά κονδύλια, και οι πολιτικές ομάδες σε αυτό το Κοινοβούλιο πρέπει να κατονομάζονται όταν κακοδιαχειρίζονται τα χρήματα των φορολογουμένων, όπως ο συνάδελφος μου κ. Kuhne, παρατήρησε πριν από λίγους μήνες. Το ποσοστό των σφαλμάτων θα πρέπει να αποκαλύπτεται, έτσι ώστε να μπορούν να τεθούν συγκεκριμένοι στόχοι για τη μείωσή του.
<P>
Πρέπει να εξετάσουμε τον τρόπο εργασίας του Συνεδρίου και τον τρόπο με τον οποίο μπορεί να ενισχυθεί η ανεξαρτησία του από τα θεσμικά όργανα και τα προγράμματα τα οποία ελέγχει. Κάτι τέτοιο μπορεί να απαιτεί τη χορήγηση μεγαλύτερης εξουσίας στον Πρόεδρο του Συνεδρίου όσον αφορά τη λήψη αποφάσεων σχετικά με τις μεθόδους εργασίας του Συνεδρίου, καθώς και τον τρόπο με τον οποίο επικοινωνεί.
<P>
Θα ήθελα να πω μερικά πράγματα σχετικά με τη θέση του Κοινοβουλίου σε αυτή την έκθεση. Η έκθεση κρίνει θετικά τις ενέργειες στις οποίες έχει προβεί το Κοινοβούλιο για τη διόρθωση των προβλημάτων που έχουν διαπιστωθεί από το Συνέδριο, πάρα πολύ θετικά κατά τη γνώμη μου. Πολλές από αυτές τις αλλαγές είτε δεν έχουν ακόμα υλοποιηθεί, είτε έχουν υλοποιηθεί εν μέρει. Το Κοινοβούλιο μπορεί να λύσει τα περισσότερα προβλήματα κινούμενο με ταχύτητα σε δύο μέτωπα: πρώτον, θεσμοθετώντας τη δική του υπηρεσία εσωτερικού ελέγχου και δεύτερον, εγκρίνοντας τρία επειγόντως αναγκαία καταστατικά: ένα καταστατικό για τους βουλευτές, ένα για τους βοηθούς και ένα καταστατικό για τις πολιτικές ομάδες.
<P>
Τέλος, κύριε Karlsson, όσο εμείς, ως Κοινοβούλιο, θα κάνουμε όλες αυτές τις αλλαγές θα μπορούσατε ίσως να πάτε να βοηθήσετε την Αμερική να μετρήσει τις ψήφους της! Το ποσοστό σφάλματος στην καταμέτρηση της Φλόριντα παραμένει σαφώς πολύ υψηλό. Ίσως λίγη από την κοινή λογική της ΕΕ να βοηθήσει στην επίλυση του προβλήματος και να στείλει τον Τζωρτζ Μπους στη δικαιωματική του θέση στην ιστορία - τον σκουπιδοτενεκέ της!

<SPEAKER ID=18 LANGUAGE="FR" NAME="Ferreira">
Κύριε Πρόεδρε, κυρία Επίτροπε, κύριε πρόεδρε του Ελεγκτικού Συνεδρίου, αγαπητοί συνάδελφοι, αυτή η νέα έκθεση του Ελεγκτικού Συνεδρίου που μόλις λάβαμε, παρουσιάζει ενδιαφέρον για την Επιτροπή Ελέγχου του Προϋπολογισμού διότι προβαίνει σε αρκετές διαπιστώσεις σχετικά με τα προβλήματα της διαχείρισης του κοινοτικού προϋπολογισμού, ενώ συγχρόνως μας εφιστά την προσοχή για τις περιοριστικές ερμηνείες που θα μπορούσαμε να συναγάγουμε από την ακατέργαστη επεξεργασία ορισμένων δεδομένων.
<P>
Ωστόσο, πέραν των διαπιστώσεων, κύριε Πρόεδρε, χρειαζόμαστε πιο λεπτομερείς εξηγήσεις και αναλύσεις για να προχωρήσουμε. Θα αναπτύξω σύντομα τρία σημεία.
<P>
Καταρχάς, ένα θέμα ορολογίας: ενώ, υπερβολικά συχνά, οι έννοιες της απάτης και της παρατυπίας δεν είναι απόλυτα διαχωρισμένες μεταξύ τους, το Ελεγκτικό Συνέδριο προειδοποιεί ενάντια στον πειρασμό να εξομοιώσουμε τις παρατυπίες ή τα σφάλματα με τις περιπτώσεις απάτης. Πρέπει να παρατηρήσουμε σχετικά ότι το ίδιο το Ελεγκτικό Συνέδριο διαπιστώνει ότι οι υποθέσεις απάτης είναι περιορισμένες.
<P>
Αλλο σημείο που θίγεται στην εν λόγω έκθεση: τα προβλήματα που συνδέονται με τον ΦΠΑ. Ο ΦΠΑ αντιπροσωπεύει ένα σημαντικό μέρος των εσόδων του κοινοτικού προϋπολογισμού. Πρέπει εδώ να διαπιστώσουμε ότι βρισκόμαστε αντιμέτωποι με ένα περίπλοκο σύστημα. Οι συντελεστές διαφέρουν από το ένα κράτος στο άλλο και η σύνθεσή τους διαφέρει από το ένα κράτος στο άλλο. Σε ορισμένα κράτη, για παράδειγμα, υπάρχει ένας περιφερειακός ΦΠΑ. Πρέπει συνεπώς να συνεχίσουμε να εξετάζουμε το θέμα της εφαρμογής ενός εναρμονισμένου φορολογικού συστήματος.
<P>
Το τρίτο σημείο που θέλω να αναφέρω αφορά τη συζήτηση που έλαβε χώρα χθες το βράδυ κατά την παρουσίαση της ετήσιας έκθεσης του Ελεγκτικού Συνεδρίου στη συνεδρίαση της Επιτροπής Ελέγχου του Προϋπολογισμού. Το Ελεγκτικό Συνέδριο - όπως ακούσαμε πάλι πολλές φορές σήμερα - κλήθηκε να κατονομάσει τα κράτη στα οποία έχουν εντοπιστεί απάτες και παρατυπίες. Θα ήθελα να σας επιστήσω την προσοχή σχετικά με τον πειρασμό που αποτελούν οι τέτοιου είδους πρακτικές. Δεν χρειάζεται να αναζητούμε αποδιοπομπαίους τράγους, ούτε στα θεσμικά μας όργανα ούτε στα κράτη μας. Εξάλλου, εφόσον η μέθοδος εργασίας του Ελεγκτικού Συνεδρίου στηρίζεται στις δημοσκοπήσεις, η εικόνα που έχουμε για την κατάσταση είναι μερική.
<P>
Η έκθεση του Ελεγκτικού Συνεδρίου υπογραμμίζει λίγο περισσότερο απ' ό,τι στο παρελθόν την κατάσταση σε θέματα διαχείρισης και ελέγχου των κοινοτικών πόρων από τα κράτη μέλη. Αυτή η ανάλυση πρέπει να μας οδηγήσει, εμάς τους ευρωπαίους βουλευτές αλλά και την Επιτροπή, στην υποβολή προτάσεων προς τα κράτη μέλη για τη βελτίωση των συστημάτων διαχείρισης και ελέγχου. Τα κράτη οφείλουν να τις εφαρμόσουν έτσι ώστε να εξασφαλιστεί η προστασία των χρηματοοικονομικών συμφερόντων της Ένωσης. Θα ζητήσω λοιπόν, τελειώνοντας, μια καλύτερη συνεργασία με το Συμβούλιο.

<SPEAKER ID=19 LANGUAGE="PT" NAME="Casaca">
Κύριε Πρόεδρε, κύριε Πρόεδρε του Ελεγκτικού Συνεδρίου, κυρία Επίτροπε, κατά τα τελευταία δύο χρόνια το Ελεγκτικό Συνέδριο δημοσίευσε έξι ειδικές εκθέσεις σχετικά με την κοινή γεωργική πολιτική. Στην ειδική έκθεση του για τις επιδοτήσεις στην παραγωγή αποβουτυρωμένου γάλακτος είναι φανερή η απουσία μέτρων ελέγχου, και ένα επίπεδο νόθευσης του γάλακτος και απάτης όσον αφορά τη χρησιμοποίησή του, χωρίς όμοιά τους σε οποιονδήποτε άλλο γεωργικό τομέα.
<P>
Στην έκθεσή της σχετικά με την παραγωγή βουτύρου, το Ελεγκτικό Συνέδριο παρατήρησε ότι το 89% του προϋπολογισμού δαπανάται σε επιδοτήσεις προς τη βιομηχανία τροφίμων για διαδικασίες αμφίβολης διαφάνειας και ακόμη πιο αμφίβολης αποτελεσματικότητας όσον αφορά τις επιπτώσεις στο εισόδημα των αγροτών. Και στις δύο περιπτώσεις πρόκειται για έναν περιορισμένο αριθμό χωρών και για έναν περιορισμένο αριθμό οικονομικών φορέων, που δεν είναι οι άμεσοι δικαιούχοι των πολιτικών αυτών. Στην πιο σημαντική εργασία του σχετικά με την κοινή γεωργική πολιτική, στην ειδική έκθεση για τις αρόσιμες καλλιέργειες, το Ελεγκτικό Συνέδριο κατέληξε ότι, από το 1993 έως το 1997, ο κοινοτικός προϋπολογισμός κατέβαλε ποσό κατά δεκατρία δισεκατομμύρια ευρώ ανώτερο από αυτό που θα ήταν λογικό. Οι αρόσιμες καλλιέργειες αποτελούν το 43% του προϋπολογισμού της ΚΓΠ αλλά μόνο το 10,7% του τελικού προϊόντος. Το 1995, σχεδόν το 40% των πληρωμών διατέθηκε στο 3% των μεγαλύτερων δικαιούχων ενώ το 57% των μικρότερων δικαιούχων έλαβε μόνο το 4,5% των πληρωμών.
<P>
Συμπέρανε επομένως το Ελεγκτικό Συνέδριο, και πολύ ορθά, ότι η στήριξη προς τους αγρότες δεν θα πρέπει να γίνεται με βάση τις τιμές, την παραγωγή ή την επιφάνεια αλλά την ενίσχυση του ρευστού εισοδήματος των αγροτών ή των μονάδων εργασίας. Πρόκειται για έγγραφα εξαίρετης ποιότητας που αποτελούν ένα "βότσαλο στη λίμνη" μίας κοινής γεωργικής πολιτικής που συνεχίζει να ευνοεί τους μεγαλύτερους αγρότες εις βάρος των μικρότερων, τις χώρες και τις περιοχές της Κεντρικής Ευρώπης εις βάρος των περιφερειακών χωρών και περιοχών. Είναι κρίμα που η ετήσια έκθεση του Ελεγκτικού Συνεδρίου, η οποία υποτίθεται ότι εκπονείται προκειμένου να εξετασθούν οι πιο σημαντικές πτυχές της εργασίας που αναπτύχθηκε στη διάρκεια του έτους από τις ειδικές εκθέσεις, δεν συνέχισε αυτές τις αναλύσεις και αποφάσισε να αφιερωθεί σε άλλα θέματα για τα οποία δεν προχώρησε σε ειδικές αναλύσεις.

<SPEAKER ID=20 NAME="Karlsson">
(ΕΝ) Καταρχάς, όσον αφορά τη διαδικασία παρουσίασης της ετήσιας έκθεσης στο Κοινοβούλιο και την Επιτροπή Ελέγχου του Προϋπολογισμού, είμαι ευτυχής για τις διαβεβαιώσεις των μελών του Κοινοβουλίου ότι η κατάσταση φέτος είναι πιο ικανοποιητική από ό,τι τα προηγούμενα χρόνια. Ελπίζω ότι μπορούμε από κοινού να συμφωνήσουμε ότι έχουμε βρει τη σωστή προσέγγιση για τη διαδικασία χορήγησης απαλλαγής.
<P>
Θέλω να πω στον κ. Staes ότι λυπάμαι που δεν είχα την ευκαιρία να απαντήσω σε όλες τις ερωτήσεις οι οποίες τέθηκαν στην χθεσινή συνεδρίαση. Ίσως αντιμετωπίσω το ίδιο πρόβλημα και σήμερα. Ωστόσο, επεσήμανα ότι βρισκόμαστε μόλις στην αρχή της διαδικασίας χορήγησης απαλλαγής. Ελπίζω ειλικρινά να είμαστε σε θέση να δώσουμε μια λογική απάντηση σε κάθε ερώτηση που το Κοινοβούλιο ή η Επιτροπή Ελέγχου του Προϋπολογισμού επιθυμεί να θέσει και ότι όλες οι ερωτήσεις που τέθηκαν χθες, αλλά και στη σημερινή συζήτηση, θα απαντηθούν δεόντως.
<P>
Στρέφομαι τώρα στη δομή της δήλωσης αξιοπιστίας και το ζήτημα των αριθμών. Πρώτα από όλα, θα ήθελα να επισημάνω - όχι μόνο στον κ. Blak, εισηγητή για τη φετινή χορήγηση απαλλαγής, αλλά και στον κ. Mulder - ότι έχουμε βαθμιαία αλλάξει και αναπτύξει τη διαδικασία σύνταξης της δήλωσης αξιοπιστίας σε στενή συνεργασία με το παρόν Κοινοβούλιο και με την Επιτροπή Ελέγχου του Προϋπολογισμού, έτσι ώστε να ανταποκριθούμε στις επιθυμίες της επιτροπής, συμπεριλαμβάνοντας στη δήλωση αξιοπιστίας τις ειδικές παρατηρήσεις για τα διάφορα τμήματα του προϋπολογισμού μας. Αυτό είναι αποτέλεσμα της συζήτησης που είχαμε ως τώρα.
<P>
Θέλω να τονίσω - στον κ. Mulder, στον κ. Blak, στην κ. van der Laan και στην κ. Morgan, καθώς και σε όλους τους άλλους ομιλητές που αναφέρθηκαν στο θέμα - ότι το Συνέδριο θα συνεχίσει να εργάζεται προς αυτή την κατεύθυνση. Αλλά θα ήθελα επίσης να καταστήσω απολύτως σαφές ότι μια διαδικασία τέτοιου είδους πρέπει να αναπτυχθεί σταδιακά, έτσι ώστε να μην επέλθει ολοκληρωτική αλλαγή στη μέθοδο συλλογής και αντιπαραβολής των στοιχείων, γιατί τότε η αξία του εγχειρήματος αυτού δεν θα πληροί τις προδιαγραφές που μας έχουν τεθεί από τη Συνθήκη.
<P>
Όσον αφορά τώρα την ακρίβεια του αριθμού για την οποία ρώτησε ο κ. Blak: 5,5% ή 3%; Δεν θέλω να φανώ δημαγωγικός αλλά η ερώτηση αυτή βρίσκεται διανοητικά στο ίδιο επίπεδο με την ερώτηση "πότε σταματήσατε να χτυπάτε τη γυναίκα σας;" . Μη μου κάνετε ερωτήσεις που είναι αδύνατο να απαντηθούν. Δεν καταλήξαμε σε αριθμό πέρσι και δεν καταλήξαμε σε αριθμό και φέτος. Έτσι, το ερώτημα αν ο αριθμός του περασμένου χρόνου ανταποκρίνεται στο φετινό αριθμό δεν είναι λογικό.
<P>
Μια δήλωση αξιοπιστίας είναι ένα πολύ λεπτομερές εγχείρημα που περιλαμβάνει όχι μόνο ειδικές παρατηρήσεις για τα διάφορα τμήματα του προϋπολογισμού, αλλά και μια γενική εκτίμηση. Θα το μελετήσουμε αναλυτικά, μαζί με τις εξαίρετες γραμματείς σας. Είμαι πολύ ευτυχής που άκουσα ότι έχετε στη διάθεση σας προσωπικό που θα μπορούσε να συνοψίσει την έκθεση του Συνεδρίου μέσα σε μια ώρα. Χαίρομαι ιδιαίτερα. Μπορεί να σας κλέψουμε αυτό το άτομο. Θα έχουμε όμως την ευκαιρία να τα δούμε όλα αυτά. Θα φροντίσω ώστε ο εισηγητής για τη χορήγηση απαλλαγής να ενημερωθεί για όλες τις λεπτομέρειες.
<P>
Τα μέλη της Επιτροπής Ελέγχου του Προϋπολογισμού επισημαίνουν την ανάγκη για μεγαλύτερη ακρίβεια. Έχετε δίκιο ότι πρέπει να είμαστε πιο ακριβείς στις παρατηρήσεις μας. Μελετώντας την παρούσα ετήσια έκθεση, θα ανακαλύψετε ότι αυτό που προσπαθεί να κάνει το Συνέδριο είναι να φροντίσει έτσι ώστε η εκκαθάριση των λογαριασμών να καταστεί πραγματικό εργαλείο ανάλυσης των ανεπαρκειών στην υλοποίηση της γεωργικής πολιτικής. Αλλά μια καθυστέρηση άνω των δύο ετών περιορίζει κατά πολύ την αξία αυτού του εγχειρήματος.
<P>
Αυτό που επίσης θέλουμε να τονίσουμε είναι ότι στον άλλο τομέα του μεγάλου όγκου των δαπανών στα κράτη μέλη, δεν έχουμε διαδικασία αντίστοιχη με την εκκαθάριση λογαριασμών. Πρόκειται για τα διαρθρωτικά ταμεία. Είναι πολύ δύσκολο να είμαστε περισσότερο ακριβείς, όταν δεν έχουμε σύστημα εκκαθάρισης που θα έδινε απαντήσεις στα ερωτήματα μας, για παράδειγμα όσον αφορά το Κοινωνικό Ταμείο.
<P>
Δεσμεύομαι ότι θα συνεχίσουμε μαζί με την Επιτροπή Ελέγχου του Προϋπολογισμού και το Κοινοβούλιο να προσπαθούμε για περισσότερο ακριβείς πληροφορίες έτσι ώστε να αντιμετωπίσουμε τα αληθινά προβλήματα. Το Συνέδριο συμφωνεί απολύτως με το Κοινοβούλιο ότι δεν είναι απλώς ζήτημα μεταρρύθμιση της Επιτροπής ή μεταρρύθμισης του τρόπου εργασίας του Κοινοβουλίου με δημοσιονομικό έλεγχο. Και το Ελεγκτικό Συνέδριο πρέπει να αλλάξει τις μεθόδους εργασίας του.
<P>
Τώρα, ως προς το ζήτημα του ότι η έκθεση δεν κατονομάζει: δεν μπορώ να δεχθώ την άποψη του κ. van Hulten ότι η έκθεση είναι υπερβολικά πολιτική με την έννοια ότι αποφεύγουμε να κατονομάσουμε πράγματα που θα έπρεπε να κατονομαστούν. Έχετε μπροστά σας ένα μέλος, το οποίο, ως εισηγητής της Επιτροπής Ανάπτυξης, κατονόμασε κάποτε όχι δυο χώρες, αλλά δυο εταιρείες, και το Ελεγκτικό Συνέδριο παραπέμφθηκε στο Ευρωπαϊκό Δικαστήριο εξαιτίας αυτού του γεγονότος.
<P>
Υπονοεί ότι φοβόμαστε για πολιτικούς λόγους να αναφέρουμε τα απαραίτητα για τον έλεγχο ονόματα που κατ' ιδίαν θεωρούμε σημαντικά, όμως έχω στοιχεία για να αποδείξω το αντίθετο. Ήταν αρκετά σαφές, στη συγκεκριμένη περίπτωση, ότι το Πρωτοδικείο μας υποστήριξε αποφαινόμενο ότι όχι μόνο έχουμε το δικαίωμα, αλλά και την υποχρέωση να αναφέρουμε αυτά τα ονόματα.
<P>
Αν διαβάσετε την έκθεση του Ελεγκτικού Συνεδρίου σχετικά με τα μέτρα της Επιτροπής κατά της ρύπανσης του περιβάλλοντος, θα δείτε να κατονομάζονται όχι μόνον χώρες, αλλά και περιφέρειες το μέλος του Ελεγκτικού Συνεδρίου που εκπροσωπεί τη Γαλλία και κατάγεται από τη Βρετάνη, ο κ. Jean-Franηois Bernicot, δεν διαμαρτυρήθηκε για το γεγονός ότι ασχολούμαστε με την Βρετάνη του σε κάθε σελίδα της έκθεσης.
<P>
Όπου χρειάζεται, από την άποψη του ελέγχου, αναφέρουμε οτιδήποτε πρέπει να αναφερθεί. Αυτή είναι η πολιτική και η αρχή του Συνεδρίου. Πρόθεση του Ελεγκτικού Συνεδρίου δεν είναι να αποτελέσει πολιτικό εργαλείο, αλλά αντικειμενικό εργαλείο για τον πολιτικό σας έλεγχο, εδώ στο Κοινοβούλιο και θα συνεχίσουμε να εργαζόμαστε προς αυτή την κατεύθυνση.
<P>
Μετά από αυτά, θα ήθελα να δεσμευθώ ότι θα ακούσουμε προσεκτικά τα αιτήματα του Κοινοβουλίου για περισσότερο ακριβή εργαλεία ανάλυσης και θα διασφαλίσουμε ότι μπορούμε να χρησιμοποιήσουμε όλα αυτά τα εργαλεία για να ανταποκριθούμε στις ανάγκες πολιτικού ελέγχου. Θα επανέλθω στο θέμα αυτό όταν θα σας παρουσιάσω την επόμενη ετήσια έκθεση και θα σας δώσω το χρονοδιάγραμμα για το πρόγραμμα εργασίας του επομένου έτους όταν θα ξανασυναντηθούμε.
<P>
Κύριε Mulder, τονίζω αυτά που είπα χθες. Από τεχνική, στατιστική άποψη, συγκεκριμένα μεγέθη της DAS για κάθε χώρα και για κάθε μεγάλο πολιτικό χώρο θα απαιτούσαν πάρα πολύ προσωπικό, γιατί όταν μειώνεις τον πληθυσμό αυξάνεις την ανάγκη για το δείγμα και έτσι η πραγματοποίηση της δειγματοληψίας θα χρειαζόταν μεγάλο όγκο εργασίας, πράγμα που νομίζω ότι κανείς δεν θα έβρισκε εφικτό. Να γιατί πρέπει να χρησιμοποιήσουμε άλλες μεθόδους και να υιοθετήσουμε τη προσέγγιση που συμφωνήσαμε σχετικά με τις ειδικές παρατηρήσεις και να ευθυγραμμίσουμε περισσότερο τη DAS με τους άλλους ελέγχους, όχι μόνο του Συνεδρίου, αλλά και της Επιτροπής και των κρατών μελών, για την εκκαθάριση των λογαριασμών.
<P>
Και εγώ σκεπτόμουν σήμερα τη Φλόριντα, κ. van Hulten, και είμαι ευγνώμων που δεν ήμουν υπεύθυνος για τον έλεγχο της εκλογικής διαδικασίας στη συγκεκριμένη πολιτεία. Πάντα υπάρχει κάτι για να μας κάνει ευτυχείς.
<P>
Ελπίζω ότι η συζήτηση ολοκληρώθηκε έτσι ώστε να μπορέσω να απαντήσω σε όποια ερώτηση μπορεί να έχω ξεχάσει. Πρέπει να σχολιάσω, κύριε Blak, αυτά που είπατε. Θέλετε να αναδιαρθρώσουμε την έκθεση και αυτό κάναμε.
<P>
Θα ήθελα απλώς να σας υπενθυμίσω ότι, μετά το διάλογο που είχαμε με την Επιτροπή Ελέγχου του Προϋπολογισμού, αναδιαρθρώσαμε την έκθεση. Υποδείξατε ότι η δομή της έκθεσης πρέπει να είναι αντίστοιχη με τα χαρτοφυλάκια των επιτρόπων ή των γενικών διευθυντών. Δεν θα συνιστούσα κάτι τέτοιο. Επίτροποι όπως ο κ. Fischler, που είναι υπεύθυνοι για την εκτέλεση του μισού προϋπολογισμού, πρέπει να έχουν μεγαλύτερο κεφάλαιο από τους επιτρόπους που δεν έχουν καμία σχέση με τον προϋπολογισμό. Ας είμαστε ανοικτοί και ας συζητήσουμε πώς θα διαρθρώσουμε την έκθεση έτσι ώστε να είναι όσο το δυνατόν πιο ικανοποιητική.

<SPEAKER ID=21 NAME="Πρόεδρος">
Ευχαριστώ πολύ, Πρόεδρε κύριε Karlsson.
<P>
Η συζήτηση έληξε.
<P>
Κύριοι βουλευτές, όπως έχετε παρατηρήσει, το τελευταίο μέρος της παρέμβασης του Προέδρου του Ελεγκτικού Συνεδρίου αποτέλεσε δυστυχώς θύμα ενός ιού ο οποίος παρεμβλήθηκε μεταξύ της ομιλίας του και του Σώματος. Ακριβώς για το λόγο αυτό, και προκειμένου να εξολοθρεύσουμε τον ιό, πρέπει να διακόψουμε τη συνεδρίαση για δύο ή τρία λεπτά ώστε να καταφέρουμε να βρούμε τρόπο επίλυσης αυτού του τεχνικού προβλήματος.
<P>
(Η συνεδρίαση διακόπτεται για τρία λεπτά προκειμένου να επιλυθεί ένα τεχνικό πρόβλημα)

<CHAPTER ID=2>
Γενική ασφάλεια των προϊόντων
<SPEAKER ID=22 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0309/2000) της κ. Gonzαlez Αlvarez εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την γενική ασφάλεια των προϊόντων (COM (2000) 139 - C5-0224/2000 - 2000/0073(COD)).

<SPEAKER ID=23 LANGUAGE="ES" NAME="Gonzαlez Αlvarez">
. (ES) Κύριε Πρόεδρε, συζητάμε σήμερα για μια πρόταση σχετικά με τη γενική ασφάλεια των τροφίμων. Η Επιτροπή Περιβάλλοντος του Ευρωπαϊκού Κοινοβουλίου τη θεώρησε, γενικά, καλή πρόταση. Γι' αυτό υπάρχουν λίγες τροποποιήσεις. Ίσως η ποιότητα της έκθεσης να οφείλεται, εν μέρει, στο γεγονός ότι η Επιτροπή διαβουλεύθηκε με πάνω από 14 κοινωνικές οργανώσεις, οι οποίες επεσήμαναν τις δυσκολίες που είχε η εφαρμογή της οδηγίας του 1992. Πιστεύω ότι ορισμένες από αυτές τις επισημάνσεις των κοινωνικών οργανώσεων συμπεριλαμβάνονται στην πρόταση της Επιτροπής. Αναφέρω ένα παράδειγμα: κάτι που ξέρω ότι έχει ορισμένες δυσκολίες για το Συμβούλιο, αλλά για το Ευρωπαϊκό Κοινοβούλιο είναι ιδιαίτερα σημαντικό και το υποστηρίζουμε απόλυτα, είναι η απαγόρευση εξαγωγής προϊόντων που θεωρούνται μη ασφαλή σε τρίτες χώρες. Κατά τον ίδιο τρόπο, υπάρχουν και άλλες προτάσεις στην έκθεση που μας φαίνονται αποδεκτές. Για το λόγο αυτό, δεν κάναμε υπερβολικές τροποποιήσεις, αλλά μόνο μερικές που θεωρούμε ότι εξασφαλίζουν καλύτερα τα δικαιώματα των καταναλωτών.
<P>
Η έκθεση αυτή εγκρίθηκε με μεγάλη πλειοψηφία από την Επιτροπή Περιβάλλοντος του Κοινοβουλίου και, κατά συνέπεια, θα υποστηρίξω το αποτέλεσμα της ψηφοφορίας στην επιτροπή αυτή.
<P>
Οι προτάσεις που εγκρίθηκαν από την Επιτροπή Περιβάλλοντος αποσκοπούν στην ενίσχυση της διαφάνειας και της ενημέρωσης του καταναλωτή, στην εγγύηση της ανάκτησης των προϊόντων ακόμη και όταν αυτά βρίσκονται ήδη στα χέρια των καταναλωτών, στον περιορισμό του επαγγελματικού απόρρητου στο ελάχιστο δυνατό, στον σαφέστερο ορισμό του ασφαλούς και του επικίνδυνου προϊόντος, στη συμπερίληψη του ελέγχου ασφαλείας της εγκατάστασης και της συντήρησης των προϊόντων - διότι, μερικές φορές, σ' αυτή την εγκατάσταση και τη συντήρησή τους ενδέχεται να παρουσιάζονται κίνδυνοι για την ασφάλεια των καταναλωτών - στη συμπερίληψη της αρχής της προφύλαξης, μιας πολύ ενδιαφέρουσας αρχής που χρησιμοποιείται σπάνια στην Ευρωπαϊκή Ένωση - ενώ αν ίσχυε το αντίθετο, δεν θα αντιμετωπίζαμε προβλήματα όπως το θέμα των τρελών αγελάδων, που πρόκειται να εξετάσουμε σήμερα το απόγευμα, το θέμα των διοξινών ή κάποιο άλλο σχετικό με τους γενετικά τροποποιημένους οργανισμούς - στην εξασφάλιση ορισμένης εναρμόνισης των προγραμμάτων εποπτείας και παρακολούθησης - είναι σημαντικό να υπάρχει κάποια ισότητα στα συστήματα εποπτείας και παρακολούθησης των κρατών μελών - και, γενικά, στην εξασφάλιση ότι οι καταναλωτές λαμβάνουν τις πληροφορίες στη γλώσσα της χώρας όπου αγοράζουν τα προϊόντα.
<P>
Κύριε Πρόεδρε, δεν μπορούμε δυστυχώς να δεχθούμε ορισμένες τροπολογίες που παρουσιάστηκαν πρώτα στην Επιτροπή Περιβάλλοντος, που παρουσιάζονται τώρα εδώ και που αντιβαίνουν στις αρχές αυτές. Αναφέρω δύο παραδείγματα. Το πρώτο αφορά την τροπολογία 40. Ζητά τη διαγραφή μιας παραγράφου, η οποία απλώς καλεί τους παραγωγούς και τους διανομείς, όταν διαπιστώνουν ότι ένα προϊόν είναι επικίνδυνο, να ενημερώνουν αμέσως τις αρχές των κρατών μελών. Δεν μπορούμε να επιτρέψουμε τη διαγραφή αυτής της παραγράφου. Μια άλλη παράγραφος, της οποίας ζητείται η διαγραφή, αφορά το επαγγελματικό απόρρητο και λέει ότι το επαγγελματικό απόρρητο πρέπει να υποτάσσεται στην αποτελεσματικότητα των υπηρεσιών εποπτείας και παρακολούθησης των επικίνδυνων προϊόντων. Δεν είναι δυνατό να επιτρέψουμε την διαγραφή ούτε αυτής της παραγράφου.
<P>
Ορισμένες τροπολογίες, όπως η 1 και η 18, άπτονται ζητημάτων που αφορούν κυρίως το Ηνωμένο Βασίλειο και πρέπει να πούμε ότι όλες οι ομάδες του Ηνωμένου Βασιλείου, τόσο οι Σοσιαλιστές όσο και το Λαϊκό Κόμμα και οι Πράσινοι, τις υποστήριξαν με πολύ πάθος και εγκρίθηκαν από την Επιτροπή Περιβάλλοντος. Αφορούν ένα πολύ ιδιαίτερο ζήτημα του Ηνωμένου Βασιλείου, που είναι τα φιλανθρωπικά καταστήματα και οι άτυπες λαϊκές αγορές. Ορισμένοι συνάδελφοι από άλλες χώρες δεν κατανοούμε τόσο αυτήν την ανησυχία των συναδέλφων του Ηνωμένου Βασιλείου, όμως οι τροπολογίες αυτές έχουν εγκριθεί από την Επιτροπή Περιβάλλοντος κι ως εκ τούτου οφείλω να το διευκρινίσω.
<P>
Κύριε Πρόεδρε, ευχαριστώ την Επιτροπή και το Συμβούλιο για τη συνεργασία τους στην εκπόνηση αυτής της έκθεσης. Πιστεύω ότι η Επιτροπή Περιβάλλοντος κατήρτισε μία έκθεση που προσπαθεί να ενισχύσει τα δικαιώματα και την ασφάλεια των καταναλωτών. Ενόψει των όσων συνέβησαν, ιδίως στον τομέα της διατροφής, τα τελευταία χρόνια, θεωρώ ότι πρόκειται για μια πολύ σημαντική οδηγία και ελπίζω να εγκριθεί από μεγάλο μέρος του Σώματος, παρότι, όπως ανέφερα προηγουμένως, ορισμένες τροπολογίες που παρουσιάστηκαν αντιβαίνουν στο πνεύμα που υιοθέτησε η Επιτροπή Περιβάλλοντος

<SPEAKER ID=24 LANGUAGE="DE" NAME="Lehne">
Κύριε Πρόεδρε, κυρίες και κύριοι, η συμβουλευτική Επιτροπή Νομικών Θεμάτων και Εσωτερικής Αγοράς πρεσβεύει μια εντελώς διαφορετική άποψη από ό,τι η συντονιστική Επιτροπή Περιβάλλοντος, Δημόσιας Υγείας και Πολιτικής των Καταναλωτών. Θεωρούμε αναγκαία μια σειρά τροποποιήσεων στο εν λόγω σχέδιο οδηγίας, τις οποίες δυστυχώς δεν υιοθέτησε η Επιτροπή Περιβάλλοντος, Δημόσιας Υγείας και Πολιτικής των Καταναλωτών. Για το λόγο αυτό είμαι ιδιαίτερα ευγνώμων στην κοινοβουλευτική ομάδα του Ευρωπαϊκού Λαϊκού Κόμματος, επειδή υιοθέτησε σήμερα τις τροπολογίες αυτές και τις υπέβαλε εκ νέου για διαβούλευση στην Ολομέλεια.
<P>
Θα ήθελα να θίξω δύο σημεία: Πρώτον, θεωρούμε λάθος το γεγονός ότι η πιθανή ευθύνη στο πλαίσιο της παροχής υπηρεσιών θίγεται στο πλαίσιο της οδηγίας για την ασφάλεια των προϊόντων, επειδή είμαστε της γνώμης, ότι εάν χρειαστεί, τα θέματα αυτά πρέπει να ρυθμιστούν παράλληλα σε κάποιο άλλο σημείο.
<P>
Το δεύτερο σημείο αφορά την απαγόρευση εξαγωγών, που τόσο επαινέθηκε προ ολίγου. Η Επιτροπή Νομικών Θεμάτων και Εσωτερικής Αγοράς είναι κατά πλειοψηφία της γνώμης, ότι δεν υπάρχει στην προκειμένη περίπτωση νομική βάση. Σύμφωνα με τις εμπειρίες του πρόσφατου παρελθόντος - φράση-κλειδί "Απόφαση του Ευρωπαϊκού Δικαστηρίου για το ζήτημα της διαφήμισης των τσιγάρων" - μπορώ μόνο να συστήσω στο Σώμα, να ακούσει αυτό που προτείνει η Επιτροπή Νομικών Θεμάτων και Εσωτερικής Αγοράς στην Ολομέλεια, ως η πλέον αρμόδια για τέτοια ζητήματα. Διαφορετικά, θεωρώ απολύτως φυσική την έκδοση στο θέμα αυτό μιας ακόμα οδυνηρής απόφασης του Ευρωπαϊκού Δικαστηρίου. Για το λόγο αυτό, εκφράσαμε εδώ κάποια άλλη άποψη, και μπορούμε να συμβουλεύσουμε μόνο την Ολομέλεια εκ μέρους της πλειοψηφίας των μελών της Επιτροπής Νομικών Θεμάτων και Εσωτερικής Αγοράς, να τηρήσει κυρίως τις προτάσεις 38 ή 41, οι οποίες ασχολούνται με την απίσχνανση της απαγόρευσης εξαγωγών.
<P>
Εκ μέρους της κοινοβουλευτικής μου ομάδας μπορώ να δηλώσω ότι, σε περίπτωση που δεν γίνει αποδεκτή καμιά από τις δύο αυτές προτάσεις, αυτό θα σημαίνει για την Ομάδα του Ευρωπαϊκού Λαϊκού Κόμματος, τη συνολική απόρριψη της έκθεσης, επειδή πρέπει να σταματήσουμε επιτέλους να ψηφίζουμε παράνομα κείμενα!
<P>
(Χειροκροτήματα)

<SPEAKER ID=25 LANGUAGE="DE" NAME="Rόbig">
Κύριε Πρόεδρε, το Μάρτιο του τρέχοντος έτους ψηφίσαμε την οδηγία σχετικά με τους εναέριους σιδηρόδρομους για τη μεταφορά προσώπων. Εάν η οδηγία είχε ήδη εφαρμοσθεί, τότε ίσως να μην συνέβαινε το δυστύχημα στην Αυστρία. Διαπιστώνεται ότι η νομοθεσία φέρει μεγάλο μερίδιο ευθύνης στην προκειμένη περίπτωση, και το ευκταίο θα ήταν, εάν οι οδηγίες, ειδικά σε τόσο ευαίσθητα θέματα όπως η ασφάλεια των προϊόντων, εφαρμόζονταν το ταχύτερο δυνατόν. Ελπίζω ότι αυτό θα συμβεί πριν από την 3η Μαΐου 2002.
<P>
Η σημερινή ρύθμιση σχετικά με την ασφάλεια των προϊόντων είναι μια γενική οδηγία, η οποία αναφέρεται κυρίως σε τομείς που δεν καλύπτονται από τις υφιστάμενες οδηγίες. Θα ήθελα να ευχαριστήσω την Επιτροπή, επειδή προσέθεσε εκ νέου ένα άκρως σημαντικό σημείο, το οποίο είναι η υπόθεση συμμόρφωσης, δηλαδή εφόσον τα προϊόντα πληρούν τα ευρωπαϊκά πρότυπα, θεωρούνται ασφαλή. Πιστεύω ότι η βασική αυτή αρχή είναι τεράστιας σημασίας για την προστασία του καταναλωτή, επειδή ανά πάσα στιγμή μπορεί να ελεγχθεί, εάν κάποιο προϊόν ανταποκρίνεται στα πρότυπα ή όχι. Ως εκ τούτου, η τροπολογία αριθ. 37 - ότι δηλαδή διενεργούνται εξωτερικοί έλεγχοι πιστοποίησης και δεν χορηγούνται σήματα συμμόρφωσης CE μόνο από επιχειρήσεις, αλλά ελέγχονται και από ανεξάρτητες και ουδέτερες αρχές - είναι κεφαλαιώδους σημασίας για την προστασία του καταναλωτή, και μάλιστα επειδή με αυτή εμπεδώνεται σημαντικά, όπως είναι φυσικό, η εμπιστοσύνη των καταναλωτών σε ανάλογου περιεχομένου δηλώσεις.
<P>
Με την τροπολογία 14 σχετικά με τη δημοσίευση των προτύπων στην Επίσημη Εφημερίδα υπάρχει βέβαια πρόβλημα, επειδή τα υφιστάμενα δικαιώματα του δημιουργού ανήκουν στις εθνικές αρχές τυποποίησης και συνεπώς θα πρέπει να καταβληθούν τέλη χορήγησης αδείας εκ μέρους της Ευρωπαϊκής Ένωσης. Επιπλέον, πρέπει κανείς να ρωτήσει, σε τι έκταση ισχύουν τα υφιστάμενα πρότυπα στην Ευρώπη και ποιο εύρος θα είχαν τα ευρωπαϊκά πρότυπα. Για το λόγο αυτό, στο συγκεκριμένο θέμα έχω σοβαρές επιφυλάξεις και θα απέρριπτα ευχαρίστως τη συγκεκριμένη διάταξη.
<P>
Όσον αφορά το θέμα "απαγόρευση εξαγωγών" δεν μπορούμε αυτομάτως να θεωρήσουμε ως δεδομένο, ότι οι προδιαγραφές μας είναι παγκοσμίως οι ιδανικότερες. Υπάρχουν πολλές χώρες, οι οποίες διαθέτουν τις δικές τους ρυθμίσεις και προδιαγραφές ασφαλείας, οι οποίες εξυπηρετούν το σκοπό τους εκεί πολύ καλύτερα από ό,τι οι ισχύουσες σήμερα στην Ευρώπη.

<SPEAKER ID=26 LANGUAGE="DE" NAME="Flemming">
Κύριε Πρόεδρε, κύριε Επίτροπε, η κ. Gonzαlez Αlvarez συνέταξε μια λογική έκθεση, αν και η κοινοβουλευτική μου ομάδα διαφωνεί με την άμεση σύνδεση των υπηρεσιών με την ευθύνη για τα προϊόντα, όπως προβλέπεται από την Επιτροπή. Ένα παράδειγμα: σε πολλούς τομείς τα προϊόντα σήμερα δεν συναρμολογούνται πλέον από τον παραγωγό, αλλά παραδίδονται ασυναρμολόγητα σε επιμέρους εξαρτήματα στους διανομείς. Ως παραγωγός, ο οποίος και ευθύνεται, θωρείται πλέον κάθε πρόσωπο στην αλυσίδα διανομής που είναι σε θέση να επηρεάσει τα χαρακτηριστικά ασφαλείας του προϊόντος, και υπό αυτήν την έννοια όλοι οι διανομείς, οι οποίοι προβαίνουν σε εργασίες συναρμολόγησης, θεωρούνται παραγωγοί. Είμαστε της γνώμης, ότι στις περιπτώσεις αυτές πρέπει να απορριφθεί η ιδέα της επιβάρυνσης του εμπορίου με τις υποχρεώσεις του παραγωγού, όπως προβλέπει η νομοθεσία για την ασφάλεια των προϊόντων. Εν προκειμένω, υπάρχουν άλλα μέσα του αστικού δικαίου, π.χ. αποζημίωση λόγω συμβατικής ευθύνης, τα οποία διασφαλίζουν σε ικανοποιητικό βαθμό την προστασία του καταναλωτή. Με εξέπληξε μάλιστα το γεγονός, ότι οι ειδήμονες της Επιτροπής δεν επέλυσαν το πρόβλημα αυτό από μόνοι τους, και έχω εμπιστοσύνη στον νέο Επίτροπο, ότι θα επανεξετάσει το πρόβλημα αυτό ακόμα μια φορά. Ελπίζω ότι δεν θα υπάρξουν δυσκολίες με την Επιτροπή, στο να εξαιρεθούν φιλανθρωπικές οργανώσεις και μη κερδοσκοπικοί οργανισμοί από τις διατάξεις της οδηγίας για την ασφάλεια των προϊόντων.
<P>
Σχετικά με τις διατάξεις περί εξαγωγών: δεν επιτρέπονται εξαγωγές, εάν η Επιτροπή έχει απαγορεύσει τη διάθεση κάποιου προϊόντος στο εμπόριο εντός της Ευρωπαϊκής Ένωσης ή έχει απαιτήσει την απόσυρσή του. Σύμφωνοι, όχι! Ωστόσο, απλά και μόνο η παρότρυνση της Επιτροπής για ελέγχους ασφάλειας δεν είναι δυνατόν να αποτελέσει επαρκή λόγο να παραλύσει ολόκληρος ο εξαγωγικός κλάδος. Όπως προείπαν ήδη οι συνάδελφοι, θα έπρεπε τουλάχιστον να γίνει αποδεκτή η απόδειξη, ότι στη χώρα εξαγωγής ισχύουν άλλες διατάξεις ασφαλείας. Μπορώ μόνο να συστήσω με έμφαση στην Επιτροπή, να επανεξετάσει το συγκεκριμένο πρόβλημα. Είμαστε ακόμη στην πρώτη ανάγνωση. Στη δεύτερη ή την τρίτη ανάγνωση χρειαζόμαστε τις περιβόητες 314 ψήφους, και είναι μάλλον βέβαιο ότι δεν πρόκειται - με την τωρινή μορφή της εν λόγω έκθεσης - να τις λάβουμε.

<SPEAKER ID=27 LANGUAGE="EN" NAME="Whitehead">
Κύριε Πρόεδρε, θα ήθελα και εγώ να συγχαρώ με τη σειρά μου την κ. Gonzαlez Αlvarez η οποία ήταν πολύ συμπαθητική και περιεκτική στην εισήγηση της. Ίσως να μην μπορεί να κατανοήσει τη βρετανική εκκεντρικότητα της πώλησης μεταχειρισμένων προϊόντων από ιδιώτες σε αυτοκίνητα, αλλά ακόμα και σε αυτό έδειξε την προσωπική της μεγαλοψυχία.
<P>
Η παρούσα οδηγία θα έπρεπε να γίνει δεκτή με ικανοποίηση από ολόκληρο το Σώμα και το θέμα της γενικής ασφάλειας των προϊόντων και της επέκτασης του πεδίου εφαρμογής της είναι κάτι το οποίο πρέπει να επιδοκιμάσουμε. Στην Επιτροπή Περιβάλλοντος, Δημόσιας Υγείας και Πολιτικής των Καταναλωτών υπό τη σοφή καθοδήγηση της εισηγήτριας μας, εγκρίναμε μια σειρά από τροπολογίες, τις οποίες η Ομάδα μου θα συνιστούσε να υπερψηφιστούν από το Σώμα ως ενιαίο σύνολο. Είμαστε λιγότερο ευτυχείς για κάποιες από τις τελευταίες. Ακούσαμε τις αιτιολογήσεις για αυτές και για την επανάληψη των βιομηχανικών επιχειρημάτων τα οποία ακούσαμε και στην επιτροπή. Δεν έχουμε ωστόσο πεισθεί και θα καταψηφίσουμε τις περισσότερες από αυτές.
<P>
Ίσως πριν από την ψηφοφορία, η κ. Lulling ή κάποια από τις συναδέλφους της να μας δώσει την ακριβή διατύπωση της τροπολογίας αριθ. 42 ιδιαίτερα στην αγγλική απόδοση. Θα μπορούσαμε να την υποστηρίξουμε εάν η διατύπωση ήταν "εγκατάσταση και συντήρηση" και όχι "εγκατάσταση ως συντήρηση" . Είμαι βέβαιος ότι πρόκειται για σφάλμα, και εάν αυτό μπορεί να επιβεβαιωθεί, τότε θα την υποστηρίξουμε.
<P>
Η πρόταση αυτή περιλαμβάνει κάποιες εξαιρετικά αξιόλογες γενικές αρχές, περιλαμβανομένης της αρχής που η άλλη πτέρυγα του Σώματος φαίνεται να βρίσκει ενοχλητική. Πρόκειται για την αρχή της μη εξαγωγής προϊόντων τα οποία θεωρούμε ότι δεν είναι ασφαλή για τους πολίτες μας στην Ευρωπαϊκή Ένωση. Όσο αναπτύσσεται το διεθνές εμπόριο, βρισκόμαστε ολοένα και περισσότερο αντιμέτωποι με το πρόβλημα αυτό και πρέπει να το αντιμετωπίσουμε και όχι να υποχωρήσουμε με το επιχείρημα ότι δήθεν ο υπόλοιπος κόσμος δεν μας ενδιαφέρει, ακόμα και εάν πρόκειται για την ασφάλεια της υγείας του, τα προϊόντα διατροφής του ή τα προϊόντα τα οποία εξάγουμε προς αυτόν. Πρέπει να εξετάσουμε πλέον τη διασύνδεση μεταξύ προϊόντων και υπηρεσιών. Η Επιτροπή άρχισε να λαμβάνει κάποια διστακτικά αλλά ευπρόσδεκτα μέτρα προς αυτή την κατεύθυνση και ίσως ο Επίτροπος αναφερθεί περισσότερο σε αυτά στην απάντηση του.
<P>
Τέλος, θα ήθελα να πω λίγα λόγια για τα φιλανθρωπικά καταστήματα και την πώληση προϊόντων από ιδιώτες σε αυτοκίνητα και όλα τα άλλα σημεία ανταλλαγής δωρηθέντων και προσωπικών μεταχειρισμένων ειδών. Τα φιλανθρωπικά καταστήματα χαιρετίζουν τη γενική προστασία που παρέχει αυτή η οδηγία. Αλλά πρέπει να εξαιρεθούν από την υποχρέωση, σύμφωνα με το άρθρο 2, να παρέχουν πληροφορίες τις οποίες πολύ απλά δεν διαθέτουν. Οι τροπολογίες μας αριθ. 1, 8 και 18 αφορούν αυτό το σημείο. Ελπίζω ότι θα μπορέσει το Σώμα να τις υποστηρίξει, γιατί ουδείς μπορεί να έχει την πρόθεση να καταργηθούν αυτές οι αξιόλογες και συνήθως μη κερδοσκοπικές φιλανθρωπικές δραστηριότητες λόγω της παροχής πληροφοριών που πρέπει να σχετίζονται με τους κατασκευαστές και με νέα ή πιστοποιημένα προϊόντα. Με την προϋπόθεση ότι ο πωλητής μπορεί πάντα να πληροφορήσει τον αγοραστή για τη φύση των προϊόντων και τους περιορισμούς στην ενημέρωση, αυτό θα έπρεπε να είναι αρκετό.

<SPEAKER ID=28 NAME="Maaten">
Κύριε Πρόεδρε, οι οδηγίες πρέπει κατά καιρούς να αξιολογούνται και να προσαρμόζονται και θα ήθελα να παρατηρήσω ότι αυτό συμβαίνει πολύ σπάνια. Είμαστε της άποψης ότι αυτή τη φορά η Επιτροπή είναι άξια συγχαρητηρίων για τον τρόπο με τον οποίο αντιμετώπισε το θέμα. Η διαδικασία που εφαρμόστηκε είναι άριστη και πολύ περιεκτική. Στην περίπτωση της οδηγίας αυτής κινούμεθα στο πεδίο έντασης μεταξύ αυτών που θα μπορούσαμε λογικά να προσδοκούμε από τους παραγωγούς και της προστασίας των καταναλωτών. Από την άποψη αυτή, συμφωνώ κατά κάποιον τρόπο με αυτό που είπε ο κ. Lehne ότι οι πρόσφατες αποφάσεις του Δικαστηρίου δείχνουν ότι βρισκόμαστε σε μια κάπως απροσδιόριστη κατάσταση όταν συζητάμε τι μπορεί και τι δεν μπορεί να κάνει η Ευρωπαϊκή Ένωση. Ένα σημείο το οποίο πρέπει να εξετάσουμε πάρα πολύ καλά είναι η διάταξη για τις εξαγωγές.
<P>
Όπως έχουν τα πράγματα, η πολιτική μου ομάδα τείνει να υποστηρίξει τις προτάσεις ως έχουν, θα το εκτιμούσα όμως όλως ιδιαιτέρως εάν ο Επίτροπος μπορούσε να υπεισέλθει κάπως περισσότερο σε βάθος στο θέμα αυτό. Υποστηρίζουμε κατά τα άλλα τις προτάσεις της Επιτροπής για την επέκταση του πεδίου εφαρμογής της οδηγίας στις υπηρεσίες και για τη συμπερίληψη των τροποποιημένων προϊόντων, παρόλο που στον τομέα αυτό θα μπορούσαν ακόμη να γίνουν πολλά, αλλά νομίζω ότι με αυτό θα ασχοληθούμε στο μέλλον. Συμφωνούμε με την μεγαλύτερη έμφαση που δίνει ο εισηγητής στην πληροφόρηση των καταναλωτών για τους κινδύνους και για τη διαφάνεια, ιδιαιτέρως στους τομείς της υγείας και της ασφάλειας. Όντως, αυτή θα πρέπει να είναι η γενική αρχή με βάση την οποία κινούμαστε.
<P>
Ολοκληρώνοντας θα ήθελα να κάνω δύο παρατηρήσεις. Συγκεκριμένα, σχετικά μία τροπολογία η οποία έχει σχέση με την πρόταση της Επιτροπής να ενημερώνουν αμέσως οι παραγωγοί τις αρμόδιες αρχές σε περίπτωση που ανακαλύψουν ότι ένα προϊόν είναι επικίνδυνο. Πιστεύουμε ότι αυτό είναι ένα πάρα πολύ σημαντικό στοιχείο. Έχει κατατεθεί πρόταση να διαγραφεί η φράση αυτή, εκτός των άλλων, με το επιχείρημα ότι οι παραγωγοί δεν θα πρέπει να ενοχοποιούν τον εαυτό τους και ενόψει της προστασίας του επαγγελματικού μυστικού. Εμείς είμαστε της άποψης ότι στο σημείο αυτό το κέντρο βάρους θα πρέπει να αποτελεί η προστασία των καταναλωτών και ότι δεν επιτρέπεται να αδρανούν οι παραγωγοί από τη στιγμή που ανακαλύπτουν ότι το προϊόν τους είναι πραγματικά επικίνδυνο.
<P>
Τέλος, έχω ακόμη μια μικρή ερώτηση που θα ήθελα να υποβάλω στην Ευρωπαϊκή Επιτροπή σε σχέση με το άρθρο 4, η οποία αφορά τα ευρωπαϊκά πρότυπα και το κατά πόσον θα πρέπει να γνωστοποιούνται. Θα ήθελα να παρακαλέσω την Επιτροπή να υπεισέλθει κάπως περισσότερο στο θέμα αυτό.

<SPEAKER ID=29 LANGUAGE="IT" NAME="Nobilia">
Κύριε Πρόεδρε, η εξεταζόμενη πρόταση ήταν σίγουρα αναμενόμενη. Θα πρέπει όμως να αναρωτηθούμε εάν η πρόταση αυτή ανταποκρίνεται πλήρως στους σκοπούς που, προ οκτώ ετών, είχαν επιβάλει την ψήφισή της ή μήπως δημιουργεί, αντίθετα, περαιτέρω περιπλοκές. Και αυτό δεν έχει καμία απολύτως σχέση με τη δουλειά της συναδέλφου Gonzαlez Αlvarez, η οποία κατέβαλε τεράστιες προσπάθειες να βελτιώσει την εξεταζόμενη οδηγία, τόσο σε επίπεδο κατευθυντήριων γραμμών όσο και σε ορισμένα περιεχόμενα της ίδιας της πρότασης. Καταρχάς, η Επιτροπή, στη συγκεκριμένη περίπτωση, από πρωταρχικός παράγοντας της νομοθετικής διαδικασίας μοιάζει να μετατράπηκε σε διοικητική αρχή, χωρίς να υπάρχει ωστόσο κατάλληλο ρυθμιστικό πλαίσιο για να πλαισιώσει νομικά και με διαφάνεια αυτόν τον νέο ρόλο, αρχίζοντας από τον προσδιορισμό του ερευνητικού της πεδίου και από τον έλεγχο των αποφάσεων που λαμβάνει σε βάση ταχείας επέμβασης.
<P>
Εκτός αυτού, δεδομένης της δυνατότητας αυτόνομης δράσης της όσον αφορά την εφαρμογή των μέτρων έκτακτης ανάγκης, καθώς και του κατά πάσα πιθανότητα μακρού χρονικού διαστήματος μέχρις ότου αποδειχθεί η σκοπιμότητά τους, από μέριμνα για την απασχόληση και μόνο, οφείλουμε να επισημάνουμε την απουσία εκτιμήσεων σχετικά με τη ζημιά που υφίσταται μια επιχείρηση - και κυρίως οι εργαζόμενοι σε αυτήν - από μια ενδεχομένως λανθασμένη απόφαση. Υπάρχει, αντίθετα, η απαγόρευση εξαγωγής για τα προϊόντα που έχουν καταγραφεί ως επικίνδυνα, πράγμα που αποδεικνύει βεβαίως τον υψηλό βαθμό πολιτισμού της Ένωσης, αλλά δεν υπάρχει απάντηση για το εάν η εν λόγω απαγόρευση είναι σύμφωνη με τη λεγόμενη διαδικασία Prior Informative Concert, που προβλέπεται από διεθνείς συμβάσεις.
<P>
Επίσης, η έννοια της ευθύνης, όσον αφορά τόσο τον ορισμό του προϊόντος όσο και τη δυνατότητα εντοπισμού της προέλευσής του και την εξομοίωση των υπηρεσιών με αυτήν την έννοια, φαίνεται ότι μπορεί να ερμηνευθεί και, επομένως, να κατηγορηθεί κατά βούληση. Εν τω μεταξύ, ας σκεφτούμε ορισμένες ενδεχόμενες ερμηνείες της σχετικά με τα προϊόντα πρώτων υλών σε διαδικασία επεξεργασίας και τον θετικό αντίκτυπο που θα έχουν στην έρευνα για την υγεία των εργαζομένων, η οποία περιορίζεται ωστόσο από την έλλειψη ενός αποτελεσματικού, ευρωπαϊκού συστήματος συλλογής στατιστικών δεδομένων, όπως και από την ποικιλομορφία των νομικών συστημάτων αναγνώρισης των επαγγελματικών ασθενειών.
<P>
Τέλος, θα ήταν ευχής έργο να ξεκινήσει η Επιτροπή ένα έργο συμφωνίας στον τομέα της υπάρχουσας κοινοτικής νομοθεσίας, καθώς και μια εξέλιξή της, για να την καταστήσει όχι μόνο πιο διαφανή, αλλά και, δεδομένης της βεβαιότητάς της, πραγματικά ωφέλιμη.

<SPEAKER ID=30 NAME="Blokland">
Κύριε Πρόεδρε, βεβαίως και χρειαζόμαστε ένα βασικό επίπεδο προστασίας των καταναλωτών στην Ευρωπαϊκή Ένωση. Είναι όμως απαραίτητο να θεσπιστεί ένα απόλυτα εναρμονισμένο και ενιαίο επίπεδο προστασίας; Εκτός από το υψηλό κόστος, τις αυστηρές ρυθμίσεις και τη συνεπαγόμενη γραφειοκρατία, είμαι της γνώμης ότι η ιδέα δεν θα ήταν και τόσο καλή. Πιστεύω ότι είναι προτιμότερο να ληφθεί υπόψη η αρχή της επικουρικότητας. Οι δανοί ή οι γερμανοί καταναλωτές έχουν άλλες απαιτήσεις ασφαλείας απ' ό,τι οι ολλανδοί ή οι ιταλοί. Στην οδηγία για τη γενική ασφάλεια των προϊόντων πρέπει να ληφθεί περισσότερο υπόψη η πολυμορφία που υπάρχει.
<P>
Επιπλέον, είμαι της άποψης ότι δεν υπάρχει λόγος να υποβάλλονται από την Επιτροπή προτάσεις σχετικά με την ασφάλεια των υπηρεσιών. Αλλωστε, ο χαρακτήρας των υπηρεσιών δεν προσφέρεται προς τούτο. Ένα προϊόν μπορεί να αποσυρθεί από τον παραγωγό, αυτό όμως θα ήταν κάπως δύσκολο στην περίπτωση της παροχής υπηρεσιών.
<P>
Συμφωνώ με την εξαίρεση που γίνεται για τα καταστήματα φιλανθρωπικών ιδρυμάτων και μη κερδοσκοπικών οργανισμών καθώς και για είδη που προσφέρονται μεταχειρισμένα σε αγορές ή από ιδιώτες.
<P>
Τέλος, διερωτώμαι εάν η τροπολογία 14 της Επιτροπής Περιβάλλοντος είναι σωστά διατυπωμένη. Δεν νομίζω ότι υπάρχει πρόβλημα εάν επιτευχθεί μία συμφωνία μεταξύ γραφείου τυποποίησης και δημοσίου με την οποία το κοινό αποκτά ελεύθερη πρόσβαση στα ευρωπαϊκά πρότυπα, αυτό όμως είναι κάτι εντελώς διαφορετικό από το να γνωστοποιεί η Επιτροπή τα ευρωπαϊκά πρότυπα. Επ' αυτού θα ήθελα την άποψη του Επιτρόπου.

<SPEAKER ID=31 LANGUAGE="IT" NAME="Fatuzzo">
Μπράβο, μαμά Ευρώπη! Σ' ευχαριστώ, μαμά Ευρώπη, που ανησυχείς για τα παιδιά σου! Ή μάλλον, θα έπρεπε να πω: ευχαριστώ, μπαμπά Byrne! Ευχαριστώ, γιατί όλες οι οδηγίες για την ασφάλεια των προϊόντων έχουν στόχο να μας κάνουν εμάς τους ευρωπαίους πολίτες, αρχίζοντας από τα βρέφη και τα παιδιά και φθάνοντας ως τους ηλικιωμένους, να νιώθουμε καλά. Αυτό είναι ασφαλώς ένα γεγονός θετικό. Θυμάμαι, ωστόσο, μια μεγάλη συζήτηση που είχα με την κόρη μου, την Elisabetta, όταν ήταν εννιά χρονών και μου ζητούσε να κυκλοφορεί μόνη της στον δρόμο. Της είχα πει τότε: "Όχι, δεν μπορείς να κυκλοφορείς μόνη σου, κάποιος πρέπει να σε συνοδεύει, είναι επικίνδυνο" . Όταν αργότερα, μετά από μερικά χρόνια, επέτρεψα αντίθετα στη δευτερότοκη κόρη μου, που είναι έξι-εφτά χρόνια πιο μικρή, να κυκλοφορεί μόνη της, η μεγάλη διαμαρτυρήθηκε: "Μπαμπά, μπαμπά, έμενα δεν με άφηνες να κυκλοφορώ μόνη μου·την αδελφή μου, που είναι και πιο μικρή, την αφήνεις!" Πράγματι, ο καλός οικογενειάρχης πρέπει να αντιλαμβάνεται ότι ναι μεν οφείλει να φροντίζει για την ασφάλεια των παιδιών του, δεν μπορεί όμως να τα κρατάει και στη γυάλα, θα πρέπει να μπορούν να πηγαίνουν και μόνα τους βόλτα.
<P>
Γιατί τα λέω όλα αυτά; Επειδή όλες οι οδηγίες για την ασφάλεια πρέπει να είναι ισορροπημένες, πρέπει να βρουν μια ισορροπία. Ναι μεν πρέπει να είμαστε ασφαλείς, αλλά όχι και να προκαλέσουμε, στην προκειμένη περίπτωση, ασφυξία στην παραγωγή, που πρέπει να είναι ελεύθερη. Προπαντός - και απευθύνομαι στον Προεδρεύοντα του Συμβουλίου - ποιες οδηγίες για την ασφάλεια θα μπορέσουν πράγματι να εφαρμοστούν, αν το Συμβούλιο αρνείται να εγκρίνει την οδηγία σχετικά με τις επιθεωρήσεις και τους ελέγχους ασφαλείας; Τα αποτελέσματα θα είναι ανάλογα με των τρελών αγελάδων: εκατό χιλιάδες μέτρα ασφαλείας και τώρα, δυστυχώς, πρέπει να θανατώσουμε εκατομμύρια ζώα.

<SPEAKER ID=32 NAME="Damiγo">
Κύριε Πρόεδρε, συγχαίρω την κ. εισηγήτρια για την εργασία της που ανταποκρίνεται στις βασικές ανησυχίες των ενώσεων καταναλωτών, οι οποίες πρέπει να γίνουν αποδεκτές ως έγκυροι εταίροι σε έναν εποικοδομητικό διάλογο. Εμείς, οι σοσιαλιστές της Επιτροπής Βιομηχανίας, υποστηρίζουμε την πρωτοβουλία της Επιτροπής να καταστήσει σαφείς τις διαδικασίες πληροφόρησης και συλλογής των προϊόντων που έχουν χαρακτηρισθεί επικίνδυνα, επεκτείνοντας την ευθύνη αυτή στους διανομείς και παραγωγούς υπηρεσιών, στην ορθή αναλογία της παρέμβασής τους, παραγωγοί και διανομείς που πρέπει αναμφίβολα να αναλάβουν τις συνέπειες των προβλεπόμενων κινδύνων από τα προϊόντα τους, από την εγκατάσταση του εξοπλισμού μέχρι τη συντήρησή του, και να καταστούν υπεύθυνοι για την ενημέρωση των αρχών και των καταναλωτών και την ορθή αποκατάσταση των ζημιών. Η απόσυρση των επικίνδυνων προϊόντων δεν μπορεί να γίνεται ως ύστατη προσφυγή, πρέπει να αρχίζει αμέσως μόλις το υπαγορεύουν εύλογες αμφιβολίες, υπό το φως πρόσφατων επιστημονικών γνώσεων.
<P>
Η κοινοτική εναρμόνιση πρέπει να βασίζεται σε κατάλληλες επιστημονικές γνώσεις, και για το σκοπό αυτό πρέπει να ενταθεί η συνεργασία μεταξύ των κρατών μελών για την έρευνα σχετικά με τη γενική ασφάλεια των προϊόντων και των ομάδων κινδύνου ειδικότερα: παιδιά, ηλικιωμένοι, οι νέες κουλτούρες της νεολαίας, οι νέοι τρόποι ζωής και άτομα με ασθένειες. Η αξιοπιστία της ασφάλειας των προϊόντων και η βοήθεια μετά την πώληση συνιστούν μία υπεραξία για την ευρωπαϊκή σήμανση σε μία ιδιαίτερα δύσκολη και κρίσιμη στιγμή. Όλα τα μέτρα είναι ευπρόσδεκτα προκειμένου να αυξηθεί η εμπιστοσύνη και να δοθεί το μήνυμα ότι το ευρωπαϊκό προϊόν παράγεται και διανέμεται με σεβασμό για την υγεία των εργαζομένων, για τα κοινωνικά δικαιώματα, για το περιβάλλον, για το θεμιτό ανταγωνισμό, και με υψηλά επίπεδα απαιτήσεων όσον αφορά την ασφάλεια. Οτιδήποτε δεν ανταποκρίνεται σε αυτό το πρότυπο πρέπει να αποσύρεται και να καταργείται με τον κατάλληλο τρόπο, εφόσον αυτό που δεν θέλουμε για μας δεν είναι επίσης δυνατό να το εξάγουμε σε λιγότερο ευνοημένες χώρες. Ελπίζω ότι η οδηγία αυτή θα συμβάλει ώστε να ανταποκριθούμε στις αυξανόμενες ανησυχίες και τους φόβους των Ευρωπαίων σε θέματα ασφάλειας των καταναλωτικών προϊόντων.

<SPEAKER ID=33 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, η οδηγία για τη γενική ασφάλεια των προϊόντων υπάρχει από το 1992. Η παρούσα συζήτηση θα έπρεπε να αξιοποιηθεί για την ανάλυση, επεξεργασία και άρση τυχόν παρανοήσεων και εμπειριών που συλλέξαμε σχετικά με την υφιστάμενη οδηγία. Αμφιβάλλω εάν το πετύχαμε σε ικανοποιητικό βαθμό.
<P>
Ασφαλώς, πρόκειται για περίπλοκα νομικά ζητήματα. Πρέπει να διαχωριστεί το πεδίο εφαρμογής της οδηγίας από το πλήθος των εθνικών και κοινοτικών προδιαγραφών των προϊόντων. Ταυτόχρονα ρυθμίζονται και οι ίδιες οι πτυχές ασφαλείας. Θα πρέπει να εξασφαλιστεί, ότι θα εγγυηθούμε απόλυτη προστασία στον καταναλωτή, χωρίς ωστόσο να ρυθμίζονται θέματα με τρόπο πολλές φορές ή ενδεχομένως αντιφατικό. Η δυνατότητα να πιστοποιηθεί η συμφωνία κάποιου προϊόντος με τις αντίστοιχες προδιαγραφές από εξωτερική αρχή πιστοποίησης, θα βοηθούσε ασφαλώς πολύ και θα διασφάλιζε μεγαλύτερη διαφάνεια και καλύτερο η έλεγχο. Ωστόσο, θα ήταν καλύτερο να θεσπιστεί με κάποιον κανονισμό μια γενική ευρωπαϊκή ρύθμιση, ούτως ώστε να αποφευχθεί η ταυτόχρονη ύπαρξη ευρωπαϊκών και εθνικών διατάξεων.
<P>
Στον τομέα των τροφίμων, για παράδειγμα, υπάρχουν επίσης πλήθος προδιαγραφών, οι οποίες στην παρούσα φάση είναι αντικείμενο αναθεώρησης και επεξεργασίας από προτάσεις κανονισμού, και πιστεύω ότι έτσι θα καταφέρουμε να πετύχουμε ένα υψηλό επίπεδο ασφαλείας. Η ισχύς της εν λόγω οδηγίας επεκτάθηκε και σε άλλους τομείς εφαρμογής. Η συμπερίληψη προϊόντων που συνδέονται με υπηρεσίες θα έχει ως αποτέλεσμα την προοδευτική επιβάρυνση του εμπορίου και της βιοτεχνίας με υποχρεώσεις, για τις οποίες την ευθύνη φέρει εν τέλει ο παραγωγός. Εάν σε άλλα θέματα καλούμε την Επιτροπή να υποβάλει στο εγγύς μέλλον πρόταση για την ασφάλεια των υπηρεσιών, δεν είναι κατανοητό, γιατί πρέπει να θέλουμε να ρυθμίσουμε εμείς τις πτυχές των υπηρεσιών εδώ και τώρα, αντί να αναμένουμε την πρόταση της Επιτροπής. Διότι είναι ήδη πλέον εμφανές, ότι θα προκύψουν δυσκολίες διαχωρισμού μεταξύ των επιμέρους ρυθμίσεων και ότι η νομική ανασφάλεια θα εντείνεται με την πάροδο του χρόνου.
<P>
Όσον αφορά τα θέματα των εξαγωγών, δύο φράσεις μόνο. Από τη μια απαιτούμε απολύτως διαφορετικές προδιαγραφές ασφαλείας και εγείρουμε αξιώσεις όπως ο κ. Blokland, ότι οι περιφερειακές και εθνικές απαιτήσεις πρέπει να τύχουν προσοχής, και από την άλλη εξάγουμε εθνικές διατάξεις σε άλλες χώρες. Πιστεύω ότι στην οδηγία υπάρχει ευθύς εξαρχής μια σημαντική αντίφαση, και κατά συνέπεια δεν είμαστε σε θέση να την αποδεχθούμε στο εύρος που προτείνεται εδώ.

<SPEAKER ID=34 LANGUAGE="IT" NAME="Sacconi">
Κύριε Πρόεδρε, αυτή τη στιγμή δεν είναι βέβαια πρωτότυπο να δηλώσουμε ότι εξακολουθεί να χωρίζει μεγάλη απόσταση τους πολίτες από την Ευρωπαϊκή Ένωση. Η δυσπιστία στη δυνατότητα εγγύησης, για παράδειγμα, της ασφάλειας των τροφίμων επεκτείνεται σαν πετρελαιοκηλίδα και καταλήγει να υποβαθμίζει το θετικό ωστόσο έργο που επιτελεί η Ένωση σε αυτόν τον τομέα. Αλλά θα συζητήσουμε για αυτό σήμερα.
<P>
Σ' αυτό το πλαίσιο, θεωρώ λοιπόν σημαντικό να υπογραμμίσω την πολιτική αξία της οδηγίας για την οποία πρόκειται να ψηφίσουμε. Χάρη στην ωραία πρόταση της Επιτροπής, η οποία βελτιώθηκε περαιτέρω με το έργο της συναδέλφου Αlvarez, το κείμενο που εξετάζουμε αποτελεί επιτέλους μια καλή είδηση για τους καταναλωτές, όπως μαρτυρεί εξάλλου η υποστήριξη των μη κυβερνητικών οργανώσεων που τους εκπροσωπούν. Η νομοθεσία για την ασφάλεια των προϊόντων, ιδίως όσων μέχρι σήμερα διέφευγαν της ήδη υπάρχουσας κάθετης σχετικής νομοθεσίας, έχει βελτιωθεί, ενισχυθεί και αποκτήσει μεγαλύτερη διαφάνεια. Έγιναν πολλές προσπάθειες για να προσδιοριστεί καλύτερα η αλληλεπίδραση μεταξύ των κάθετων νομοθετικών ρυθμίσεων, για ορισμένες κατηγορίες προϊόντων, και αυτής της νέας οριζόντιας οδηγίας, ώστε επιτύχαμε τελικά ένα οπωσδήποτε ικανοποιητικό αποτέλεσμα.
<P>
Θα ήθελα, έπειτα, να υπογραμμίσω τη σπουδαιότητα των τροπολογιών που εγκρίθηκαν από την Επιτροπή Περιβάλλοντος, οι οποίες ενισχύουν τη διαφάνεια έναντι του τελικού καταναλωτή και καθορίζουν τις ευθύνες όχι μόνο των παραγωγών, αλλά και των διανομέων σε ενδεχόμενες διαδικασίες απόσυρσης προϊόντων που θεωρούνται επικίνδυνα.
<P>
Ελπίζοντας να επιβεβαιωθεί η τελική γραμμή της εισηγήτριας και εκφράζοντας τη συμφωνία μου με τις τροπολογίες της, που έχουν κατατεθεί για ψηφοφορία στην Ολομέλεια, εύχομαι αυτή η οδηγία να ακολουθήσει γρήγορα τη διαδικασία έγκρισής της, ώστε να προσφέρει το συντομότερο δυνατό στους ευρωπαίους πολίτες τη βεβαιότητα ότι η Ένωση έχει δεσμευτεί για την ασφάλειά τους.

<SPEAKER ID=35 LANGUAGE="EN" NAME="Byrne">
. (EN) Καταρχάς, θα ήθελα να ευχαριστήσω την εισηγήτρια, κ. Gonzαlez Αlvarez, τους συντάκτες γνωμοδότησης, κκ Rόbig και Lehne και τις αντίστοιχες επιτροπές για την πολύ περιεκτική τους έκθεση σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τη γενική ασφάλεια των προϊόντων.
<P>
Η σημερινή πρόταση της Επιτροπής έρχεται ως απάντηση στα πολυάριθμα προβλήματα σχετικά με την υγεία και την ασφάλεια των καταναλωτών τα οποία παρουσιάστηκαν πρόσφατα. Παρόλο που η αναπροσαρμογή και αναθεώρηση της οδηγίας απαιτούνται τυπικά από την ίδια την οδηγία, συμπίπτουν με την ενισχυμένη δέσμευση της Επιτροπής να διαφυλάξει την υγεία και την ασφάλεια των καταναλωτών.
<P>
Η αναθεωρημένη οδηγία θα αφορά την ασφάλεια των τροφίμων μόνο για περιορισμένη χρονική περίοδο, αλλά μακροπρόθεσμα θα βελτιώσει τη δυνατότητα να αντιμετωπίσουμε προβλήματα σχετικά με την ασφάλεια προϊόντων εκτός των προϊόντων διατροφής.
<P>
Θα ήθελα να παρουσιάσω εν συντομία τις κύριες πτυχές αυτής της πρότασης. Η ιδέα που κρύβεται πίσω από την οδηγία είναι απλή: μόνον ασφαλή προϊόντα πρέπει να διατίθενται στην αγορά. Αυτό περιλαμβάνει τόσο τα ευρωπαϊκά προϊόντα όσο και τα εισαγόμενα προϊόντα. Οι δυο βασικοί στόχοι της οδηγίας για την γενική ασφάλεια των προϊόντων είναι: η διασφάλιση υψηλού και σταθερού επιπέδου προστασίας για την υγεία του καταναλωτή και την ασφάλεια σε ολόκληρη την Ευρώπη και η διασφάλιση της σωστής λειτουργίας της εσωτερικής αγοράς.
<P>
Διεξαγάγαμε εκτεταμένες διαβουλεύσεις με τους ενδιαφερομένους - όπως αναγνώρισε η εισηγήτρια - σχετικά με την υλοποίηση της παρούσας οδηγίας, οι οποίες απεκάλυψαν ορισμένες ατέλειες τις οποίες προσπαθούμε τώρα να διορθώσουμε.
<P>
Πρώτον, διευκρινίσαμε το πεδίο εφαρμογής της οδηγίας. Η παρούσα οδηγία έχει ως στόχο να παρέχει καλές και σταθερές εγγυήσεις στους καταναλωτές για την ασφάλεια των προϊόντων. Αποσκοπεί επίσης στη συμπλήρωση των πιθανών κενών στην τομεακή νομοθεσία, για παράδειγμα, όσον αφορά την επιτήρηση της αγοράς ή τα μέτρα έκτακτης ανάγκης, θέματα για τα οποία σπανίως υπάρχει πρόβλεψη στην ειδική νομοθεσία. Ωστόσο, δεν είναι εφαρμοστέα εάν υπάρχει ειδική τομεακή νομοθεσία που να καλύπτει το ίδιο θέμα. Αυτό σημαίνει επίσης ότι όταν θεσπίζεται νέα τομεακή νομοθεσία, υπερισχύει των αντίστοιχων διατάξεων της παρούσας οδηγίας.
<P>
Για παράδειγμα, στον τομέα των προϊόντων διατροφής - όπως γνωρίζετε καλά -εφόσον υπάρχει αρχή τροφίμων, πρέπει η ίδια η αρχή να παρέχει ένα σύστημα κοινοποίησης το οποίο θα υπερισχύει των γενικών διατάξεων για την ασφάλεια των προϊόντων. Θέλαμε να εξασφαλίσουμε ότι το πεδίο εφαρμογής της οδηγίας θα κάλυπτε κατά τον καλύτερο δυνατό τρόπο τα προϊόντα που χρησιμοποιούνται από τους καταναλωτές. Αυτό σημαίνει ότι συμπεριλαμβάνει και τα προϊόντα που άλλαξαν χρήση από επαγγελματική σε προσωπική - για παράδειγμα, οι δείκτες λέιζερ - καθώς και τα προϊόντα που χρησιμοποιούνται για την παροχή μιας υπηρεσίας.
<P>
Θέλαμε να έχουμε ένα πιο αποτελεσματικό σύστημα. Αυτό συνεπάγεται επιπρόσθετες υποχρεώσεις παροχής πληροφοριών για τους παραγωγούς και τους διανομείς. Η παρούσα κατάσταση απέχει αρκετά από το ιδανικό. Είναι απίστευτο, για παράδειγμα, το γεγονός οι αρχές στα κράτη μέλη μας να πληροφορούνται ορισμένες φορές από τις αρχές των ΗΠΑ ότι κάποιο συγκεκριμένο ευρωπαϊκό προϊόν είναι επικίνδυνο. Η κοινοποίηση είναι υποχρεωτική στις ΗΠΑ αλλά όχι, μέχρι στιγμής, στην Ευρωπαϊκή Ένωση.
<P>
Όπως γνωρίζετε, η νομοθεσία δεν είναι καλή αν δεν εφαρμόζεται σωστά. Τα κράτη μέλη θα πρέπει τώρα να ενισχύσουν τις αρμοδιότητες των αρχών εποπτείας. Θα πρέπει να θεσπίσουν κυρώσεις. Θα πρέπει επίσης να αναπτύξουν δεσμούς με τα άλλα κράτη μέλη, συγκεκριμένα μέσω δικτύου των αρμόδιων αρχών των κρατών μελών. Αυτό είναι εξαιρετικά σημαντικό από την άποψη της βιομηχανίας προκειμένου να εξασφαλιστεί ότι διατηρείται μια συγκρίσιμη κατάσταση μεταξύ των ανταγωνιστών, ιδιαίτερα όσον αφορά τα εισαγόμενα προϊόντα.
<P>
Η βελτίωση του Rapex (του συστήματος ταχείας προειδοποίησης της Επιτροπής) είναι επίσης αναγκαία. Το πεδίο εφαρμογής του Rapex επεκτείνεται ώστε να περιλάβει προαιρετικά μέτρα που θα ληφθούν από τη βιομηχανία για την απόσυρση ενός προϊόντος. Η πρακτική λειτουργία του συστήματος θα βελτιωθεί. Προνοούμε επίσης για τη δυνατότητα να αποκτήσουν πρόσβαση στο σύστημα οι τρίτες χώρες, και ιδίως οι υποψήφιες προς ένταξη χώρες: απλοποίηση των διαδικασιών για τη λήψη μέτρων έκτακτης ανάγκης σε κοινοτικό επίπεδο, έτσι ώστε να μπορούμε να αναλάβουμε ταχεία δράση μετά από την υπόδειξη μιας ρυθμιστικής επιτροπής. Εισάγουμε τώρα την απαγόρευση των εξαγωγών προϊόντων που έχουν αποσυρθεί σε κοινοτικό επίπεδο.
<P>
Ένα άλλο σημείο στο οποίο θα ήθελα να επιστήσω την προσοχή σας είναι το ζήτημα της αύξησης της διαφάνειας. Οι καταναλωτές συνήθως χάνουν την εμπιστοσύνη τους, επειδή δεν γνωρίζουν τι συμβαίνει. Τίποτε δεν υπονομεύει περισσότερο την εμπιστοσύνη των καταναλωτών από την πεποίθηση ότι κάτι συμβαίνει και δεν γνωρίζουν τι ακριβώς. Πιστεύουμε ότι, σύμφωνα και με τη γενική πολιτική της Επιτροπής, οι καταναλωτές έχουν το δικαίωμα να γνωρίζουν σε ποιους ακριβώς κινδύνους εκτίθενται και τα μέτρα που λαμβάνονται για την αντιμετώπιση τους. Ο περιορισμός εδώ είναι το επαγγελματικό απόρρητο όπως ορίζεται στο άρθρο 287 της Συνθήκης, εκτός εάν υπάρχουν υπερισχύοντες λόγοι δημόσιας υγείας. Αναμένω ότι αυτή η εξαίρεση θα σκιαγραφηθεί και θα ερμηνευθεί στενά.
<P>
Χαίρομαι ιδιαιτέρως που η έκθεση της κ. Gonzαlez Αlvarez επιδοκιμάζει τις γενικές αρχές της πρότασης της Επιτροπής. Πολλές από τις προτεινόμενες τροπολογίες της έκθεσης αποτελούν βελτιώσεις επί του κειμένου και ως εκ τούτου μπορούν να γίνουν αποδεκτές από την Επιτροπή.
<P>
Επιτρέψτε μου να αναφερθώ πρώτα στις τροπολογίες με τις οποίες η Επιτροπή δεν μπορεί να συμφωνήσει. Πρώτον, οι τροπολογίες αριθ. 1, 8 και 18 προτείνουν την εξαίρεση των μεταχειρισμένων ειδών που πωλούνται από φιλανθρωπικά καταστήματα και μη κερδοσκοπικές οργανώσεις, ιδιώτες, υπαίθριες αγορές και των πωλήσεων από ιδιώτες σε αυτοκίνητα, όπως είπε ο κ. Whitehead, από την υποχρέωση παροχής πληροφοριών και τεκμηρίωσης σχετικά με τους κινδύνους που εμπεριέχει ένα προϊόν και την προέλευσή του. Οι υποχρεώσεις των διανομέων, οι οποίες έχουν περιληφθεί στην οδηγία από το 1992, διατυπώνονται με πολύ γενικό και ευέλικτο τρόπο.
<P>
Η μόνη νέα απαίτηση είναι ότι οι διανομείς, στο πλαίσιο των οικείων δραστηριοτήτων τους, είναι υποχρεωμένοι να τηρούν και να παρέχουν στις αρχές, κατόπιν αιτήσεως των τελευταίων, την διαθέσιμη τεκμηρίωση που είναι απαραίτητη για τον εντοπισμό της προέλευσης των προϊόντων. Αυτό δεν σημαίνει ότι οι διανομείς πρέπει να αναζητούν δραστήρια πληροφορίες για την προέλευση του προϊόντος, αλλά ότι δεν θα πρέπει να καταστρέφουν τα στοιχεία αναγνώρισης του προϊόντος και/ή του κατασκευαστή και να κρατούν κάθε χρήσιμη πληροφορία που διαθέτουν σχετικά με την προέλευση του προϊόντος.
<P>
Η νέα αυτή απαίτηση δεν συνεπάγεται καμία ουσιαστική επιπρόσθετη ευθύνη στην περίπτωση καταστημάτων αυτού του είδους. Τα φιλανθρωπικά καταστήματα λαμβάνουν συνήθως, ως δωρεά, μεμονωμένα μεταχειρισμένα προϊόντα τα οποία με τη σειρά τους πωλούν στους καταναλωτές. Η φύση της συναλλαγής είναι τέτοια που δεν μπορούμε να απαιτήσουμε να παίξουν ενεργό ρόλο στον εντοπισμό προέλευσης του προϊόντος. Επιπλέον, ο εντοπισμός της προέλευσης μεμονωμένων μεταχειρισμένων ελαττωματικών προϊόντων δεν έχει απλά κανένα όφελος από την άποψη της εποπτείας της αγοράς.
<P>
Εν κατακλείδι, υπάρχει ήδη μεγάλη ευελιξία στις απαιτήσεις της οδηγίας που αφορούν τους διανομείς. Οι απαιτήσεις αυτές μπορούν να εφαρμοσθούν στα καταστήματα αυτού του είδους κατά τρόπο που να είναι συμβατός με τη φύση των δραστηριοτήτων τους. Ωστόσο, προκειμένου να ανταποκριθούμε στις ανησυχίες που εγείρονται και προκειμένου να διασαφηνίσουμε περαιτέρω την κατάσταση θα μπορούσαμε να εξετάσουμε το ενδεχόμενο να συμπεριλάβουμε στην αιτιολογική σκέψη που ασχολείται με αυτό το άρθρο, τη δήλωση ότι πιθανώς να μην είναι δυνατόν να παράσχουν στις αρμόδιες αρχές πληροφορίες και τεκμηρίωση σχετικά με τους πιθανούς κινδύνους και την προέλευση του προϊόντος στην περίπτωση μεμονωμένων μεταχειρισμένων αντικειμένων που χαρίζονται από ιδιώτες.
<P>
Δεύτερον, η τροπολογία αριθ. 3 προτείνει τη διαγραφή μέρους του κινήτρου ύπαρξης σαφών προϋποθέσεων στο παράρτημα της οδηγίας για την υποχρέωση των επιχειρήσεων να ενημερώνουν τις αρχές σχετικά με τους κινδύνους. Η παρακίνηση αυτή είναι απαραίτητη προκειμένου να αποφύγουμε την υπερβολική γραφειοκρατία. Τρίτον, η τροπολογία αριθ. 4 προτείνει την προσθήκη, σε προοίμιο, της απαίτησης να εκπονούν τα κράτη μέλη τεκμηριωμένες εκθέσεις σε συνεργασία με τους αρμόδιους δημόσιους και ιδιωτικούς ανεξάρτητους οργανισμούς. Η απαίτηση να χρησιμοποιήσουν τα κράτη μέλη εξωτερικούς οργανισμούς για το σκοπό αυτό είναι αντίθετη με την αρχή της επικουρικότητας.
<P>
Οι τροπολογίες αριθ. 6 και 29 απαιτούν να εξετάσει η Επιτροπή πιθανές προσεγγίσεις ή να υποβάλει πρόταση όσον αφορά την ασφάλεια των υπηρεσιών πριν από μια συγκεκριμένη ημερομηνία (τροπολογία 29). Η Επιτροπή πράγματι ήδη αναλύει και εξετάζει το θέμα αυτό, ωστόσο θα αποτελούσε παραβίαση του δικαιώματος πρωτοβουλίας της Επιτροπής να εισαχθεί κάτι τέτοιο στην οδηγία με ένα τόσο επιτακτικό τρόπο.
<P>
Η τροπολογία αριθ. 7 προτείνει ορισμένες αλλαγές στις παραπομπές στις παραγράφους. Το πρώτο μέρος είναι αποδεκτό από την Επιτροπή, αλλά δεν αποτελεί κοινή πρακτική για τα κοινοτικά νομικά κείμενα να εξηγείται το περιεχόμενο των άρθρων στα οποία γίνεται μνεία, όπως προτείνεται. Η αντικατάσταση της λέξης "παραγωγός" με τη λέξη "προμηθευτής" , όπως προτείνεται στην τροπολογία 11, θα δημιουργούσε μεγαλύτερη σύγχυση παρά σαφήνεια, καθώς δεν υπάρχει ορισμός του προμηθευτή στην οδηγία. Ο ορισμός του παραγωγού καλύπτει ήδη προμηθευτές των οποίων οι δραστηριότητες ενδέχεται να επηρεάζουν τις παραμέτρους ασφάλειας του προϊόντος.
<P>
Η τροπολογία αριθ. 13 προτείνει την προσθήκη της αρχής της προφύλαξης στη γενική υποχρέωση που έχουν οι παραγωγοί να διαθέτουν στην αγορά μόνο ασφαλή προϊόντα. Η αρχή της προφύλαξης είναι μια γενική αρχή της διαχείρισης κινδύνων που εφαρμόζουν οι αρμόδιες αρχές και δεν μπορεί να εφαρμοστεί με τη μορφή αυτή ως άμεση υποχρέωση για τους παραγωγούς. Η Επιτροπή, ωστόσο, συμμερίζεται την άποψη ότι η αρχή είναι σημαντική ως υπόβαθρο για την αναθεώρηση της οδηγίας, και ως εκ τούτου θα μπορούσε να μνημονευθεί στην πρώτη αιτιολογική σκέψη της οδηγίας.
<P>
Παρόλο που η ιδέα της δημοσίευσης ενός πλήρους κειμένου των ευρωπαϊκών προτύπων στην Επίσημη Εφημερίδα, όπως προτείνεται στις τροπολογίες αριθ. 14 και 16, είναι κατανοητή, απαιτεί θεμελιώδεις αλλαγές στις σχέσεις ανάμεσα στην Κοινότητα και τους ευρωπαϊκούς οργανισμούς τυποποίησης, γεγονός που θα έχει ως συνέπεια πιθανώς την αύξηση του ύψους των επιδοτήσεων από τον κοινοτικό προϋπολογισμό. Ο λόγος είναι ότι τα πρότυπα είναι ιδιοκτησία των οργανισμών τυποποίησης οι περισσότεροι από τους οποίους χρηματοδοτούν μέρος των δραστηριοτήτων τους μέσω της πώλησης των προτύπων. Το θέμα αυτό, το οποίο σχετίζεται άμεσα με το μεγαλύτερο μέρος της κοινοτικής νομοθεσίας περί προϊόντων, δεν μπορεί επομένως, να αντιμετωπιστεί στα πλαίσια της παρούσας αναθεώρησης αυτής της οδηγίας.
<P>
Η τροπολογία αριθ. 19 προτείνει την εναρμόνιση των προσεγγίσεων επιτήρησης των κρατών μελών βάσει κατευθυντήριων γραμμών που θα ετοιμάζει η Επιτροπή και η συμβουλευτική επιτροπή. Παρόλο που η Επιτροπή επικροτεί τη συνεργασία και τις κοινές αρχές, η προτεινόμενη διατύπωση είναι αντίθετη προς την επικουρικότητα. Δεν γίνεται αποδεκτή η απαίτηση να λαμβάνουν τα κράτη μέλη μέτρα ακόμα και στις περιπτώσεις που οι επιχειρήσεις έχουν ήδη λάβει ικανοποιητικά μέτρα για την αποφυγή ενός κινδύνου, πράγμα που θα αποτελούσε συνέπεια του δεύτερου μέρους της τροπολογίας αριθ. 21. Κάτι τέτοιο αντιτίθεται και στο στόχο της παρότρυνσης προς τις επιχειρήσεις να λαμβάνουν ενεργά μέτρα με δική τους πρωτοβουλία.
<P>
Η τροπολογία αριθ. 23 προτείνει την εισαγωγή στην οδηγία διατάξεων για την παροχή αποζημίωσης σε περίπτωση πρόκλησης ζημιών. Πρόκειται για πτυχές του αστικού δικαίου που ρυθμίζονται από την οδηγία για την ευθύνη προϊόντος και δεν θα έπρεπε, ως εκ τούτου, να αποτελούν αντικείμενο της παρούσας οδηγίας.
<P>
Η τροπολογία αριθ. 24 ζητά να δημιουργηθεί δίκτυο ασφάλειας προϊόντων εντός συγκεκριμένου χρονικού πλαισίου. Αν και η Επιτροπή συμφωνεί με τη σύντομη δημιουργία δικτύου, αυτό πρέπει να συμφωνηθεί μεταξύ των κρατών μελών. Επομένως, δεν είναι ρεαλιστικό το να καθορίσουμε χρονικό πλαίσιο.
<P>
Το πρώτο μέρος της τροπολογίας αριθ. 27 προτείνει να είναι διαθέσιμες στο κοινό μόνον οι πληροφορίες σχετικά με κινδύνους που έχουν εξακριβωθεί. Αυτό δεν είναι αποδεκτό, καθώς οι καταναλωτές πρέπει επίσης να έχουν το δικαίωμα να αποκτούν πληροφορίες για έρευνες που είναι σε εξέλιξη, με την προϋπόθεση ότι αυτές οι πληροφορίες δεν καλύπτονται από το επαγγελματικό απόρρητο, όπως περιέγραψα ενωρίτερα και σκιαγράφησα αυστηρά.
<P>
Τέλος, η τροπολογία αριθ. 28 προτείνει να υποβάλλει η Επιτροπή έκθεση για την εφαρμογή της παρούσας οδηγίας κάθε δύο χρόνια, αντί για τρία. Αν και η Επιτροπή βλέπει θετικά αυτή την ιδέα, αυτό δεν μπορεί να γίνει στα πλαίσια των σημερινών περιορισμών που θέτουν οι πόροι της Κοινότητας.
<P>
Η Επιτροπή δεν μπορεί να συμφωνήσει με τις περισσότερες από τις συμπληρωματικές τροπολογίες που προτείνονται για την Ολομέλεια. Επιτρέψτε μου να εξηγήσω καταρχάς τη θέση της Επιτροπής ως προς τις τροπολογίες με τις οποίες δε μπορούμε να συμφωνήσουμε. Οι τροπολογίες αριθ. 30, 32 και 42, καθώς και το κύριο τμήμα της τροπολογίας αριθ. 33, προτείνουν αναδιατυπώσεις του υπάρχοντος κειμένου της οδηγίας το οποίο δεν υπόκειται σε αναθεώρηση. Δεν αναφέρθηκαν στην Επιτροπή προβλήματα με την υφιστάμενη διατύπωση και οι αλλαγές θα αποδυνάμωναν τις διατάξεις.
<P>
Η τροπολογία αριθ. 36 προτείνει να εξαιρεθούν οι υπηρεσίες που συνδέονται άμεσα με το προϊόν, εκτός αν παρέχονται από τον αρχικό παραγωγό. Οι συζητήσεις στο Συμβούλιο τείνουν προς την κατεύθυνση να ενταχθούν οι υπηρεσίες στο πλαίσιο του ορισμού του προϊόντος, πράγμα που μπορούμε να δεχθούμε.
<P>
Η τροπολογία αριθ. 43 αποκλείει εντελώς την εφαρμογή της παρούσας οδηγίας σε προϊόντα που ρυθμίζονται από ειδική νομοθεσία. Αυτό δεν είναι αποδεκτό, καθώς σε αυτές τις οδηγίες δεν υπάρχουν συνήθως διατάξεις για την επιτήρηση της αγοράς, τα συστήματα προειδοποίησης κ.ο.κ.
<P>
Η δυνατότητα να αποδεικνύει ο παραγωγός ότι ένα προϊόν πληροί τις προδιαγραφές με τη διενέργεια εξωτερικής πιστοποίησης προτείνεται στην τροπολογία αριθ. 37. Τέτοιου είδους πιστοποίηση μπορεί πάντα να χρησιμοποιηθεί για την παροχή αποδεικτικών στοιχείων αλλά δεν μπορεί αυτή καθαυτή να θεωρηθεί αλάνθαστη.
<P>
Η τροπολογία αριθ. 38 προτείνει τον περιορισμό της χρονικής περιόδου για αποφάσεις έκτακτης ανάγκης στους έξι μήνες, οι οποίοι στις περισσότερες περιπτώσεις δεν επαρκούν για την υιοθέτηση μόνιμων μέτρων. Προτείνει επίσης την εξαίρεση από την απαγόρευση εξαγωγής όταν ο παραγωγός μπορεί να αποδείξει ότι πληρούνται οι απαιτήσεις ασφάλειας του κράτους παραλήπτη. Αυτό δεν είναι αποδεκτό καθώς τα προϊόντα που κρίνονται σε κοινοτικό επίπεδο ότι θέτουν σοβαρούς κινδύνους και απαιτούν ταχεία επέμβαση, δεν πρέπει να εξάγονται. Η τροπολογία προτείνει επίσης ότι η δυνατότητα να διατυπώνουν τα ενδιαφερόμενα μέρη τις απόψεις τους σχετικά με τη λήψη ενός κοινοτικού μέτρου δεν θα πρέπει να θίγει τα εθνικά ένδικα μέσα. Καθώς όμως δεν πρόκειται για κάποιου είδους προσφυγή, κάτι τέτοιο δε φαίνεται αναγκαίο.
<P>
Επιπλέον, η τροπολογία αριθ. 41 προτείνει ότι η απαγόρευση εξαγωγών δεν πρέπει να ισχύει όταν ένα προϊόν έχει απαγορευθεί κατά τη διενέργεια περαιτέρω ελέγχων. Αυτή είναι μια περίοδος όπου υπάρχει πραγματικός κίνδυνος να πραγματοποιηθούν εξαγωγές. Αν οι έλεγχοι επιβεβαιώσουν ότι το προϊόν είναι ασφαλές, η απαγόρευση θα αρθεί αυτόματα.
<P>
Οι τροπολογίες αριθ. 39 και 44 προτείνουν ότι οι πληροφορίες για τα επικίνδυνα προϊόντα πρέπει να είναι διαθέσιμες στο κοινό μόνο αφού έχει εκδοθεί απόφαση απαγόρευσης ή απόσυρσης και ότι δεν πρέπει να είναι δυνατή η ανταλλαγή πληροφοριών που προστατεύονται από το επαγγελματικό απόρρητο μεταξύ των αρχών επιτήρησης της αγοράς. Επειδή ο καταναλωτής πρέπει να έχει δικαίωμα πρόσβασης σε πληροφορίες σχετικά με κινδύνους που δεν έχουν ακόμη πλήρως εξακριβωθεί, συμπεριλαμβανομένων των περιπτώσεων που το μέτρο που λαμβάνεται δεν είναι απαγόρευση ή απόσυρση, ούτε και αυτό μπορεί να γίνει αποδεκτό. Επιπλέον, η αποτελεσματική επιτήρηση της αγοράς δεν μπορεί να γίνει με τους προτεινόμενους περιορισμούς που αφορούν την εμπιστευτική πληροφόρηση.
<P>
Η τροπολογία αριθ. 40 προτείνει τη διαγραφή της υποχρέωσης των επιχειρήσεων να ενημερώνουν τις αρχές σχετικά με επικίνδυνα προϊόντα που τοποθετούν στην αγορά. Δεν γίνεται αποδεκτή γιατί αφορά μια σημαντική βελτίωση σε σχέση με την υπάρχουσα οδηγία. Πάλι σε σχέση με την υποχρέωση γνωστοποίησης, πιστεύουμε ότι η χρήση του όρου "εξακριβώνω" αντί για "ολοκληρώνω" για την κίνηση της διαδικασίας κοινοποίησης των πληροφοριών, όπως προτείνεται στο πρώτο μέρος της τροπολογίας αριθ. 34 θα δημιουργήσει μεγαλύτερη αβεβαιότητα παρά το αντίθετο.
<P>
Αφού εξήγησα εκτενώς για ποιους λόγους η Επιτροπή δεν μπορεί να δεχτεί τις τροπολογίες αριθ. 1, 3, 4, 6, 8, 11, 13, 14, 16, 18, 19, 23, 24, 28 έως 30, 32, 33, 36 έως 34 και εν μέρει, την τροπολογία αριθ. 7, το δεύτερο μέρος της τροπολογίας αριθ. 21 και το πρώτο μέρος των τροπολογιών αριθ. 27 και 34, μπορώ να σας πληροφορήσω ότι η Επιτροπή μπορεί να δεχτεί τις τροπολογίες αριθ. 2, 9, 10, 12, 15, 20, 22, 25, 26, 31 και 35, και εν μέρει, την τροπολογία αριθ. 7, το πρώτο μέρος της τροπολογίας αριθ. 21 και το δεύτερο μέρος των τροπολογιών αριθ. 27 και 34, καθώς οι τροπολογίες αυτές συμβάλλουν στη βελτίωση και διευκρίνηση της πρότασης της Επιτροπής. Σε κάποιες από αυτές τις τροπολογίες, ωστόσο, ειδικά στις τροπολογίες αριθ. 2, 15, 22, 25, 31 και στο δεύτερο μέρος της τροπολογίας αριθ. 27, επιπλέον αλλαγές στη διατύπωση ενδέχεται να βελτιώσουν το κείμενο.
<P>
Τελειώνοντας, θα ήθελα να ευχαριστήσω και πάλι την κ. Gonzαlez Αlvarez για την εξαίρετη έκθεση την οποία μπορεί να υποστηρίξει σε μεγάλη έκταση η Επιτροπή.

<SPEAKER ID=36 NAME="Πρόεδρος">
Ευχαριστώ πολύ, Επίτροπε κύριε Byrne.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.30.

<CHAPTER ID=3>
Σύvθεση τωv πoλιτικώv oμάδωv
<SPEAKER ID=37 NAME="Πρόεδρος">
Κυρίες και κύριοι, επίκεινται πολλές ψηφοφορίες, και ως εκ τούτου παρακαλώ να συνεργαστείτε με τη μεγαλύτερη δυνατή πειθαρχία! Προηγουμένως, επιτρέψτε μου να σας ανακοινώσω, ότι ο κ. Claudio Martelli της Ομάδας Τεχνικού Συντονισμού των Ανεξάρτητων Βουλευτών προσχώρησε πλέον στη Μικτή Ομάδα, συνεπώς μεταπήδησε από την Ομάδα Τεχνικού Συντονισμού στη Μικτή Ομάδα.
<P>
Κύριε Martelli, κανονικά μπορείτε να διατυπώσετε την άπόψή σας στο τέλος της ώρας των ψηφοφοριών, αλλά θα σας δώσω κατ' εξαίρεση για λίγο το λόγο. Δεν πρόκειται για κάποια σύντομη ομιλία, αλλά έχετε τη δυνατότητα να προβείτε σε μια εξαιρετικά σύντομη προσωπική δήλωση.

<SPEAKER ID=38 LANGUAGE="IT" NAME="Martelli">
Κύριε Πρόεδρε, εδώ και τριάντα χρόνια είμαι σοσιαλιστής στην Ιταλία και στις διεθνείς οργανώσεις. Όταν επανεκλέχθηκα στο Ευρωπαϊκό Κοινοβούλιο τον Ιούνιο του 1999, προσχώρησα, φυσικά, στη σοσιαλιστική ομάδα. Στις 30 Αυγούστου 2000, ο κ. Barσn Crespo, μετά τη λήξη μιας συνεδρίασης του προεδρείου, στο οποίο συμμετείχα και το οποίο συζήτησε την υπόθεσή μου σε κλειστό κύκλο, ερήμην μου και εν αγνοία μου, μου ανακοίνωσε ότι είχα αυτοαποκλεισθεί από την Ομάδα του. Η διαμαρτυρία μου δεν θεωρήθηκε άξια ούτε καν μια απαντήσεως ευγενείας. Ο κ. Crespo θεωρεί προφανώς ότι οι ιταλοί σοσιαλιστές δεν μπορούν πλέον να συμμετέχουν στην Ομάδα του Κόμματος των Ευρωπαίων Σοσιαλιστών. Για να συμμετέχει, θα πρέπει να είναι κανείς ή πρώην κομουνιστής, όπως ο Veltroni, ή δορυφόρος των πρώην κομουνιστών, όπως ο Boselli. Αυτή είναι η ιστορία της ιταλικής αριστεράς, η ιστορία του κούκου: του πρώην κομουνιστή κούκου που, αφού ο κόσμος του κατέρρευσε, πηγαίνει και αφήνει τα αυγά του σε ξένες φωλιές και όταν η μάνα δεν έχει το νου της, τρώει τα αρχικά αυγά.

<SPEAKER ID=39 NAME="Πρόεδρος">
Κύριε Martelli, το λεπτό σας έληξε. Για προσωπικές δηλώσεις προβλέπεται μόνον ένα λεπτό. Ό,τι άλλο θέλετε, μπορείτε να το υποβάλλετε γραπτώς, προς τον κ. Barσn Crespo.

<SPEAKER ID=40 LANGUAGE="DE" NAME="Hδnsch">
Κύριε Πρόεδρε, απορρίπτω κατηγορηματικά τους ισχυρισμούς του κυρίου Martelli. Ο Enrique Barσn διατύπωσε τη γνώμη του, εξ ονόματος της κοινοβουλευτικής Ομάδας του Κόμματος των Ευρωπαίων Σοσιαλιστών, βάσει των καταστατικών μας και είναι λυπηρό το γεγονός, ότι ο κύριος Martelli συντάχθηκε τώρα με τα ευρωπαϊκά δικαιώματα!

<CHAPTER ID=4>
ΨΗΦΟΦΟΡIΕΣ
<SPEAKER ID=41 LANGUAGE="DE" NAME="Watson">
Κύριε Πρόεδρε, θα ήθελα παρακαλώ να μου εξηγήσετε τι εννοούσατε όταν είπατε "τσεκάραμε" , επειδή η λέξη αυτή δεν ανήκει στο γερμανικό μου λεξιλόγιο.
<P>
(Χειροκροτήματα)
<P>
Εχθές η κ. Roth-Behrendt έκανε λόγο για ανθρώπους που ήταν "ζουλιγμένοι" σε κάποιον ανελκυστήρα. Λόγω του ότι πρόκειται για δικαιώματα του πολίτη, θα ήθελα να ξέρω, εάν εγκρίναμε ποτέ τροπολογίες σχετικά με τη γερμανική γλώσσα.
<P>
(Γέλια, χειροκροτήματα)

<SPEAKER ID=42 NAME="Πρόεδρος">
Τυπικό παράδειγμα αγγλικού χιούμορ.
<P>
(Γέλια, χειροκροτήματα) Εξάλλου, χρησιμοποιήσατε στα γερμανικά τη λέξη ζουλιγμένοι, η οποία δεν είναι βέβαια σωστά γερμανικά. Οι περισσότεροι όμως την κατάλαβαν, κύριε Watson, και εσείς επίσης.
<P>
  
<P>
Έκθεση χωρίς συζήτηση (A5-0322/2000) του κ. Αβέρωφ, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου για τη χορήγηση κεφαλαίων στην Ελλάδα προκειμένου να μειωθεί το βάρος εξυπηρέτησης των τόκων για τα δάνεια που της έχει χορηγήσει η ΕΤΕ για την ανασυγκρότηση της περιοχής, η οποία επλήγη από το σεισμό του Σεπτεμβρίου του 1999 [COM(2000) 632 - C5-0532/2000 - 2000/0255(CNS)]
<P>
(Το Σώμα εγκρίνει την πρόταση ψηφίσματος νομοθετικού περιεχομένου.)
<P>
  
<P>
Έκθεση (A5-0294/2000) της κ. Eriksson, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με την πρόταση απόφασης του Συμβουλίου περί του προγράμματος που αναφέρεται στην κοινοτική στρατηγική-πλαίσιο για την ισότητα μεταξύ ανδρών και γυναικών (2001-2005) [COM(2000) 335 - C5-0386/2000 - 2000/0143(CNS)]
<P>
(Το Σώμα εγκρίνει το ψήφισμα νομοθετικού περιεχομένου.)Πρόεδρος. Έτσι, ισχύουν επιτέλους ίσα δικαιώματα για γυναίκες και άνδρες!
<P>
(Γέλια)
<P>
Διακόπτουμε τώρα την ώρα των ψηφοφοριών για την πανηγυρική συνεδρίαση.
<P>
(Η συνεδρίαση διακόπτεται στις 11.55 και συνεχίζεται στις 12.25.)
<P>
Έκθεση (A5-0309/2000) της κ. Gonzαlez Αlvarez, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τη γενική ασφάλεια των προϊόντων [COM(2000) 139 - C5-0224/2000 - 2000/0073(COD)]
<P>
(Το Σώμα εγκρίνει την πρόταση ψηφίσματος νομοθετικού περιεχομένου.)
<P>
  
<P>
Έκθεση (A5-0303/2000) του κ. Seppδnen, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου που αφορά την τροποποίηση της απόφασης 2000/24/EK με στόχο την κατάρτιση ενός ειδικού προγράμματος δράσης της ΕΤΕ με στόχο την εμπέδωση και την εμβάθυνση της τελωνειακής ένωσης ΕΚ-Τουρκίας [COM(2000) 479 - C5-0454/2000 - 2000/0197(CNS)]
<P>
(Το Σώμα εγκρίνει την πρόταση ψηφίσματος νομοθετικού περιεχομένου.)
<P>
  
<P>
Έκθεση (A5-0324/2000) του κ. Lagendijk, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την τροποποιημένη πρόταση κανονισμού του Συμβουλίου, σχετικά με την Ευρωπαϊκή Υπηρεσία για την Ανασυγκρότηση [COM(2000) 628 - C5-0526/2000 - 2000/0112(CNS)]
<P>
Μετά την ψηφοφορία για την τροπολογία αριθ. 32:

<SPEAKER ID=43 NAME="Lagendijk">
Κύριε Πρόεδρε, φαίνεται ότι υπάρχει μία παρεξήγηση σχετικά με τις τροπολογίες 12 και 37 για τις οποίες θα ψηφίσουμε τώρα. Κατά τη γνώμη μου, δεν υπάρχει καμία αντίφαση μεταξύ της τροπολογίας 12 και της τροπολογίας 37. Συνεπώς, θα ήθελα να απευθύνω έκκληση να υπερψηφιστούν και οι δύο τροπολογίες επειδή ο συνδυασμός τους προσφέρει μία πολύ καλά μελετημένη λύση. Συνεπώς, δεν θα πρέπει να ψηφίσουμε ή το ένα ή το άλλο αλλά και τα δύο.

<SPEAKER ID=44 NAME="Πρόεδρος">
Κύριε εισηγητή, σας έχουμε μεγάλη εμπιστοσύνη. Σε αντίθεση με την ανάλυση, ότι οι προτάσεις αλληλοαναιρούνται κατά κάποιο τρόπο, είστε της γνώμης ότι μπορούμε να τις ψηφίσουμε αμφότερες, το οποίο και θα πράξουμε.
<P>
(Το Σώμα εγκρίνει την πρόταση ψηφίσματος νομοθετικού περιεχομένου.)
<P>
  
<P>
Έκθεση (A5-0330/2000) του κ. Westendorp y Cabeza, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την τροποποιημένη πρόταση Κανονισμού του Συμβουλίου για την παροχή βοήθειας στην Αλβανία, στη Βοσνία-Ερζεγοβίνη, στην Κροατία, στην Ομοσπονδιακή Δημοκρατία της Γιουγκοσλαβίας και στην πρώην Γιουγκοσλαβική Δημοκρατία της Μακεδονίας και για την τροποποίηση του κανονισμού (ΕΟΚ) αριθ. 3906/89, της απόφασης 97/256/EΚ και του κανονισμού (ΕΟΚ) αριθ. 1360/90 [COM(2000) 628 - C5-0525/2000 - 2000/0111(CNS)]
<P>
(Το Σώμα εγκρίνει το ψήφισμα νομοθετικού περιεχομένου.)
<P>
  
<P>
Έκθεση (A5-0305/2000) του κ. Garot, εξ ονόματος της Επιτροπής Γεωργίας και Ανάπτυξης της Υπαίθρου σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 2759/75 περί κοινής οργανώσεως αγοράς στον τομέα του χοιρείου κρέατος [COM(2000) 193 - C5-0225/2000 - 2000/0076(CNS)]

<SPEAKER ID=45 NAME="Πρόεδρος">
Συνάδελφοι, όσον αφορά την ψηφοφορία σχετικά με την έκθεση Garot, μελετώντας τα έγγραφα ανακάλυψα κάποιο λάθος, και μάλιστα στον κατάλογο ψηφοφοριών κάποιας κοινοβουλευτικής ομάδας - νομίζω ότι δεν αφορά τις άλλες ομάδες - της Ομάδας ΕΛΚ.
<P>
(Γέλια) Σας παρακαλώ, ελέγξτε τον κατάλογο προσεκτικά, επειδή κατά τη γνώμη μου μπερδεύτηκαν τα τμήματα I και II. Για το λόγο αυτό, ελέγξτε τα παρακαλώ προσεκτικά τώρα. Νομίζω ότι θα έπρεπε στον κατάλογο ΕΛΚ να είναι ακριβώς αντίστροφα. Όπου αναφέρει οφείλει να ιδρύσει, θα έπρεπε να αναφέρει δεύτερον, και εκεί που αναφέρει δεύτερον να αναφέρει πρώτον. Ελέγξτε το προσεκτικά, όταν φτάσουμε στο συγκεκριμένο σημείο.
<P>
(Διακοπή)Εάν το λάθος αφορούσε τους Σοσιαλιστές, θα το επεσήμανα επίσης, όπως επίσης και για τις άλλες κοινοβουλευτικές ομάδες!
<P>
(Το Σώμα εγκρίνει το ψήφισμα νομοθετικού περιεχομένου.)
<P>
  
<P>
Έκθεση (A5-0297/2000) του κ. Morillon, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την περιοδική έκθεση του 1999 της Επιτροπής για την πορεία της Τουρκίας προς την προσχώρηση [COM(1999) 513 - C5-0036/2000 - 2000/2014(COS)]

<SPEAKER ID=46 NAME="Κατηφόρης">
Κύριε Πρόεδρε, ήθελα, πριν αρχίσουμε, να παρατηρήσω ότι στο σημείο 16, στο τέλος, στην ελληνική μετάφραση, υπάρχει ένα λάθος, γιατί λέει ότι θα γίνουν διαπραγματεύσεις υπό την αιγίδα του ΝΑΤΟ, ενώ το σωστό είναι ότι θα γίνουν διαπραγματεύσεις υπό την αιγίδα των Ηνωμένων Εθνών. Θα ήθελα να παρακαλέσω τις υπηρεσίες να το διορθώσουν.
<P>
(Χειροκρoτήματα)

<SPEAKER ID=47 NAME="Πρόεδρος">
Μπορούμε πολύ γρήγορα να ρωτήσουμε σχετικά τον κύριο εισηγητή. Προηγουμένως, όμως, υπάρχει ακόμα μια αντίρρηση από τον κ. Wurtz.

<SPEAKER ID=48 LANGUAGE="FR" NAME="Wurtz">
Κύριε Πρόεδρε, η ερώτησή μου αφορά την σειρά της ψηφοφορίας επί των τροπολογιών για την παράγραφο 10, δηλαδή σχετικά με την γενοκτονία των Αρμενίων.
<P>
Το φύλλο των ψηφοφοριών που ετοίμασε χθες η συνεδρίαση, εφόσον χθες επρόκειτο να λάβει χώρα η ψηφοφορία, έδινε μια διαφορετική σειρά, που ήταν λογική. Η σημερινή δεν είναι. Προτείνω λοιπόν να επαναφέρουμε τον χθεσινό κατάλογο ψηφοφοριών, δηλαδή να τεθεί πρώτα σε ψηφοφορία η τροπολογία 13.

<SPEAKER ID=49 NAME="Πρόεδρος">
Διαθέτουμε κυρίες και κυρίους με ιδιαίτερα προσόντα, οι οποίοι μας βοηθούν στις εργασίες μας. Στην πρώτη ανάλυση υπήρχε κάποιο λάθος, το οποίο διορθώθηκε ήδη, αλλά θα ήμουν ευγνώμων, εάν ο εισηγητής κ. Morillon θα μπορούσε εν συντομία να λάβει θέση στις δύο ερωτήσεις. Η πρώτη ερώτηση τέθηκε από τον κ. Κατηφόρη σχετικά με τη λέξη NATO, ενώ η δεύτερη για το εάν η τωρινή σειρά είναι σωστή.

<SPEAKER ID=50 LANGUAGE="FR" NAME="Morillon">
. (FR) Κύριε Πρόεδρε, σχετικά με το πρώτο ερώτημα, πρόκειται προφανώς για σφάλμα, όχι μεταφραστικό, αλλά τυπογραφικό.
<P>
Όσον αφορά τη σειρά, αφήνω τον Πρόεδρο να αποφασίσει σχετικά και υπενθυμίζω ότι είμαι αντίθετος, σε κάθε περίπτωση, και με τις τρεις τροπολογίες.

<SPEAKER ID=51 NAME="Πρόεδρος">
Επομένως, απαντήθηκαν και οι δύο ερωτήσεις. Στην τροπολογία 16, να θυμηθούμε να τροποποιηθεί το σημείο αυτό.
<P>
Μετά την ψηφοφορία για την τροπολογία αριθ. 7:

<SPEAKER ID=52 LANGUAGE="DE" NAME="Swoboda">
Κύριε Πρόεδρε, με τη σύμφωνη γνώμη του συναδέλφου Κατηφόρη, θα ήθελα να προτείνω το ακόλουθο κείμενο -προς το παρόν το έχω μόνο στα αγγλικά - το οποίο ελάχιστα διαφέρει από το αρχικό. Σας διαβάζω ένα μικρό απόσπασμα:
<P>
"Χαιρετίζει την έναρξη των διαπραγματεύσεων σχετικά με τα μέτρα οικοδόμησης εμπιστοσύνης που συμφωνήθηκαν στις 31 Οκτωβρίου 2000 από τους Υπουργούς Εξωτερικών, τόσο της Τουρκίας όσο και της Ελλάδας" .
<P>
Είναι μόλις η έναρξη των διαπραγματεύσεων, την οποία και χαιρετίζουμε, και όχι το αποτέλεσμά τους. Δυστυχώς, αυτό δεν είμαστε ακόμα σε θέση να το χαιρετίσουμε.
<P>
(Το Κοινοβούλιο εγκρίνει την πρόταση ψηφίσματος.)
<P>
   Έκθεση (A5-0275/2000) του κ. Jovι Peres, εξ ονόματος της Επιτροπής Αλιείας, σχετικά με την Ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο "Συμμετοχή της Ευρωπαϊκής Κοινότητας στις Περιφερειακές Οργανώσεις Αλιείας" [COM(1999) 613 - C5-0108/2000 - 2000/2068(COS)]
<P>
(Το Κοινοβούλιο εγκρίνει την πρόταση ψηφίσματος.)Αιτιολογήσεις ψήφου
<P>
Πρόταση ψηφίσματος (B5-0845/2000)

<SPEAKER ID=53 LANGUAGE="IT" NAME="Muscardini">

<P>
   - (IT) Κύριε Πρόεδρε, έχω καταθέσει τη δήλωσή μου γραπτώς, θα ήθελα όμως να προσθέσω για τα πρακτικά ότι βρίσκω πραγματικά εξωφρενικό το γεγονός ότι το Κοινοβούλιό μας καταψήφισε, σήμερα το πρωί, στο πλαίσιο της συγκεκριμένης έκθεσης, μια σειρά τροπολογίες που ζητούσαν, για παράδειγμα, σεβασμό των ανθρωπίνων δικαιωμάτων και των θεμελιωδών ελευθεριών. Το βρίσκω εξωφρενικό, διότι χθες ψηφίσαμε τον Χάρτη των Δικαιωμάτων. Θεωρώ λοιπόν ότι η προκατάληψη μιας πολιτικής πτέρυγας απέναντι στις τροπολογίες μιας άλλης δημιουργεί στο Ευρωπαϊκό Κοινοβούλιο σοβαρό έλλειμμα δημοκρατίας.
<P>
  

<SPEAKER ID=54 NAME="Κόρακας">
. Η Μεσόγειος ήταν και παραμένει μία ιδιαίτερα ευαίσθητη περιοχή με σημαντικά πολιτικά, οικονομικά και κοινωνικά προβλήματα. Τα θέματα της ειρηνικής συμβίωσης και της αμοιβαία ωφέλιμης και ισότιμης συνεργασίας κρατών και λαών, χωρίς ανάμιξη στα εσωτερικά τους, οι ομαλές διακρατικές σχέσεις αποτελούν πάντα το κυρίαρχο στοιχείο για την όποια συνεργασία μεταξύ κρατών. Οι εκτός ΕΕ μεσογειακές χώρες αντιμετωπίζουν, είναι αλήθεια, ιδιαίτερα οξυμένα προβλήματα οικονομικής ανάπτυξης. Έχουμε συνεχή ένταση των περιφερειακών ανισοτήτων.
<P>
Για την κατάσταση αυτή η ΕΕ και κράτη μέλη της έχουν σοβαρότατες ευθύνες. Είμαστε πράγματι μάρτυρες μιας υπερεκμετάλλευσης των φυσικών και ανθρώπινων πόρων από τις ανεπτυγμένες χώρες, κύρια της ΕΕ, και τις επιχειρήσεις τους και για τη διατήρηση και αύξηση του εξωτερικού χρέους.
<P>
Η προσπάθεια εξαγωγής του οικονομικοκοινωνικού μοντέλου της ΕΕ στις χώρες της Μεσογείου που δεν είναι μέλη της ΕΕ και η ένταξη τους στη Νέα Tάξη πραγμάτων και στην λεγόμενη παγκοσμιοποίηση εκφράζει αποικιοκρατική νοοτροπία. Επουδενί δεν μπορεί να αποτελεί σταθερή βάση συνεργασίας γιατί θέλει να επιβάλει τις θέσεις των ισχυρών στους αδύναμους, θέλει να εξυπηρετήσει τα συμφέροντα των μεγάλων μονοπωλιακών επιχειρήσεων και όχι των λαών και των εργαζομένων των χωρών της περιοχής.
<P>
Χαρακτηριστικό παράδειγμα αυτής της συμπεριφοράς είναι η στάση που κρατούν τα κράτη μέλη της ΕΕ απέναντι στους μετανάστες που προέρχονται από αυτές τις χώρες, όπως και από τις υπόλοιπες, δημιουργώντας σε πολλούς από αυτούς το αίσθημα της ανασφάλειας και της απειλής της απέλασης, μη αποδίδοντάς τους ίσα δικαιώματα με τους άλλους εργαζόμενους, και συντηρώντας γκέτο πολιτών Βα κατηγορίας, θυμάτων ενός σύγχρονου δουλεμπορίου.
<P>
Χαρακτηριστικό επίσης παράδειγμα της κοινοτικής πολιτικής είναι τα διάφορα εμπάργκο, ακόμα και οι στρατιωτικές επεμβάσεις ενάντια σε χώρες που δεν ακολουθούν την πορεία της υποταγής απέναντι στις επιλογές της ΕΕ και της Νέας Τάξης, οι αποκλεισμοί χωρών από τη ευρωμεσογειακή συνεργασία και η προνομιακή μεταχείριση άλλων, η κατανομή των κονδυλίων όχι σύμφωνα με τις πραγματικές ανάγκες αλλά σύμφωνα με τα συμφέροντα του πολυεθνικού κεφαλαίου.
<P>
Τέλος, δεν πρέπει να ξεχνάμε ότι μιλάμε για μία περιοχή όπου η ΕΕ και το ΝΑΤΟ βομβάρδισαν τη Γιουγκοσλαβία, ότι η ΕΕ, με τις ευλογίες του ΝΑΤΟ, αποδίδει τον τίτλο υποψήφιας χώρας στη Τουρκία που κατέχει το 40% της Κύπρου και αμφισβητεί κυριαρχικά δικαιώματα της Ελλάδας, και δεν πρέπει να ξεχνάμε τις ευθύνες που έχουμε απέναντι σε ένα λαό, τον παλαιστινιακό, που ζει κάτω από άθλιες συνθήκες και υπό καθεστώς ισραηλινής κρατικής τρομοκρατίας, εξακολουθεί να αγωνίζεται ηρωικά για να έχει πατρίδα.
<P>
Η πρόταση ψηφίσματος, δυστυχώς, δεν αντιμετωπίζει τα παραπάνω ζητήματα, κινείται στο μέχρι τώρα πνεύμα της ΕΕ, επιδιώκει τη διείσδυση του ευρωπαϊκού μονοπωλιακού κεφαλαίου, προφανώς για να συνεχίσει να λεηλατεί τον πλούτο των εκτός ΕΕ μεσογειακών χωρών. Για αυτό και οι ευρωβουλευτές του ΚΚΕ την καταψηφίζουμε.

<SPEAKER ID=55 NAME="Muscardini">
Οι προϋποθέσεις για την ανάκαμψη της Διαδικασίας της Βαρκελώνης είναι ανεπαρκείς. Η συσσωρευμένη καθυστέρηση στην εφαρμογή των συμφωνιών μπορεί να δικαιολογηθεί μόνο εν μέρει. Η ευθύνη είναι διπλή: των κυβερνήσεων των χωρών της Ένωσης, αλλά και των κυβερνήσεων των μεσογειακών εταίρων. Η διαδικασία πάσχει από έλλειψη πολιτικής βούλησης, πράγμα που μας κάνει καμιά φορά να αμφιβάλλουμε για την επιτυχία του σημαντικού αυτού ευρωμεσογειακού εγχειρήματος. Λαμβάνοντας λοιπόν υπόψη τη διπλή αυτή ευθύνη, είχα υποβάλει ορισμένες τροπολογίες σχετικά με τις κυβερνήσεις των κρατών Euromed.
<P>
Πράγματι, χωρίς την ευθύνη και την προσπάθειά τους, είναι αδύνατο να μιλάμε για σχέδιο δημιουργίας μια πολυμερούς ζώνης ελεύθερων συναλλαγών σε ενδοπεριφερειακό επίπεδο στις μεσογειακές χώρες, όπως προτάθηκε στη Διάσκεψη της Μάλτας για τις σχέσεις Νότου-Νότου.
<P>
Το ζήτημα της χρηματοδότησης απαιτεί επίσης βούληση επιτυχίας, που δεν έχει όμως επιδειχθεί μέχρι στιγμής. Πρέπει να σταθεροποιηθεί η αναλογία μεταξύ των κονδυλίων που προορίζονται για όλες τις γεωγραφικές ζώνες, με σεβασμό στη δημοκρατία, τη διαφάνεια και την αποτελεσματικότητα, όπως πρέπει να δοθεί νέα, σταθερή ώθηση στην αποκεντρωμένη συνεργασία, αφού πρώτα εξετασθούν κριτικά και σε βάθος οι αδυναμίες και οι ανεπάρκειες που έχουν διαπιστωθεί στην εκτέλεση των παλαιών προγραμμάτων.
<P>
Όσον αφορά τον σεβασμό της αξιοπρέπειας των νόμιμων μεταναστών, στο πνεύμα μιας εναρμονισμένης ευρωπαϊκής πολιτικής για τη μετανάστευση, πέραν των νομικών μέσων που εγγυώνται την ίση αντιμετώπισή τους, θα πρέπει να δημιουργηθούν μέσα οικονομικής βοήθειας για όλους τους νέους που, έχοντας ολοκληρώσει ένα κύκλο ανώτερων ή πανεπιστημιακών σπουδών στις ευρωπαϊκές χώρες, θέλουν να επιστρέψουν στη χώρα προέλευσής τους για να ξεκινήσουν κάποια επαγγελματική δραστηριότητα. Ο συντονισμός των σχετικών πρωτοβουλιών των κρατών μελών καθίσταται απαραίτητος και θα μπορούσε να αναληφθεί από την Ευρωπαϊκή Επιτροπή. Η τελευταία θα πρέπει επίσης να υποβάλει ανάλογες προτάσεις οικονομικής βοήθειας για τους νέους μετανάστες στο πλαίσιο της πολιτικής συνεργασίας με τις χώρες ΑΚΕ.
<P>
Ένας άλλος τύπος συντονισμού αφορά τους δυνητικούς χορηγούς, κράτη και χρηματοπιστωτικά ιδρύματα, των διεθνών και περιφερειακών ενισχύσεων, ιδιαίτερα των χωρών του Κόλπου. Καθίσταται απαραίτητο ένα συντονισμένο επενδυτικό πρόγραμμα στην περιοχή της Μεσογείου. Χωρίς συντονισμό δεν υπάρχει δυναμισμός, χωρίς δυναμισμό δεν υπάρχει επαρκής ώθηση στην ανάπτυξη.
<P>
Θα ήθελα να τελειώσω δηλώνοντας ότι το κατ' εξοχήν στοιχείο συντονισμού συνίσταται σε μια σφαιρική στρατηγική της Ένωσης για την περιοχή της Μεσογείου. Αυτή είναι η στρατηγική που μπορεί να υποδείξει τους στόχους μιας βέλτιστης εταιρικής σχέσης·αυτή είναι η στρατηγική που παρέχει έγκυρες δικαιολογίες προς υποστήριξη κάθε πρωτοβουλίας και κάθε παρέμβασης·αυτή είναι η στρατηγική που θα καταστήσει την εταιρική σχέση απαραίτητο μέσο, όχι μόνο για τη διασφάλιση της οικονομικής και κοινωνικής ανάπτυξης της περιοχής της Μεσογείου, αλλά και για να επιτρέψει στην Ένωση να διαδραματίσει εξισορροπητικό ρόλο σε όλη την περιοχή. Για αυτούς τους λόγους, θα υπερψηφίσουμε την πρόταση ψηφίσματος.
<P>
Έκθεση Αβέρωφ (A5-0322/2000)

<SPEAKER ID=56 NAME="Martin, David">
. (ΕΝ) Χαιρετίζω την έκθεση του κ. Αβέρωφ σχετικά με την πρόταση για τη χορήγηση κεφαλαίων στην Ελλάδα προκειμένου να μειωθεί το βάρος εξυπηρέτησης των τόκων για τα δάνεια που της έχει χορηγήσει η ΕΤΕ για την ανασυγκρότηση της περιοχής της Αττικής η οποία επλήγη από το σεισμό του Σεπτεμβρίου του 1999. Η βοήθεια αυτή είναι κάτι περισσότερο από δικαιολογημένη υπό το πρίσμα αυτής της τραγωδίας.
<P>
Έκθεση Eriksson (A5-0294/2000)

<SPEAKER ID=57 LANGUAGE="IT" NAME="Fatuzzo">
Κύριε Πρόεδρε, υπερψήφισα αυτήν την έκθεση, που ορίζει τι πρέπει να πράξει η Ευρωπαϊκή Κοινότητα για μια πραγματική ισότητα μεταξύ ανδρών και γυναικών.
<P>
Την Κυριακή, προτού αναχωρήσω για το Στρασβούργο, συνάντησα την κ. Rossi. Η κ. Rossi - μια χήρα συνταξιούχος- μου είπε: "Μα γιατί η σύνταξή μου, από τότε που έμεινα χήρα, είναι η μισή σε σχέση με εκείνη που εισέπραττα όταν ζούσε ακόμα ο καλός μου ο άντρας;" Θα ήθελα, λοιπόν, να υπογραμμίσω το γεγονός ότι, όταν μιλάμε για ισότητα μεταξύ ανδρών και γυναικών, θα πρέπει να ασχοληθούμε και με τους νόμους περί συντάξεων, που αδικούν τις γυναίκες σε σχέση με τους άνδρες. Τα κράτη μέλη πρέπει να σεβαστούν τις γυναίκες και στη νομοθεσία τους σχετικά με τις συντάξεις για τις χήρες και τη συνταξιοδότηση των παντρεμένων γυναικών.

<SPEAKER ID=58 LANGUAGE="ES" NAME="Ortuondo Larrea">
Κύριε Πρόεδρε, παρά τις προόδους που έχουν γίνει τα τελευταία χρόνια στην Ευρωπαϊκή Ένωση, σ' αυτό το προπύργιο των ανθρωπίνων δικαιωμάτων, εξακολουθούν να υπάρχουν διαρθρωτικές διακρίσεις εξαιτίας του φύλου. Οι γυναίκες δεν απολαμβάνουν τα ίδια δικαιώματα με τους άντρες, εξακολουθεί να υπάρχει μικρότερη εκπροσώπηση των γυναικών στους κρατικούς θεσμούς, όπως και στις θέσεις αποφάσεων των ιδιωτικών επιχειρήσεων, και εξακολουθούν να είναι τα πρώτα θύματα της συζυγικής κακοποίησης και της σεξουαλικής βίας.
<P>
Θα ήθελα να επισημάνω ένα παράγοντα, που τον θεωρώ πραγματικά καθοριστικό στο θέμα αυτό: την έλλειψη ισότητας στον εργασιακό πεδίο. Ποτέ δεν θα υπάρξει ισότητα αν η γυναίκα δεν έχει προσωπική οικονομική αυτονομία, αν πρέπει να εξαρτάται από τον άντρα για να την συντηρεί και να εξασφαλίσει το μέλλον της. Η γυναίκα μπορεί να γίνει πραγματικά ελεύθερη και ίση με τον άντρα μόνο όταν έχει τις ίδιες ευκαιρίες να βρει μια θέση εργασίας και όταν οι αμοιβές της δεν είναι χαμηλότερες. Είμαι πεπεισμένος ότι την ημέρα που η γυναίκα θα επιτύχει με την εργασία της πραγματική οικονομική ανεξαρτησία, τότε θα είναι πραγματικά ελεύθερη και θα εξαλειφθούν και όλες οι άλλες ανισότητες.

<SPEAKER ID=59 NAME="Αλυσανδράκης">
. Το προτεινόμενο νέο πενταετές πρόγραμμα για την ισότητα των δύο φύλων είναι το πλέον αντιδραστικό πρόγραμμα που έχει εκπονηθεί τα τελευταία χρόνια και στοχεύει στην πλήρη ενσωμάτωση των γυναικών στις αντεργατικές πολιτικές της ΕΕ.
<P>
H κατ' επίφαση πολιτική των ίσων ευκαιριών δεν ανέτρεψε τα μεγαλύτερα ποσοστά των γυναικών στην ανεργία, στην μερική απασχόληση, στη φτώχεια, ούτε την ελλιπή ανάδειξή τους στα κέντρα λήψης αποφάσεων. Ίσες ευκαιρίες στην εργασία, στην κοινωνική συμμετοχή και αλλού δεν μπoρoύν να νoηθoύν μέσα σε ένα πλαίσιο αντιδραστικών πολιτικών πoυ θίγει συνoλικά την ανθρώπινη αξιoπρέπεια, μια κoινωνία ανεργίας, υπoαπασχόλησης, χωρίς κράτoς πρόνoιας, μια κoινωνία που κοστολογεί και εμπορευματοποιεί τις ανθρώπινες αξίες.
<P>
Διαφωνούμε ριζικά με τον τρόπο που χρησιμοποιούνται οι όροι "ίσες ευκαιρίες" και "ισότητα" , γιατί και οι δύο στα πλαίσια του καπιταλισμού ένα και μόνο μπορούν να κάνουν: την ίση διαχείριση στην κοινωνική αθλιότητα για την πλειοψηφία των εργαζομένων που μέρα με τη μέρα εντείνεται, την ίση κατανομή στην φτώχεια, στη γενική αύξηση της ανεργίας, στη μερική απασχόληση, την συρρίκνωση των δημόσιων και δωρεάν παροχών του κράτους στον τομέα των υπηρεσιών κοινωνικής πολιτικής και την επιβάρυνση συνολικά της οικογένειας.
<P>
Με δεδομένες τις αντεργατικές πολιτικές της ΕΕ ο συγκεκριμένος στόχος και τα όποια θετικά μέτρα προωθηθούν για την επίτευξή του θα έχουν ένα και μοναδικό σκοπό: την πλήρη ενσωμάτωση των γυναικών στις πολιτικές της ΕΕ, που έχουν γίνει ακόμα πιο αντιδραστικές για τα λαϊκά συμφέροντα.
<P>
Το κείμενο κινείται στην υλοποίηση των γενικότερων πολιτικών της ΕΕ, καθορίζει με σαφήνεια ότι η πολιτική ισότητας πρέπει να προωθεί την πλήρη ενσωμάτωση των γυναικών στη "νέα οικονομία" . Δηλαδή στην πλήρη προσαρμογή με ίσους όρους στην μερική απασχόληση, στην ανατροπή της πλήρους και σταθερής απασχόλησης, στην μείωση του μη μισθολογικού κόστους εργασίας.
<P>
Μια πραγματική πολιτική για την ισότητα προϋποθέτει μία άλλη οικονομική και κοινωνική πολιτική, που στο κέντρο της προσοχής της θα έχει τις ίσες ευκαιρίες ανδρών και γυναικών στην ευημερία και όχι στην εξαθλίωση της ζωής, όπως για παράδειγμα τη μείωση των ηλικιακών ορίων σύνταξης και για τα δύο φύλα: 60 για άνδρες και 55 για γυναίκες, ενίσχυση και αναβάθμιση του δημόσιου και δωρεάν τομέα της κοινωνικής πολιτικής, κατάργηση του ιδιωτικού τομέα στην υγεία, κατάργηση της μερικής απασχόλησης.

<SPEAKER ID=60 LANGUAGE="FR" NAME="Bordes, Cauquil et Laguiller">
. (FR) Υπερψηφίσαμε την εν λόγω έκθεση διότι υπενθυμίζει ορισμένες αρχές σχετικά με την ισότητα ανδρών και γυναικών με τις οποίες βέβαια συμφωνούμε. Ωστόσο, όλες οι δηλώσεις σχετικά με την "ισότητα ευκαιριών μεταξύ ανδρών και γυναικών" αποκαλύπτουν ένα ωμό πρόσωπο με την ευρωπαϊκή οδηγία που επιτρέπει τη νυκτερινή εργασία για τις γυναίκες.
<P>
Η απαγόρευση της νυκτερινής εργασίας για τις γυναίκες ήταν ένας από τους σπάνιους τομείς όπου η κοινωνική νομοθεσία ορισμένων χωρών, προστατεύοντας τις γυναίκες, ήταν λίγο πιο μπροστά για τις εργαζόμενες από ό,τι για τους εργαζόμενους.
<P>
Αδυνατώντας να καταπολεμήσουν τις κοινωνικές διακρίσεις που υφίστανται οι γυναίκες στους τομείς της απασχόλησης, του μισθού ή της επαγγελματικής προαγωγής, αδυνατώντας κατά συνέπεια να "εξισώσουν τις ευκαιρίες" προς τα επάνω, τα ευρωπαϊκά θεσμικά όργανα "εξισώνουν" προς τα κάτω. Διαμαρτυρόμαστε κατά της κοινωνικής οπισθοδρόμησης που αντιπροσωπεύει η άδεια της νυκτερινής εργασίας για τις γυναίκες.
<P>
Η νυκτερινή εργασία στη βιομηχανία και, γενικότερα, στον εμπορικό τομέα, η οποία είναι επιβλαβής για την υγεία τόσο των γυναικών όσο και των ανδρών, δεν έχει καμία κοινωνική ούτε ανθρώπινη δικαιολογία. Ο μόνος λόγος για τη γενίκευσή της είναι ο αγώνας ταχύτητας των επιχειρήσεων προς το κέρδος.
<P>
Προκειμένου να καταργηθεί κάθε κοινωνική διάκριση σχετικά, πρέπει να απαγορευθεί η νυκτερινή εργασία τόσο για τους άνδρες όσο και για τις γυναίκες, με εξαίρεση μόνο τους τομείς των δημοσίων υπηρεσιών - νοσοκομεία και δημόσιες μεταφορές, συγκεκριμένα - όπου η εν λόγω εργασία είναι κοινωνικά ωφέλιμη, με την προϋπόθεση ότι τα μειονεκτήματα της νυκτερινής εργασίας θα αντισταθμιστούν με μια πολύ μεγάλη μείωση του χρόνου εργασίας, για την προστασία των εγκύων.

<SPEAKER ID=61 NAME="Figueiredo">
. (ΡΤ) Αν και καθυστερημένα, η Επιτροπή υπέβαλε το Πρόγραμμα για τη στρατηγική-πλαίσιο της Κοινότητας σχετικά με την ισότητα μεταξύ ανδρών και γυναικών (2001-2005), το οποίο απομακρύνεται αισθητά από τα προηγούμενα και κυρίως από το τέταρτο πρόγραμμα δράσης που ολοκληρώνεται στο τέλος αυτού του έτους.
<P>
Σύμφωνα με την πρόταση που υποβλήθηκε, η τροποποίηση της μεθοδολογίας έχει ως στόχο να αυξήσει την πρόσβαση και τη δυνατότητα των μη κυβερνητικών οργανώσεων να συμμετέχουν ενεργά και να συμβάλουν στο έργο αυτό. Όμως, για να καταστεί δυνατό αυτό, είναι απαραίτητο να προωθηθεί αυτή η πραγματική συμμετοχή όχι μόνο σε κοινοτικό επίπεδο αλλά επίσης και στα κράτη μέλη.
<P>
Όπως αναφέρει η εισηγήτρια, είναι σημαντικό η Επιτροπή να κατανοήσει ότι μία αληθινή δημοκρατία προϋποθέτει πως όλοι οι πολίτες - άνδρες και γυναίκες - συμμετέχουν και εκπροσωπούνται ισότιμα στην οικονομική ζωή, στις θέσεις λήψεις αποφάσεων και στην κοινωνική και πολιτιστική ζωή καθώς και στη ζωή των πολιτών. Είναι όμως απαραίτητο να ληφθεί υπόψη ότι καμία προσπάθεια με σκοπό την ισότητα ανδρών και γυναικών δεν θα έχει διαρκή αποτελέσματα εάν δεν ενισχυθούν ταυτόχρονα τα δικαιώματα των γυναικών, κυρίως στις καθημερινές πρακτικές σε όλους τους τομείς δραστηριότητας.

<SPEAKER ID=62 LANGUAGE="DE" NAME="Mann, Thomas">
- (DE) Για να κατοχυρωθούν ίσες ευκαιρίες μεταξύ γυναικών και ανδρών στην πολιτιστική, κοινωνική και οικονομική ζωή καθώς και για να περιοριστούν και να αποφευχθούν φαινόμενα διακρίσεων λόγω φύλου, η Επιτροπή διατύπωσε ένα δυαδικό τύπο, με τον οποίο συμφωνεί η Επιτροπή για τα Δικαιώματα της Γυναίκας και τις Ίσες Ευκαιρίες. Τα ειδικά μέτρα προς όφελος των γυναικών δεν θα πρέπει να έπονται, αλλά να επιτευχθούν παράλληλα με την ενσωμάτωση στην πολιτική. Πιο συγκεκριμένα πρόκειται για πέντε τομείς δράσης, στους οποίους συγκαταλέγονται μεταξύ άλλων η ισότητα στην οικονομική ζωή, τα δικαιώματα συμμετοχής και εκπροσώπησης και η ίση πρόσβαση στα κοινωνικά δικαιώματα.
<P>
Στο κονδύλι του προϋπολογισμού B 3 - 4012 προβλέπονται 53,5 εκατ. ευρώ - ένα σημαντικό, αλλά αναγκαίο ποσό, για το οποίο συναίνεσε και η Επιτροπή Προϋπολογισμών, επειδή ακριβώς πρόκειται για πολιτική προτεραιότητα. Ευχαρίστως θα εξετάζαμε επισταμένα το τέταρτο πρόγραμμα δράσης προτού ληφθεί η απόφαση για το πέμπτο.
<P>
Ευελπιστώ ότι η Επιτροπή θα διευκολύνει στο μέλλον το Ευρωπαϊκό Κοινοβούλιο με τον έγκαιρο και ετήσιο ισολογισμό, να αναλύσει σε βάθος και να συζητήσει. Ακόμα κάτι σε σχέση με την παράμετρο χρόνος: Στην εν λόγω έκθεση υπάρχουν ορισμένες ασαφείς και ατυχείς διατυπώσεις, επειδή έπρεπε να διεξάγουμε τη συζήτηση και την ψηφοφορία υπό εξαιρετικά πιεστικές προθεσμίες και οι τροπολογίες δεν είχαν υποβληθεί σε όλες τις γλώσσες.
<P>
Ως προς το περιεχόμενο διατηρώ ορισμένους ενδοιασμούς. Για παράδειγμα, εάν - όπως συμβαίνει συχνά σε αυτό το Σώμα - ζητηθούν μελέτες σχετικά με τη σημασία μιας γενικής μείωσης του χρόνου εργασίας. Υπάρχουν σαφείς πλειοψηφικές αποφάσεις λόγω της διαπίστωσης, ότι μπορούμε να ζήσουμε πολύ καλύτερα με ελαστικά ωράρια εργασίας στα κράτη μέλη από ό,τι με μια συλλογική λύση που θα απέχει από την πραγματικότητα. Κατά συνέπεια, δεν θεωρώ εφικτό τον "κώδικα δεοντολογίας για τα μέσα" . Όποτε οι γυναίκες υφίστανται διακρίσεις, το μόνο που βοηθά είναι η έντονη διαμαρτυρία στη συγκεκριμένη περίπτωση από ενεργούς αναγνώστες και αναγνώστριες καθώς και ευαισθητοποιημένους βουλευτές εθνικών κοινοβουλίων και ευρωβουλευτές.
<P>
Εντούτοις, συμφώνησα με την έκθεση. Αφενός, ελήφθησαν υπόψη ορισμένες βελτιωτικές προτάσεις της κοινοβουλευτικής μου ομάδας. Αφετέρου, ζητήθηκαν μελέτες, οι οποίες αναφέρονται στη θέση των γυναικών στην αγορά εργασίας των κρατών μελών και την ελλιπή πρόσβαση στα συστήματα ασφάλισης, για τα οποία χρειαζόμαστε στατιστικές με επεξηγηματικά στοιχεία, ανάλογα με το φύλο. Δικαίως ζητείται η συνεκτικότητα του πέμπτου προγράμματος πλαισίου με τα διαρθρωτικά ταμεία - τα πλέον αποτελεσματικά εργαλεία της Κοινότητας -, με την κοινοτική πρωτοβουλία EQUAL και τα προγράμματα DAPHNE, STOP, PHARE και MEDA.

<SPEAKER ID=63 LANGUAGE="SV" NAME="Sacrιdeus">
. (SV) Ψήφισα υπέρ των συμβιβαστικών τροπολογιών 61-74, οι οποίες υιοθετήθηκαν από κοινού.
<P>
Θα ήθελα συγχρόνως να εκφράσω τη βαθύτατη έκπληξή μου για την εικόνα των παιδιών, των ηλικιωμένων, των γονέων, για την οικογενειακή ζωή και τη συνοχή της οικογένειας καθώς και για την απλή και αξιοπρεπή αγάπη προς τον πλησίον, εικόνα που δίνεται στην αιτιολόγηση για τη συμβιβαστική τροπολογία 72, εκεί όπου γίνεται λόγος για την εξεύρεση των κατάλληλων μέσων για να διευκολυνθεί ο συνδυασμός της εργασίας και της οικογενειακής ζωής, κυρίως μέσω της δημιουργίας γνωμόνων μέτρησης των καλύτερων δυνατοτήτων για την φροντίδα των παιδιών και των ηλικιωμένων (πράγμα που εγώ ερμηνεύω ότι αναφέρεται και στην φροντίδα των παιδιών στο σπίτι από τους γονείς τους). Το κείμενο διαπιστώνει στη συνέχεια ότι η επαγγελματική, κοινωνική και πολιτική δραστηριότητα των γυναικών παρεμποδίζεται σε ορισμένες περιόδους της ζωής τους εξαιτίας του γεγονότος ότι υποχρεώνονται να φροντίζουν τα παιδιά ή τα ηλικιωμένα μέλη της οικογένειας. Εκφράσεις όπως "παρεμποδίζεται" και "υποχρεούνται να φροντίζουν τα παιδιά και τα ηλικιωμένα μέλη της οικογένειας" μου δημιουργούν έντονες ανησυχίες.
<P>
Εξάλλου, η "επαγγελματική, πολιτική και κοινωνική δραστηριότητα" που αναφέρεται στο κείμενο αποτελεί μήπως την ανώτατη και μοναδική αξία για το άτομο; Μήπως πρόκειται για την αξία την οποία θεωρούν σημαντικότερη οι κρατικές αρχές, ενώ η οικογένεια, δηλαδή η θεμελιώδης μονάδα της κοινωνίας, και οι βαθιές ανθρώπινες αξίες οι οποίες συνδέονται με αυτή αγνοούνται και υποτιμούνται με τέτοιο τρόπο στο όνομα της ΕΕ;

<SPEAKER ID=64 NAME="Scallon">
. (ΕΝ) Όσον αφορά την έκθεση Eriksson (Α5-0294/2000) σχετικά με την πρόταση απόφασης του Συμβουλίου περί του προγράμματος που αναφέρεται στην κοινοτική στρατηγική πλαίσιο για την ισότητα μεταξύ ανδρών και γυναικών (2001-2005), υποστηρίζω πλήρως την ισότητα των δυο φύλων, αλλά αν εξετάσει κανείς το σχετικό έγγραφο της Επιτροπής COM (2000) 335, θα δει ότι η οικονομική δήλωση περιλαμβάνει "βασική χρηματοδότηση των τρεχόντων εξόδων του Ευρωπαϊκού Λόμπι Γυναικών (EWL) το οποίο χρηματοδοτείται επί του παρόντος από το κονδύλιο του προϋπολογισμού Α-3037" .
<P>
Όπως Γνωρίζετε, η Επιτροπή Προϋπολογισμών αναγνώρισε αυτή τη μη κυβερνητική οργάνωση ως μονοπώλιο. Φαίνεται όμως, σύμφωνα με διάφορες ευρωπαϊκές ομάδες, ότι το μονοπώλιο αυτό δεν εκπροσωπεί ιδεολογικά ένα πολύ σημαντικό αριθμό ευρωπαϊκών γυναικείων οργανώσεων.
<P>
Καθώς αυτή η ΜΚΟ παίζει ουσιώδη ρόλο στη διαμόρφωση και υλοποίηση αυτού του προγράμματος, πιστεύω ότι η ακεραιότητα της κοινοτικής στρατηγικής πλαίσιο για την ισότητα μεταξύ ανδρών και γυναικών τίθεται υπό αμφισβήτηση και ως εκ τούτου, δεν μπορεί να υποστηριχθεί.
<P>
Επιπλέον, είναι σωστό να χρηματοδοτούμε ένα μονοπώλιο από ένα κονδύλιο του προϋπολογισμού που έχει ως στόχο να προαγάγει την ισότητα; Έχουμε όντως το δικαίωμα να χρηματοδοτούμε ένα μονοπώλιο από οποιοδήποτε κονδύλιο του κοινοτικού προϋπολογισμού;
<P>
Για αυτούς τους λόγους, ψήφισα δυστυχώς κατά.
<P>
Έκθεση Gonzαlez Αlvarez (A5-0309/2000)

<SPEAKER ID=65 LANGUAGE="IT" NAME="Fatuzzo">
Κύριε Πρόεδρε, καταψήφισα την έκθεση Gonzαlez Αlvarez για διάφορους λόγος, αλλά καθώς έχω μόνο ένα λεπτό για αυτή την αιτιολόγηση, θα αναφέρω μόνο έναν. Όταν έφυγα για το Στρασβούργο αυτή τη φορά, είχαν έρθει διάφορα άτομα στο αεροδρόμιο για να με χαιρετήσουν, μεταξύ των οποίων και μια ηλικιωμένη συνταξιούχος, η οποία δυστυχώς είχε βαριά σωματική αναπηρία, επειδή είχε πέσει θύμα ενός πολύ, πολύ επικίνδυνου προϊόντος που κυκλοφορούσε στην Ευρωπαϊκή Ένωση. Φεύγοντας, της είπα: "Μείνε ήσυχη, θα έχουμε την έκθεση Gonzαlez Αlvarez, που μιλάει ακριβώς για την ασφάλεια των προϊόντων" . Δυστυχώς, όμως, διαπίστωσα ότι η εν λόγω έκθεση δεν κάνει πουθενά λόγο για υποχρεωτική και ταχεία αποζημίωση όλων όσων έχουν πέσει θύματα της έλλειψης ασφάλειας των προϊόντων.

<SPEAKER ID=66 NAME="Titford">
. (ΕΝ) Το κόμμα μου διατηρεί σοβαρές επιφυλάξεις για τη θέσπιση κοινοτικής νομοθεσίας που να διέπει την πώληση καταναλωτικών αγαθών, αντί της εφαρμογής της έννοιας της αμοιβαίας αναγνώρισης των προτύπων. Επομένως, είμαστε αντίθετοι καταρχήν με την αρχική οδηγία και πρέπει να αντιτεθούμε και σε οποιαδήποτε επέκταση της.
<P>
Ακόμα και αν δεν ήταν έτσι η κατάσταση, θα είχαμε και πάλι σοβαρές επιφυλάξεις. Ενώ η παρούσα πρόταση της Επιτροπής για τη γενική ασφάλεια των προϊόντων παρουσιάζεται ως αναθεώρηση της οδηγίας 92/59/ΕΟΚ, με τον ισχυρισμό ότι η προσέγγιση την οποία ακολουθεί η αρχική οδηγία δεν έχει μεταβληθεί, δε φαίνεται να ισχύει κάτι τέτοιο στην πραγματικότητα.
<P>
Αυτό που μας δυσαρεστεί ιδιαίτερα είναι τα σχέδια που απεκάλυψε ο Επίτροπος Byrne για την ανάπτυξη δικτύου αρχών επιβολής που θα συμβάλει στην εφαρμογή της νομοθεσίας αυτής.
<P>
Έχοντας δει προτάσεις για "δίκτυα" και σε άλλες κοινοτικές πρωτοβουλίες, θεωρούμε ότι πρόκειται για το ξεκίνημα κάποιου πράγματος που είναι εντελώς νοσηρό: ένα ενοποιημένο σύστημα επιβολής που θα ισοδυναμεί με μια υπηρεσία επιβολής της νομοθεσίας περί καταναλωτών της ΕΕ.
<P>
Αυτό μας φαίνεται σαν μια γενική τάση όπου η Επιτροπή, έχοντας υπερφορτώσει τα κράτη μέλη με τους νόμους της, δείχνει τώρα ένα πολύ έντονο ενδιαφέρον στα συστήματα επιβολής, με σκοπό να κατευθύνει τον έλεγχό τους.
<P>
Σε αυτή τη βάση αποκλειστικά, το κόμμα μου αντιτίθεται σε αυτό το μέτρο.

<SPEAKER ID=67 NAME="Titley">
. Αν και υποστηρίζω την έκθεση αυτή για τη γενική ασφάλεια των προϊόντων, είναι σημαντικό να μην προχωρήσουμε πολύ μακριά. Είναι σημαντικό τα προϊόντα μας να είναι ασφαλή, αλλά δε θα πρέπει να ξεπεράσουμε τα όρια με ακραίες πράξεις.
<P>
Σε όλη την Ευρώπη, οι άνθρωποι ανησυχούν υπερβολικά για την ασφάλεια των καταναλωτικών προϊόντων και δικαίως. Η παρούσα έκθεση χαιρετίζει μια βελτίωση της ισχύουσας ευρωπαϊκής νομοθεσίας για την ασφάλεια των προϊόντων, αλλά κατά την άποψη μου, η οδηγία δεν θα έπρεπε να εφαρμοστεί στα φιλανθρωπικά καταστήματα, βασικό χαρακτηριστικό των βρετανικών κεντρικών δρόμων. Είναι παράλογο να πιστεύουμε ότι το μέσο φιλανθρωπικό κατάστημα μπορεί να παράσχει στις αρχές πληροφορίες για τους κινδύνους που εμπεριέχουν τα προϊόντα και για την προέλευση τους όσον αφορά τα μεταχειρισμένα αγαθά που παίρνουν από το ευρύ κοινό.
<P>
Ας μην ξεχνάμε ότι αυτός που κατέθεσε τις τροπολογίες που εξαιρούν τα φιλανθρωπικά καταστήματα ήταν ο συνάδελφος μου από το Εργατικό Κόμμα, ο κ. Whitehead, και θα έπρεπε να τον συγχαρούμε για τα όσα πέτυχε. Η απειλή για τα φιλανθρωπικά καταστήματα προέκυψε επειδή απλώς δεν ήταν κάτι κατανοητό για την ηπειρωτική Ευρώπη. Τώρα όμως είναι, και οι τροπολογίες των Εργατικών προσφέρουν μια εγγύηση ότι τα φιλανθρωπικά καταστήματα θα παραμείνουν ανέπαφα και θα εξαιρεθούν από την οδηγία.
<P>
Ο γενικός στόχος της οδηγίας είναι εξαιρετικά σημαντικός για τη διασφάλιση ενός σταθερού και υψηλού επιπέδου προστασίας των καταναλωτών, καθώς και για την αποτελεσματική λειτουργία της ενιαίας αγοράς. Υποστηρίζω ένθερμα την προσπάθεια να φέρουν τα προϊόντα σαφώς διατυπωμένες, κατανοητές προειδοποιήσεις σχετικά με τους πιθανούς κινδύνους, στους τόπους όπου εκτίθενται προς πώληση. Η σαφής σήμανση είναι ο καλύτερος τρόπος να καθησυχάσουμε τους ανήσυχους καταναλωτές ότι τα προϊόντα που αγοράζουν είναι ασφαλή.
<P>
Η εμπιστοσύνη των καταναλωτών στην ασφάλεια των προϊόντων δέχτηκε ένα ισχυρό πλήγμα τα τελευταία χρόνια ως επακόλουθο μεγάλου πανικού που προκλήθηκε σε διάφορες περιπτώσεις, ιδιαίτερα όσον αφορά τα παιδικά παιχνίδια. Μόνο υιοθετώντας μια στάση που να δίνει προτεραιότητα στην ασφάλεια - και τηρώντας εμφανώς μια τέτοια στάση - θα μπορέσουμε να αποκαταστήσουμε την εμπιστοσύνη των καταναλωτών και την ασφάλεια των παιδιών μας.
<P>
Έκθεση Lagendijk (A5-0324/2000)

<SPEAKER ID=68 LANGUAGE="FR" NAME="Berthu">
Κύριε Πρόεδρε, το Συμβούλιο δικαιολογημένα θέλησε να εξορθολογίσει την βοήθεια της Ευρωπαϊκής Ένωσης προς τις χώρες των Βαλκανίων, και παράλληλα να μεταρρυθμίσει την Ευρωπαϊκή Υπηρεσία για την Ανασυγκρότηση του Κοσσυφοπεδίου, οι αρμοδιότητες της οποίας θα μπορούσαν προοδευτικά να επεκταθούν στο σύνολο της περιοχής.
<P>
Υποστηρίζουμε πλήρως αυτόν τον προσανατολισμό, όπως και τις δύο προτάσεις κανονισμού του Συμβουλίου που τον συγκεκριμενοποιούν, αλλά δεν μπορούμε να υποστηρίξουμε τις τροπολογίες του Ευρωπαϊκού Κοινοβουλίου που έχουν ως στόχο να τροποποιήσουν εις βάθος την ισορροπία του συστήματος προς όφελος της Επιτροπής. Σήμερα, η Υπηρεσία για το Κοσσυφοπέδιο διευθύνεται από ένα διοικητικό συμβούλιο όπου οι εκπρόσωποι των κρατών μελών και της Επιτροπής διαθέτουν μία ψήφο ο καθένας και όπου οι αποφάσεις λαμβάνονται με την πλειοψηφία των δύο τρίτων. Η Επιτροπή δυσανασχετεί πολύ με αυτήν την κατάσταση κηδεμονίας και παραπονείται ότι το βάρος των κρατών μελών παρακωλύει την ελευθερία δράσης της και επομένως, κατ' αυτήν, την αποτελεσματικότητα της βοήθειας.
<P>
Το Ευρωπαϊκό Κοινοβούλιο εισάκουσε την έκκληση της παλαιάς του φίλης και μόλις υπερψήφισε τροπολογίες που την δικαιώνουν. Η τροπολογία 5 προτείνει να δοθεί η ανάθεση της διαχείρισης της Υπηρεσίας στην Επιτροπή, η οποία θα είναι υπόλογη στο Ευρωπαϊκό Κοινοβούλιο. Η τροπολογία 14 αποδυναμώνει το διοικητικό συμβούλιο έναντι της Επιτροπής, προβλέποντας ότι οι αποφάσεις του θα λαμβάνονται με απλή πλειοψηφία. Η τροπολογία 10 διευρύνει τα καθήκοντα της Υπηρεσίας που έτσι κατευθύνεται από την Επιτροπή. Τέλος, η τροπολογία 15 δίνει στην Επιτροπή ελευθερία κινήσεων ως προς το γλωσσικό καθεστώς της Υπηρεσίας, γεγονός το οποίο θεωρούμε ιδιαίτερα ανησυχητικό.
<P>
Βλέπουμε έτσι να επαναλαμβάνεται ένα τυπικό σχήμα που συνίσταται στην πεποίθηση ότι η Επιτροπή θα διαχειριστεί καλύτερα την εξωτερική βοήθεια αν έχει περισσότερες εξουσίες, μεγαλύτερη αυτονομία, και αν ελέγχεται λιγότερο από τα κράτη. Αυτό είναι σφάλμα που μπορεί να οδηγήσει, δυστυχώς, σε πολύ γνωστές παρεκτροπές. Ζητούμε, αντίθετα, να διατηρήσουν τα κράτη "το πάνω χέρι" στη διαχείριση της βοήθειας και στην Υπηρεσία. Αφενός, θα ασκούν έτσι καλύτερο έλεγχο, αφετέρου, θα διατηρήσουν έναν απαραίτητο δεσμό μεταξύ της ευρωπαϊκής βοήθειας και των εθνικών πολιτικών σ' αυτήν την ευαίσθητη περιοχή.

<SPEAKER ID=69 LANGUAGE="IT" NAME="Fatuzzo">
Κύριε Πρόεδρε, τόσο ως βουλευτής της Ομάδας του Ευρωπαϊκού Λαϊκού Κόμματος όσο και ως βουλευτής προερχόμενος από το Κόμμα των Συνταξιούχων στην Ιταλία, υπερψήφισα ευχαρίστως τη σημαντική αυτή έκθεση για τις ενισχύσεις που αποφάσισε να χορηγήσει η Ευρωπαϊκή Ένωση στην Αλβανία, την Κροατία, τη Βοσνία, το Μαυροβούνιο, τη Σερβία και το Κοσσυφοπέδιο - και για τη διαχείρισή τους. Οι ενισχύσεις αυτές θα συμβάλουν προπαντός στη δημιουργία της αίσθησης ότι η Ευρώπη υπάρχει και ότι βρίσκεται πολύ κοντά στους πληθυσμούς που έχουν πέσει θύματα καταστάσεων πολέμου, οι οποίες έχουν προξενήσει δυσκολίες και φτώχεια ιδίως στους ηλικιωμένους, άτομα με ειδικές ανάγκες, που πρέπει επομένως να βοηθιούνται πρώτα, ωστόσο μαζί με τα άλλα. Η ιδέα αυτή έχει φυσικά την πιο απόλυτη υποστήριξή μου.

<SPEAKER ID=70 LANGUAGE="DE" NAME="Posselt">
Κύριε Πρόεδρε, ψήφισα υπέρ της έκθεσης, μολονότι δεν είναι σαφής ο διαχωρισμός μεταξύ Κοσσυφοπεδίου, Σερβίας και Μαυροβουνίου. Εσχάτως, ο πρόεδρος Κοστούνιτσα συγκρίθηκε σε μια συνέντευξή του με το στρατηγό Ντεγκόλ. Ο στρατηγός Ντεγκόλ όμως κατόρθωσε να διαδραματίσει το σημαντικό του ρόλο, αφού διευθέτησε το πρόβλημα της Αλγερίας. Πιστεύω ότι το πρόβλημα της Αλγερίας για τη Σερβία είναι το Κοσσυφοπέδιο. Το Κοσσυφοπέδιο έχει δικαίωμα να αποφασίζει αυτόνομα και εταιρικά με τους γείτονές του σχετικά με τη μελλοντική του πορεία. Ως εκ τούτου, πρέπει να δώσουμε την ευκαιρία στον πρόεδρο Ρούγκοβα και τον πρόεδρο Κοστούνιτσα, να διαπραγματευτούν ως δημοκράτες. Για το λόγο αυτό, χρειάζεται να διεξαχθούν άμεσα εκλογές στο Κοσσυφοπέδιο, ενώ επίσης χρειάζονται μια εταιρική συνεργασία και μια εταιρικά συμφωνημένη λύση για την περιοχή αυτή.

<SPEAKER ID=71 NAME="Αλαβάνος">
. Η επέκταση του πεδίου δράσης της Ευρωπαϊκής Υπηρεσίας Ανασυγκρότησης στο χώρο της Ομοσπονδίας της Γιουγκοσλαβίας έπρεπε να είχε γίνει εδώ και μεγάλο διάστημα και να μην συνδεθεί με τις εσωτερικές αλλαγές στη χώρα αυτή. Τον αποκλεισμό, την έλλειψη διεθνούς βοήθειας, την σκληρή μεταπολεμική κατάσταση δεν την πλήρωσαν ο Μιλόσεβιτς και οι συνεργάτες του, αλλά οι πολίτες ­ και μάλιστα οι λιγότερο ευνοημένοι απα αυτούς.
<P>
Η απλούστευση της διαδικασίας λήψης απόφασης, η δημιουργία αποκεντρωμένων επιχειρησιακών κέντρων (και όχι μόνο στην Πρίστινα που έχει πάρει τη σημασία απόσπασής της από την Γιουγκοσλαβία), η αντιμετώπιση της διπλής δομής ανάμεσα στο Διοικητικό Συμβούλιο και την Επιτροπή μπορούν να αποδειχθούν θετικές κινήσεις στην κατεύθυνση της αντιμετώπισης της μεγάλης γραφειοκρατικής ανεπάρκειας στην Ευρωπαϊκή Υπηρεσία Ανασυγκρότησης.
<P>
Παράλληλα χρειάζεται:
<P>
1. Η αύξηση της χρηματοδότησης σε μια περιοχή που η Ευρωπαϊκή Ένωση είναι φυσικός και ηθικός αυτουργός της καταστροφής.
<P>
2. Να εξασφαλισθεί κεντρικός λόγος στους τοπικούς παράγοντες που έχουν εκτοπισθεί από τη γραφειοκρατία και τις διάφορες ευρωπαϊκές εταιρείες συμβούλων.
<P>
3. Η ενίσχυση προγραμμάτων συνεργασίας ανάμεσα στους πρώην αντιμαχόμενους και τις χώρες της περιοχής.

<SPEAKER ID=72 NAME="Martin, David">
. (ΕΝ) Χαιρετίζω την έκθεση αυτή που έχει ως στόχο τη βελτίωση της παροχής κοινοτικής βοήθειας στην Ομοσπονδιακή Δημοκρατία της Γιουγκοσλαβίας απλοποιώντας τις διαδικασίες λήψης αποφάσεων και καθιστώντας τις περισσότερο διαφανείς.
<P>
Έκθεση Garot (A5-0305/2000)

<SPEAKER ID=73 LANGUAGE="IT" NAME="Fatuzzo">
Κύριε πρόεδρε, υπερψήφισα την έκθεση Garot, αν και παρουσιάζει πολλά κενά και ανακρίβειες, που δεν έχουν την υποστήριξη του Κόμματος των Συνταξιούχων. Ζητώ προπαντός από την Επιτροπή να αποφασίσει να παρουσιάσει διαφορετικούς και νέους τύπους προτάσεων για την επίλυση των σοβαρών προβλημάτων της γεωργίας και της κτηνοτροφίας. Πράγματι, δεν είναι δυνατόν να συνεχίσει να ενισχύει εκείνη τη μερίδα των αγροτών που χρήζουν ενισχύσεως από την Ευρωπαϊκή Ένωση - και πολύ καλά κάνουν - με τον τρόπο που είχε υιοθετήσει μέχρι σήμερα και που μόνο ζημιές έχει επιφέρει. Το σύστημα των ποσοστώσεων πρέπει οπωσδήποτε να καταργηθεί·πρέπει να προβούμε σε διαφορετικό τύπο ενίσχυσης της γεωργίας, της αλιείας και της κτηνοτροφίας στην Ευρωπαϊκή Ένωση.

<SPEAKER ID=74 LANGUAGE="SV" NAME="Andersson, Fδrm, Hedkvist Petersen, Hulthιn, Hans Karlsson και Theorin">
. (SV) Είμαστε κατά των νέων επιδοτήσεων στη χοιροτροφία και γι' αυτό καταψηφίζουμε την έκθεση.

<SPEAKER ID=75 LANGUAGE="DA" NAME="Blak, Lund και Thorning-Schmidt">
. (DA) - Οι Δανοί σοσιαλδημοκράτες καταψήφισαν την έκθεση που στοχεύει στη χορήγηση ενισχύσεων προς τους παραγωγούς χοιρείου κρέατος της ΕΕ. Η Επιτροπή πρότεινε να θεσπίσει ένα καθεστώς ενισχύσεων προς τους παραγωγούς χοιρείου κρέατος μέσω της δημιουργίας ενός ρυθμιστικού ταμείου στα κράτη μέλη. Η πρόταση είναι περιττή και βλαβερή, δεδομένου ότι εισάγει νέες ενισχύσεις προς ένα τομέα που μέχρι τώρα έχει αντεπεξέλθει καλά χωρίς ενισχύσεις. Η κρίση στον τομέα του χοιρείου κρέατος λύθηκε από μόνη της μέσω της οικονομίας της αγοράς και ακριβώς επειδή δεν θεσπίσαμε περιττά και δαπανηρά καθεστώτα ενισχύσεων. Η έκθεση του Κοινοβουλίου θα θεσπίσει ακόμη περισσότερα καθεστώτα ενισχύσεων. Οι παραγωγοί θα λάβουν 100% ενίσχυση από το ταμείο για μείωση της παραγωγής τους και η ΕΕ θα συγχρηματοδοτήσει το καθεστώς. Κατά συνέπεια καταψηφίζουμε τόσο την πρόταση της Επιτροπής όσο και την έκθεση του Κοινοβουλίου.

<SPEAKER ID=76 LANGUAGE="FR" NAME="Bordes, Cauquil et Laguiller">
. (FR) Η έκθεση αυτή που αφορά την κοινή οργάνωση αγορών στον τομέα του χοίρειου κρέατος, αφού ψηφιστεί, θα προστεθεί στους τόνους χαρτιού των κανονιστικών διατάξεων της κοινής γεωργικής πολιτικής.
<P>
Είναι αξιοπερίεργο το πώς ο εισηγητής, αν και υπέρμαχος της οικονομίας της αγοράς, αναφέροντας "τις κυκλικές διακυμάνσεις" της αγοράς του χοίρειου κρέατος, κατηγορεί τις "αρνητικές συνέπειές της" και συγκινείται από το "καταστροφικό θέαμα" που προσφέρει.
<P>
Είμαστε πολέμιοι της οικονομίας της αγοράς που είναι ανόητη και καταστροφική τόσο για τη ρύθμιση της οικονομίας συνολικά όσο και για τη ρύθμιση της παραγωγής χοιρείου κρέατος. Δεν θα συμφωνήσουμε πάντως με τον κυνισμό του εισηγητή που αναπολεί τον παλιό καλό καιρό όταν "η εγκατάλειψη της κτηνοτροφικής δραστηριότητας από μικρές παραγωγικές μονάδες μπορούσε να συμβάλει στην αποκατάσταση των τιμών" . Ακόμα λιγότερο θα συμφωνήσουμε μαζί του όταν αναφέρεται στην εξαφάνιση των μικρών παραγωγών με τον στόχο κυρίως να ζητήσει από τα ευρωπαϊκά θεσμικά όργανα επιπλέον χρηματοδοτήσεις για τις μεγάλες κτηνοτροφικές επιχειρήσεις.
<P>
Πρέπει, πράγματι, να αποτρέψουμε να γίνουν οι παραγωγοί θύματα της κυκλικής διακύμανσης της αγοράς. Ωστόσο, οι μόνοι πραγματικοί παραγωγοί είναι αυτοί που εργάζονται και διασφαλίζουν τη λειτουργία των μονάδων εκτροφής, οι μικροί αγρότες και οι εργάτες του γεωργικού τομέα, και σε καμία περίπτωση αυτοί που είναι το βασικό αντικείμενο της προσοχής αυτής της έκθεσης και οι οποίοι αρκούνται στο να επενδύουν στον εν λόγω κλάδο για να αποκομίσουν κέρδος με τις επιδοτήσεις των ευρωπαϊκών θεσμικών οργάνων.

<SPEAKER ID=77 NAME="Figueiredo">
. (ΡΤ) Είναι απαραίτητη και επείγουσα μία αληθινή μεταρρύθμιση της ΚΟΑ στον τομέα του χοίρειου κρέατος για να αντιμετωπιστεί η συνεχιζόμενη κρίση που έχει πλήξει τους παραγωγούς της ΕΕ. Αλλά η πρόταση που υπέβαλε η Επιτροπή για τη δημιουργία ενός ταμείου αλληλεγγύης εθελοντικού και χρηματοδοτούμενου μόνο από τους παραγωγούς, όχι μόνο είναι αντίθετη με την αρχή της χρηματοδοτικής αλληλεγγύης της ΚΓΠ αλλά δεν πρόκειται να επιλύσει κανένα πρόβλημα ουσίας του τομέα.
<P>
Η έκθεση Garot τείνει να βελτιώσει, σε ορισμένες πτυχές, την πρόταση της Επιτροπής επιδιώκοντας να επιτύχει ένα συμβιβασμό με το Συμβούλιο, κυρίως όσον αφορά τη χρηματοδοτική συμμετοχή στο ταμείο. Ωστόσο, ακόμη και με κάποιο άνοιγμα της γαλλικής Προεδρίας είναι γνωστό ότι η Επιτροπή απορρίπτει τις προτάσεις αυτές και στο Συμβούλιο δεν φαίνεται να υπάρχει μία πλειοψηφία για να τις εγκρίνει.
<P>
Επομένως, είναι πάντα σημαντικό να συνεχίσουμε να αγωνιζόμαστε για να συσταθεί υποχρεωτικά το ταμείο με την πλήρη συμμετοχή της ΚΓΠ και για τη διαβάθμιση των πληρωμών του κατά τρόπο ώστε να καλύπτει περισσότερους παραγωγούς, δίνοντας ιδιαίτερη προσοχή στους μικρούς και μεσαίους αγρότες.
<P>
Σχετικά με το βασικό ζήτημα της κοινοτικής συμμετοχής στο ταμείο, πρέπει να προσθέσουμε ότι η πρόταση της έκθεσης Garot βελτιώνει την κατάσταση σε σχέση με τη θέση της Επιτροπής, αλλά συνεχίζουμε να διαφωνούμε με τη σύνδεση αυτής της συμμετοχής με μία αρχή της συγχρηματοδότησης της ΚΓΠ που, άλλωστε, απορρίφθηκε στην Ατζέντα 2000.

<SPEAKER ID=78 LANGUAGE="DE" NAME="Lulling">
- (DE) Κανείς εδώ δεν θα αμφισβητούσε, ότι οι παραγωγοί χοιρείου κρέατος σε όλα τα κράτη μέλη της ΕΕ αντιμετώπισαν την τελευταία διετία μια κρίση, η οποία είχε για πολλούς καταστροφικές επιπτώσεις.
<P>
Για το χοίρειο κρέας δεν ισχύει καμιά οργάνωση αγοράς που να μπορεί να συγκριθεί με άλλα γεωργικά προϊόντα. Στο θέμα αυτό, δεν επιθυμούμε ουσιαστικά να τροποποιήσουμε τίποτα. Ωστόσο, εάν σε κάποιον κλάδο έχουν πραγματοποιηθεί εκτεταμένες διαρθρωτικές αλλαγές, όπως στην περίπτωση του χοιρείου κρέατος, και εάν υπάρξει πτώση των τιμών μέχρι και 30% σε μια πολύ μεγαλύτερη περίοδο από ό,τι μέχρι σήμερα, προκύπτει σαφώς ανάγκη για δράση. Κανείς δεν μπορεί να έχει συμφέρον για το ότι μικρότερες κυρίως κτηνοτροφικές μονάδες είναι αναγκασμένες να διακόψουν τη λειτουργία τους, επειδή ακριβώς δεν είναι σε θέση να αντέξουν τέτοιου είδους παρατεταμένες καταστροφές.
<P>
Η προσαρμογή των υφιστάμενων κοινοτικών ρυθμίσεων στον εν λόγω κλάδο μπορεί συνεπώς να θεωρηθεί απόλυτα δικαιολογημένη.
<P>
Εάν πρέπει μάλιστα να δημιουργηθούν ρυθμιστικά ταμεία, τότε μπορεί να εξεταστεί η περίπτωση της συγχρηματοδότησης από την Κοινότητα, εφόσον μάλιστα δεν επιβαρύνει τον κοινοτικό προϋπολογισμό στο βαθμό που παρουσιάστηκε από ορισμένους. Ως εκ τούτου, συμφώνησα με την έκθεση.

<SPEAKER ID=79 LANGUAGE="FR" NAME="Raymond">
, γραπτώς. (FR) Η πρόταση της Επιτροπής αποτελεί αφεαυτής μια αναγνώριση της ανεπάρκειας των υπαρχόντων μέσων ρύθμισης των αγορών. Η τελευταία κρίση υπήρξε εξαιρετικά μακρά και σοβαρή. Προκάλεσε την εξαφάνιση γεωργικών εκμεταλλεύσεων και έφερε σε δύσκολη θέση πολλούς νέους αγρότες. Η απουσία ρυθμιστικού συστήματος θα επέτεινε αυτήν την τάση προς όφελος των μεγάλων, συχνά ομαδοποιημένων μονάδων. Δεν είναι δυνατό να ζητούμε περαιτέρω προσπάθεια μόνο από τους κτηνοτρόφους: πολλοί εγγράφονται ήδη σε ρυθμιστικά ταμεία. Εκτιμούμε ότι είναι απαραίτητο να τους συνοδεύσουμε με την δημιουργία αποτελεσματικών μέσων όχι μόνο για την επίλυση των κρίσεων, αλλά και για τον καλύτερο έλεγχο των αγορών, για την βελτίωση της ποιότητας και την προώθηση των προϊόντων.
<P>
Η εκτροφή χοίρων εξακολουθεί, την σήμερον ημέρα, να είναι μια κυρίως οικογενειακή δραστηριότητα, που βασίζεται στην υπευθυνότητα. Υποστηρίζει την οικονομική δραστηριότητα του κόσμου της υπαίθρου, συχνά σε περιοχές που δεν προσφέρουν καμία εναλλακτική λύση. Επιλέξαμε να αγωνιστούμε για να υποστηρίξουμε μια ζωντανή και διαφοροποιημένη ύπαιθρο: η διατήρηση των μικρομεσαίων επιχειρήσεων, γεωργικών, βιοτεχνικών ή βιομηχανικών, είναι ο πυλώνας της. Η δημιουργία ενός ρυθμιστικού ταμείου για την παραγωγή χοίρειου κρέατος, όπως έχει τροποποιηθεί, δεν θέτει σε αμφισβήτηση την ελεύθερη αγορά, αλλά θα συμβάλει στην προστασία των εκμεταλλεύσεων οικογενειακού τύπου.

<SPEAKER ID=80 NAME="Van Dam">
Η αγορά χοιρείου κρέατος είναι κυκλική. Μία μικρή μετάπτωση της προσφοράς αρκεί για να οδηγήσει σε κρίση. Τα τελευταία χρόνια, οι κρίσεις διαρκούν περισσότερο και έχουν σοβαρές επιπτώσεις, ιδιαιτέρως για τους νέους και τους μικρούς χοιροτρόφους. Ορθώς αναζητεί η Επιτροπή λύσεις για τη διασφάλιση του εισοδήματος των χοιροτρόφων.
<P>
Δυστυχώς όμως, η παρούσα πρόταση της Επιτροπής δεν οδηγεί σε διαρθρωτική λύση των προβλημάτων και ο εισηγητής Garot είναι της γνώμης ότι είναι και πάλι καιρός να χρησιμοποιηθεί η παλιά σοσιαλιστική μέθοδος των κυβερνητικών παρεμβάσεων. Δεν έχει νόημα να ιδρύσουμε ταμεία τα οποία θα απαλύνουν τις επιπτώσεις των επαναλαμβανόμενων κρίσεων. Υπάρχει κίνδυνος ο περιοριστικός χαρακτήρας που έχει ένα παρόμοιο ταμείο να οδηγήσει σε παράταση των κρίσεων. Επιπλέον, με τη συγχρηματοδότηση εκ μέρους των κρατών μελών, το ταμείο θα προσφέρει κατά κάποιο τρόπο τη δυνατότητα παροχής κεκαλυμμένων κυβερνητικών ενισχύσεων. Οι χώρες της Ευρωπαϊκής Ένωσης οι οποίες ήταν πάντα γενναιόδωρες όσον αφορά την παροχή ενισχύσεων θα μπορέσουν συνεπώς να αξιοποιήσουν την ευκαιρία αυτή για να επιφέρουν στρεβλώσεις στον ανταγωνισμό. Έτσι, θα καταλήξουμε σε καταστάσεις για τις οποίες ταιριάζει το ρητό του George Orwell μεταφρασμένο στις έντεκα επίσημες γλώσσες της Ευρωπαϊκής Ένωσης: "Όλα τα γουρούνια είναι ίσα αλλά ορισμένα είναι πιο ίσα από τα άλλα" . Ακόμη όμως και αν αφαιρεθεί από την πρόταση η συγχρηματοδότηση, το προτεινόμενο ταμείο δεν θα μπορέσει να κάνει κάτι για να περιοριστεί η συχνότητα και η σοβαρότητα των κρίσεων. Όταν πέφτουν οι τιμές η παραγωγή πρέπει να μειωθεί. Αυτή είναι η φυσιολογική αντίδραση του κλάδου. Ένα ταμείο δεν πρόκειται να λύσει κανένα πρόβλημα αν δεν είναι δεσμευτικό και αν δεν προσπαθήσουν όλοι οι ενδιαφερόμενοι να περιορίσουν την παραγωγή. Αυτοί είναι και οι λόγοι για τους οποίους καταψηφίσαμε την πρόταση.
<P>
Το κλειδί για την αντιμετώπιση των κρίσεων στον τομέα της χοιροτροφίας είναι ο περιορισμός της παραγωγής. Ελπίζω λοιπόν ότι το Συμβούλιο θα εξετάσει με κριτική διάθεση την έκθεση και θα ενστερνιστεί την άποψη των ολλανδών χοιροτρόφων οι οποίοι, ενώ καταρχάς ήταν αντίθετοι στην ίδρυση ταμείου εισοδηματικής ενίσχυσης, είναι πλέον της γνώμης ότι, εάν το Συμβούλιο επιτρέψει την ίδρυση ενός παρόμοιου ταμείου, αυτό θα πρέπει να γίνει με την προϋπόθεση ότι θα περιοριστεί η παραγωγή σε κάθε κράτος μέλος.
<P>
Έκθεση Morillon (A5-0297/2000)

<SPEAKER ID=81 LANGUAGE="IT" NAME="Fatuzzo">
Κύριε Πρόεδρε, είμαι πολύ επιφυλακτικός τη στιγμή κατά την οποία πρέπει να αποφασίσουμε για τις σχέσεις της Ευρωπαϊκής Ένωσης και της Τουρκίας. Παρότι έχω ψηφίσει υπέρ της ένταξης, θα ήθελα να υπογραμμίσω μερικά σημεία που, κατά τη γνώμη μου, θα πρέπει να τα έχουμε πάντα κατά νου στην προκειμένη περίπτωση. Κατά πρώτον, δεν ζήτησε η Ευρώπη να ενταχθεί στην Τουρκία, η Τουρκία ζήτησε να ενταχθεί στην Ευρώπη και, επομένως, πρέπει να προσαρμοστεί και να δεχθεί τους κανόνες δικαίου που της ζητά να σεβαστεί η Ευρωπαϊκή Ένωση. Κατά δεύτερον, η Τουρκία δεν βρίσκεται πλέον μόνη της απέναντι στην Ελλάδα, η Τουρκία βρίσκεται μόνη της απέναντι στην Ευρωπαϊκή Ένωση. Ολόκληρη η Ευρωπαϊκή Ένωση οφείλει να υπερασπιστεί την Ελλάδα, η οποία δεν δύναται πλέον να υποστηρίξει, από το βήμα αυτό, τα δικαιώματα και τα συμφέροντά της.

<SPEAKER ID=82 LANGUAGE="IT" NAME="Speroni">
Κύριε Πρόεδρε, υπερψήφισα την έκθεση και παρατήρησα με ικανοποίηση ότι εγκρίθηκε μια τροπολογία που αναγνωρίζει τη γενοκτονία του αρμενικού λαού. Λυπάμαι, αντίθετα, για το γεγονός ότι οι τροπολογίες που υπέβαλα και που υπογράμμιζαν την υποχρέωση σεβασμού της αρχής της αυτοδιάθεσης των λαών δεν εγκρίθηκαν. Αυτή η Συνέλευση συζητά πολύ περί δικαιωμάτων - χτες ψηφίστηκε ο σχετικός Χάρτης - αλλά όταν τίθεται το ζήτημα της εφαρμογής των δικαιωμάτων αυτών, δεν εννοώ πρακτικά, αλλά τουλάχιστον σε επίπεδο επισήμανσης, η Συνέλευση μας οπισθοχωρεί με τεράστια βήματα, που ασφαλώς δεν την τιμούν καθόλου.

<SPEAKER ID=83 LANGUAGE="DE" NAME="Posselt">
Κύριε Πρόεδρε, η γενοκτονία στην Αρμενία ήταν η πρώτη μιας σειράς γενοκτονιών του 20ου αιώνα, τον οποίο κάλλιστα θα μπορούσε κανείς να χαρακτηρίσει ως αιώνα των γενοκτονιών. Ο Franz Werfel ανέγειρε στο "Οι δεκατέσσερις ημέρες του Musa Dagh" ένα λογοτεχνικό μνημείο. Ο Franz Werfel είχε συγγενείς εβραίους και γερμανούς από τη Βοημία. Οι εβραίοι συγγενείς έπεσαν θύματα του Ολοκαυτώματος, ενώ οι γερμανοί από τη Βοημία, συμπεριλαμβανομένων και των εβραίων, εκδιώχθηκαν από εκεί μετά το Δεύτερο Παγκόσμιο Πόλεμο. Αυτό αποδεικνύει, πώς μια καταστροφή μπορεί να προκαλέσει μια νέα. Όταν ο Χίτλερ προετοίμαζε το Ολοκαύτωμα, έλεγε, ποιος ασχολείται σήμερα με την Αρμενία; Ως εκ τούτου, ήταν αναγκαίο να επισημάνουμε στους τούρκους φίλους μας ότι ακόμα και σήμερα δεν μπορεί να αποσιωπάται το άδικο. Σκοπός μας δεν είναι να ξύσουμε ιστορικές πληγές, αλλά πολύ περισσότερο θέλουμε να διορθώσουμε από κοινού το άδικο, άσχετα σε ποιου όνομα διεπράχθη.

<SPEAKER ID=84 NAME="Αλαβάνος">
. Παρά τις σοβαρές ελλείψεις της η έκθεση Morillon είναι σαφώς πιο προωθημένη από την πρόταση της Επιτροπής όσον αφορά την εταιρική σχέση Ευρωπαϊκής Ένωσης - Τουρκίας.
<P>
Είναι θετική η αναφορά στην υπόθεση Λοϊζίδου και τη σχετική απόφαση του Δικαστηρίου Ανθρωπίνων Δικαιωμάτων του Στρασβούργου. Όπως είναι θετική, αλλά ανεπαρκής, η αναφορά στο Αρμενικό, όπου η απαίτηση της αναγνώρισης της γενοκτονίας θα έπρεπε να διατυπώνεται καθαρά προς την Τουρκία ­ αυτό διορθώνεται βέβαια σε μεγάλο βαθμό με τις τροπολογίες. Επίσης, είναι θετική η αναφορά στο Κουρδικό και τις μειονότητες ­ που αποσιωπούνται από το σχέδιο της Επιτροπής για την εταιρική σχέση.
<P>
Αυτό όμως που αποτελεί μεγάλο μειονέκτημα και έλλειμμα στην έκθεση Morillon είναι το θέμα των ελληνοτουρκικών σχέσεων. Το Ευρωπαϊκό Κοινοβούλιο θα έπρεπε να κάνει σαφές προς την τουρκική κυβέρνηση ότι ο δρόμος της Τουρκίας προς την Ευρώπη περνάει μέσα από την άρση των αμφισβητήσεών της για τα σύνορα των χωρών μελών της Ευρωπαϊκής Ένωσης και την παραπομπή των διαφορών στο Διεθνές Δικαστήριο για την επίλυσή τους. Αυτό ανταποκρίνεται και στα συμφέροντα του τουρκικού λαού, που θα ήθελε να ζήσει ειρηνικά με τους γείτονές του.
<P>
Η υπερψήφιση του ψηφίσματος έχει την έννοια της στήριξης ενός βήματος μπροστά σε σχέση με την Επιτροπή, και όχι της πλήρους συμφωνίας με αυτό.

<SPEAKER ID=85 LANGUAGE="SV" NAME="Andersson, Fδrm, Hedkvist Petersen, Hulthιn, Hans Karlsson και Theorin">
. (SV) Χαιρόμαστε που το Ευρωπαϊκό Κοινοβούλιο λαμβάνει θέση σχετικά με την πρόοδο της Τουρκίας στο δρόμο για την ένταξη, ιδιαίτερα όσον αφορά το σεβασμό της χώρας αυτής για τα ανθρώπινα δικαιώματα.
<P>
Καθώς η Σουηδία δεν είναι διατεθειμένη να συμμετάσχει σε μία κοινή στρατιωτική άμυνα, αλλά μόνο στην πολιτική διαχείριση κρίσεων, δεν μπορούμε να υποστηρίξουμε το σημείο 15 το οποίο χαιρετίζει τη θέληση της Τουρκίας να συμβάλει στην ενίσχυση του ευρωπαϊκού δυναμικού εντός της ευρωπαϊκής κοινής πολιτικής ασφάλειας και άμυνας.

<SPEAKER ID=86 LANGUAGE="FR" NAME="Bordes, Cauquil et Laguiller">
. (FR) Η έκθεση Morillon που αφορά την προσχώρηση της Τουρκίας στην Ευρωπαϊκή Ένωση θέλει κυρίως να υπενθυμίσει στην τουρκική κυβέρνηση ότι πρέπει να εγγυηθεί ένα πιο πλήρες άνοιγμα της τουρκικής αγοράς στα ευρωπαϊκά κεφάλαια προχωρώντας σε "διαρθρωτικές μεταρρυθμίσεις" , που ξεκινούν από "την κατάργηση των κρατικών επιδοτήσεων και φθάνουν στη μεταρρύθμιση των συντάξεων ή ακόμη στην επιτάχυνση των ιδιωτικοποιήσεων" . Με άλλα λόγια, μειώνοντας τον κοινωνικό προϋπολογισμό και επιδεινώνοντας τις συνθήκες διαβίωσης των πλέον στερημένων στρωμάτων του πληθυσμού.
<P>
Όσον αφορά τα ανθρώπινα δικαιώματα, αντίθετα, η έκθεση αρκείται στο "να ενθαρρύνει την τουρκική κυβέρνηση" , να την "καλεί" να τα καταφέρει καλύτερα, χωρίς οι ευρωπαϊκές χώρες να την απειλούν ποτέ ούτε καν ότι θα σταματήσουν τις πωλήσεις όπλων. Ουσιαστικά, δεν θέλουν, ούτε ο εισηγητής ούτε, πίσω από αυτόν, οι ευρωπαϊκές κυβερνήσεις, να δυσαρεστήσουν τους στρατιωτικούς που κυβερνούν στην πραγματικότητα την Τουρκία και που επιβάλλουν σ' ένα μέρος της χώρας κατάσταση έκτακτης ανάγκης. Οι ευρωπαϊκές κυβερνήσεις δεν θέλουν να δυσαρεστήσουν τα αντιδραστικά τουρκικά κόμματα, που αρνούνται να καταργήσουν την θανατική ποινή και καταπατούν τα δικαιώματα των γυναικών, ούτε τις εκάστοτε τουρκικές αρχές που σήμερα καταστέλλουν τον κουρδικό λαό, αφού σφάγιασαν τον λαό της Αρμενίας.
<P>
Ας υπερψηφίσουν την έκθεση αυτοί για τους οποίους μετρά μόνο η κυκλοφορία των κεφαλαίων και των εμπορευμάτων, και όχι η ζωή και τα δικαιώματα των ανθρώπων. Εμείς, την καταψηφίσαμε.

<SPEAKER ID=87 LANGUAGE="FR" NAME="Carlotti">
. (FR) Σήμερα, αγαπητοί μου συνάδελφοι, δεν σκοπεύουμε να ξανανοίξουμε τις παλαιές πληγές της ιστορίας που αιμορραγούν ακόμα. Δεν σκοπεύουμε να αναστήσουμε αρχέγονα μίση, να αναζωπυρώσουμε τις φλόγες της μισαλλοδοξίας, όπως άκουσα να διατείνονται ορισμένοι στο Σώμα αυτό.
<P>
Αυτό που διακυβεύεται δεν είναι ούτε η αναγνώριση της πραγματικότητας της γενοκτονίας των Αρμενίων, εφόσον το Κοινοβούλιο είχε ήδη στο παρελθόν την ευκαιρία να τοποθετηθεί, ιδίως στο ψήφισμά του τον Ιούνιο 1987. Αυτό που ζητούσαν οι ευρωπαίοι βουλευτές από την Τουρκία το 1987, ήταν να έχει το θάρρος να αντικρίσει το παρελθόν της προκειμένου να μπορέσει να ατενίσει το μέλλον. Η ιστορική πραγματικότητα είναι θεματοφύλακας της δημοκρατίας και δεν πρέπει, ούτε μπορεί, να πλήττεται από ιδιωτικά, δημοσιονομικά ή οικονομικά συμφέροντα, είτε πρόκειται για ιδιώτες, για κυβερνήσεις ή για κράτη. Η αλήθεια και η μνήμη δεν είναι αντικείμενο διαπραγμάτευσης.
<P>
Αρκεί να θυμηθούμε τι συνέβη με τη Γερμανία, η οποία αναγνώρισε το Ολοκαύτωμα και κατέστη, μετά το Δεύτερο Παγκόσμιο Πόλεμο, μια μεγάλη δημοκρατική χώρα.
<P>
Το ίδιο επιθυμούμε και σήμερα ζητώντας να γίνει αναφορά της γενοκτονίας στην έκθεση. Η αναγνώριση της γενοκτονίας πρέπει να αποτελέσει έκκληση για διάλογο, που πρέπει πλέον να εδραιωθεί μεταξύ της νέας τουρκικής και αρμενικής γενιάς.
<P>
Το σύνολο της αρμενικής κοινότητας και τα παιδιά των Αρμενίων που εξορίστηκαν στις αρχές του αιώνα στις χώρες μας αναμένουν σήμερα μια πράξη δικαιοσύνης. Θέλουν να προσφέρουν στους προγόνους τους που ήταν θύματα της γενοκτονίας μια "ηθική ταφή" . Την στιγμή που σβήνουν σιγά σιγά οι τελευταίοι μάρτυρες της εξορίας, οι τελευταίοι επιζήσαντες των σφαγών, είναι ακόμα πιο επιβεβλημένη η εξάσκηση και δη η υποχρέωση της μνήμης.
<P>
Πέρα όμως από το καθήκον της μνήμης που πρέπει να απαιτούμε από κάθε δημοκρατία, καθήκον που οι Ευρωπαίοι γνωρίζουν πόσο δύσκολο και επώδυνο είναι, τόσο δύσκολο ώστε ορισμένες χώρες να μην το έχουν επιτύχει, τέτοιες πράξεις βαρβαρότητας, που κατέστρεψαν ζωές για εθνοτικά, θρησκευτικά ή πολιτισμικά κίνητρα και που πλήττουν την οικουμενική συνείδηση, είναι σημαντικό να μην επαναληφθούν ποτέ πια. Η Ευρώπη πρέπει να δώσει αυτό το μήνυμα.

<SPEAKER ID=88 LANGUAGE="FR" NAME="Caudron">
. (FR) Στο Ευρωπαϊκό Συμβούλιο του Ελσίνκι, το Δεκέμβριο 1999, η Ευρωπαϊκή Ένωση αποφάσισε να δώσει προς την Τουρκία το καθεστώς της υποψήφιας χώρας για ένταξη στην Ευρωπαϊκή Ένωση, και να δημιουργήσει μια εταιρική σχέση προσχώρησης όπως και ένα ενιαίο χρηματοοικονομικό πλαίσιο για να βοηθήσει την Τουρκία να προοδεύσει με βάση τα κριτήρια της Κοπεγχάγης. Είναι προφανές ότι οι διαπραγματεύσεις για την προσχώρηση δεν θα μπορέσουν να ξεκινήσουν όσο δεν πληρούνται αυτά τα κριτήρια, και πρέπει να το υπενθυμίζουμε πάντοτε.
<P>
Μετρούμε λοιπόν καλά την σημασία των εκθέσεων προόδου που εκπονεί η Ευρωπαϊκή Επιτροπή. Σήμερα συζητούμε την έκθεση προόδου για το 1999. Όπως ο εισηγητής, οφείλουμε να παραδεχθούμε ότι η Τουρκία σημείωσε πρόοδο σε ορισμένα επίπεδα και ότι υπάρχουν θετικά δείγματα.
<P>
Αναφέρομαι καταρχάς στην επανάληψη του διαλόγου στα πλαίσια του συμβουλίου σύνδεσης, που συνεδρίασε στις 11 Απριλίου 2000 ύστερα από τριετή διακοπή, όπως και στη σύσταση οκτώ υποεπιτροπών που ανέλαβαν να καθορίσουν τις προτεραιότητες για την ενσωμάτωση του κοινοτικού κεκτημένου, στην υπογραφή από την Τουρκία, στις 15 Αυγούστου και στις 8 Σεπτεμβρίου 2000, τεσσάρων σημαντικών συμβάσεων των Ηνωμένων Εθνών σχετικά με τα πολιτικά, αστικά, κοινωνικά και πολιτιστικά δικαιώματα αντίστοιχα - συμβάσεις που πρέπει να επικυρωθούν το συντομότερο δυνατό έτσι ώστε τα ανθρώπινα δικαιώματα και ο δημοκρατικός πλουραλισμός να διασφαλίζονται στη χώρα - στην έγκριση από το τουρκικό συμβούλιο υπουργών της έκθεσης που παρουσίασε το Ανώτατο τουρκικό συντονιστικό συμβούλιο των δικαιωμάτων του ανθρώπου ως " έγγραφο αναφοράς εργασίας" - ακόμα και αν πρέπει να προστεθούν σ' αυτό συγκεκριμένα μέτρα υπέρ της προστασίας των δικαιωμάτων των μειονοτήτων - όπως και στην έγκριση του νόμου για την κατάργηση των διώξεων και των ποινών για αδικήματα του τύπου και της ραδιοτηλεόρασης" .
<P>
Ωστόσο, παραμένουν πολλοί τομείς όπου η πρόοδος είναι μη ικανοποιητική, έως ανύπαρκτη. Αναφέρομαι εν προκειμένω στην απουσία ενός νόμου που θα καταργεί την θανατική ποινή, στο κυπριακό πρόβλημα και στην κατοχή του ενός τρίτου της νήσου της Κύπρου από τον τουρκικό στρατό, όπως και στο πρόβλημα των δικαιωμάτων των εθνοτικών μειονοτήτων, όπως η κουρδική ή η αρμενική μειονότητα. Σχετικά, υποστήριξα μια τροπολογία που ζητεί να συμπεριληφθεί στο κείμενο της έκθεσης μια αναφορά στην γενοκτονία των Αρμενίων. Πράγματι, είναι σημαντικό να αναγνωριστεί αυτή η ιστορική αλήθεια. Καλώ εξάλλου τις τουρκικές αρχές να πράξουν το ίδιο: τούτο θα σηματοδοτούσε ένα μεγάλο βήμα προς την κατεύθυνση της δημοκρατικής ανάπτυξης της χώρας!
<P>
Εάν λοιπόν η Τουρκία επιθυμεί να ξεκινήσει διαπραγματεύσεις προσχώρησης, μένει ακόμα να καταβάλει πολύ μεγάλες προσπάθειες. Εάν επιθυμεί να προσχωρήσει κάποια ημέρα στην Ένωση, θα πρέπει να ενστερνιστεί όλες τις αξίες "που συνιστούν την Ευρώπη" . Και ίσως τότε τεθεί και πάλι το ερώτημα εάν έχει πραγματικά την επιθυμία να γίνει μέλος της Ευρωπαϊκής Ένωσης, ή εάν προτιμά να οργανώσει μαζί με άλλες χώρες της Μέσης Ανατολής ένα ολοκληρωμένο "σύνολο" , που θα συνδέεται στενότατα με την Ευρωπαϊκή Ένωση στο εμπορικό και οικονομικό επίπεδο, στο επίπεδο της ασφάλειας και της σταθερότητας, όπως και στο επίπεδο των ανθρωπίνων δικαιωμάτων και των δημοκρατικών κανόνων.
<P>
Χωρίς αμφιβολία, πρόκειται για ένα διαφορετικό ζήτημα από το σημερινό αλλά, εν ονόματι της σημασίας που αποδίδω στην Τουρκία, ήθελα να το επαναλάβω και σήμερα.

<SPEAKER ID=89 NAME="Duff">
. (ΕΝ) Οι συνάδελφοι μου και εγώ, είμαστε αντίθετοι με τη τροπολογία αυτή γιατί η Leyla Zhana επιμένει ότι δεν ζητά ειδική μεταχείριση ή άμεση αποφυλάκιση για τον εαυτό της. Θέλει να αλλάξει το ποινικό δίκαιο, το ίδιο επιθυμούμε και εμείς. Επιπλέον, πιστεύουμε ότι δεν πρέπει να απελευθερωθούν μόνον οι Κούρδοι, αλλά όλοι οι πολιτικοί κρατούμενοι.

<SPEAKER ID=90 LANGUAGE="FR" NAME="Grossetκte">
. (FR) Υπερψήφισα την εν λόγω πρόταση ψηφίσματος.
<P>
Χαίρομαι που το Ευρωπαϊκό Κοινοβούλιο ανέλαβε την ανοικτή δέσμευση να ενθαρρύνει την τουρκική κυβέρνηση και τη Μεγάλη Τουρκική Εθνοσυνέλευση να αναγνωρίσουν δημόσια τη γενοκτονία που υπέστη η αρμενική μειονότητα πριν από την εδραίωση ενός σύγχρονου κράτους στην Τουρκία.
<P>
Από το 1987, το Κοινοβούλιο έχει δεσμευθεί, και αυτό, υπέρ της αναγνώρισης και η έγκριση αυτής της τροπολογίας δείχνει την συνέπεια του Κοινοβουλίου στην συζήτηση αυτή.
<P>
Ωστόσο, το παρόν ψήφισμα δεν δίνει απάντηση σε ένα πραγματικό ερώτημα: ποια σύνορα θέλουμε πραγματικά για την Ευρωπαϊκή Ένωση;

<SPEAKER ID=91 NAME="Meijer">
Ίσως να έλθει κάποτε μία στιγμή που η Ευρωπαϊκή Ένωση θα συνεχίσει να διευρύνεται προς Ανατολάς με την προσχώρηση της Ουκρανίας και της Ρωσίας. Τότε θα είναι προφανές ότι θα πρέπει να δοθεί και μια ευκαιρία στην Τουρκία. Ωστόσο, η στιγμή αυτή βρίσκεται ακόμη πολύ μακριά. Η σημερινή Τουρκία είναι ένα αυταρχικό κράτος που στρατοκρατείται, με χαρακτηριστικά την ύπαρξη πολιτικών κρατουμένων, τη λογοκρισία, την απαγόρευση πολιτικών κομμάτων, τις συνοριακές διενέξεις και ένα εκλογικό σύστημα το οποίο αποκλείει τη συμμετοχή μειονοτήτων. Από τη σφαγή των επαναστατημένων Αρμενίων, πριν από 80 χρόνια, δεν έχουν εξαχθεί ακόμη τα κατάλληλα συμπεράσματα. Αυτός είναι και ένας από τους λόγους για τους οποίους θεωρείται φυσιολογικό να στερείται σήμερα μια άλλη εθνική μειονότητα τα δικαιώματά της. Οι Κούρδοι εκτοπίζονται, βομβαρδίζονται και καταπιέζονται, τη στιγμή που η γλώσσα τους απαγορεύεται να χρησιμοποιείται στη διοίκηση, στην παιδεία και στα μέσα μαζικής ενημέρωσης. Η Τουρκία πρέπει πρώτα να αντλήσει τα κατάλληλα διδάγματα από την ιστορία της Ελλάδας, της Σερβίας, της Βουλγαρίας, της Αλβανίας, της Συρίας, του Ιράκ και της Υεμένης. Στο παρελθόν, οι χώρες αυτές αποτελούσαν τμήμα της τουρκικής επικράτειας και οι εκεί εξεγέρσεις καταπιέζονταν με βίαιο τρόπο. Επειδή δεν καταπιέζεται πλέον το δικαίωμα αυτοδιάθεσης του λαού, επικρατεί σήμερα ειρήνη. Δεν τρέφω την αυταπάτη ότι το διοικητικό σύστημα της Τουρκίας θα αλλάξει εάν η χώρα αυτή αποκτήσει την προοπτική της προσχώρησης στην Ευρωπαϊκή Ένωση με ευνοϊκούς όρους. Οι απαραίτητες αλλαγές δεν μπορούν να αγοραστούν από το εξωτερικό από τους κυβερνώντες αλλά πρέπει να έλθουν από το εσωτερικό της χώρας.

<SPEAKER ID=92 LANGUAGE="IT" NAME="Muscardini">
Η Τουρκία πρέπει να γίνει το ταχύτερο δυνατό αναπόσπαστο τμήμα της Ευρωπαϊκής Ένωσης, τόσο για να συμβάλλει στην καταπολέμηση του φανατισμού και στην ειρηνευτική διαδικασία όσο και για την καλύτερη ανάπτυξη και ισορροπία μεταξύ των χωρών της Βόρειας και της Νότιας Ευρώπης.
<P>
Δυστυχώς, παραμένουν ακόμη πολλές άλυτες συγκρούσεις, που αφορούν το κουρδικό και το αρμενικό ζήτημα, όπως επίσης και τον απόλυτο σεβασμό των πολιτικών δικαιωμάτων, παρόλο που έχουν γίνει πολλά βήματα μπροστά στον συγκεκριμένο τομέα.
<P>
Η αξιοπρέπεια των λαών και ο σεβασμός των παραδόσεων είναι θεμελιώδη σημεία για την Ένωση, που δεν μπορεί να παραμείνει μόνο σε διακηρύξεις αρχής σχετικά με το κουρδικό και το αρμενικό ζήτημα. Η Ένωση πρέπει να επιδείξει μεγαλύτερη ευρύτητα πνεύματος και να θεωρήσει την ένταξη της Τουρκίας αναγκαία γεωπολιτική στρατηγική. Γι' αυτό, ανανεώνουμε την πρόσκληση στην κυβέρνηση να παραδεχτεί επισήμως την τουρκική ευθύνη στην εξολόθρευση του αρμενικού λαού. Η δήλωση αυτή, που οφείλεται από ηθική και ιστορική άποψη, αποτελεί υποχρεωτική πύλη για την ένταξη στην Ένωση.
<P>
Για τους λόγους αυτούς, η Alleanza Nazionale, που έχει ήδη εκφραστεί στο παρελθόν υπέρ της διεύρυνσης της Ένωσης στην Τουρκία, θα απόσχει από τη σημερινή ψηφοφορία, προσκαλώντας, με τον τρόπο αυτό, για άλλη μια φορά την τουρκική κυβέρνηση και τον τουρκικό λαό να προχωρήσουν με γοργά βήματα προς την επίλυση αυτών των προβλημάτων.

<SPEAKER ID=93 LANGUAGE="FR" NAME="Roure">
. (FR) Βρισκόμαστε αντιμέτωποι με έναν τρομακτικό κίνδυνο: τη λήθη.
<P>
Πρέπει να θυμόμαστε τις φρικαλεότητες της ιστορίας εάν δεν θέλουμε να τις ξαναζήσουμε. Η γενοκτονία των Αρμενίων αποτελεί μέρος αυτών των φρικαλεοτήτων, και μια τέτοια οδύνη μπορεί να απαλυνθεί μόνο εφόσον αναγνωρισθεί.
<P>
Η αναγνώριση της γενοκτονίας των Αρμενίων, σημαίνει αναγνώριση της ανθρώπινης αξιοπρέπειας. Το σύνολο του αρμενικού πληθυσμού που απελάθηκε στις ερήμους της Μεσοποταμίας, οι Αρμένιοι της ανατολικής Ανατολίας που απελάθηκαν εντός 24ώρου, οι νέοι άνδρες που τουφεκίστηκαν, οι γυναίκες, τα παιδιά και οι ηλικιωμένοι που καταδιώχθηκαν και που κάλυψαν εκατοντάδες χιλιόμετρα με τα πόδια, χωρίς περίθαλψη και χωρίς τροφή, που στο δρόμο τους λήστευαν, τους βίαζαν, τους έσφαζαν, οι Αρμένιοι της Κιλικίας και της δυτικής Ανατολίας που απελάθηκαν το 1915, η δολοφονία 600 Αρμενίων προυχόντων στην Κωνσταντινούπολη, πάνω από ένα εκατομμύριο Αρμένιοι που εξολοθρεύτηκαν σε λίγο περισσότερο από ένα χρόνο, δηλαδή ο μισός σχεδόν αρμενικός πληθυσμός της Οθωμανικής αυτοκρατορίας, δεν μπορούν να ξεχαστούν.
<P>
Όλες οι μαρτυρίες καταγράφουν τον ίδιο Γολγοθά του άμαχου αρμενικού πληθυσμού. Υπενθυμίζω το ψήφισμα του 1987 που ζητούσε από την Τουρκία να αναγνωρίσει τη γενοκτονία των Αρμενίων ως προϋπόθεση για την προσχώρησή της στην Ευρωπαϊκή Ένωση.
<P>
Ψήφισα υπέρ των τροπολογιών που ζητούν αυτήν την αναγνώριση, σήμερα, έτσι ώστε να συνεχιστεί αυτή η μαρτυρία και να αναγνωριστεί ο πόνος ενός λαού.
<P>
Η Τουρκία θα εισέλθει ενισχυμένη στην οικογένεια των εθνών όταν αποδεχτεί το παρελθόν της.

<SPEAKER ID=94 LANGUAGE="FR" NAME="Souchet">
. (FR) Αυτό που μας υπενθυμίζει η έκθεση Morillon είναι πολύ απλά το γεγονός ότι δεν έχουμε σταματήσει να πληρώνουμε την παράλογη απόφαση που ελήφθη στο Ευρωπαϊκό Συμβούλιο του Ελσίνκι να θεωρηθεί η Τουρκία, όπως και η Πολωνία, μια πλήρως ευρωπαϊκή χώρα που έχει ως στόχο να ενταχθεί στην Ευρωπαϊκή Ένωση, με όλες τις πρακτικές συνέπειες που απορρέουν (προενταξιακή στρατηγική, κτλ.). Υπενθυμίζω το ακριβές κείμενο των συμπερασμάτων της προεδρίας, στην παράγραφο 12: "Η Τουρκία είναι μια υποψήφια χώρα που έχει ως στόχο να ενταχθεί στην Ένωση βάσει των ίδιων κριτηρίων με αυτά που ισχύουν για τις υπόλοιπες υποψήφιες χώρες" .
<P>
Όλοι γνωρίζουν καλά ότι αυτή η απόφαση είναι στην πραγματικότητα γεμάτη υποκρισία. Όπως και να έχει, ο μηχανισμός που δημιουργήθηκε εκτελεί το έργο του και θα μας επιβάλει τη λογική του, μέχρις ότου αυτό το μετέωρο οικοδόμημα είναι αδύνατο να υποστηριχθεί ώστε να καταλήξουμε αναπόφευκτα σε μια βαθιά και σοβαρή κρίση των σχέσεών μας με την Τουρκία.
<P>
Ωστόσο, θα πουν ορισμένοι, μπορούμε να παρατείνουμε τη διασκέδαση, να πολλαπλασιάσουμε τους όρους και να επεκτείνουμε επ' άπειρο τα κριτήρια της Κοπεγχάγης προκειμένου να καθυστερήσει η ώρα που θα πρέπει να συζητήσουμε με την Τουρκία την ελεύθερη κυκλοφορία των εργαζομένων.
<P>
Τέτοιες υστερόβουλες σκέψεις είναι ανάξιες της Ευρώπης και ανάξιες της Τουρκίας. Απέναντι στο μεγάλο τουρκικό έθνος και στον μεγάλο τουρκικό λαό, οφείλουμε να μιλάμε τη γλώσσα της ειλικρίνειας και του σεβασμού, όχι μια αμφίσημη γλώσσα που ανοίγει το δρόμο για χειρότερες απογοητεύσεις και απαράδεκτους εξευτελισμούς.
<P>
Σε καμία περίπτωση δεν απομακρύνουμε την Τουρκία από την Ευρώπη, όπως ισχυρίζεται ο Cohn-Bendit. Απλά διαπιστώνουμε ότι λόγω της γεωγραφίας και της ιστορίας η σημερινή Τουρκία δεν είναι μια ευρωπαϊκή χώρα. Αντίθετα, ενάντια στο μίσος της πραγματικότητας, σεβόμαστε απόλυτα την αξιοπρέπεια του τουρκικού λαού, επιδιώκοντας όχι να του επιβάλουμε τη συμπεριφορά που θα πρέπει να έχει αλλά επιδιώκοντας να αναπτύξουμε στενή συνεργασία μαζί του.
<P>
Η ασάφεια της προενταξιακής διαδικασίας εμποδίζει την ανάπτυξη μιας πραγματικής συνεργασίας μεταξύ Τουρκίας και Ευρώπης επάνω σε γερές και ξεκάθαρες βάσεις, ενώ υπάρχει ένα ισχυρό κοινό συμφέρον προκειμένου η Τουρκία, με την επιρροή και την βαρύτητα που διαθέτει, με τις προνομιακές σχέσεις που διατηρεί πλέον με τις χώρες της τουρκόφωνης κεντρικής Ασίας, να αποτελέσει έναν ισχυρό παράγοντα σταθερότητας σε μια περιοχή που την έχει τεράστια ανάγκη.

<SPEAKER ID=95 LANGUAGE="EN" NAME="Titley">
. (EN) Χαιρετίζω την έκθεση Morillon, εξ ονόματος της ομάδας των ευρωβουλευτών του Εργατικού κόμματος. Πιστεύουμε ότι η Τουρκία θα πρέπει να έχει την ίδια μεταχείριση με οποιαδήποτε άλλη υποψήφια χώρα. Αν και είναι σαφές ότι η Τουρκία δεν πληροί ακόμη τα κριτήρια της Κοπεγχάγης, πρέπει να συνεργαστούμε στενά μαζί της ώστε να πετύχει το στόχο αυτό - όπως ακριβώς κάναμε με όλες τις άλλες υποψήφιες χώρες.
<P>
Δεν μπορούμε να προσπαθούμε συνεχώς να θέτουμε νέα εμπόδια στο δρόμο της. Είμαστε αντίθετοι στις τροπολογίες για την αρμενική γενοκτονία, ακριβώς για αυτό το λόγο. Το συμβάν αυτό έλαβε χώρα κατά τη διάρκεια της Οθωμανικής αυτοκρατορίας. Δεν θυμάμαι να χρησιμοποιήθηκαν γεγονότα που έλαβαν χώρα κατά τη διάρκεια της Βρετανικής αυτοκρατορίας για να εμποδίσουν την προσχώρηση του Ηνωμένου Βασιλείου.
<P>
Η συνέπεια και η τιμιότητα πρέπει να είναι ο ακρογωνιαίος λίθος των σχέσεων μας με κάθε υποψήφια χώρα.
<P>
Έκθεση Jovι Peres (A5-0275/2000)

<SPEAKER ID=96 LANGUAGE="IT" NAME="Fatuzzo">
 Κύριε Πρόεδρε, γνωρίζετε ότι μεταξύ των ψαριών έχει κυκλοφορήσει πλέον η είδηση ότι τα υπερασπίζομαι. Πράγματι, πολύ ανήσυχα για την κρίση των τρελών αγελάδων και γνωρίζοντας για αυτήν την έκθεση του κ. Jovι Peres - στην οποία ανησυχούμε, δικαίως, για το γεγονός ότι δεν είμαστε σε θέση να ελέγξουμε πόσα αλιευτικά θα ψαρεύουν στη μία ή στην άλλη ζώνη - μου πρότειναν να γνωστοποιήσω στην Επιτροπή ότι καλό θα ήταν να εφοδιάσουμε αυτά τα αλιευτικά με δορυφορικό ανιχνευτή - αυτόν που διαθέτουν ήδη πολλά οχήματα - ώστε η Ευρωπαϊκή Ένωση να γνωρίζει πόσα αλιευτικά ψαρεύουν σε μια συγκεκριμένη θαλάσσια περιοχή και πόσα σε μια άλλη, για να αποφευχθεί η ύπαρξη υπερβολικά πολλών αλιέων, επειδή και τα ψάρια θέλουν να τα αφήσουμε ήσυχα να ζήσουν τη ζωή τους και να γίνουν και αυτά ψάρια συνταξιούχοι.

<SPEAKER ID=97 LANGUAGE="FR" NAME="Berthu">
. (FR) Καταψηφίσαμε την έκθεση Jovι Peres σχετικά με τη συμμετοχή της Ευρωπαϊκής Κοινότητας στις περιφερειακές οργανώσεις αλιείας επειδή ζητεί, για τον κλάδο αυτό, μεταβιβάσεις της εθνικής κυριαρχίας που θα ήταν εντελώς αντιπαραγωγικές.
<P>
Εδώ και πολλά χρόνια, ως μέλος της αντιπροσωπείας για τον Καναδά, είχα τη δυνατότητα να παρατηρήσω τη λειτουργία μιας από αυτές τις περιφερειακές οργανώσεις, της NAFO (της Οργάνωσης Αλιείας Βορειοδυτικού Ατλαντικού), στην οποία συμμετέχουν τα κράτη αυτής της περιοχής, μεταξύ των οποίων ο Καναδάς, όπως και όλοι όσοι χρησιμοποιούν παραδοσιακές ζώνες αλιείας σ' αυτήν την περιοχή, μεταξύ των οποίων η Γαλλία, η Ισπανία και ορισμένες άλλες ευρωπαϊκές χώρες. Κάθε κράτος μέλος διαθέτει καταρχήν μία ψήφο στη διαδικασία λήψης αποφάσεων. Όμως, από τη στιγμή που τα ενδιαφερόμενα ευρωπαϊκά κράτη αποφάσισαν να κοινοτικοποιήσουν αυτό το ζήτημα και να εκπροσωπηθούν μόνο από την Επιτροπή, δεν διαθέτουν πλέον παρά μία μόνο ψήφο. Έτσι, το πρώτο αποτέλεσμα της συσπείρωσης των δυνάμεών μας ήταν να μειωθούν οι ψήφοι μας από 6 σε 1. Όλες οι ευρωπαϊκές χώρες μαζί διαθέτουν τον ίδιο αριθμό ψήφων, για παράδειγμα, με την Κούβα.
<P>
Αυτή η κατάσταση δεν ανησυχεί τους φεντεραλιστές, για τους οποίους, από τη στιγμή που η Επιτροπή ομιλεί με μία μόνο φωνή, είμαστε ισχυρότεροι. Δυστυχώς, πρόκειται για "μία μόνο φωνή" στην κυριολεξία. Επιπλέον, οι θέσεις μας αποδυναμώνονται συχνά λόγω των εσωτερικών μας μηχανισμών, ιδίως την υποχρέωση της ευθυγράμμισης με έναν μικρότερο κοινό παρονομαστή. Συνολικά, τα συμφέροντά μας έχουν χάσει την αξία τους, δεν υπερασπίζονται με το απαιτούμενο σθένος, και ο ρόλος της Επιτροπής συνίσταται κυρίως στο να κάνει το χωροφύλακα στις χώρες μέλη προκειμένου να εφαρμόσουν τις υποχρεωτικές αποφάσεις που λαμβάνονται, ορισμένες φορές παρά τη θέλησή τους, στην εν λόγω περιφερειακή οργάνωση.
<P>
Η έκθεση Jovι Peres δεν θέλει μόνο να συστηματοποιήσει αυτήν την κατάσταση για τις υπάρχουσες περιφερειακές οργανώσεις και για όσες δημιουργούνται τώρα, αλλά και να την ενισχύσει θέτοντας τέλος στη συνήθεια της Επιτροπής να προσφεύγει στην υποστήριξη τεχνικών που προέρχονται από διαφορετικά κράτη μέλη. Κατά την άποψη του, η Επιτροπή θα πρέπει να προσλάβει το αντίστοιχο προσωπικό, και να της δοθούν οι απαραίτητοι πόροι.
<P>
Δεν μπορούμε να αποδεχθούμε κανέναν από αυτούς τους προσανατολισμούς. Εκτιμούμε ότι το υφιστάμενο σύστημα εκπροσώπησης από την Επιτροπή μας αποδυναμώνει αντί να μας ενισχύει, και επιθυμούμε το κάθε ευρωπαϊκό κράτος να συνεχίσει να εκπροσωπείται πλήρως στους κόλπους των περιφερειακών οργανώσεων αλιείας, αν και είναι προφανώς επιθυμητός ο συντονισμός των θέσεων των κρατών μελών.

<SPEAKER ID=98 NAME="Farage">
. (ΕΝ) Παρόλο που η έκθεση Jovι Peres υποτίθεται ότι αφορά την αλιεία, εγώ διακρίνω σε αυτήν έναν πολύ πιο ύπουλο στόχο. Για παράδειγμα, βλέπουμε δηλώσεις όπως οι παρακάτω: "· η ανάπτυξη μιας πραγματικά κοινής αλιευτικής πολιτικής απαιτεί οι εξουσίες ελέγχου της αλιευτικής δραστηριότητας να αποτελούν αρμοδιότητα της Επιτροπής" , "· η καθιέρωση ενός πραγματικά κοινοτικού συστήματος ελέγχου των αλιευτικών σκαφών προϋποθέτει πάντοτε μια κάποια μεταφορά κυριαρχικών δικαιωμάτων στα θεσμικά όργανα της Ένωσης" , και "· η Ευρωπαϊκή Ένωση δεν είναι μια συνομοσπονδία κρατών, αλλά ένα ιδιότυπο υποκείμενο διεθνούς δικαίου, στο οποίο · υπάρχει η βούληση οικονομικής, κοινωνικής και πολιτικής ολοκλήρωσης ·" .
<P>
Στη συνέχεια, υπάρχει η παρατήρηση ότι: "η έλλειψη επαρκούς προσωπικού και επαρκών υλικών μέσων υποχρεώνει την Κοινότητα να εκχωρήσει αρμοδιότητες στις κυβερνήσεις των κρατών μελών·" , και εκφράζεται η άποψη ότι η κατάσταση αυτή δεν μπορεί να παραταθεί επ' άπειρο.
<P>
Η απάντηση του εισηγητή είναι ότι πρέπει να δοθούν στην Επιτροπή οι πόροι ακριβώς για να αποκτήσει άμεσο έλεγχο στην παρακολούθηση των αλιευτικών δραστηριοτήτων. Αποκαλύπτεται έτσι η πραγματική φιλοδοξία της Ευρωπαϊκής Ένωσης - η συνεχής συγκέντρωση εξουσιών μέχρι να γίνει ένα παντοδύναμο υπερκράτος. Θα είναι ικανοποιημένη μόνον όταν οι αλιευτικές πολιτικές της επιβάλλονται από δικό της στόλο κανονιοφόρων που θα φέρει τη σημαία με τον "κύκλο των αστεριών" .
<P>
Το κόμμα μου δεν μπορεί να υποστηρίξει την έκθεση αυτή.

<SPEAKER ID=99 NAME="Musotto">
(IT )Ο ευρωπαϊκός αλιευτικός τομέας βρίσκεται αντιμέτωπος αυτήν την περίοδο με μια σειρά προκλήσεις που απορρέουν από τον αυξανόμενο ανταγωνισμό λόγω της παγκοσμιοποίησης της αγοράς των προϊόντων της αλιείας. Αποκαλύπτεται, εξάλλου, μια όλο και μεγαλύτερη απαίτηση προστασίας του θαλάσσιου περιβάλλοντος και ορθολογικής διαχείρισης των εκμεταλλεύσιμων πόρων. Στο πλαίσιο αυτό, φαίνεται απαραίτητο να αυξηθεί η διεθνής συνεργασία και να ενισχύσει η Κοινότητα τη συμμετοχή της προσδιορίζοντας συγκεκριμένη νομοθεσία για τους αλιευτικούς πόρους.
<P>
Το κύριο μέσο επίτευξης στενότερης συνεργασίας είναι οι Περιφερειακές Οργανώσεις Αλιείας (ΠΟΑ), οι οποίες διαδραματίζουν θεμελιώδη ρόλο στη διεθνή σκηνή, αλλά που δεν διαθέτουν επαρκείς ανθρώπινους πόρους για να διασφαλίσουν ικανοποιητική εκπροσώπηση της Κοινότητας.
<P>
Οι ΠΟΑ αποτελούν ιδιαίτερα κατάλληλο μέσο για την επίτευξη των στόχων που έχουν οριστεί ανάλογα με τις περιφερειακές ιδιαιτερότητες, αλλά προπαντός συμβάλλουν στην ορθολογική διαχείριση των πόρων, αντικατοπτρίζοντας τα ιδιαίτερα χαρακτηριστικά των αλιευτικών ζωνών. Στο πλαίσιο αυτό, λαμβάνοντας υπόψη τη σημασία των ΠΟΑ για το μέλλον της κοινής αλιευτικής πολιτικής και τον διαφορετικό βαθμό οργάνωσης, αρμοδιοτήτων και ανάπτυξης της καθεμιάς τους, είναι απαραίτητο να προσαρμόσει η Κοινότητα τη συμμετοχή της ανάλογα με τα χαρακτηριστικά της καθεμιάς και να εναρμονίσει τον ρόλο της στους κόλπους των τριάντα υφιστάμενων ΠΟΑ, ώστε να μεταφερθούν πιο γρήγορα στο κοινοτικό δίκαιο οι συστάσεις που έχουν εγκρίνει οι εν λόγω οργανώσεις.

<SPEAKER ID=100 LANGUAGE="FR" NAME="Souchet">
. (FR) Χωρίς να επανέλθω στην εξαιρετική επιχειρηματολογία που ανέπτυξε ο φίλος μου Gallagher για το κείμενο που πρέπει να ψηφίσουμε, θα ήθελα να επεκτείνουμε τη συζήτηση στο σύνολο των περιπτώσεων όπου οι χώρες μας εκπροσωπούνται από την εκτελεστική Επιτροπή σε διεθνείς διαπραγματεύσεις. Οι παρατηρήσεις μου ισχύουν βέβαια και για το θέμα που μας απασχολεί σήμερα, την εκπροσώπηση της Ευρωπαϊκής Κοινότητας στις περιφερειακές οργανώσεις αλιείας, αλλά ισχύει επίσης και για τις διαπραγματεύσεις που διεξάγονται, για παράδειγμα, στα πλαίσια του Παγκόσμιου Οργανισμού Εμπορίου.
<P>
Η εξουσία της εκτελεστικής Επιτροπής να εκπροσωπεί την Κοινότητα και να διαπραγματεύεται σε διεθνείς οργανώσεις οφείλεται στο ότι έχει λάβει τη σχετική εντολή από το Συμβούλιο. Στο εξής, η εν λόγω εντολή είναι σκόπιμο να προσδιοριστεί σαφώς από πλευράς χρόνου και περιεχομένου και να αποτελέσει αντικείμενο αυστηρής παρακολούθησης από το Συμβούλιο.
<P>
Για πολλά θέματα, και αυτό ισχύει για την αλιεία σε ορισμένες περιοχές του πλανήτη, το συμφέρον των κρατών μελών είναι πολύ άνισο. Ορισμένα από αυτά δεν ενδιαφέρονται καθόλου για ορισμένες περιοχές αλιείας. Είναι συνεπώς απολύτως απαραίτητο για τα άμεσα ενδιαφερόμενα κράτη μέλη να μπορούν τα ίδια να υποστηρίζουν τα συμφέροντά τους, όντας παρόντα στο τραπέζι των διαπραγματεύσεων, ενώ η Επιτροπή θα ασκεί στο πλευρό τους έναν χρήσιμο ρόλο τεχνικής υποστήριξης. Ειδάλλως, μια αποκλειστική εκπροσώπηση των ευρωπαϊκών συμφερόντων προς όφελος μόνον της Επιτροπής, θα είχε ως αποτέλεσμα την αποδυνάμωση της επιρροής και του βάρους της Ευρώπης σε τέτοιους οργανισμούς. Η Ευρώπη θα διέθετε πράγματι μία μόνο έδρα και η θέση που θα υποστήριζε θα ήταν, μοιραία, ο ελάχιστος κοινός παρονομαστής μεταξύ των θέσεων ενός συνόλου κρατών μελών με πολύ διαφορετικά ενδιαφέροντα.
<P>
Σημασία λοιπόν δεν έχει να ικανοποιήσουμε την ηγεμονική διάθεση της Επιτροπής αποδυναμώνοντας τη θέση της Ευρώπης, γεγονός που θα ήταν εντελώς αντίθετο προς την ορθή εφαρμογή της αρχής της επικουρικότητας. Αντίθετα, σε όλες τις διεθνείς διαπραγματεύσεις στις οποίες συμμετέχει η Ευρωπαϊκή Ένωση, είναι σημαντικό να γίνει ένας αυστηρός επαναπροσδιορισμός του ρόλου της Επιτροπής, η οποία δεν θα πρέπει σε καμία περίπτωση να παίξει το ρόλο υποκατάστατου αλλά, στο πλευρό των ενδιαφερόμενων κρατών μελών, έναν ρόλο υποστήριξης και συντονισμού. Δεν είμαι απόλυτα βέβαιος ότι αυτός είναι ο δρόμος που ετοιμάζεται να ακολουθήσει η σύνοδος κορυφής της Νίκαιας· αλλά υπάρχει ακόμα καιρός να αλλάξουν πορεία τα κράτη μέλη.

<SPEAKER ID=101 NAME="Πρόεδρος">
Επομένως, φτάσαμε στο τέλος της ώρας των ψηφοφοριών. Ευχαριστώ όλους εκείνους που παρέμειναν μέχρι το τέλος!
<P>
(Η συνεδρίαση διακόπτεται στις 13.27 και συνεχίζεται στις 15.00.)

<CHAPTER ID=5>
Αποτέφρωση των αποβλήτων
<SPEAKER ID=102 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-321/2000) του κ. Blokland, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου, για την αποτέφρωση των αποβλήτων [C5-0371/2000 - 1998/0089 (COD)].

<SPEAKER ID=103 NAME="Blokland">
Πρόεδρε, όταν πριν από τρία χρόνια ορίστηκα εισηγητής για την τροποποίηση της οδηγίας για την αποτέφρωση επικίνδυνων αποβλήτων δεν μπορούσα να φανταστώ ποιο θα ήταν το αποτέλεσμα. Ένα μικρό θέμα κατέληξε σε μια ογκώδη εργασία με τη συγχώνευση μιας οδηγίας για τα επικίνδυνα και τα ακίνδυνα απόβλητα. Την πρότασή μου για τη συγχώνευση υποστήριξαν ο τότε Πρόεδρος του Συμβουλίου Trittin και η Ευρωπαϊκή Επιτροπή, με αποτέλεσμα η πρόταση του Κοινοβουλίου για τη συγχώνευση τριών οδηγιών να μην προσκρούσει σε περαιτέρω αντίσταση. Με την εν λόγω συγχώνευση προσαρμόστηκε η κοινοτική νομοθεσία. Λιγότερο επιτυχής ήταν η πορεία του μεγαλύτερου μέρους των τροπολογιών του Ευρωπαϊκού Κοινοβουλίου σε πρώτη ανάγνωση, οι οποίες δεν έγιναν δεκτές από το Συμβούλιο.
<P>
Σε δεύτερη ανάγνωση, το Ευρωπαϊκό Κοινοβούλιο περιορίστηκε στην έγκριση δεκαέξι τροπολογιών. Σύντομα φάνηκε ότι χρειαζόμαστε συνδιαλλαγή, επειδή το Συμβούλιο δεν φαινόταν να έχει την πρόθεση να υιοθετήσει τις τροπολογίες αυτές.
<P>
Για να αποφευχθεί η δαπανηρή και ιδιαίτερα απαιτητική διαδικασία συνδιαλλαγής, άρχισαν άτυπες διαπραγματεύσεις για να εξετασθεί κατά πόσον μπορούσε να επιτευχθεί ένας συμβιβασμός. Η διάθεση του Ευρωπαϊκού Κοινοβουλίου να επισπεύσει τη διαδικασία προϋπέθετε μια κάποια ευελιξία του Συμβουλίου. Εκεί όμως υπήρχε κάποιο πρόβλημα λόγω των διαφορετικών απόψεων. Τέλος, μετά από σκληρές διαπραγματεύσεις, επιτεύχθηκε ένα αποτέλεσμα το οποίο αξίζει να υπερασπιστούμε. Εγώ ως εισηγητής το κάνω με απόλυτη βεβαιότητα. Όλη την περίοδο αυτή είχα μια καλή συνεργασία με τους εκπροσώπους του Συμβουλίου και με την Ευρωπαϊκή Επιτροπή και απολάμβανα της υποστήριξης της Επιτροπής Περιβάλλοντος και της γραμματείας της. Γι' αυτό θα ήθελα να τους ευχαριστήσω θερμά όλους.
<P>
Θα ήθελα να αναφέρω για άλλη μία φορά τρεις λόγους για τους οποίους η οδηγία για την αποτέφρωση των αποβλήτων είναι τόσο σημαντική. Κατά πρώτον, περιορίζονται δραστικά οι εκπομπές διοξίνης καθώς και άλλων επικίνδυνων ουσιών. Κατά δεύτερον, το κοινό αποκτά πολύ καλύτερη πρόσβαση σε πληροφορίες σχετικά με τις εγκαταστάσεις αποτέφρωσης. Κατά τρίτον, μειώνεται πάρα πολύ η άνιση μεταχείριση εγκαταστάσεων αποτέφρωσης και συναποτέφρωσης αποβλήτων, όπως οι τσιμεντένιοι κλίβανοι.
<P>
Όμως, όσο θετικός και αν είμαι για το τελικό αποτέλεσμα της παρούσας οδηγίας, δεν μπορώ να κρύψω ότι η αποτέφρωση αποβλήτων είναι μια λύση ανάγκης. Όντως, δεν καταφέραμε να προβλέψουμε την πρόκληση αποβλήτων ή να πετύχουμε την ανακύκλωσή τους. Ευτυχώς υπάρχει η τεχνολογική πρόοδος, η οποία πρέπει κατά κύριο λόγο να χρησιμοποιηθεί για την προαγωγή της βιωσιμότητας. Θα αναφέρω ένα παράδειγμα: τα PVC περιέχουν 0,7% της συνολικής ποσότητας αποτεφρωμένων αποβλήτων. Σύμφωνα με την Πράσινη Βίβλο της Ευρωπαϊκής Επιτροπής, η αποτέφρωση αποβλήτων PVC δημιουργεί ορισμένα προβλήματα. Δεν πρέπει να διστάσουμε να αντιμετωπίσουμε ουσιαστικά τα προβλήματα αυτά. Εδώ μπορεί να μας βοηθήσει η βιώσιμη τεχνολογία.
<P>
Τέλος, προσδοκώ ότι σε μερικά χρόνια θα μπορέσουμε να προσαρμόσουμε περαιτέρω την οδηγία για την αποτέφρωση αποβλήτων σε στενή συνεργασία με τις επιχειρήσεις. Οι περίοικοι θα μας είναι ευγνώμονες γι' αυτό.

<SPEAKER ID=104 LANGUAGE="FR" NAME="Grossetκte">
Κύριε Πρόεδρε, συμμερίζομαι μία τουλάχιστον βεβαιότητα του εισηγητή, του συναδέλφου μας κ. Blokland: η αποτέφρωση μπορεί να είναι μια σημαντική πηγή ρύπανσης, αλλά είναι πράγματι απαραίτητη σήμερα, δεδομένου του πολύ μικρού ποσοστού ανακύκλωσης των αποβλήτων. Το θέμα αυτό καθίσταται οξύτατο με το πρόβλημα των ζωικών αλεύρων - για τα οποία θα μιλήσουμε αργότερα το απόγευμα - τα οποία θα χρειαστεί να καταστραφούν.
<P>
Ως εκ τούτου, η εν λόγω πρόταση που αντικαθιστά τρεις οδηγίες σχετικά με την αποτέφρωση των αποβλήτων, αποσκοπεί στη βελτίωση της ποιότητας του αέρα, του ύδατος, των εδαφών, της υγείας των ανθρώπων, μειώνοντας τις εκπομπές ρυπογόνων ουσιών που συνδέονται με τις δραστηριότητες αποτέφρωσης και συναποτέφρωσης, και κυρίως τις διοξίνες, τα φουράνια και τα βαρέα μέταλλα. Αυτή η πρόταση επιτρέπει, εξάλλου, να ενσωματωθούν οι τεχνικές πρόοδοι που σημειώθηκαν μετά την δεκαετία του 90. Συνολικά λοιπόν το αποτέλεσμα της διαδικασίας συνδιαλλαγής είναι πολύ ικανοποιητικό.
<P>
Οι οριακές τιμές εκπομπών από τις εγκαταστάσεις αποτέφρωσης και συναποτέφρωσης έχουν προσεγγιστεί, ενώ λαμβάνονται υπόψη οι διαφορετικές τεχνικές που υπάρχουν μεταξύ αυτών των δύο δραστηριοτήτων. Πάντοτε συμφωνούσα με το κοινό σχέδιο που θεωρεί ότι αυτά τα δύο συστήματα είναι συμπληρωματικά και όχι ανταγωνιστικά μεταξύ τους. Σήμερα δεν μπορούμε να απορρίψουμε ούτε το ένα ούτε το άλλο σύστημα αποτέφρωσης. Δεν μπορούμε, εξάλλου, παρά να εκφράσουμε τη λύπη μας για τη συγχώνευση αυτών των δύο διαδικασιών αποτέφρωσης όσον αφορά τα επικίνδυνα και τα ακίνδυνα απόβλητα. Τούτο περιέπλεξε ιδιαίτερα τη συζήτηση, κατά την άποψή μου, και ανέκαθεν το καταδίκαζα. Η μέθοδος εργασίας δεν μου φαίνεται καλή, και νομίζω ότι, σε θέματα όπως αυτά, δεν είναι σκόπιμο να συμπεριφερόμαστε κατά τέτοιον τρόπο.
<P>
Ωστόσο, αυτή η τρίτη ανάγνωση μας ικανοποιεί, διότι ενισχύει τους όρους έκδοσης αδειών εκμετάλλευσης. Η ομάδα μας, η οποία ήθελε να αποφευχθεί η σύγχυση μεταξύ των επικίνδυνων και ακίνδυνων αποβλήτων, διαπιστώνει ότι το τωρινό κείμενο προβλέπει σαφώς διαφορετικές διαδικασίες υποδοχής και επεξεργασίας, προσαρμοσμένες στους τύπους των εν λόγω αποβλήτων, ενώ πρέπει να ληφθούν πρόσθετες προφυλάξεις όσον αφορά τα επικίνδυνα απόβλητα. Θα ολοκληρώσω, κύριε Πρόεδρε, λέγοντας ότι η ομάδα ΕΛΚ/ΕΔ είναι ικανοποιημένη από το έργο που επιτελέστηκε κατά την τρίτη αυτή ανάγνωση.

<SPEAKER ID=105 LANGUAGE="DA" NAME="Lund">
Κύριε Πρόεδρε, καταρχάς θεωρώ ότι υπάρχουν καλοί λόγοι να ευχαριστήσουμε τον κ. Blokland, την Επιτροπή και το Συμβούλιο για τη συνεργασία που είχαν όσον αφορά τη συγκεκριμένη οδηγία. Γνωρίζουμε όλοι ότι προηγήθηκε μια μακρά και δύσκολη διαδικασία προκειμένου να ενοποιήσουμε τις απαιτήσεις που αφορούν την αποτέφρωση των αποβλήτων, τόσο όσον αφορά τα επικίνδυνα απόβλητα όσο και τα ακίνδυνα. Θέλω απλώς να τονίσω τρεις ουσιαστικούς στόχους που μπορούμε να πετύχουμε με την οδηγία. Πρωτίστως τώρα πλέον συμβάλλουμε ουσιαστικά στη μείωση των εκπομπών επικίνδυνων ρύπων που εκλύονται από την αποτέφρωση, ρύπων που είναι πάρα πολύ βλαβεροί για την ανθρώπινη υγεία αλλά και για το περιβάλλον. Η μείωση αυτή θα επιτευχθεί μέσω των απαιτήσεων λειτουργίας που θεσπίζονται για τις εγκαταστάσεις αλλά και μέσω των ανώτατων τιμών εκπομπών που θεσπίσαμε για τα βαρέα μέταλλα, τις διοξίνες και τις άλλες ουσίες. Θεωρώ επίσης ότι είναι σημαντική είδηση να τονίσουμε ότι πλέον δεν μιλάμε για εκπομπές στην ατμόσφαιρα αλλά και για εκπομπές στο νερό και τη γη.
<P>
Το δεύτερο πράγμα που θέλω να επισημάνω είναι ότι, όπως επισήμανε και ο κ. Blokland, οι πολίτες τώρα θα έχουν καλύτερη πληροφόρηση για τις εκπομπές των εγκαταστάσεων αποτέφρωσης χάρη στις ετήσιες εκθέσεις που πρέπει να εκδίδονται. Αυτό το θεωρώ πολύ θετικό αποτέλεσμα. Οι πολίτες απαιτούν καλύτερη ενημέρωση για αυτά τα θέματα. Τέλος θέλω να τονίσω ότι γνωρίζουμε πως με τη θέσπιση των κοινών απαιτήσεων που πρέπει πλέον όλοι να σεβαστούμε πιθανώς να καταφέρουμε να πετύχουμε ένα σημαντικό βήμα στην εκρίζωση του αποκαλούμενου τουρισμού αποβλήτων. Δεν θα είναι πλέον τόσο οικονομικά ελκυστική η εξαγωγή αποβλήτων σε άλλες περιοχές της Κοινότητας όπου υπάρχουν χαλαρότερες απαιτήσεις για τη διαχείριση των αποβλήτων. Όπως ανέφερε και ο κ. Blokland, η αποτέφρωση είναι κάθε άλλο παρά ο ιδανικός τρόπος διαχείρισης των αποβλήτων. Είναι σημαντικό να συνεχίσουμε να μεριμνούμε για καλύτερες μεθόδους παραγωγής, για ανακύκλωση και επαναχρησιμoπoίηση. Παρόλ' αυτά, είναι θετικό ότι πλέον η αποτέφρωση αποβλήτων διέπεται από αυστηρότερους κανόνες. Κατά τη γνώμη μου, αυτή η αλλαγή θα συμβάλει ουσιαστικά στη βελτίωση του περιβάλλοντος.

<SPEAKER ID=106 LANGUAGE="FI" NAME="Pohjamo">
Κύριε Πρόεδρε, θέλω και εγώ να ευχαριστήσω τον κ. Blokland για το έργο του επί του σημαντικού αυτού θέματος. Η κατάρτιση της οδηγίας αυτής δεν ήταν εύκολό πράγμα, διότι οι συνθήκες και οι πρακτικές των κρατών μελών ποικίλλουν και η οδηγία αφορά πολλές ομάδες συμφερόντων. Συνολικά, έχουμε μια σχετικά ισορροπημένη πρόταση, η οποία θέτει αυστηρά όρια στην αποτέφρωση τόσο των επικίνδυνων όσο και των μη επικίνδυνων αποβλήτων, βελτιώνει την κατάσταση του περιβάλλοντος και καθιστά δυνατή την εκμετάλλευση των αποβλήτων και για την παραγωγή ηλεκτρικού ρεύματος και θερμότητας.
<P>
Ένα από τα πιο δύσκολα σημεία ήταν ο ορισμός της αποκαλούμενης συναποτέφρωσης. Σε ορισμένες χώρες η αποτέφρωση των προσεκτικά διαλεγμένων αποβλήτων σε μικρές δημοτικές μονάδες παραγωγής ηλεκτρικού ρεύματος και θερμότητας αποτελεί τη βέλτιστη εναλλακτική λύση, και από περιβαλλοντική άποψη. Στα πρώτα σχέδια της οδηγίας απαιτούνταν από τις μονάδες αυτές περιττές, τεχνολογικά δαπανηρές και εν μέρει μάλιστα ανέφικτες μετρήσεις. Κατά τη διάρκεια της επεξεργασίας της, η πρόταση βελτιώθηκε. Ένα άλλο σημαντικό σημείο είναι ότι η βιομηχανία μπορεί να εξακολουθήσει να εκμεταλλεύεται τα επικίνδυνα απόβλητα για τη δική της παραγωγή ενέργειας. Το πρόβλημα, κατά τη γνώμη μου, ήταν ότι η οδηγία εμπεριείχε πάρα πολλές ειδικές τεχνικές λεπτομέρειες, για τις οποίες ήταν και ακόμη για τους εμπειρογνώμονες δύσκολο να συμφωνήσουν απόλυτα. Στο Κοινοβούλιο θα πρέπει, κατά τη γνώμη μου, να περιοριστούμε στον καθορισμό των γενικών γραμμών δράσης, οπότε και τα κράτη μέλη θα μπορούν να λαμβάνουν υπόψη τους τις διαφορετικές συνθήκες και να συνεχίσουν τις βέλτιστες, από περιβαλλοντικής άποψης, πρακτικές.
<P>
Η οδηγία για την αποτέφρωση των αποβλήτων αυξάνει το κόστος της αποτέφρωσης, αλλά μειώνει τις επιβλαβείς εκπομπές και βελτιώνει την κατάσταση του περιβάλλοντος. Η εξέταση του Ευρωπαϊκού Κοινοβουλίου επέτρεψε να διαμορφωθεί μια σχετικά ισορροπημένη πρόταση, βάσει της οποίας μπορούμε να δράσουμε σε όλη την επικράτεια της Ένωσης.

<SPEAKER ID=107 NAME="Evans, Jillian">
Κύριε Πρόεδρε, θα ήθελα να συγχαρώ τον κ. Blokland για την εξαίρετη εργασία που έκανε σε αυτή την έκθεση και να δηλώσω την υποστήριξη της ομάδας μου στο συμβιβαστικό κείμενο. Με τη θέσπιση αυστηρότερης νομοθεσίας για τις χωματερές, αυξήθηκε σημαντικά η αποτέφρωση αποβλήτων, και γνωρίζω από την εμπειρία μου στην εκλογική μου περιφέρεια στην Ουαλία, ότι η αποτέφρωση επικίνδυνων και μη επικίνδυνων αποβλήτων αποτελεί και αυτή εξίσου μεγάλο πρόβλημα, όπως και οι χωματερές, από την άποψη των επιπτώσεων που έχει στην υγεία και το περιβάλλον
<P>
Δεν πρέπει να αντικαταστήσουμε μια ανθυγιεινή και μη βιώσιμη οικολογικά μορφή διάθεσης αποβλήτων με μια άλλη. Η αποτέφρωση δεν είναι ανακύκλωση. Δεν αποτελεί καθαρή και ασφαλή μέθοδο διάθεσης αποβλήτων. Πρέπει να χρηματοδοτηθούν και να προωθηθούν πραγματικά βιώσιμες εναλλακτικές λύσεις και να γίνουν πολύ μεγαλύτερες επενδύσεις στην έρευνα και στην ανάπτυξη μεθόδων ανακύκλωσης, επαναχρησιμοποίησης και πρόληψης. Για το λόγο αυτό χαιρετίζω τα πρότυπα αυτά για τη συναποτέφρωση των αποβλήτων των πόλεων και τη μεταφορά των αποβλήτων, τα οποίες θα βοηθήσουν να δοθεί τέλος στη σημερινή εμπορία των αποβλήτων, όπου περιοχές με τους πιο φθηνούς φορείς εκμετάλλευσης και τα πιο χαμηλά πρότυπα γίνονται οι πρωτεύουσες της συναποτέφρωσης στην Ευρώπη.
<P>
Ιδιαίτερα, χαιρετίζω τη δέσμευση για τη βελτίωση της πρόσβασης του κοινού στην πληροφόρηση σχετικά με τις μονάδες αποτέφρωσης και την υποχρέωση των μονάδων να δημοσιεύουν ετήσια έκθεση για τις εκπομπές. Η μεγαλύτερη διαφάνεια είναι ασφαλώς ένα μεγάλο θέμα για τους ανθρώπους που ζουν κοντά σε αυτές τις μονάδες αποτέφρωσης, αλλά θα συμβάλει επίσης στη διασφάλιση ότι οι μονάδες τηρούν τα ανώτατα όρια εκπομπών που έχουν τεθεί.
<P>
Η εφαρμογή πολύ αυστηρότερων ορίων οξειδίου του αζώτου για τις νέες μονάδες συναποτέφρωσης όπως οι τσιμεντοκλίβανοι, αποτελεί ένα ακόμα βήμα προόδου και παράλληλα ένα κίνητρο για τη μείωση των εκπομπών, ακόμα και εάν τα πρότυπα που προτείνονται δεν ανταποκρίνονται στις καλύτερες τεχνικές που υπάρχουν. Σε γενικές γραμμές, αυτή η νομοθεσία, που ήταν απαραίτητη, θα θέσει τις εγγυήσεις για τον περιορισμό των χειρότερων συνεπειών της αποτέφρωσης για την υγεία και το περιβάλλον και ελπίζω ότι θα αποθαρρύνει την κερδοσκοπική αποτέφρωση, η οποία εξαρτάται από τη δημιουργία όλο και μεγαλύτερων ποσοτήτων αποβλήτων.

<SPEAKER ID=108 LANGUAGE="FI" NAME="Korhola">
Κύριε Πρόεδρε, θέλω να ευχαριστήσω ιδιαιτέρως τον κ. Blokland για τη συνεργασία του κατά την εξέταση αυτής της οδηγίας. Η συμφωνία επί των εξαιρέσεων από το πεδίο εφαρμογής της οδηγίας ήταν από τα πλέον δύσκολα σημεία αυτής της εξέτασης, όπως και της συνδιαλλαγής. Ο στόχος ήταν να οριστούν οι εξαιρέσεις όσο το δυνατόν αυστηρότερα και σαφέστεροι. Νομίζω ότι τον επιτύχαμε: οι οικολογικοί στόχοι και η συμβατότητα με τις άλλες πολιτικές της Κοινότητας μπορούν να υλοποιηθούν και μάλιστα εύκολα. Το Κοινοβούλιο ζήτησε επίσης αύξηση της διαφάνειας και βελτίωση των δυνατοτήτων πρόσβασης του κοινού στην πληροφόρηση. Έτσι, κατά τη συνδιαλλαγή, μπορέσαμε να συμφωνήσουμε ότι όλες οι μονάδες που αποτεφρώνουν πάνω από δύο τόνους ανά ώρα πρέπει να εκδίδουν ετησίως έκθεση σχετικά με τις εκπομπές τους και οι μικρότερες μονάδες αποτέφρωσης θα περιλαμβάνονται σε καταλόγους που θα είναι στη διάθεση του κοινού. Οι οριακές τιμές εκπομπών που περιέχονται στο παράρτημα της οδηγίας ήταν αναμφίβολα το δυσκολότερο σημείο της οδηγίας. Και ως προς αυτό επιτύχαμε στη συνδιαλλαγή ένα καλό αποτέλεσμα, καθότι εγκρίθηκε η πρόταση του Κοινοβουλίου για αυστηρότερα όρια εκπομπών οξειδίων αζώτου όλων των νέων τσιμεντοκλιβάνων που χρησιμοποιούνται για συναποτέφρωση. Προσωπικά, κατόρθωσα να επιφέρω στην έκθεση ορισμένες τροποποιήσεις, οι οποίες ήταν ζωτικής σημασίας για τη συνέχιση των πρακτικών συναποτέφρωσης που είχαν υιοθετηθεί ήδη πριν από χρόνια στη Φινλανδία και είναι πολύ πιο οικολογικές από την παρούσα εγκρινόμενη οδηγία. Είμαι γι αυτό ιδιαίτερα χαρούμενη, διότι ως νέο, κατευθείαν στη δεύτερη ανάγνωση εισερχόμενο μέλος το έργο μου δεν ήταν εύκολο.
<P>
Η έκθεση του κ. Blokland που εξετάζεται τώρα σε τρίτη ανάγνωση ήταν για πολλά πρωτοεκλεγμένα μέλη της Επιτροπής Περιβάλλοντος η πρώτη μεγάλη δοκιμασία που μας επέτρεψε να μάθουμε τις πρακτικές του Κοινοβουλίου. Οφείλω να πω ότι οι διαδικασίες που έχουν υιοθετήσει τα θεσμικά όργανα λειτουργούν εκπληκτικά καλά. Δικαίως το αποτέλεσμα μπορεί να θεωρηθεί καλό. Η πραγματική επιθυμία συνεργασίας των τριών οργάνων διαδραμάτισε σημαντικό ρόλο σε αυτό. Η δράση των προεδρευόντων κρατών, της Πορτογαλίας και της Γαλλίας, ήταν εποικοδομητική και πάνω απ' όλα πρέπει να αναφέρω τον ρόλο της Επιτροπής, η οποία συντέλεσε αποφασιστικά στην επίτευξη του καλού αυτού αποτελέσματος. Πιστεύω ότι πρέπει να αντλήσουμε από αυτό διδάγματα για το μέλλον και να φροντίσουμε ώστε η συνεργασία υπέρ μιας πιο οικολογικής Ευρωπαϊκής Ένωσης να λειτουργεί.

<SPEAKER ID=109 NAME="Wallstrφm">
. (ΕΝ) Κύριε Πρόεδρε, αξιότιμα μέλη, σας ζητώ να με συγχωρήσετε - ειδικά ο κ. Blokland - που καθυστέρησα λίγα λεπτά. Δεν μπόρεσα να ακούσω την εισαγωγή σας αλλά μπορώ να υποθέσω τι είπατε. Καταρχάς, θα ήθελα να σας ευχαριστήσω για την εξαίρετη εργασία που κάνατε ως εισηγητής αυτής της έκθεσης.
<P>
Το γεγονός ότι αυτή η διαδικασία πέρασε τόσο ομαλά από τη νομοθετική διαδικασία αποδεικνύει πόσο σημαντική είναι για όλους τους ενδιαφερόμενους. Η οδηγία αυτή θα οδηγήσει στη σημαντική μείωση των εκπομπών αρκετών σημαντικών ρυπαντών σε ολόκληρη την Ευρωπαϊκή Ένωση, παρά το γεγονός ότι ο όγκος της αποτέφρωσης αποβλήτων θα αυξηθεί τα επόμενα χρόνια. Εκτός από το ότι συμβάλλει στην καταπολέμηση της ατμοσφαιρικής ρύπανσης, καλύπτει επίσης και την έκχυση λυμάτων, όπως είπε ο κ. Lund, από τον καθαρισμό των καυσαερίων, καθώς και την ποιότητα των αποβλήτων της ίδιας της διαδικασίας αποτέφρωσης.
<P>
Η διαδικασία συνδιαλλαγής ήταν απαιτητική αλλά επετεύχθη ένας καλά ισορροπημένος συμβιβασμός, και έτσι οι τροπολογίες του Κοινοβουλίου και του Συμβουλίου επέτρεψαν τη βελτίωση της οδηγίας. Το πεδίο εφαρμογής της οδηγίας είναι πολύ πιο σαφές τώρα. Η πρόσβαση του κοινού στην πληροφόρηση έχει βελτιωθεί. Επιβλήθηκαν αυστηρότερες τιμές στα όρια των εκπομπών για τους νέους τσιμεντοκλίβανους που συναποτεφρώνουν απόβλητα, όπως επεσήμανε ο κ. Evans. Αυτό οφείλεται σε πολύ μεγάλο βαθμό στην εξαιρετική εργασία του Ευρωπαϊκού Κοινοβουλίου και στον εισηγητή, κ. Blokland.
<P>
Είμαι πεπεισμένος ότι το κοινό κείμενο έχει βρει τη σωστή ισορροπία - άποψη που εκφράστηκε και στις ομιλίες σας εχθές - ενσωματώνοντας ένα υψηλό επίπεδο περιβαλλοντικής προστασίας σε συνδυασμό με τα εύλογα συμφέροντα όλων των ενδιαφερομένων. Θα ήθελα να σας υπενθυμίσω ότι η οδηγία είναι μόνον ένα εργαλείο της όλης σύλληψης της Επιτροπής όσον αφορά τη διαχείριση αποβλήτων. Η καύση των αποβλήτων είναι το τελικό στάδιο στην επεξεργασία των αποβλήτων και η Επιτροπή θα καταβάλει έντονες προσπάθειες για τη μείωση και ανακύκλωση των αποβλήτων, καθώς και στην κατεύθυνση της προσέγγισης της σε μια ολοκληρωμένη πολιτική για τα προϊόντα. Φυσικά, ο γενικός στόχος είναι να αποτρέψουμε τη δημιουργία των αποβλήτων σε πρώτη φάση.
<P>
Εν κατακλείδι, η οδηγία αποτελεί ουσιαστική συμβολή στη μείωση των αρνητικών συνεπειών για το περιβάλλον και των κινδύνων που ενέχουν για την ανθρώπινη υγεία.

<SPEAKER ID=110 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Συμπληρωματική ασφάλιση ασθένειας
<SPEAKER ID=111 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0266/2000) του κ. Rocard, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τη συμπληρωματική ασφάλεια ασθενείας [2000/2009 (INI)].

<SPEAKER ID=112 LANGUAGE="FR" NAME="Rocard">
. (FR) Κύριε Πρόεδρε, κυρίες και κύριοι βουλευτές, τα κοινοτικά όργανα επεξεργάζονται, εδώ και δέκα πλέον έτη, το θέμα της κοινωνικής προστασίας, μείζον στοιχείο της οποίας αποτελεί προφανώς η κάλυψη ασθενείας.
<P>
Σήμερα, τα κράτη μέλη, αν και διατηρούν τις ευθύνες τους κατ' άμεση εφαρμογή της αρχής της επικουρικότητας, αντιμετωπίζουν κοινά προβλήματα που δικαιολογούν μια συζήτηση σε ευρωπαϊκό επίπεδο. Τα κοινωνικά συστήματα βρίσκονται πράγματι αντιμέτωπα με γενικευμένες τάσεις που έχουν άμεσο αντίκτυπο στην λειτουργία τους. Πρόκειται ιδίως για τις συνέπειες 25 ετών χαλαρής ανάπτυξης, που προκάλεσαν ανεργία και αποκλεισμό και περιόρισαν τις δυνατότητες καταβολής των κοινωνικών εισφορών, για τις συνέπειες της δημογραφικής γήρανσης, καθώς και για τις συνέπειες της εμφάνισης νέων νόσων και, τέλος, για τις προόδους της έρευνας και των θεραπευτικών αγωγών που οδήγησαν σε αύξηση του κόστους περίθαλψης.
<P>
Παρά την πολυμορφία της κατάστασης σε εθνικό επίπεδο, μπορούμε λοιπόν να διαπιστώσουμε, σε όλα τα κράτη της Ευρωπαϊκής Ένωσης, μια γενική σχεδόν μείωση της υποχρεωτικής κάλυψης, αύξηση του ρόλου των συστημάτων συμπληρωματικής ασφάλισης ασθενείας, όπως ονομάζονται, και ενίσχυση των παραγόντων διάκρισης.
<P>
Στα πλαίσια αυτά, θεώρησα απαραίτητη μια συνολικότερη προσέγγιση της υγειονομικής προστασίας, λαμβάνοντας βεβαίως υπόψη το θεσμικό πλαίσιο: την ευθύνη των κρατών μελών για την διοργάνωση και τη χρηματοδότηση των συστημάτων κοινωνικής προστασίας, εθνικά κοινωνικά μοντέλα που κληρονομήσαμε από την Ιστορία, ελεύθερος ανταγωνισμός που διέπει τους κανόνες της ασφάλισης.
<P>
Η εγγύηση της πρόσβασης των ευρωπαίων πολιτών σε δικαιολογημένη και ποιοτική περίθαλψη εντός λογικών προθεσμιών αποτελεί πρωταρχικό στόχο, προς τον οποίο πρέπει να συγκλίνουν οι προσπάθειες και οι χρηματοδοτήσεις των υποχρεωτικών και των επικουρικών συστημάτων. Με αφετηρία την αρχή ότι κάθε άτομο δικαιούται ιατρική περίθαλψη και ότι αυτή η υγειονομική περίθαλψη συνιστά κοινωνικό αγαθό, την πρόσβαση στο οποίο πρέπει να εγγυάται κάθε κράτος μέλος, δεν είναι πλέον δεκτό να αναγκάζονται ορισμένοι να παραιτηθούν απλούστατα από αυτό, επιτρέποντας την εγκατάσταση νοσηρών καταστάσεων που είναι καταστρεπτικές για τις κοινωνίες μας.
<P>
Το Συμβούλιο Απασχόλησης και Κοινωνικής Πολιτικής ενέκρινε ομόφωνα, στις 17 Οκτωβρίου στο Λουξεμβούργο, μια ευρωπαϊκή στρατηγική καταπολέμησης του κοινωνικού αποκλεισμού. Ο Χάρτης των Θεμελιωδών Δικαιωμάτων της Ένωσης, που θα ανακηρυχθεί επίσημα στη σύνοδο κορυφής της Νίκαιας, αναγνωρίζει ως κοινή αρχή αναφοράς το δικαίωμα της κοινωνικής ασφάλειας και της προστασίας της υγείας. Το Ευρωπαϊκό Κοινοβούλιο θα δώσει με υπερηφάνεια, εν ονόματι της απόρριψης των διακρίσεων, της καταπολέμησης των αποκλεισμών και του σεβασμού προς τις ευθύνες όλων, μια ισχυρή ώθηση στη δημιουργία ενός μηχανισμού που θα δώσει σάρκα και οστά στην σημαντική αρχή της αλληλεγγύης.
<P>
Για το σκοπό αυτό, ζήτησα τη γνώμη της Ευρωπαϊκής Οικονομικής και Κοινωνικής Επιτροπής η οποία μας διαφώτισε ιδιαίτερα, κύριε Πρόεδρε, κυρία Επίτροπε, με μια ανακοίνωση που εγκρίθηκε με πολύ μεγάλη πλειοψηφία. Η γνωμοδότηση της Επιτροπής Οικονομικής και Νομισματικής Πολιτικής και οι προτάσεις του εισηγητή της, Ιωάννη Μαρίνου, προκάλεσαν πολλές συζητήσεις και συνέβαλαν στην έγκριση συμβιβαστικών κειμένων. Τέλος, επιτεύχθηκε ευρεία συναίνεση στην Επιτροπή Απασχόλησης και Κοινωνικών Υποθέσεων της οποίας έχω την τιμή να προεδρεύω.
<P>
Ο προτεινόμενος μηχανισμός περιλαμβάνει πολλούς άξονες. Πρώτος άξονας, η ανάπτυξη ενός κοινού οράματος για μια καθολική υπηρεσία που θα καθιστά δυνατή την πρόσβαση στην βασική περίθαλψη σε λογικές προθεσμίες. Δεύτερος άξονας, η δημιουργία κοινοτικής επαγρύπνησης επί των συστημάτων υγείας και της ικανότητάς τους να ανταποκριθούν στις ανάγκες: συλλογή συγκρίσιμων στατιστικών δεδομένων, αναζήτηση συνεργασιών και ανταλλαγή ορθών πρακτικών. Αυτή η επαγρύπνηση θα μπορούσε να οργανωθεί στα πλαίσια της επέκτασης των καθηκόντων μιας ήδη υπάρχουσας κοινοτικής υπηρεσίας. Τρίτος άξονας, η παρουσίαση από την Ευρωπαϊκή Επιτροπή, όπως ζητούμε από αυτήν, εντός προθεσμίας έξι μηνών - κυρία Επίτροπε, θα είναι πολλή δουλειά - μιας Πράσινης Βίβλου που θα περιλαμβάνει την εξέταση ενός πλαισίου για τα επικουρικά συστήματα ασφάλισης ασθενείας και θα προτείνει κατάλληλες νομοθετικές πρωτοβουλίες.
<P>
Θα μπορούσε, κατά προτίμηση, να είναι μια πρόταση σύστασης για τα ακόλουθα στοιχεία: την αναγνώριση από τα κράτη μέλη μιας κοινής αντίληψης περί μιας καθολικής, βασικής υπηρεσίας, η οποία θα επιτρέπει σε όλους τους ευρωπαίους πολίτες να έχουν πρόσβαση στην απαραίτητη περίθαλψη, τη θέσπιση, σε συνεργασία με τους φορείς ιδιωτικής ασφάλισης, της εγγύησης σεβασμού της αρχής της μη εφαρμογής διακρίσεων, την οργάνωση αλληλασφαλιστικών μεθόδων κάλυψης των δαπανών, για την περίθαλψη προσώπων και ομάδων που πάσχουν από ήδη υπάρχουσες βαριές ασθένειες και την προσφορά κινήτρων στους φορείς ιδιωτικής ασφάλισης για την ανάπτυξη προληπτικών δράσεων. Θα μπορούσε, αντίθετα, να είναι μια πρόταση οδηγίας για τα ακόλουθα στοιχεία: την απαγόρευση της χρήσης ατομικών πληροφοριών που προέρχονται από τη γενετική έρευνα, σημείο-κλειδί, την απουσία ιατρικής εξέτασης πριν από την υπογραφή της ασφάλισης, τη θέσπιση υποχρέωσης ισοβίου εγγύησης εκ μέρους του ασφαλιστή, τον καλύτερο συντονισμό των επιστροφών εξόδων στα άτομα που εργάζονται και μετακινούνται εντός της Ένωσης και, τέλος, τη δημιουργία μηχανισμού διαμεσολάβησης.
<P>
Θα πρέπει να φροντίσουμε να ενθαρρύνουμε και να υποστηρίξουμε τους κώδικες συμπεριφοράς των ασφαλιστών που έχουν συναφθεί σε εθνική ή διακρατική βάση, ενώ ένα ετήσιο φόρουμ θα πρέπει να εξετάζει τα θέματα αυτά.

<SPEAKER ID=113 NAME="Μαρίνος">
Κύριε Πρόεδρε, ευχαριστώ τον Πρόεδρο κύριο Rocard για τα επαινετικά του λόγια με τα οποία αναφέρθηκε στη γνωμοδότησή μου.
<P>
Τα συμπληρωματικά συστήματα υγείας προέκυψαν, μεταξύ άλλων, πέραν των όσων ανέφερε ο κ. Rocard, και από την ανάγκη καλύτερης περίθαλψης που συνδυάζεται με την πρόοδο των θεραπευτικών μέσων και του υψηλότερου κόστους των, στα οποία δυσκολεύονται να ανταποκριθούν τα εθνικά συστήματα υγείας. Όμως, αποδείχθηκε αναγκαία και εξαιτίας της αυξανόμενης ανεπάρκειας αυτών των εθνικών συστημάτων υγείας λόγω του δημόσιου χαρακτήρα και του υψηλότερου κόστους των, αλλά και από τον περιορισμό της χρηματοδοτήσεώς των από τους κρατικούς προϋπολογισμούς, η οποία χρηματοδότηση μειώθηκε σταθερά σε όλα τα κράτη μέλη κατά τη δεκαετία του 80 και στις αρχές της δεκαετίας του 90. Τα κενά αυτά και την αύξηση της ζήτησης καλύτερων υπηρεσιών υγείας κάλυψαν και καλύπτουν, ολοένα και περισσότερο, τα συμπληρωματικά συστήματα υγείας, επικουρικά και προαιρετικά, που παρέχονται από δημόσιους ή ιδιωτικούς οργανισμούς, κερδοσκοπικούς ή μη.
<P>
Όμως, παρατηρούνται μεγάλες διαφορές από χώρα σε χώρα και λείπουν λεπτομερή και συγκρίσιμα στατιστικά στοιχεία προκειμένου να διαπιστωθεί αξιόπιστα τι ισχύει, πού και πώς αποδίδει καλύτερα, ποιες είναι οι αδυναμίες τους κλπ. Ακριβώς γι' αυτό, στη γνωμοδότησή μου, που εκπονήθηκε κατ' εντολήν της Οικονομικής και Νομισματικής Επιτροπής, υπογραμμίζεται η ανάγκη, πριν θεσπιστούν οποιοιδήποτε κανόνες γενικής ισχύος για τη συμπληρωματική ασφάλιση υγείας, να εκπονηθεί από την Επιτροπή μια Πράσινη Βίβλος η οποία θα εμπεριέχει επεξεργασμένα όλα αυτά τα διάσπαρτα στοιχεία και τις αντίστοιχες πληροφορίες. Με βάση τα πορίσματα που θα προκύψουν από τη Βίβλο, θα μπορούμε τότε να θεσπίσουμε κάποιους γενικούς κανόνες για όλες τις χώρες μέλη, για μια καλύτερης ποιότητας συμπληρωματική ασφάλιση υγείας, που θα καλύπτει επαρκώς τις ανάγκες και των πλέον αδύναμων πληθυσμιακών στρωμάτων. Οι κανόνες αυτοί πάντως θα πρέπει να σέβονται τον χαρακτήρα της επικουρικότητας, να διευκολύνουν τον καλώς εννοούμενο ανταγωνισμό και να μην δυσχεραίνουν την αποτελεσματικότητα και ταχύτητα του ιδιωτικού τομέα και την οικονομική βιωσιμότητά του.
<P>
Θα ήθελα, καταλήγοντας, κύριε Πρόεδρε, να υπογραμμίσω ότι ο διακεκριμένος εισηγητής της εκθέσεως, ο κύριος Rocard, έλαβε σε ευρεία έκταση υπόψη του τις επιστημονικές επισημάνσεις και πολλές από τις υποδείξεις της γνωμοδότησής μου. Θα ήθελα επίσης να ευχαριστήσω τους συναδέλφους κυρίους Pronk και Karas για την πολύτιμη συμβολή τους στη διαμόρφωση της εκθέσεως.

<SPEAKER ID=114 NAME="Pronk">
Κύριε Πρόεδρε, θα ήθελα να ευχαριστήσω θερμά τους κ. Rocard και Μαρίνο για την πρωτοποριακή έκθεση που υπέβαλαν. Το θέμα της συμπληρωματικής ασφάλισης ασθενείας απασχολεί τους Ευρωπαίους εδώ και πολύ καιρό, αλλά οι αποφάσεις Kohll και Decker, όπου το Ευρωπαϊκό Δικαστήριο όρισε ότι οι ασφαλιστικοί φορείς θα πρέπει να αποζημιώνουν την φροντίδα που παρασχέθηκε σε ασθενείς στο εξωτερικό, πρόσθεσαν μια νέα διάσταση στη συζήτηση.
<P>
Η έκθεση του κ. Rocard, την οποία εξετάζουμε σήμερα, συμβάλλει στην περαιτέρω αναζωογόνηση της συζήτησης σχετικά με την περαιτέρω εξέλιξη της κοινωνικής ασφάλισης στην Ευρώπη στο πλαίσιο του εντεινόμενου ανταγωνισμού και της έλευσης της κοινής ασφαλιστικής αγοράς. Ο σημαντικότερος στόχος του σημερινού εκσυγχρονισμού της κοινωνικής προστασίας είναι, εκτός άλλων, να εξασφαλισθεί η φθηνή προστασία της υγείας. Ο προσιτός χαρακτήρας της ιατρικής περίθαλψης πρέπει να ληφθεί ιδιαιτέρως υπόψη επειδή η συζήτηση για την κοινωνική ασφάλιση δεν καθορίζεται τόσο από την ποιότητα όσο από το κόστος της ιατρικής περίθαλψης. Στις αποφάσεις Kohll και Decker, το Δικαστήριο των Ευρωπαϊκών Κοινοτήτων απηύθυνε ένα σαφές μήνυμα στα κράτη μέλη της Ευρωπαϊκής Ένωσης. Τηρείται μια ολοένα και περισσότερο θετική στάση έναντι της διασυνοριακής φροντίδας και καθ' αυτό τον τρόπο οι κανόνες της αγοράς τείνουν να εφαρμόζονται ολοένα και περισσότερο στον τομέα της υγείας. Το εάν και κατά πόσο, πότε και σε ποιο βαθμό δεν είναι ακόμη σαφές. Από έρευνες και πειράματα που έχουν διεξαχθεί προκύπτει ότι δεν πρόκειται να υπάρξει μαζικό ρεύμα ιατρικού τουρισμού. Ωστόσο, είναι απολύτως σαφές ότι η κατανάλωση φροντίδας θα λαμβάνει χώρα ολοένα και περισσότερο πέραν των συνόρων. Εδώ έχει ιδιαίτερη σημασία η διαδικασία αυτή να επικεντρωθεί στον πολίτη.
<P>
Το θέμα αυτό σημαίνει διάφορα πράγματα για μας αλλά το ίδιο ισχύει και για τα εθνικά συστήματα. Έχουμε να κάνουμε με την αρχή της επικουρικότητας. Τα εθνικά συστήματα ασφάλισης της υγείας και ο έλεγχος των ασφαλειών υγείας ρυθμίζονται σε εθνικό επίπεδο, αυτό όμως δεν σημαίνει ότι δεν αντιμετωπίζουμε τα ίδια προβλήματα. Γι' αυτό και έχει τόσο μεγάλη σημασία και στην ουσία είναι το σημαντικότερο αποτέλεσμα της έκθεσης ότι η Επιτροπή θα καταρτίσει σε σύντομο χρονικό διάστημα Πράσινη Βίβλο για τη συμπληρωματική ασφάλιση ασθενείας. Το ερώτημα που πρέπει στην ουσία να θέσουμε στην Επιτροπή είναι αν είναι σε θέση να το κάνει αυτό και, εάν ναι, πόσο χρόνο χρειάζεται. Γιατί πρόκειται για ένα πολύ σημαντικό θέμα. Παρά τις προσπάθειες που καταβάλλονται, τα στοιχεία που αφορούν τον κλάδο αυτό δεν είναι συγκρίσιμα, γι' αυτό και έχει ιδιαίτερη σημασία να κυκλοφορήσει μια παρόμοια Πράσινη Βίβλος.
<P>
Κατά τα άλλα, υπάρχουν πάρα πολλές επιθυμίες που αφορούν το χώρο της ασφάλισης της υγείας. Ένα σημαντικό μέρος των επιθυμιών αυτών προβάλλονται σε εθνική κλίμακα, αυτό όμως δεν σημαίνει ότι δεν πρέπει να κάνουμε συγκρίσεις. Μέχρι σήμερα, το σημείο αυτό αποτελούσε κατά κάποιο τρόπο ταμπού. Τα πράγματα άλλαξαν με την απόφαση Kohll και Decker. Νομίζω ότι η έκθεση του κ. Rocard επέφερε σημαντικές αλλαγές στο σημείο αυτό, έχει όμως ιδιαίτερη σημασία να αναλάβει δράση η Επιτροπή και να καταρτίσει την Πράσινη Βίβλο. Στη συνέχεια θα δούμε με ποιο τρόπο θα πρέπει να συνεχίσουμε.

<SPEAKER ID=115 LANGUAGE="DE" NAME="Ettl">
Κύριε Πρόεδρε, κυρίες και κύριοι, είναι πραγματικά ευχάριστο να βλέπει κανείς κοινωνικοπολιτικά υπεύθυνους ανθρώπους όλων των κοινοβουλευτικών ομάδων, οι οποίοι είναι έτοιμοι να συμφωνήσουν. Ευχαριστώ τον εισηγητή, ευχαριστώ εσένα Michel, για την πρωτοβουλία σου να θίξεις ήδη από τώρα και πολύ έγκαιρα το πρόβλημα της συμπληρωματικής ασφάλειας ασθενείας.
<P>
Στο θέμα αυτό, επιθυμώ να προβώ σε ορισμένες γενικές παρατηρήσεις. Ποτέ τα πράγματα δεν πήγαιναν τόσο καλά για μας όσο σήμερα. Αυτό το διαπιστώνουμε εξάλλου από την αύξηση του προσδοκώμενου επιβίωσης ανά 3 έτη κάθε δεκαετία, και μάλιστα όχι γιατί ζούμε πιο υγιεινά. Ο μέσος όρος ηλικίας αυξάνεται, επειδή η ιατρική γνώση διπλασιάζεται ανά πενταετία. Η ιατρική περίθαλψη κοστίζει ωστόσο όλο και πιο ακριβά! Η ισότιμη πρόσβαση στην υγειονομική περίθαλψη πρέπει όμως να είναι δυνατή για όλους ανεξαιρέτως. Αυτό είναι σημαντικό για το κοινωνικό πρόσωπο της Ευρώπης, και θα πρέπει να είναι εκείνο που θα μας διακρίνει από τους άλλους. Οι Ηνωμένες Πολιτείες π.χ. χρησιμεύουν πολύ συχνά ως "παράδειγμα" για την ελεύθερη οικονομία της αγοράς. Όσον αφορά την πολιτική στον τομέα της υγείας θα ήταν τραγικό σφάλμα να τους θεωρήσουμε ως πρότυπο.
<P>
Συνεπώς, το αμερικανικό σύστημα, για παράδειγμα, μας δείχνει ότι τα έξοδα για την υγεία συγκρινόμενα με το ακαθάριστο εθνικό προϊόν είναι σχεδόν διπλάσια από ό,τι ο μέσος όρος της Ευρωπαϊκής Ένωσης και ότι στις Ηνωμένες Πολιτείες τα 40 εκατομμύρια Αμερικανών έχουν τη δυνατότητα να προσφύγουν σε ένα ελλιπές και ανεπαρκές σύστημα ασφάλισης. Αυτό δεν έχει καμιά σχέση με μια συνετή κοινωνική πολιτική.
<P>
Επομένως, όσον αφορά την Ευρωπαϊκή Ένωση επιδιώκεται κατά την επέκταση της ασφάλισης ασθενείας και της συμπληρωματικής ασφάλισης ασθενείας ένας συνδυασμός, ο οποίος δεν θα βλάπτει την ποιότητα και δεν θα αποκλείει τους κοινωνικά πιο αδύναμους.
<P>
Η συζήτηση για την ασφάλιση ασθενείας στην ΕΕ δεν επιτρέπεται να οδηγηθεί σε αδιέξοδο. Για όσο χρονικό διάστημα δεν προσδιορίζονται σε πανευρωπαϊκή κλίμακα οι απαιτήσεις για συμπληρωματικά συστήματα ασφάλισης, πρέπει να εξακολουθήσουμε να πορευόμαστε με ιδιαίτερη προσοχή με τα υφιστάμενα συστήματα. Ο κίνδυνος, ότι όχι και τόσο υγιείς πολίτες και πιο ηλικιωμένοι άνθρωποι, εξαιτίας του υψηλού κινδύνου που διατρέχουν, έχουν τη δυνατότητα να ασφαλιστούν μόνο υπό όρους σε κάποια ιδιωτική ασφάλιση, δεν μπορεί να είναι ανεκτός για την εξέλιξη της κοινωνίας. Τέτοιου είδους εσφαλμένες λογικές δεν έχουν απολύτως καμιά θέση στην Ευρωπαϊκή Ένωση. Σε πρώτη φάση είναι επομένως απαραίτητο και λογικό για μας, να εκπονήσουμε το ταχύτερο δυνατόν μια Πράσινη Βίβλο, τονίζοντας τις παροχές των συστημάτων συμπληρωματικής ασφάλισης ασθενείας στην Ευρώπη. Στο εξής, σκοπός μας είναι ο καθορισμός κάποιου στοιχειώδους επιπέδου των συστημάτων συμπληρωματικής ασφάλισης για την Ευρώπη, υπό την προϋπόθεση, ότι επιδίωξή μας είναι να επιτύχουμε και να αναπτύξουμε μια σχεδόν ισότιμη, κοινωνικά δίκαιη υγειονομική περίθαλψη στην ΕΕ και συνεπώς να φροντίσουμε για μια κοινωνική Ένωση. Πιστεύω ότι αυτό ακριβώς θέλουμε. Έτσι δεν είναι;

<SPEAKER ID=116 LANGUAGE="DA" NAME="Jensen">
Κύριε Πρόεδρε, θα ήθελα κι εγώ να ευχαριστήσω τον κ. Rocard για την έκθεση πρωτοβουλίας, παρ' ότι δεν συμφωνώ με την αρχική του πρόθεση, η οποία ήταν να δημιουργηθούν συμπληρωματικά συστήματα ασφάλισης ασθένειας σε όλα τα κράτη μέλη της ΕΕ με κοινούς κανόνες. Εντούτοις, βλέπω θετικά ότι η Επιτροπή με μία Πράσινη Βίβλο αποκαλύπτει τις συνθήκες που κυριαρχούν στην ασφάλιση ασθένειας επικεντρώνοντας την προσοχή ειδικά στην ασφάλιση ασθένειας και στις διασυνοριακές δραστηριότητες και ως εκ τούτου κρίνει εάν υπάρχει ανάγκη για περαιτέρω πρωτοβουλίες. Η ασφάλιση ασθένειας αποτελεί φυσικά εθνική ευθύνη, άλλωστε τα συστήματα διαφέρουν μεταξύ τους, αλλά αληθεύει ότι ο ολοένα αυξανόμενος αριθμός των ηλικιωμένων και οι διογκούμενες απαιτήσεις προς τον τομέα της υγείας σημαίνουν ότι τα συστήματα ασφάλισης ασθένειας υφίστανται οικονομικές πιέσεις. Πρόκειται για ένα πρόβλημα που απαιτεί πολλές διαφορετικές λύσεις, όπως η καλύτερα οργανωμένη και αποτελεσματικότερη ιατρική περίθαλψη και φροντίδα, ώστε να παρέχονται καλύτερης ποιότητας υπηρεσίες με τα ίδια χρήματα, ενώ παράλληλα οι νέες ιατρικές μέθοδοι μπορούν για την ακρίβεια να οδηγήσουν σε καλύτερη και φτηνότερη περίθαλψη.
<P>
Σε γενικές γραμμές υποστηρίζω την άποψη τα χρήματα να ανταποκρίνονται στον μεγαλύτερο δυνατό βαθμό στον ασθενή, ώστε ο ασθενής και όχι το σύστημα να είναι το κέντρο του συστήματος. Εδώ ακριβώς τα συστήματα ασφάλισης ασθένειας που προσομοιάζουν στις ασφαλιστικές εταιρίες και τα συμπληρωματικά συστήματα ασφάλισης μπορεί να έχουν λόγο ύπαρξης. Εντούτοις πρέπει το κάθε κράτος ξεχωριστά να αποφασίζει τι ακριβώς προτιμά. Είναι σφάλμα η ΕΕ να θεσπίσει κανόνες λόγου χάρη για τις ιατρικές πληροφορίες ή μια απαίτηση για την ασφάλιση όλων και με αυτόν τον τρόπο να καταστρέψει την ποικιλία των συμπληρωματικών συστημάτων ασφάλισης υγείας που υπάρχει σήμερα σε πολλά κράτη και που λειτουργεί βάσει στατιστικών αρχών. Είναι αλήθεια ότι όσον αφορά σοβαρές παθήσεις όπως για παράδειγμα ο καρκίνος και το AIDS πρέπει να υπάρχει ένα υποχρεωτικό και αλληλέγγυο σύστημα που θα εξασφαλίζει σε όλους σωστή περίθαλψη και φροντίδα. Τα συμπληρωματικά συστήματα ασφάλισης ασθένειας πρέπει να είναι ακριβώς συμπληρωματικά, φερ' ειπείν για όσους είναι πρόθυμοι να πληρώσουν για μια πρόσθετη υπηρεσία ή για την κάλυψη των δαπανών πιο κοινών και συχνά εμφανιζόμενων παθήσεων, όπου είναι λογικό να γίνονται στατιστικοί υπολογισμοί.

<SPEAKER ID=117 LANGUAGE="FR" NAME="Flautre">
Κύριε Πρόεδρε, η συζήτηση που ακολούθησε την παρουσίαση της εν λόγω έκθεσης πρωτοβουλίας κατέστησε προφανείς δύο αντιλήψεις, η μία εκ των οποίων, συχνά επαναλαμβανόμενη δυστυχώς, συνίσταται στην ενθάρρυνση της εμπορευματοποίησης όλων των πτυχών της ζωής και αποσκοπεί να καταστήσει τη συμπληρωματική ασφάλιση ασθενείας ένα αντικείμενο σχεδίου, υπάγοντάς την απλούστατα στους φορείς και κανόνες της εσωτερικής αγοράς. Σύμφωνα με αυτήν την αντίληψη, ο προορισμός της αγοράς των συμπληρωματικών ασφαλίσεων ασθενείας κερδοσκοπικού χαρακτήρα είναι να συμπληρώνει, κατά τρόπο αυξανόμενο και αποφασιστικό, τα βασικά κρατικά συστήματα. Αυτό το όραμα περιφρονεί τα ταμεία επικουρικής ασφάλισης μη κερδοσκοπικού χαρακτήρα, που είναι σημαντικοί παράγοντες της συμπληρωματικής ασφάλισης σε πολλά κράτη μέλη.
<P>
Η άλλη άποψη που απεικονίζεται στην αρχική ομιλία του εισηγητή και την οποία συμμερίζονται ορισμένοι συνάδελφοι, συνίσταται στην προώθηση των απαραίτητων κανονιστικών ρυθμίσεων και κωδικών συμπεριφοράς για τη θέσπιση, μεταξύ των ασφαλιστών, των μορφών αλληλασφαλιστικής κάλυψης των δαπανών που εγγυάται σε όλους την παροχή ποιοτικής περίθαλψης και για την καταπολέμηση των κινδύνων ανάπτυξης διακριτικών πρακτικών και της επιλογής κινδύνων και πελατών.
<P>
Η έκθεση του Michel Rocard που μας υποβάλλεται σήμερα, όπως τροποποιήθηκε στην επιτροπή, καταδεικνύει τη δυσκολία της υπέρβασης αυτών των αντιφάσεων. Οι τροπολογίες που σας προτείνουμε εκ μέρους των Πρασίνων συνιστούν να ληφθούν υπόψη οι ακόλουθες ανησυχίες.
<P>
Καταρχάς, δεν συγκαταλεγόμαστε σε αυτούς που δέχονται τη μείωση του μεριδίου των δαπανών για την υγεία που αντιστοιχεί στις κρατικές δαπάνες. Η δημογραφική εξέλιξη, οι συνέπειες της γήρανσης και η αύξηση της ζήτησης περίθαλψης απαιτούν να τεθούν σε δημόσια συζήτηση. Οι κάτοικοι της Ένωσης είναι αυτοί που θα αποφασίσουν την έκβαση αυτού του κοινωνικού διαλόγου και τον αριθμό των μέσων που πρέπει να διατεθούν για την εξασφάλιση του θεμελιώδους δικαιώματος της κοινωνικής προστασίας. Η αυξανόμενη μετατόπιση της ανάληψης της περίθαλψης από τα βασικά στα συμπληρωματικά συστήματα έχει το διπλό μειονέκτημα ότι μειώνει τις υποχρεώσεις των εν λόγω συστημάτων, ενώ συγχρόνως αποδυναμώνει τα αλληλασφαλιστικά συστήματα μη κερδοσκοπικού χαρακτήρα που αρνούνται την επιλογή των κινδύνων.
<P>
Προτείνουμε να εγγραφεί στην έκθεση η αναγνώριση του δικαιώματος της περίθαλψης για όλους, αντί της απλής αναγνώρισης μιας βασικής υπηρεσίας με πρόσβαση σε όλους, και προτείνουμε να απομακρυνθεί κάθε κίνδυνος διάκρισης ή επιλογής κινδύνων που θα απέρρεε, κατά την άποψή μας, από τη νομιμοποίηση της διεξαγωγής ιατρικών εξετάσεων πριν από τη σύναψη συμπληρωματικής ασφάλισης, όπως προβλέπεται στην παράγραφο 11, σημείο β.

<SPEAKER ID=118 LANGUAGE="SV" NAME="Schmid, Herman">
Κύριε Πρόεδρε, πριν από λίγο καιρό τραυματίστηκα σοβαρά στο μηνίσκο. Απευθύνθηκα τότε στο ιατρείο, όπου μου είπαν ότι θα πρέπει να περιμένω τρεις εβδομάδες μέχρι να μου γίνει εξέταση και στη συνέχεια άλλον ένα μήνα τουλάχιστον για την εγχείριση η οποία ήταν απολύτως απαραίτητη. Τους εξήγησα ότι με δυσκολία μπορούσα να περπατήσω και ότι έπρεπε να με βοηθήσουν το συντομότερο. Ρώτησα εάν θα μπορούσα να απευθυνθώ στα έκτακτα περιστατικά, οπότε μου απάντησαν ότι όλοι όσοι περιμένουν αυτή τη στιγμή αποτελούν το ίδιο έκτακτα περιστατικά.
<P>
Αποδείχθηκε στη συνέχεια ότι υπήρχε τελικά μία δυνατότητα. Πληροφορήθηκα ξαφνικά ότι αν είχα ιδιωτική ιατρική ασφάλιση ή εάν μπορούσα να καταβάλω το συνολικό κόστος, θα μπορούσε να μου γίνει άμεσα η αναγκαία εξέταση και να με εξετάσει ο ίδιος γιατρός ο οποίος είχε δηλώσει ότι ήμουν υποχρεωμένος να περιμένω δύο μήνες μέχρι να αντιμετωπισθεί το πρόβλημά μου. Ντρέπομαι κάπως που το λέω, ωστόσο επέλεξα τη λύση αυτή. Εγχειρίσθηκα αμέσως και γι' αυτόν ακριβώς το λόγο είμαι σήμερα εδώ, ειδάλλως θα βρισκόμουν στο κρεβάτι μου με το πόδι μου στο γύψο.
<P>
Νιώθω ωστόσο άσχημα καθώς κάθε φορά που ένας ασθενής που πληρώνει, όπως έκανα εγώ, λαμβάνει προτεραιότητα, θα πρέπει να περιμένουν ακόμα περισσότερο άλλοι ασθενείς που υποφέρουν. Και αυτό διότι, ασχέτως αν πρόκειται για συνήθεις ασθενείς ή ασθενείς που πληρώνουν, τους φροντίζουν οι ίδιοι ακριβώς γιατροί, οι ίδιες νοσοκόμες, στα ίδια κρεβάτια και ιατρεία και με τα ίδια ιατρικά μέσα. Αυτό σημαίνει ότι όσο αυξάνεται ο τομέας των ιατρικών ασφαλίσεων τόσο μειώνονται τα μέσα που μένουν στη διάθεση των κοινών ασθενών.
<P>
Πιστεύω ότι είναι μεγάλο λάθος να αποτελούν τα χρήματα το κριτήριο για το ποιος θα έχει προτεραιότητα στη ιατρική περίθαλψη. Όταν αποκτήσουμε ένα πλήρες σύστημα συμπληρωματικής ασφάλισης για όσους μπορούν να πληρώνουν ή έχουν εργοδότες οι οποίοι μπορούν να πληρώνουν, τότε θα δούμε αυτό που αναφέρεται στην έκθεση, δηλαδή τη διαφορά μεταξύ της στοιχειώδους περίθαλψης για το "λαουτζίκο" και περίθαλψης υψηλού επιπέδου για όσους μπορούν να πληρώνουν.
<P>
Η Ομάδα μου θεωρεί ότι θα πρέπει να απορρίψουμε αυτή την ταξική οργάνωση της ιατρικής περίθαλψης. Θέλουμε να έχουμε ένα κοινό, αλληλέγγυο σύστημα που να εξασφαλίζει ισότητα σε όλους. Είναι καλό βέβαια να προσπαθούμε να ελέγχουμε το σύστημα που ρυθμίζει το χρόνο αναμονής σήμερα, όπως προτείνει ο συνάδελφος Rocard, το σημαντικότερο ωστόσο είναι να μην αναπτυχθούν ιδιωτικά συστήματα εις βάρος των δημοσίων συστημάτων ιατρικής περίθαλψης.

<SPEAKER ID=119 LANGUAGE="FR" NAME="Berniι">
Kύριε Πρόεδρε, η διαπίστωση του Michel Rocard σχετικά με το δικαίωμα της υγείας και της κοινωνικής προστασίας είναι ανησυχητική. Ανησυχητική, αλλά δυστυχώς, ορθή. Κατά τη διάρκεια της δεκαετίας του ' 90, τα ταμεία υγείας υπέστησαν τις συνέπειες μιας μεγάλης μείωσης των εισφορών. Αποτέλεσμα: η θέσπιση, σχεδόν παντού στην Ευρώπη, μιας επιζήμιας για τους ασθενείς συμμετοχής στα έξοδα νοσηλείας και η σαφής ύφεση της προληπτικής ιατρικής. Πρέπει λοιπόν να επιτύχουμε μια καλύτερη επιστροφή των εξόδων. Παίρνω το θάρρος να τονίσω την ιδιαιτερότητα του γαλλικού ασφαλιστικού τοπίου, όπου ο αλληλασφαλιστικός κλάδος εγγυάται μια καλή και αλληλέγγυα διαχείριση της περίθαλψης.
<P>
Πράγματι, εάν όλο και περισσότεροι Ευρωπαίοι στρέφονται στις συμπληρωματικές ασφαλίσεις για την επιστροφή των εξόδων τους, ο αλληλασφαλιστικός κλάδος παραμένει η καλύτερη εγγύηση για ίση πρόσβαση στην περίθαλψη. Αναφέρομαι κυρίως στην περίθαλψη με τις χαμηλότερες επιστροφές: οδοντιατρική, οφθαλμιατρική περίθαλψη, κτλ. Προκειμένου να διασφαλίσουμε την επιβίωση του εν λόγω κλάδου, θεωρώ ότι είναι απόλυτα απαραίτητο να δοθεί στα ταμεία επικουρικής ασφάλισης μια νομική βάση στον τομέα της συμπληρωματικής κάλυψης. Θεωρώ εξίσου απαραίτητο να αποτρέψουμε μια επίθεση της Επιτροπής στον κλάδο εξαιτίας της στρέβλωσης του ανταγωνισμού.
<P>
Ποιος θα μπορούσε να πιστέψει ότι οι διακρίσεις με κριτήρια υγείας, αναπηρίας ή γονιδίων απαγορεύονται και δεν γίνονται, εάν οι συμπληρωματικές ασφαλίσεις διέπονται μόνο από τη λογική του ανταγωνισμού; Με τη γενετική χαρτογράφηση του ανθρώπου, είναι σκόπιμο να απαγορευθούν οι γενετικές δοκιμές και η χρησιμοποίηση των αποτελεσμάτων τους πριν από την υπογραφή ή κατά τη διάρκεια ισχύος ενός συμβολαίου συμπληρωματικής προστασίας. Διακυβεύεται η υγεία όλων των πολιτών των κρατών μελών μας και η συνοχή των επικρατειών μας.
<P>
Αρκετά φαίνονται οι περιφερειακές ανισότητες στο επίπεδο της ανάπτυξης. Ας μην προσθέσουμε σ' αυτές μια Ευρώπη της υγείας δύο ταχυτήτων. Πρέπει λοιπόν να νομοθετήσουμε, αυτό είναι προφανές, αλλά με σεβασμό προς τις ιδιαιτερότητες και τις παραδόσεις που ισχύουν στον ασφαλιστικό τομέα του κάθε κράτους μέλους.

<SPEAKER ID=120 LANGUAGE="DE" NAME="Menrad">
Κύριε Πρόεδρε, κυρία Επίτροπε, η ολοένα αυξανόμενη ελεύθερη κυκλοφορία προσώπων και οι μεγαλύτερες δαπάνες στον τομέα της υγείας των κρατών μελών πιέζουν, πρώτον, για μεγαλύτερη συμμετοχή του ασφαλισμένου εντός των νομοθετημένων συστημάτων ή μέσω ιδιωτικών συμπληρωματικών συστημάτων ασφάλισης ασθενείας, και δεύτερον για πιο έντονο συντονισμό της ιδιωτικής ασφάλισης στην Ευρωπαϊκή Ένωση.
<P>
Θερμά συγχαρητήρια στον εισηγητή Michel Rocard. Η διάγνωσή του είναι εξαιρετική. Για τη θεραπεία, μας θέτονται ορισμένα ερωτήματα. Στο σημείο αυτό διαχωρίζω τις πρακτικές του απαιτήσεις και την αφετηρία διευθέτησής τους, η οποία στηρίζεται σε βασικές αρχές, ήτοι την αλληλεγγύη, την επικουρικότητα και τις στοιχειώδεις προδιαγραφές. Αυτά τα αποδεχόμαστε πλήρως. Όπως υπαινίχθη ο κ. Pronk, διαφωνούμε με την πρόθεση για άμεση επιβολή κάποιας οδηγίας. Η νέα πρόταση της Επιτροπής Απασχόλησης και Κοινωνικών Υποθέσεων είναι ορθή, να προβεί καταρχάς σε απογραφή εν είδει Πράσινης Βίβλου και στη συνέχεια να αποφασίσει, εάν χρειαζόμαστε οδηγία ή σύσταση.
<P>
Όσο αφορά την ανομοιογένεια των συστημάτων: Υπάρχουν κράτη μέλη με σημαντική συμμετοχή του ασφαλισμένου, π.χ. το 40% των δαπανών σε περίπτωση νοσηλείας σε εξωτερικά ιατρεία. Στην προκειμένη περίπτωση, τα συμπληρωματικά συστήματα αποκτούν πολύ μεγαλύτερη σημασία από ό,τι στη Γερμανία, όπου το 90% του πληθυσμού καλύπτεται από ένα νομοθετημένο σύστημα ασφάλισης ασθενείας, το οποίο έχει μέχρι τώρα την υποχρέωση, να εξασφαλίσει σε όλους την απαιτούμενη ιατρική περίθαλψη. Ας σχεδιάσουμε πάραυτα το μέλλον στην Ευρώπη: κοινωνικά δίκαιη ατομική πρόνοια, κατοχύρωση των υφιστάμενων προδιαγραφών, εάν χρειαστεί με μόνιμη συμπληρωματική ασφάλιση ασθενείας. Για αυτό οι άνθρωποι χρειάζονται χρόνο, ούτως ώστε να δημιουργήσουν την αντίστοιχη περίθαλψη. Αυτή είναι η εναλλακτική λύση σε σχέση με τους χειρισμούς σε θέματα ασφάλισης και τα τεχνάσματα με τα νομοθετημένα συστήματα.

<SPEAKER ID=121 NAME="Van den Burg">
Κύριε Πρόεδρε, θα ήθελα και εγώ να συγχαρώ τον κ. Michel Rocard γι' αυτή την πάρα πολύ καλή πρωτοβουλία η οποία ταιριάζει στις καλύτερες παραδόσεις της Επιτροπής Απασχόλησης και Κοινωνικών Υποθέσεων του Ευρωπαϊκού Κοινοβουλίου.
<P>
Η έκθεση στηρίζεται στην πρόθεση που είχε εκδηλωθεί από το Συμβούλιο το 1992 για τη σύγκλιση των στόχων στον τομέα της κοινωνικής ασφάλισης την οποία και διασυνδέει με τους στόχους που τέθηκαν στη Λισαβόνα όσον αφορά την κοινωνική συνοχή και την οικονομική πρόοδο. Πιστεύω ότι η σχέση μεταξύ αυτών των δύο στοιχείων είναι πάρα πολύ καλή.
<P>
Με τη συμμετοχή μου στην κοινοβουλευτική επιτροπή πρόσθεσα ένα τρίτο στοιχείο το οποίο κατά τη γνώμη μου αποτελεί ισχυρό επιχείρημα για την ανάληψη ευρωπαϊκής δράσης στον τομέα της ασφάλισης ασθενείας, που είναι συγκεκριμένα η άρση των εμποδίων για την ελεύθερη κυκλοφορία όχι μόνο υπηρεσιών, στην οποία αναφέρθηκε ο Bartho Pronk, αλλά και προσώπων στην Ευρωπαϊκή Ένωση. Αυτό το βρίσκουμε κυρίως στην αιτιολογική σκέψη ι) και στις παραγράφους 11 ε) και στ) και 14 της έκθεσης. Υπάρχουν πολλά και καμιά φορά κραυγαλέα προβλήματα και παραδείγματα από την πράξη τα οποία με ώθησαν στο σημείο να καταθέσω τις τροπολογίες. Χαίρομαι δε που ο εισηγητής και η κοινοβουλευτική επιτροπή τις αποδέχθηκαν.
<P>
Δεν νομίζω ότι είναι τυχαίο που εγώ, δηλαδή κάποιος με προϊστορία στις Κάτω Χώρες, αντιμετωπίζω παρόμοια προβλήματα. Στις Κάτω Χώρες έχουμε ένα ιδιαίτερο συνδυασμό ιδιωτικών και δημοσίων, ατομικών και συλλογικών τμημάτων του συστήματος ασφάλισης ασθενείας, το οποίο τον τελευταίο καιρό υπέστη αρκετές μεταβολές. Εκτός από το ερώτημα κατά πόσον οι αλλαγές αυτές ήταν προς το καλύτερο, δεν συνεκτιμήθηκαν όσο θα έπρεπε οι συνέπειές τους για τους μεθοριακούς εργαζόμενους, για τους συνταξιούχους Ολλανδούς που απασχολούνται στο εξωτερικό και για παράδειγμα τους Γερμανούς και τους Βέλγους που εργάζονται στις Κάτω Χώρες.
<P>
Από την άποψη του ευρωπαϊκού συντονισμού, ο σημερινός συνδυασμός ενός συστήματος λαϊκής ασφάλισης που χρηματοδοτείται από φόρους και προορίζεται για τους μόνιμους κατοίκους, μιας υποχρεωτικής ασφάλισης για τους εργαζόμενους με ένα ορισμένο εισόδημα και, επιπλέον, μιας ιδιωτικής ασφάλισης με συλλογικές ή ατομικές ρυθμίσεις, είναι καταστροφικός. Το τμήμα το οποίο αφορά τη λαϊκή ασφάλιση δεν υπόκειται στους κανόνες συντονισμού, επειδή δεν πρόκειται για ασφάλιση εργαζομένων και ισχύει μόνο για τους μόνιμους κατοίκους. Το ιδιωτικό τμήμα έχει σχέση με τις οδηγίες που αφορούν τον ανταγωνισμό στον ασφαλιστικό κλάδο.
<P>
Σήμερα διεξάγεται στις Κάτω Χώρες συζήτηση για τη διαρθρωτική αλλαγή του συστήματος. Επ' αυτού καταρτίζεται γνωμοδότηση εκ μέρους του Διοικονομικού και Κοινωνικού Συμβουλίου. Φαίνεται ότι θα υπάρξει επιτέλους συμφωνία μεταξύ εργοδοτών και εργαζομένων σχετικά με τη βασική ασφάλιση, στα πλαίσια της οποίας θα συνδυάζονται οι συνθήκες της αγοράς και ο ανταγωνισμός μεταξύ ασφαλιστικών επιχειρήσεων με συμφωνίες για ένα υποχρεωτικό βασικό πακέτο και ένα ευρύτερο πακέτο με στοιχεία επιλογής, για το οποίο θα ισχύουν οπωσδήποτε μια υποχρέωση αποδοχής και ένα μέσο ύψος εισφορών. Αυτό θα γίνει για να αποκλεισθεί το ενδεχόμενο της επιλογής κινδύνων και να εξασφαλισθεί η καλύτερη δυνατή πρόσβαση σε όλους.
<P>
Ευτυχώς, οι διάφορες πλευρές στο Οικονομικό και Κοινωνικό Συμβούλιο συνειδητοποίησαν ότι η δημιουργία ενός παρόμοιου υβριδικού σχήματος, το οποίο περιλαμβάνει ιδιωτικές και δημόσιες πτυχές, ενδέχεται να προσκρούσει σε αντίθετους κανόνες των Βρυξελλών. Οι ενδιαφερόμενοι φρόντισαν να πληροφορηθούν σε πρώιμο στάδιο και κατέληξαν στο λογικό συμπέρασμα ότι το συνολικό σύστημα θα πρέπει να συμπεριληφθεί στο ασφαλιστικό σύστημα. Έτσι θα διευκολυνθεί οπωσδήποτε ο συντονισμός σε ευρωπαϊκή κλίμακα για την περίπτωση εκείνων οι οποίοι εργάζονται και κατοικούν εκτός των συνόρων.
<P>
Νομίζω ότι όλα αυτά ταιριάζουν στη στρατηγική της σύγκλισης στην οποία αποσκοπεί και ο εισηγητής. Πιστεύω επίσης ότι έχουμε ανάγκη την αυξημένη κινητικότητα της εργασίας στην Ευρώπη η οποία μας προσφέρει ένα πρόσθετο επιχείρημα για την έκδοση της Πράσινης Βίβλου και για τη θέσπιση μέτρων στο χώρο της υγειονομικής περίθαλψης.

<SPEAKER ID=122 LANGUAGE="DE" NAME="Markov">
Κύριε Πρόεδρε, αξιότιμοι βουλευτές, ο κ. Rocard καλεί την Επιτροπή να ορίσει σε μια Πράσινη Βίβλο τα χαρακτηριστικά της βασικής ασφάλισης για τα νομοθετημένα συστήματα ασφάλισης ασθενείας. Με αυτή τη λογική όλες οι παροχές, οι οποίες δεν περιλαμβάνονται στη βασική ασφάλιση, πρέπει να καλυφθούν από ιδιωτικά συμπληρωματικά συστήματα ασφάλισης ασθενείας. Δηλαδή, η νομοθετημένη ασφάλιση ασθενείας που υπήρχε μέχρι σήμερα και είχε θεμελιωθεί στην αρχή της αλληλεγγύης θα συρρικνωθεί σε ένα σύστημα υγείας ΰ la carte. Οι πολίτες θα πρέπει επιπλέον να επενδύουν διαρκώς μεγαλύτερα ποσά σε ιδιωτικά συμπληρωματικά συστήματα ασφάλισης ασθενείας, ούτως ώστε να είναι σε θέση να χρηματοδοτούν υψηλά νοσήλια, τα οποία μέχρι σήμερα καλύπτονταν από τα νομοθετημένα συστήματα ασφάλισης ασθενείας. Όποιος π.χ. πάσχει από χρόνια ασθένεια και συγχρόνως δεν διαθέτει παρά ένα πενιχρό εισόδημα, δεν θα είναι πλέον σε θέση στο μέλλον να πληρώσει τα απαραίτητα νοσήλια. Αυτό συνεπάγεται προφανώς αποψίλωση του κοινωνικού κράτους και απομάκρυνση από την αρχή μιας ίσης υγειονομικής περίθαλψης για όλους, η οποία προσαρμόζεται στις ανάγκες.
<P>
Απορρίπτουμε αυτήν την αντικοινωνική μεταρρύθμιση. Στο Αρθρο 35 του Χάρτη των Θεμελιωδών Δικαιωμάτων προβλέπεται η θέσπιση του δικαιώματος πρόσβασης για όλους σε προληπτική υγειονομική περίθαλψη και ο καθορισμός και επίτευξη ενός υψηλού επιπέδου προστασίας της υγείας. Σε αυτή τη βάση θα έπρεπε η Επιτροπή να αναλάβει πρωτοβουλία και να διατυπώσει συγκεκριμένες προτάσεις ως κατευθυντήριες γραμμές για τα συστήματα υγείας των κρατών μελών. Με τον τρόπο αυτό, η ΕΕ θα μπορούσε να αναδειχθεί σε πρωτοπόρο της κοινωνικής Ευρώπης και των υψηλότερων προδιαγραφών σε ζητήματα υγειονομικής περίθαλψης για όλους τους πολίτες, ανεξάρτητα από το εισόδημά τους.
<P>
Οι συντονιστικοί κανονισμοί για τα ιδιωτικά συμπληρωματικά συστήματα ασφάλισης ασθενείας στην ΕΕ έχουν νόημα, στο βαθμό που αφορούν τη διασφάλιση της ελεύθερης κυκλοφορίας προσώπων και εργαζομένων. Στηρίζουμε επίσης την απαίτηση για απαγόρευση των γενετικών πειραμάτων ή των ιατρικών ερευνών για την επιλογή κινδύνου. Τα συμπληρωματικά συστήματα ασφάλισης ασθενείας πρέπει να περιλαμβάνουν προστασία από χρεοκοπία, αφερεγγυότητα και απατηλή χειραγώγηση, δεν επιτρέπεται ωστόσο να χρησιμοποιηθούν ως μοχλός για τον περιορισμό του καταλόγου των υπηρεσιών των νομοθετημένων συστημάτων ασφάλισης ασθενείας.
<P>
(Χειροκροτήματα)

<SPEAKER ID=123 LANGUAGE="EN" NAME="Bushill-Matthews">
Κύριε Πρόεδρε, θα ήθελα και εγώ να ευχαριστήσω τον εισηγητή για την έκθεση που εκπόνησε με δική του πρωτοβουλία, γιατί για αυτό ακριβώς πρόκειται: για έκθεση ιδίας πρωτοβουλίας. Επιβεβαιώνει, ειδικά στην παράγραφο 17, ότι τα συστήματα υγειονομικής περίθαλψης τα οποία χρηματοδοτούνται από τους κρατικούς προϋπολογισμούς πρέπει να παραμείνουν στην αποκλειστική αρμοδιότητα των κρατών μελών και συμφωνώ απολύτως με αυτό. Επισημαίνει την ανάγκη να αντιμετωπιστεί το θέμα των προβλημάτων υγείας των τουριστών που επισκέπτονται άλλα κράτη μέλη και πρόκειται ασφαλώς για ένα πολύ φλέγον ζήτημα, αν κρίνω από τις πολλές επιστολές που λαμβάνω γι' αυτό από ψηφοφόρους μου.
<P>
Όμως κατά κύριο λόγο, εφιστά την προσοχή, για παράδειγμα στην παράγραφο 3, στα σημαντικά προβλήματα που αφορούν την μακροπρόθεσμη βιωσιμότητα των εθνικών συστημάτων υγειονομικής περίθαλψης στην Ευρωπαϊκή Ένωση εξαιτίας του υψηλότερου κόστους που γεννά η πρόοδος στα μέσα θεραπείας, καθώς και της αυξανόμενης ζήτησης από ένα ολοένα και πιο γηρασμένο πληθυσμό.
<P>
Είναι ένα σημαντικό πρόβλημα. Χρειαζόμαστε σίγουρα φρέσκιες ιδέες πάνω σε αυτό το θέμα, οι οποίες πρέπει να περιλαμβάνουν νέους τρόπους συνεργασίας της δημόσιας και της ιδιωτικής υγειονομικής περίθαλψης. Η έκθεση του εισηγητή αποτελεί μια χρήσιμη συνεισφορά στη συζήτηση αυτή, αν και πιστεύω να συμφωνήσει με τη σειρά του ότι οι βελτιώσεις που έγιναν στην επιτροπή, καθώς και αυτές που έγιναν από την εδώ πτέρυγα του Σώματος, ίσως να την κατέστησαν ακόμα πιο χρήσιμη.
<P>
Τώρα είναι σίγουρα πολύ λιγότερο κανονιστική, πράγμα που είναι καλό. Η υγειονομική περίθαλψη χρηματοδοτείται με διαφορετικούς τρόπους στα διάφορα κράτη μέλη και ο ρόλος των ιδιωτικών συστημάτων ασφάλισης υγείας είναι αντίστοιχα διαφορετικός. Ακόμα και οι όροι "επικουρικός" και "συμπληρωματικός" έχουν ελαφρώς διαφορετικές σημασίες στις διάφορες γλώσσες. Έτσι μια απόλυτη λύση του τύπου "ίδια φόρμουλα για όλους" για την ασφάλιση, μάλλον δεν είναι η καλύτερη.
<P>
Προκειμένου να εγκριθούν οι τροπολογίες αριθ. 2 και 3, οι οποίες αποδέχονται την πρόταση για την εκπόνηση Πράσινη Βίβλου, αλλά δεν υπαγορεύουν ακριβώς τι πρέπει να περιλάβει αυτή, θα προτρέψω τους συναδέλφους μου από το ΗΒ να ψηφίσουν υπέρ, παρόλο που θα προτείνω την αποχή από την ψηφοφορία για την τροπολογία αριθ. 16.

<SPEAKER ID=124 NAME="Αλαβάνος">
Κύριε Πρόεδρε, νομίζω ότι πραγματικά έχει καλές προθέσεις ο εισηγητής κ. Rocard, εμένα όμως που έδωσε την αίσθηση ενός ανθρώπου που με τις μύτες των ποδιών του περπατάει σε ένα τεντωμένο σχοινί.
<P>
Από τη μια μεριά όταν λέει "αλληλεγγύη" το πιστεύει ως σοσιαλιστής, αλλά δεν θέλει να αναλάβει τη μεγάλη ευθύνη να προστατεύσουμε το κοινωνικό κράτος και τα συστήματα προστασίας και ασφάλειας τα οποία σήμερα υφίστανται την επίθεση και των αντικειμενικών γεγονότων, αλλά και συγκεκριμένων πολιτικών. Από την άλλη, δεν θέλει να πέσει ούτε από την άλλη μεριά, θέλει να εφαρμόσει μια ρεαλπολιτίκ, χωρίς όμως να προσχωρήσει πλήρως στο αμερικάνικο μοντέλο.
<P>
Εγώ νομίζω ότι πρέπει να είμαστε πάρα πολύ προσεκτικοί. Είμαστε πραγματικά σε τεντωμένο σχοινί και νομίζω ότι δύσκολα και με πολλή περίσκεψη θα έπρεπε να πάρουμε αποφάσεις σχετικά με τη συμπληρωματική ασφάλιση, τις οποίες θα επιβάλουμε σε όλες τις χώρες μέλη. Αν η συμπληρωματική ασφάλιση είναι γενική, τότε θα έχουμε απλώς αύξηση των εισφορών των εργαζομένων, εάν είναι επιλεκτική τότε έχουμε διακρίσεις, κια αυτό θέλουμε να αποφύγουμε. Μα αυτή την έννοια, εγώ νομίζω ότι το πιο ουσιαστικό σημείο είναι να έχουμε αυτή την μελέτη της Επιτροπής για τα συστήματα που υπάρχουν και μια μελέτη της Επιτροπής για το ίδιο το αμερικάνικο σύστημα και τα συστήματα άλλων χωρών, ώστε να έχουμε πιο σαφή ιδέα για όλα αυτά.

<SPEAKER ID=125 NAME="Pιrez">
Αlvarez (PPE-DE). Κύριε Πρόεδρε, όσοι από εμάς έχουμε αφιερώσει τη ζωή μας στην μελέτη των κοινωνικών ζητημάτων θυμόμαστε ότι τα παλιά εγχειρίδια περιείχαν συνήθως έναν ορισμό της κοινωνικής προστασίας ως το σύνολο των κρατικών μέτρων προστασίας για την αντιμετώπιση οικονομικά σημαντικών κινδύνων, ατομικών ή οικογενειακών, τους οποίους τα άτομα - η οικογενειακή μονάδα - δεν μπορούσαν να αντιμετωπίσουν από μόνα τους. Είναι γεγονός ότι η υγεία είναι ένα από τα αγαθά που εμείς οι άνθρωποι εκτιμάμε περισσότερο, αν και πολύ συχνά όταν το έχουμε χάσει ή κινδυνεύουμε να το χάσουμε.
<P>
Αληθεύει, εξάλλου, ότι τα κοινωνικά συστήματα, τα συστήματα προστασίας, έχουν υποστεί τις επιδράσεις και τις συνέπειες κοινωνικών, δημογραφικών, υγειονομικών συνθηκών κλπ. Και αληθεύει επίσης ότι η οικονομική ύφεση, η ανεργία, ο οικονομικός αποκλεισμός και η εμφάνιση νέων νόσων, η δημογραφική γήρανση - καθώς επίσης και η πρόοδος της έρευνας, η βελτίωση των θεραπευτικών αγωγών, η ανάπτυξη νέων τεχνικών διάγνωσης και θεραπευτικής αγωγής - είχαν μεγάλο αντίκτυπο στα διάφορα επίπεδα της υποχρεωτικής κοινωνικής και ιατρικής κάλυψης.
<P>
Έχει διαπιστωθεί ότι η ασφάλιση των ευρωπαίων πολιτών έναντι των κινδύνων λόγω ασθένειας, κύησης ή γήρανσης - η τελευταία με νέα δεδομένα στην εποχή μας, εξαιτίας της δημογραφικής γήρανσης - δεν περιορίζεται μόνο στα κρατικά κοινωνικά συστήματα ασφάλισης ή κοινωνικής προστασίας, τα οποία είναι εκ φύσεως υποχρεωτικά και αναγκαία.
<P>
Ο πολύ πρόσφατος Χάρτης των Θεμελιωδών Δικαιωμάτων της Ευρωπαϊκής Ένωσης, στα άρθρα 34 και 35, αναγνωρίζει και σέβεται το δικαίωμα πρόσβασης στις παροχές κοινωνικής ασφάλισης και στις κοινωνικές υπηρεσίες και διακηρύσσει ταυτόχρονα το δικαίωμα κάθε προσώπου που διαμένει και διακινείται νομίμως εντός της Ένωσης στις παροχές κοινωνικής ασφάλισης και στα κοινωνικά πλεονεκτήματα σύμφωνα με το κοινοτικό δίκαιο και τις εθνικές νομοθεσίες και πρακτικές.
<P>
Η ιδιωτική συμπληρωματική ασφάλιση ασθενείας - προαιρετική ή μη - συνυπάρχει με το υποχρεωτικό δημόσιο σύστημα και μπορεί να αποτελέσει το μέσο για να επιτευχθεί εν καιρώ μια ποιοτική ιατρική περίθαλψη. Ως εκ τούτου, πιστεύω ότι πρέπει να υποστηρίξουμε το περιεχόμενο της έκθεσης του κ. Rocard, τον οποίο συγχαίρουμε, που ζητά από την Επιτροπή την παροχή μιας υπηρεσίας, ενός Πράσινου Βιβλίου, που θα μας επιτρέψει να γνωρίσουμε την παρούσα κατάσταση των ασφαλίσεων στα κράτη μέλη και επίσης να καθορίσουμε το μέλλον.

<SPEAKER ID=126 LANGUAGE="FR" NAME="Cauquil">
Κύριε Πρόεδρε, αυτή η έκθεση και οι επεξηγήσεις που την συνοδεύουν ξεκινούν από μια τρομερή διαπίστωση. Εδώ και είκοσι χρόνια, η νόμιμη κάλυψη ασθενείας των κατοίκων της Ευρώπης συνεχώς μειώνεται, ενώ το μερίδιο των ιατρικών δαπανών, που πρέπει να καταβάλλουν, συνεχώς αυξάνεται. Ένα αυξανόμενο μέρος του πληθυσμού βλέπει το βιοτικό του επίπεδο να ακρωτηριάζεται εξαιτίας κακοπληρωμένων θέσεων απασχόλησης, εξαιτίας της ανεργίας, της αβεβαιότητας και του αποκλεισμού, και δεν έχει πλέον τα μέσα για μια αξιοπρεπή περίθαλψη, δηλαδή για πρόσβαση στην πλέον στοιχειώδη περίθαλψη.
<P>
Ενώπιον αυτής της απαράδεκτης κατάστασης, το μόνο που εξετάζει η έκθεση είναι η γενίκευση της σύναψης ιδιωτικών ή αλληλασφαλιστικών συμπληρωματικών ασφαλίσεων, για τις οποίες ισχυρίζεται ότι αποτελούν τη λύση στο πρόβλημα. Για ποιον όμως; Σίγουρα όχι γι' αυτούς που θα πρέπει να πληρώνουν ακόμα περισσότερα για την περίθαλψή τους, ενώ αυτή η κοινωνία τους αρνείται τα απαραίτητα μέσα, αλλά πρώτα για τους ιδιωτικούς ασφαλιστικούς φορείς στους οποίους τα κράτη έχουν προσφέρει την αγορά της υγείας.
<P>
Η έκθεση αυτή και οι τροπολογίες θα ήθελαν να επιβάλουν κανόνες μη επιλογής, βάσει κριτηρίων υγείας ή αναπηρίας, στους καρχαρίες, όπως είναι η ασφαλιστική εταιρεία Axa που δεκαπλασίασε τις εισφορές των γονέων παιδιών με διανοητική καθυστέρηση. Η επιβολή αυτή θα ήταν το λιγότερο και θα ψηφίζαμε υπέρ, αλλά δεν έχουμε την πρόθεση να εγκρίνουμε το γεγονός ότι αυτή η πρόταση θα απαλλάξει τα κράτη από μια κυριολεκτικά ζωτική αποστολή της δημόσιας υπηρεσίας υγείας.
<P>
Ενώ η ιατρική έχει σημειώσει αξιοσημείωτες προόδους, οι μικρές φράσεις, σχετικά με την πρόσβαση όλων σε ποιοτική περίθαλψη, δεν είναι παρά κενά λόγια, διότι η αδιαφορία των κρατών και η αυξανόμενη ιδιωτικοποίηση της υγείας δεν μπορούν παρά να καταλήξουν σε μια επιλογή βάσει του χρήματος, σε μια αύξηση της ανισότητας με συνέπειες·
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=127 LANGUAGE="IT" NAME="Fatuzzo">
Αφού ευχαριστήσω τον κ. Rocard για την πρωτοβουλία του, σας ρωτώ, κύριε Πρόεδρε, αν θα ήταν ποτέ δυνατόν εγώ, ως εκπρόσωπος του Κόμματος των Συνταξιούχων - που θεωρείται σχεδόν ένοχο, λόγω της μακροβιότητας των πολιτών και των συνταξιούχων, για την παρούσα κρίση της υγείας - να μην λάβω το λόγο στη συγκεκριμένη περίσταση. Πρέπει να πω, αντίθετα, ότι είμαι επηρεασμένος από το θέμα, αφού εσείς, κύριε Πρόεδρε, μου φαίνεστε σαν διευθυντής νοσοκομείου, με άσπρη μπλούζα, στηθοσκόπιο και σφυράκι, για να χτυπάτε το γόνατο των ασθενών.
<P>
Συζητάμε λοιπόν για τη δημόσια και ιδιωτική ιατρική περίθαλψη. Αν όμως η ιατρική περίθαλψη λειτουργεί τόσο καλά, τότε γιατί ο κόσμος - vox populi, vox dei - για παράδειγμα στην Ιταλία, όταν μιλάει για τα ταμεία αλληλοβοήθειας, λέει: "Θα βγείτε άρρωστοι και παραπονεμένοι" ; Γιατί ο σπουδαίος ιταλός ηθοποιός Alberto Sordi έσπασε τα ταμεία με την ταινία του "Ο γιατρός του ταμείου" ; Γιατί ο σπουδαίος γιατρός Christian Barnard - τον οποία είχα την τύχη να συναντήσω πριν από μία εβδομάδα σε ένα συνέδριο που διοργάνωσε ο φίλος μου ο Nisticς - απάντησε σε μία ερώτησή μου ότι την πρώτη του μεταμόσχευση καρδιάς στη Νότιο Αφρική την έκανε σε ιδιωτική κλινική; Γιατί, όπως δυστυχώς μου συνέβη όταν πήγα να δω την πολυαγαπημένη μου μητέρα - η οποία ζει ακόμα, δόξα τω Θεώ - που νοσηλευόταν σε ένα πολύ γνωστό δημόσιο νοσοκομείο της Ρώμης, να βλέπει κανείς ετοιμοθάνατους να νοσηλεύονται μαζί με τους άλλους ασθενείς, που τρώνε χαρούμενοι το γεύμα και το δείπνο τους;
<P>
Όλα αυτά σημαίνουν λοιπόν ότι πρέπει να προβληματιστούμε πολύ σχετικά με τα αίτια της παταγώδους αποτυχίας της δημόσιας ιατρικής περίθαλψης. Εγώ την αποδίδω στο γεγονός ότι η δημόσια περίθαλψη πληρώνεται εκ των προτέρων, προτού θεραπεύσει τον άρρωστο, ενώ η ιδιωτική εκ των υστέρων και εφόσον ο άρρωστος θεραπευτεί. Για το λόγο αυτό, εγώ και οι φίλοι μου οι συνταξιούχοι ζητάμε από την Επίτροπο κ. Διαμαντοπούλου να φορέσει την άσπρη μπλούζα, να περιθάλψει την ιατρική περίθαλψη της Ευρωπαϊκής Ένωσης που ασθενεί και να μας κάνει να αισθανθούμε καλύτερα.

<SPEAKER ID=128 LANGUAGE="DE" NAME="Karas">
Κύριε Πρόεδρε, κυρία Επίτροπε, κύριε εισηγητή, θα ήθελα καταρχάς να ευχαριστήσω θερμά τους συναδέλφους μου βουλευτές Μαρίνο, Pronk και Menrad, καθώς επίσης και τον συνάδελφό μου Ettl, επειδή με στήριξαν τόσο κατά την εφαρμογή των τροπολογιών μου και την τροποποίηση του στόχου αυτής της έκθεσης.
<P>
Το ζήτημα της χρηματοδότησης του νομοθετημένου συστήματος υγειονομικής περίθαλψης καθώς και των συστημάτων συνταξιοδότησης κατέχει κεντρική θέση στη συζήτηση που διεξάγεται στην Ευρώπη για κοινωνικά θέματα και θέματα πολιτικής σε σχέση με τον προϋπολογισμό. Αμφότερα έχουν παρόμοιες αιτίες, αφενός τη δημογραφική εξέλιξη και αφετέρου τα επιστημονικά και τεχνολογικά βήματα προόδου στην ιατρική. Αμφότερα βασίζονται σε ένα μοντέλο τριών πυλώνων: το κρατικό, το επιχειρηματικό και το ιδιωτικό. Όλοι μας γνωρίζουμε, ότι τα συστήματα αυτά έχουν διαφορετική δομή και δικτύωση και ότι το εύρος των παροχών τους διαφέρει από κράτος μέλος σε κράτος μέλος.
<P>
Αμφότερα συστήματα εξάλλου περιλαμβάνουν εθνικές διατάξεις, οι οποίες παρεμποδίζουν την κινητικότητα και την ευελιξία των εργαζομένων στην Ευρώπη και αυξάνουν το κόστος για τους εργοδότες. Ως εκ τούτου είμαι χαρούμενος, επειδή ο εισηγητής επέδειξε προθυμία να περάσουμε από την αδήριτη ανάγκη για κάποια οδηγία στην εις βάθος ανάλυση με τη μορφή μιας Πράσινης Βίβλου. Είμαι χαρούμενος, επειδή απομακρυνθήκαμε από το ενδεχόμενο μεταφοράς του γαλλικού μοντέλου 1:1 στην Ευρώπη, πράγμα που για το συγκεκριμένο θέμα δεν είναι εφικτό. Χρειάζεται να οριστεί η έννοια συμπληρωματική ασφάλιση. Κατά τη γνώμη μου, συμπληρωματική ασφάλιση σημαίνει: εθελούσια, ιδιωτική ή επιχειρηματική και συμπληρωματική της κρατικής βασικής περίθαλψης ...
<P>
(Ο Πρόεδρος αφαιρεί το λόγο από τον ομιλητή.)

<SPEAKER ID=129 NAME="Smet">
Κύριε Πρόεδρε, καταρχάς θα ήθελα να συγχαρώ τον κ. Rocard για την έκθεσή του. Η έκθεση είναι εξίσου σημαντική με τη διαδικασία για τη συμπληρωματική συνταξιοδοτική ασφάλιση. Για να αποφύγουμε τυχόν παρεξηγήσεις, θα ήθελα να τονίσω για άλλη μία φορά ότι η έκθεση που έχει κατατεθεί αφορά τη συμπληρωματική ασφάλιση ασθενείας και όχι την υγειονομική περίθαλψη αυτή καθεαυτή, παρόλο που δεν είναι δυνατόν να διαχωρίσουμε αυτά τα δύο θέματα. Η συμπληρωματική ασφάλιση ασθενείας προϋποθέτει την ύπαρξη ενός επίσημου συστήματος συμφωνιών και παροχών. Αυτό το σύστημα, το οποίο εγγυάται το δημόσιο, οφείλει να προσφέρει μία σωστή, ικανοποιητική και προσιτή, δηλαδή φθηνή, υγειονομική προστασία. Όσο πιο καλό είναι το επίσημο σύστημα τόσο μικρότερη είναι η ανάγκη και η σημασία της συμπληρωματικής ασφάλισης ασθενείας. Παρόλ' αυτά, οι τεχνολογικές εξελίξεις και η δημογραφική εξέλιξη με τη γήρανση του πληθυσμού καθιστούν τη συμπληρωματική ασφάλιση ασθενείας κάθε άλλο παρά περιττή και μάλιστα σε ορισμένες περιπτώσεις ακόμη και απαραίτητη. Αυτή η κατάσταση ενισχύεται από τις ανακατατάξεις στα συστήματα κοινωνικής ασφάλισης σε ορισμένα κράτη μέλη. Ταυτόχρονα, πρόκειται για μια εξαιρετική ευκαιρία για να υποδειχθεί σε μεμονωμένα άτομα και σε ορισμένες κοινωνικές ομάδες η προσωπική ευθύνη που φέρουν στο χώρο αυτό. Γιατί, ακριβώς όπως δεν μπορούμε να φορτώσουμε τα πάντα στον μεμονωμένο πολίτη, δεν μπορούμε να περιμένουμε και τα πάντα από το δημόσιο. Η πλαισίωση των μηχανισμών συλλογικής αλληλεγγύης με ατομικές ή ομαδικές ασφάλειες εναρμονίζεται απόλυτα με την αρχή της επικουρικότητας.
<P>
Όσον αφορά τις συμπληρωματικές συντάξεις, η Ευρωπαϊκή Ένωση έχει ήδη θεσπίσει ορισμένους κανόνες. Αυτό το έκανε με την έκδοση Πράσινης Βίβλου, απόρροια της οποίας ήταν μια πρόταση οδηγίας. Αυτό σημαίνει ότι συγκεντρώθηκαν πληροφορίες, πραγματοποιήθηκαν μελέτες, εξετάστηκαν τα διάφορα συστήματα στα κράτη μέλη κλπ. και αυτός είναι ο σωστός δρόμος. Είναι ευνόητο ότι τα κράτη μέλη εξακολουθούν να φέρουν την τελική ευθύνη για τα συστήματα κοινωνικής ασφάλισης που εφαρμόζουν. Όταν όμως προσφέρονται ασφάλειες, δηλαδή και συμπληρωματικές ασφάλειες ασθενείας σε μία κοινή αγορά, υποτίθεται ότι θα πρέπει να υπάρχουν και κοινοί κανόνες για τον ανταγωνισμό, την αφερεγγυότητα, τις διακρίσεις, τη διαφάνεια και άλλα παρόμοια.

<SPEAKER ID=130 NAME="Helmer">
Κύριε Πρόεδρε, το αρχικό σχέδιο της έκθεσης του κ. Rocard περιείχε προτάσεις που θα μπορούσαν να έχουν καταστρέψει την αγορά της ασφάλισης υγειονομικής περίθαλψης στην Ευρώπη. Είναι θεμελιώδες για την ασφαλιστική βιομηχανία τα ασφάλιστρα να σχετίζονται με προβλέψιμους κινδύνους. Αυτό ισχύει για όλα τα είδη ασφάλισης, συμπεριλαμβανομένης της ασφάλειας ζωής, αυτοκινήτου και προστασίας του σπιτιού. Αν είχαν υποστηριχθεί οι αρχικές προτάσεις που θα κήρυτταν παράνομες τις διακρίσεις με βάση το ιατρικό ιστορικό, τότε τα ασφάλιστρα θα είχαν καταστεί ελκυστικά για τους χρόνια νοσούντες και μη ελκυστικά για τους ικανούς και υγιείς. Το αποτέλεσμα θα ήταν να αγοράζουν ασφάλειες κατά κύριο λόγο οι άνθρωποι με χρόνια νοσήματα. Αυτό με τη σειρά του θα δημιουργούσε ένα φαύλο κύκλο που θα οδηγούσε σε ολοένα υψηλότερα ασφάλιστρα και σε ολοένα λιγότερους και πιο άρρωστους ασφαλισμένους. Θα μπορούσε να έχει καταστρέψει τον κλάδο και να επιβάλει νέα βάρη στα κρατικά συστήματα. Πρόκειται για κλασσικό παράδειγμα σοσιαλιστικού παρεμβατισμού. Προσπαθώντας να εξαλείψει τις διακρίσεις βάσει της κατάστασης της υγείας, ο κ. Rocard θα σκότωνε την κότα που έκανε το χρυσό αυγό.
<P>
Θυμήθηκα την ιστορία του εκπροσώπου της κυβέρνησης που πήγε σε έναν επιχειρηματία και τον ρώτησε "πώς μπορεί να σας βοηθήσει η κυβέρνηση;" και η απάντηση που πήρε ήταν "το καλύτερο που μπορείτε να κάνετε για να μας βοηθήσετε είναι να μας αφήσετε μόνους" . Πότε θα το καταλάβουμε επιτέλους; Πρέπει φυσικά να προωθήσουμε μια ζωντανή και ακμαία αγορά για την ασφάλιση υγειονομικής περίθαλψης στην Ευρώπη. Πρέπει επίσης να στηρίξουμε την κρατική πρόνοια, τουλάχιστον για εκείνους που αντιμετωπίζουν σοβαρά προβλήματα υγείας και δεν έχουν τη δυνατότητα να ασφαλισθούν στον ιδιωτικό τομέα. Ο καλύτερος τρόπος για να επιτευχθούν αυτοί οι στόχοι είναι να αφήσει το κράτος ελεύθερο τον ιδιωτικό τομέα να συνεχίσει το έργο του.
<P>
Η νέα πρόταση που έχουμε μπροστά μας εισηγείται την εκπόνηση Πράσινης Βίβλου. Είναι σίγουρα καλύτερη από την αρχική πρόταση, αλλά ακόμα και αυτή είναι ένα υπερβολικό βήμα. Η σημερινή Πράσινη Βίβλος θα γίνει η αυριανή παρεμβατική και καταστροφική νομοθεσία. Ο καλύτερος τρόπος για να βοηθήσουμε τον κλάδο αυτό και τους ασθενείς που εξυπηρετεί είναι να τον αφήσουμε στην ησυχία του.

<SPEAKER ID=131 LANGUAGE="EN" NAME="Διαμαντοπούλου">
. (EN) Κύριε Πρόεδρε, θα ήθελα να ευχαριστήσω και να συγχαρώ τον κ. Rocard για την έκθεση του και να συγχαρώ επίσης τον κ. Μαρίνο για τη γνωμοδότηση της επιτροπής του.
<P>
Η Επιτροπή χαιρετίζει αυτή την πρωτοβουλία που έρχεται σε μια κρίσιμη στιγμή, καθώς έχουμε μόλις ξεκινήσει μια πολιτική συζήτηση σε ευρωπαϊκό επίπεδο σχετικά με τη μεταρρύθμιση της κοινωνικής προστασίας. Είναι η πρώτη φορά που αποφασίσαμε ότι υπάρχει ανάγκη για συνεργασία στη μεταρρύθμιση των συστημάτων κοινωνικής προστασίας σε ευρωπαϊκό επίπεδο.
<P>
Η παρούσα έκθεση υπογραμμίζει τις οικονομικές και κοινωνικές προκλήσεις που θέτουν τα μέτρα που σχετίζονται με τη συμπληρωματική ασφάλιση υγειονομικής περίθαλψης και φυσικά, η συμπληρωματική ασφάλιση υγειονομικής περίθαλψης είναι ζωτικής σημασίας σήμερα, καθώς το σύστημα βασικής ασφάλισης είναι ώριμο για μεταρρύθμιση και οι ανάγκες υγειονομικής περίθαλψης γίνονται ολοένα και μεγαλύτερες.
<P>
Η έκθεση λέει ότι χρειάζεται να δράσει η Επιτροπή και φυσικά συμφωνούμε. Πρώτον, πρέπει να λάβουμε υπόψη τη μεγάλη ποικιλομορφία που υπάρχει σε ευρωπαϊκό επίπεδο. Υπάρχουν τεράστιες διαφορές ανάμεσα στα κράτη μέλη όσον αφορά τον ορισμό και τη λειτουργία των συστημάτων, καθώς και το συνδυασμό μεταξύ δημοσίου και ιδιωτικού τομέα. Θα αναφέρω ένα παράδειγμα σχετικά με τις διαφορές στο ρόλο της προαιρετικής και συμπληρωματικής ασφάλισης ασθένειας η κάλυψη του πληθυσμού από τους μηχανισμούς συμπληρωματικής και προαιρετικής ασφάλισης ασθενείας κυμαίνεται από 0,5% στη Σουηδία σε περισσότερο από 85% στη Γαλλία. Ωστόσο, οι αριθμοί αυτοί είναι λίγο παραπλανητικοί, γιατί τόσο η έννοια, όσο και η κάλυψη του συστήματος διαφέρουν σε μεγάλο βαθμό από χώρα σε χώρα. Η Επιτροπή θα ενεργήσει αμέσως στο πλαίσιο των αρμοδιοτήτων της και θα προσπαθήσω να απαντήσω στα συμπεράσματα της έκθεσης σας.
<P>
Πρώτον, όσον αφορά την Πράσινη Βίβλο, τα ζητήματα αυτή είναι τόσο περίπλοκα που ίσως μια Πράσινη Βίβλος να μοιάζει πρόωρη. Ωστόσο, είναι σημαντικό να εκπονήσουμε μια έκθεση που θα εξετάζει εις βάθος την κατάσταση και μπορούμε να το κάνουμε όσο το δυνατόν συντομότερα. Φυσικά, θα λάβουμε υπόψη τη μεγάλη ποικιλομορφία των εθνικών συστημάτων και την περίπλοκη φύση των συστημάτων υγειονομικής περίθαλψης σε όλη την Ευρώπη. Η Επιτροπή θα αρχίσει αμέσως την εκπόνηση μελέτης για τη συμπληρωματική ασφάλιση υγειονομικής περίθαλψης. Λόγω της πολυπλοκότητας του ζητήματος, πιστεύουμε ότι θα είμαστε σε θέση να δημοσιοποιήσουμε τα αποτελέσματα έως τα τέλη του 2001.
<P>
Η μελέτη αυτή μπορεί να αποτελέσει τη βάση μιας ανακοίνωσης από την Επιτροπή προς το Συμβούλιο και το Ευρωπαϊκό Κοινοβούλιο με την οποία θα προτείνεται η ανάληψη πρωτοβουλιών ή μέτρων. Ανταποκρινόμενοι στα αιτήματα του Κοινοβουλίου, θα προσπαθήσουμε να παρουσιάσουμε ένα πλαίσιο, ένα στόχο και μια λογική ανάλυση η οποία θα λαμβάνει υπόψη όλη αυτή την ποικιλία και ποικιλομορφία και θα επικεντρωθούμε στις διάφορες πτυχές των θεμάτων. Αναφερθήκατε στο εύρος των διαφόρων πτυχών του θέματος. Μπορούμε να προχωρήσουμε από τα γενικά ζητήματα, όπως η πρόσβαση στην υγειονομική περίθαλψη για όλους, σε πιο ειδικά ζητήματα σχετικά με τα δικαιώματα των ατόμων που θέλουν να εγκατασταθούν ή να εργαστούν σε άλλα κράτη μέλη.
<P>
Όσον αφορά τις δυο άλλες προτάσεις - την οδηγία, τη νομική δράση και το ευρωπαϊκό φόρουμ - είναι κάτι το οποίο μπορούμε να εξετάσουμε. Θα μπορούσε να αποτελέσει το δεύτερο βήμα μετά από τη μελέτη σε ένα περίπου χρόνο, όταν θα έχουμε όχι μόνο τη σύγκριση μεταξύ κρατών μελών, αλλά θα μπορούμε και να δουλέψουμε με βάση συγκρίσιμους δείκτες που είναι σημαντικοί για τη διαμόρφωση οποιωνδήποτε προτάσεων για ευρωπαϊκή συνεργασία.

<SPEAKER ID=132 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=7>
Καταπολέμηση του κοινωνικού αποκλεισμού
<SPEAKER ID=133 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0307/2000) της κ. Figueiredo, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού προγράμματος δράσης για την ενθάρρυνση της συνεργασίας μεταξύ των κρατών μελών για την καταπολέμηση του κοινωνικού αποκλεισμού (COM(2000) 368 - C5-0317/2000 - 2000/0157(COD)).

<SPEAKER ID=134 NAME="Figueiredo">
, εισηγήτρια. (ΡΤ) Kύριε Πρόεδρε, κύριοι βουλευτές, κυρία Επίτροπε, όπως είναι γνωστό, κατά την τελευταία δεκαετία επιδεινώθηκαν οι ανισότητες στην Ευρωπαϊκή Ένωση και ο αριθμός ατόμων που ζουν με χαμηλά εισοδήματα είναι της τάξης των 65 εκατομμυρίων, δηλαδή περίπου το 18% του πληθυσμού, γεγονός που κατέστη αληθινό σκάνδαλο, κυρίως εάν λάβουμε υπόψη τα ποσοστά οικονομικής ανάπτυξης των τελευταίων ετών. Πρόκειται για αληθινή προσβολή των θεμελιωδών κοινωνικών δικαιωμάτων, δεδομένου ότι εκατομμύρια άτομα αποκλείονται από την πρόσβαση στα βασικά κοινωνικά δικαιώματα, ιδίως στη στέγαση, την υγεία, την εκπαίδευση, την κατάρτιση και τον πολιτισμό, την απασχόληση ποιότητας και τους δίκαιους μισθούς.
<P>
Αν και υπάρχουν μεγάλες διαφορές μεταξύ των διαφόρων κρατών μελών, το βέβαιο είναι ότι η πιο σοβαρή κατάσταση είναι της Πορτογαλίας, με περίπου 24% του πληθυσμού σε κατάσταση φτώχειας λόγω κυρίως των χαμηλών μισθών, της επισφαλούς και άσχημα αμειβόμενης απασχόλησης και των τόσο χαμηλών επιδομάτων και συντάξεων που δεν επιτρέπουν μία ζωή με ελάχιστη αξιοπρέπεια, ούτε στους εργαζόμενους και στις οικογένειες τους, ούτε στα ηλικιωμένα άτομα. Αυτή η απαράδεκτη κατάσταση φτώχειας και κοινωνικού αποκλεισμού, που το Ευρωπαϊκό Συμβούλιο της Λισαβόνας στις 23 και 24 Μαρτίου αναγνώρισε ότι απαιτεί επείγοντα μέτρα, συνεπάγεται ότι πρέπει να υπάρξει μία ουσιαστική αλλαγή των μακροοικονομικών πολιτικών σε κοινοτικό και εθνικό επίπεδο, θέτοντας τέρμα στην υπεροχή των μονεταριστικών πολιτικών του συμφώνου σταθερότητας προκειμένου όχι μόνο να καταπολεμηθεί η σημερινή κατάσταση φτώχειας, αλλά επίσης να προληφθούν νέες επιδεινώσεις στο μέλλον, συμπεριλαμβανομένου του τομέα των νέων τεχνολογιών, με ιδιαίτερη έμφαση για τις γυναίκες, τα παιδιά και τους νέους, διασφαλίζοντας σε όλα τα άτομα την πρόσβαση σε αξιοπρεπή επίπεδα εισοδήματος και αξιοπρεπείς συνθήκες διαβίωσης και εργασίας.
<P>
Ωστόσο, παρ' όλες τις δεσμεύσεις που το Συμβούλιο ανέλαβε πρόσφατα ακόμη στη Σύνοδο Κορυφής της Λισαβόνας, επισημαίνοντας την υφιστάμενη συσχέτιση μεταξύ οικονομικής προόδου και κοινωνικής προόδου, οι προτάσεις που υποβλήθηκαν απλώς σώζουν τα προσχήματα σε σχέση με τις αναρίθμητες υποσχέσεις όσον αφορά τον αγώνα για την εξάλειψη της φτώχειας. Πράγματι, η πρόταση του κοινοτικού προγράμματος που υπέβαλε η Επιτροπή για την ενθάρρυνση της συνεργασίας μεταξύ των κρατών μελών όσον αφορά την καταπολέμηση του κοινωνικού αποκλεισμού, δεν είναι τίποτε περισσότερο από ένα πρόγραμμα μελέτης. Επομένως είναι βασικό να ενισχυθούν διάφορες πτυχές του προγράμματος, κυρίως όσον αφορά τις καινοτομίες που προτείνονται στην εφαρμογή της ανοικτής μεθόδου συντονισμού, είτε για τη δημιουργία της ομάδας μελέτης σε ευρωπαϊκό επίπεδο που θα συσταθεί από κοινοτικούς εταίρους, εκπροσώπους των ΜΚΟ με εμπειρία στον τομέα αυτό, καθώς επίσης και από εκπροσώπους του Ευρωπαϊκού Κοινοβουλίου, του Συμβουλίου, της Οικονομικής και Κοινωνικής Επιτροπής και της Επιτροπής των Περιφερειών, είτε για τη δικτύωση των διαφόρων παρατηρητηρίων ή παρόμοιων αναγνωρισμένων οργανισμών που υπάρχουν στα κράτη μέλη, είτε ακόμη για μία ειδική προσοχή στα προβλήματα της φτώχειας και του κοινωνικού αποκλεισμού σε τοπικό, περιφερειακό ή εθνικό επίπεδο, με συμμετοχή στο πρόγραμμα εκείνων των πληθυσμιακών ομάδων που πλήττονται ή απειλούνται περισσότερο.
<P>
Επίσης σημαντικές είναι οι προτάσεις αύξησης της χρηματοδότησης από 70 σε 100 εκατομμύρια ευρώ, οι οποίες επιμένουν στην ανάγκη να διασφαλίσει η Επιτροπή τη συνοχή των πολιτικών της, κυρίως στον οικονομικό, νομισματικό και φορολογικό τομέα, στον τομέα του ανταγωνισμού, της προστασίας των καταναλωτών, της αλιείας και της και γεωργίας, με στόχο την εκρίζωση της φτώχειας και του κοινωνικού αποκλεισμού που υλοποιείται σε εθνικό επίπεδο, οφείλοντας για το σκοπό αυτό να προχωρήσει σε μία αξιολόγηση των πολιτικών της όσον αφορά τις θετικές επιπτώσεις τους κατά της φτώχειας και του κοινωνικού αποκλεισμού.
<P>
Ελπίζω, επίσης, να εγκριθούν οι προτάσεις που αποσκοπούν στο να αναγνωριστεί ότι η απόκτηση προσόντων και η ένταξη στην επαγγελματική ζωή έχουν ιδιαίτερη σημασία, και γι' αυτό πρέπει να ληφθεί υπόψη το όλο και πιο σημαντικό φαινόμενο του κοινωνικού αποκλεισμού και της φτώχειας παρά την άσκηση μίας αμειβόμενης επαγγελματικής δραστηριότητας. Είναι θεμελιώδες να διασφαλιστεί απασχόληση ποιότητας με αξιοπρεπή δικαιώματα και μισθούς και να δημιουργηθούν συνθήκες πρόσβασης σε επίσης ποιοτικές δημόσιες υπηρεσίες. Είναι κεφαλαιώδες να τηρήσει το Συμβούλιο τις υποσχέσεις που έδωσε, όχι μόνο σχετικά με το πρόγραμμα αλλά επίσης όσον αφορά τον καθορισμό κατάλληλων στόχων και επιδιώξεων που πρέπει να συμφωνηθούν μέχρι το τέλος του έτους αυτού, έτσι ώστε να μην διαψεύσει τις προσδοκίες που δημιούργησε με τα συμπεράσματα της Συνόδου Κορυφής της Λισαβόνας σχετικά με τη δέσμευσή του για την καταπολέμηση της φτώχειας, της ανεργίας και του κοινωνικού αποκλεισμού.
<P>
Τέλος, θα ήθελα να ευχαριστήσω την εξαίρετη συνεργασία των συναδέλφων μελών της Επιτροπής Απασχόλησης και Κοινωνικών Υποθέσεων, των εισηγητών άλλων επιτροπών, της Οικονομικής και Κοινωνικής Επιτροπής και της Επιτροπής των Περιφερειών, των κοινωνικών ΜΚΟ και των τεχνικών που στο επίπεδο της Επιτροπής, της γαλλικής Προεδρίας και του Κοινοβουλίου εργάστηκαν μαζί μου. Στην εργασία αυτή, και λαμβάνοντας υπόψη ότι βρισκόμαστε σε ένα θέμα συναπόφασης, κατέστη δυνατό να επιτευχθεί συναίνεση που επιδιώκει την απλούστευση της τελικής έκθεσης και τη διευκόλυνση της ταχείας έγκρισής της από το Συμβούλιο, γι' αυτό και οι προτάσεις που υποβάλουμε σε ψηφοφορία, αύριο, είναι αποτέλεσμα της συναίνεσης που επιτεύχθηκε στους κόλπους της επιτροπής, συμπεριλαμβανομένων και των νέων προτάσεων αντικατάστασης και των προτάσεων απόρριψης διαφόρων τροπολογιών με επαναλαμβανόμενο περιεχόμενο. Σας ευχαριστώ για την κατανόηση που επιδείξατε για τη διαδικασία αυτή, ώστε να συμβάλουμε προκειμένου η Ευρωπαϊκή Ένωση να αποκτήσει και πάλι ένα πρόγραμμα στον τομέα αυτό, παρά τους περιορισμούς του και τις ανεπάρκειές του. Θα αποτελέσει όμως ένα ακόμη μέσο για να παραμείνουμε σε μεγαλύτερη επιφυλακή όσον αφορά την υπεράσπιση περισσότερης κοινωνικής δικαιοσύνης.

<SPEAKER ID=135 NAME="Pronk">
Πρόεδρε, θα ήθελα καταρχάς να συγχαρώ την κ. Figueiredo για την έκθεσή της. Στη συνέχεια θα ήθελα να εκφράσω την ικανοποίησή μου για το συμβιβασμό που επετεύχθη σχετικά μ' αυτή τη σημαντική έκθεση, με αποτέλεσμα να μπορέσουμε να ολοκληρώσουμε με επιτυχία την πρώτη ανάγνωση.
<P>
Όσον αφορά τις τροπολογίες της Επιτροπής Προϋπολογισμών, μπορώ με ικανοποίηση να γνωστοποιήσω ότι εγκρίθηκαν όλες. Στην ουσία πρόκειται για τρία σημεία. Το πρώτο είναι ότι η Επιτροπή Προϋπολογισμών είναι της γνώμης ότι, σε σύγκριση με άλλα προγράμματα, σε αυτό το πρόγραμμα η παρουσία του Κοινοβουλίου ήταν σχεδόν ανύπαρκτη, ενώ του Συμβουλίου υπερβολική και ότι πάρα πολλές διαδικασίες είχαν προσαρμοστεί στις ανάγκες του Συμβουλίου.
<P>
Το δεύτερο σημείο είναι στην ουσία το σημαντικότερο και αφορά την επιτροπολογία. Σε ορισμένα σημεία, η επιτροπολογία είναι πάρα πολύ προσαρμοσμένη στις ανάγκες των κρατών μελών. Μόνο και μόνο η σύσταση επιτροπής επιφέρει ήδη έξι μήνες καθυστέρηση στην εκτέλεση του προγράμματος. Χρειάζονται ήδη έξι μήνες μόνο και μόνο για τη σύσταση της επιτροπής, χωρίς καν να χρειαστεί να εφαρμόσουν τις συνήθεις τακτικές μπλοκαρίσματος, γιατί τότε η καθυστέρηση θα έφθανε τον ένα χρόνο. Η επιτροπολογία αποτελεί πραγματικά μια υπέρογκη υποθήκη και για το πρόγραμμα αυτό. Με αφορμή τα όσα έκανε ο κ. Patten, θα ήθελα να καλέσω την Επιτροπή να ξανασκεφτεί εάν είναι δυνατόν να δημιουργηθεί κάποια ισότιμη διάρθρωση έναντι των κρατών μελών.
<P>
Τέλος, υπάρχει το θέμα της τεχνικής υποστήριξης. Η Επιτροπή Προϋπολογισμών επιμένει ότι πρέπει να συμπεριληφθεί στο πρόγραμμα. Το ποσό που καθορίστηκε από την Επιτροπή Κοινωνικών Υποθέσεων είναι τελικά 100 εκατομμύρια. Από αυτό, ένα μέρος πρέπει να δεσμευθεί για την τεχνική υποστήριξη, έτσι ώστε να βοηθηθεί επαρκώς το πρόγραμμα. Συνεπώς, το Κοινοβούλιο είναι της γνώμης ότι, εφόσον η τεχνική υποστήριξη συμπεριληφθεί στο πρόγραμμα, η Επιτροπή δεν δικαιολογείται να παραπονείται.

<SPEAKER ID=136 LANGUAGE="DE" NAME="Bullmann">
συντάκτης γνωμοδότησης της Επιτροπής Οικονομικής και Νομισματικής Πολιτικής. (DE) Κύριε Πρόεδρε, κυρίες και κύριοι, θα θέλαμε να συγχαρούμε εκ μέρους της Επιτροπής Οικονομικής και Νομισματικής Πολιτικής την εισηγήτρια για την έκθεσή της. Αναφέρθηκε ήδη στο σκάνδαλο: 18% του ευρωπαϊκού πληθυσμού ζει κάτω από το σχετικό όριο της φτώχειας! Αυτό δεν είναι θέμα μόνο της Επιτροπής Απασχόλησης και Κοινωνικών Υποθέσεων, αλλά και θέμα της δικής μας Επιτροπής Οικονομικής και Νομισματικής Πολιτικής, όχι μόνο επειδή αυτά τα 65 εκατομμύρια των ανθρώπων είναι αποκλεισμένα από τους χρηματοδοτικούς πόρους, όχι μόνο επειδή εξαιρούνται από τα κοινωνικά και πολιτιστικά δικαιώματα, αλλά και επειδή δεν τους δίνεται η δυνατότητα να συμβάλουν με τις προσωπικές τους δεξιότητες στη διαμόρφωση της κοινωνίας καθώς επίσης και να προωθήσουν τις δεξιότητές τους, να αναπτύξουν τα προσόντα τους και να ασκήσουν τα επαγγέλματα στα οποία έχουν ικανότητες.
<P>
Ως εκ τούτου, παρουσιάσαμε με ευρεία ομοφωνία στη γνωμοδότησή μας στην Επιτροπή Οικονομικής και Νομισματικής Πολιτικής ένα υπόδειγμα, σύμφωνα με το οποίο όλοι θα πρέπει να είναι σε θέση, με την προσωπική τους εργασία να συντηρήσουν τους εαυτούς τους. Θα πρέπει να είναι σε θέση να αποκτήσουν προσόντα καθώς και να τα προσαρμόσουν. Γνωρίζουμε ακριβώς ότι το πρόβλημα, το οποίο αντιμετωπίζουμε, δεν επιλύεται με μια μοναδική δράση, με μια εφάπαξ διαδικασία ανάκτησης, αλλά έχουμε να κάνουμε με μια μόνιμη κατάσταση, η οποία παράγει διαρκώς κερδισμένους και χαμένους, σε κάθε νέο τεχνολογικό κύμα. Για το λόγο αυτό, πρέπει οι κοινωνίες μας να διαθέτουν ανοιχτούς μηχανισμούς, οι οποίοι θα επιτρέπουν στους ενδιαφερόμενους να ενταχθούν.
<P>
Τρεις απόψεις μας: η κοινωνική ενσωμάτωση πρέπει να οριστεί ως μια συνεχής διαδικασία, και επομένως πρέπει τα αποτελέσματα των προσπαθειών μας να περιληφθούν στην εαρινή έκθεση/./ η μέθοδος του ανοιχτού συντονισμού πρέπει, κατά δεύτερον, να αποσκοπεί στο να κινητοποιηθούν οι τοπικοί και περιφερειακοί παράγοντες και να συμβάλουν προς το σκοπό αυτό/./ τρίτον, τα κράτη μέλη πρέπει επιτέλους - όπως ζητήθηκε και τέθηκε σε εφαρμογή στη Λισαβόνα - να συμφωνήσουν συγκεκριμένους στόχους και σημεία αναφοράς, ούτως ώστε το Κοινοβούλιο να μπορέσει να αναλάβει το ρόλο του θεματοφύλακα καθώς και το ρόλο του καταλύτη σε αυτή τη διαδικασία.

<SPEAKER ID=137 NAME="Κράτσα-Τσαγκαροπούλου">
Κύριε Πρόεδρε, κύριε Επίτροπε, η πολιτική μου ομάδα υποδέχθηκε με ιδιαίτερη ικανοποίηση την πρόταση θέσπισης κοινοτικού προγράμματος για την αντιμετώπιση του κοινωνικού αποκλεισμού και θεωρούμε ότι η πρόταση αυτή αποτελεί ένα βήμα σταθμό στην κατανόηση, ανάλυση και αντιμετώπιση αυτού του φαινομένου, που έχει έκταση και βάθος και πλήττει όλες τις ευρωπαϊκές κοινωνίες, αλλά, επιπλέον, παρουσιάζει και νέες μορφές που έχουν σχέση με τα νέα οικονομικά και τεχνολογικά δεδομένα μπροστά στα οποία πολλές κυβερνήσεις παρουσιάζουν αμηχανία, άρα και καθυστέρηση, στη συνειδητοποίηση και την αντιμετώπιση των κοινωνικών προβλημάτων που προκαλούνται απ' αυτές τις ευρύτερες αλλαγές.
<P>
Υποστηρίξαμε τα χαρακτηριστικά του προγράμματος, όπως είναι η πολυδιάστατη αντιμετώπιση του φαινομένου, τα μέτρα για την υγεία, την εκπαίδευση, τη στέγαση, τη συνεκτικότητα και τη συμπληρωματικότητα με άλλες συναφείς πολιτικές, καθώς και τη συμμετοχή των μη κυβερνητικών φορέων, αλλά και των ίδιων των ανθρώπων που πλήττονται από τον κοινωνικό αποκλεισμό.
<P>
Υποστηρίξαμε την αύξηση του προϋπολογισμού σε 100.000.000 και δώσαμε μεγάλη σημασία στην ανάγκη να έρθει το πρόγραμμα κοντά στους πολίτες. Είναι μια πολύ καλή ευκαιρία να αισθανθούν οι πολίτες της Ευρώπης ότι η κοινωνική Ευρώπη γεννιέται και δεν αποτελεί μια ευχή και ένα σλόγκαν, αλλά μια πραγματικότητα. Έτσι, δώσαμε ιδιαίτερη σημασία στην ανάγκη της συνεργασίας με φορείς σε επίπεδο τοπικό, περιφερειακό και διασυνοριακό. Για το λόγο αυτό, καταθέσαμε διάφορες τροπολογίες, οι οποίες, ευτυχώς, είχαν τη θετική αντιμετώπιση όλων των ομάδων.
<P>
Η Επιτροπή για την Ισότητα των Ευκαιριών τόνισε την ανάγκη να ληφθεί υπόψη στο πρόγραμμα ότι οι γυναίκες είναι ιδιαίτερα ευάλωτες στον κοινωνικό αποκλεισμό και, κυρίως, ιδιαίτερες κατηγορίες γυναικών, όπως είναι οι μετανάστριες, οι γυναίκες με ειδικές ανάγκες, οι άνεργες γυναίκες, οι γυναίκες που στερούνται σύγχρονης επαγγελματικής εκπαίδευσης, οι γυναίκες που αντιμετωπίζουν μόνες τα οικογενειακά τους βάρη. Και δεν είναι μόνο ότι έχουν αποκοπεί από τον κοινωνικό ιστό οι κατηγορίες αυτές των γυναικών, αλλά δυσκολεύονται και να αποκτήσουν τις προϋποθέσεις επανένταξής τους.
<P>
Θα παρακολουθήσουμε με ιδιαίτερη προσοχή, κύριε Επίτροπε, την εφαρμογή του προγράμματος και την αξιολόγησή του, διότι πιστεύουμε ότι θα συμβάλει στην υλοποίηση του στόχου που όλοι υπηρετούμε, του στόχου της κοινωνικής Ευρώπης, της Ευρώπης των Πολιτών.

<SPEAKER ID=138 NAME="Πρόεδρος">
Η συζήτηση διακόπτεται εδώ και θα συνεχιστεί στις 21.00

<CHAPTER ID=8>
Ενημέρωση των σταθεροποιητικών προγραμμάτων της Γερμανίας, της Φινλανδίας και των Κάτω Χωρών
<SPEAKER ID=139 NAME="Πρόεδρος">
Η ημερήσια διάταξη προβλέπει τη συζήτηση των συστάσεων της Επιτροπής για γνωμοδότηση του Συμβουλίου σχετικά με την ενημέρωση των σταθεροποιητικών προγραμμάτων της Γερμανίας, της Φινλανδίας και των Κάτω Χωρών.

<SPEAKER ID=140 LANGUAGE="ES" NAME="Solbes Mira">
. (ES) Κύριε Πρόεδρε, η Επιτροπή υιοθέτησε σήμερα τρεις συστάσεις που αναφέρονται στις αντίστοιχες γνωμοδοτήσεις του Συμβουλίου σχετικά με την ενημέρωση των σταθεροποιητικών προγραμμάτων της Γερμανίας, των Κάτω Χωρών και της Φινλανδίας· είναι τα πρώτα τα οποία έχουν υποβληθεί ενημερωμένα για το οικονομικό έτος 2000-2001.
<P>
Όπως θα θυμάστε, το Σύμφωνο Σταθερότητας και Ανάπτυξης προβλέπει μια ενισχυμένη και διαρκή εποπτεία της δημοσιονομικής κατάστασης των κρατών μελών κατά την τρίτη φάση της Οικονομικής και Νομισματικής Ένωσης. Το βασικό στοιχείο αυτής της εποπτικής διαδικασίας είναι τα προγράμματα σταθεροποίησης, που πρέπει να υποβάλλουν τα κράτη μέλη της ζώνης ευρώ κάθε χρόνο. Οι χώρες που δεν είναι μέλη της ζώνης ευρώ υποβάλλουν τα προγράμματα σύγκλισής τους, τα οποία είναι σε πολλά σημεία παρόμοια με τα προγράμματα σταθεροποίησης, αν και οι στόχοι που επιδιώκουν είναι διαφορετικοί.
<P>
Στα προγράμματα σταθεροποίησης συμπεριλαμβάνονται οι μεσοπρόθεσμες στρατηγικές για τα δημόσια οικονομικά. Πώς μπορεί να επιτευχθεί μια μεσοπρόθεσμη δημοσιονομική κατάσταση σχεδόν ισοσκελισμένη με πλεόνασμα; Όπως θα θυμάστε, ο στόχος αυτής της πρωτοβουλίας είναι να εξασφαλιστεί επαρκές περιθώριο ώστε, σε περίπτωση κρίσης, το δημόσιο έλλειμμα να μην υπερβεί το δημοσιονομικό έλλειμμα αναφοράς του 3% του ΑΕγχΠ, το οποίο θα μπορούσε προφανώς να αρχίσει να πλησιάζει σε φάση κρίσης. Τούτο σημαίνει ότι πρέπει να εκμεταλλευθούμε τις ανοδικές φάσεις του κύκλου για να επιστρέψουμε σε κατάσταση ισορροπίας ή πλεονάσματος. Στην ετήσια ενημέρωση των προγραμμάτων τους, τα κράτη μέλη συμπεριλαμβάνουν ένα επιπλέον έτος στο πρόγραμμα, αναλύουν τη δημοσιονομική πολιτική που εφάρμοσαν κατά το προηγούμενο έτος, εξηγούν και παρουσιάζουν τα μέτρα της δημοσιονομικής πολιτικής που έχουν υιοθετήσει και αναθεωρούν επίσης τις προβλέψεις και τους δημοσιονομικούς τους στόχους. Είναι η δεύτερη φορά που ενημερώνουμε αυτά τα προγράμματα. Έγινε ήδη μια ενημέρωση το 1999 και ξαναγίνεται τώρα, το 2000, συμπεριλαμβάνοντας ένα επιπλέον έτος.
<P>
Με βάση το έγγραφο που παρουσιάστηκε από τα κράτη μέλη, η Επιτροπή προβαίνει στην ανάλογη αξιολόγηση, βάσει της οποίας το Συμβούλιο μπορεί να υιοθετήσει τη σύσταση που υποβάλλει η Επιτροπή. Είναι αλήθεια ότι για την ολοκλήρωση αυτής της διαδικασίας, η Οικονομική και Νομισματική Επιτροπή δίνει προηγουμένως ιδιαίτερη έμφαση στην ανάλυση της σύστασης της Επιτροπής και των ίδιων των προγραμμάτων. Στο πλαίσιο αυτό, και για την ενημέρωση του Κοινοβουλίου, η Επιτροπή θεωρεί απαραίτητο να ληφθεί επίσης υπόψη η κατάσταση στην οποία βρίσκεται η διαδικασία.
<P>
Κατά την καθιερωμένη ετήσια διαδικασία της δημοσιονομικής αξιολόγησης, η Επιτροπή έχει επίσης τη δυνατότητα να διατυπώνει συστάσεις - διαφορετικής φύσεως από την προηγούμενη - οι οποίες δύνανται, ανάλογα με την περίπτωση, να επισημαίνουν την παράβαση της κατάστασης του ελλείμματος από πλευράς ορισμένων κρατών μελών. Η χρήση αυτού του μηχανισμού συντονισμού των οικονομικών πολιτικών δεν έχει κριθεί αναγκαία μέχρι τώρα. Μέχρι σήμερα η πλήρωση των δημοσιονομικών κριτηρίων λειτουργεί σύμφωνα με τα προβλεπόμενα του Συμφώνου Σταθερότητας και Ανάπτυξης. Κάθε φορά είναι και περισσότερα τα κράτη μέλη που φτάνουν σε ισοσκελισμένες ή ακόμη και θετικές δημοσιονομικές καταστάσεις. Το γεγονός αυτό μας ώθησε σε ένα διαφορετικό προβληματισμό, να διερωτηθούμε μήπως το Σύμφωνο Σταθερότητας και Ανάπτυξης εξαντλήθηκε με την επίτευξη του ποσοτικού στόχου ενός συγκεκριμένου τελικού αριθμού ή μήπως πρέπει να εισαχθούν στα επόμενα προγράμματα και άλλες πτυχές, οι οποίες να αφορούν την ποιότητα των δημόσιων οικονομικών. Η Επιτροπή επέλεξε αυτή τη δεύτερη δυνατότητα. Εφεξής, λοιπόν, θα αξιολογούμε επίσης στην ετήσια εκτίμησή μας και άλλες πτυχές, που δεν τις εξετάζαμε στο παρελθόν: πρώτον, τον προσανατολισμό της δημοσιονομικής πολιτικής κάθε κράτους μέλους σε συνάρτηση με την κυκλική κατάσταση στην οποία βρίσκεται, δηλαδή αν τα συγκεκριμένα δημοσιονομικά μέτρα έχουν κυκλικό ή αντικυκλικό χαρακτήρα και μέχρι ποιο σημείο βοηθούν την κατάσταση της αγοράς ή δημιουργούν ένταση στους κόλπους της.
<P>
Δεύτερον, προσπαθούμε να αξιολογήσουμε επίσης σε ποιο βαθμό οι δημοσιονομικές περικοπές, η μείωση των φόρων είναι συμβατές, σύμφωνες με μια σειρά αρχές που θα μας επιτρέψουν να υιοθετήσουμε μια κοινή θέση στο σημείο αυτό.
<P>
Τρίτον, αξιολογούμε - και αυτό το ζήτημα είναι πολύ σημαντικό - εάν υπάρχει αναδιάρθρωση των δημοσίων δαπανών, η οποία να ευνοεί την ανάπτυξη, την παραγωγή και, ως εκ τούτου, αποτρέπει τις μελλοντικές πληθωριστικές τάσεις.
<P>
Τέλος, εκτιμούμε κατά πόσο οι εθνικοί προϋπολογισμοί που υποβάλλονται κάθε έτος είναι συμβατοί με πιο φιλόδοξες μεσοπρόθεσμες στρατηγικές για τα δημοσιονομικά θέματα. Σ' αυτό το πλαίσιο, για παράδειγμα, προβλήματα όπως η δημογραφική γήρανση αποκτούν όλο και μεγαλύτερη σημασία. Σχετικά με το θέμα αυτό, θα σας θυμίσω απλώς ότι το τελευταίο Συμβούλιο Ecofin ζήτησε από την Επιτροπή να συμπεριληφθεί ήδη από το επόμενο έτος στην αξιολόγηση των σταθεροποιητικών προγραμμάτων αυτή ακριβώς η μακροπρόθεσμη πτυχή των δημοσιονομικών πολιτικών σχετικά με την δημογραφική γήρανση. Στα τρία προγράμματα που θα σχολιάσω στη συνέχεια, εκείνο των Κάτω Χωρών συμπεριλαμβάνει ήδη σε ένα παράρτημα ειδική ανάλυση αυτού του συγκεκριμένου προβλήματος.
<P>
Θα αναφερθώ, με μεγάλη συντομία, στην πρόσφατη ενημέρωση των τριών προγραμμάτων. Πρώτα απ' όλα, τα τρία κράτη μέλη των οποίων τα σταθεροποιητικά προγράμματα εξέτασε σήμερα η Επιτροπή έχουν πραγματοποιήσει πολύ σημαντικές προόδους προς την εξυγίανση των δημόσιων οικονομικών τους από το 1997 που υιοθέτησαν τις αποφάσεις τους να ενταχθούν στο ενιαίο νόμισμα. Εκ των πραγμάτων, η Φινλανδία έφθασε ήδη σε κατάσταση δημοσιονομικού πλεονάσματος το 1998 και οι Κάτω Χώρες το πέτυχαν το 1999. Στα νέα της προγράμματα, που φτάνουν μέχρι το 2004, η Φινλανδία προτίθεται να διατηρήσει δημοσιονομικό πλεόνασμα άνω του 4% του ΑΕγχΠ. Οι Κάτω Χώρες θα επιτύχουν μικρά πλεονάσματα, τα οποία ενδέχεται να είναι μεγαλύτερα ανάλογα με τη φορά ανάπτυξης της οικονομίας τους και με ορισμένες αποφάσεις οικονομικής πολιτικής των οποίων η υιοθέτηση εκκρεμεί ακόμη. Η περίπτωση της Γερμανίας είναι διαφορετική: θα πλησιάσει σταδιακά στη γενική ισορροπία. Όμως και στις τρεις περιπτώσεις υπάρχει επαρκές περιθώριο να απορροφηθεί ο αντίκτυπος των διακυμάνσεων του οικονομικού κύκλου. Με άλλα λόγια, και οι τρεις χώρες θα μπορούσαν να αντεπεξέλθουν σε μια ενδεχόμενη οικονομική κρίση, χωρίς να υπερβούν το 3% του μέγιστου ορίου της δημοσιονομικής ανισορροπίας.
<P>
Οι τρεις χώρες σκοπεύουν να προβούν σε σημαντικές φορολογικές μειώσεις το 2001 και τα επόμενα έτη, περικοπές φόρων που θα ελαφρύνουν την φορολογική πίεση στον παράγοντα εργασία και θα ενισχύσουν την απασχόληση και τις επενδύσεις, διότι είναι θετικές και απαραίτητες, αρκεί να διατηρηθεί η σταθερότητα των δημόσιων οικονομικών. Στη Γερμανία και τις Κάτω Χώρες προβλέπεται επιδείνωση της δημοσιονομικής κατάστασης το 2001 ως συνέπεια αυτών των φορολογικών μειώσεων. Αυτό το ζήτημα είναι ιδιαίτερα σημαντικό στην περίπτωση της Γερμανίας, διότι επιφέρει μια διακοπή στη σταδιακή μείωση του δημοσίου ελλείμματος. Είναι προφανές ότι μία από τις ανησυχίες μας όσον αφορά το γερμανικό πρόγραμμα είναι να διασφαλίσουμε ότι η εκτροπή αυτή θα περιοριστεί μόνο σε ένα έτος, ως απόρροια της μείωσης αυτών των φόρων, και δεν θα έχει μελλοντικές επιπτώσεις. Στην περίπτωση των Κάτω Χωρών η Επιτροπή ανησυχεί για άλλα θέματα, όπως την προσαρμογή του μίγματος πολιτικής, και για τους κινδύνους που συνδέονται με τα αποτελέσματα της φορολογικής πολιτικής περικοπών σε μια συγκυρία έντονης οικονομικής ανάπτυξης, που θα μπορούσε να δημιουργήσει στις Κάτω Χώρες μια κατάσταση υπερθέρμανσης. Το βασικό μας μήνυμα είναι, επομένως, ότι το περιθώριο για την πραγματοποίηση φορολογικών μειώσεων θα πρέπει να συμπληρωθεί με έναν αυστηρό έλεγχο των δημόσιων δαπανών.
<P>
Η Γερμανία και οι Κάτω Χώρες εξασφάλισαν φέτος σημαντικά έσοδα από την πώληση αδειών κινητής τηλεφωνίας τρίτης γενιάς. Στην περίπτωση της Γερμανίας, για παράδειγμα, τα έσοδα αυτά αντιπροσωπεύουν γύρω στο 2,5% του ΑΕγχΠ και στην περίπτωση των Κάτω Χωρών γύρω στο 0,7% του ΑΕγχΠ. Και οι δύο χώρες έκαναν με μεγάλη συνέπεια σωστή χρήση αυτών των πόρων για την συντονισμένη μείωση του δημόσιου χρέους.
<P>
Χάρη στον παράγοντα αυτό και, προπαντός, στα καλύτερα υπόλοιπα του προϋπολογισμού και σε μια εντονότερη οικονομική ανάπτυξη, το μέγεθος του δημόσιου χρέους θα συνεχίσει μια σαφή καθοδική πορεία κατά τα επόμενα χρόνια. Η Γερμανία, για παράδειγμα, αναμένεται φέτος να μειώσει αυτό το ποσοστό στο επίπεδο αναφοράς του 60% του ΑΕγχΠ και οι Κάτω Χώρες να φτάσουν σε ποσοστό χαμηλότερο από αυτό το επίπεδο κατά το ίδιο έτος. Στην περίπτωση της Φινλανδίας, το δημόσιο χρέος είναι ήδη πολύ χαμηλότερο από αυτόν τον στόχο και μάλιστα συνεχίζει να μειώνεται με σταθερό ρυθμό. Η εξέλιξη αυτή του δημόσιου χρέους οδηγεί σε μικρότερες πληρωμές τόκων, οι οποίες με τη σειρά τους θα συμβάλλουν στη δημιουργία του απαραίτητου πλαισίου για να υπάρξουν φορολογικές μειώσεις και, σε ορισμένες περιπτώσεις, συγκεκριμένες αυξήσεις των δημοσίων δαπανών.
<P>
Ένα από τα θετικά χαρακτηριστικά του προγράμματος των Κάτω Χωρών είναι η ιδιαίτερη προσοχή που δίνει - όπως είπα και προηγουμένως - στις επιπτώσεις της δημογραφικής γήρανσης στα δημόσια οικονομικά κατά τη διάρκεια των επόμενων ετών. Πρόκειται για ένα πρόβλημα που θα αντιμετωπίσουν λίγο πολύ όλα τα κράτη μέλη, όπως διαφάνηκε στις τελευταίες συνεδριάσεις της Ομάδας Ευρώ και του Συμβουλίου Ecofin. Λαμβάνοντας υπόψη ότι το κόστος ζωής θα αυξηθεί στο μέλλον πρέπει να υιοθετήσουμε σύντομα κάποια μέτρα με σκοπό να το συγκρατήσουμε και να διασφαλίσουμε την μακροπρόθεσμη διαχείρισή του.
<P>
Η κυβέρνηση των Κάτω Χωρών θα πρέπει να λάβει, βάσει του προγράμματός της, σημαντικές αποφάσεις σχετικά με την χρήση των δημοσιονομικών της περιθωρίων και θα ήταν σκόπιμο να χρησιμοποιήσει τους πόρους αυτούς για να επιταχύνει την μείωση του δημόσιου χρέους, πράγμα που θα της παράσχει μεγαλύτερο περιθώριο για να αντιμετωπίσει αυτού του είδους τα προβλήματα στο μέλλον.
<P>
Οι φιλόδοξοι στόχοι του δημοσιονομικού πλεονάσματος της φινλανδικής κυβέρνησης υποκινούνται κατά μεγάλο μέρος από αυτόν τον παράγοντα της γήρανσης, στον οποίο αναφέρθηκα προηγουμένως. Ελπίζουμε επίσης ότι η επόμενη ενημέρωση των σταθεροποιητικών προγραμμάτων της Γερμανίας θα δώσει μεγαλύτερη προσοχή στο θέμα αυτό, δεδομένου του αντίκτυπου της μεταρρύθμισης των συντάξεων η οποία πρόκειται να ολοκληρωθεί.
<P>
Η Επιτροπή, τέλος, συγχαίρει επίσης τη Γερμανία, τις Κάτω Χώρες και τη Φινλανδία για την ταχεία υποβολή των ενημερωμένων προγραμμάτων τους. Στις τελευταίες δύο χώρες τα προγράμματα εγκρίθηκαν ταυτόχρονα με τις δημοσιονομικές προτάσεις για το επόμενο έτος, πρακτική που η Επιτροπή θεωρεί πολύ πιο κατάλληλη από τις προηγούμενες, κατά τις οποίες μαθαίναμε αυτές τις ενημερώσεις από την παρουσίαση του προϋπολογισμού κάθε χώρας. Η μέθοδος αυτή διασφαλίζει ότι οι ετήσιες δημοσιονομικές αποφάσεις λαμβάνονται μέσα σε ένα πολυετές στρατηγικό πλαίσιο και παρέχει στα κοινοτικά θεσμικά όργανα μια συνολική ενημερωμένη εικόνα, βασισμένη στα πιο πρόσφατα στοιχεία, για την οικονομική κατάσταση κάθε χώρας.
<P>
Η Επιτροπή συνιστά, επομένως, στα υπόλοιπα κράτη μέλη που ακόμη επεξεργάζονται την ενημέρωση των προγραμμάτων τους να ακολουθήσουν αυτό το παράδειγμα, όχι κατά το τρέχον έτος, διότι δυστυχώς δεν είναι εφικτό, αλλά τα επόμενα.
<P>
Αυτές είναι οι βασικές παρατηρήσεις που ήθελα να κάνω σχετικά με τα τρία προγράμματα που παρουσιάζουμε σήμερα. Είμαι στη διάθεσή σας για οποιοδήποτε συμπληρωματικό σχόλιο, για να ακούσω τις απόψεις σας και να απαντήσω στις ερωτήσεις σας, αν υπάρχουν.

<SPEAKER ID=141 LANGUAGE="DE" NAME="von Wogau">
Κύριε Πρόεδρε, κύριε Επίτροπε, σας είμαστε ευγνώμονες για την έκθεση που μας υποβάλατε σχετικά με την εξέλιξη του δημοσιονομικού ελλείμματος στην Ευρωπαϊκή Ένωση. Πιστεύω ότι, βλέποντας το θέμα συνολικά, μπορεί να εξαχθεί ένα θετικό συμπέρασμα. Όταν δημιουργήθηκε η Συνθήκη του Μάαστριχ, θεωρήθηκε, ότι το ανώτατο ποσοστό δημοσιονομικού ελλείμματος μπορούσε να ανέλθει στο 3%. Σήμερα το ποσοστό αυτό, εάν ληφθεί υπόψη ο μέσος όρος της ζώνης του ευρώ, έχει υποχωρήσει στο επίπεδο του 1%, και βαίνουμε προς ισοσκελισμένους προϋπολογισμούς, δηλαδή προς τη σωστή κατεύθυνση.
<P>
Κύριε Επίτροπε, δεν ανησυχείτε για το ότι η εξέλιξη στην Ομοσπονδιακή Δημοκρατία της Γερμανίας φανερώνει ότι το εν λόγω δημοσιονομικό έλλειμμα το προσεχές έτος, αντί να υποχωρήσει θα αυξηθεί εκ νέου κατά μισή μονάδα και αυτό, μολονότι στο τρέχον έτος λόγω της χορήγησης αδειών UMTS έρευσε ζεστό χρήμα στα ταμεία της Ομοσπονδιακής Δημοκρατίας της Γερμανίας; Διαπιστώνουμε ότι σε αυτή τη μεγάλη χώρα της ζώνης του ευρώ υπάρχει αυτού του είδους η εξέλιξη, ενώ στις Κάτω Χώρες και τη Φινλανδία έχει ήδη επιτευχθεί, ό,τι ζητήσαμε, δηλαδή πλεονάσματα για να εξοφληθεί το υψηλό χρέος. Ακόμα μια φορά η ερώτησή μου: Δεν ανησυχείτε για το θέμα αυτό; Θα ήθελα και πάλι να υπογραμμίσω με έμφαση, ότι ειδικά εμείς του Ευρωπαϊκού Λαϊκού Κόμματος, πέραν της ανεξαρτησίας της Ευρωπαϊκής Κεντρικής Τράπεζας, θεωρούμε ότι η συνεπής εφαρμογή των σταθεροποιητικών και αναπτυξιακών προγραμμάτων αποτελεί τη σημαντικότερη προϋπόθεση για τη σταθερότητα των τιμών στην Ευρώπη.

<SPEAKER ID=142 LANGUAGE="ES" NAME="Solbes Mira">
. (ES) Κύριε Πρόεδρε, είναι αλήθεια - όπως είπα και προηγουμένως - ότι αυτό είναι ένα από τα σημεία που επισημάναμε στην περίπτωση της Γερμανίας, στην οποία υπάρχουν δύο ενδιαφέροντα στοιχεία. Από την μια πλευρά, οι άδειες UMTS - όπως ανέφερα - έχουν συμβάλλει στην μείωση του χρέους, έτσι ώστε το δημόσιο χρέος να τοποθετείται πρακτικά στο επίπεδο του 60%.
<P>
Για λόγους λογιστικής τεχνικής, τα έσοδα από τις πωλήσεις αδειών κινητών τρίτης γενιάς πρέπει να συνυπολογιστούν για τη μείωση του ελλείμματος. Για αυτόν τον λόγο, ο δημοσιονομικός ισολογισμός για το έτος 2000 στην περίπτωση της Γερμανίας, θα δώσει πλεόνασμα 1,5% του Ακαθάριστου Εγχώριου Προϊόντος. Αν αφαιρέσουμε από αυτό το 1,5% τα έσοδα από τις άδειες της κινητής τηλεφωνίας, θα έχουμε ένα δημοσιονομικό έλλειμμα της τάξεως του 1%, που είναι ο αριθμός που χρειαζόμαστε για το πρόγραμμα σταθερότητας. Επομένως - για να απαντήσω στην ερώτησή σας - το έλλειμμα θα είναι 1,4% το 1999, 1% το 2000 - και όπως πολύ σωστά είπατε - το 2001 θα αυξηθεί και πάλι, αντί να μειωθεί, σε 1,5%.
<P>
Γιατί δέχεται η Επιτροπή αυτή την αύξηση του ελλείμματος; Κυρίως για τον θετικό αντίκτυπο που ενδέχεται να έχουν τα φορολογικά μέτρα στη Γερμανία. Η Γερμανία έχει φορολογικό βάρος υψηλότερο από τον μέσο όρο. Το σύνολο των φορολογικών μέτρων που υιοθετήθηκαν από την Γερμανία επηρεάζουν περισσότερο την πλευρά της προσφοράς της οικονομίας παρά την πλευρά της ζήτησης, θα έχουν όμως κάποιο αντίκτυπο και στη ζήτηση και πιστεύουμε ότι θα επιτρέψουν την αύξηση των δυνατοτήτων μεσοπρόθεσμης ανάπτυξης της γερμανικής οικονομίας. Ως εκ τούτου, θεωρούμε ότι παρά την οπισθοδρόμηση που συνεπάγονται σε σχέση με την προηγούμενη κατάσταση, τα μέτρα αυτά είναι θετικά.
<P>
Ωστόσο, και αυτό το έχουμε δηλώσει σαφέστατα στο πρόγραμμα, μας ανησυχεί αυτή η οπισθοδρόμηση και έχουμε επίγνωση του γεγονότος ότι αυτά τα βήματα προς τα πίσω πρέπει να αντισταθμιστούν αργότερα. Γι' αυτό και επιμένουμε έναντι της γερμανικής κυβέρνησης να επιδείξει ιδιαίτερη προσοχή, κατά την επεξεργασία των προγραμμάτων εργασίας της για το 2002, στην αύξηση των εσόδων και στη μείωση των δαπανών, προκειμένου να επιτύχει και πάλι μείωση του δημοσιονομικού ελλείμματος.
<P>
Σύμφωνα με το παρόν πρόγραμμα, το δημοσιονομικό έλλειμμα προβλέπεται να μειωθεί στο 1% το 2002 και στο 0,5% το 2003 και η Γερμανία θα έφτανε σε μια κατάσταση ισοσκέλισης του προϋπολογισμού το 2004 - λίγο αργότερα και λίγο διαφορετικά από ό,τι θα θέλαμε, όμως με αρκετό περιθώριο ώστε να μην αντιμετωπίσει δυσκολίες σε περίπτωση οικονομικής κρίσης.

<SPEAKER ID=143 LANGUAGE="DA" NAME="Jensen">
Κύριε Πρόεδρε, και εγώ πιστεύω ότι είναι καταπληκτικό που βλέπουμε τις καλές εξελίξεις στα δημόσια οικονομικά στις εν λόγω χώρες, αλλά παρατήρησα ότι πολλοί άνθρωποι σιγά σιγά ανησυχούν για τη σταθερότητα των τιμών στην Ευρώπη. Αναφέρουν ότι σε ένα από τα μεγαλύτερα κράτη, το οποίο είναι μάλιστα ένα από τα σημαντικότερα κράτη για την ευρωπαϊκή οικονομία, ήτοι η Γερμανία, ελλοχεύει ο κίνδυνος για υπερθέρμανση της οικονομίας. Θα ήθελα τη δική σας εκτίμηση για την εξέλιξη του πληθωρισμού στη Γερμανία και να ρωτήσω εάν πιστεύετε ότι η εξέλιξη του πληθωρισμού στην ΕΕ εν γένει έχει λόγο να προκαλεί ανησυχία.

<SPEAKER ID=144 NAME="Solbes Mira">
 - (ES) Μιλώντας για υπερθέρμανση, αναφερόμουν περισσότερο στις οικονομίες της Ολλανδίας και της Φινλανδίας παρά στη γερμανική. Το πρόβλημα της υπερθέρμανσης δεν εμφανίζεται στην Γερμανία με την ίδια μορφή όπως στις χώρες αυτές.
<P>
Μας απασχολεί ο πληθωρισμός, χωρίς καμία αμφιβολία. Δεν πρέπει να ξεχνάμε ότι είχαμε ένα διπλό αρνητικό αντίκτυπο τον τελευταίο καιρό, ως συνέπεια του τριπλασιασμού της τιμής του πετρελαίου σε λίγο περισσότερο από ένα χρόνο. Αν προσθέσουμε σ' αυτό την εξέλιξη της ισοτιμίας του ευρώ έναντι του δολαρίου, έχουμε σαφώς αρνητικό αντίκτυπο από άποψη πληθωρισμού.
<P>
Όπως γνωρίζετε, το ποσοστό του πληθωρισμού είναι σήμερα 2,8%, σαφώς ανώτερο του επιδιωκόμενου στόχου μας σύμφωνα με τα κριτήρια που έχουν καθοριστεί από την Κεντρική Τράπεζα. Αναμφίβολα ο υφέρπων πληθωρισμός κυμαίνεται στο 1,4% δηλαδή, μπορούμε να θεωρήσουμε ότι το πετρέλαιο είναι ο βασικός υπαίτιος αυτής της κατάστασης.
<P>
Ποιες είναι οι δικές μας προβλέψεις για τον πληθωρισμό; Θα είμαι σε θέση να σας αναλύσω λεπτομερέστερα το θέμα μετά τις 22 του μηνός, όταν θα παρουσιάσουμε τις οικονομικές μας προοπτικές για το επόμενο έτος, όμως, σύμφωνα με τις αρχικές μας εκτιμήσεις, το 2000 ο μέσος όρος του πληθωρισμού θα είναι λίγο υψηλότερος από τον προβλεπόμενο στόχο της Κεντρικής Τράπεζας, αν και σαφώς υψηλότερος από τον αντίστοιχη πρόβλεψή μας τον Απρίλιο - τότε είχαμε μιλήσει για 1,8%. Το έτος 2001 θα είναι υψηλότερος από τις αντίστοιχες προβλέψεις μας που κυμαίνονταν στο 1,8% ή 1,7%. Αντίθετα θα πλησιάσει κατά μέσο όρο το 2%, που είναι ο στόχος - όπως έχω ήδη πει - της νομισματικής πολιτικής της Κεντρικής Τράπεζας.
<P>
Όλα αυτά θα πραγματοποιηθούν βεβαίως, αν δεν έχουμε νέες εκπλήξεις όσον αφορά τις τιμές του πετρελαίου και την συναλλαγματική ισοτιμία του δολαρίου.

<SPEAKER ID=145 LANGUAGE="IT" NAME="Della Vedova">
Κύριε Επίτροπε, στην παρέμβασή σας ορθώς επιμείνατε - κατά τη γνώμη μου - στο πρόβλημα της γήρανσης του πληθυσμού στις συγκεκριμένες τρεις χώρες, αλλά και σε όλες τις άλλες ευρωπαϊκές χώρες, και προβήκατε σε ορισμένες υποδείξεις σχετικά με την ανάγκη αντιμετώπισης του προβλήματος της γήρανσης του πληθυσμού και, συνεπώς, και του προβλήματος του συνταξιοδοτικού χρέους που επιβαρύνει και θα επιβαρύνει στο μέλλον όλο και περισσότερο την εξυγίανση των δημοσίων οικονομικών των ευρωπαϊκών χωρών, σαν ένας δυσβάσταχτος άγνωστος Χ.
<P>
Η Ευρωπαϊκή Κεντρική Τράπεζα, στο δελτίο της του περασμένου Ιουλίου, υπέδειξε συγκεκριμένο τρόπο μεταρρύθμισης των συστημάτων πρόνοιας, συγκεκριμένα τη μετάβαση από το σημερινό σύστημα κατανομής σε ένα σύστημα κεφαλαιοποίησης και όσον αφορά την υποχρεωτική ασφάλιση. Θα μπορέσουν έτσι να αποδεσμευτούν πόροι και, μακροπρόθεσμα, να διασφαλιστεί η βιωσιμότητα των ευρωπαϊκών ασφαλιστικών συστημάτων. Θα ήθελα να μάθω, κύριε Επίτροπε, αν η Επιτροπή είναι σε θέση να μας δώσει κάποια σχετικά στοιχεία ή όχι.

<SPEAKER ID=146 LANGUAGE="ES" NAME="Solbes Mira">
 - (ES) Κύριε Πρόεδρε, ευχαριστώ πολύ τον κ. Della Vedova. Η Επιτροπή εισηγήθηκε και το Ευρωπαϊκό Συμβούλιο της Λισαβόνας αποδέχτηκε την ανάγκη μιας εις βάθος ανάλυσης του προβλήματος της δημογραφικής γήρανσης στην Ευρώπη. Πράγματι, με την συνεργασία της Επιτροπής, η Επιτροπή Οικονομικής Πολιτικής εργάζεται πάνω στο θέμα αυτό τους τελευταίους μήνες. Στο τελευταίο Συμβούλιο Ecofin παρουσιάστηκε μια έκθεση της Επιτροπής Οικονομικής Πολιτικής στην οποία διαπιστώνεται ένα γενικό πρόβλημα δημογραφικής γήρανσης στην Ευρώπη, που δεν είναι ακριβώς το ίδιο σε όλες τις χώρες. Υπάρχουν πολύ σημαντικές διαφορές σε χώρες όπως η Ιρλανδία, για παράδειγμα, που έχει πολύ νεαρό πληθυσμό και διαθέτει ακόμη ένα περιθώριο αύξησης του ποσοστού απασχόλησης, σε σχέση με χώρες με πολύ υψηλό ποσοστό απασχόλησης και με πιο ηλικιωμένο πληθυσμό.
<P>
Η έκθεση επισημαίνει ότι οι μεταρρυθμίσεις που έχουν πραγματοποιηθεί μέχρι σήμερα στα συστήματα κοινωνικής ασφάλισης συμβάλλουν στη βελτίωση της κατάστασης. Τονίζει επίσης ότι οι μειώσεις του χρέους, στο μέτρο που δύνανται να επιτρέψουν την μείωση του μελλοντικού ελλείμματος, μπορούν να βοηθήσουν στην επίλυση του προβλήματος. Κατά μέσο όρο, θα ήθελα να επισημάνω ότι για τα επόμενα είκοσι χρόνια η κατάσταση διαφέρει μεν από χώρα σε χώρα, αλλά προβλέπεται αύξηση του δημόσιου ελλείμματος μεταξύ 2% και 5% επιπλέον, ανάλογα με τα χαρακτηριστικά κάθε χώρας. Ωστόσο, αυτά τα δύο στοιχεία δεν επαρκούν για την αντιμετώπιση του προβλήματος.
<P>
Όσο για τη λύση που μπορεί να υιοθετηθεί, προφανώς θα είναι εθνική απόφαση κάθε κράτους μέλους. Η Επιτροπή δεν θα κάνει καμία σχετική πρόταση. Αυτή τη στιγμή, η εντύπωση που έχω είναι ότι οι μέθοδοι που χρησιμοποιούνται στα διάφορα κράτη μέλη προσανατολίζονται προς τρεις κατευθύνσεις. Πρώτον, προς την αναζήτηση ενός συστήματος χρηματοδότησης των συστημάτων διανομής που να μπορεί να ενέχει ένα ορισμένο στοιχείο κεφαλαιοποίησης. Ανέφερα προηγουμένως, για παράδειγμα, το ολλανδικό σύστημα, που έχει ήδη σαφή στοιχεία κεφαλαιοποίησης. Προσπαθούν, επίσης, να καταστήσουν συμβατό το κρατικό σύστημα διανομής με τα ιδιωτικά συστήματα κεφαλαιοποίησης και, προφανώς, είναι συμβατές και με τις ενισχύσεις για τη δημιουργία ειδικών επενδυτικών κεφαλαίων που μπορούν να έχουν φορολογικά πλεονεκτήματα μακροπρόθεσμα και να συμβάλλουν στην αντιμετώπιση του προβλήματος της δημογραφικής γήρανσης. Όμως, τελικά, θα υπερισχύσει η απόφαση του κάθε κράτους μέλους, δεδομένου ότι πρόκειται για ένα θέμα της αρμοδιότητάς τους, όπως ανέφερα προηγουμένως.

<SPEAKER ID=147 NAME="Πρόεδρος">
Σας ευχαριστούμε κύριε Επίτροπε.

<CHAPTER ID=9>
ΣΕΒ και απαγόρευση των ζωικών αλεύρων στις ζωοτροφές για όλα τα ζώα
<SPEAKER ID=148 NAME="Πρόεδρος">
Η ημερήσια διάταξη προβλέπει τη συζήτηση των δηλώσεων του Συμβουλίου και της Επιτροπής σχετικά με τη ΣΕΒ και τη γενική απαγόρευση των ζωικών αλεύρων στις ζωοτροφές.

<SPEAKER ID=149 NAME="Patriat">
Κύριε Πρόεδρε, κυρίες και κύριοι βουλευτές, κύριε Επίτροπε, διατυπώσατε την επιθυμία, με την ευκαιρία της παρούσας συνόδου της Ολομέλειας, να ακούσετε ποια είναι η άποψη της Προεδρίας σχετικά με την κατάσταση που επικρατεί σήμερα στη Γαλλία και την Ευρώπη σε ό,τι αφορά την πρόληψη και την καταπολέμηση της νόσου των "τρελών αγελάδων" .
<P>
Όπως γνωρίζετε, η γαλλική κυβέρνηση υιοθέτησε χθες την ενίσχυση του εθνικού μηχανισμού υγειονομικής ασφάλειας, περιλαμβανομένης μεταξύ των άλλων και της προσωρινής απαγόρευσης της χρήσης ζωικών αλεύρων στη διατροφή των χοίρων και των πουλερικών. Ήμουν ο ίδιος στο πλευρό του Πρωθυπουργού κ. Ζοσπέν, ο οποίος ανακοίνωσε το εν λόγω σχέδιο δράσης. Το Συμβούλιο της Ευρωπαϊκής Ένωσης συμμετέχει επίσης ενεργά, μαζί με το Ευρωπαϊκό Κοινοβούλιο και την Ευρωπαϊκή Επιτροπή, στη συνεχή αναπροσαρμογή και ενίσχυση του ευρωπαϊκού μηχανισμού πρόληψης και καταπολέμησης αυτής της νόσου.
<P>
Νομίζω ότι διατυπώσατε την επιθυμία να ακούσετε σήμερα την άποψή μας σχετικά με τις δύο αυτές πτυχές, δηλαδή την κατάσταση που επικρατεί σήμερα σε ό,τι αφορά την καταπολέμηση της ΣΕΒ στην Ευρώπη και τις εξελίξεις στη Γαλλία.
<P>
Θα ξεκινήσω, λοιπόν, την ομιλία μου επιβεβαιώνοντας τη χρησιμότητα των διατάξεων που υιοθέτησε χθες η γαλλική κυβέρνηση, και στη συνέχεια θα αναφερθώ στις πρωτοβουλίες που ανέλαβε η Προεδρία και στις τρέχουσες κοινοτικές εξελίξεις. Είναι πράγματι σημαντικό να επανατοποθετήσουμε μαζί τη σημερινή κατάσταση σε ό,τι αφορά την καταπολέμηση της ΣΕΒ στο γενικότερο πλαίσιο της ανάπτυξης της ασφάλειας των τροφίμων στην Ευρώπη.
<P>
Η γαλλική κυβέρνηση ανακοίνωσε λοιπόν χθες στο Παρίσι την ενίσχυση του εθνικού μηχανισμού υγειονομικής ασφάλειας. Το εν λόγω σχέδιο δράσης καθορίζει, όπως έκρινε αναγκαίο η κυβέρνηση, την υπεροχή της δημόσιας υγείας και της διαφάνειας.
<P>
Απέναντι σε μια κατάσταση αβεβαιότητας, όταν υπάρχει ενδεχόμενος μείζων κίνδυνος για τη δημόσια υγεία, πρέπει να λαμβάνονται και να επαναξιολογούνται σε συνεχή βάση όλες οι απαραίτητες αποφάσεις για τη δημόσια υγεία, σε συνάρτηση με την πρόοδο της γνώσης και των επιστημονικών απόψεων. Αυτή είναι λοιπόν η τρίτη αρχή που μας καθοδηγεί: η αρχή της προφύλαξης.
<P>
Κρίθηκε απαραίτητο ένα πρόσθετο μέτρο προστασίας. Δύο πραγματικά στοιχεία ήρθαν πράγματι να τροφοδοτήσουν κάποιες ανησυχίες σχετικά με τη χρήση κρεαταλεύρων στη διατροφή των ζώων.
<P>
Σε πρώτη φάση, έχουμε την εμφάνιση κρουσμάτων ΣΕΒ σε μηρυκαστικά που γεννήθηκαν μετά την απαγόρευση των αλεύρων. Παρουσιάστηκε η υπόθεση της τυχαίας διασταυρούμενης ή δόλιας μόλυνσης των ζώων αυτών από κρεατάλευρα.
<P>
Σε δεύτερη φάση, χάρη σε έκθεση που δημοσιεύθηκε στο Ηνωμένο Βασίλειο κατέστη δυνατό να υπολογισθούν οι δυσκολίες όσον αφορά τον έλεγχο της χρήσης των εν λόγω αλεύρων.
<P>
Πρέπει να προστεθεί, πέραν των υγειονομικών ζητημάτων, ότι τα άλευρα αυτά παρουσιάστηκαν στον καταναλωτή ως το σύμβολο των υπερβολών ενός συγκεκριμένου τρόπου γεωργικής παραγωγής, ο οποίος επιβλήθηκε εδώ και 30 χρόνια και εξασφάλισε την παροχή τροφίμων σε χαμηλές τιμές, αλλά και ο οποίος αμφισβητήθηκε κατά τη διάρκεια των τελευταίων ετών.
<P>
Γι' αυτόν τον λόγο η γαλλική κυβέρνηση αποφάσισε την απαγόρευση της χρήσης κρεαταλεύρων και οστεάλευρων στη διατροφή των χοίρων, των πουλερικών και των ψαριών, καθώς και στη διατροφή των κατοικίδιων ζώων. Μπορεί να συνεχιστεί μόνο η χρήση ιχθυάλευρων στα ψάρια.
<P>
Ταυτόχρονα, η γαλλική υπηρεσία υγειονομικής ασφάλειας των τροφίμων συνεχίζει μια νέα επιστημονική αξιολόγηση του ενδεχόμενου υγειονομικού κινδύνου που ενέχουν τα άλευρα αυτά σε σχέση με την εξέλιξη των γνώσεων και της αποτελεσματικότητας των μέτρων προστασίας.
<P>
Παράλληλα, η γαλλική κυβέρνηση συνεχίζει τα μέτρα απόσυρσης των επικίνδυνων ιστών. Σύμφωνα με τις πρόσφατες επιστημονικές συστάσεις, αποφασίστηκε η υλοποίηση της απόσυρσης των σπονδυλικών στηλών.
<P>
Έπειτα από πρόταση της ανεξάρτητης εθνικής υπηρεσίας επιστημονικής αξιολόγησης, η Γαλλική Υπηρεσία Υγειονομικής Ασφάλειας των Τροφίμων (AFSSA) αποφάσισε την απαγόρευση του φιλέτου "T-bone steak" . Οι σπόνδυλοι των βοοειδών θα αποκλειστούν επίσης από την κατασκευή ζελατίνης και λίπους, και το σύνολο της διαδικασίας σφαγής θα υποβληθεί σε νέο έλεγχο, έτσι ώστε να διασφαλισθούν ακόμη περισσότερο οι μέθοδοι τεμαχισμού των σφαγίων.
<P>
Θα ενισχυθούν επίσης τα μέσα ελέγχου σε ολόκληρη την τροφική αλυσίδα.
<P>
Η Γαλλία ξεκίνησε, εξάλλου, ένα σημαντικό πρόγραμμα 48 000 δοκιμαστικών ελέγχων στους πληθυσμούς των βοοειδών που θεωρούνται επικίνδυνοι, εκ των οποίων οι 8 000 προέρχονται από το κοινοτικό πρόγραμμα. Έχει αποφασιστεί στο εξής η επέκταση του προγράμματος σε ολόκληρη την εθνική επικράτεια. Ταυτόχρονα, οι έλεγχοι θα εφαρμοσθούν δειγματοληπτικά σε βοοειδή που εισέρχονται στην τροφική αλυσίδα.
<P>
Προτείνουμε λοιπόν στην Ευρωπαϊκή Επιτροπή και στους εταίρους μας από την Ευρωπαϊκή Ένωση να προετοιμάσουν την επέκταση των ελέγχων σε ευρωπαϊκό επίπεδο, σε συνάρτηση με τις επιστημονικές συστάσεις.
<P>
Ένα ειδικό κεφάλαιο αφορά την ανθρώπινη μορφή της νόσου και τις δράσεις περίθαλψης. Πολύ σύντομα θα εφαρμοσθεί ένα πρόγραμμα ενίσχυσης των μεθόδων απολύμανσης και αποστείρωσης των ιατρικών μηχανισμών στα πλαίσιο των οποίων χρησιμοποιείται υλικό μίας χρήσης. Η επαναξιολόγηση των μέτρων προφύλαξης και προστασίας όσον αφορά την παρασκευή και τη χρήση προϊόντων αίματος βρίσκεται υπό εξέλιξη. Θα δοθεί ιδιαίτερη προσοχή στις συνθήκες υγιεινής και ασφάλειας των εργαζομένων στις σχετικές εγκαταστάσεις.
<P>
Η πρόοδος στον τομέα της έρευνας έχει αποφασιστική σημασία για τη βελτίωση της γνώσης, της πρόληψης και της θεραπείας της ΣΕΒ. Γι' αυτό το λόγο θα συνεχιστούν και θα αυξηθούν οι προσπάθειες που έχουν ολοκληρωθεί ήδη από το 1997 στον τομέα της έρευνας.
<P>
Η αρνητική στάση που παρατηρείται σήμερα σε ό,τι αφορά την κατανάλωση βοείου κρέατος εκφράζεται με τη σημαντική ανισορροπία της αγοράς. Πρέπει να αναπτυχθούν μέσα στήριξης του κλάδου των βοοειδών για την αντιμετώπιση της εν λόγω κρίσης. Η Γαλλία ζήτησε να συμπεριληφθεί η κατάσταση της αγοράς βοείου κρέατος στην ημερήσια διάταξη του Συμβουλίου των Υπουργών Γεωργίας, το οποίο θα διεξαχθεί στις Βρυξέλλες στις 20 και 21 Νοεμβρίου. Έχει ζητήσει ήδη την ενεργοποίηση του μηχανισμού ιδιωτικής αποθεματοποίησης που έχει προβλεφθεί από την ΚΟΑ για το βόειο κρέας. Δεν πρέπει να αποκλεισθεί το ενδεχόμενο να σημειώσουμε ακόμη μεγαλύτερη πρόοδο στο πλαίσιο του μηχανισμού παρέμβασης και να εξετάσουμε εάν μπορούν να αυξηθούν οι πιθανότητες παραγωγής πρωτεϊνούχων σπόρων στην Ευρώπη.
<P>
Αυτό το εθνικό σχέδιο δράσης, το οποίο ανακοίνωσε χθες στο Παρίσι ο πρωθυπουργός Λιονέλ Ζοσπέν, πηγάζει από το γεγονός ότι η ασφάλεια των τροφίμων συνιστά νόμιμη απαίτηση των καταναλωτών και αποτελεί μόνιμη πηγή έμπνευσης της δράσης της κυβέρνησης που θα συνεχίσει να επαγρυπνεί με αποφασιστικότητα προκειμένου να τη διασφαλίσει.
<P>
Έχω την πεποίθηση ότι τα ευρωπαϊκά θεσμικά όργανα - είτε πρόκειται για το Ευρωπαϊκό Κοινοβούλιο, κυρία Πρόεδρε, και την Επιτροπή είτε για το Συμβούλιο - συμμερίζονται απόλυτα την ανησυχία αυτή, η οποία μπορεί να συμπεριληφθεί πλήρως στο ευρωπαϊκό πλαίσιο.
<P>
Σήμερα ήδη στις Βρυξέλλες, οι εμπειρογνώμονες της Μόνιμης Κτηνιατρικής Επιτροπής της Ευρωπαϊκής Επιτροπής συνεδριάζουν για να προετοιμάσουν τους όρους επέκτασης του ευρωπαϊκού προγράμματος διενέργειας ελέγχων στα βοοειδή. Η συνεδρίαση αυτή των εμπειρογνωμόνων της Επιτροπής στον κτηνιατρικό τομέα είναι ιδιαίτερα χρήσιμη προκειμένου να δούμε πώς έχει η κατάσταση, εν όψει του προσεχούς Συμβουλίου των Υπουργών Γεωργίας που θα διεξαχθεί στις 20 και 21 Νοεμβρίου, υπό την προεδρία του συναδέλφου και φίλου μου Jean Glavany.
<P>
Η εν λόγω συνεδρίαση επιτρέπει πράγματι, την ίδια αυτή στιγμή, να συγκρίνουμε τις εμπειρίες και τις προσεγγίσεις σχετικά με το πρόγραμμα των ελέγχων, την απαγόρευση των ζωικών αλεύρων και τις υπόλοιπες διατάξεις που ενδέχεται να ενισχυθούν σε ευρωπαϊκό επίπεδο. Τα αποτελέσματα του πρώτου αυτού διαλόγου θα παρουσιασθούν στο Συμβούλιο στις 20 Νοεμβρίου. Η πρόκληση συνίσταται στην αποκατάσταση της εμπιστοσύνης των ευρωπαίων καταναλωτών στο βόειο κρέας.
<P>
Εξάλλου, η Προεδρία έχει προβλέψει να προχωρήσει, κατά τη διάρκεια της ίδιας αυτής συνεδρίασης, σε ανοιχτό διάλογο σχετικά με την ασφάλεια των τροφίμων, με βάση τις τρέχουσες εργασίες, τις τρέχουσες εξελίξεις όσον αφορά την κρίση καθώς και με βάση τις πρόσφατες προτάσεις της Επιτροπής σχετικά με την υγιεινή και το δικαίωμα στη διατροφή. Συγκεκριμένα έχει προβλέψει τη σύσταση μιας Ευρωπαϊκής Αρχής Τροφίμων.
<P>
Πρέπει να υπενθυμίσω ότι τη στιγμή αυτή συζητούνται διάφορες προτάσεις κανονισμών, οι οποίες θα συμβάλουν στην ενίσχυση της αποδοτικότητας και της ορθότητας του κοινοτικού μηχανισμού και, κατά συνέπεια, ελπίζω στην τόνωση της εμπιστοσύνης των καταναλωτών.
<P>
Υπενθυμίζω λοιπόν ότι την παρούσα στιγμή το Συμβούλιο εξετάζει ένα σχέδιο κειμένου πλαισίου με θέμα την καταπολέμηση των μεταδοτικών σπογγοειδών εγκεφαλοπάθειων (ΜΣΕ) , με στόχο την επίτευξη συμφωνίας κατά τη διάρκεια του Συμβουλίου των Υπουργών Γεωργίας το Δεκέμβριο.
<P>
Πρωταρχικός στόχος του εν λόγω κειμένου είναι η δημιουργία νομικής βάσης η οποία θα επιτρέψει τη λήψη, στα πλαίσιο ενός ενιαίου κειμένου, σχεδόν όλων των μέτρων επιδημιολογικής επιτήρησης, υγειονομικής πολιτικής και απαγόρευσης των επικίνδυνων ιστών, αλλά και των μέτρων που αφορούν τη διάθεση στην αγορά, τις ανταλλαγές, τις εισαγωγές και εξαγωγές ζώντων ζώων και των προϊόντων τους. Το σύνολο των μέτρων αυτών αφορά αδιακρίτως τη ΣΕΒ των βοοειδών και των προβάτων καθώς και την τρομώδη νόσο των μικρών μηρυκαστικών. Το πεδίο εφαρμογής των εν λόγω μηχανισμών αφορά τη διατροφή του ανθρώπου και των ζώων, ενώ οι άλλες πτυχές της προβληματικής των ΜΣΕ έχουν ανατεθεί στην αρμοδιότητα των τομεακών νομοθεσιών (φάρμακα, καλλυντικά και άλλα).
<P>
Επίσης, η Επιτροπή πρότεινε μέτρα σχετικά με την υγιεινή των τροφίμων, η εξέταση των οποίων έχει ξεκινήσει τόσο στο Συμβούλιο όσο και στο Κοινοβούλιο.
<P>
Η πολύ πρόσφατη πρόταση της Επιτροπής σχετικά με το δικαίωμα στη διατροφή και τη σύσταση Ευρωπαϊκής Αρχής Τροφίμων θα αποτελέσει το αντικείμενο εμπεριστατωμένου διαλόγου κατά τη διάρκεια του Συμβουλίου "Εσωτερική αγορά, καταναλωτές, τουρισμός" στις 30 Νοεμβρίου, του οποίου θα προΐσταμαι, με στόχο την αποδέσμευση των δυναμικών γραμμών που θα πρέπει να καθοδηγήσουν τη λειτουργία της αρχής αυτής. Πιστεύω, πράγματι, ότι ο ανοιχτός διάλογος που θα διεξαχθεί την επόμενη εβδομάδα στα πλαίσια του Συμβουλίου των Υπουργών Γεωργίας σχετικά με την ασφάλεια των τροφίμων θα καταδείξει σαφώς, μεταξύ των άλλων, ότι η επιστημονική αξιολόγηση αποτελεί βασικό στοιχείο του ευρωπαϊκού μηχανισμού στον τομέα της ασφάλειας των τροφίμων.
<P>
Το Κοινοβούλιο διατύπωσε πρόσφατα την άποψή του σχετικά με το Λευκό Βιβλίο της Επιτροπής, το οποίο προεικονίζει τον ορισμό της εν λόγω αρχής. Δεν αμφιβάλλω ότι το χρονοδιάγραμμα του Κοινοβουλίου θα λάβει πλήρως υπόψη την ανάγκη επιτάχυνσης του ρυθμού προκειμένου, όπως προτείνει η Επιτροπή, να διαθέτουμε στην Ευρώπη το 2002 μια Ευρωπαϊκή Αρχή Τροφίμων.
<P>
Αμέσως μετά την υποβολή της πρότασης της Επιτροπής στις 8 Νοεμβρίου περί σύστασης της Ευρωπαϊκής Αρχής Τροφίμων, η Προεδρία ξεκίνησε τις εργασίες του Συμβουλίου.
<P>
Στις 9 και 14 Νοεμβρίου διεξήχθησαν δύο συνεδριάσεις της ομάδας του Συμβουλίου για την προετοιμασία του διαλόγου προσανατολισμού που θα διεξαχθεί στις 30 Νοεμβρίου στο Συμβούλιο.
<P>
Η Ευρωπαϊκή Αρχή Τροφίμων θα έχει ως αποστολή καταρχάς να μας παράσχει ανεξάρτητες επιστημονικές γνωμοδοτήσεις ιδιαίτερα υψηλής ποιότητας σχετικά με όλα τα θέματα που αφορούν άμεσα ή έμμεσα την υγεία των καταναλωτών και οφείλονται στην κατανάλωση τροφίμων, γεγονός που καλύπτει όλα τα στάδια, από την πρωτογενή παραγωγή έως τον τελικό καταναλωτή.
<P>
Η Ευρωπαϊκή Αρχή Τροφίμων θα παρέχει επίσης σαφείς πληροφορίες, στις οποίες θα υπάρχει εύκολη πρόσβαση, σχετικά με θέματα που εμπίπτουν στις αρμοδιότητές της. Κατ' αυτόν τον τρόπο, η αποτελεσματικότητα, η ανεξαρτησία και η διαφάνεια θα αποτελούν τις βασικές αρχές που θα καθοδηγούν με σαφήνεια την αξιολόγηση του διατροφικού κινδύνου στην Ευρώπη.

<SPEAKER ID=150 NAME="Byrne">
. (ΕΝ) Κυρία Πρόεδρε, χαίρομαι που έχω την ευκαιρία να σας ενημερώσω για τις τελευταίες εξελίξεις στη συνεχιζόμενη κρίση σχετικά με τη ΣΕΒ. Είχα ήδη προγραμματίσει να σας ενημερώσω σχετικά με την έκθεση Phillips η οποία δημοσιεύτηκε νωρίτερα αυτό το μήνα από την κυβέρνηση του ΗΒ. Ωστόσο, τα γεγονότα της τελευταίας εβδομάδας στη Γαλλία επιβάλλουν να γίνει νωρίτερα η συζήτηση σχετικά με αυτά τα γεγονότα.
<P>
Μόνον οι επικίνδυνα αυτάρεσκοι ή αφελείς θα μπορούσαν να πιστέψουν ότι η κρίση της ΣΕΒ είναι παρελθόν. Για άλλη μια φορά, τα γεγονότα μας υπενθυμίζουν ότι η ΣΕΒ δεν είναι ιστορικό γεγονός, αλλά ένας πραγματικός και σημερινός κίνδυνος. Υπήρξε μια ανησυχητική αύξηση του αριθμού των κρουσμάτων της ΣΕΒ που ανιχνεύθηκαν στη Γαλλία στη διάρκεια του τελευταίου χρόνου χάρη στην εισαγωγή δειγματοληπτικών ελέγχων. Επιπλέον, η διάθεση στην αγορά βοδινού κρέατος από κοπάδι που βρέθηκε να περιλαμβάνει και ζώο με κλινικά συμπτώματα ΣΕΒ πυροδότησε φόβους στους καταναλωτές όσον αφορά την επάρκεια των ελέγχων που γίνονται για την προστασία της δημόσιας υγείας.
<P>
Φυσικά, πρέπει να μελετήσουμε τις τελευταίες εξελίξεις και να βγάλουμε τα απαραίτητα συμπεράσματα. Η διαδικασία αυτή πρέπει να αρχίσει με μια ματιά στα γεγονότα. Η σημερινή συχνότητα στη Γαλλία είναι της τάξεως των 7 περιπτώσεων ανά εκατομμύριο βοοειδών ηλικίας άνω των δύο ετών. Πρόκειται για ποσοστό χαμηλότερο από την τιμή των 100 περιπτώσεων ανά εκατομμύριο που έχει τεθεί ως διεθνές κριτήριο για τον καθορισμό των χωρών ενδημικής συχνότητας. Ωστόσο, η χαμηλή αυτή συχνότητα δεν αποτελεί λόγο για εφησυχασμό. Γεγονός είναι ότι η συχνότητα των κρουσμάτων αυξάνεται σε αρκετά κράτη μέλη. Επειδή δεν διαθέτουμε σαφή και διαφανή στοιχεία ότι η συχνότητα των κρουσμάτων ΣΕΒ μειώνεται σε όλα τα κράτη μέλη, πρέπει να παραμείνουμε σε κατάσταση επιφυλακής. Και το κυριότερο, πρέπει να διδαχθούμε από αυτή την τελευταία εμπειρία.
<P>
Θα σας εκθέσω εν συντομία τις βασικές μου παρατηρήσεις για αυτό το θέμα. Πρώτον, η αύξηση των κρουσμάτων ΣΕΒ στη Γαλλία οφείλεται σε μεγάλο βαθμό στην εφαρμογή δειγματοληπτικών ελέγχων από τις γαλλικές αρχές κατόπιν απόφασης της Επιτροπής η οποία απαιτούσε από όλα τα κράτη μέλη να θεσπίσουν παρόμοιους ελέγχους το αργότερο μέχρι την 1η Ιανουαρίου 2001. Όλα τα κράτη μέλη πρέπει να ακολουθήσουν το παράδειγμα της Γαλλίας.
<P>
Δεύτερον, πρέπει να τονιστεί όσο γίνεται περισσότερο η απόλυτη ανάγκη πραγματοποίησης αυστηρών ελέγχων για τη ΣΕΒ. Γεγονός είναι ότι η νομοθεσία προβλέπει μια σειρά από ελέγχους. Αν αυτοί οι έλεγχοι τηρηθούν και υλοποιηθούν, τότε ο κίνδυνος για τους καταναλωτές μπορεί να μειωθεί στο ελάχιστο. Θα επανέλθω στο σημείο αυτό αργότερα.
<P>
Τρίτον, η προσέγγισή μας για τη ΣΕΒ πρέπει να διέπεται από απόλυτη διαφάνεια. Η αντίδραση των καταναλωτών στη ΣΕΒ έχει περιγραφεί ποικιλοτρόπως ως ψύχωση, παραλογισμός ή πανικός. Η έλλειψη διαφάνειας και διαύγειας στο χειρισμό του θέματος συνέβαλε κατά πολύ στη διαμόρφωση αυτής της δυσάρεστης κατάστασης.
<P>
Τέλος, δεν θα πρέπει να παραβλέψουμε τη μεγάλη πρόοδο που σημειώθηκε τα τελευταία χρόνια, ειδικά πέρσι, όσον αφορά τη διαμόρφωση ενός πλαισίου για να καταπολεμήσουμε τη ΣΕΒ. Στην πορεία, ξεκινήσαμε επίσης το έργο της διασφάλισης ότι έχουν καθιερωθεί ευρωπαϊκά συστήματα για την αποφυγή παρόμοιων τραγωδιών στο μέλλον.
<P>
Απογοητεύθηκα ειλικρινά από το γεγονός ότι δεν υπήρξε στην χθεσινή δήλωση του πρωθυπουργού Ζοσπέν καμία αναφορά στον εξαιρετικά θετικό ρόλο που έχει διαδραματίσει η Επιτροπή τα τελευταία χρόνια. Εμπνευσμένη από το Κοινοβούλιο, η Επιτροπή υπήρξε η κινητήρια δύναμη στην πίεση για την υιοθέτηση μέτρων για την εξάλειψη της ΣΕΒ. Αυτό έγινε παρά το γεγονός ότι πολύ συχνά στα κράτη μέλη δεν υπήρχε υποστήριξη.
<P>
Το έργο μας δεν έχει ολοκληρωθεί. Σημαντικές προτάσεις, για παράδειγμα για τα ζωικά κατάλοιπα και τις μεταδιδόμενες σπογγώδεις εγκεφαλοπάθειες έχουν κατατεθεί στο Συμβούλιο και το Κοινοβούλιο. Η πρόταση που εγκρίθηκε από την Επιτροπή την τελευταία εβδομάδα, σχετικά με την ίδρυση μιας Ευρωπαϊκής Αρχής Τροφίμων, αποτελεί μια ακόμα πιο σημαντική πρωτοβουλία.
<P>
Δεν πρέπει να αφήσουμε τα πρόσφατα γεγονότα να υπονομεύσουν αυτή την πρόοδο. Περιμένω την ισχυρή υποστήριξη των προτάσεων της Επιτροπής για την Αρχή Τροφίμων στο Ευρωπαϊκό Συμβούλιο της Νίκαιας - και σημειώνω αυτό που είπατε πολύ πρόσφατα, κυρία Πρόεδρε, για το θέμα. Το Κοινοβούλιο μπορεί να δείξει τη δέσμευση του στην πρόταση δίνοντας της ύψιστη προτεραιότητα με σκοπό την υιοθέτηση της όσο το δυνατόν συντομότερα.
<P>
Επιστρέφοντας στο θέμα που συζητάμε, τα γεγονότα των τελευταίων εβδομάδων απαιτούν ήδη απάντηση. Η ορθότητα της άποψης της Επιτροπής ότι οι δειγματοληπτικοί έλεγχοι είναι απαραίτητοι για τη διαμόρφωση μιας πραγματικής εικόνας για τα αληθινά κρούσματα της ΣΕΒ, έχει πλήρως αποδειχθεί από τα αποτελέσματα των ελέγχων στη Γαλλία. Ωστόσο, είναι απαραίτητο να θέσουμε σε εφαρμογή τους ελέγχους αυτούς σε πολύ μεγαλύτερη κλίμακα.
<P>
Οι καταναλωτές πρέπει να διαβεβαιωθούν ότι οι έλεγχοι που ήδη εφαρμόζονται είναι αποτελεσματικοί. Η υλοποίηση εκτεταμένων ελέγχων φαίνεται να είναι τώρα ο καλύτερος τρόπος να καθησυχάσουμε τους καταναλωτές. Η Επιτροπή σκοπεύει να καταθέσει προτάσεις στο Συμβούλιο Γεωργίας την επόμενη Δευτέρα οι οποίες θα ικανοποιούν πλήρως τα αιτήματα των καταναλωτών ως προς αυτό το θέμα. Το Ευρωπαϊκό Συμβούλιο αποτελεί έναν σταθερό και ισχυρό υποστηρικτή των ελέγχων αυτών, ενώ βασίζομαι και στη δική σας υποστήριξη στην προσέγγιση της Επιτροπής .
<P>
Οι επιπτώσεις των πρόσφατων γεγονότων στα κοινοτικά μέτρα για τα οστεάλευρα και τα κρεατάλευρα είναι επίσης αντικείμενο της συζήτησης. Φυσικά, απαιτούνται εξηγήσεις για την αύξηση των κρουσμάτων ΣΕΒ όχι μόνο στη Γαλλία, αλλά και σε άλλα κράτη μέλη. Για άλλη μια φορά, η ενοχή φαίνεται να βαρύνει τα μολυσμένα οστεάλευρα και κρεατάλευρα.
<P>
Η Γαλλία αποφάσισε χθες να απαγορεύσει τα οστεάλευρα και κρεατάλευρα σε προσωρινή βάση. Αναμένω τη επικείμενη γνωμοδότηση της Γαλλικής Υπηρεσίας Ασφάλειας των Τροφίμων (AFSSA) η οποία θα βοηθήσει να διαμορφωθεί η απόφαση των αρχών της Γαλλίας για το αν το προσωρινό αυτό μέτρο πρέπει ή όχι να συνεχιστεί.
<P>
Τα στοιχεία δείχνουν ακόμη ότι τα αυξημένα κρούσματα σε κάποια κράτη μέλη έχουν τη ρίζα τους στην περίοδο πριν από την εισαγωγή των ενισχυμένων ελέγχων το 1996 και μεταγενέστερα. Είναι σίγουρο ότι οι σημερινοί έλεγχοι είναι πολύ αυστηροί. Για παράδειγμα, απαγορεύεται η εκτροφή των μηρυκαστικών, και ιδίως των βοοειδών, με οστεάλευρα και κρεατάλευρα θηλαστικών. Τα άλευρα αυτά πρέπει να έχουν υποστεί επεξεργασία, δηλαδή να έχουν μαγειρευτεί υπό πίεση, σύμφωνα με πολύ υψηλές προδιαγραφές. Συγκεκριμένα επικίνδυνα συστατικά πρέπει να απομακρύνονται και να καταστρέφονται. Μέτρα ενεργής επιτήρησης, περιλαμβανομένων τυχαίων δειγματοληπτικών ελέγχων, εφαρμόζονται ήδη ώστε να εμποδίσουν περιπτώσεις ΣΕΒ να εισέλθουν στην αλυσίδα των τροφών και των ζωοτροφών.
<P>
Ωστόσο, οι έλεγχοι αυτοί μπορούν να είναι αποτελεσματικοί μόνο αν υλοποιούνται σωστά. Πολλές επιθεωρήσεις από το Γραφείο Τροφίμων και Κτηνιατρικών Θεμάτων της Επιτροπής επισημαίνουν τις αδυναμίες στην υλοποίηση των ελέγχων αυτών. Σε μερικές περιπτώσεις, οι εκθέσεις αυτές δεν αντιμετωπίζονται με τη σοβαρότητα που τους αξίζει από τα κράτη μέλη. Αυτό, ειλικρινά, είναι απαράδεκτο. Είναι απαράδεκτο για λόγους δημόσιας υγείας. Είναι επίσης επιπόλαιο, καθώς η μόνη εναλλακτική λύση αντ' αυτών των ελέγχων είναι η απόλυτη απαγόρευση των οστεάλευρων και κρεαταλεύρων με τις επακόλουθες τεράστιες οικονομικές και περιβαλλοντικές συνέπειες.
<P>
Η δημόσια υγεία και οι οικονομικές πτυχές, ως εκ τούτου, συνηγορούν στην ανάγκη της αυστηρής εφαρμογής. Η Επιτροπή, από την πλευρά της, θα εξακολουθήσει να τονίζει στα κράτη μέλη τη σπουδαιότητα του ζητήματος. Το Γραφείο Τροφίμων και Κτηνιατρικών Θεμάτων της Επιτροπής αποδίδει ήδη μέγιστη προτεραιότητα στους ελέγχους των κρατών μελών σε σχέση με τα μέτρα προστασίας από τη ΣΕΒ.
<P>
Ζητώ από το Γραφείο Τροφίμων και Κτηνιατρικών Θεμάτων να διεξάγει μια φορά ακόμη ουσιαστικό και λεπτομερή έλεγχο στα κράτη σχετικά με το σημείο αυτό. Για παράδειγμα, η απαίτηση για την απομάκρυνση και την καταστροφή συγκεκριμένων επικίνδυνων συστατικών τέθηκε σε ισχύ μόλις την 1η Οκτωβρίου 2000 και ζητώ μια γρήγορη και βάσιμη διαβεβαίωση ότι η απαίτηση αυτή εφαρμόζεται. Η βοήθεια του Κοινοβουλίου από αυτή την άποψη θα ήταν ευπρόσδεκτη στην ευαισθητοποίηση των καταναλωτών στα κράτη μέλη για τη σημασία των ελέγχων αυτών.
<P>
Επιπλέον, υπάρχει επί του παρόντος μια σημαντική πρόταση που έχει κατατεθεί στο Κοινοβούλιο και το Συμβούλιο για τη θέσπιση κανονισμού σχετικά με τα ζωικά κατάλοιπα. Η πρόταση αυτή παρέχει τη δυνατότητα για την καθιέρωση ενός περιεκτικού πλαισίου που θα αντιμετωπίζει όλα τα σχετικά με τα ζωικά κατάλοιπα θέματα. Ελπίζω και πάλι να συνεργαστούμε με το Κοινοβούλιο για να ενταχθεί επειγόντως η πρόταση αυτή στη νομοθεσία.
<P>
Αρκετοί ομιλητές έθεσαν το θέμα της καθολικής απαγόρευσης των οστεάλευρων και κρεαταλεύρων. Επιτρέψτε μου να προσθέσω λίγα ακόμη σχόλια σε όσα είπα πριν από λίγο σχετικά.
<P>
Σε μια κατάσταση όπως αυτή με την οποία είμαστε αντιμέτωποι είναι πάντα δελεαστικό να ψάχνουμε για μαγικές λύσεις, για μια λύση που να μπορέσει μονομιάς να λύσει το πρόβλημα και να αποκαταστήσει την εμπιστοσύνη. Έχω ήδη δηλώσει ότι θα είμαι απόλυτα ειλικρινής με τους καταναλωτές. Αυτό σημαίνει κατά την άποψη μου ότι έχω ευθύνη να μην τους παρασύρω να πιστέψουν ότι υπάρχουν μαγικές λύσεις για ένα τόσο δύσκολο πρόβλημα. Η καθολική απαγόρευση των ζωικών αλεύρων είναι ένα τέτοιο παράδειγμα.
<P>
Η μόνη μου ανησυχία σε σχέση με τη χρήση των ζωικών αλεύρων είναι το κατά πόσον είναι ασφαλές να χρησιμοποιούνται σε ζωοτροφές. Αφήνω άλλους να εξετάσουν τις οικονομικές και περιβαλλοντικές πτυχές της συνεχιζόμενης χρήσης τους. Όσον αφορά την ασφάλεια, θα επαναλάβω ότι υπάρχει μια μεγάλη σειρά ελέγχων που εφαρμόζονται ήδη, έτσι ώστε τα άλευρα αυτά να μην εμπεριέχουν τον κίνδυνο μετάδοσης της ΣΕΒ. Τα άλευρα δεν μπορούν να δοθούν ως ζωοτροφές στα μηρυκαστικά, το είπα πριν. Η επιστημονική συμβουλή είναι ότι τα ζωικά άλευρα που παράγονται κάτω από αυτές τις συνθήκες δεν είναι επικίνδυνα.
<P>
Το Κοινοβούλιο δέχεται και αυτό ότι τα οστεάλευρα και κρεατάλευρα που παράγονται υπό ασφαλείς συνθήκες μπορούν να χρησιμοποιούνται. Το Κοινοβούλιο το παραδέχτηκε στην έκθεση του για τη ΣΕΒ το 1997, στην οποία διαβάζει κανείς: "Η ανακύκλωση των σφαγίων και των καταλοίπων της σφαγής μέσω της παραγωγής οστεάλευρων και κρεατάλευρων για ζωοτροφές αποτελεί την καλύτερη εναλλακτική λύση από άποψη οικονομικής, περιβαλλοντικής και υγειονομικής πολιτικής" . Όπως όμως ανέφερα προηγουμένως, η ασφαλής χρήση ζωικών αλεύρων υπόκειται σε ορισμένες προϋποθέσεις όπως το να τηρούνται και να υλοποιούνται πλήρως οι απαραίτητοι έλεγχοι. Αν υπάρχει κάποια αδυναμία στους ελέγχους, υπάρχει σίγουρα πρόβλημα. Επιμένω, ακόμα μια φόρα, ότι τα κράτη μέλη πρέπει να αποδεχθούν τις ευθύνες που έχουν στο σημείο αυτό.
<P>
Το Γραφείο Τροφίμων και Κτηνιατρικών Θεμάτων της Επιτροπής θα διπλασιάσει τις προσπάθειές του για να εξασφαλίσει ότι τα κράτη μέλη τηρούν τις υποχρεώσεις τους. Θα ήθελα να προσθέσω ότι αν η απόφαση της Γαλλίας να απαγορεύσει τα ζωικά άλευρα υποκινήθηκε από τους φόβους για ανεπάρκεια των ελέγχων, τότε υποστηρίζω πλήρως την απόφαση αυτή. Χαιρετίζω λοιπόν τη χθεσινή δήλωση του πρωθυπουργού κ. Ζοσπέν που ανακοίνωσε την ουσιαστική ενίσχυση των ελέγχων στη διατροφική αλυσίδα, συμπεριλαμβανομένης μεγάλης αύξησης του προσωπικού. Θα ερωτήσω τα κράτη μέλη τη Δευτέρα εάν υπάρχουν ανησυχίες ότι οι αδυναμίες στη διενέργεια των ελέγχων τα τελευταία χρόνια, κατά παράβαση της κοινοτικής νομοθεσίας για το θέμα, είναι παράγοντας που συνέβαλε στη σημερινή αύξηση των κρουσμάτων ΣΕΒ.
<P>
Τέλος, κυρία Πρόεδρε, θα ήθελα να προσθέσω ότι η Επιτροπή παρουσίασε πρόσφατα μια πρόταση στο Κοινοβούλιο με τη διαδικασία της συναπόφασης για τη θέσπιση κανονισμού που θα αφορά τα ζωικά κατάλοιπα. Η πρόταση αυτή αποσκοπεί στο να διαμορφώσει ένα κοινοτικό πλαίσιο το οποίο θα άπτεται όλων των σχετικών ζητημάτων που αφορούν την επεξεργασία ζωικών καταλοίπων, ειδικά τη χρήση τους σε ζωοτροφές. Είναι αξιοσημείωτο ότι στις συζητήσεις που έγιναν ήδη με τα κράτη μέλη σχετικά με την πρόταση αυτή, η απαγόρευση των οστεάλευρων και κρεατάλευρων στις ζωοτροφές δεν υπεδείχθη ως απαραίτητο μέτρο. Με αυτό εννοώ την καθολική απαγόρευση. Αντίθετα, η συναινετική άποψη είναι ότι η Κοινότητα πρέπει να διασφαλίσει ότι τα άλευρα αυτά θα παράγονται μόνον από υλικά προερχόμενα από ζώα κατάλληλα για κατανάλωση από τον άνθρωπο. Απομένει να δούμε αν η άποψη αυτή θα αλλάξει υπό το πρίσμα των τελευταίων γεγονότων.
<P>
Επιτρέψτε μου να υπενθυμίσω σε αυτό το σημείο, κυρία Πρόεδρε, ότι μόλις πριν από πέντε μήνες, κατόρθωσα να εξασφαλίσω την συμφωνία του Συμβουλίου για την απαγόρευση της χρήσης συγκεκριμένων επικίνδυνων υλικών στις αλυσίδες των τροφίμων και των ζωοτροφών. Ναι, όσο κι αν είναι δύσκολο να το πιστέψουμε, χρειάστηκαν τέσσερα χρόνια για να επιτευχθεί συμφωνία σχετικά με ένα μέτρο το οποίο εγώ θεωρώ ουσιώδες για την προστασία της δημόσιας υγείας. Υπό αυτό το πρίσμα πρέπει να δούμε και τα εμπόδια που τίθενται στην εξασφάλιση της υποστήριξης για την απαγόρευση των ζωικών αλεύρων. Επιτρέψτε μου να σας διαβεβαιώσω, ωστόσο, ότι εάν και όποτε θεωρήσω ότι η απαγόρευση των αλεύρων αυτών στις ζωοτροφές είναι μέτρο απαραίτητο για την προστασία της δημόσιας υγείας, θα υποβάλω σχετική πρόταση, ασχέτως από τα όποια εμπόδια.
<P>
Το Κοινοβούλιο έχει τώρα τη δική του ευκαιρία να διαμορφώσει αποφασιστικά τη μελλοντική κατεύθυνση της πολιτικής για τα κατάλοιπα σε κοινοτικό επίπεδο. Όλες οι επιλογές στην πρόταση αυτή για τα ζωικά κατάλοιπα είναι ανοικτές, ακόμα και η καθολική απαγόρευση αν κάτι τέτοιο κριθεί αναγκαίο. Αναμένω την έκθεσή σας και τις προτεινόμενες τροπολογίες και σας διαβεβαιώ για την πλήρη μου συνεργασία όσον αφορά τις προτεινόμενες βελτιώσεις.
<P>
(Χειροκροτήματα)

<SPEAKER ID=151 LANGUAGE="DE" NAME="Bφge">
Κυρία Πρόεδρε, όντως, η σημερινή συζήτηση δεν θα ήταν απαραίτητη, εάν όλα τα κράτη μέλη είχαν εφαρμόσει πλήρως και άμεσα την απαίτηση της εξεταστικής επιτροπής ΣΕΒ και της ελεγκτικής επιτροπής ΣΕΒ από το Φεβρουάριο και Νοέμβριο του 1997. Θέλω επίσης να παραδεχθώ στην Επιτροπή, ότι - ασφαλώς και λόγω της ενεργητικής πίεσης του Ευρωπαϊκού Κοινοβουλίου - τα προηγούμενα έτη πραγματοποίησε μεγάλα βήματα προόδου για την επιβολή της αρχής της προφύλαξης για την προστασία του καταναλωτή. Εντούτοις, η εφαρμογή στα κράτη μέλη επιτυγχάνεται με ακόμη βραδύτερους ρυθμούς.
<P>
Αμφότερα είναι εφικτά, αφενός να ενεργούμε γρήγορα και αφετέρου να παραμένουμε σοβαροί. Οι πολίτες δεν κατανοούν, ότι σε περιόδους κρίσεων η νομοθετική μας διαδικασία καθυστερεί τόσο πολύ. Για το λόγο αυτό, θεωρώ ότι η Επιτροπή πρέπει να είναι αρμόδια, σε περιόδους τέτοιων κρίσεων, εάν παραβιάζεται το κοινοτικό δίκαιο ή όταν επίκειται κίνδυνος, να μπορεί να αποφασίζει και να δρα με ταχύτητα, είτε το απαιτεί το κοινό συμφέρον, είτε η δημόσια υγεία.
<P>
(Χειροκροτήματα)
<P>
Θέλω επίσης να παρατηρήσω, ότι η επιβολή εμπάργκο στην εσωτερική αγορά πρέπει να αιτιολογείται με σαφήνεια. Τα αποφασισθέντα μέτρα για τον καθορισμό της ταυτότητας των ζώων και την επισήμανση του κρέατος αποτελούν τη βάση για την ανάπτυξη αισθήματος ασφάλειας και εμπιστοσύνης. Είναι πάντοτε καλύτερο, το κακό να χτυπιέται στη ρίζα του και όχι να καταφεύγει κανείς στο λαϊκισμό.
<P>
Ας βγούμε όλοι μαζί επιτέλους από το φαύλο κύκλο της κερδοσκοπίας και των αλληλοκατηγοριών, όπου η ΣΕΒ είναι σήμερα συνώνυμο του ρίχνω τ σε άλλον! Για το λόγο αυτό, υποστηρίζω κατηγορηματικά το κοινό ψήφισμα, ώστε να βγούμε από αυτήν την ατμόσφαιρα καχυποψίας: Ενιαία καθιέρωση των ταχέων ελέγχων ΣΕΒ όχι μόνο για τα προσβεβλημένα ζώα, όχι μόνο για τα ζώα άνω των 18 μηνών, αλλά εάν είναι δυνατόν, για όλα ανεξαιρέτως τα ζώα.
<P>
(Χειροκροτήματα)
<P>
Σε αυτή τη βάση θα αποκτήσουμε ευρύτερα και αντικειμενικότερα κριτήρια για την αξιολόγηση των κινδύνων της ΣΕΒ ή της ελευθερίας ΣΕΒ στα κράτη μέλη και θα μπορέσουμε να λάβουμε νέες και πιο ευρείες αποφάσεις.
<P>
Κύριε Προεδρεύων του Συμβουλίου, υπενθυμίζω με έμφαση ότι το Συμβούλιο γνωστοποίησε επιτέλους τη γνώμη του σχετικά με τον κανονισμό για τη μεταδοτική σπογγώδη εγκεφαλοπάθεια.
<P>
(Χειροκροτήματα)
<P>
Το Μάιο ολοκληρώσαμε την πρώτη ανάγνωση. Είναι σκάνδαλο, εάν πράγματι η ΣΕΒ είχε αρχικά σχέση με την τρομώδη νόσο, το ότι δεν υπάρχουν ακόμη κοινές διατάξεις καταπολέμησης.
<P>
Όντως, η Γαλλία έχει το δικαίωμα να απαγορεύσει τα ζωικά άλευρα για εσωτερικούς πολιτικούς λόγους. Αλλά αυτό που μπορεί στην προκειμένη περίπτωση να είναι σωστό για τη Γαλλία, δεν πρέπει κατ' ανάγκη να ισχύει για όλα τα κράτη μέλη. Είναι καλό, ότι και εμείς στο σημείο αυτό υιοθετούμε τις κοινές αποφάσεις του 1997, όπως τις ανάπτυξε ο κ. Byrne. Ένα εν μέρει λειτουργικό σύστημα ανακύκλωσης καταστράφηκε λόγω της απαξίωσης των παραμέτρων ασφαλείας. Το επαναλαμβάνω συχνά αυτό που πρόκειται να απαιτήσουμε αύριο στο ψήφισμα - γενικευμένη προσωρινή διακοπή παραγωγής και διατροφής με ζωικά άλευρα, έως ότου όλα τα στοιχεία σχετικά με τις προδιαγραφές καθαρής προέλευσης εκπληρωθούν, και εφαρμοστεί η πρόταση της Επιτροπής να αποσύρονται οριστικά τα προσβεβλημένα κρέατα - είναι ένας δύσβατος δρόμος για πολλά κράτη μέλη, αλλά εμείς θα τον διαβούμε από κοινού, επειδή χωρίς την κοινωνική αποδοχή θα αντιμετωπίζουμε διαρκώς προβλήματα. Μέρη των ζώων που επιτρέπεται να καταναλώνονται από τους ανθρώπους, πρέπει επίσης στο μέλλον να μπορούν να ελέγχονται.
<P>
Επιπλέον, πρέπει να προνοήσουμε και για τον προϋπολογισμό. Ένας έλεγχος ΣΕΒ για όλα τα ζώα, ο οποίος συγχρηματοδοτείται από την Κοινότητα, συνεπάγεται 130 εκατομμύρια. Πρέπει ταυτόχρονα να διατηρηθούν αποθέματα για την περίπτωση που θα χρειαστεί να ληφθούν εξυγιαντικά μέτρα. Υπό αυτήν την έννοια, πρόκειται να προβούμε στο πλαίσιο των τριών οργάνων και σε διαβούλευση για τον προϋπολογισμό με την Επιτροπή και το Συμβούλιο, ούτως ώστε η διορθωτική επιστολή της Επιτροπής για τον προϋπολογισμό του 2001 να βελτιωθεί στο πνεύμα αυτής της αναγκαίας προφύλαξης.
<P>
(Χειροκροτήματα)

<SPEAKER ID=152 LANGUAGE="DE" NAME="Roth-Behrendt">
Κυρία Πρόεδρε, πόσο συχνά το έχουμε συζητήσει εδώ τα τελευταία τέσσερα χρόνια, πόσο συχνά έχω αναφερθεί στο θέμα αυτό, δεν είμαι πλέον σε θέση να υπολογίσω. Σέβομαι ιδιαίτερα το θάρρος σας, κύριε Προεδρεύων του Συμβουλίου, για το ότι ήλθατε εδώ σήμερα, επειδή εκτός από τα ρητορικά ραπίσματα του συναδέλφου Bφge πρόκειται να υποστείτε με βεβαιότητα ακόμα μερικά, εκπροσωπώντας - και το υπογραμμίζω αυτό - τους άλλους συναδέλφους σας στο Συμβούλιο Υπουργών.
<P>
Θεσπίσαμε νομοθεσία, αρχίζοντας από την αποκάλυψη του σκανδάλου της ΣΕΒ, την οποία το Συμβούλιο επί έτη ήθελε να κρύβει κάτω από το χαλί. Θεσπίσαμε νομοθεσία, η οποία είναι εξαιρετική. Σας αναφέρω ορισμένα παραδείγματα: η απαγόρευση διατροφής των μηρυκαστικών με ζωικά άλευρα, οι μέθοδοι παραγωγής των ζωικών αλεύρων, η αφαίρεση των επικίνδυνων συστατικών. Πού ήταν το Συμβούλιο, όταν επρόκειτο για την εφαρμογή αυτής της νομοθεσίας; Πόσο καιρό χρειάστηκε να μάχεται η Επιτροπή στο Συμβούλιο Υπουργών, μέχρι να θεσπιστεί ο νόμος για την αφαίρεση των επικίνδυνων συστατικών; Γιατί αυτό το Συμβούλιο, που τόσο νοιάζεται πλέον για την προστασία του καταναλωτή, σαν να ήταν η υγεία των ανθρώπων το πιο σημαντικό πράγμα, δεν έδινε και πρωτύτερα το παρόν και δεν έλεγε ότι θα την υπερασπιστούμε ακόμα και χωρίς την ύπαρξη της αντίστοιχης νομοθεσίας; Εσείς, κύριε Προεδρεύων του Συμβουλίου, και όλοι οι άλλοι συνάδελφοί σας θα ήσασταν σε θέση, ήδη πολύ πριν υποβληθεί η πρόταση από την Επιτροπή - δυστυχώς κάπως αργά - να δώσετε τη δυνατότητα στα κράτη μέλη να αποφασίσουν να επεξεργαστούν για ζωικά άλευρα μόνο μέρη των ζώων τα οποία είναι κατάλληλα για την ανθρώπινη διατροφή. Αυτό θα μπορούσε να είναι δική σας πρωτοβουλία. Αναρωτιέμαι μάλιστα, γιατί έπρεπε να φιλονικήσουμε με το Συμβούλιο Υπουργών ενώπιον του Ευρωπαϊκού Δικαστηρίου για τη σήμανση του βοείου κρέατος; Ήταν άραγε απαραίτητο; Ερωτώ και εσάς, κύριε Προεδρεύων του Συμβουλίου, λόγω της αναφοράς σας στην γαλλική πολιτική, γιατί καθυστέρησαν τόσο πολύ στην Γαλλία να εφαρμοστούν οι μέθοδοι παραγωγής ζωικών αλεύρων; Αυτό δεν το έχω καταλάβει. Δεν έχω καταλάβει, γιατί η Γαλλία δεν ήταν σε θέση να εφαρμόσει γρηγορότερα τις διατάξεις σχετικά με την πίεση, τη θερμοκρασία και το χρόνο θέρμανσης κατά την παραγωγή των ζωικών αλεύρων.
<P>
Ο κ. Bφge το είπε ήδη - τόσο εγώ όσο και εκείνος ήμασταν εισηγητές για τον κανονισμό για τη μεταδοτική σπογγώδη εγκεφαλοπάθεια - προβήκαμε στην πρώτη ανάγνωση την 17η Μαΐου. Πού είναι η κοινή θέση του Συμβουλίου, εάν αυτό είναι τόσο σημαντικό; Επιτρέψτε μου, κύριε Προεδρεύων του Συμβουλίου, μια κάπως αιρετική υπόθεση: ως άτομο ενδιαφέρεστε σίγουρα για την ανθρώπινη υγεία και την ασφάλεια των καταναλωτών, αλλά έχω διαρκώς την εντύπωση, ότι η οργάνωση της αγοράς και οι οικονομικές παράμετροι οφείλουν να ληφθούν υπόψη από το Συμβούλιο με σαφώς πιο επείγοντα χαρακτήρα. Και καθώς υπάρχει, όπως θα την χαρακτηρίζατε, μια δημόσια υστερία, υπάρχει άμεσα φόβος για ενδεχόμενη κατάρρευση της αγοράς βοείου κρέατος. Υπάρχει κάποια αντίδραση. Σας δηλώνω με μια μικρή επιφύλαξη, κύριε Προεδρεύων του Συμβουλίου, είμαι πολύ περίεργη, πότε οι χώρες, οι οποίες σήμερα αποφάσισαν την πλήρη απαγόρευση των ζωικών αλεύρων σε όλες τις ζωοτροφές, θα ανοίξουν και πάλι την πόρτα και θα πουν, τώρα παράγουμε τα ζωικά άλευρα με ασφαλή τρόπο, τώρα επιτρέπεται να χρησιμοποιηθούν για τη διατροφή των ζώων. Αλλά εγώ θα καθίσω αναπαυτικά και θα περιμένω έως ότου έχετε κάτι νέο να μου πείτε σχετικά.
<P>
Σας δηλώνω εντελώς ξεκάθαρα, συνάδελφοι, ότι χρειαζόμαστε δύο ειδών πράγματα. Αφενός, μια καλή νομοθεσία. Αυτή εν πολλοίς τη διαθέτουμε ήδη, και προσπαθούμε να την επεκτείνουμε περαιτέρω, και τη χρειαζόμαστε πάραυτα. Έγκειται σε εσάς, να την αποκτήσουμε το ταχύτερο. Μέχρι σήμερα το Συμβούλιο ήταν η τροχοπέδη. Μια πολύ ισχυρή τροχοπέδη. Όλοι στέκονταν σούζα. Αποτελεσματικό, μπορώ να σας διαβεβαιώσω, πολύ αποτελεσματικό. Όταν πια αποκτήσουμε σωστή νομοθεσία, τότε θα χρειαζόμαστε ελέγχους. Για το λόγο αυτό, είμαι ευγνώμων για το ότι στο κοινό μας ψήφισμα, το οποίο ελπίζω να ψηφιστεί αύριο σχεδόν ομόφωνα, ζητείται τα κράτη μέλη να υποβάλουν εκθέσεις για τους ελέγχους που πραγματοποιούν. Θα ήθελα να ξέρω, πότε θα πραγματοποιηθούν υγειονομικοί έλεγχοι στη Γερμανία, στη Γαλλία, στη Σουηδία, στην Αυστρία και οπουδήποτε αλλού για την παραγωγή των ζωοτροφών και πότε θα υπάρξουν έλεγχοι σε κτηνιατρικά θέματα καθώς και πόσους από τους κτηνιάτρους θα επιφορτίσουμε με επιπλέον εργασία ή εάν θα προσλάβουμε καινούργιους.
<P>
Εάν τα εννοείτε όλα αυτά, τότε δεν χρειάζεστε ως άλλοθι κάποια Αρχή Ασφάλειας των Τροφίμων, η οποία ίσως θα μπορεί να προετοιμάσει τη νομοθεσία για την ασφάλεια των τροφίμων, αλλά όμως δεν θα μπορεί να παράσχει αυτό που παρέχουμε εμείς: Ορθή νομοθεσία και ελέγχους. Αυτή είναι η αποστολή σας, κύριε Προεδρεύων του Συμβουλίου. Θα ήμουν ευχαριστημένη, κυρία Πρόεδρε, εάν όλα αυτά θα μπορούσαν να είναι η τελευταία μου συνεισφορά σχετικά με το θέμα, επειδή κάποτε πρέπει να τελειώνουμε μ' αυτό!
<P>
(Χειροκροτήματα)

<SPEAKER ID=153 LANGUAGE="SV" NAME="Olsson">
Κυρία Πρόεδρε, η απαγόρευση που επέβαλε η Γαλλία στη χρήση ζωικών αλεύρων στις ζωοτροφές ήλθε πάρα πολύ αργά. Όπως έχει η κατάσταση, ο μόνος τρόπος να διακοπεί ο κύκλος διάδοσης της ΣΕΒ είναι η πλήρης απαγόρευση της χρήσης ζωικών αλεύρων στις ζωοτροφές. Εφόσον δεν μπορεί να εξασφαλισθεί η μη ανάμειξη ζωικού αλεύρου με άλλα ζωικά άλευρα που δεν έχουν μολυνθεί, θα πρέπει να απαγορευθεί η χρήση όλων των ζωικών αλεύρων στις ζωοτροφές.
<P>
Δεν είναι σωστό να επιχαίρει κανείς εκ των υστέρων, δύσκολα όμως θα μπορούσα στη σημερινή συζήτηση να μην θυμηθώ πώς είχε η κατάσταση στην αρχή της δεκαετίας του ' 90, όταν ήμουν υπεύθυνος για τις διαπραγματεύσεις που διεξήγαγε η Σουηδία στον τομέα της γεωργίας και είχα υποχρεωθεί να ζητήσω μία παρέκκλιση, καθώς στη Σουηδία απαγορευόταν η χρήση ζωικών αλεύρων από πτώματα. Με χίλιες δυσκολίες επιτύχαμε τελικά αυτή την παρέκκλιση, το σημαντικό είναι ωστόσο ότι την επιτύχαμε, παρόλο που μας περιγέλασαν κάπως λέγοντας ότι το ζωικό άλευρο δεν ήταν επικίνδυνο. Σήμερα κανένας δεν γελάει πλέον μαζί μας. Γιατί είχαμε όντως δίκιο κύριε Πρόεδρε του Συμβουλίου. Είχαμε αναφέρει τότε ότι ζητούσαμε αυτή την παρέκκλιση εξαιτίας της ελλιπούς μεθόδου παραγωγής των ζωικών αλεύρων. Αυτός είναι ακριβώς και ο λόγος που επέβαλε πρόσφατα την απαγόρευση αυτή η Γαλλία και αυτός ήταν ο λόγος που είχαμε επιβάλει και εμείς εδώ και τόσο καιρό αυτή την απαγόρευση στην πατρίδα μου τη Σουηδία. Αποδείχθηκε ότι οι ελλιπείς μέθοδοι παραγωγής είναι ελλιπείς και θα πρέπει να αντιμετωπίζονται ευθύς εξαρχής.
<P>
Θα ήθελα να υπογραμμίσω δύο τρία πράγματα ακόμα: στο ψήφισμα, που ελπίζω ότι θα υιοθετηθεί αύριο, περιλαμβάνονται διάφορα εξαιρετικά σημαντικά σχόλια. Αναφέρεται καταρχήν ότι κάθε πρώτη ύλη σε κάθε τύπο τροφίμων οφείλει να είναι ανιχνεύσιμη στο σύνολο της διατροφικής αλυσίδας. Εάν ξεσπάσει κάποια κρίση, όπως αυτή που συνέβη στη Γαλλία και προηγουμένως σε πολλές άλλες χώρες, χρήσιμο είναι να μπορούμε να ενημερώνουμε τους καταναλωτές για την προέλευση των προϊόντων που αγοράζουν και για το πώς γίνεται η ανίχνευση των προϊόντων αυτών. Πρόκειται για μία σημαντικότατη απαίτηση, και μάλιστα όσον αφορά το πρόβλημα της ΣΕΒ.
<P>
Είναι εξάλλου σημαντικό - και δεν το λέω εγώ για πρώτη φορά - να υπογραμμίσουμε ότι αυτοί οι οποίοι σκόπιμα επιτρέπουν να εισαχθεί ένα ζώο το οποίο είναι άρρωστο, ή υπάρχουν υποψίες ότι είναι άρρωστο, στη διατροφική αλυσίδα διαπράττουν εγκληματική ενέργεια. Αυτό θα πρέπει να το γνωρίζει κάθε παραγωγός τροφίμων. Φυσικά σε τέτοιες περιπτώσεις πλήττονται πολλοί, κυρίως οι αγρότες. Χρειάζεται σε ορισμένες περιπτώσεις να καταστραφεί ολόκληρο το κοπάδι, πράγμα που αποτελεί ισχυρό πλήγμα για τους παραγωγούς. Σημαντικό είναι σε τέτοιες περιπτώσεις να θυμόμαστε ότι τα εθνικά συστήματα που χρησιμοποιούνται για την εξάλειψη τέτοιων επικίνδυνων επιζωοτιών οφείλουν να προβλέπουν μέτρα προκειμένου να αποζημιώνονται ικανοποιητικά οι αγρότες για τις οικονομικές ζημιές που υπέστησαν σε αυτά τα πλαίσια. Εμείς οι Φιλελεύθεροι υποβάλαμε σχετική τροπολογία η οποία ελπίζω να γίνει δεκτή.
<P>
Θα ήθελα καταλήγοντας να ευχαριστήσω τον Επίτροπο Byrne, ο οποίος πιστεύω ότι αντιμετωπίζει σωστά το πρόβλημα.

<SPEAKER ID=154 LANGUAGE="FR" NAME="Auroi">
Κυρία Πρόεδρε, κύριε Υπουργέ, κύριε Επίτροπε, αγαπητοί μου συνάδελφοι, η Επιτροπή και το Ευρωπαϊκό Κοινοβούλιο πρέπει να αντιδράσουν έναντι της ανησυχίας των ευρωπαίων καταναλωτών και αγροτών για την ασφάλεια των τροφίμων.
<P>
Η κρίση των τρελών αγελάδων εμφανίζεται σήμερα ως ένα πρόβλημα δημόσιας υγείας, για να μην πω κοινωνικό πρόβλημα. Η Επιτροπή και το Συμβούλιο δεν μπορούν να απαντήσουν, με το χέρι στην καρδιά και με την αρχή της προφύλαξης στο στόμα, ενώ συγχρόνως αρκούνται σε μια πληθώρα συνεδριάσεων και στις ασαφείς αποφάσεις. Παρότι ελήφθησαν πολλά μέτρα σε κοινοτικό επίπεδο, είτε δεν εφαρμόζονται σωστά είτε είναι ανεπαρκή. Πρέπει λοιπόν να περάσουμε σε συγκεκριμένες προτάσεις και να αποκτήσουμε τα μέσα για την υλοποίησή τους.
<P>
Η Ομάδα μας ζητεί, ως πρώτο μέτρο, την άμεση εφαρμογή συστηματικής ανίχνευσης της ΣΕΒ σε όλα τα κράτη της Ένωσης - αρχίζοντας από τα βοοειδή ηλικίας άνω των δεκαοκτώ μηνών - και, συγχρόνως, την προσωρινή και γενική απαγόρευση των ζωικών αλεύρων από τη διατροφή των ζώων.
<P>
Σήμερα, κύριε Bφge, αυτοί που ισχυρίζονται ότι δεν είχαν κρούσματα τρελών αγελάδων στην επικράτειά τους είναι αυτοί που δεν τα ψάχνουν.
<P>
Οι πρακτικές της εντατικής γεωργίας ήταν παντού οι ίδιες. Πρέπει συνεπώς να έχουμε μια ακριβή καταγραφή της κατάστασης ανά χώρα.
<P>
Η Ομάδα μας ζητεί την άμεση απαγόρευση των κρεαταλεύρων και των οστεάλευρων για όλα τα ζώα εκτροφής, για όσο διάστημα τα κράτη μέλη δεν θα μπορούν να εγγυηθούν την εφαρμογή νόμων σχετικά με την πρόληψη της ΣΕΒ και την αυστηρή εφαρμογή των ευρωπαϊκών οδηγιών.
<P>
Κύριε Επίτροπε, κύριε Υπουργέ, χρειάζονται τα μέσα για έναν αυστηρό έλεγχο, ο οποίος θα εγγυάται τον διαχωρισμό των επικίνδυνων υλικών σε όλη την αλυσίδα των ζωοτροφών. Πρέπει επίσης να εφαρμοστεί η πρόταση της Επιτροπής που συνίσταται στην αφαίρεση των μη καταναλώσιμων από τον άνθρωπο ζωικών υλών από τη διατροφή των ζώων.
<P>
Τα κρεατάλευρα και τα οστεάλευρα, που σε μεγάλο μέρος τους - έστω και προσωρινά - γίνονται ένα νέο απόβλητο, μπορούν να καούν μέσα σε τσιμεντένιους κλιβάνους ή να χρησιμοποιηθούν για την παρασκευή βιοαερίου. Υπάρχουν λύσεις υποκατάστασης για τη διατροφή των ζώων εκτροφής, καθώς τα άλευρα αντιπροσωπεύουν - πολύ συχνά το λησμονούμε - ένα μικρό μόνο ποσοστό της διατροφής τους. Το χόρτο των βοσκοτόπων μας, το λευκό τριφύλλι, η βικία - που έχουν εγκαταλειφθεί σήμερα από την ΚΓΠ - μπορούν να προσφέρουν ικανοποιητικές λύσεις για την ασφάλεια της διατροφής των ζώων και των ανθρώπων.
<P>
Είναι δυνατόν να σώσουμε την κτηνοτροφία μεταρρυθμίζοντας το γεωργικό οικονομικό σύστημα που, σήμερα ακόμα, καθιστά τους γεωργούς και τους καταναλωτές θύματα των πολυεθνικών που ανησυχούν περισσότερο για το υπερκέρδος παρά για την ασφάλεια των τροφίμων.
<P>
Οι πολιτικές πρέπει να αλλάξουν την κατάσταση έτσι ώστε να τιμωρηθούν οι πραγματικοί υπεύθυνοι αυτής της κρίσης και οι αποφάσεις που θα ληφθούν να επιτρέψουν να γίνει το πρώτο βήμα προς τον τερματισμό αυτής της δραματικής κρίσης. Αυτή είναι η έννοια του κοινού ψηφίσματος. Είναι μια βαριά ευθύνη, αλλά έχουμε εκλεγεί για να την επωμιστούμε εξ ολοκλήρου.
<P>
(Χειροκροτήματα)

<SPEAKER ID=155 LANGUAGE="FR" NAME="Ainardi">
Κυρία Πρόεδρε, πιστεύω ότι η κρίση των τρελών αγελάδων που ξέσπασε το 1996 μας αποκάλυψε πόσο ο υπερφιλελευθερισμός μπορεί να καταλήξει στην θυσία της υγείας των καταναλωτών και των συμφερόντων των κτηνοτρόφων.
<P>
Οι εργασίες της εξεταστικής επιτροπής του Κοινοβουλίου είχαν συμβάλει στην εφαρμογή μέτρων για την προστασία της υγείας των καταναλωτών: συγκεκριμένα, απαγόρευση των ζωικών αλεύρων για τα μηρυκαστικά και υποχρεωτική σήμανση του βοείου κρέατος. Ωστόσο, λόγω απατών, αμελειών και, επίσης, έλλειψης επαρκών μέτρων, η κρίση της ΣΕΒ δεν έχει ακόμα τεθεί υπό έλεγχο, εφόσον ανακαλύπτονται νέα κρούσματα. Χωρίς να φθάσουμε στην υπερβολή, ας αναγνωρίσουμε ότι η ανησυχία των καταναλωτών είναι απόλυτα θεμιτή. Η ομάδα μου εκτιμά ότι η υγεία των καταναλωτών αποτελεί επιτακτική ανάγκη η οποία πρέπει να κυριαρχήσει επί οποιουδήποτε άλλου επιχειρήματος. Είναι επομένως επείγον να λάβουμε μέτρα προκειμένου να καθησυχάσουμε τους καταναλωτές, να αποκαταστήσουμε την εμπιστοσύνη τους στην ασφάλεια των τροφίμων.
<P>
Δεν γνωρίζω εάν είναι πανάκεια, κύριε Επίτροπε, αλλά, εν ονόματι της αρχής της προφύλαξης, θεωρώ ότι η πείρα επιβάλλει ήδη από σήμερα την απαγόρευση της χρήσης ζωικών αλεύρων στη διατροφή όλων των ζώων εκτροφής, συμπεριλαμβανομένων των χοίρων, των πουλερικών και των ιχθύων.
<P>
Πρέπει επίσης να επεκτείνουμε τους ελέγχους ανίχνευσης σε όλα τα βοοειδή που εισέρχονται στην ανθρώπινη τροφική αλυσίδα. Η τωρινή κρίση δυσχέρανε πολύ τις πωλήσεις και επέφερε σημαντική πτώση των τιμών, που ζημίωσαν τους κτηνοτρόφους και όλους τους παράγοντες του κλάδου της παραγωγής βοείου κρέατος. Είναι απαραίτητο να αποκατασταθεί η εμπιστοσύνη των καταναλωτών και, συγχρόνως, να βοηθηθούν οι ζημιωμένοι κτηνοτρόφοι. Συγκεκριμένες ενισχύσεις, όπως η στήριξη της αγοράς ή η επιδότηση του χόρτου βοσκής, είναι απόλυτα αναγκαίες.
<P>
Πέρα όμως από το άμεσο παρόν, δεν θα πρέπει να εξετάσουμε τους μηχανισμούς της κοινής γεωργικής πολιτικής; Αυτοί δεν είναι που δημιουργούν πρόβλημα;
<P>
Συνέβαλαν σε μια υπερεντατική παραγωγή, που βλάπτει το περιβάλλον και την ποιότητα των προϊόντων. Θα πρέπει λοιπόν να τους επανεξετάσουμε. Στο βάθος, δεν θα ήταν και τόσο κακό να επανέρχονταν τα ζώα σε μια πιο παραδοσιακή διατροφή. Μου έρχεται η επιθυμία να πω: ναι, λίγο περισσότερο χόρτο.
<P>
Αλλά η Ευρωπαϊκή Ένωση οφείλει επίσης να ενθαρρύνει την παραγωγή ελαιοπρωτεϊνούχων σπόρων για την αντικατάσταση των ζωικών αλεύρων με φυτικά άλευρα. Γι' αυτό, θα πρέπει επίσης να αναθεωρηθεί η συμφωνία GATT του 1993, η οποία απαγορεύει στην Ευρωπαϊκή Ένωση να παράγει περισσότερο από 25% των αναγκών της σε φυτικές πρωτεΐνες προς όφελος των αμερικανικών εξαγωγών.

<SPEAKER ID=156 LANGUAGE="FR" NAME="Pasqua">
Κυρία Πρόεδρε, κύριε Πρόεδρε, η κρίση των τρελών αγελάδων έχει μεταβληθεί σε ομαδική ψύχωση. Η δικαιολογημένη δυσπιστία των καταναλωτών απειλεί το σύνολο του κλάδου της παραγωγής βοείου κρέατος και ο φόβος της καταστροφής κατατρύχει τους κτηνοτρόφους και τους βιοτέχνες μας.
<P>
Φθάσαμε σε αυτό το σημείο επειδή η ανικανότητα των κυβερνήσεων διευρύνθηκε λόγω της δικής μας αδυναμίας να ανταποκριθούμε στη διπλή πρόκληση που αντιμετωπίζουμε: μια υγειονομική και μια οικονομική πρόκληση. Δεν θα απαριθμήσω αναλυτικά τις φρικαλεότητες που διαπράχθηκαν από τους μεν και τους δε. Πιστεύω ότι η συζήτηση που ξεκίνησε στο Σώμα μας, με σκοπό να ανακαλύψουμε ποιος, το Συμβούλιο, η Επιτροπή ή το Κοινοβούλιο, έκανε τα λιγότερα ή τα περισσότερα, είναι λίγο περιττή. Η πραγματικότητα είναι διαφορετική. Τα γεγονότα είναι εδώ και είναι τρομακτικά. Ξέραμε, γνωρίζαμε τους κινδύνους των ζωικών αλεύρων, γνωρίζαμε τους κινδύνους από υλικά ειδικού κινδύνου. Οι επιστημονικές αρχές είχαν επισημάνει με σαφήνεια ότι η εξέλιξη της νόσου στα βοοειδή δεν είχε ελεγχθεί και είχαν υπογραμμίσει την ανησυχητική αύξηση του αριθμού των νοσούντων ζώων.
<P>
Πιστεύω ότι η Επιτροπή υπήρξε σίγουρα ανεπαρκής. Η σήμανση του βοείου κρέατος που είχε αποφασισθεί, η οποία είναι μια ελάχιστη σήμανση και δεν τέθηκε σε ισχύ παρά μόνο πριν από δυόμισι μήνες, δεν επιτρέπει την ικανοποιητική ανίχνευση της προέλευσης των ζώων, ενώ απαγορεύσαμε τα υλικά ειδικού κινδύνου με μεγάλη καθυστέρηση.
<P>
Υπήρξε τρομερή αδυναμία στη διαχείριση της κρίσης, τραγική ανεπάρκεια στην πρόβλεψη των αναμενόμενων συνεπειών της. Πού είναι τα προγράμματα μείωσης του ελλείμματος πρωτεϊνών στην Ένωση, για τις οποίες μιλούσαμε πριν από λίγα λεπτά; Η αποτέφρωση των ζωικών αλεύρων και αποβλήτων, η εφαρμογή υποχρεωτικών δοκιμαστικών ελέγχων στην Ένωση; Πράγματι, το πρόβλημα τίθεται στο σύνολο της Ευρωπαϊκής Ένωσης και όχι σε μία μόνο χώρα. Είναι αλήθεια ότι η ποιότητα των τροφίμων θυσιάστηκε στο βωμό της παραγωγικότητας, της τυποποίησης του τρόπου ζωής, των άγευστων προϊόντων.
<P>
Ο καταναλωτής αμφέβαλλε για την ποιότητα, σήμερα ανησυχεί για την ίδια του την υγεία. Οι συμπολίτες μας γνωρίζουν, διότι δεν ψεύδεται κανείς ατιμώρητα στον λαό, ότι η κρίση είναι σοβαρή. Γνωρίζουν ότι, στη Γαλλία ανακαλύπτουμε άρρωστα ζώα, επειδή τα ψάχνουμε, όπως ειπώθηκε προηγουμένως. Σε εθνικό και ευρωπαϊκό επίπεδο, χρειάζονται μέτρα μεγάλης εμβέλειας, εάν θέλουμε να αποφύγουμε μια οικονομική χρεοκοπία και έναν μείζονα υγειονομικό κίνδυνο. Πρέπει να εγκρίνουμε τις προτάσεις που έγιναν από την Προεδρία της Ένωσης, συγκεκριμένα να απαγορεύσουμε τα ζωικά άλευρα από την διατροφή σε όλους τους κλάδους ζωικής παραγωγής.
<P>
Χρειάζονται όμως δύο ακόμα συνολικά σχέδια των οποίων ζητώ την άμεση εφαρμογή, διότι με τις καθυστερήσεις και τους δισταγμούς αυξάνουμε τους υγειονομικούς και οικονομικούς κινδύνους. Τα μέτρα που έλαβε σχετικά η γαλλική κυβέρνηση είναι, το λέγω, ανεπαρκή. Πρώτον, όπως είπαν και άλλοι πριν από εμένα, πρέπει να γίνει συστηματική ανίχνευση όλων των σφαγιασθέντων βοοειδών που προορίζονται για την διατροφή των Ευρωπαίων. Εδώ και περισσότερο από ένα χρόνο, οι ευρωπαϊκές αρχές ενέκριναν τρία τεστ ανίχνευσης, μεταξύ αυτών το γαλλικό τεστ, που θεωρείται το πλέον αξιόπιστο και ευαίσθητο. Αυτό το τεστ μπορεί να παραχθεί βιομηχανικά χωρίς καθυστέρηση. Τούτο πρέπει να γίνει χωρίς δισταγμό, χωρίς καθυστέρηση, και μαζικά. Ακουσα πριν να γίνεται λόγος για δειγματοληπτικά τεστ. Με δειγματοληπτικά τεστ δεν πρόκειται να αποκαταστήσετε την εμπιστοσύνη ούτε του καταναλωτή, ούτε του παραγωγού.
<P>
Η κοινή γνώμη πρέπει να γνωρίζει πλήρως τα χαρακτηριστικά του τεστ στο οποίο αναφέρομαι. Το γαλλικό τεστ ανίχνευσης της ΣΕΒ αναπτύχθηκε στο CEA (Ινστιτούτο Δημόσιας Έρευνας). Αξιολογήθηκε από την Ευρωπαϊκή Επιτροπή, από τη ΓΔ XXIV που είναι αρμόδια για την προστασία των καταναλωτών, τον Ιούνιο και τον Ιούλιο 1999 μεταφέρθηκε σε βιομηχανικό εταίρο. Το εν λόγω τεστ αναπτύχθηκε με την προοπτική της προστασίας των καταναλωτών, προκειμένου να μπορεί να χρησιμοποιηθεί σε πολύ μεγάλη κλίμακα στα σφαγεία, εμποδίζοντας έτσι την είσοδο επικίνδυνων για τον άνθρωπο ζώων στην τροφική αλυσίδα. Τα αποτελέσματα της ευρωπαϊκής αξιολόγησης, που δημοσιεύθηκαν τον Ιούλιο 1999, έδειξαν ότι ήταν από 10 έως 300 φορές πιο ευαίσθητο από τα άλλα τρία τεστ που αξιολογήθηκαν συγχρόνως.
<P>
Το Σεπτέμβριο 2000, αξιολογήθηκε μια νέα μελέτη από την Ευρωπαϊκή Επιτροπή. Επιβεβαιώνει τα προηγούμενα αποτελέσματα όσον αφορά την ευαισθησία. Επομένως, η ευαισθησία του εν λόγω τεστ εγγυάται ότι είναι αδύνατο να περάσουν στην τροφική αλυσίδα μολυσμένα ζώα. Δίδει το αποτέλεσμα εντός 5 ωρών και μπορεί να είναι διαθέσιμο, διότι μπορεί να παρασκευάζεται χωρίς μεγάλη δυσκολία σε εκατοντάδες εκατομμύρια δείγματα το χρόνο. Για την άμεση χρήση του, σε πολύ μεγάλη κλίμακα, στα περιφερειακά κτηνιατρικά εργαστήρια, θα χρειαστεί απλά η διάθεση των κατάλληλων ανθρώπινων πόρων, μέχρι να αυτοματοποιηθεί η διαδικασία. Το τεστ υπάρχει, είναι αξιόπιστο, μπορεί να παραχθεί μαζικά. Πρέπει να γίνει αυτό, ελπίζω ότι σας έπεισα.
<P>
Δεύτερον, πρέπει να αναδιοργανωθεί η κοινοτική γεωργία προκειμένου να ξεκινήσουν εκ νέου, στα εδάφη σε αγρανάπαυση, οι καλλιέργειες σόγιας, μηδικής, μπιζελιών, οι οποίες θα μας παράσχουν τις πρωτεΐνες υποκατάστασης που μας λείπουν και οι οποίες θα τρέφουν τα ζώα μας καλύτερα απ' ότι οι αμερικανικοί ΓΤΟ. Θυσιάσαμε τη σόγια μας, τη μηδική μας, τα μπιζέλια μας στις διαπραγματεύσεις του ΠΟΕ στο Μαρακές. Ε λοιπόν, το χαρακτηριστικό των κακών συμφωνιών είναι ότι πρέπει να τίθενται υπό αμφισβήτηση, πόσο μάλλον όταν το επιτάσσει η δημόσια υγεία.
<P>
Δείχνοντας σθένος και φιλοδοξία, θα μπορέσουμε να συνδυάσουμε το υγειονομικό συμφέρον των Ευρωπαίων και το οικονομικό συμφέρον των παραγωγών μας και θα μπορέσουμε έτσι να αποκαταστήσουμε την εμπιστοσύνη. Τούτο θα είναι δυνατό μόνο εάν δεν υπάρχει πλέον αμφιβολία στην κοινή γνώμη, δηλαδή εάν η ανίχνευση - και επιμένω σ' αυτό - είναι συστηματική. Χωρίς ένα υποχρεωτικό γενικευμένο τεστ, δεν θα υπάρξει αποκατάσταση της εμπιστοσύνης, διότι η εμπιστοσύνη δεν επιβάλλεται, κερδίζεται.
<P>
Γι' αυτούς τους λόγους, η ομάδα της οποίας προεδρεύω υπέγραψε την πρόταση ψηφίσματος που θα υποβληθεί αύριο στο Σώμα μας, και ελπίζω ότι θα ψηφιστεί ομόφωνα ή τουλάχιστον με ευρύτατη πλειοψηφία, έτσι ώστε ο καθένας να συνειδητοποιήσει καλά ότι, για μια φορά, αυτό το Κοινοβούλιο βρίσκεται σε άμεση επαφή με τα προβλήματα των ευρωπαίων συμπολιτών μας.
<P>
(Χειροκροτήματα από την ομάδα ΕΕΕ)

<SPEAKER ID=157 LANGUAGE="FR" NAME="Gollnisch">
Κυρία Πρόεδρε, κύριε Προεδρεύοντα, κύριε Επίτροπε, δράττομαι της ευκαιρίας για να στιγματίσω την σκανδαλώδη εκδίωξη από αυτό το Κοινοβούλιο του συναδέλφου μας Ζαν Μαρί Λεπέν, ο οποίος θα μπορούσε να μας υπενθυμίσει ότι η ομάδα της ευρωπαϊκής δεξιάς ήταν η πρώτη, μακράν μάλιστα, ήδη από τον Σεπτέμβριο 1990, που είχε αποκαλύψει στο Κοινοβούλιό μας ότι ο παθογόνος παράγοντας της ΣΕΒ μπορεί να διασπάσει τον φραγμό των ειδών και να περάσει στον άνθρωπο. Ποιες ήταν οι αντιδράσεις τότε; Υπήρξε μόνο σαρκασμός και κριτική σ' αυτά τα έδρανα, από το σύνολο της πολιτικής τάξης, και η περιφρονητική σιωπή των μέσων μαζικής ενημέρωσης.
<P>
Τότε, κύριε Προεδρεύοντα του Συμβουλίου, δεν κάνατε τίποτα ή σχεδόν τίποτα, όπως δεν έκαναν τίποτα οι όμοιοί σας για τις συνέπειες του Τσερνομπίλ, τίποτα για την επιδημία του AIDS, τίποτα για το μολυσμένο αίμα, πάντοτε με το ίδιο κίνητρο: να μην πανικοβληθεί η κοινή γνώμη. Έτσι δικαιολογούσε αυτήν την ένοχη σιωπή ο πρώην Επίτροπος MacSharry, ισχυριζόμενος ότι δεν έπρεπε να τεθεί σε κίνδυνο ο κλάδος της παραγωγής βοείου κρέατος ούτε να πανικοβληθούν οι καταναλωτές. Σήμερα, έχουμε μια υγειονομική και οικονομική καταστροφή πρώτου μεγέθους και τον πανικό στο σύνολο των καταναλωτών.
<P>
Έναντι των προβλεπόμενων αντιδράσεων της κοινής γνώμης, διακηρύσσετε βιαστικά την απαγόρευση των ζωικών αλεύρων για το σύνολο των ζώων, εν ονόματι της περιβόητης αρχής της προφύλαξης. Παρά την άποψη των εμπειρογνωμόνων και των επιστημόνων που είχαν αποδείξει ότι η ανάπτυξη και η μετάδοση του παθογόνου παράγοντα της ΣΕΒ οφειλόταν στα εν λόγω άλευρα, ξεχνάτε να αναφέρετε στην ανάλυσή σας ότι η κατάσταση οφείλεται κατά πρώτο λόγο στους αγγλοσάξονες παραγωγούς αλεύρων οι οποίοι, για λόγους ανταγωνιστικότητας, μείωσαν την θερμοκρασία ψησίματος των αλεύρων.
<P>
Κύριε Προεδρεύοντα του Συμβουλίου, ξεχνάτε επίσης να υπενθυμίσετε ότι η Γαλλία συνέχισε να εισάγει από το Ηνωμένο Βασίλειο πιθανώς μολυσμένα κρεατάλευρα και οστεάλευρα μετά το 1989, ημερομηνία απαγόρευσής τους, κυρίως μέσω του Βελγίου. Το αποτέλεσμα είναι ανάλογο της ανικανότητας της πολιτικής τάξης: σχεδόν εκατό κρούσματα ΣΕΒ το έτος 2000 στη Γαλλία και, μέχρι σήμερα, 80 νεκροί από την άτυπη παραλλαγή της νόσου Creutzfeldt-Jakob στο Ηνωμένο Βασίλειο, και δύο στη Γαλλία.
<P>
Γιατί, κύριε Υπουργέ, κύριε Επίτροπε, χρειάστηκε να περιμένουμε την 1η Οκτωβρίου 2000 για να απαγορευθούν τα συγκεκριμένα επικίνδυνα υλικά στην Ευρωπαϊκή Ένωση, ενώ ενέχουν μεγάλο μολυσματικό κίνδυνο; Γιατί να περιμένουμε την 1η Ιανουαρίου 2001 για να γενικευθούν τα τεστ ταχείας ανίχνευσης για τα οποία μίλησε πριν ο κ. Pasqua; Δεν μιλώ καν για το σύστημα σήμανσης και ανιχνευσιμότητας, το οποίο δεν θα έχει ολοκληρωθεί πριν από το 2003, παρά τους κινδύνους που διατρέχουν οι καταναλωτές και την παντελή έλλειψη εγγυήσεων για τους κτηνοτρόφους.
<P>
Σήμερα, μέσα στον πανικό, το παίρνετε απόφαση να δράσετε. Ενώπιον όμως της κρίσης, πρέπει να εγγυηθούμε συγχρόνως την υγειονομική και διατροφική ασφάλεια του καταναλωτή και το εισόδημα των κτηνοτρόφων, όπως και των κρεοπωλών, των εμπόρων εντοσθίων, των χονδρεμπόρων, που είναι όλοι τους θύματα της αμέλειας των δημοσίων αρχών, τόσο εθνικών όσο και κοινοτικών. Δεν ευθύνονται, το τονίζω, σε τίποτα για την κρίση. Γι' αυτό η Ευρωπαϊκή Ένωση θα πρέπει να δείξει την αλληλεγγύη της προς αυτούς.
<P>
Πρέπει να καταδικαστούν και να διωκούν, ποινικά αν χρειαστεί, αν είχαν επίγνωση των κινδύνων που προκαλούσαν, οι πραγματικοί υπεύθυνοι της κρίσης, οι αγγλοαμερικανοί παραγωγοί αλεύρων. Πρέπει να αναγνωριστεί η ιδιαίτερη ευθύνη της Επιτροπής, όπως απέδειξε η εξεταστική επιτροπή του Κοινοβουλίου μας. Πρέπει επίσης να αναφερθούν οι πραγματικές αιτίες αυτής της κατάστασης. Είναι τέσσερις: η άκρατη παραγωγικότητα, η παραβίαση των φυσικών νόμων που ήθελε να μετατρέψει τα φυτοφάγα ζώα σε σαρκοφάγα, η διάχυση των ευθυνών μέσω της μεταβίβασης της κυριαρχίας των κρατών-εθνών προς την ευρωκρατία των Βρυξελλών και, τέλος, ο αχαλίνωτος φιλελευθερισμός σας. Αυτοί είναι οι πραγματικοί παράγοντες που προκάλεσαν την κρίση και μόνο αν επιτεθείτε σε αυτές τις αιτίες θα δώσετε μια διαρκή λύση στο τρομερό πρόβλημα στη δημιουργία του οποίου συμβάλατε.

<SPEAKER ID=158 LANGUAGE="EN" NAME="Farage">
Κυρία Πρόεδρε, εξ ονόματος όλων των κτηνοτρόφων, επιτρέψτε μου να εκφράσω τη βαθιά μου ανησυχία για την απαγόρευση των ζωικών αλεύρων στις ζωοτροφές από τη γαλλική κυβέρνηση. Αν και πρόκειται για γαλλική ενέργεια, έχει ευρύτατες διεθνείς συνέπειες. Το κύριο υποκατάστατο των ζωικών αλεύρων είναι η πρωτεΐνη σόγιας. Η γαλλική απαγόρευση θα προκαλέσει μαζική αύξηση της ζήτησης, αλλά η προσφορά αυτού του προϊόντος είναι περιορισμένη. Συνακόλουθα, θα ασκηθούν εξαιρετικά μεγάλες πιέσεις στις τιμές. Το κόστος των επεξεργασμένων ζωοτροφών σε όλη την Ευρώπη μπορεί να αυξηθεί έως και 20% ή 30%. Αφού το κόστος των ζωοτροφών ανέρχεται στο 60% των γενικών εξόδων, οι παραγωγοί θα πιεστούν τρομερά. Ίσως αυτό να είναι η τελευταία σταγόνα για χιλιάδες μικρά χοιροστάσια. Επιπλέον, η απαγόρευση προκαλεί μεγάλη πίεση στον τομέα των σφαγείων. Τα κατάλοιπα ενδέχεται να πωλούνται σε μονάδες επεξεργασίας προς £25 τον τόνο. Σήμερα ο τόνος των προς διάθεση καταλοίπων σφαγίων κοστίζει £75. Για ένα μέσου μεγέθους σφαγείο που θανατώνει 2 500 χοίρους την εβδομάδα, προστίθενται έτσι κόστος £120 000 ετησίως, πολύ μικρό ποσοστό του οποίου δύναται να ανακτηθεί.
<P>
Όσο για τη διέξοδο από το πρόβλημα, η λύση δεν βρίσκεται σε περισσότερη χρηματοδότηση προς τον αγροτικό τομέα. Χρειαζόμαστε ειδικές ζωοτροφές για κάθε κτηνοτροφικό είδος, έτσι ώστε να εξακολουθήσουν να παρέχονται ζωικά άλευρα στην αγορά χοιρείου κρέατος και πουλερικών, χωρίς το φόβο επιμόλυνσης του τομέα των βοοειδών. Εάν γίνει αυτό, δεν χρειάζεται να συνεχιστεί η απαγόρευση ούτε να δοθούν πρόσθετες κρατικές ενισχύσεις.

<SPEAKER ID=159 LANGUAGE="FR" NAME="Grossetκte">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, η συζήτηση αυτή θα έχει τουλάχιστον καταδείξει τις αποκλίσεις των απόψεων μεταξύ όλων μας, μεταξύ αφενός του Συμβουλίου, και αφετέρου της Επιτροπής.
<P>
Ούτε εγώ δέχομαι την αλαζονεία ορισμένων κρατών τα οποία, επειδή δεν διενεργούν τους ελέγχους, δεν ζητούν ρυθμίσεις. Είναι απαράδεκτο. Αν σήμερα η Γαλλία βρίσκεται στην κατάσταση που βρίσκεται, αυτό οφείλεται στο ότι εφάρμοσε ελέγχους που δεν υπάρχουν αλλού.
<P>
Σήμερα λοιπόν, δεν είμαστε πλέον στο πλαίσιο μιας κρίσης του κλάδου παραγωγής βοείου κρέατος. Πρόκειται για ένα πραγματικό πρόβλημα δημόσιας υγείας, και έχουμε επίσης να κάνουμε με μια οικονομική κρίση. Η υγεία των ευρωπαίων καταναλωτών πρέπει να θεωρηθεί απόλυτη προτεραιότητα σε κάθε λήψη αποφάσεων. Όλη η τροφική αλυσίδα βρίσκεται στο επίκεντρο του προβλήματος. Οι καταναλωτές απώλεσαν την εμπιστοσύνη τους, και για να συγκρατήσουμε αυτό το φαινόμενο, πρέπει να γενικεύσουμε τα τεστ για τη ΣΕΒ σε όλα τα βοοειδή και τα πρόβατα. Το ζητούν οι ίδιοι οι αγρότες. Πρέπει να ληφθούν σήμερα επείγοντα μέτρα, λογικά μέτρα που θα απαγορεύουν τη χρήση ζωικών αλεύρων για όλα, το τονίζω, για όλα τα είδη. Αυτή είναι μια συγκεκριμένη εφαρμογή της αρχής της προφύλαξης!
<P>
Κύριε Επίτροπε, έτρεφα πάντοτε μεγάλη εμπιστοσύνη στο πρόσωπό σας, αλλά δεν καταλαβαίνω το δισταγμό σας. Πώς μπορεί να νοείτε να εφαρμόσετε την αρχή της προφύλαξης εάν αρνείστε την απαγόρευση των ζωικών αλεύρων; Κύριε Byrne, γνωρίζετε ότι δεν υπάρχουν ακίνδυνα άλευρα. Μόνο μέσω τέτοιων διατάξεων θα καθησυχαστούν οι καταναλωτές, θα ακούσουν οι αγρότες, που υποστηρίζουν αυτήν την ιδέα μέσω κυρίως των συνδικαλιστικών τους οργανώσεων, το μήνυμα αλληλεγγύης που θέλουμε να τους διαβιβάσουμε.
<P>
Σήμερα δεν είμαστε βέβαιοι από επιστημονική άποψη για τη μετάδοση της νόσου σε άλλα είδη. Αυτό όμως για το οποίο είμαστε βέβαιοι, είναι ότι οφείλουμε, αφενός, να κερδίσουμε την εμπιστοσύνη των καταναλωτών και, αφετέρου, να υποστηρίξουμε το γεωργικό τομέα. Και μην μου πείτε ότι δεν γνωρίζουμε πώς να καταστρέψουμε τα ζωικά άλευρα.
<P>
Χάσαμε πολύ χρόνο, διότι ήδη εδώ και χρόνια θα έπρεπε να είχαμε δημιουργήσει τα απαραίτητα μέσα για την αποτέφρωση αυτών των αλεύρων. Και μη μου πείτε ότι δεν μπορούμε να αντικαταστήσουμε αυτά τα ζωικά άλευρα!
<P>
Κύριε Επίτροπε, λυπούμαι που δεν βρίσκεται εδώ ο αρμόδιος για τη γεωργία συνάδελφός σας και που δεν έχει το σθένος να μας αντιμετωπίσει και να εξηγήσει ότι είναι πράγματι απαραίτητο να τροποποιηθεί πλήρως η κοινή γεωργική πολιτική. Καταγγέλλω τα όρια και τις ανησυχητικές συνέπειες αυτής της πολιτικής. Μια μεταρρύθμιση της ΚΓΠ δεν είναι μόνο απαραίτητη: είναι απολύτως αναγκαία, διότι δεν μπορούμε να ανεχθούμε μια χώρα να λαμβάνει δρακόντεια μέτρα και να θέτει σε δύσκολη θέση την οικονομία της. Η ευρωπαϊκή αλληλεγγύη πρέπει επίσης να διαδραματίσει το ρόλο της διότι η πολιτική μας έδειξε τις ασυνέπειές της: αγρανάπαυση, ζωικά άλευρα για τα μηρυκαστικά, νιτρικά άλατα, φυτοφάρμακα. Η ΚΓΠ πρέπει να αποκτήσει νέο προσανατολισμό για να ενθαρρύνει τους αγρότες. Πρέπει να παράγουμε καλύτερα προϊόντα, και ο προϋπολογισμός της κοινής γεωργικής πολιτικής πρέπει να χρησιμεύσει στον επαναπροσανατολισμό της εν λόγω πολιτικής.

<SPEAKER ID=160 LANGUAGE="DE" NAME="Kindermann">
Κυρία Πρόεδρε, πριν από λιγότερο από τέσσερις εβδομάδες η Επιτροπή ψήφισε μια πρόταση κανονισμού σχετικά με τις προδιαγραφές υγιεινής για ζωικά υποπροϊόντα που δεν προορίζονται για κατανάλωση από ανθρώπους. Σκοπός ήταν να αποφευχθούν στο μέλλον όχι μόνο μικροβιολογικές, αλλά και οι χημικές μολύνσεις από ζωοτροφές.
<P>
Η εν λόγω πρόταση είναι κατά την άποψή μου ήδη πλήρης και λαμβάνει υπόψη την αρχή της προφύλαξης. Στο πνεύμα μιας μόνιμα κυκλικής οικονομίας θα έπρεπε να είναι δυνατό, οι ελεγμένες και εγκεκριμένες ζωικές ουσίες, να καταναλωθούν από τον άνθρωπο και να χρησιμοποιηθούν για την παραγωγή ζωοτροφών. Ας είμαστε όμως ρεαλιστές. Μια γενική απαγόρευση χρήσης για ζωικά άλευρα για όλα τα ζώα, επομένως και για χοίρους, πουλερικά και ψάρια, όπως ζητήθηκε ήδη από ορισμένα κράτη μέλη και μερικούς συναδέλφους, δεν τεκμηριώνεται επιστημονικά.
<P>
Εάν προεκτείνει κανείς τη σκέψη ορισμένων συναδέλφων του Σώματος, τότε θα έπρεπε να απαγορεύσει την κυκλοφορία στο εμπόριο του κρέατος των αγριόχοιρων. Το σημαντικότερο τώρα είναι στο πνεύμα της πρότασης της Επιτροπής, να εργαστούμε, ούτως ώστε τα ζωικά άλευρα να ανταποκρίνονται στις υψηλότερες προδιαγραφές ασφαλείας. Εφόσον κυκλοφορούν σε κράτη μέλη, τα οποία στην παρούσα φάση δεν εφαρμόζουν τις υψηλότερες τεχνολογικές προδιαγραφές κατά την παραγωγή ζωικών αλεύρων, θα έπρεπε να τους αφαιρεθεί η άδεια παραγωγής, έως ότου πληρούν αποδεδειγμένα τα πρότυπα. Οι τακτικοί και αυστηροί έλεγχοι των τεχνολογικών προδιαγραφών, η τήρηση των νόμιμων διατάξεων κατά την παραγωγή ζωικών αλεύρων πρέπει να αποτελέσουν τμήμα εκτενών κανόνων ασφαλείας.

<SPEAKER ID=161 LANGUAGE="DE" NAME="Graefe zu Baringdorf">
Κυρία Πρόεδρε, βιώσαμε αρκετές καταστάσεις σε αυτή την κρίση ΣΕΒ. Μια Επιτροπή καθαιρέθηκε, μια κυβέρνηση στη Μεγάλη Βρετανία καταψηφίστηκε για παρόμοιους λόγους, ενώ είναι σε εξέλιξη πολιτική κρίση στο εσωτερικό της Γαλλίας - ποιος ξέρει πού θα τελειώσει. Υπάρχουν άνθρωποι και χώρες που μετέτρεψαν την κρίση ΣΕΒ σε εργαλείο. Εμφανίζεται κάποιος αρχηγός κράτους και ανακοινώνει ότι δεν επιτρέπεται να διατρέφονται πλέον τα ζώα με ζωικά άλευρα, με τα οποία όμως ούτως ή άλλως δεν θα επιτρεπόταν ποτέ να διατραφούν, επειδή η Γαλλία δεν πληροί τις προδιαγραφές. Τότε εμφανίζεται μια υπουργός υγείας ενός γερμανικού ομοσπονδιακού κρατιδίου και δηλώνει ότι απαιτεί εκ νέου απαγόρευση εισαγωγής αγγλικού ή γαλλικού βοείου κρέατος. Η εν λόγω υπουργός ωστόσο αρνήθηκε να θεσπίσει ελέγχους, πράγμα που εμείς στην Ένωση ζητήσαμε με την άρση του σχετικού εμπάργκο. Έτσι, θα είχαμε τεστ στη Γερμανία και επομένως την επιστημονική απόδειξη, είτε ότι δεν υπάρχει ΣΕΒ είτε ότι όντως υπάρχουν κρούσματα ΣΕΒ. Τότε δεν θα διαμαρτυρόταν πλέον κανείς, ότι ταξινομήθηκε σε μια κατηγορία, στην οποία δεν ήθελε να ταξινομηθεί, επειδή απλά και μόνο ισχυρίστηκε ότι δεν υπάρχουν κρούσματα ΣΕΒ. Είμαι υποχρεωμένος να ακούσω όσα πρόκειται να δηλώσει ο κ. Gollnisch στο Σώμα, ότι δηλαδή η κοινοβουλευτική του ομάδα πρωτοστάτησε στην αντιπαράθεση για τη ΣΕΒ. Την κοινοβουλευτική σας ομάδα δεν την αντιλήφθηκα καν στην εξεταστική και ελεγκτική επιτροπή ΣΕΒ! Δεν λάβατε καν μέρος σε αυτές!
<P>
(Χειροκροτήματα)
<P>
Στη συνέχεια εμφανίζεται κάποιος Προεδρεύων του Συμβουλίου και μας παραθέτει όλα τα μέτρα που προτίθεται να λάβει. Φυσικά αυτό που είπατε είναι σωστό. Αλλά είναι αυτονόητο, αυτό που μας ανακοινώσατε είναι αυτονόητο! Αυτό είναι ευρωπαϊκή νομοθεσία! Είναι επειγόντως απαραίτητο, να θέσουμε στη διάθεση της Επιτροπής εργαλεία, κάτι που αποτελεί απαίτηση στη Νίκαια, επειδή επίκειται κίνδυνος - ο κ. Bφge το επεσήμανε ήδη - να παραλύσει άμεσα και αυτή η Επιτροπή, για να μπορεί να δράσει και να επιβάλει ποινές, ούτως ώστε να μην παρέλθουν χρόνια μέχρι να εφαρμοστεί αυτό, το οποίο σήμερα αναγνωρίζουμε ως επιστημονικά και πολιτικά απαραίτητο! Αυτό είναι το ουσιαστικό σκάνδαλο, και δεν εξαρτάται - προς το παρόν τουλάχιστον - από την Επιτροπή, αυτό πρέπει να τονιστεί, κύριε Byrne, και χαιρετίζω τη συμβολή σας σήμερα. Εξαρτάται όμως και από την Επιτροπή! Τώρα πλέον εξαρτάται από τα κράτη μέλη που δεν θέλουν να τα εφαρμόσουν. Στο σημείο αυτό πρέπει να ασκήσουμε αποφασιστική πίεση!
<P>
Βρισκόμαστε στο ευρωπαϊκό επίπεδο. Ως εκ τούτου, έλαβα το θάρρος να μιλήσω για τη Γαλλία και τη Γερμανία, επειδή το αντιλαμβανόμαστε ως ευρωπαϊκό πρόβλημα και πρέπει να κρατηθούμε μακριά από τις εθνικές αψιμαχίες που έχουν ξεσπάσει! Είμαστε υποχρεωμένοι να διασφαλίσουμε σε όλους τους ευρωπαίους πολίτες την πολιτική προφύλαξης, πράγμα που το πράξαμε με σοβαρό και λογικό τρόπο. Στο πνεύμα αυτό, χαιρετίζω επίσης το ψήφισμα. Δεν αφήσαμε τους εαυτούς μας να παρασυρθούν και να ταχθούμε υπέρ μιας γενικής απαγόρευσης για τα ζωικά άλευρα, επειδή τότε θα έπρεπε να απαιτούσαμε γενική απαγόρευση για το κρέας. Εάν αυτό που επιτρέπεται να φαγωθεί, δεν επιτρέπεται να δοθεί πλέον στα ζώα, τότε πρόκειται απλά και μόνο όχι για ανοησία, αλλά για λαϊκισμό! Αυτόν το λαϊκισμό πρέπει να τον αποφύγουμε και να συνεχίσουμε να εργαζόμαστε σοβαρά, όπως το έχουμε πράξει ως τώρα!
<P>
(Χειροκροτήματα)

<SPEAKER ID=162 NAME="Παπαγιαννάκης">
Κυρία Πρόεδρε, θα ήθελα να παρακαλέσω την Επιτροπή να μην είναι τόσο βέβαιη στις τοποθετήσεις της και ιδίως στις προβλέψεις της για το μέλλον. Τον Δεκέμβριο του 1995 είχα υποβάλει μια ερώτηση για τον κίνδυνο της ΣΕΒ. Τρεις μήνες πριν σκάσει το σκάνδαλο. Η Επιτροπή μου είχε απαντήσει "δεν υπάρχει κανένα πρόβλημα και κανένας λόγος ανησυχίας" . Επομένως, λίγη σεμνότητα παραπάνω επιβάλλεται, νομίζω.
<P>
Μια ερώτηση προς την Επιτροπή επίσης: έχει μετρήσει το κόστος που έχει αυτή τη στιγμή η σημερινή πολιτική με τα φτηνά κρεατάλευρα και το κόστος που θα είχε το να τα παραμερίσουμε και να ενισχύσουμε την φυτική παραγωγή; Δεν είμαι πια πεπεισμένος ότι τα κρεατάλευρα, μαζί με το κόστος των ελέγχων και τους κινδύνους, είναι φτηνότερα.
<P>
Τρίτον, όλοι οι συνάδελφοι μίλησαν για ελέγχους. Πότε έκανε ελέγχους η Επιτροπή; Έχει τη δυνατότητα να κάνει; Ποια κράτη παρέπεμψε στο Ευρωπαϊκό Δικαστήριο για μη τήρηση της νομοθεσίας; Παραδείγματος χάριν, κυρία Πρόεδρε, για τη σήμανση των βοδινών κρεάτων, θέμα για το οποίο ήμουν ο εισηγητής του Κοινοβουλίου: την εφαρμόζουν όλες οι χώρες; Εγώ στην Αθήνα δεν βλέπω ακόμα ετικέτες. Έχει παραπέμψει κανέναν η Επιτροπή στο Ευρωπαϊκό Δικαστήριο; Θα ήταν πολύ ενδιαφέρον να το γνωρίζαμε, ώστε να μπορέσουμε να συνεχίσουμε τη συζήτηση.
<P>
Κατά τα άλλα, συμφωνώ απολύτως με τα όσα είπαν οι κυρίες συνάδελφοι -και μια φορά δεν είναι έθιμο- η κ. Ainardi, η κ. Auroi, η κ. Grossetκte.

<SPEAKER ID=163 LANGUAGE="IT" NAME="Berlato">
Κυρία Πρόεδρε, ένας από τους κύριους στόχους του Ευρωπαϊκού Κοινοβουλίου, της Επιτροπής και του Συμβουλίου θα πρέπει να συνεχίσει να είναι η εγγύηση της ασφάλειας των τροφίμων, με την εφαρμογή αποτελεσματικών κανονισμών συνοδευόμενων από αυστηρούς ελέγχους, που θα μπορέσουν να ξανακερδίσουν την εμπιστοσύνη των καταναλωτών. Όλα αυτά θα πρέπει να γίνουν σε κλίμα διαφάνειας και ορθότητας, ώστε οι πολίτες να μην αισθάνονται εξαπατημένοι ή εξιλαστήρια θύματα στον βωμό των μεγάλων οικονομικών συμφερόντων. Σε καμία περίπτωση δεν πρέπει τα ζώα που έχουν προσβληθεί από ΣΕΒ να περάσουν στην τροφική αλυσίδα. Είναι απαραίτητο, λοιπόν, να επεκταθεί ένα όσο το δυνατόν πιο αποτελεσματικό σύστημα ελέγχου σε όλα τα κράτη μέλη της Ευρωπαϊκής Ένωσης. Είναι απαραίτητο να ανασταλεί η χρήση ζωικών αλεύρων, μέχρι να καταδειχθεί αναμφισβήτητα ότι η χρήση τους δεν μπορεί να ευνοήσει την εξάπλωση μολύνσεων.
<P>
Ο πανικός που έχει κυριεύσει την κοινή γνώμη κάνει έναν ολόκληρο τομέα να καταρρεύσει και αυτοί που φέρουν το μικρότερο μερίδιο ευθύνης - οι κτηνοτρόφοι - υφίστανται τις χειρότερες συνέπειες, ακριβώς οι κτηνοτρόφοι που είναι τα θύματα - και ασφαλώς όχι οι ένοχοι - των όσων συμβαίνουν. Οι κτηνοτρόφοι τρέφουν τα ζώα τους με τα προϊόντα που τους παρέχουν οι βιομηχανίες, όπως συνέβη πριν από μερικούς μήνες στο Βέλγιο με τις διοξίνες στα κοτόπουλα. Για να μην επωμιστούν μόνο οι κτηνοτρόφοι το κόστος της κρίσης, ζητάμε να προβλεφθούν οικονομικές ενισχύσεις υπέρ τους. Θεωρούμε επίσης απαραίτητο να επισημανθεί κάθε εστία μόλυνσης και να απαγορευτεί η εξαγωγή κρεάτων μέχρις ότου διαπιστωθεί η ασφάλειά τους.

<SPEAKER ID=164 NAME="Maat">
Κυρία Πρόεδρε, θα ήθελα να υπεισέλθω στη χρηματοδοτική πλευρά του θέματος, εκτός άλλων ως εισηγητής για το γεωργικό προϋπολογισμό. Αναφέρθηκαν αρκετά για τη διαδικασία, για την ουσία του προβλήματος με τη ΣΕΒ. Αύριο αρχίζει τριμερής διάλογος για τον προϋπολογισμό του 2001. Χθες, οι συντονιστές των διαφόρων κομμάτων στην Επιτροπή Γεωργίας συμφώνησαν με την πρόταση να χρησιμοποιηθεί από το περιθώριο των 1,3 δισεκατομμυρίων ευρώ που υπάρχει στον γεωργικό προϋπολογισμό ποσό 600 εκατομμυρίων ευρώ για την καταπολέμηση της ΣΕΒ. Από ότι κατάλαβα, για να υποβληθούν σε έλεγχο όλα τα σφάγια άνω των 2 ετών στην Ευρωπαϊκή Ένωση χρειάζονται περίπου 150 εκατομμύρια ευρώ. Ορίστε λοιπόν, Συμβούλιο και Επιτροπή, έχετε μία ευρεία χρηματοδοτική βάση για να ασκήσετε μία πολύ δραστήρια πολιτική. Στις διαπραγματεύσεις μεταξύ Κοινοβουλίου, Συμβουλίου και Επιτροπής δεν θα πρέπει συνεπώς να προκύψει νέα συζήτηση για το εν λόγω ποσό των 600 εκατομμυρίων. Τα περιθώρια υπάρχουν στον προϋπολογισμό, το Κοινοβούλιο έκανε την επιλογή του και τώρα πλέον εναπόκειται σε εσάς να αξιοποιήσετε τις χρηματοδοτικές δυνατότητες για την άσκηση μίας αποφασιστικής πολιτικής για τη ΣΕΒ.
<P>
Η δεύτερη παρατήρηση που ήθελα να κάνω αφορά τις διαδικασίες. Εντύπωση προξενεί το γεγονός ότι το θέμα της ΣΕΒ δεν έχει ακόμη συμπεριληφθεί στην επίσημη ημερήσια διάταξη του Συμβουλίου των Υπουργών Γεωργίας που θα πραγματοποιηθεί την επόμενη Δευτέρα. Λέγεται ότι θα συμπεριληφθεί στην ημερήσια διάταξη, αυτό όμως δεν έχει γίνει ακόμα. Διερωτώμαι πώς είναι δυνατόν, ιδιαίτερα αφ' ης στιγμής την περασμένη εβδομάδα, την Τετάρτη 8 Νοεμβρίου, οι ευρωπαίοι κτηνοτρόφοι συνήλθαν επειγόντως στα πλαίσια της Επιτροπής των Επαγγελματικών Γεωργικών Οργανώσεων της ΕΕ (COPA) και πρότειναν τη θέσπιση δραστικών μέτρων. Πώς μπορούν οι οργανώσεις των καταναλωτών να κάνουν τη φωνή τους να ακουστεί; Δεν είναι δυνατό στη δημόσια συζήτηση που διεξάγεται να προξενούμε την εντύπωση ότι, όσον αφορά την υλοποίηση της πολιτικής εκ μέρους του Συμβουλίου και της Επιτροπής, βρισκόμαστε σε μια κατάσταση που αντιστοιχεί στην εποχή πριν από δύο αιώνες. Σας καλώ να ασκήσετε μία αποφασιστική και οπωσδήποτε διαφορετική πολιτική.
<P>
Όσον αφορά την υλοποίηση των κανόνων, ειπώθηκαν ήδη ορισμένα πράγματα. Θα ήθελα ωστόσο να τονίσω ότι δεν υπάρχει άνθρωπος που να μπορεί να ζήσει χωρίς τροφή ούτε μία ημέρα. Δεν είναι δυνατόν να παραγνωρίζουμε τις πολιτικές προτεραιότητες. Εάν υπάρχει πρόβλημα όσον αφορά την έλλειψη πρωτεϊνών και άλλα προϊόντα, μπορώ να σας διαβεβαιώσω ότι η ευρωπαϊκή αγροτική παραγωγή διαθέτει τις δυνατότητες να το αντιμετωπίσει και όσον αφορά τις ζωοτροφές.

<SPEAKER ID=165 LANGUAGE="EN" NAME="Whitehead">
Κυρία Πρόεδρε, όπως και πολλοί άλλοι, θέλω να ευχαριστήσω τον Επίτροπο Byrne για τη συνηθισμένη του επαγρύπνηση και τον γάλλο υπουργό για την παρουσία του σήμερα εδώ. Ως Αγγλος, χαιρετίζω τα μέτρα που έλαβαν οι Γάλλοι. Γενικά, σήμερα αναγνωρίζεται ότι η ΣΕΒ, που άρχισε ως βρετανική ασθένεια και σήμερα εμφανίζεται ως γαλλική κρίση, είναι στην πραγματικότητα μία ευρωπαϊκή ασθένεια - ένα ευρωπαϊκό πρόβλημα - και σε αυτήν τη βάση πρέπει να αντιμετωπισθεί.
<P>
Δεν πρέπει να υπάρξουν αλληλοκατηγορίες μεταξύ των εθνικών κρατών ή μεταξύ των διαφόρων γενεών κυβερνήσεων γι' αυτό το θέμα. Πρέπει να το επιλύσουμε. Ο υπουργός είπε ότι τα ζωικά άλευρα ήταν φτηνές ζωοτροφές. Δεν είναι φτηνές ζωοτροφές, αν συμβάλλουν στη μετάδοση της ΣΕΒ και της ανθρώπινης προέκτασής της. Αυτό είναι το βασικό πρόβλημα σήμερα.
<P>
Πολλοί ομιλητές είπαν ότι πρέπει να γενικεύσουμε την απαγόρευση των ζωικών αλεύρων ως ζωοτροφών για τα θηλαστικά. Το ΗΒ τα έχει ήδη απαγορεύσει σε όλες τις κτηνοτροφικές μονάδες. Η δική μας Υπηρεσία Προδιαγραφών Τροφίμων θα αποφανθεί σύντομα σχετικά με την ανακύκλωση στο πλαίσιο του ίδιου ζωικού είδους και ελπίζω να την καταδικάσουν και αυτοί. Πρέπει να λάβουμε αυτές τις προφυλάξεις και πρέπει να τις λάβουμε γρήγορα προς όφελος όλων των χωρών της Ευρώπης.
<P>
Ο κ. Byrne δεν είπε σήμερα πολλά πράγματα, όπως συχνά εμφανίστηκε στο παρελθόν να κάνει, σχετικά με τους ελέγχους. Χαίρομαι που εξετάζουμε ακόμη την επέκταση των ελέγχων σε πειραματική βάση. Εξακολουθούν να υπάρχουν αμφιβολίες για την εγκυρότητα των ελέγχων, ιδίως στα πιο νεαρά ζώα, και ακούσαμε από άλλους ομιλητές για το τεράστιο μέγεθος του ζωικού κεφαλαίου που θα έπρεπε να ελεγχθεί στην Ευρώπη, ακόμη και αν έβγαιναν από την τροφική αλυσίδα τα μεγαλύτερης ηλικίας ζώα.
<P>
Τέλος, πρέπει να κινηθούμε γρηγορότερα και να παροτρύνουμε το Συμβούλιο να δράσει εξ ονόματός μας. Όλοι το είπαν αυτό και όλοι ξέρουν ότι είναι αλήθεια. Πρέπει να κινηθείτε. Μόλις ακούσαμε ότι χρειάστηκαν τέσσερα χρόνια για να επιτευχθεί συμφωνία για την απαγόρευση συγκεκριμένων επικίνδυνων συστατικών στην τροφική αλυσίδα. Δεν έχουμε άλλα τέσσερα χρόνια. Ίσως να μην έχουμε ούτε ένα χρόνο. Πρέπει να λάβουμε προφυλάξεις τώρα, όχι μόνο εξ ονόματος εκείνων από εμάς που ανησυχούν αλλά και για λογαριασμό της ατάραχης μειοψηφίας των κρατών μελών. Γι' αυτούς το κάνουμε.

<SPEAKER ID=166 LANGUAGE="FR" NAME="Isler Bιguin">
Κυρία Πρόεδρε, κύριε Πρόεδρε, κύριε Επίτροπε, είμαι ευτυχής που ακούω εδώ, σ' αυτό το αμφιθέατρο, ότι πρέπει να αλλάξει πάση θυσία η ΚΓΠ. Θα ήθελα να υπενθυμίσω απλά σε ορισμένα άτομα ότι οι Πράσινοι ήταν πολύ μόνοι όταν ζητούσαν επίμονα τη μεταρρύθμιση αυτής της ΚΓΠ.
<P>
Σχετικά με τη ΣΕΒ, θέλω από την πλευρά μου να χαιρετίσω την γαλλική απόφαση, αλλά η Προεδρία δεν πρέπει να παραλείψει να αναλάβει επίσης τις ευθύνες της σε θέματα ασφάλειας τροφίμων στο επίπεδο της Ένωσης, και θα ήθελα να αναφερθώ σε δύο σημεία σχετικά.
<P>
Ουσιαστικά, λυπούμαι διότι ούτε το Συμβούλιο ούτε η Επιτροπή επέμειναν στην απόλυτη και άμεση ανάγκη προσαρμογής των πριμοδοτήσεων του χόρτου βοσκής και των πρωτεϊνούχων σπόρων έναντι των δημητριακών, προκειμένου να μην χρειαστεί να αντισταθμίσουμε το επόμενο έτος την έλλειψη πρωτεϊνών με τη χρησιμοποίηση γενετικώς τροποποιημένης σόγιας.
<P>
Εκτιμώ επίσης ότι οι εγκληματικές πράξεις και οι απάτες δεν μπορεί να μένουν ατιμώρητες. Είναι απολύτως εξωφρενικό, μετά από τρεις κρίσεις ΣΕΒ σε μια δεκαετία, να μην έχει βρεθεί κανένας ένοχος, ούτε να έχει διωχθεί δικαστικά. Αυτή η ατιμωρησία δεν μπορεί να συνεχιστεί. Γι' αυτό, ζητώ να διενεργήσει και η Ένωση τις απαραίτητες έρευνες στους παρασκευαστές ζωικών αλεύρων και στα σφαγεία προκειμένου να βρεθούν οι υπεύθυνοι αυτών των υγειονομικών, οικονομικών και κοινωνικών καταστροφών.

<SPEAKER ID=167 LANGUAGE="FR" NAME="Souchet">
Κυρία Πρόεδρε, θα ήθελα να αναφερθώ σε τρία σημεία. Πρώτον, για να ανταποκριθούμε στη δικαιολογημένη και ιδιαίτερα επιτακτική ανάγκη του ευρωπαίου καταναλωτή για ασφαλή τρόφιμα, θα τοποθετήσουμε πολύ ψηλά τον πήχη των ελέγχων και των προφυλάξεων. Αν ωστόσο γενικεύσουμε τα τεστ ανίχνευσης, αν καταστρέψουμε τα ζωικά άλευρα, αν επιβάλουμε τη σφαγή όλου του κοπαδιού για ένα μόνο άρρωστο ζώο, πρέπει να απαιτήσουμε αυστηρά αντίστοιχα υγειονομικά πρότυπα από τρίτες χώρες, που είναι οικονομικοί μας εταίροι και επιδιώκουν να εξάγουν στην Κοινότητα ζώντα ζώα, σφάγια και παρασκευάσματα με βάση το κρέας.
<P>
Δεύτερον, ακόμα και πριν από αυτήν την κρίση, η Κοινότητα υπέφερε από ένα σοβαρό έλλειμμα σε φυτικές πρωτείνες, από τότε που αποδεχθήκαμε στο Blair House έναν απίθανο περιορισμό των ελαιοπρωτεϊνούχων σπόρων μας στο 30% των αναγκών μας, για να ευχαριστήσουμε τις Ηνωμένες Πολιτείες και τους εξαγωγείς σόγιας. Σήμερα, η Κοινότητα δεν μπορεί, δεν έχει το δικαίωμα να καλλιεργεί περισσότερα από 5,5 εκατομμύρια εκτάρια ελαιοπρωτεϊνούχων σπόρων, ενώ οι ανάγκες μας είναι 18 εκατομμύρια εκτάρια. Γι' αυτό, οι παρασκευαστές τροφίμων αναγκάστηκαν να κάνουν μαζική χρήση των ζωικών αλεύρων για την παρασκευή των προϊόντων τους. Και αύριο, με την απαγόρευση αυτών των αλεύρων, θα μας λείψουν εκατομμύρια επιπλέον εκτάρια ελαιοπρωτεϊνούχων καλλιεργειών.
<P>
Η τωρινή κρίση τονίζει λοιπόν τον παράλογο χαρακτήρα των συμβιβασμών που έκανε η Ευρωπαϊκή Ένωση στα πλαίσια της GATT. Το είχαμε καταγγείλει, εδώ μάλιστα, με τον Jimmy Goldsmith, τότε. Έχουμε τα εδάφη, έχουμε το κλίμα, έχουμε την τεχνογνωσία που χρειαζόμαστε για να αντικαταστήσουμε αμέσως τις ζωικές πρωτεΐνες με φυτικές, μη γενετικώς τροποποιημένες πρωτεΐνες, αλλά, χρηματοδοτώντας την αγρανάπαυση, παραιτηθήκαμε από μόνοι μας του δικαιώματος να καλλιεργούμε στα εδάφη μας τις φυτικές πρωτεΐνες που χρειαζόμαστε επιτακτικά για να θρέψουμε τα ζώα μας και για να θρέψουμε τον πληθυσμό μας.
<P>
Γι' αυτό η Ομάδα μας υπέβαλε μια τροπολογία που ζητεί από το Συμβούλιο και την Επιτροπή να εξεύρουν τα μέσα προκειμένου να ξεκινήσει ξανά στην Ευρώπη η καλλιέργεια των εν λόγω φυτικών πρωτεϊνών που θα αντικαταστήσουν κατά το βέλτιστο τις ζωικές πρωτεΐνες με προϊόν και τη διαγονιδιακή αμερικανική σόγια. Ζητούμε επίσης την επαναδιαπραγμάτευση, στα πλαίσια του ΠΟΕ, του καταστροφικού αυτού άρθρου της συμφωνίας Blair House που δένει τα χέρια των δικών μας παραγωγών ελαιοπρωτεϊνούχων σπόρων.
<P>
Τέλος, αποτελεί καθήκον της Κοινότητας να τείνει χείρα βοηθείας σε όλους τους φορείς του κλάδου της παραγωγής βοείου κρέατος που πλήττονται από τη βαθιά αποσταθεροποίηση των αγορών τους, προκειμένου να τους βοηθήσει να επωμιστούν το οικονομικό κόστος των υποχρεωτικών ελέγχων και της καταστροφής των ζωικών αποβλήτων που έχουν αποσυρθεί από την τροφική αλυσίδα, όπως και τα απαραίτητα μέτρα προώθησης, διότι διαφορετικά δεν είναι πλέον ανάγκη να ομιλούμε ακόμα για κοινή γεωργική πολιτική.

<SPEAKER ID=168 LANGUAGE="DE" NAME="Schnellhardt">
Κυρία Πρόεδρε, κύριε Επίτροπε, κυρίες και κύριοι, όταν στο πλαίσιο της εξεταστικής επιτροπής αναλάβαμε δράση σε σχέση με τη ΣΕΒ, έπρεπε να αποκαλύψουμε και να εξαλείψουμε προ πάντων συγκαλύψεις, μυστικά και απάτες και να λάβουμε μέτρα, τα οποία στο σύνολο της δράσης ήταν εξαιρετικά επιτυχή και προσέφεραν επίσης την αφετηρία για την επίλυση του προβλήματος της ΣΕΒ. Αυτό αναφέρθηκε σήμερα ήδη πολλές φορές: Η εφαρμογή των αποφάσεων που λάβαμε, αποτελεί το ουσιαστικό πρόβλημα σε όλη αυτή την υπόθεση.
<P>
Κύριε Επίτροπε, σας ευχαριστώ ιδιαίτερα, επειδή τηρήσατε την υπόσχεση που δώσατε κατά την παρουσίασή σας, και μέχρι τούδε την έχετε τηρήσει στο έπακρο. Έχετε υποβάλει προτάσεις - ενθυμούμαι τη Λευκή Βίβλο και τις προδιαγραφές υγιεινής. Σας διαβεβαιώνω εξάλλου ότι οι υγειονομικοί κανόνες πρόκειται να αναλυθούν γρήγορα σε αυτό το Κοινοβούλιο. Θα εργαστούμε γρήγορα, ούτως ώστε να μπορούν να εφαρμοστούν αποτελεσματικά τα επόμενα χρόνια. Ωστόσο, δεν διακρίνω στο Συμβούλιο καμιά κινητικότητα σε αυτό το επίπεδο. Διαπιστώνω μόνο δηλώσεις και γνωμοδοτήσεις, αλλά όχι αποφάσεις που να συμβαδίζουν με αυτή την οδηγία ή αυτούς τους κανονισμούς.
<P>
Εκείνο που θεωρώ απίστευτο, είναι αυτή η μόνιμη δυσαρέσκεια στο Συμβούλιο σχετικά με την εξαγωγή και εισαγωγή κρέατος. Στην προκειμένη περίπτωση, ξύπνησαν απλά και μόνο συγκινήσεις. Ο πληθυσμός παρακινήθηκε στην κυριολεξία, ουσιαστικά μόνο προς το συμφέρον της ασφάλειας της αγοράς για το βόειο κρέας. Δεν συνέβη τίποτα παραπέρα! Εδώ ξυπνά η δεύτερη συγκίνηση, όταν γνωστοποιείται κάτι με εντελώς δραστικό τρόπο, όταν απαγορεύεται η διατροφή όλων των ζώων με ζωικά άλευρα σφαγίων. Εφαρμόστε λοιπόν ό,τι αποφασίσαμε, και τότε δεν θα χρειάζεται πλέον να ασχολούμαστε με τα θέματα αυτά. Αυτό μου θυμίζει την καύση των μαγισσών το μεσαίωνα. Έτσι και τώρα αναζητούνται υπεύθυνοι, οι οποίοι ουδεμία ευθύνη φέρουν. Οι αιτίες έγκεινται αλλού.
<P>
Θα ήθελα να προτείνω να καθιερώσουμε πάραυτα αυτούς τους ελέγχους, τους οποίους μελετάτε και εσείς, κύριε Επίτροπε, όχι δειγματοληπτικά, αλλά για κάθε ζώο μετά από κάθε σφαγή και χωρίς περιορισμούς, ανάλογα με την ηλικία. Τότε θα μπορέσουμε να διαβεβαιώσουμε τον πολίτη: αυτό είναι το κρέας, ελέγχθηκε και μπορείς να το φας. Καλύτερη λύση από αυτή δεν υπάρχει. Υπολόγισα επίσης τις δαπάνες: 10 λεπτά του ευρώ το κιλό. Δεν χρειάζεται επομένως να φιλονικούμε πλέον εδώ για εκατομμύρια. Ο πολίτης θα το πληρώσει. Είμαι απόλυτα βέβαιος γι' αυτό!

<SPEAKER ID=169 LANGUAGE="IT" NAME="Lavarra">
Κυρία Πρόεδρε, κύριε Επίτροπε, κύριε Υπουργέ, πρέπει όλοι να ξεκινήσουμε από μια στοιχειώδη και δεσμευτική υπόθεση. Είναι απαράδεκτο οι πρώτες ύλες ή οι σύνθετες τροφές να ενέχουν κινδύνους για τα ζώα και για τους ανθρώπους. Η τροφή θα πρέπει να τρέφει τον άνθρωπο με ασφάλεια. Αυτές τις μέρες, παρ' όλες τις εξελίξεις και την πρόοδο της νομοθεσίας μας, πρέπει να διαβιβάσουμε στους πολίτες ένα ισχυρό και αδιαμφισβήτητο μήνυμα. Οφείλουμε να διαβεβαιώσουμε την κοινή γνώμη ότι η Ευρώπη των δικαιωμάτων προστατεύει πράγματι τα δικαιώματα που ορίζουν οι Συνθήκες της και ο Ευρωπαϊκός Χάρτης των Θεμελιωδών Δικαιωμάτων.
<P>
Κύριε Επίτροπε, είμαι βέβαιος ότι το Κοινοβούλιο θα σας παράσχει κάθε απαραίτητη υποστήριξη στις νέες πρωτοβουλίες. Χρειάζονται σαφή μέτρα. Πιστεύω ότι η πλήρης απαγόρευση των ζωικών αλεύρων, μέχρι αποδείξεως του εναντίου, είναι ένα απαραίτητο μέτρο, όπως απαραίτητη είναι και η καθιέρωση των γενικευμένων ελέγχων, η εναρμόνιση και η αποτελεσματική εφαρμογή της κοινοτικής οδηγίας σε όλα τα κράτη μέλη, όπως επίσης ο έλεγχος της εφαρμογής των νέων κανόνων για την επισήμανση των προϊόντων, αλλά και η όσο το δυνατόν ταχύτερη επεξεργασία αυτών των κανόνων.
<P>
Τελειώνω με την εξής αρχή: θα υπάρξει βέβαια πολύ υψηλό κόστος για αυτά τα μέτρα, αλλά η προτεραιότητα μας είναι η υγεία. Και, κατά δεύτερον, χωρίς αυτές τις διαβεβαιώσεις, η μείωση της κατανάλωσης θα έχει αρνητικό αντίκτυπο σε ολόκληρη την παραγωγή. Γι' αυτό, οι καταναλωτές και οι παραγωγοί πρέπει να ενωθούν και να διεκδικήσουν περισσότερες εγγυήσεις σχετικά με την απαραβίαστη αρχή της υγιεινής των τροφών.

<SPEAKER ID=170 LANGUAGE="DE" NAME="Breyer">
Κυρία Πρόεδρε, χαιρετίζω ιδιαίτερα το γεγονός ότι η Επιτροπή τάχθηκε επιτέλους με θέρμη υπέρ των ενιαίων ελέγχων. Όπως μάλιστα έδειξε το παράδειγμα της Γαλλίας: Όποιος ψάχνει, βρίσκει!
<P>
Κύριε Επίτροπε, σας παρακαλώ θερμά να φροντίσετε, ούτως ώστε οι έλεγχοι αυτοί να πραγματοποιηθούν και σε άλλα κράτη μέλη. Δεν είναι δυνατόν, π.χ. στη Γερμανία να μην ισχύουν ενιαίοι έλεγχοι, αλλά να εφαρμόζονται τέτοιου είδους έλεγχοι μόνο στο ομόσπονδο κρατίδιο της Βόρειας Ρηνανίας-Βεστφαλίας, από φόβο ότι δεν θα μπορεί πλέον να ισχυριστεί ότι είναι απαλλαγμένο από τη ΣΕΒ. Αυτό φυσικά δεν επιτρέπεται να συμβαίνει, και συνεπώς, μπορώ μόνο να ελπίζω ότι η Επιτροπή θα ασκήσει έντονη πίεση στα κράτη μέλη, τα οποία από ανησυχία, να μην εμφανίσουν κρούσματα ΣΕΒ, δεν εφαρμόζουν τους ελέγχους ΣΕΒ. Αυτό αποτελεί μια σκόπιμη έκθεση σε κίνδυνο των καταναλωτών και δεν επιτρέπεται να γίνει αποδεκτή. Στην προκειμένη περίπτωση, χρειάζεται μια ευρεία εκστρατεία ενημέρωσης.
<P>
Αντιτάσσομαι ωστόσο αποφασιστικά στη δήλωση της Επιτροπής, ότι η άμεση απαγόρευση διατροφής των ζώων με ζωικά άλευρα αποτελεί αιτία πρόκλησης πανικού. Τουναντίον! Θεωρώ υποδειγματικό το γεγονός ότι η Γαλλία ξεπέρασε τις δυσχέρειες και τόλμησε αυτό το βήμα. Κύριε Επίτροπε, θεωρώ μάλιστα κυνικό, όταν ισχυρίζεστε ότι αυτό δεν επιτρέπεται να συμβεί για λόγους προστασίας του περιβάλλοντος. Δεν μπορεί βέβαια στα σοβαρά να αναμένετε, ότι θα τρεφόμαστε με ειδικά απορρίμματα για να λυθεί έτσι το ζήτημα των αποβλήτων!
<P>
Γενικά, θεωρώ ήδη κάπως ντροπή, ότι γίνεται πολύ λόγος για την αποζημίωση των γεωργών και των κτηνοτρόφων. Ίσως θα έπρεπε να σκεφτούμε εκ νέου τα θύματα και τους πολλούς συγγενείς των ανθρώπων που πέθαναν από την ασθένεια Creutzfeldt-Jacob.

<SPEAKER ID=171 NAME="Τρακατέλλης">
Κύριε Επίτροπε, άκουσα με πολύ μεγάλη προσοχή αυτά που είπατε και μου έκανε εντύπωση ότι σε κάποιο σημείο του λόγου σας είπατε ότι δεν έχετε το μαγικό ραβδί για να μπορέσετε αμέσως να λύσετε αυτό το θέμα. Και θα σας απαντούσα ότι δεν χρειαζόμαστε το μαγικό ραβδί, χρειαζόμαστε δύο πράγματα: πρώτον, να ενστερνιστούμε ότι η υγεία, η δημόσια υγεία, είναι προτεραιότητα έναντι όλων των άλλων πολιτικών. Εάν αυτό το ενστερνιστούμε, όχι απλώς να το διακηρύττουμε, να το πιστεύουμε, τότε βεβαίως έρχεται και το δεύτερο στοιχείο, το οποίο είναι η πολιτική βούληση. Και αν είχαμε την πολιτική βούληση, σας διαβεβαιώ ότι αυτό το πρόβλημα δεν θα υπήρχε σήμερα, διότι είναι γνωστά τα στοιχεία του προβλήματος. Και ξέρουμε και για τα κρεατάλευρα και ξέρουμε ότι υπάρχουν και τεστ και μπορούμε να βρούμε τα ζώα τα οποία προέρχονται από κοπάδια τα οποία πρέπει να εξολοθρευτούν για να μπορέσουμε να αντιμετωπίσουμε το πρόβλημα. Όλα αυτά τα γνωρίζουμε. Τι είναι αυτό που μας εμποδίζει να δράσουμε και πρέπει κάθε φορά να υπάρχει μια κρίση για να ερχόμαστε εδώ και να διαβεβαιώνουμε ότι εμείς στο Κοινοβούλιο πιστεύουμε ότι είναι πρώτη προτεραιότητα η δημόσια υγεία;
<P>
Και εσείς το λέτε αυτό, αλλά δεν ξέρω κατά πόσο το Συμβούλιο το έχει καταλάβει. Διότι κατά βάση κάπου δεν μπορούμε να δράσουμε. Δεν μπορούμε να εφαρμόσουμε αυτά τα οποία ξέρουμε. Και είναι γνωστό ότι είναι καλύτερη η πρόληψη από οτιδήποτε άλλο. Πολύ περισσότερο που στην περίπτωση αυτή δεν υπάρχει καν θεραπεία, είναι γνωστό ότι αυτή η επιζωοτία επιφέρει φοβερά δεινά και είναι τραγικές οι συνέπειες και δεν ξέρουμε και πού θα μας οδηγήσουν. Διότι δεν έχει ακόμη επιδημιολογικά χαρακτηριστεί σε όλα της τα στοιχεία. Λοιπόν παίζουμε με την φωτιά. Και μου κάνει εντύπωση το ότι ερχόμαστε εδώ και λέμε όλοι τα ίδια και τα ίδια. Εγώ άκουσα τους συναδέλφους μου. Όλοι λένε σωστά πράγματα. Σκοπός είναι να τα εφαρμόσουμε. Θέλουμε εφαρμογή, κύριοι του Συμβουλίου, θέλουμε δράση και τη θέλουμε σε όλη την Ευρωπαϊκή Ένωση, δεν την θέλουμε αποσπασματικά να την εφαρμόζει η Γαλλία ή ο ένας ή ο άλλος. Πρέπει να εφαρμοστεί παντού, άμεσα και τώρα.

<SPEAKER ID=172 NAME="Campos">
Κυρία Πρόεδρε, έχω τη βαθιά πεποίθηση ότι λείπει το πολιτικό, ηθικό και παιδαγωγικό κύρος από όλη την Ένωση για να μπορεί να μιλάει για ποιότητα και ασφάλεια στον τομέα των τροφίμων. Και δεν ήταν τυχαίο που ο κύριος Πρόεδρος του Συμβουλίου ή ο κύριος Επίτροπος απέφυγαν να αναφέρουν τη βασική αιτία πρόκλησης όλων αυτών των προβλημάτων στην διατροφική αλυσίδα που, όπως είναι προφανές, είναι η ίδια η κοινή γεωργική πολιτική. Το Κοινοβούλιο ψηφίζει το μισό προϋπολογισμό για να ενθαρρύνει την παραγωγή. Σήμερα, σύγχρονος αγρότης δεν είναι αυτός που παράγει αλλά αυτός που είναι ικανός να παράγει με ποιότητα και ασφάλεια. Αλλά οι αξιότιμοι κύριοι δεν τον βοηθούν. Διότι οι αξιότιμοι κύριοι βοηθούν μόνο εκείνους που παράγουν ποσότητα και, κατά συνέπεια, δαπανούν μεγάλο μέρος του προϋπολογισμού για την ενίσχυση των προβλημάτων αυτών! Αυτών όπως και άλλων που θα προκύψουν αργότερα! Αλλά οι αξιότιμοι κύριοι δεν θέλουν να αποδεχθούν την αρχή ότι πρέπει να τεθεί τέλος στην διατροφή των ζώων με υπολείμματα άλλων ζώων...
<P>
Μιλήσαμε ήδη για το Ηνωμένο Βασίλειο, την Πορτογαλία, και τώρα μιλάμε εδώ για τη Γαλλία. Και εγώ θα περιμένω εδώ τον κύριο Επίτροπο για την επόμενη περίπτωση, διότι μέσα σε ένα χρόνο θα έχουμε μία άλλη χώρα, νέα κρούσματα. Διότι το βασικό ζήτημα είναι ο κύριος Πρόεδρος του Συμβουλίου και ο κύριος Επίτροπος να πειστούν ότι σήμερα δεν είναι δυνατή, δεν είναι αποδεκτή μία πολιτική που υπαγορεύεται από μεταπολεμικές αρχές. Οι αξιότιμοι κύριοι πρέπει να θέσουν τέρμα σε όλες τις ενισχύσεις στην παραγωγή και να περάσουν στις ενισχύσεις στην ποιότητα, την ασφάλεια των τροφίμων και τη διαφύλαξη των πόρων. Διαφορετικά δεν θα έχουμε μία διατροφική αλυσίδα που θα παρέχει εγγυήσεις στους καταναλωτές. Θα συνεχίσουμε εδώ να εξαπατούμε διαρκώς τους αγρότες και τους καταναλωτές.

<SPEAKER ID=173 NAME="Oomen-Ruijten">
Κυρία Πρόεδρε, το θέμα της ΣΕΒ δεν λέει να εξαφανιστεί από τα μέσα ενημέρωσης. Το ίδιο ισχύει και για φρικτές εικόνες ανθρώπων που πάσχουν από την ασθένεια Creutzfeldt-Jakob, παρά τις πάμπολλες δράσεις που έχουν αναληφθεί στα κράτη μέλη αλλά και σε ευρωπαϊκή κλίμακα. Η συζήτηση που πραγματοποιούμε σήμερα σχετικά με τις επιπτώσεις της κρίσης με την ΣΕΒ και για τον τρόπο με τον οποίο θα μπορούσαμε να τις καταπολεμήσουμε αφορά ορισμένα πάρα πολύ σημαντικά σημεία. Κατά πρώτον, πρόκειται για τους ελέγχους που πρέπει να πραγματοποιηθούν και εδώ θα ήθελα να πω ότι χαίρομαι που δεν καθορίσαμε μια ορισμένη ηλικία. Κατά δεύτερον, πρόκειται για την ενδεχόμενη χρήση οστεάλευρου στις ζωοτροφές, θέμα για το οποίο διεξάγεται ζωηρή συζήτηση στο Σώμα.
<P>
Σήμερα όλοι γνωρίζουν πλέον ότι υπάρχει μια σχέση μεταξύ της χρήσης οστεάλευρου στις ζωοτροφές και της ΣΕΒ, που παρεμπιπτόντως αφορά ένα πολύ αφύσικο τρόπο διατροφής των ζώων. Πρέπει λοιπόν να αναληφθεί δράση. Στις Κάτω Χώρες, οι κανόνες για τη χρήση υπολοίπων από ζωικά σφάγια στις ζωοτροφές είναι σήμερα αρκετά αυστηροί. Από το 1989, δεν επιτρέπεται πλέον η χρήση πρωτεϊνών θηλαστικών και μηρυκαστικών στις ζωοτροφές που προορίζονται για τα μηρυκαστικά. Εκτός αυτού, η ρύθμιση αναπροσαρμόζεται διαρκώς και ακολουθεί τις απαιτήσεις σε ευρωπαϊκή κλίμακα. Αυστηροί κανόνες ισχύουν επίσης για τη χρήση λίπους και αίματος. Μου προξενεί λοιπόν έκπληξη που κάτω από αυτές τις συνθήκες επιτρέπεται ακόμη η χρήση ή η επεξεργασία σφαγίων.
<P>
Παρότι δεν έχει αποδειχθεί απόλυτα ότι υπάρχει κίνδυνος, επιδοκιμάζω την πρόθεση των Κάτω Χωρών να απαγορεύσουν παντελώς από την 1η Ιουλίου 2001 τη χρήση σφαγίων στις ζωοτροφές. Έχοντας υπόψη αυτά που συνέβησαν στο παρελθόν, δεν μπορούμε επίσης να επιτρέψουμε να περιέλθουν τα εν λόγω σφάγια κατ' οιονδήποτε τρόπο στην τροφική αλυσίδα. Μαζί με όλους τους συναδέλφους μου, απευθύνω έκκληση να μην περιμένουμε έως τον Ιούλιο του 2001 αλλά να φροντίσουμε να ισχύσει από τώρα, δηλαδή σχεδόν αμέσως, η εν λόγω απαγόρευση.
<P>
Η ανάγκη για τη θέσπιση αυστηρών ευρωπαϊκών μέτρων είναι προφανής. Δεν αναφέρομαι συνεπώς μόνο σε εθνικά μέτρα, γιατί η λειτουργία της εσωτερικής αγοράς θα διαταραχθεί σημαντικά σε περίπτωση που αφήνεται συνεχώς στις εθνικές αρχές να αποφασίζουν εάν και κατά πόσον θα απαγορεύσουν τη χρήση σφαγίων στις ζωοτροφές. Προς το συμφέρον λοιπόν της εσωτερικής αγοράς αλλά και για την ενίσχυση της εμπιστοσύνης των ευρωπαίων καταναλωτών, τάσσομαι υπέρ μιας γενικής και άμεσης απαγόρευσης. Όσον αφορά τη συλλογή των σφαγίων, θα ήθελα να καλέσω τον Επίτροπο να φροντίσει ώστε να υπάρξει μία σαφής κατάσταση σε ευρωπαϊκή κλίμακα. Σε πολλές περιπτώσεις βλέπουμε και στη δική μας χώρα να εγκαταλείπονται απλώς νεκρά πρόβατα ή μοσχάρια, επειδή τα έξοδα για την περισυνέλεξή τους είναι πάρα πολύ υψηλά.
<P>
Ζητώ λοιπόν από την Ευρωπαϊκή Επιτροπή να φροντίσει ώστε να υπάρξει κάποια εναρμόνιση στο σημείο αυτό. Αν δεν το κάνει τώρα θα πρέπει τουλάχιστον να το κάνει αργότερα γραπτώς, έτσι ώστε να γνωρίζουμε που βρισκόμαστε.

<SPEAKER ID=174 LANGUAGE="EN" NAME="Parish">
Κυρία Πρόεδρε, σήμερα ομιλώ τόσο ως βουλευτής, όσο και ως εκτροφέας βοοειδών από το Ηνωμένο Βασίλειο. Ο κτηνοτροφικός τομέας στη Βρετανία επλήγη σοβαρά από την κρίση της ΣΕΒ τόσο από οικονομική άποψη, όσο και από την άποψη της εμπιστοσύνης των καταναλωτών. Ωστόσο, με τα χρόνια μάθαμε πολλά για το πώς να βάλουμε το σπίτι μας σε τάξη. Τώρα διαθέτουμε ένα διπλό σύστημα ασφάλειας για το βόειο κρέας μας. Πρόσφατα, δημοσιεύθηκε στο ΗΒ η έρευνα Phillips για την ΣΕΒ. Χαίρομαι που διαβάσατε αυτήν την έκθεση, Επίτροπε Byrne. Ελπίζω να δράσετε αναλόγως.
<P>
Και η γαλλική κυβέρνηση πρέπει να διαβάσει αυτήν την έκθεση, γιατί κινδυνεύει να κάνει τα ίδια ακριβώς λάθη που κάναμε εμείς στο ΗΒ την εποχή της δικής μας κρίσης της ΣΕΒ. Τώρα, όμως, έχουμε το πλεονέκτημα της απόστασης. Προτρέπω τη γαλλική κυβέρνηση να διδαχθεί από εμάς. Ποτέ δεν με έπεισε το επιχείρημα της Γαλλίας ότι η πολιτική της σφαγής όλου του ζωικού κεφαλαίου είναι ο σωστός τρόπος για να αντιμετωπιστούν οι εξάρσεις της ΣΕΒ σε αυτή τη χώρα.
<P>
Το πρόσφατο πρόβλημα στη Νορμανδία, με το μολυσμένο ζώο που παρουσιαζόταν ως υγιές, αναδεικνύει την αντίσταση της κοινότητας των κτηνοτρόφων στην προοπτική της σφαγής ολόκληρων των κοπαδιών τους. Επιπλέον, οι πρόσφατοι έλεγχοι που πραγματοποιήθηκαν σε νεκρά ζώα στη Γαλλία έδειξαν πολλές κρυμμένες περιπτώσεις ΣΕΒ. Από καιρό υποψιαζόμουν ότι, προκειμένου να αποφύγουν τη σφαγή ολόκληρων κοπαδιών, κάποιες κτηνοτροφικές μονάδες στη Γαλλία θανατώνουν κρυφά ζώα και τα θάβουν.
<P>
Το βρετανικό σύστημα απομάκρυνσης των μολυσμένων ζώων από τα κοπάδια και καταβολής υψηλής αποζημίωσης γι' αυτά τα ζώα ενθαρρύνει τους κτηνοτρόφους να δηλώνουν τα κρούσματα της ΣΕΒ που συναντούν. Καλώ την Ευρωπαϊκή Επιτροπή να προβεί σε πλήρη έλεγχο των συστημάτων που υπάρχουν στη Γαλλία για τα κρούσματα της ΣΕΒ.
<P>
Στη Βρετανία μάθαμε επίσης πως είναι πολύ δύσκολο να σταματήσουμε τα κρεατάλευρα και τα οστεάλευρα, τα οποία παράγονται και ενσωματώνονται στις ζωοτροφές των χοίρων και των πουλερικών, και επίσης - είτε τυχαία είτε ηθελημένα - καταλήγουν στις τροφές που προορίζονται για τα βοοειδή και τα μηρυκαστικά. Είναι πολύ δύσκολο για ένα εργοστάσιο ζωοτροφών να εγγυηθεί ότι όλες οι γραμμές παραγωγής του έχουν καθαριστεί από ζωικά άλευρα πριν αρχίσει να παράγει ζωοτροφές για χοίρους και πουλερικά. Εδώ και πολύ καιρό είμαι της άποψης ότι πρέπει να απαγορεύσουμε πλήρως τη χρήση ζωικών αλεύρων στις ζωοτροφές σε όλη την Ευρώπη.
<P>
Η Γαλλία πρόσφατα απαγόρευσε την πώληση βοείου κρέατος με κόκαλο και πολλές γαλλικές επαρχίες σταμάτησαν την κατανάλωση γαλλικού βοείου κρέατος στα σχολεία. Ένας από τους κύριους λόγους αυτής της ενέργειας είναι ότι ο γαλλικός Οργανισμός Τροφίμων παίρνει πολύ σοβαρά την αρχή της πρόληψης. Προτείνω και η Ευρωπαϊκή Επιτροπή να χρησιμοποιήσει την αρχή της πρόληψης για το κρέας γαλλικής προέλευσης. Ώσπου η γαλλική κυβέρνηση να μπορέσει να εγγυηθεί την απόλυτη ασφάλεια του γαλλικού βοείου κρέατος, η Επιτροπή πρέπει να απαγορεύσει όλες τις εξαγωγές από τη Γαλλία προς την υπόλοιπη Κοινότητα, ιδίως κρέατος βοοειδών ηλικίας άνω των 30 μηνών.
<P>
Αυτή τη στιγμή, η βιομηχανία του ΗΒ μεταποιεί γαλλικό βόειο κρέας αξίας £2 εκατομμυρίων. Αυτό είναι απολύτως απαράδεκτο ενόψει των προβλημάτων της ΣΕΒ στη Γαλλία.
<P>
Πριν από ένα χρόνο και κάτι, 16 από τους καλύτερους επιστήμονες της Ευρώπης, με προεδρεύοντα ένα Γάλλο, δήλωσαν ότι το βρετανικό βόειο κρέας είναι ασφαλές για κατανάλωση σε όλη την Ευρώπη και, παρόλ' αυτά, η Γαλλία διατήρησε παρανόμως την απαγόρευση εισαγωγής βρετανικού βοείου κρέατος. Είναι εντελώς υποκριτικό εκ μέρους της Γαλλίας να διατηρεί την απαγόρευσή της για το βρετανικό βόειο κρέας.

<SPEAKER ID=175 LANGUAGE="EN" NAME="Paisley">
Το Ηνωμένο Βασίλειο υπέφερε από την τρομερή αυτή μάστιγα. Θα ήθελα να πω, εκ μέρους της αγροτικής κοινότητας, ότι είναι οι άνθρωποι στους οποίους πέφτει συχνά ο λίθος του αναθέματος, αλλά δεν φταίνε. Ο επίτροπος Byrne ήταν πολύ δριμύς σήμερα στην εναρκτήρια δήλωσή του, όταν είπε στο Σώμα ότι είναι έτοιμος να εξετάσει το θέμα των ζωικών αλεύρων και να το προχωρήσει.
<P>
Θέλω να του πω σήμερα, που άκουσε αυτήν τη συζήτηση: δεν καταλαβαίνει ότι είναι κάτι που πρέπει να γίνει αμέσως; Όπως είπε μόλις πριν από λίγο ο προηγούμενος ομιλητής, ο μόνος τρόπος να χειριστούμε την απαγόρευση των ζωικών αλεύρων είναι να τη θεσπίσουμε ως πλήρη απαγόρευση, διαφορετικά δεν μπορεί να αστυνομευτεί. Κατά συνέπεια, το δηλητήριο μπαίνει στο σύστημα και το καταστρέφει.
<P>
Απευθύνω ιδιαίτερη έκκληση στον Επίτροπο σήμερα να σημειώσει όσα λέχθηκαν, ουσιαστικά από όλες τις ομάδες σε αυτήν την συζήτηση, και να προβεί γρήγορα στην επιβολή της απαγόρευσης όλων των ζωικών αλεύρων στην Ευρωπαϊκή Κοινότητα.

<SPEAKER ID=176 LANGUAGE="FR" NAME="Patriat">
. (FR) Κυρία Πρόεδρε, κυρίες, κύριοι βουλευτές, κύριε Επίτροπε, με ενδιαφέρον άκουσα όλες τις παρεμβάσεις σας.
<P>
Το πρόβλημα σήμερα δεν είναι να δικάσουμε κάποιον για τις καθυστερήσεις όσον αφορά τον κανονισμό ή τις ευθύνες που προκύπτουν, και, απευθυνόμενος σε όλους λέω ότι το πρόβλημα, είναι ότι έχουμε όλοι μια κοινή επιτακτική ανάγκη, την ασφάλεια των τροφίμων. Είναι μια δικαιολογημένη απαίτηση εκ μέρους όλων των ευρωπαίων καταναλωτών. Είναι μια επιτακτική ανάγκη για τις δημόσιες αρχές, εθνικές ή ευρωπαϊκές. Πιστεύω ότι οφείλουμε, σήμερα, να προσπαθήσουμε, μετά από τις συζητήσεις σας, να χαράξουμε μια δυνατή, σαφή πολιτική, τόσο όσον αφορά τη μέθοδο όσο και τα μέσα, για να μπορέσουμε να εξασφαλίσουμε αυτή την επιτακτική ανάγκη.
<P>
Η Προεδρία, θεωρεί ότι η μέθοδος πρέπει να βασίζεται στην επιστημονική μελέτη και τη διαβούλευση. Πρέπει να γνωρίζουμε σήμερα, αφού είμαστε μέσα στην αβεβαιότητα, ποια είναι τα επιστημονικά δεδομένα, ποια είναι τα μέτρα που πρέπει να λάβουμε. Και το δεύτερο σημείο, είναι να μελετήσουμε τη σκοπιμότητα αυτών των μέτρων, που περνάει μέσα από την επεξεργασία των αλεύρων, την καθιέρωση ελέγχων. Είναι στη συνέχεια η γρήγορη εφαρμογή αυτών των μέσων και τελικά ο έλεγχος. Και όλοι αναφερθήκατε, ο ένας μετά τον άλλο, σε αυτά τα προβλήματα.
<P>
Σήμερα, ο έλεγχος: ξεκινώντας από το τελευταίο σημείο, κύριε. Επίτροπε, σας ευχαριστώ για τα λόγια που είπατε, τα οποία δείχνουν το ανοικτό πνεύμα της Επιτροπής, τη δυνατότητα μελέτης όλων των προβλημάτων και την πολύ γρήγορη καθιέρωση, όπως το επιθυμείτε, της Ευρωπαϊκής Αρχής Τροφίμων. Όμως, οι έλεγχοι δεν είναι παρά έλεγχοι, και στο βαθμό που μένει και η ελάχιστη πιθανότητα να υπάρχουν είτε νοθείες, είτε απάτες, είτε λάθη στη χρήση, αυτή η αμφιβολία, έστω και ελάχιστη, μένει στο μυαλό των ανθρώπων και μερικές φορές στιγματίζει το σύνολο αυτού του κλάδου.
<P>
Η γενίκευση των ελέγχων: βεβαίως, πιστεύω ότι πρέπει - και το ζητήσατε όλοι - να αυξηθεί ο αριθμός των ελέγχων. Κάποιες χώρες έχουν ήδη αρχίσει να το πράττουν. Ευχόμαστε να αυξηθούν σε συγκεκριμένες ομάδες βοοειδών και αιγοπροβάτων. Σήμερα όμως, δεν βλέπω πώς θα ήταν δυνατόν, με τα τωρινά μέσα που διαθέτει κάθε χώρα, να γίνουν 28 εκατομμύρια έλεγχοι το χρόνο, ούτε από τεχνική άποψη, ούτε από οικονομική άποψη, ούτε από άποψη αποτελεσματικότητας, αφού αυτοί οι έλεγχοι, όσο επιτυχείς κι αν είναι, θα άφηναν μια αμφιβολία στο βαθμό που και οι καλύτεροι ακόμα - οι οποία έχουν επισημανθεί - δεν επιτρέπουν την ανίχνευση της παρουσίας της ασθένειας παρά στους τελευταίους μήνες της επώασης, ακριβώς πριν την εκδήλωση της ασθένειας και όχι στην αρχή. Συνεπώς, υπάρχει αμφιβολία, υπάρχει αβεβαιότητα, πιστεύω όμως ότι το κοινό μας σχέδιο και οι σημερινές μας συζητήσεις μας επιτρέπουν να προχωρήσουμε.
<P>
Μας επιτρέπουν να προχωρήσουμε, και είναι ο λόγος για τον οποίο άκουσα με πολλή προσοχή όλες σας τις παρεμβάσεις, τη στιγμή που θεωρώ απαραίτητο η συζήτηση για την ασφάλεια των συμπολιτών μας να γίνει σε ευρωπαϊκό επίπεδο. Είναι φυσικά δύσκολο να συνυπάρξουν επίσης, σε αυτόν τον τομέα, οι εθνικές νομοθεσίες με μία ευρωπαϊκή νομοθεσία. Πιστεύω ότι χρειάζεται μια ενιαία νομοθεσία, πλήρης και εφαρμοσμένη, για να ανταποκριθούμε σε αυτή την απαίτηση ώστε να αποφευχθεί η στρέβλωση του ανταγωνισμού και να επιτρέψουμε την πλήρη εφαρμογή της ενιαίας αγοράς.
<P>
Να είστε βέβαιοι ότι τα έχω όλα αυτά υπόψη μου, για τη συνέχεια των εργασιών του Συμβουλίου και τις συνδιαλλαγές με την Επιτροπή, γνωρίζοντας ότι η σύγκλιση των απόψεων των θεσμικών οργάνων αποτελεί ένα από τα καλύτερα μέσα για να αντιμετωπιστεί ένα πρόβλημα τόσο περίπλοκο και σφαιρικό όσο εκείνο της ασφάλειας των τροφίμων. Στις 30 Νοεμβρίου, στη διάρκεια του Συμβουλίου, η γαλλική Προεδρία, θα ξεκινήσει μια σημαντική συζήτηση προσανατολισμού η οποία ενδέχεται να αποδώσει τα πρώτα στοιχεία για να ανταποκριθούμε σε μία κατάσταση γενικευμένης καχυποψίας που θέτει υπό αμφισβήτηση την αξιοπιστία των θεσμών μας στα μάτια των συμπολιτών μας. Εδώ μιλάμε για τη δημόσια υγεία, άρα για σοβαρά γεγονότα που είναι απαραίτητο να αντιμετωπίσουμε ανάλογα, με αυστηρότητα και, χωρίς αμφιβολία, με διαφάνεια.
<P>
Κυρία Πρόεδρε, κυρίες, κύριοι βουλευτές, κύριε Επίτροπε, να είστε σίγουροι ότι είμαι αποφασισμένος, στη διπλή προσπάθεια με την οποία έχουμε επιφορτιστεί, και το Συμβούλιο θα αναλάβει - και θα φροντίσω γι' αυτό - όλο το μερίδιό της ευθύνης του, να αποκαταστήσω την εμπιστοσύνη των καταναλωτών και να ενισχύσω την αξιοπιστία των ευρωπαϊκών θεσμών. Όλοι μας εδώ επιμένουμε το ίδιο να επανεξετάσουμε ή να συζητήσουμε για την επιβίωση της κοινής γεωργικής πολιτικής στον αγροτικό τομέα: για ορισμένους, η δίκη της υπερπαραγωγής έχει ξεκινήσει, όπως και η δυνατότητα να επανέλθουμε στις συμφωνίες του Blair House, πράγμα το οποίο δεν μπορεί να γίνει παρά μόνο στα πλαίσια ενός νέου κύκλου της ΚΟΑ.
<P>
Επιπλέον, άκουσα καλά όλες αυτές τις προτάσεις, δεν είμαι αδιάφορος προς αυτές. Περιμένω τα αποτελέσματα των συζητήσεών σας και είμαι πεπεισμένος ότι μπορούμε να συνεχίσουμε μαζί προς αυτή την επιτακτική ανάγκη για την ασφάλεια, να βρούμε μαζί τους τρόπους και τα μέτρα που θα μας επιτρέψουν να εξασφαλίσουμε την ασφάλεια των συμπολιτών μας.

<SPEAKER ID=177 LANGUAGE="EN" NAME="Byrne">
. (EN) Κυρία Πρόεδρε, καθώς κοιτάζω ολόγυρα σε αυτήν την αίθουσα, βλέπω πολλά πρόσωπα ανθρώπων, τους οποίους, με χαρά μου το λέω, γνώρισα πολύ καλά τους τελευταίους δώδεκα μήνες. Ένα πράγμα που μπορώ να πω με πεποίθηση είναι ότι όλοι αυτοί οι άνθρωποι απέναντί μου είναι ειδικοί στο θέμα της ασφάλειας των τροφίμων. Πολλοί από σάς ασχολείστε με αυτό το ζήτημα πολλά χρόνια τώρα, ιδίως στην αξιοθαύμαστη επιτροπή που ιδρύθηκε πριν από χρόνια για αυτό το θέμα. Πράγματι, ασχολείστε με αυτό το ζήτημα περισσότερο καιρό από ό,τι εγώ. Ξέρω πόσο ταγμένοι είστε όλοι σε αυτόν το σκοπό. Συνεπώς, η συζήτηση αυτή είχε μεγάλο ενδιαφέρον και αξία για εμένα ως μέλος της Επιτροπής, υπεύθυνο για τη δημόσια υγεία και την προστασία του καταναλωτή και ειδικότερα για την ασφάλεια των τροφίμων.
<P>
Μου έκανε εντύπωση κάτι που έχει ιδιαίτερη σημασία σε αυτήν τη συγκυρία, δηλαδή ότι το φάσμα της συζήτησης, ιδίως για το εάν θα πρέπει να υπάρξει μία καθολική απαγόρευση των ζωικών αλεύρων, αρχίζει από το "ναι" και φτάνει έως το "όχι" - σε μία αίθουσα γεμάτη ειδικούς για την ασφάλεια των τροφίμων. Αυτό είναι κάτι που πρέπει να αντιμετωπίσουμε.
<P>
Εκείνο που πρέπει να έχουμε κατά νου, όταν εξετάζουμε αυτό το θέμα είναι ότι, στην πράξη, υπάρχει ήδη μία απαγόρευση για τη χορήγηση ζωικών αλεύρων στα βοοειδή. Η απαγόρευση αυτή ισχύει. Είναι νόμος και πρέπει να τηρείται. Επιπλέον, υπάρχει νομοθεσία η οποία ορίζει το πώς πρέπει να γίνεται η επεξεργασία αυτής της ζωοτροφής, των ζωικών αλεύρων - άλλο ένα εχέγγυο που εισήχθη στο σύστημα για την προστασία της δημόσιας υγείας και της ασφάλειας των τροφίμων.
<P>
Όταν λέτε ότι πρέπει να απαγορευθούν τα ζωικά άλευρα στις τροφές των χοίρων και των πουλερικών, στα οποία δεν είναι δυνατόν να μεταδοθεί η ΣΕΒ με αυτόν τον τρόπο, αυτό που λέτε είναι όχι ότι προστατεύετε τους χοίρους και τα πουλερικά, αλλά ότι προστατεύετε τα βοοειδή. Λέτε, επομένως, ότι η νομοθεσία που υπάρχει είναι κατά κάποιον τρόπο απρόσφορη ή δεν τηρείται. Εάν πιστεύετε ότι υπάρχει ευρείας κλίμακας αθέτηση της νομοθεσίας σχετικά με αυτό το ζήτημα, τι σημαίνει αυτό για όσα διαδραματίζονται τους τελευταίους μήνες σχετικά με τις ζωοτροφές των βοοειδών; Τίθεται το ερώτημα που φοβάμαι να θέσω. Αναρωτηθείτε εσείς ποια είναι η απάντηση σε αυτό το ερώτημα.
<P>
Εγώ πιστεύω πως η νομοθεσία τηρείται και αφού το πιστεύω αυτό - και δεν νομίζω πως είμαι αφελής - δεν νομίζω ότι είναι απαραίτητο να έχουμε μία ευρεία απαγόρευση των ζωικών αλεύρων ως ζωοτροφών για τους χοίρους και τα πουλερικά. Είμαι, όμως, πρόθυμος να ακούσω τα στοιχεία που υπάρχουν για αυτό το θέμα. Εάν έλθουν κάποιοι από τα κράτη μέλη και μου πουν ότι η νομοθεσία δεν εφαρμόζεται πλήρως ή σωστά, τότε ίσως θα πρέπει να το ξανασκεφθούμε, αλλά αυτό δεν θα γίνει επειδή οι επιστήμονες λένε πως είναι απαραίτητο, αλλά επειδή δεν τηρείται η νομοθεσία της Ευρωπαϊκής Ένωσης. Αυτό είναι κάτι που πρέπει να το αναλογιστούμε σοβαρά.
<P>
Επιτρέψτε μου να περάσω στο ζήτημα των ελέγχων.
<P>
Ο κ. Whitehead μου ζήτησε περισσότερες λεπτομέρειες επάνω σ' αυτό και νομίζω ότι έχει δίκιο, έπρεπε να το τονίσω περισσότερο σε αυτά που είχα να πω.
<P>
Υπάρχουν δύο είδη ελέγχων. Πρώτον, υπάρχει ο έλεγχος που έχει ήδη θεσμοθετηθεί, εφόσον, πριν από καιρό, η Επιτροπή υπέβαλε στο Κοινοβούλιο νομοθεσία για το δειγματοληπτικό έλεγχο μετά τη σφαγή σε όλα τα κράτη μέλη, 170 000 σφαγίων περίπου. Ο σκοπός αυτών των ελέγχων ήταν να εξακριβωθεί το επίπεδο μολυσματικότητας στην Ευρωπαϊκή Ένωση. Να συγκεντρωθούν πληροφορίες. Χαιρετίζω το γεγονός ότι η Γαλλία κινήθηκε γρήγορα και, πριν από κάθε άλλο κράτος μέλος, ξεκίνησε αυτό το έργο σε επίπεδο υψηλότερο από αυτό που όριζε η νομοθεσία. Τώρα οι πληροφορίες αυτές αρχίζουν να συγκεντρώνονται. Γι' αυτό αντιμετωπίζει την τρέχουσα κατάσταση. Υπήρξε πλήρης διαφάνεια ως προς τις πληροφορίες που αφορούν αυτά τα τεστ. Και αυτό είναι κάτι που πρέπει να το χαιρετίσουμε και να το επικροτήσουμε.
<P>
Ας αναλογιστούμε ένα άλλο ζήτημα που μου προκαλεί μια κάποια ανησυχία. Εάν υπάρχει μία διάχυτη αρνητική αντίδραση κατά των γαλλικών αρχών επειδή έκαναν αυτό που ήταν σωστό, ελπίζω τα άλλα κράτη μέλη να μην επιδείξουν ατολμία, όταν θα κάνουν το ίδιο. Αν πραγματοποιήσουν τους ελέγχους όπως ακριβώς η Γαλλία, διασφαλίζοντας ότι εστιάζουν την προσοχή στα ζώα που παρουσιάζουν μεγαλύτερο κίνδυνο και πραγματοποιήσουν τον απαιτούμενο αριθμό ελέγχων, τότε θα έχουμε το ίδιο ακριβώς είδος πληροφοριών που συνέλεξε η Γαλλία για όλη την Ευρωπαϊκή Ένωση, έτσι ώστε να λάβουμε τις απαραίτητες αποφάσεις και να προχωρήσουμε.
<P>
Οι έλεγχοι στους οποίους αναφέρομαι τώρα είναι λίγο διαφορετικοί. Σκοπός τους δεν είναι να μας δώσουν πληροφορίες για το επίπεδο μολυσματικότητας. Επικεντρώνονται περισσότερο στην προσπάθεια να βγουν εκτός της διατροφικής αλυσίδας σφάγια που ίσως έχουν μολυνθεί. Ειπώθηκε ότι αυτό θα κοστίσει πολύ, ότι αφορά μεγάλο αριθμό σφαγίων και τα λοιπά.
<P>
Ας επικεντρωθούμε στα γεγονότα. Τα τρία τεστ που υπάρχουν - το γαλλικό, το ελβετικό και το ιταλικό - δεν μπορούν να ανιχνεύσουν την ΣΕΒ σε ζώα κάτω από κάποια ηλικία. Το αποτέλεσμα θα είναι αρνητικό. Θα γίνει όλη η φασαρία και θα ξοδευτούν όλα αυτά τα χρήματα για να γίνει ο έλεγχος και τα αποτελέσματα θα είναι αρνητικά. Επομένως, ποιο είναι το όφελος αυτού του ελέγχου σε νεαρά ζώα; Κανένα, κατά τη γνώμη μου. Έχουμε, όμως, και το βάρος των επιστημονικών στοιχείων ότι τα ζώα κάτω από μια ορισμένη ηλικία δεν εκδηλώνουν τα συμπτώματα της ΣΕΒ. Γι' αυτό, ζήτησα από τη Μόνιμη Κτηνιατρική Επιτροπή, η οποία συνεδριάζει σήμερα, την ώρα που συζητούμε, να εξετάσει το ζήτημα για να καθορίσει σε ποια ηλικία πρέπει να γίνουν αυτά τα τεστ. Αυτό που εννοώ είναι να διεξάγονται οι έλεγχοι σε σφάγια ζώων από μία ορισμένη ηλικία και άνω για να εξακριβώσουμε εάν υπάρχει μολυσματικότητα και, εάν ναι, να απομακρύνουμε το ζώο από την τροφική αλυσίδα.
<P>
Έχουμε μία κατάσταση με πιο νεαρά ζώα, τα οποία δεν έχουν ΣΕΒ, όπως μας λένε οι επιστήμονες, και τα μεγαλύτερα ζώα από μία ηλικία και άνω, όλα εκ των οποίων έχουν ελεγχθεί για το εάν πάσχουν ή όχι από την ΣΕΒ, οπότε απομακρύνονται από την τροφική αλυσίδα. Αυτό είναι ένα μέτρο προστασίας του καταναλωτή, αλλά και ενίσχυσης της εμπιστοσύνης του. Γι' αυτό, πρότεινα να διαλέξουμε αυτόν τον δρόμο και περιμένω τις συστάσεις της ΜΚΕ το απόγευμα, τις οποίες σκοπεύω να μεταφέρω στο Συμβούλιο Υπουργών την επόμενη εβδομάδα για να συζητήσουμε το συγκεκριμένο θέμα σε σχέση με την ηλικία όπου θα πρέπει να γίνει ο διαχωρισμός.
<P>
Πιστεύω ότι αυτός είναι ο σωστός δρόμος. Υπάρχουν διαφωνίες ως προς αυτό και, όπως βλέπω σε αυτήν την αίθουσα, υπάρχουν διαφορετικές απόψεις επάνω σε αυτό, είναι όμως σημαντικό να το παλέψουμε μαζί. Είναι σημαντικό να προσπαθήσουμε να καταλήξουμε σε ομοφωνία για το πώς πρέπει να προχωρήσουμε και να βρούμε ανάλογες λύσεις και να μην κατηγορούμε τους άλλους που, όταν βρουν μια ανάλογη λύση, λένε ότι δεν κάνετε αρκετά για να προστατέψετε την δημόσια υγεία του καταναλωτή και για την προστασία του καταναλωτή. Είναι θεμιτό να χαράζουμε όρια στην άμμο, όταν οι περιστάσεις μας επιτρέπουν να τα χαράζουμε με αρκετή σιγουριά - από τη μία μεριά υπάρχει ασφάλεια και από την άλλη όχι. Πρέπει να διασφαλίσουμε ότι είμαστε δίκαιοι μεταξύ μας, όταν επιλέγουμε αυτά τα μέτρα, τα οποία όλοι μας πιστεύουμε ότι είναι απαραίτητα, γιατί ο σκοπός αυτής της εργασίας είναι η προστασία της δημόσιας υγείας και της ασφάλειας των τροφίμων και η ενίσχυση της εμπιστοσύνης του καταναλωτή.
<P>
Τέλος, άκουσα με μεγάλο ενδιαφέρον τα σχόλια του φίλου μου, του κ. Patriat, και προηγουμένως και τώρα, και περιμένω να συνεργαστούμε στενά γι' αυτά τα ζητήματα τις επόμενες εβδομάδες. Πρέπει να σας πω ότι οι δυο μας είχαμε μία συζήτηση για το ίδιο ακριβώς ζήτημα την περασμένη μόλις εβδομάδα στο Παρίσι, έτσι πιστεύω ότι το Κοινοβούλιο, το Συμβούλιο και ο Επίτροπος μπορούν να συνεργαστούν χωρίς αντεγκλήσεις για να βρουν απαντήσεις σε αυτήν τη σοβαρή δυσκολία που αντιμετωπίζουμε.

<SPEAKER ID=178 LANGUAGE="FR" NAME="Gollnisch">
Κυρία Πρόεδρε, θα ήθελα να αναφερθώ πολύ σύντομα σε ένα προσωπικό γεγονός, μια και ο συνάδελφός μας, Graefe zu Baringdorf κατηγόρησε τα μέλη της Ομάδας μου ότι δεν συμμετέχουν στην εξεταστική επιτροπή για τη ΣΕΒ. Θα ήθελα απλώς να διευκρινίσω τα εξής: το Κοινοβούλιο συνέστησε δύο εξεταστικές επιτροπές. Ο κ. Martinez συμμετείχε στην πρώτη και θέτω, μάλιστα εδώ, στη διάθεση του συναδέλφου μας, τη μειοψηφήσασα άποψή του, η οποία είχε διατυπωθεί γραπτώς στην πρώτη επιτροπή, την επιτροπή Bφge.
<P>
Δεν συμμετείχαμε στη δεύτερη επιτροπή, γιατί απλώς μας απέκλεισε ο μηχανισμός του νόμου Hondt και οι κανονισμοί ή η έλλειψη κανονισμών, δεν ξέρω, του Σώματος.
<P>
Ο καλύτερος τρόπος για να μην μας ακούσουν είναι να μην μας καλέσουν. Εν πάση περιπτώσει, ο κ. Martinez είχε διατυπώσει την επίσημη προειδοποίησή του το 1990, δηλαδή 6 χρόνια πριν την πρώτη εξεταστική επιτροπή.

<SPEAKER ID=179 NAME="Πρόεδρος">
Έλαβα επτά προτάσεις ψηφίσματος, βάσει του άρθρου 37, παράγραφος 2, του κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη στις 12.00.

<CHAPTER ID=10>
Ώρα τωv Ερωτήσεωv (Επιτρoπή)
<SPEAKER ID=180 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β5-0553/2000).
<P>
Θα έχετε αντιληφθεί το οργανωτικό χάος που επικρατεί, δεδομένου ότι τώρα θα έπρεπε να τελειώνουμε την Ώρα των Ερωτήσεων. Πρέπει να σας πω ότι στις αρμοδιότητες και στις δυνατότητές μου δεν περιλαμβάνονται τα θαύματα. Επομένως, ας συνεργαστούμε για να εκμεταλλευτούμε αυτή τη μισή ώρα, διότι πρόκειται να προβούμε σε κάθε τύπο παρατυπίας. Δεν θα την παρατείνουμε σε μιάμιση ώρα, ούτε θα τελειώσουμε στις 7, ούτε θα μείνουμε μία ώρα, επειδή οι κύριοι Επίτροποι πρέπει να ταξιδέψουν στις 7.30.
<P>
Για να γίνει ένας αναλογικός καταμερισμός, η μόνη λύση που βλέπω είναι να γίνουν δύο ερωτήσεις σε πρώτη φάση - δεν υπάρχει χρόνος για περισσότερες. Σας ζητώ να κάνετε μόνο μία συμπληρωματική ερώτηση στον βουλευτή που διατύπωσε την ερώτηση και, σε κάθε περίπτωση μια ακόμη, εκτάκτως. Στη συνέχεια θα δοθεί ο λόγος για ερωτήσεις στον κάθε Επίτροπο έτσι ώστε να συμμετάσχουν όλοι και να μην αισθανθεί κανείς παραμελημένος. Το Σώμα των Επιτρόπων είναι αξιοσέβαστο και πιστεύω ότι όλοι τους δικαιούνται να απαντήσουν σε κάποια ερώτηση. Ο καταμερισμός που θα κάνουμε θα είναι απόλυτα δίκαιος.

<SPEAKER ID=181 NAME="Πρόεδρος">


<SPEAKER ID=182 NAME="Carmen Cerdeira Morterero">
Ερώτηση αριθ. 17 της (H-0848/00):
<P>
Θέμα: Ελάχιστες προδιαγραφές για την απέλαση μεταναστών Κατά τη συνεδρίαση του Συμβουλίου στις 18 Δεκεμβρίου 1997, ενεκρίθη το ψήφισμα σχετικά με τον καθορισμό των προτεραιοτήτων της συνεργασίας στον τομέα της δικαιοσύνης και των εσωτερικών υποθέσεων για την περίοδο μεταξύ της 1ης Ιανουαρίου 1998 και της ημερομηνίας έναρξης ισχύος της Συνθήκης του Αμστερνταμ, το οποίο διετύπωνε κατά τρόπον σαφή το στόχο της βελτίωσης της συνεργασίας στον τομέα της απέλασης των μεταναστών.
<P>
Λόγω των τελευταίων και συχνών περιπτώσεων που έχουν διαπιστωθεί σε διάφορα κράτη μέλη, όπου οι απελάσεις των μεταναστών δεν γίνονται σε πνεύμα σεβασμού των πλέον στοιχειωδών ανθρωπίνων δικαιωμάτων, προκύπτει ότι το ζήτημα αυτό θα έπρεπε να απασχολήσει ιδιαιτέρως την Επιτροπή. Αναφέρουμε ως παράδειγμα την τεχνική του "μαξιλαριού" που προκάλεσε το θάνατο μιας μετανάστριας στο Βέλγιο, τη χρήση ισχυρών ηρεμιστικών στην Ισπανία, τη μεταφορά μεταναστών στοιβαγμένων σε αμπάρια πλοίων στην Ιταλία και στην Ισπανία, την τραγωδία των 58 Κινέζων μεταναστών που πέθαναν στο Ηνωμένο Βασίλειο, στο λιμάνι του Ντόβερ, αφού είχαν επανειλημμένα συλληφθεί στο ευρωπαϊκό έδαφος και τη χρήση διαφόρων μέσων γενικής φύσης καταστολής και εκφοβισμού των απελαθέντων μεταναστών.
<P>
Διαθέτει η Επιτροπή κάποια πρόταση, στο πλαίσιο της πολιτικής ασύλου και μετανάστευσης, που, σε πρώτη φάση, θα μπορέσει να αποτρέψει αυτές τις τραγικές καταστάσεις, και σε δεύτερη φάση να εναρμονίσει και να συντονίσει τις πολιτικές απέλασης στα κράτη μέλη, κατά τρόπον σύμφωνο με το σεβασμό των ανθρωπίνων δικαιωμάτων και τις συμβάσεις των Ηνωμένων Εθνών για το ζήτημα αυτό;

<SPEAKER ID=183 NAME="Vitorino">
(ΡΤ) Κύριε Πρόεδρε, προσφέροντας τη συμβολή μου σε ένα καθόλου μεταφυσικό θαύμα, θα ήθελα να πω ότι, όσον αφορά την εναρμόνιση της πολιτικής ασύλου, τα βασικά μέτρα που θα εγκριθούν από την Ένωση καθορίζονται όχι μόνο στο σχέδιο δράσης της Βιέννης και στα συμπεράσματα του Ευρωπαϊκού Συμβουλίου του Τάμπερε αλλά, επίσης, καταγράφονται στον πίνακα στόχων που υπέβαλε η Επιτροπή στο Συμβούλιο και το Ευρωπαϊκό Κοινοβούλιο, και θα αναπτυχθούν σύμφωνα με δύο κύριες φάσεις. Στην πρώτη φάση - που ελπίζω να ολοκληρωθεί πλήρως τον Ιούνιο του ερχόμενου έτους - πρόκειται να καθοριστούν ελάχιστοι κοινοί κανόνες σχετικά με τα βασικά καθοριστικά στοιχεία μίας πολιτικής ασύλου. Σε μία μεταγενέστερη φάση, πιο μακροπρόθεσμη, ο στόχος είναι να καθοριστεί ένα συνολικά περιεκτικό κοινό σύστημα ασύλου. Και, λαμβάνοντας υπόψη τον καθορισμό αυτού του ολοκληρωμένου συστήματος ασύλου, η Επιτροπή θα υποβάλει, μέχρι το τέλος του έτους αυτού, μία ανακοίνωση για να προωθήσει τη συζήτησή του. Όσον αφορά, ειδικά, το ζήτημα της νομικής βάσης, είναι το άρθρο 63, παράγραφος 3, εδάφιο β) της Συνθήκης των Ευρωπαϊκών Κοινοτήτων, που προβλέπει την έγκριση μέτρων σχετικών με την παράνομη μετανάστευση και την αντικανονική παραμονή στο έδαφος των χωρών της Ένωσης, συμπεριλαμβανομένων των μέτρων σχετικά με τον επαναπατρισμό προσώπων που βρίσκονται σε αντικανονική κατάσταση.
<P>
Τη στιγμή αυτή βρίσκεται στο τραπέζι του Συμβουλίου μία πρώτη πρωτοβουλία που έλαβε η γαλλική Προεδρία και που έχει ως στόχο να εγκριθεί μία οδηγία σχετικά με την αμοιβαία αναγνώριση των αποφάσεων απομάκρυνσης των πολιτών που προέρχονται από τρίτες χώρες, σχέδιο οδηγίας που επίσης βρίσκεται για γνωμοδότηση στο Κοινοβούλιο αυτό.
<P>
Η κοινή γνώμη στα κράτη μέλη έχει την αντίληψη ότι οι υφιστάμενες πολιτικές επαναπατρισμού είναι ελάχιστα συντονισμένες και σε μεγάλο βαθμό μη αποτελεσματικές. Η Επιτροπή θεωρεί ότι για τη διασαφήνιση και το συντονισμό των πολιτικών αυτών διαδραματίζουν σημαντικό ρόλο οι κοινοτικές συμφωνίες επαναπροώθησης, ενώ αυτή τη στιγμή βρίσκονται υπό διαπραγμάτευση συμφωνίες επαναπροώθησης με τη Ρωσία, τη Σρι Λάνκα, το Πακιστάν και το Μαρόκο. Η Επιτροπή ελπίζει ότι, στο πλαίσιο του προϋπολογισμού του 2001, θα εγκριθεί ένα χρηματοδοτικό μέσο συνεργασίας με τις χώρες προέλευσης και διάβασης που θα βελτιώνει τις δυνατότητές τους όσον αφορά την επαναπροώθηση και την εθελοντική επιστροφή.
<P>
Όσον αφορά τη μελλοντική πολιτική, η άποψη της Επιτροπής είναι πως η ανάγκη για μία σφαιρική και συνεκτική πολιτική σε θέματα επαναπατρισμού πρέπει να στοχεύει κυρίως στο να δίνει προτεραιότητα στον εθελοντικό επαναπατρισμό. Έχοντας υπόψη αυτό τον εθελοντικό επαναπατρισμό, θα ήθελα να υπενθυμίσω στο Σώμα ότι το Ευρωπαϊκό Ταμείο για τους Πρόσφυγες προβλέπει ειδικά μέτρα οικονομικής φύσης για να στηρίξει την ανάπτυξη των πολιτικών των κρατών μελών σε θέματα επαναπατρισμού. Και όσον αφορά τις συνθήκες υπό τις οποίες πραγματοποιείται αυτός ο επαναπατρισμός, συμμερίζομαι τις ανησυχίες που εκφράστηκαν από την κ. βουλευτή σχετικά με την ανάγκη να εγκρίνουμε ελάχιστους κοινούς κανόνες που θα καθορίζουν τη διαδικασία και τις συνθήκες του επαναπατρισμού με αξιοπρέπεια και ανθρωπιστική μεταχείριση. Είμαι πεπεισμένος ότι αυτό θα είναι ένα καλό θέμα για το πρόγραμμα εργασίας της Επιτροπής για το έτος 2001.

<SPEAKER ID=184 LANGUAGE="ES" NAME="Cerdeira Morterero">
Κύριε Πρόεδρε, θα προσπαθήσω και εγώ να συμβάλω σ' αυτό το θαύμα του καταμερισμού του χρόνου ανάμεσα στο Σώμα των Επιτρόπων και τους ευρωβουλευτές.
<P>
Κύριε Vitorino, γνωρίζετε πολύ καλά ότι συμμεριζόμαστε τις ανησυχίες σας, την εργασία που εσείς προσωπικά παρουσιάσατε στην Επιτροπή Ελευθεριών, τον "πίνακα στόχων" και τις προτεραιότητες που έθεσαν οι υπηρεσίες σας σε όλα αυτά τα θέματα. Γι' αυτά εργαζόμαστε σ' αυτή την επιτροπή. Αναμφίβολα, καταστάσεις όπως αυτές που ανέφερα στην ερώτηση που σας απηύθυνα πρέπει να ωθήσουν κάθε ευρωπαίο πολίτη, και ιδιαίτερα εμάς που έχουμε αναλάβει συγκεκριμένη ευθύνη και συγκεκριμένη πολιτική δέσμευση και εργαζόμαστε επ' αυτών των θεμάτων, να επιμείνουμε σ' αυτά και να ζητήσουμε τη μέγιστη δυνατή προσπάθεια για την επιτάχυνση των διαδικασιών, για να μην επαναληφθεί ποτέ ξανά καμία από τις καταστάσεις που απαριθμώ, όπως η απέλαση των μεταναστών, διότι μας εκθέτουν τόσο ως Ευρωπαίους και, πολύ περισσότερο, ως υπεύθυνους πολιτικούς.

<SPEAKER ID=185 NAME="Vitorino">
Κύριε Πρόεδρε, θα ήθελα να πω ότι συμμερίζομαι τις ανησυχίες της κ. βουλευτή και ελπίζω ότι δεν είναι μόνο η Επιτροπή ο αποδέκτης της έκκλησής της αλλά και το Συμβούλιο, ώστε να μπορέσουμε να εγκρίνουμε όλο το νομικό πλαίσιο μέχρι τον Ιούνιο που ερχόμενου έτους. Αυτή είναι η δέσμευσή μου. Εγώ απαντώ μόνο όσον αφορά εμένα.

<SPEAKER ID=186 LANGUAGE="ES" NAME="Naranjo Escobar">
Κύριε Πρόεδρε, θέλω να πω μόνο δυο πράγματα. Στον κατάλογο παραδειγμάτων της ερώτησης λειτουργεί η επιλεκτική μνήμη, κάτι που δεν θεωρώ σωστό σ' αυτές τις περιπτώσεις. Όμως, σε τελική ανάλυση, κύριε Επίτροπε, σήμερα δεν έχουμε υλοποιήσει τον "πίνακα στόχων" , ούτε διαθέτουμε ένα νομικό μέσο που ρυθμίζει τις συνθήκες και τις υλικές προϋποθέσεις της απέλασης. Προσεχώς, στις 12 Δεκεμβρίου, τα Ηνωμένα Έθνη θα υπογράψουν στο Παλέρμο την Παγκόσμια Σύμβαση κατά του Οργανωμένου Εγκλήματος με ένα πρωτόκολλο για την παράνομη μεταφορά ανθρώπων. Υπάρχει άμεση σχέση ανάμεσα στο οργανωμένο έγκλημα και την μετανάστευση. Ποιες είναι οι προτάσεις της Επιτροπής σχετικά με το θέμα αυτό βάσει του άρθρου 31 της Ένωσης;

<SPEAKER ID=187 NAME="Vitorino">
Ζητώ και πάλι συγνώμη για τον υπερβολικό ζήλο όσον αφορά τη συνεργασία για το μεταφυσικό θαύμα. Και θα ήθελα να πω στον κύριο βουλευτή ότι ελπίζω πως μέχρι το τέλος του έτους αυτού η Επιτροπή θα μπορέσει να υποβάλει στο Συμβούλιο και το Ευρωπαϊκό Κοινοβούλιο δύο αποφάσεις-πλαίσιο με βάση τον τρίτο πυλώνα που θα περιλαμβάνουν κοινούς ορισμούς, κοινές διαδικασίες δίωξης και κοινές ποινές για το εμπόριο ανθρώπινων υπάρξεων με σκοπό τη σεξουαλική εκμετάλλευση και την οικονομική εκμετάλλευσή τους. Θα είναι ο πρώτος λίθος του ευρωπαϊκού ποινικού οικοδομήματος για την καταστολή του εμπορίου ανθρώπων, το οποίο αναπτύσσεται συνήθως σε σχέση με το οργανωμένο έγκλημα. Οι λύσεις που θα προτείνει η Επιτροπή είναι εντελώς σύμφωνες με το περιεχόμενο της Σύμβασης των Ηνωμένων Εθνών, που ελπίζω ότι θα υπογραφεί στο Παλέρμο την εβδομάδα από 12 έως 15 του προσεχούς Δεκεμβρίου.

<SPEAKER ID=188 NAME="Πρόεδρος">


<SPEAKER ID=189 NAME="Ευστράτιου Κόρακα">
Ερώτηση αριθ. 18 του κ. (H-0860/00):
<P>
Θέμα: Έκθεση του ΟΗΕ σχετικά με την εκμετάλλευση των γυναικών Σύμφωνα με έκθεση του ΟΗΕ, ζωγραφίζεται με τα πιο σκοτεινά χρώματα η εικόνα των γυναικών στον κόσμο. Δεκάδες εκατομμύρια ανεπιθύμητων κυήσεων, επισφαλών αμβλώσεων, βιασμών, κακοποιήσεων, παιδοκτονιών και εγκλημάτων τιμής. Συγκεκριμένα η έκθεση αναφέρει ότι 60 εκατ. κορίτσια αναφέρονται ως αγνοούμενα, 5000 γυναίκες δολοφονούνται κάθε χρόνο για λόγους τιμής, ενώ γύρω στα 4 εκατ. γίνονται αντικείμενο αγοραπωλησίας για να υπηρετήσουν τη βιομηχανία του σεξ, και όσες καταφέρουν να ξεφύγουν καταλήγουν να εργάζονται κάτω από άθλιες συνθήκες. Σημαντικό στοιχείο της έκθεσης αποτελεί η αναφορά ότι μια στις τρεις γυναίκες ανά τον κόσμο έχει πέσει θύμα κακοποίησης, βιασμού ή αναγκαστικού σεξ τουλάχιστον μια φορά στη ζωή της, ενώ οι δράστες μένουν ατιμώρητοι.
<P>
Τι μέτρα πρόκειται να λάβει η Επιτροπή ώστε να σταματήσει αυτή η απαράδεκτη κατάσταση αισχρής εκμετάλλευσης, κακοποίησης και εμπορίου ανθρώπινης σάρκας και για να καταργηθούν οι όποιες διακρίσεις σε βάρος των γυναικών;
<P>
Δεύτερο μέρος
<P>
Ερωτήσεις προς τον κ. Solbes
<SPEAKER ID=190 NAME="Διαμαντοπούλου">
. Κύριε Πρόεδρε, είναι σαφές ότι το θέμα της κακοποίησης των γυναικών, της βίας κατά των γυναικών, είναι ένα από τα μεγαλύτερα κοινωνικά προβλήματα της εποχής μας, με τεράστιες οικονομικές επιπτώσεις, μια και πολύ σημαντικές παράνομες οικονομικές δραστηριότητες αναπτύσσονται στον τομέα αυτό σε παγκόσμιο επίπεδο. Το θέμα της βίας κατά των γυναικών έχει πολλές μορφές: είναι η βία στην οικογένεια, που είναι ένα έγκλημα στην σιωπή, είναι οι μορφές σεξουαλικής εκμετάλλευσης, είναι η διακίνηση γυναικών, η διακίνηση ανθρώπων.
<P>
Θέλω να υπενθυμίσω ότι μετά το Πεκίνο και εφέτος στην Νέα Υόρκη επαναλήφθηκε η παγκόσμια συναίνεση στο ότι όλα αυτά τα ζητήματα αφορούν τα ανθρώπινα δικαιώματα και έτσι πρέπει να αντιμετωπίζονται, ως θέματα παραβίασης των ανθρωπίνων δικαιωμάτων. Η Επιτροπή από το 1996 έχει εγκρίνει πανευρωπαϊκή πολιτική για την καταπολέμηση της εμπορίας των ανθρώπινων όντων, με ιδιαίτερη σημασία στα θέματα που αφορούν τις γυναίκες, οι οποίες πλήττονται περισσότερο από την μάστιγα αυτή. Θέλω να υπενθυμίσω τα προγράμματα ΔΑΦΝΗ και το πρόγραμμα STOP, να σας πω ότι πέρυσι υπήρξε καμπάνια που αφορούσε τη βία στο σπίτι, την βία στην οικογένεια, πρόβλημα με πολύ μεγάλες διαστάσεις σε ευρωπαϊκό επίπεδο, και ότι από το 1997 εγκρίθηκε κοινό μέτρο για την εμπορία ανθρωπίνων όντων και για την σεξουαλική εκμετάλλευση των παιδιών, με βάση το οποίο καλούνται όλα τα κράτη μέλη να αναθεωρήσουν το θεσμικό τους πλαίσιο, να λάβουν υπόψη τους ορισμένες μορφές συμπεριφορών και να ενθαρρύνουν τη συνεργασία μεταξύ των δικαστικών αρχών.
<P>
Το πρόγραμμα που έχει υποβάλει η Επιτροπή για το θέμα της ισότητας των δύο φύλων για την επόμενη πενταετία έχει πέντε άξονες: ο ένας από αυτούς τους άξονες αφορά την βία και τα ανθρώπινα δικαιώματα και εκεί περιμένουμε την συνεργασία κυβερνήσεων, τοπικών αρχών και μη κυβερνητικών οργανώσεων, ώστε την επόμενη πενταετία να έχουμε προγράμματα σε όλα τα κράτη μέλη.

<SPEAKER ID=191 NAME="Κόρακας">
Ευχαριστώ την κ. Επίτροπο για τις απαντήσεις της, όμως πιστεύω ότι όλα αυτά που μας είπε είναι καλά, αλλά η ουσία δεν βρίσκεται εκεί. Και ήθελα να την ρωτήσω: δεν νομίζετε, κυρία Επίτροπε, ότι τα επαίσχυντα φαινόμενα που καταγγέλλουμε και που, όπως και εσείς συμπληρώσατε, έχουν σχέση με την σημερινή οικονομική κατάσταση που επικρατεί στις χώρες της Ευρωπαϊκής Ένωσης και τις άλλες χώρες της Ευρώπης και του κόσμου, με την εξαθλίωση που η πολιτική της αναγωγής της πάση θυσία αναζήτησης του μέγιστου κέρδους σε ύψιστο ιδανικό; Στην Ευρώπη, οι σύγχρονες σκλάβες, που προορίζονται για τα πάντα, προέρχονται κυρίως από τις πρώην σοσιαλιστικές χώρες, από εκεί που πριν η γυναίκα είχε την κοινωνική θέση που της αξίζει. Σήμερα, με τις τραγικές αλλαγές τις οποίες τόσο πολύ ευχηθήκατε και επιδιώξατε - το σύστημά σας εννοώ - η εξαγωγή γυναικών και παιδιών προς τις χώρες μας αποτελεί το μεγαλύτερο μέρος των εξαγωγών από τις χώρες αυτές...
<P>
(Ο ομιλητής διακόπτεται από τον Πρόεδρο)

<SPEAKER ID=192 NAME="Διαμαντοπούλου">
. Κύριε Πρόεδρε, μόνο μια λέξη: δεν είναι αληθές ότι μόνον από τις πρώην σοσιαλιστικές χώρες υπάρχει διακίνηση γυναικών ή ότι ο κύριος όγκος είναι από εκεί. Πρέπει δυστυχώς να πούμε ότι η Ασία έχει τα σκήπτρα, όπως και οι χώρες της Αφρικής. Η φτώχεια, όπου υπάρχει, είναι η κύρια αιτία, ο κύριος παράγων που προκαλεί το φαινόμενο αυτό.

<SPEAKER ID=193 NAME="Πρόεδρος">
Ζητώ συγνώμη από την κ. Schreyer και τον κ. Fischler, αλλά είναι αδύνατο να μπορέσουν να απαντήσουν στις ερωτήσεις. Οι ερωτήσεις 19, 20 και 21 θα απαντηθούν γραπτώς.

<SPEAKER ID=194 NAME="Πρόεδρος">


<SPEAKER ID=195 NAME="Camilo Nogueira Romαn">
Ερώτηση αριθ. 22 του κ. (H-0809/00):
<P>
Θέμα: Η νομισματική πολιτική και το καθήκον της Ευρωπαϊκής Επιτροπής Σε συζήτηση εντός της Επιτροπής Συνταγματικών Υποθέσεων του Ευρωπαϊκού Κοινοβουλίου, ο πρώην πρόεδρος της Επιτροπής, Jacques Delors, διαβεβαίωσε ότι η Ευρωπαϊκή Επιτροπή θα έπρεπε να αναλάβει τη δημόσια έκφραση της ευρωπαϊκής πολιτικής σχετικά με την κατάσταση και τις εξελίξεις της συναλλαγματικής ισοτιμίας του ενιαίου νομίσματος.
<P>
Πρόκειται η Επιτροπή να λάβει κάποιο μέτρο για να θέσει τέλος πάντων τέρμα στα πολλά και διάφορα που ακούγονται σήμερα και είναι τόσο επιζήμια για την υγεία του ευρώ;
<P>
Ερωτήσεις προς την κ. Wallstrφm
<SPEAKER ID=196 LANGUAGE="ES" NAME="Solbes">
- (ES) Κύριε Πρόεδρε, θα έλεγα στον κ. Nogueira ότι, προφανώς, στο μοντέλο που έχουμε καθορίσει, η νομισματική πολιτική άπτεται της αρμοδιότητας της Κεντρικής Τράπεζας και η Ευρωπαϊκή Κεντρική Τράπεζα ενεργεί σύμφωνα με τα κριτήρια που έχουν θεσπιστεί από τη Συνθήκη.
<P>
Ένα πρόβλημα μείζονος σημασίας είναι πώς θα επιτευχθεί μια ενιαία νομισματική πολιτική συμβατή με ορισμένες οικονομικές πολιτικές που αποτελούν εθνική αρμοδιότητα σύμφωνα με τη Συνθήκη. Σ' αυτήν ακριβώς την προσπάθεια επικεντρώνεται ο συντονισμός των οικονομικών πολιτικών, που έχει δύο βασικούς στόχους: αφενός, να εξασφαλίσει ότι οι οικονομικές πολιτικές των διαφόρων κρατών μελών δεν έρχονται σε αντίθεση μεταξύ τους και, κατά δεύτερον, ότι δεν έρχονται σε αντίθεση ούτε με την νομισματική πολιτική και δεν ευνοούν τις συνθήκες εκείνες που μπορούν να μας οδηγήσουν σε μια υπερβολικά περιοριστική νομισματική πολιτική.
<P>
Προσπαθούμε να επιτύχουμε αυτόν το συντονισμό, κυρίως μέσω του μηχανισμού των γενικών προσανατολισμών της οικονομικής πολιτικής, οι οποίοι εφαρμόζονται σε κάθε κράτος μέλος που τις εγκρίνει και περιλαμβάνουν, όχι μόνο τις γενικές γραμμές της οικονομικής πολιτικής, αλλά και ειδικές συστάσεις για κάθε κράτος μέλος. Επίσης, έχουμε θέσει σε εφαρμογή, ως συνέπεια του σχεδίου σταθερότητας και ανάπτυξης, τα λεγόμενα προγράμματα σταθεροποίησης. Εδώ έχουμε μια προσέγγιση πολύ πιο ακριβή, πολύ πιο συγκεκριμένη, εφόσον εισαγάγουμε αποκλειστικά και μόνο το στοιχείο των δημόσιων οικονομικών.
<P>
Ο στόχος κατά την περίοδο αυτή ήταν η μείωση του δημοσίου ελλείμματος για την επίτευξη μιας πιο άνετης νομισματικής πολιτικής, μικρότερων επιτοκίων και μεγαλύτερης ανάπτυξης. Οι στόχοι που είχαμε θέσει εκπληρώνονται με ικανοποιητικό τρόπο. Ελπίζουμε του χρόνου να φτάσουμε σε κατάσταση μηδενικού ελλείμματος.
<P>
Με τις συνθήκες αυτές η Ομάδα Ευρώ σχεδιάζει ως κύριος υπεύθυνος του συντονισμού της οικονομικής πολιτικής, να προχωρήσει περισσότερο όσον αφορά τις δημοσιονομικές υποχρεώσεις μας και κυρίως, να βελτιώσει την ποιότητα και την αειφορία των δημόσιων οικονομικών, το οποίο συνεπάγεται, αναμφίβολα, μία βελτίωση του συμφώνου σταθερότητας και ανάπτυξης και του χειρισμού πιο αναγκαίων και σημαντικών θεμάτων.

<SPEAKER ID=197 LANGUAGE="ES" NAME="Nogueira Romαn">
Κύριε Πρόεδρε, κύριε Επίτροπε, μου δώσατε μία απάντηση σχετικά με την ευρωπαϊκή οικονομική πολιτική και την πρακτική των κρατών μελών και της Επιτροπής. Πιστεύω ότι στην παρούσα κατάσταση του ευρώ το πρόβλημα δεν είναι η οικονομική πολιτική και ότι πρέπει να δοθούν διαφορετικές απαντήσεις.
<P>
Για να συμπληρώσω την απάντησή σας, θα πρόσθετα το αδιαμφισβήτητο γεγονός ότι υπάρχει συστηματική αγορά δολαρίων από την Ευρώπη, εξαιρετικά μεγάλες επενδύσεις στις Ηνωμένες Πολιτείες, που αν ήμουν κυβερνήτης αυτής της χώρας θα με ανησυχούσαν ιδιαίτερα, και, τελικά, ότι η πτώση του ευρώ ευνοεί εξαιρετικά επίσης τις ευρωπαϊκές εξαγωγές, πράγμα που δεν είναι αρνητικό για την Ευρώπη.
<P>
Πιστεύω, όμως, ότι εσείς δεν ξέρετε ή ίσως δεν τολμάτε να μας το εξηγήσετε αυτό και, τελικά, το βασικό πρόβλημα της πτώσης της τρέχουσας τιμής του ευρώ συνίσταται ακριβώς στην ανυπαρξία εμπιστοσύνης σε μια κοινή πολιτική, διότι τα κράτη μέλη αρνούνται να δεχθούν τη στρατηγική και πολιτική πραγματικότητα του ίδιας της δημιουργίας του ευρώ.

<SPEAKER ID=198 NAME="Πρόεδρος">
Και πάλι δεν υπάρχει ερώτηση, κύριε Solbes. Βλέπετε ότι όλοι οι βουλευτές, σχεδόν χωρίς εξαίρεση, θέλουν να παραστήσουν τους Επιτρόπους, θέλουν να μας εξηγήσουν το θέμα. Γνωρίζουμε όλοι ότι δεν υπάρχει χρόνος. Σας παρακαλώ, κύριοι βουλευτές, να αρχίζετε από την ερώτηση και όχι από την εξήγηση.

<SPEAKER ID=199 LANGUAGE="DE" NAME="Rόbig">
Κύριε Πρόεδρε, πιστεύω, είναι πολύ σημαντικό για την κοινή γνώμη να γίνει η διάκριση μεταξύ της εσωτερικής και εξωτερικής επίδρασης, και εμένα προσωπικά θα με ενδιέφερε: Πρόκειται άραγε η Επιτροπή στην παρούσα φάση, λίγο πριν τη φυσική υιοθέτηση του ευρώ, να αρχίσει κάποια δράση, ούτως ώστε να εξηγήσει στους πολίτες τη διαφορά μεταξύ της εσωτερικής και εξωτερικής επίδρασης της νομισματικής σταθερότητας;

<SPEAKER ID=200 LANGUAGE="ES" NAME="Solbes Mira">
. (ES) Κύριε Πρόεδρε, θα προσπαθήσω να απαντήσω εν συντομία και στα δύο ζητήματα. Πρώτον, είναι αλήθεια ότι έχουμε ένα εσωτερικό αποτέλεσμα του ευρώ και ένα εξωτερικό. Το ευρώ σε γενικές γραμμές πρέπει να θεωρείται απόλυτη και ολοκληρωτική επιτυχία, διότι έχουμε επιτύχει τη βελτίωση της ανάπτυξης, τη βελτίωση των συνθηκών σταθερότητας της οικονομίας μας, έχουμε κατορθώσει να συγκρατήσουμε τον πληθωρισμό, παρά τους κινδύνους που αντιμετωπίζουμε, σε σχετικά χαμηλό επίπεδο και ο βασικός μας στόχος, ο έλεγχος δηλαδή του πληθωρισμού, συνεχίζει να επιτυγχάνεται.
<P>
Όσον αφορά την επίδοση του ευρώ στο εξωτερικό, είναι γεγονός ότι υπάρχει ένα πρόβλημα - και απαντώ έμμεσα στον κ. Nogueira - το οποίο είναι, δεν πρέπει να το ξεχνάμε, ότι η αποταμίευση στην Ευρώπη είναι πολύ μεγαλύτερη από ό,τι στις Ηνωμένες Πολιτείες. Μέρος αυτής της ευρωπαϊκής αποταμίευσης χρησιμεύει για τη διεθνοποίηση των ευρωπαϊκών επιχειρήσεων. Σε ορισμένες περιπτώσεις πρόκειται για ευρωπαϊκές επενδύσεις που γίνονται στο εξωτερικό και σε άλλες πρόκειται απλώς για χώρες ή για χρηματοδότες που δρουν στην Ευρώπη, όπου κερδίζουν καλύτερα τα έσοδά τους, τα οποία μεταφέρουν έπειτα στο εξωτερικό.
<P>
Όμως, για να απαντήσω στη συγκεκριμένη ερώτησή σας, τι πρόκειται να κάνουμε; Το 1999 θέσαμε σε εφαρμογή μια σειρά συγκεκριμένων προγραμμάτων, σε συνεργασία με το Κοινοβούλιο, για την όσο το δυνατόν καλύτερη ενημέρωση των πολιτών για το ευρώ. Λέω πάντα ότι το ευρώ δεν θα καθιερωθεί την 1η Ιανουαρίου 2002, το ευρώ βρίσκεται ήδη στην τσέπη μας. Το έχουμε με τη μορφή διάφορων νομισματικών του υποδιαιρέσεων, όμως το έχουμε ήδη στην τσέπη μας. Και τώρα πρέπει να εργαστούμε πάνω στο συγκεκριμένο αυτό σημείο. Αν το έτος 2000 επικεντρώσαμε την προσοχή μας στις μικρομεσαίες επιχειρήσεις, το 2001 θα πρέπει να είναι η χρονιά των πολιτών. Προχωρούμε σε συνεργασία με τα κράτη μέλη, που είναι υπεύθυνα για τα συγκεκριμένα προγράμματα της μετάβασης στο ευρώ. Το Κοινοβούλιο συμμετέχει (θυμηθείτε τις συνεδριάσεις στις 23 και 24 Οκτωβρίου) και εμείς από την πλευρά μας ενημερώνουμε κάθε μήνα το Ecofin, για να βοηθήσουμε τα κράτη μέλη να προχωρήσουν και να έχουμε την επιθυμητή από όλους διαφάνεια. Επίσης σας ενημερώνουμε για την κατάσταση στην οποία βρίσκεται το σχέδιο μετάβασης στο ευρώ σε κάθε κράτος μέλος, έτσι ώστε να μπορούν όλοι να επιλέγουν τις καλύτερες πρακτικές σε κάθε χώρα και να προχωρήσουμε όλοι όσο το δυνατόν περισσότερο και να επιτύχουμε τα καλύτερα δυνατά αποτελέσματα πριν από το τέλος του επόμενου έτους.

<SPEAKER ID=201 NAME="Πρόεδρος">
Η ερώτηση 23 θα απαντηθεί γραπτώς.

<SPEAKER ID=202 NAME="Πρόεδρος">


<SPEAKER ID=203 NAME="Μιχαήλ Παπαγιαννάκη">
Ερώτηση αριθ. 24 του κ. (H-0787/00):
<P>
Θέμα: Ατμοσφαιρική ρύπανση στην Ελλάδα Από εκτιμήσεις της GREENPEACE η οποία ακολούθησε τη μεθοδολογία της ΠΟΥ και τα πιο πρόσφατα στοιχεία (1997-99) για την ατμοσφαιρική ρύπανση, όπως αυτή καταμετρήθηκε από τους αρμόδιους κρατικούς φορείς, προκύπτει ότι στην Ελλάδα το κόστος σε ανθρώπινες ζωές είναι συγκρίσιμο με το αντίστοιχο από τα τροχαία ατυχήματα (1342 και 7247 επιπλέον θάνατοι ετησίως λόγω βραχυχρόνιων και μακροχρόνιων επιπτώσεων αντίστοιχα), ενώ η αποτίμηση του κοινωνικού κόστους ανέρχεται σε 548-2.096 δισ. δραχμές για τις βραχυχρόνιες και μακροχρόνιες επιπτώσεις αντίστοιχα. Ειδικά στην Αθήνα παρατηρούνται υψηλές συγκεντρώσεις μικροσωματιδίων, όζοντος, μονοξειδίου του άνθρακα, διοξειδίου του αζώτου και διοξειδίου του θείου.
<P>
Παρακαλείται η Επιτροπή να αναφέρει εάν η Ελλάδα της ανακοίνωσε τα εκτελεστικά μέτρα για την ενσωμάτωση των οδηγιών 96/61/ΕΚ και 96/62/ΕΚ στην εσωτερική της έννομη τάξη, εάν εφαρμόζει ορθά τις προαναφερθείσες οδηγίες, και γενικώς πώς σχολιάζει την κατάσταση της ποιότητας του αέρα στην Ελλάδα, ιδίως μετά από τόσες μελέτες που η ίδια έχει χρηματοδοτήσει για την επίλυση του προβλήματος.
<P>
Ερωτήσεις προς τον κ. Monti
<SPEAKER ID=204 LANGUAGE="EN" NAME="Wallstrφm">
. (EN) Πρώτα απ' όλα, η οδηγία 96/61 για την ολοκληρωμένη πρόληψη και έλεγχο της ρύπανσης, η οποία έπρεπε να έχει μεταφερθεί στο εσωτερικό δίκαιο των κρατών-μελών έως τις 30 Οκτωβρίου 1999, δεν έχει ακόμη εφαρμοστεί στην Ελλάδα. Γι' αυτό, η Επιτροπή έστειλε μία πρόσφατη γνωμοδότηση στις ελληνικές αρχές. Εάν η ελληνική πλευρά δεν λάβει μέτρα, θα συνεχίσουμε τη διαδικασία που έχει ήδη δρομολογηθεί.
<P>
Σχετικά με την οδηγία 96/62 για την αξιολόγηση και τη διαχείριση της ατμόσφαιρας, η Επιτροπή προσέφυγε κατά της Ελλάδας στο Ευρωπαϊκό Δικαστήριο για τη μη μεταφορά της στο εθνικό δίκαιο. Κατά τη διαδικασία, οι ελληνικές αρχές γνωστοποίησαν ότι η οδηγία είχε πλέον μεταφερθεί στο εσωτερικό δίκαιο. Η Επιτροπή ζήτησε από το Ευρωπαϊκό Δικαστήριο να αποσύρει την προσφυγή κατά των ελληνικών αρχών.
<P>
Μία μελέτη της ποιότητας της ατμόσφαιρας των Αθηνών, η οποία εκπονήθηκε στο πλαίσιο προγράμματος μεταξύ των υπηρεσιών της Επιτροπής και του Δήμου Αθηναίων, οδήγησε στην ίδρυση ενός δικτύου παρακολούθησης για την τήρηση των όρων της παράγωγης νομοθεσίας σύμφωνα με την οδηγία 96/62. Η μελέτη αξιολόγησε επίσης τη σημερινή ποιότητα της ατμόσφαιρας στην Αθήνα. Κατά την εκστρατεία μέτρησης παρατηρήθηκαν υψηλά επίπεδα διοξειδίου του θείου σε ορισμένα θερμά σημεία. Οι ισχύουσες οριακές τιμές για το διοξείδιο του αζώτου και το μόλυβδο δεν ξεπεράστηκαν. Οι τιμές του όζοντος στην πόλη της Αθήνας δεν υπερέβησαν τα ανώτατα όρια της οδηγίας 92/72, αλλά πρέπει να σημειωθεί ότι δεν έγιναν μετρήσεις στο μέσο του καλοκαιριού. Αλλα στοιχεία παρακολούθησης δείχνουν συχνές υπερβάσεις των ορίων του όζοντος εκτός του συγκροτήματος της Αθήνας.
<P>
Ελπίζω ότι η κατάσταση αυτή θα βελτιωθεί με την υλοποίηση άλλων κοινοτικών πρωτοβουλιών, όπως η πρόσφατη συμφωνία για την πρόταση της Επιτροπής για οδηγία σχετικά με τα ανώτατα εθνικά όρια εκπομπών. Επιπλέον, η θυγατρική οδηγία 99/30 πρέπει να μεταφερθεί στο εσωτερικό δίκαιο των κρατών μελών έως τις 19 Ιουλίου 2001. Θεσπίζει μελλοντικές οριακές τιμές για το διοξείδιο του θείου, το διοξείδιο του αζώτου, τα οξείδια του αζώτου, τα σωματίδια και το μόλυβδο.
<P>
Σύμφωνα με τη μελέτη, οι σημερινές συγκεντρώσεις διοξειδίου του αζώτου είναι υψηλότερες από την οριακή τιμή για το διοξείδιο του αζώτου που πρέπει να επιτευχθεί έως το 2010, ενώ τα σωματίδια υπερβαίνουν συχνά τη νέα οριακή τιμή που πρέπει να επιτευχθεί έως το 2005. Και το βενζόλιο υπερβαίνει την οριακή τιμή που υιοθετήθηκε πρόσφατα. Η κατάσταση αναμένεται να βελτιωθεί με την εφαρμογή της κοινοτικής νομοθεσίας στον τομέα των μεταφορών, για παράδειγμα. Ωστόσο, οι ελληνικές αρχές θα πρέπει να λάβουν συμπληρωματικά μέτρα σε τοπικό επίπεδο για να διασφαλίσουν το σεβασμό των νέων προτύπων ποιότητας της ατμόσφαιρας.

<SPEAKER ID=205 NAME="Παπαγιαννάκης">
Κυρία Επίτροπε, ευχαριστώ πραγματικά πάρα πολύ για τις πολύ ακριβείς και λεπτομερείς πληροφορίες που δίνετε. Κύριε Πρόεδρε, για να πρωτοτυπήσω δεν θα κάνω καμία τοποθέτηση· απλώς δύο ερωτήσεις θα να υποβάλω στην κ. Επίτροπο: Μας είπατε ότι υπάρχουν περιπτώσεις όπου έχουμε υπερβεί τα όρια. Σας έχουν κοινοποιηθεί κάποια μέτρα που ελήφθησαν από την στιγμή που υπήρξε αυτή η υπέρβαση των ορίων; Δεύτερον, στα κονδύλια για το ταμείο συνοχής ή στα κονδύλια για το τρίτο κοινοτικό πλαίσιο στήριξης υπάρχουν εγγεγραμμένες επενδύσεις, έχετε συζητήσει επενδύσεις που πραγματικά θα εγκαταστήσουν σε όλη την Ελλάδα και όχι μόνο στην Αθήνα τα δίκτυα μέτρησης που προβλέπει η κοινοτική νομοθεσία;

<SPEAKER ID=206 LANGUAGE="EN" NAME="Wallstrφm">
. (EN) Εάν σημειωθεί υπέρβαση των ορίων, τα κράτη μέλη, στην περίπτωση αυτή η Ελλάδα, πρέπει να λάβουν μέτρα. Αυτό που κάνουμε εμείς είναι να διασφαλίσουμε ότι υπάρχει σύστημα παρακολούθησης και μέτρησης. Εάν οι τιμές υπερβαίνουν τα όρια, ζητούμε από το κράτος μέλος να λάβει μέτρα και παρακολουθούμε τις εξελίξεις. Υπάρχει δυνατότητα χρήσης κοινοτικών πόρων για την δημιουργία δικτύων και την πραγματοποίηση μετρήσεων στην Ελλάδα. Είναι εξαιρετικά σημαντικό να παρακολουθείται η εξέλιξη της ποιότητας της ατμόσφαιρας στην Ελλάδα, και όχι μόνο στην Αθήνα.

<SPEAKER ID=207 NAME="Πρόεδρος">
Οι ερωτήσεις 25 και 28 θα απαντηθούν γραπτώς.

<SPEAKER ID=208 NAME="Πρόεδρος">


<SPEAKER ID=209 NAME="Geneviθve Fraisse">
Ερώτηση αριθ. 29 της κ. (H-0811/00):
<P>
Θέμα: Κρατικές ενισχύσεις στον οπτικοακουστικό τομέα Κατά τη διάρκεια σεμιναρίου που διοργάνωσε η γαλλική Προεδρία και ήταν αφιερωμένο στις βιομηχανίες του πολιτιστικού τομέα, εκπρόσωπος της Γενικής Διεύθυνσης Ανταγωνισμού της Ευρωπαϊκής Επιτροπής έκρινε ότι οι νόμιμες επενδυτικές υποχρεώσεις των τηλεοπτικών καναλιών συνιστούν κρατικές ενισχύσεις λόγω του εκ του νόμου υποχρεωτικού χαρακτήρα των εν λόγω επενδύσεων.
<P>
Είναι σε θέση η Επιτροπή να επιβεβαιώσει εάν η ως άνω προσέγγιση είναι εκείνη που ακολουθεί η ίδια όταν εξετάζει τις κρατικές ενισχύσεις που χορηγούνται στον κινηματογράφο και τον οπτικοακουστικό τομέα;

<SPEAKER ID=210 LANGUAGE="FR" NAME="Monti">
. (FR) Οι πόροι που διατίθενται από τους τηλεοπτικούς σταθμούς σε εκπλήρωση νόμιμης υποχρέωσης είναι, εκ του γεγονότος αυτού, κρατικοί πόροι. Το γεγονός ότι υπάρχει μία νόμιμη επενδυτική υποχρέωση για τους τηλεοπτικούς σταθμούς δεν προϋποθέτει απαραίτητα ότι οι εν λόγω επενδύσεις είναι κρατικές ενισχύσεις κατά την έννοια του άρθρου 87, παράγραφος 1, της Συνθήκης ΕΟΚ, αλλά προϋποθέτει, ωστόσο, ότι η Επιτροπή πρέπει να ασκεί έλεγχο ενόψει της εφαρμογής του άρθρου 87 της Συνθήκης ΕΟΚ.
<P>
Η αρχή βάσει της οποίας η Επιτροπή καθορίζει εάν παρόμοιες επενδύσεις είναι ενισχύσεις και, ενδεχομένως, τις κοστολογεί είναι η αρχή του ιδιώτη επενδυτή που λειτουργεί σε κανονικές συνθήκες μιας οικονομίας της αγοράς. Η αγορά οπτικοακουστικών προϊόντων για τα μεταγενέστερα τους ραδιοτηλεοπτικά προγράμματα εντάσσεται στο κανονικό πλαίσιο των εμπορικών δραστηριοτήτων των τηλεοπτικών σταθμών. Οι επενδύσεις που γίνονται για τη χρηματοδότηση τέτοιων προϊόντων ενέχουν στοιχεία κρατικής ενίσχυσης μόνον αν οι τηλεοπτικοί σταθμοί δεν αποκομίσουν αντιστάθμιση και/ή ικανοποιητική αμοιβή από αυτές. Αυτή η αμοιβή μπορεί να λάβει τη μορφή υλικών, αγοράς οπτικοακουστικών προϊόντων, συμμετοχής συμπαραγωγής ή δικαιωμάτων μετάδοσης. Θα μπορούσε επίσης να αποτελείται από άλλες μορφές εμπορικής ανταμοιβής των επενδύσεών τους. Με άλλα λόγια, οι επενδύσεις ενδέχεται να περιλαμβάνουν στοιχείο ενίσχυσης όταν χρηματοδοτούν σχέδια παραγωγής που δεν θα είχαν τύχει χρηματοδότησης από τους σταθμούς αν δεν υπήρχε η νόμιμη υποχρέωση.
<P>
Προφανώς, το στοιχείο ενίσχυσης προς όφελος αυτών των σχεδίων δεν συνίσταται στο συνολικό ποσό χρηματοδότησης που χορηγούν οι σταθμοί. Συνίσταται μάλλον στη διαφορά που υπάρχει ανάμεσα στην κανονική και την τρέχουσα απόδοση της χρηματοδοτούμενης παραγωγής. Πρέπει τέλος να επισημάνω ότι η ιδιότητα ενίσχυσης ορισμένων από αυτές τις επενδύσεις δεν προδικάζει το κατά πόσον συμβιβάζονται ή όχι με τους κανόνες της Συνθήκης. Θα μπορούσε να θεωρηθεί ότι συμβιβάζονται, λόγω του ιδιαίτερου χαρακτήρα στήριξης της πολιτιστικής παραγωγής που εμπεριέχουν.

<SPEAKER ID=211 LANGUAGE="FR" NAME="Fraisse">
Κύριε Επίτροπε, θα μπορούσατε να διευκρινίσετε εάν, στην προκειμένη περίπτωση, δεν υπάρχει αντίφαση με το γεγονός ότι η "Τηλεόραση χωρίς σύνορα" ενισχύει επίσης και την παραγωγή του περιεχομένου των έργων.
<P>
Όσον αφορά το διαχωρισμό ανάμεσα σε ένα ποσό μιας κρατικής ενίσχυσης και την εδαφική της χρήση, δεν πιστεύετε ότι αυτός ο διαχωρισμός απειλεί μακροπρόθεσμα τη σκοπιμότητα, άρα και την ύπαρξη, των εθνικών ενισχύσεων; Ποια είναι η γνώμη της Επιτροπής σε αυτό το θέμα; Κατά βάθος, το πρόβλημά μου είναι να καταλάβω γιατί επιλέγετε διμερείς κοινοποιήσεις και όχι ένα επίσημο κείμενο που θα μας επέτρεπε να εξετάσουμε το πρόβλημα στο σύνολό του, όπως το θίξατε πριν λίγο με το θέμα των συνθηκών.

<SPEAKER ID=212 LANGUAGE="FR" NAME="Monti">
. (FR) Στην απόφαση με την οποία ενέκρινε το γαλλικό σύστημα στήριξης της κινηματογραφικής παραγωγής, η Επιτροπή είχε θέσει τέσσερα κριτήρια ειδικής συμβατότητας. Στην ίδια απόφαση, η Επιτροπή δεσμεύθηκε να επιθεωρήσει τα συστήματα ενίσχυσης σε όλα τα κράτη μέλη, στηριζόμενη σε ειδικά κριτήρια συμβατότητας που θα εγκριθούν μέχρι το 2004, ημερομηνία λήξης της έγκρισης του γαλλικού συστήματος στήριξης. Ο σκοπός επέμβασης της Επιτροπής είναι η δημιουργία ασφάλειας δικαίου και νομοθετικής σταθερότητας, τις οποίες χρειάζεται αυτός ο τομέας για να αναπτυχθεί και οι οποίες έλειπαν μέχρι σήμερα, θέτοντας τα κριτήρια ελάχιστης συμβατότητας, χωρίς όμως να επιθυμεί να εναρμονίσει όλα τα συστήματα ενίσχυσης, η πολυμορφία των οποίων απηχεί την πολιτιστική πολυμορφία, την οποία άλλωστε η Επιτροπή επιθυμεί να διατηρήσει. Επομένως, κυρία βουλευτή, αυτή η διμερής προσέγγιση δεν αποσκοπεί παρά στο να εξετάσει τη συμβατότητα των διάφορων υφισταμένων συστημάτων με το πρωτότυπο που καθιερώθηκε κατά την απόφαση έγκρισης του γαλλικού συστήματος, βάσει των τεσσάρων ειδικών κριτηρίων συμβατότητας.

<SPEAKER ID=213 NAME="Πρόεδρος">
Οι ερωτήσεις 30 ως 59 θα απαντηθούν γραπτώς.
<P>
Σήμερα θα άρμοζε η κοινή λατινική φράση ite cuestiones sunt. Η Ώρα των Ερωτήσεων έληξε.
<P>
(Η συνεδρίαση διακόπτεται στις 19.30 και συνεχίζεται στις 21.00)

<CHAPTER ID=11>
Καταπολέμηση του κοινωνικού αποκλεισμού (συνέχεια)
<SPEAKER ID=214 NAME="Πρόεδρος">
Η ημερήσια διάταξη προβλέπει τη συνέχιση της συζήτησης της έκθεσης (Α5-0307/2000) της κ. Figueiredo, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την καταπολέμηση του κοινωνικού αποκλεισμού.

<SPEAKER ID=215 LANGUAGE="ES" NAME="Pιrez Αlvarez">
Κύριε Πρόεδρε, κυρία Επίτροπε, ο Χάρτης των Θεμελιωδών Δικαιωμάτων της Ευρωπαϊκής Ένωσης αναφέρει στο προοίμιό του: "καθιερώνοντας την ιθαγένεια της Ένωσης και δημιουργώντας ένα χώρο ελευθερίας, ασφάλειας και δικαιοσύνης, η Ένωση τοποθετεί τον άνθρωπο στην καρδιά της δράσης της" , και προσθέτει στο πρώτο του άρθρο: "Η ανθρώπινη αξιοπρέπεια είναι απαραβίαστη. Πρέπει να είναι σεβαστή και να προστατεύεται».
<P>
Αναφέρω το απόσπασμα αυτό από τον Χάρτη των Θεμελιωδών Δικαιωμάτων, διότι πιθανόν ορισμένες καταστάσεις που περιγράφονται σ' αυτή την εξαίρετη έκθεση - για την οποία συγχαίρω την εισηγήτρια - να είναι ασύμβατες με την δήλωση αυτή που υιοθέτησε αυτόβουλα τον Κοινοβούλιο τις ίδιες ακριβώς ημέρες.
<P>
Παρά τις δηλώσεις αυτές, όμως, η σκληρή πραγματικότητα παραμένει. Σύμφωνα με στοιχεία της Ευρωπαϊκής Στατιστικής Υπηρεσίας το 18% του πληθυσμού της Ευρωπαϊκής Ένωσης ζει με λιγότερο από το 60% του μέσου εθνικού εισοδήματος, με άλλα λόγια 65 εκατομμύρια Ευρωπαίοι ζουν σε συνθήκες φτώχειας. Είναι αλήθεια ότι τα εθνικά ποσοστά φτώχειας στα κράτη μέλη είναι ποικίλα και διαφορετικά, όπως άλλωστε και τα είδη της φτώχειας: αστική, βιομηχανικών συνοικιών, απομακρυσμένων αγροτικών περιφερειών κλπ., ή φτώχεια εξαιτίας των διακρίσεων φύλου ή ηλικίας - αναφέρομαι βεβαίως, στη γυναικεία και την παιδική φτώχεια.
<P>
Ο σύγχρονος κόσμος, η κοινωνία της παγκοσμιοποίησης και της διεθνοποίησης της οικονομίας, η κοινωνία των πληροφοριών και της τεχνολογικής εξέλιξης θα μπορούσαν επίσης να έχουν όχι ιδιαίτερα θετική επίδραση και να δημιουργήσουν νέα είδη φτώχειας ή να συμβάλουν στη δημιουργία τους, λόγω των εγγενών δυσκολιών αυτού του τύπου κοινωνίας να διευκολύνει την πρόσβαση στην απασχόληση, που για μένα είναι η θεμελιώδης προϋπόθεση για την κοινωνική ένταξη και ενσωμάτωση, και λόγω της ανάγκης βελτίωσης της απασχόλησης ώστε να γίνει πιο ποιοτική.
<P>
Η Ευρώπη έχει επιτύχει σημαντικά αποτελέσματα όσον αφορά τη δημιουργία απασχόλησης. Στη χώρα μου, την Ισπανία, η κυβέρνηση του Josι Marνa Aznar κατέβαλε σοβαρή προσπάθεια και ανέλαβε συγκεκριμένη δέσμευση: ενώ ξεκίνησε από υψηλούς δείκτες ανεργίας, κατόρθωσε να τη μειώσει και συνεχίζει να έχει αυτόν τον στόχο, που σήμερα τον εκπληρώνει, και αυτή τη δέσμευση. Όμως, πιστεύω ότι δεν πρέπει να αρκεστούμε μόνο σ' αυτά που έχουν επιτευχθεί.
<P>
Η οικοδόμηση μιας Ευρώπης που θα προωθεί την ολοκλήρωση, σύμφωνα με τα λόγια του Ευρωπαϊκού Συμβουλίου της Λισαβόνας, απαιτεί κοινή προσπάθεια και δράση. Και η δράση αυτή προϋποθέτει τη γνώση των χαρακτηριστικών και των μέσων που μπορούν να εξασφαλίσουν τη συμμετοχή των πάντων, της κοινωνίας θεωρούμενης ως σύνολο και των διάφορων κυβερνήσεων, στην ανάγκη να προσδιορισθούν ποσοτικοί στόχοι και να εξαλειφθεί η παιδική φτώχεια, διότι η παιδική φτώχεια δημιουργεί και άλλους τύπους φτώχειας, ίσως δε και παγίωση μορφών κοινωνικού αποκλεισμού που διαιωνίζουν τη φτώχεια και την αθλιότητα. Γι' αυτό το λόγο, κυρία Επίτροπε, θα ζητούσα ιδιαίτερη προσπάθεια για την εξάλειψη της παιδικής φτώχειας.

<SPEAKER ID=216 LANGUAGE="FR" NAME="Dιsir">
Κύριε Πρόεδρε, θα ήθελα καταρχάς να ευχαριστήσω την εισηγήτριά μας και να χαιρετίσω την πρωτοβουλία που πήρε να ξεκινήσει διάλογο με το Συμβούλιο και την Επιτροπή ήδη από αυτή την πρώτη ανάγνωση για να εργαστούμε ώστε να ληφθούν καλύτερα υπόψη οι τροπολογίες που επιθυμεί το Κοινοβούλιο.
<P>
Μετά τη μαζική ανεργία των δεκαετιών του 1980-1990, ο αποκλεισμός κινδυνεύει να γίνει το νέο κακό που θα ροκανίσει την Ευρώπη την επόμενη δεκαετία. Τη στιγμή που επανέρχεται η ανάπτυξη, είναι μια πρόκληση που πρέπει να δεχτούμε αν θέλουμε να επωφεληθούν πραγματικά όλοι από αυτή την ανάπτυξη. Όμως, αυτό δεν είναι αυτονόητο, γιατί αυτή η νέα ανάπτυξη είναι πολύ άνιση και μπορεί να συνοδεύεται, όπως το διαπιστώσαμε στις ΗΠΑ εδώ και μια δεκαετία, από επίμονα φαινόμενα αβεβαιότητας, αποκλεισμού, φτώχειας, αστικής γκετοποίησης. Πρόκειται για μια ανάπτυξη με τις συνθήκες που κληρονομήσαμε από την κρίση: δημιουργήθηκαν πολλές θέσεις εργασίας, αλλά ποτέ δεν υπήρχαν τόσες επισφαλείς θέσεις, τόσες προσωρινές θέσεις, τόσες θέσεις μερικής απασχόλησης. Πιστεύω ότι πρέπει να ενεργήσουμε έτσι ώστε να μην γενικευτεί και σε μας το φαινόμενο των εργαζόμενων φτωχών. Λαμβανομένου υπόψη ότι ορισμένες ομάδες είναι περισσότερο εκτεθειμένες, για πολλούς, σε αυτόν τον οικονομικό αποκλεισμό προστίθεται ο αποκλεισμός από μια αξιοπρεπή κατοικία, καθώς και η αδυναμία πρόσβασης στην περίθαλψη, στην κατάρτιση και τον πολιτισμό.
<P>
Αυτό το κοινοτικό πρόγραμμα δεν πρόκειται να αναλάβει από μόνο του το σύνολο της καταπολέμησης του αποκλεισμού στην Ευρωπαϊκή Ένωση, αλλά πρέπει να επιτρέψει στην Ευρώπη να ενεργήσει πολύ πιο αποφασιστικά, πιο αποτελεσματικά και πιο συντονισμένα. Για το λόγο αυτό, το πρόγραμμα πρέπει να συνδέεται στενά με τη δέσμευση που ανέλαβαν οι αρχηγοί κρατών και των κυβερνήσεων στη Λισαβόνα, το Μάρτιο του 2000, να γίνει ένα - διαβάζω - "αποφασιστικό βήμα προς την εξάλειψη της ένδειας, θέτοντας ικανοποιητικούς στόχους οι οποίοι πρέπει να εγκριθούν από το Συμβούλιο ως το τέλος του έτους" , δηλαδή μέχρι το Συμβούλιο της Νίκαιας που θα διεξαχθεί σε μερικές εβδομάδες. Πιστεύω ότι το πρόγραμμα δεν θα ολοκληρωθεί στην πραγματική του διάσταση, παρά μόνον αν συνδεθεί με την πραγματοποίηση αυτού του στόχου.
<P>
Με ποιο τρόπο;
<P>
Πρώτον, βελτιώνοντας την κατανόηση των φαινομένων αποκλεισμού, χάρη στην καθιέρωση δεικτών και κριτηρίων αξιολόγησης, επικεντρωμένων κυρίως στις ομάδες στόχους.
<P>
Δεύτερον, επιτρέποντας να λάβουμε καλύτερα υπόψη μας την εμπειρία των φορέων που δραστηριοποιούνται επιτόπου, των ΜΚΟ, της τοπικής αυτοδιοίκησης, των κοινωνικών οργανισμών και των ατόμων που βρίσκονται τα ίδια σε κατάσταση αποκλεισμού.
<P>
Τρίτον, βοηθώντας στην αξιολόγηση της επίδρασης της δημόσιας πολιτικής που εφαρμόζεται στα διάφορα κράτη μέλη, για να παίρνουμε μαθήματα, να υιοθετήσουμε καλές πρακτικές και να σκεφτούμε καλές στρατηγικές, και κυρίως τη συνοχή με την κοινωνική και οικονομική πολιτική.
<P>
Τέταρτον, συμβάλλοντας τέλος στον καθορισμό των κατευθυντήριων γραμμών και των εθνικών σχεδίων δράσης με τον ίδιο τρόπο όπως στη διαδικασία του Λουξεμβούργου για την απασχόληση, στηριζόμενοι δηλαδή σε δείκτες και στόχους, απαιτώντας υψηλό επίπεδο και όχι το ελάχιστο σύμφωνα με την ιδέα που έχουμε για το ευρωπαϊκό, κοινωνικό μοντέλο.
<P>
Οι τροπολογίες που πρότεινε η εισηγήτρια - τις οποίες στηρίζουμε - στοχεύουν στην ενίσχυση του προγράμματος προς αυτή την κατεύθυνση. Πιστεύω ότι συμπίπτουν σε αρκετά σημεία με τις προτάσεις που έγιναν από την ομάδα ανωτάτου επιπέδου σχετικά με την κοινωνική προστασία - προτάσεις που έγιναν στο Συμβούλιο Απασχόλησης ενόψει της Συνόδου κορυφής της Νίκαιας - ιδιαίτερα όσον αφορά την ιδέα να προωθηθεί η πρόσβαση σε μόνιμη εργασία ποιότητας, καθώς και η πρόσβαση στην κοινωνική προστασία και περίθαλψη, όπως επίσης και η πρόσβαση κάθε ατόμου σε αξιοπρεπή και υγιεινή κατοικία και στις υπηρεσίες κοινής ωφελείας - η ομάδα ανωτάτου επιπέδου αναφέρει σχετικά τον ηλεκτρισμό, την ύδρευση, τη θέρμανση, αλλά και την πραγματική πρόσβαση στην εκπαίδευση, τη δικαιοσύνη και τις δημόσιες υπηρεσίες.
<P>
Πιστεύω, εν κατακλείδι, ότι δεν θα μπορέσουμε να καταπολεμήσουμε αποτελεσματικά τον αποκλεισμό, παρά μόνο αν εξασφαλίσουμε αυτή την πρόσβαση στα θεμελιώδη δικαιώματα για όλους, γιατί αυτά τα δικαιώματα αποτελούν για τον καθένα την προϋπόθεση για να αισθανθεί πραγματικά πολίτης.

<SPEAKER ID=217 LANGUAGE="DA" NAME="Jensen">
Κύριε Πρόεδρε, η καταπολέμηση του κοινωνικού αποκλεισμού είναι πολιτικός στόχος που όλοι μας στηρίζουμε όμως τι εννοούμε όταν λέμε κοινωνικός αποκλεισμός και πώς μπορεί καλύτερα να καταπολεμηθεί; Τι ρόλο πρέπει να παίξει η ΕΕ; Είναι τέτοιες ακριβώς απαντήσεις που πρέπει να δώσουμε με αυτό το πρόγραμμα για την ενθάρρυνση της συνεργασίας των κρατών μελών για την καταπολέμηση του κοινωνικού αποκλεισμού. Το σκεπτικό είναι να συμμετάσχουν όλα τα ενδιαφερόμενα και επηρεαζόμενα μέρη σε ένα έργο όπου το κάθε κράτος μέλος θα περιγράψει την έκταση του κοινωνικού αποκλεισμού και τις προσπάθειες που καταβάλλει για να την καταπολέμησή του. Αυτό θα δημιουργήσει τη βάση ώστε να υπάρξει ένα περισσότερο κοινό πλαίσιο κατανόησης. Διότι δεν είναι τόσο απλός ο ορισμός της έννοιας κοινωνικός αποκλεισμός. Έχουμε κατά νου τους χρονίως ανέργους - νέους και γέρους - έχουμε κατά νου τα άτομα με σωματικές ή ψυχικές αναπηρίες, έχουμε κατά νου τους διανοητικά ασθενείς, τους φτωχούς ή τους άπορους; Κατά πάσα πιθανότητα ο καθείς μας έχει τη δική του ιδέα ως προς τι πρέπει να περιέχει ο όρος. Πάντως μας λείπει ένας κοινός ορισμός.
<P>
Η Επιτροπή προσπάθησε να δώσει έναν ορισμό στην πρότασή της στη Σύνοδο Κορυφής της Λισαβόνας, σύμφωνα με τον οποίο κοινωνικά αποκλεισμένοι είναι όσοι έχουν εισοδήματα χαμηλότερα του 60% του μέσου όρου εισοδήματος κάθε χώρας. Οι κυβερνήσεις των κρατών μελών δεν δέχτηκαν τον εν λόγω ορισμό, ο οποίος άλλωστε είναι κατά τι απλουστευτικός και υπερβολικά ανούσιος. Χρειαζόμαστε μια ακριβέστερη περιγραφή του προβλήματος. Ο τρόπος που διάλεξε το Συμβούλιο για να προσεγγίσει το θέμα είναι πολύ ανοιχτός και κατά τη γνώμη μου είναι απολύτως σωστός. Χρειαζόμαστε να συγκεντρώσουμε στατιστικές, να προβούμε σε αναλύσεις και μέσω συνεδρίων και άλλων μέσων να αποκτήσουμε μεγαλύτερη κατανόηση ως προς τι εννοούμε με τον όρο κοινωνικός αποκλεισμός. Όσον αφορά τη συγκεκριμένη έκθεση: η κ. Figueiredo επιθυμεί η λέξη "φτώχεια" να προστεθεί στο νομοθετικό κείμενο. Η Ομάδα μου εν γένει αντιτίθεται σε αυτό για τυπικούς λόγους, ήτοι λόγω του θέματος της βάσης της συνθήκης. Αναγνωρίζουμε βέβαια ότι η φτώχεια αποτελεί αιτία κοινωνικού αποκλεισμού, πράγμα που εξάλλου προκύπτει και από το κείμενο. Πιστεύω ότι όλοι μας συμφωνούμε επ' αυτού. Ορισμένα μέλη της Ομάδας ΦΙΛ έχουν επίσης επιφυλάξεις ως προς την πρόσθεση της Ομάδας Προβληματισμού στο νομοθετικό κείμενο και την αύξηση του προϋπολογισμού, αλλά κατά τα άλλα μπορούμε να στηρίξουμε την έκθεση της κ. Figueriredo.

<SPEAKER ID=218 LANGUAGE="EN" NAME="Lambert">
Κύριε Πρόεδρε, θέλω να συγχαρώ την εισηγήτρια για τη μεγάλη της αφοσίωση κατά την προετοιμασία αυτής της έκθεσης σχετικά με ένα πρόγραμμα κοινοτικής δράσης για την καταπολέμηση του κοινωνικού αποκλεισμού όπου, όπως είπαν πολλοί, η φτώχεια μπορεί να είναι σημαντικός παράγοντας. Λέγεται ότι η εύρεση αμειβόμενης εργασίας είναι ο καλύτερος τρόπος πρόληψης του κοινωνικού αποκλεισμού, αλλά συμφωνώ με όσους είπαν πως πρέπει να λάβουμε υπόψη μας το γεγονός ότι η αμειβόμενη απασχόληση από μόνη της δεν εγγυάται την κοινωνική συμμετοχή. Υπάρχουν πολλοί ηλικιωμένοι που θα συμφωνούσαν με αυτό, όπως θα συμφωνούσαν και όσοι έχουν δουλέψει ώρες για χαμηλούς μισθούς που δεν εξασφαλίζουν έναν αξιοπρεπή βίο - οι εργάτες στον τομέα της γεωργίας, για παράδειγμα.
<P>
Είναι κρίμα που η φτώχεια αναδεικνύεται σε τόσο αμφιλεγόμενη προσθήκη στον τίτλο του προγράμματος για το λόγο ότι δεν αναφέρεται στις Συνθήκες. Θα ήταν ενδιαφέρον να ακούσουμε από το Συμβούλιο, κάποια στιγμή, εάν προτίθεται να διορθώσει αυτή την παράλειψη στη σύνοδο κορυφής της Νίκαιας.
<P>
Η καταπολέμηση της φτώχειας αναδεικνύεται ως αμφιλεγόμενο θέμα, επειδή θέτει το ζήτημα της κοινωνικής προστασίας ως παραγωγικού παράγοντα και το θέμα της αναδιανομής -πολύ παρωχημένες έννοιες για ορισμένα κράτη μέλη. Θα ήταν χρήσιμο να χρησιμοποιήσουμε μέρος του αυξημένου ποσού που ζητά αυτή η έκθεση για να χρηματοδοτήσουμε συγκριτικές μελέτες που θα δείξουν πώς μπορούμε να χειριστούμε αυτές τις εξελίξεις. Είμαι βέβαιη ότι πολλές ΜΚΟ και τοπικές και περιφερειακές αρχές - οι οποίες προτείνει η κ. Figueiredo να περιληφθούν στο πρόγραμμα και την αξιολόγησή του - θα μοιράζονταν ευχαρίστως τη μεγάλη τους εμπειρία μαζί μας.
<P>
Αν θέλουμε να αποφύγουμε τον κοινωνικό αποκλεισμό, πρέπει να εξασφαλίσουμε ότι οι μακρο-οικονομικές πολιτικές μας δεν επενεργούν κατά τρόπο που να αυξάνει τον κοινωνικό αποκλεισμό. Θα ήταν εντελώς αντιπαραγωγικό να έχουμε πολιτικές που υπονομεύουν την τοπική οικονομική ανάπτυξη, καθιστούν την απασχόληση λιγότερο ασφαλή αλλά πιο απαιτητική και ύστερα να μαζεύουμε τα σπασμένα με προγράμματα που προσπαθούν να καταπολεμήσουν τη φτώχεια και τον κοινωνικό αποκλεισμό.

<SPEAKER ID=219 LANGUAGE="SV" NAME="Schmid, Herman">
Κύριε Πρόεδρε, είναι παράδοξη η κοινωνία στην οποία ζούμε: στην οικονομική πολιτική καταβάλλουμε κάθε δυνατή προσπάθεια προκειμένου να αυξήσουμε την αποτελεσματικότητα, την ταχύτητα και το δυναμισμό. Αυτή η σκληρή πολιτική που δημιουργείται αφήνει όλο και περισσότερα άτομα στο περιθώριο, αποκλείει όλο και περισσότερους ανθρώπους. Με δύο λόγια όσο περισσότερο ανθεί η οικονομία τόσο περισσότεροι άνθρωποι φαίνεται να καταδικάζονται στη φτώχεια και τον κοινωνικό αποκλεισμό.
<P>
Για τους λόγους αυτούς θα μπορούσε κανείς να είναι απαισιόδοξος. Παρόλ' αυτά υπάρχουν χρήματα και παρόλο που η Ευρώπη υπήρξε πάντοτες ευημερούσα, φαίνεται ότι καθίσταται όλο και πιο δύσκολη η προστασία των αδυνάτων και η παροχή πραγματικών ευκαιριών σε αυτούς που έχουν τεθεί στο περιθώριο. Γι' αυτό θεωρούμε ιδιαίτερα σημαντική και καλωσορίζουμε την έκθεση της συναδέλφου Figueiredo. Θα ήθελα να τη συγχαρώ θερμά για την έκθεση που εκπόνησε. Η έκθεση αυτή αφορά το πώς θα ενθαρρυνθούν τα κράτη μέλη να αντιμετωπίσουν τη φτώχεια και τον κοινωνικό αποκλεισμό. Συμφωνούμε ιδιαίτερα με την έμφαση που δίνει η εισηγήτρια στο ότι δεν αρκούν τα ωραία λόγια και ότι η κοινωνική αλληλεγγύη κοστίζει.
<P>
Το καλύτερο θα ήταν φυσικά να προσφερθεί σωστή εργασία σε όσο το δυνατό περισσότερους, ωστόσο σε μία οικονομία σκληρού ανταγωνισμού πολλοί δεν μπορούν να τα καταφέρουν. Σύμφωνα με την έκθεση, το πρόβλημα αυτό αντιμετωπίζουν ιδιαίτερα οι γυναίκες οι οποίες εργάζονται διπλά, μέσα και έξω δηλαδή από το σπίτι. Αφορά επίσης και τους ηλικιωμένους, οι γνώσεις των οποίων δεν χρειάζονται πλέον. Μπορεί να αφορά επίσης και τα άτομα που αντιμετωπίζουν ψυχικά προβλήματα. Ή μπορεί να αφορά και μεγάλες ομάδες οι οποίες δεν έχουν επαρκείς γλωσσικές γνώσεις προκειμένου να βρουν εργασία. Κυρίως ωστόσο αφορά πάρα πολλούς ανθρώπους οι οποίοι εργάζονται μεν, αλλά ο μισθός τους είναι τόσο χαμηλός ώστε δεν τους επιτρέπει να ζουν αξιοπρεπώς. Όλες αυτές οι ομάδες απειλούνται με κοινωνικό αποκλεισμό, εάν δεν ληφθούν ευρύτατα μέτρα στήριξής τους. Τα κράτη μέλη οφείλουν επομένως να διαθέσουν πολύ περισσότερα χρήματα απ' ό,τι κάνουν σήμερα προκειμένου να αναληφθούν κοινωνικές πρωτοβουλίες κατά του αποκλεισμού, της φτώχειας και της κοινωνικής εξαθλίωσης.
<P>
Είπα πριν ότι είναι παράδοξη η κοινωνία που ζούμε: σύμφωνα με την κρατούσα ιδεολογία θα πρέπει ο άνθρωπος να αναλάβει μόνος του την ευθύνη για τη ζωή του. Θεωρώ ωστόσο ότι ο κοινωνικός αποκλεισμός και η φτώχεια αποτελούν προϊόντα των κοινωνικών συνθηκών και ότι επομένως η ευθύνη για τα προβλήματα αυτά είναι κοινή. Σε μία σωστή κοινωνία θα πρέπει να υπάρχει χώρος για όλους και γι' αυτό υπάρχουν συλλογικές ευθύνες της κοινωνίας.

<SPEAKER ID=220 LANGUAGE="IT" NAME="Della Vedova">
Κύριε Πρόεδρε, ακούμε πολύ συχνά στην Αίθουσα αυτή, σαν επωδό, να εκθειάζεται το ευρωπαϊκό κοινωνικό πρότυπο, η κοινωνική οικονομία της αγοράς, το οποίο αντιπαραβάλλουμε με υπερηφάνεια - όπως πολλοί νομίζουν - στο άγριο πρότυπο των ΗΠΑ. Τα αριθμητικά στοιχεία για τη φτώχεια στην Ευρώπη, που αποτελούν τη βάση της συγκεκριμένης έκθεσης και που έχουν αναφερθεί - το 18% της σχετικής φτώχειας - δείχνουν, αντιθέτως, μια πραγματικότητα κάθε άλλο παρά άξια εκθειασμού. Το κυριότερο πρόβλημα εξακολουθεί να είναι το πρόβλημα της κατανόησης του τι δεν πάει καλά στην οικονομία και στην κοινωνία των ευρωπαϊκών χωρών και ποιες είναι οι επιθυμητές μεταρρυθμίσεις για να μειωθούν αποτελεσματικά οι θύλακες φτώχειας και κοινωνικού αποκλεισμού που μαστίζουν πολλές περιοχές της Ένωσης.
<P>
Η απόφαση για την οποία συζητάμε τώρα τι προτείνει; Να κατοχυρωθούν δικαιώματα, να δημιουργηθούν συντονιστικά όργανα, επιτροπές που θα αναλύσουν την κατάσταση και θα επεξεργαστούν σχέδια δράσης κατά του κοινωνικού αποκλεισμού, να προαχθεί ο διάλογος μεταξύ των ενδιαφερομένων μερών και να δημιουργηθούν δίκτυα των ΜΚΟ σε ευρωπαϊκό επίπεδο - και για αυτά θα διαθέσουμε 70, μπορεί και 100 εκατομμύρια ευρώ. Τώρα, δεν συζητώ τις καλές προθέσεις της συγκεκριμένης απόφασης, ανησυχώ όμως για τα αποτελέσματα που μπορούμε να περιμένουμε από το πενταετές αυτό σχέδιο. Στο τέλος, θα έχουμε ίσως καλύτερη γνώση του κοινωνικού αποκλεισμού και της φτώχειας από στατιστική άποψη - εντάξει αυτό - θα έχουμε ανακουφίσει με συγκεκριμένες παρεμβάσεις μερικές δεκάδες χιλιάδες ανθρώπους στην Ευρώπη - και αυτό επίσης μπορούμε να πούμε εντάξει - αλλά δεν θα έχουμε προχωρήσει προς την κατεύθυνση ορισμένων διαρθρωτικών μεταρρυθμίσεων που θα μπορούσαν, αντιθέτως, να περιορίσουν με συνέπεια τον αποκλεισμό και τη φτώχεια.
<P>
Η έκθεση δίνει βάρος σε δύο θέματα: στην ανεργία και στα πενιχρά συνταξιοδοτικά επιδόματα ορισμένων κατηγοριών. Είναι βέβαια αλήθεια ότι πρόκειται για δύο καθοριστικούς παράγοντες του αποκλεισμού και της φτώχειας, όμως δεν πρέπει να θεραπεύσουμε τα συμπτώματα, πρέπει να θεραπεύσουμε την αρρώστια. Αν θέλουμε να έχουμε περισσότερες θέσεις εργασίας, πρέπει να καταστήσουμε πιο ανταγωνιστικές τις ευρωπαϊκές επιχειρήσεις και προπαντός πρέπει να έχουμε το θάρρος να ελευθερώσουμε την αγορά εργασίας. Όπου έχει γίνει αυτό και στην Ευρώπη, τα ποσοστά ανεργίας έχουν μειωθεί σημαντικά. Στις Ηνωμένες Πολιτείες, μια πιο ευέλικτη απασχόληση εγγυάται ότι η φτώχεια βιώνεται για πολύ σύντομες χρονικές περιόδους με πολύ μικρά διαστήματα ανεργίας. Αν θέλουμε να βρούμε πόρους για να δώσουμε στους συνταξιούχους με τις πλέον πενιχρές συντάξεις, πρέπει να έχουμε το θάρρος να πούμε ότι πρέπει να απαγορευθεί η συνταξιοδότηση στην ηλικία των πενήντα ετών και ότι ίσως πρέπει να αναμορφώσουμε εκ θεμελίων το σύστημα πρόνοιας.
<P>
Χωρίς τις μεταρρυθμίσεις της αγοράς εργασίας και του welfare, που θα πρέπει να τεθούν εκ νέου στη βάση της ατομικής ελευθερίας και ευθύνης και όχι στον κρατικό και συνδικαλιστικό πατερναλισμό, φοβάμαι ότι οι επιτροπές και τα συντονιστικά μας όργανα ελάχιστα πράγματα θα κάνουν για τους φτωχούς της Ευρωπαϊκής Ένωσης.

<SPEAKER ID=221 LANGUAGE="DE" NAME="Mann, Thomas">
Κύριε Πρόεδρε, κυρίες και κύριοι, αγαπητοί συνάδελφοι, Θα ήθελα να μιλήσω σε πείσμα της τεχνολογίας. Το 18% του πληθυσμού της Ευρωπαϊκής Ένωσης ζει κάτω από το όριο της φτώχειας. Αυτά τα 65 εκατομμύρια των ανθρώπων συχνά αγνοούνται. Δεν ταιριάζουν στην εικόνα ευμάρειας της Ευρώπης, με υψηλούς αναπτυξιακούς ρυθμούς. Η φτώχεια οφείλεται στην έλλειψη εργασίας, στους ανεπαρκείς μισθούς, στις ανασφάλιστες θέσεις εργασίας. Εδώ η φράση-κλειδί είναι "εργαζόμενοι πένητες" . Για τη διασφάλιση της οικονομικής και κοινωνικής συνοχής χρειαζόμαστε ένα υψηλό επίπεδο απασχόλησης και κοινωνικής προστασίας. Χαιρετίζω το γεγονός ότι από την Επιτροπή σας, κυρία Διαμαντοπούλου, ....
<P>
(Τεχνική βλάβη)
<P>
Με μποϋκοτάρουν, κύριε Πρόεδρε.
<P>
Οφείλει να συμβάλει στον εντοπισμό φαινομένων κοινωνικού αποκλεισμού και στην ανταλλαγή εμπειριών με βάση ακριβείς, ποσοτικούς και ποιοτικούς δείκτες. Οφείλει να καθιερωθεί ο διάλογος μεταξύ των ομάδων συμφερόντων και των σχετικών ΜΚΟ. Τα εθνικά παρατηρητήρια, καθώς και οι εθνικές και τοπικές αρχές πρέπει να συμπεριληφθούν. Προκύπτουν συνέργιες, όταν υπάρχει διασύνδεση των μέτρων που λαμβάνουν τα κράτη μέλη με τις κοινοτικές πολιτικές, δράσεις και όργανα, με τα ευρωπαϊκά διαρθρωτικά ταμεία. Αποτέλεσμα αυτών είναι οι βέλτιστες πρακτικές με πρότυπα. Ένα άλλο είναι η δημιουργία και ανάπτυξη δικτύων. Ένα τρίτο είναι η προώθηση καινοτόμων προγραμμάτων.
<P>
Σημαντική είναι επίσης κατά τη γνώμη μου η συγκρότηση Ομάδας Προβληματισμού σε ευρωπαϊκό επίπεδο με εκπροσώπους των ΜΚΟ, των κοινωνικών εταίρων, του Συμβουλίου και του Ευρωπαϊκού Κοινοβουλίου, οι οποίοι θα συμμετέχουν σε μια ετήσια διάσκεψη στρογγυλής τράπεζας. Η ανοιχτή μέθοδος συντονισμού όσον αφορά την πολιτική απασχόλησης από το Λουξεμβούργο πρέπει να περιλαμβάνει επίσης και τον κοινωνικό αποκλεισμό και να αντανακλά τα εθνικά σχέδια δράσης των κρατών μελών. Το 1992 το Συμβούλιο παρότρυνε τα κράτη μέλη να εργαστούν για την καταπολέμηση του κοινωνικού αποκλεισμού. Το 1999 αποφάσισε να προάγει την κοινωνική ένταξη. Από το 2001 ας ενισχύσουμε τον ενεργό αυτό ρόλο, ούτως ώστε όσοι πλήττονται από τη φτώχεια και τον κοινωνικό αποκλεισμό να αποκτήσουν πρόσβαση στην οικονομική, κοινωνική και πολιτιστική ζωή!

<SPEAKER ID=222 LANGUAGE="EN" NAME="De Rossa">
Κύριε Πρόεδρε, χαιρετίζω την πρωτοβουλία της Επιτρόπου και αυτήν την έκθεση η οποία επιχειρεί να τη βελτιώσει. Η Ευρώπη κατάφερε να αποφύγει τις οικονομικές κρίσεις που έπληξαν πολλές περιοχές του κόσμου τα τελευταία χρόνια. Η ανάπτυξη ξαναπαίρνει μπρος, ο πληθωρισμός μειώθηκε στα κατώτερα επίπεδα που γνώρισε επί μία γενεά, αλλά συνεχίζει να υπάρχει επίμονη φτώχεια και αποκλεισμός. Το ποσοστό ανεργίας στην Ευρώπη είναι ακόμη πολύ υψηλό, 8.3%. Από τα 14 εκατομμύρια ανέργων, περισσότεροι από τους μισούς, σύμφωνα με τα τελευταία στοιχεία της Eurostat, βρίσκονται εκτός εργασίας για χρονικό διάστημα μεγαλύτερο του έτους.
<P>
Επιπλέον, σύμφωνα με τη στατιστική υπηρεσία της ΕΕ, το 18% των Ευρωπαίων πολιτών ζουν κάτω από το όριο της φτώχειας, ενώ το ένα τρίτο όσων ζουν σε συνθήκες φτώχειας εργάζονται. Στη χώρα μου, το 75% περίπου των εργαζόμενων που ζουν κάτω από το όριο της φτώχειας είναι γυναίκες.
<P>
Η κατάσταση φαίνεται ότι χειροτερεύει. Μεταξύ του 1980 και του 1995, η γενική ανισότητα αυξήθηκε στα κράτη-μέλη. Η παγκοσμιοποίηση, οι τεχνολογικές καινοτομίες και η ανάδυση μίας οικονομίας που βασίζεται στη γνώση συνοδεύονται από μεταβαλλόμενες οικογενειακές δομές, μετατοπίσεις των ρόλων των φύλων και ολοένα πιο διαφορετικές κοινωνίες. Η ουσία είναι ότι ο κοινωνικός αποκλεισμός αποτελεί τροχοπέδη για την οικονομική ανάπτυξη, ενώ μία κοινωνία χωρίς αποκλεισμούς ενισχύει την ανάπτυξη και την ευημερία όλων. Η Επιτροπή εκτιμά ότι η υποχρησιμοποίηση των διαθέσιμων ανθρώπινων πόρων και το ευρύτερο κόστος της κακής υγείας, του εγκλήματος, κλπ, μπορεί να ανέρχεται μεταξύ 1 και 2 δισεκατομμυρίων ευρώ ετησίως. Το ποσό είναι τεράστιο.
<P>
Υπάρχει άμεση και επιτακτική ανάγκη να αντιμετωπίσει η Ευρώπη τους διαχωρισμούς που ήδη υπάρχουν και να προλάβει την εμφάνιση νέων. Η ύπαρξη ενός ενιαίου νομίσματος και μίας όλο και πιο συντονισμένης οικονομικής και φορολογικής πολιτικής σημαίνει ότι οι κοινωνικές πολιτικές δεν μπορούν να αποτελούν αποκλειστικά εθνική ευθύνη. Ωστόσο, τα κράτη μέλη πρέπει οπωσδήποτε να δεσμευτούν πλήρως σε αυτό το πρόγραμμα και να διεξαγάγουν ευρείες διαβουλεύσεις με την κοινωνία των πολιτών για να θέσουν φιλόδοξους στόχους για την εξάλειψη της φτώχειας και του αποκλεισμού. Η πρώτη δοκιμασία της σοβαρότητας των κρατών μελών είναι η έγκριση της απόφασης του Κοινοβουλίου για αύξηση της χρηματοδότησης από 70 σε 100 δις ευρώ. Το ίδιο το ποσό είναι ασήμαντο, δεδομένης της έκτασης του προβλήματος.
<P>
Τέλος, θέλω να συγχαρώ την εισηγήτρια για μία έκθεση που αποτυπώνει την πραγματική έκταση της φτώχειας και του κοινωνικού αποκλεισμού και αμφισβητεί την έννοια μίας Ευρώπης ταγμένης στην προάσπιση της κοινωνικής δικαιοσύνης και της αλληλεγγύης, αν δεν ασχοληθούν σοβαρά με αυτά τα θέματα όλα τα ευρωπαϊκά θεσμικά όργανα και η κοινωνία των πολιτών.

<SPEAKER ID=223 LANGUAGE="IT" NAME="Fatuzzo">
Κύριε Πρόεδρε, είμαι αληθινά ευγνώμων στην εισηγήτρια, την κ. Figueiredo, όχι μόνο για τον ζήλο που επέδειξε, όπως πάντα, σε σχέση με το συγκεκριμένο έγγραφο, αλλά και επειδή δέχθηκε ορισμένες τροπολογίες μου, μία εκ των οποίων δηλώνει ότι η φτώχεια και ο κοινωνικός αποκλεισμός είναι συνέπεια των νόμων των κρατών που δίνουν πενιχρές συντάξεις, όπως είπε και ο κ. Della Vedova, επαναλαμβάνοντας ακριβώς την τροπολογία Fatuzzo που ενσωματώθηκε στην έκθεση Figueiredo.
<P>
Μακάρι, Θεέ μου, να μπορούσαμε να καταπολεμήσουμε την κοινωνική περιθωριοποίηση και τη φτώχεια! Μακάρι, Θεέ μου, να μπορούσαμε να περιορίσουμε την έκτασή τους! Κάθε χρόνο, μαζί με τους φίλους Thomas Mann και Mario Mantovani, πηγαίνουμε στο Ίδρυμα των Φτωχών των Βρυξελλών να σερβίρουμε φαγητό στους φτωχούς ζητιάνους της πόλης και μας σφίγγεται η καρδιά και νοιώθουμε ένοχοι που το κάνουμε μόνο μία ημέρα το χρόνο: θα θέλαμε να το κάνουμε κάθε μέρα, μα ειλικρινά δεν μπορούμε.
<P>
Το σημαντικό αυτό καθήκον, λοιπόν, οφείλουμε να προσπαθήσουμε, τουλάχιστον εν μέρει, να το εκτελέσουμε. Έχω επίγνωση της καλής προαιρέσεως της κ. Figueiredo, της Επιτροπής και ιδιαίτερα της Επιτρόπου, κ. Διαμαντοπούλου, επαναλαμβάνω όμως για άλλη μια φορά αυτό που έχω ήδη πει στην Επιτροπή Απασχόλησης και Κοινωνικών Υποθέσεων, ότι δηλαδή πρέπει θα βάλουμε τη λέξη "τέλος" στα προγράμματα για την καταπολέμηση της κοινωνικής περιθωριοποίησης. Το πρόγραμμα αυτό πρέπει να είναι το τελευταίο. Σε πέντε χρόνια - ελπίζω να είμαι ακόμα στο Ευρωπαϊκό Κοινοβούλιο - θέλω να καταρτισθούν άλλα προγράμματα: φθάνουν πια οι προσπάθειες να νικήσουμε τη φτώχεια, τη φτώχεια πρέπει να τη νικήσουμε άπαξ δια παντός!

<SPEAKER ID=224 LANGUAGE="SV" NAME="Andersson">
Κύριε Πρόεδρε, θα ήθελα καταρχάς να ευχαριστήσω την εισηγήτρια για την εξαιρετική έκθεση που εκπόνησε. Αναφερθήκαμε όλοι μας στις άνευ προηγουμένου καλές οικονομικές εξελίξεις που σημειώνονται στην Ευρώπη, με υψηλούς ρυθμούς ανάπτυξης, μείωση της ανεργίας και αύξηση των θέσεων απασχόλησης. Παρατηρούνται ωστόσο συγχρόνως σε όλα, πιστεύω, τα κράτη μέλη της ΕΕ αυξανόμενες διαφορές και κοινωνικά χάσματα που παραμένουν έστω και αν έχει περάσει η οικονομική ύφεση. Αυτό σημαίνει ότι δεν αρκεί η πολιτική της αγοράς εργασίας και η παραδοσιακή πολιτική για την απασχόληση, αλλά ότι θα πρέπει να ενταχθούν περισσότεροι πολιτικοί τομείς προκειμένου να καταπολεμηθεί η φτώχεια και ο κοινωνικός πολιτισμός. Πρόκειται για ένα πολυδιάστατο πρόβλημα.
<P>
Φυσικά η πολιτική για την αγορά εργασίας αποτελεί ένα μέρος του προβλήματος. Είναι σημαντικό να μειωθεί η ανεργία και να αυξηθούν οι θέσεις απασχόλησης, όμως αυτό δεν αρκεί. Θα πρέπει να ληφθεί υπόψη και η εθνική πολιτική, και μάλιστα προκειμένου να ληφθεί υπόψη η νέα κοινωνίαεφόσον η γνώση είναι σημαντική, θα πρέπει αυτή να είναι προς όφελος όλων. Εξάλλου η πολιτική κοινωνικής ασφάλειας αποτελεί ένα σημαντικό τομέα στα πλαίσια αυτά. Σε διάφορες περιστάσεις της ζωής του (π.χ. βρέφη, άνεργοι, ασθενείς ή ηλικιωμένοι) ο άνθρωπος δεν θα πρέπει να εξωθείται στη φτώχεια ή στον κοινωνικό αποκλεισμό. Αλλά και η πολιτική για την κατοικία αποτελεί ένα σημαντικό τομέα καθώς το δικαίωμα στην κατοικία είναι ιδιαίτερα σημαντικό προκειμένου να ενσωματωθεί ο άνθρωπος στην κοινωνία.
<P>
Στις προσπάθειες καταπολέμησης της φτώχειας και του κοινωνικού αποκλεισμού θα πρέπει να συμμετάσχουν όλα τα πολιτικά επίπεδα. Γνωρίζουμε το τοπικό επίπεδο, γνωρίζουμε το περιφερειακό καθώς και το εθνικό επίπεδο. Σήμερα επίσης, δεδομένης της οικονομικής κατάστασης και της παγκοσμιοποίησης της οικονομίας, γνωρίζουμε ότι χρειάζεται να δρούμε σε ευρωπαϊκό επίπεδο προκειμένου να δημιουργούμε προστιθέμενη αξία και όχι για να αναθέτουμε περαιτέρω ευθύνες στην Ευρωπαϊκή Ένωση. Γι' αυτό είναι ιδιαίτερα σημαντικό το πρόγραμμα που συζητούμε, ενώ σημαντική είναι συγχρόνως και η σύνδεση διαφόρων πολιτικών τομέων, όπως συζητήθηκε στη Λισαβόνα και θα συζητηθεί στη συνέχεια στη Διάσκεψη Κορυφής της Στοκχόλμης. Αυτό σημαίνει ότι θα πρέπει να συνδέουμε την πολιτική κοινωνικής ασφάλειας, αγοράς εργασίας και εκπαίδευσης με τη γενικότερη οικονομική πολιτική. Ακριβώς σε αυτά τα πλαίσια εγγράφεται ένα πρόγραμμα όπως αυτό το οποίο αποσκοπεί στην καταπολέμηση της φτώχειας και του κοινωνικού αποκλεισμού.

<SPEAKER ID=225 NAME="Bastos">
Κύριε Πρόεδρε, η Ευρωπαϊκή Στατιστική Υπηρεσία (Eurostat) επισημαίνει με μεγάλη σαφήνεια ότι το 18% του πληθυσμού της Ευρωπαϊκής Ένωσης ζει με λιγότερο από 60% του μέσου εθνικού εισοδήματος. Αυτό αντιπροσωπεύει περίπου 75 εκατομμύρια ευρωπαίους πολίτες. Γενικά, τα τελευταία δέκα χρόνια το εθνικό ποσοστό της φτώχειας ήταν μεταξύ 10 και 11% για τη Δανία και για τις Κάτω Χώρες και ανήλθε σε ένα ανησυχητικό 24% για την Πορτογαλία. Να προσθέσουμε επίσης το γεγονός ότι 10 εκατομμύρια άνθρωποι εξαρτώνται από τη συνδρομή καθεστώτων κοινωνικής πρόνοιας, σε ένα σκηνικό που διαρκώς επιδεινώνεται στο μεγαλύτερο μέρος των κρατών μελών.
<P>
Η έκθεση αυτή είναι πολύ σημαντική διότι επιδιώκει να βελτιώσει τις συνθήκες διαβίωσης των λιγότερο ευνοημένων, και συνιστά ένα επιπλέον ένα βήμα προς την κατεύθυνση της ενίσχυσης της κοινωνικής συνοχής. Θα ήθελα επομένως να συγχαρώ την εισηγήτρια. Είναι ένα φιλόδοξο πρόγραμμα κοινοτικής δράσης που, σύμφωνα με την πρόταση της Επιτροπής, θα έχει μία δημοσιονομική χρηματοδότηση 70 εκατομμυρίων ευρώ και θα πρέπει να ισχύσει για μία περίοδο πέντε ετών. Η χρηματοδότηση αυτή θα πρέπει να ενισχυθεί λαμβάνοντας υπόψη τις διαδικασίες και το ρεαλισμό που επιβάλλονται στο θέμα αυτό. Πρέπει να ενταθεί ο διάλογος με τις μη κυβερνητικές οργανώσεις και τους άλλους κοινωνικούς εταίρους, με επιδίωξη να εντοπιστούν με ακρίβεια οι εστίες φτώχειας και κοινωνικού αποκλεισμού και να καθοριστούν πιο αποδοτικοί και αποτελεσματικοί τρόποι για την καταπολέμησή τους. Ωστόσο, πρέπει να απευθύνουμε προειδοποίηση όσον αφορά την ανεπάρκεια των μηχανισμών χρηματοοικονομικού ελέγχου των μη κυβερνητικών οργανώσεων, απαιτώντας καλύτερο έλεγχο, ικανό να διασφαλίσει ορθή και αυστηρή διάθεση των πόρων που είναι δημόσιοι.
<P>
Το πρόγραμμα αυτό θα πρέπει να απευθύνεται στα θύματα της φτώχειας και του κοινωνικού αποκλεισμού και πρέπει να αποφύγουμε να καταστεί απλώς, στην πράξη, ένα κονδύλιο για τη χρηματοδότηση προς τις οργανώσεις που αποσκοπούν στη έρευνα των προβλημάτων της φτώχειας και του κοινωνικού αποκλεισμού.

<SPEAKER ID=226 NAME="Damiγo">
Kύριε Πρόεδρε, ευχαριστώ την εισηγήτρια για την εξαίρετη συμβολή στον εντοπισμό των αιτιών και της διάστασης της φτώχειας, όρος που είναι κατάλληλος για μία κοινωνική πραγματικότητα της οποίας η σκληρότητα δεν μπορεί να διαλυθεί σε μία έννοια ταυτόχρονα περιεκτική και αφηρημένη όπως η έννοια του κοινωνικού αποκλεισμού. Υποστηρίζω την Επιτροπή στην πρωτοβουλία της να δημιουργήσει ένα πρόγραμμα που θα εκπληρώσει τους στόχους του νέου κοινωνικού προγράμματος δράσης της Συνθήκης και θα υλοποιήσει τις αποφάσεις της Λισαβόνας. Ελπίζω ότι θα αποδεχθεί τις αρκετά συναινετικές προτάσεις της έκθεσης αυτής.
<P>
Καλώ το Συμβούλιο να θεσπίσει ποσοτικούς στόχους, πρόγραμμα ειδικών και οριζόντιων δράσεων κατά του αποκλεισμού με βάση δείκτες πλούσιους σε πληροφορίες, ώστε η ενισχυμένη συνεργασία να μπορέσει να μεταφραστεί σε συγκεκριμένη και αποτελεσματική δράση, περισσότερο από την άποψη των κοινωνικών αποτελεσμάτων της παρά της ικανοποίησης εκλογικών αναγκών. Υποστηρίζω την ανάγκη να γνωρίσουμε καλύτερα τις αιτίες της φτώχειας, υποστηρίζω τις προληπτικές δράσεις κατά του αποκλεισμού ως συνέπεια συγχωνεύσεων, βιομηχανικών αλλαγών, μεταφορών του τόπου δραστηριότητας των επιχειρήσεων, απερήμωσης της υπαίθρου, υπερσυγκέντρωσης στις πόλεις, με καινοτόμες και συγκεκριμένες απαντήσεις που θα διασφαλίζουν τη συμμετοχή των κοινωνικών εταίρων, των τοπικών και εθνικών διοικήσεων και την κοινή δράση των πολιτών.

<SPEAKER ID=227 LANGUAGE="IT" NAME="Mantovani">
Κύριε Πρόεδρε, κατ' αρχάς θέλω και εγώ να συγχαρώ την κ. Figueiredo για την εργασία της, η οποία μεταξύ των άλλων εγκρίθηκε ομόφωνα από την επιτροπή, και για τα καινοτόμα περιεχόμενα της έκθεσής της σχετικά με τη θέσπιση του κοινοτικού προγράμματος για την καταπολέμηση της κοινωνικής περιθωριοποίησης. Συμφωνώ λοιπόν με την εισηγήτρια, που υπογραμμίζει ότι το πρόγραμμα ή καλύτερα, ο ρόλος του προγράμματος για τις κατηγορίες των φτωχών και αποκλεισμένων ευνοεί την ενίσχυση της κοινωνικής συνοχής. Όπως αναφέρεται ήδη στις τροπολογίες που υπέβαλα στην επιτροπή και εγκρίθηκαν, είμαι πεπεισμένος ότι, για την αποτελεσματική και συγκεκριμένη καταπολέμηση της φτώχειας, πρέπει να έχουμε στη διάθεσή μας ένα χρονοδιάγραμμα των εργασιών και των επιδιωκόμενων στόχων. Πράγματι, αν το πρόγραμμα υπόκειται σε προθεσμίες και ελέγχους, μπορεί να αξιολογηθεί καλύτερα ποσοτικά και ποιοτικά.
<P>
Πρέπει να ληφθεί υπόψη ότι, στην Ευρωπαϊκή Ένωση, πάνω από 65 εκατομμύρια άνθρωποι - εκ των οποίων τα 7,5 εκατομμύρια στη χώρα μου, την Ιταλία - ζουν με χαμηλό εισόδημα και όταν μιλάμε για χαμηλό εισόδημα στην Ιταλία, κυρία Επίτροπε, μιλάμε για οικογενειακό εισόδημα της τάξης των 750 ευρώ για να μπορέσει κανείς να ζήσει. Ως εκ τούτου, θεωρώ τα κονδύλια που τέθηκαν στη διάθεση του προγράμματος, ίσως, εντελώς ανεπαρκή. Εύχομαι λοιπόν να αυξηθούν.
<P>
Εν κατακλείδι, κύριε Πρόεδρε, θα ήθελα να επισημάνω και πάλι ότι η αλληλεγγύη μεταξύ των κρατών πρέπει να αποτελεί την αξία αναφοράς, επί της οποίας θα οικοδομήσουμε ένα νέο αγώνα κατά της φτώχειας και του κοινωνικού αποκλεισμού, λαμβάνοντας ωστόσο υπόψη ότι η οικονομική πρόοδος των κρατών μελών και, συνεπώς, η μεγαλύτερη ευημερία τους ασφαλώς θα επιτρέψουν, χάρη στην εφαρμογή μιας κοινωνικής οικονομίας κλίμακας, να επιτευχθεί μεγαλύτερη και καλύτερη κοινωνική δικαιοσύνη.

<SPEAKER ID=228 NAME="Διαμαντοπούλου">
. (EN) Κύριε Πρόεδρε, θα ήθελα να ευχαριστήσω και να συγχαρώ την κ. Figueiredo και να ευχαριστήσω τους υπολοίπους βουλευτές του Κοινοβουλίου που δεν βρίσκονται εδώ και εξέφρασαν τη γνώμη τους στις άλλες επιτροπές.
<P>
Πρόκειται για μία πολύ σημαντική και εποικοδομητική συνεισφορά και στηρίζει την πρόταση της Επιτροπής για κοινή απόφαση του Συμβουλίου και του Κοινοβουλίου, που θεσπίζει κοινοτικό πρόγραμμα δράσης για την καταπολέμηση του κοινωνικού αποκλεισμού. Μετά τη Συνθήκη του Αμστερνταμ και λίγους μήνες μετά το Συμβούλιο της Λισαβόνας, γνωρίζουμε όλοι ότι έχει δημιουργηθεί ένα νέο πλαίσιο κοινοτικής δράσης στον τομέα των κοινωνικών πολιτικών, του κοινωνικού αποκλεισμού και της κοινωνικής προστασίας. Υπάρχει μία μετατόπιση στην πολιτική συζήτηση σε ευρωπαϊκό επίπεδο και βλέπουμε πως υπάρχει έντονη βούληση να συνδυαστεί η κοινωνική συνοχή με τον ανταγωνισμό.
<P>
Το προτεινόμενο πρόγραμμα δράσης έχει ως νομική βάση το άρθρο 137 της Συνθήκης του Αμστερνταμ, ενώ το Συμβούλιο της Λισαβόνας μας έδωσε μία νέα εντολή. Αυτό το πρόγραμμα σχεδιάστηκε για να στηρίξει την υλοποίηση της ανοικτής μεθόδου συντονισμού, πράγμα που σημαίνει ότι θα μπορέσουμε να βελτιώσουμε τις γνώσεις, να αναπτύξουμε την ανταλλαγή πληροφοριών και βέλτιστων πρακτικών και να αξιολογήσουμε την εμπειρία, έτσι ώστε να καταπολεμήσουμε καλύτερα τον κοινωνικό αποκλεισμό.
<P>
Έγινε μία πολύ ενδιαφέρουσα συζήτηση για το ρόλο της απασχόλησης στην καταπολέμηση του κοινωνικού αποκλεισμού και για το ρόλο των κοινωνικών μεταρρυθμίσεων και των διαρθρωτικών μεταρρυθμίσεων. Έγινε μία συζήτηση για τον ορισμό της "φτώχειας" και του "κοινωνικού εισοδήματος" . Το χάσμα μεταξύ πλουσίων και φτωχών αυξάνεται εμφανώς, αλλά δυστυχώς είναι αδύνατον να μετέχω σε αυτές τις συζητήσεις αφού είμαι υποχρεωμένη να εστιάσω την προσοχή μου στο προτεινόμενο πρόγραμμα και τον τρόπο με τον οποίο θα συνεργαστούμε για να εφαρμόσουμε αυτό το πρόγραμμα σε ευρωπαϊκό επίπεδο.
<P>
Θα ήθελα να ενημερώσω τους βουλευτές ότι στις 4 Δεκεμβρίου θα γίνει μία συζήτηση στην Επιτροπή Απασχόλησης και Κοινωνικών Υποθέσεων σχετικά με τη νέα κοινωνική ατζέντα και το τι καταφέραμε στη διάρκεια του περασμένου έτους. Θα είναι μια πολύ ενδιαφέρουσα πολιτική συζήτηση και ο κοινωνικός αποκλεισμός θα βρίσκεται στο επίκεντρό της.
<P>
Όσον αφορά το προτεινόμενο πρόγραμμα και την έκθεση του Κοινοβουλίου, χαίρομαι ιδιαίτερα για τη σθεναρή γενικά υποστήριξή σας προς αυτήν την πρόταση. Μπορώ να δεχτώ τις περισσότερες προτάσεις σας είτε ως έχουν, είτε ως προς το πνεύμα τους. Συμφωνώ με την πρότασή σας να ενισχυθεί η αναφορά στα συμπεράσματα του Ευρωπαϊκού Συμβουλίου της Λισαβόνας. Συμφωνώ επίσης ότι είναι σημαντικό να κατανοήσουμε καλύτερα τον κοινωνικό αποκλεισμό και τη φτώχεια και να προωθήσουμε συγκρίσιμους δείκτες και κριτήρια αξιολόγησης. Συμφωνώ ακόμη να υπογραμμίσουμε τη σημασία των ΜΚΟ και των περιφερειακών και τοπικών παραγόντων, όπως προτείνετε, και να μεταφέρουμε καλύτερα την εμπειρία τους στην πράξη.
<P>
Υπάρχει μία αναφορά στη χρήση του όρου "φτώχεια" . Ξέρετε ότι υπάρχει μία πολιτική και θεωρητική συζήτηση γύρω από τη λέξη "φτώχεια" . Φυσικά, ο κοινωνικός αποκλεισμός είναι η ευρύτερη έννοια και ο κοινωνικός αποκλεισμός έχει τρεις κύριες διαστάσεις: τη φτώχεια, τις διακρίσεις και την έλλειψη ευκαιριών. Αλλά συμφωνώ ότι η "φτώχεια" είναι πολιτικά μία πολύ ισχυρή λέξη και συμφωνώ ότι μπορούμε να προσθέσουμε τη φτώχεια στον κοινωνικό αποκλεισμό, όπου αυτό είναι δυνατόν, στο κείμενο της πρότασης. Δυστυχώς, δεν μπορούμε να τη χρησιμοποιήσουμε στον τίτλο του προγράμματος. Είναι ένα νομικίστικο πρόβλημα γιατί, σύμφωνα με τη διατύπωση της Συνθήκης, η αναφορά αφορά μόνο τον κοινωνικό αποκλεισμό και όχι τη φτώχεια.
<P>
Δέχομαι επίσης ευχαρίστως την τροπολογία που τονίζει τη σημασία της συνοχής μεταξύ όλων των συναφών πολιτικών. Δέχομαι τις τροπολογίες που αναφέρονται στην Επιτροπή Κοινωνικής Προστασίας. Είναι πολύ σημαντικό ότι η Επιτροπή δέχτηκε μία εξαιρετική αύξηση έως και 90% στο μέρος της κοινοτικής συγχρηματοδότησης για τα ευρωπαϊκά δίκτυα ΜΚΟ που δραστηριοποιούνται στον τομέα της φτώχειας και του κοινωνικού αποκλεισμού. Ωστόσο, δεν μπορώ να δεχτώ αύξηση του προϋπολογισμού από 70 εκατομμύρια σε 100 εκατομμύρια ευρώ.
<P>
Ο προϋπολογισμός που προτείνουμε αντιστοιχεί στο σκοπό του προγράμματος, ο οποίος έγκειται στην ενθάρρυνση της διεθνικής συνεργασίας και της αμοιβαίας μάθησης και όχι η χρηματοδότηση επιτόπιων δράσεων. Οι ΜΚΟ των κρατών μελών μπορούν να χρηματοδοτηθούν για συγκεκριμένα σχέδια και συγκεκριμένες επιτόπιες δράσεις μέσω του Κοινωνικού Ταμείου και της πρωτοβουλίας EQUAL.
<P>
Δεν μπορώ να δεχτώ τις υπόλοιπες τροπολογίες για διάφορους λόγους: μερικές επειδή δεν τηρούν τις νόμιμες προϋποθέσεις·άλλες επειδή θίγουν ζητήματα που βρίσκονται εκτός του πεδίου της απόφασης που θεσπίζει το πρόγραμμα·και κάποιες επειδή συγχέουν το μήνυμα.
<P>
Τέλος, θα ήθελα να αναφερθώ στην πρότασή σας να συστήσει η Επιτροπή ομάδα προβληματισμού, επιπλέον της επιτροπής του προγράμματος. Δεν μπορούμε να δεχτούμε αυτήν την πρόταση, γιατί αντιβαίνει στους κανόνες της επιτροπολογίας. Αλλά θα ήθελα να κάνω την ακόλουθη πραγματιστική σύσταση για να απαντήσω στις ανησυχίες σας, γιατί συμφωνώ απολύτως ότι πρέπει να βρούμε έναν τρόπο στενής και διαρκούς συνεργασίας. Συμφωνήσαμε ήδη ότι η Επιτροπή Κοινωνικής Προστασίας θα συνεδριάζει σε τακτική βάση με την ομάδα επαφής των βουλευτών του Κοινοβουλίου. Η Επιτροπή Κοινωνικής Προστασίας παίζει κεντρικό ρόλο στην ανάπτυξη των πολιτικών του Ευρωπαϊκού Συμβουλίου. Μία στενή συνεργασία μεταξύ της ομάδας επαφής και της Επιτροπής Κοινωνικής Προστασίας θα διασφάλιζε την ανταλλαγή απόψεων μεταξύ του Συμβουλίου και του Κοινοβουλίου.
<P>
Από την άλλη πλευρά, θα μπορούσε να υπάρξει ένας σύνδεσμος ανάμεσα στην ομάδα επαφής και τους αξιωματούχους της Επιτροπής σε τακτική βάση. Θα μπορούσαν να ανταλλάσσουν απόψεις, να συνεργάζονται σε μόνιμη βάση και έχουμε ήδη έναν παρόμοιο σύνδεσμο μεταξύ του Κοινοβουλίου και της Επιτροπής για το Ταμείο Ανεργίας και το Ευρωπαϊκό Κοινωνικό Ταμείο. Τα αποτελέσματα ήταν πολύ επιτυχή και ικανοποιητικά.
<P>
Τέλος, θα ήθελα να απαντήσω στις ανησυχίες σας για την ανάμιξη διαφορετικών παραγόντων και θεσμών στην υλοποίηση αυτού του προγράμματος. Εισηγούμαι η προτεινόμενη ετήσια Στρογγυλή Τράπεζα να προετοιμάζεται μέσω διαβουλεύσεων με εκπροσώπους όλων των θεσμικών οργάνων που λειτουργούν σε ευρωπαϊκό επίπεδο: του Ευρωπαϊκού Κοινοβουλίου, της Επιτροπής Περιφερειών, της Οικονομικής και Κοινωνικής Επιτροπής, των κοινωνικών εταίρων και των ευρωπαϊκών δικτύων ΜΚΟ. Πιστεύω ότι οι προτάσεις αυτές συνιστούν μία πραγματιστική απάντηση στο αίτημά σας. Για διαδικαστικούς και θεσμικούς λόγους δεν είναι δυνατόν να τις ενσωματώσουμε στο κείμενο της απόφασης.
<P>
Για να συνοψίσω, από τις 75 τροπολογίες που προτείνατε, μπορώ να δεχτώ είτε ως διατύπωση είτε ως προς το πνεύμα τους τις 48, δηλαδή: τις τροπολογίες υπ' αριθ. 2, 3, 4, 5, 6, 7, 8, 9, 10, 13, 15, 17, 18, 19, 20, 21, 22, 23, 24, 25, 26, 27, 29, 31, 37, 42, 46, 48, 51, 58, 59, 60, 61, 65, 66, 68 και 74. Μπορώ επίσης να δεχτώ εν μέρει τις τροπολογίες υπ' αριθ. 14, 36, 40, 45, 53, 63, 64, 70, 71, 72 και 73.
<P>
Τέλος, θα ήθελα να τονίσω τη σημασία της απλούστευσης των διαδικασιών. Η συζήτηση εστιάστηκε σε αυτό το θέμα. Είναι αλήθεια ότι η όλη διαδικασία είναι πολύπλοκη, αλλά και τα τρία θεσμικά θέλουν να καταλήξουν σε συμφωνία όσο το δυνατόν συντομότερα. Αυτό θα προσπαθήσουμε να κάνουμε εκ μέρους της Επιτροπής. Θα προσπαθήσουμε να επισπεύσουμε τις διαδικασίες όσο μπορούμε.

<SPEAKER ID=229 NAME="Πρόεδρος">
Ευχαριστώ πολύ, Επίτροπε κυρία Διαμαντοπούλου.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=12>
Προαγωγή της ηλεκτρικής ενέργειας από ανανεώσιμες πηγές
<SPEAKER ID=230 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0320/2000) της κ. Rothe, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την προαγωγή της ηλεκτρικής ενέργειας από ανανεώσιμες πηγές ενέργειας στην εσωτερική αγορά ηλεκτρικής ενέργειας (COM(2000) 279 - C5-0281/2000 - 2000/0116(COD)).

<SPEAKER ID=231 LANGUAGE="DE" NAME="Rothe">
Κύριε Πρόεδρε, αγαπητοί συνάδελφοι, στην έκθεση που είναι τώρα υπό συζήτηση γίνεται αναφορά - όπως ειπώθηκε ήδη - στην προαγωγή της ηλεκτρικής ενέργειας από ανανεώσιμες πηγές στην εσωτερική αγορά ηλεκτρικής ενέργειας. Είμαστε επομένως στο πλαίσιο μιας πρώτης νομοθετικής διαδικασίας στον τομέα των ανανεώσιμων πληγών ενέργειας. Επίτροπε de Palacio, θα ήθελα να εκφράσω σε εσάς και τους συνεργάτες της Επιτροπής την αναγνώρισή μου για το σχέδιο νομοθετικής πρότασης.
<P>
Η πρόταση οδηγίας αποτελεί το φυσικό επακόλουθο της στρατηγικής της Ευρωπαϊκής Ένωσης, που είναι ο διπλασιασμός μέχρι το 2010 του μεριδίου των ανανεώσιμων πηγών στη συνολική κατανάλωση ενέργειας. Στην έκθεση της επιτροπής μπορείτε να διαπιστώσετε, ότι συμφωνούμε με το σχέδιο της περιγραφείσας στρατηγικής, να μην επιχειρηθεί σε πρώτη φάση η ευρωπαϊκή εναρμόνιση των συστημάτων προαγωγής, αλλά το σύστημα προαγωγής να εναπόκειται στα κράτη μέλη, ανάλογα με τους εκάστοτε εθνικούς στόχους. Εντούτοις, η συμφωνία ως προς τη στρατηγική δεν σημαίνει κατ' ανάγκη συμφωνία και ως προς τις λεπτομέρειες. Η έκθεση της επιτροπής προτείνει, κατά την άποψή μου, σημαντικές και απαραίτητες τροποποιήσεις στο σχέδιο της οδηγίας.
<P>
Καταρχάς όμως ορισμένες προκαταρκτικές παρατηρήσεις. Πρόκειται για την προαγωγή ανανεώσιμων πηγών ενέργειας. Αυτό ακούγεται σε μερικούς ως επιχορήγηση, ως επίδομα, ως χρηματοδοτική αναπτυξιακή βοήθεια. Στην πραγματικότητα τα συστήματα προαγωγής, π.χ. για την παραγωγή ηλεκτρικής ενέργειας από ηλιακή ακτινοβολία, αέρα, βιομάζα είναι μόνο και μόνο αναγκαία, επειδή στην παρούσα φάση εξακολουθούμε να επιχορηγούμε, άμεσα ή έμμεσα, άλλες μορφές ενέργειας. Οι επιχορηγήσεις, οι οποίες ως επί το πλείστον καταβάλλονται ή τουλάχιστον εξακολουθούν ακόμη και σήμερα εν μέρει να καταβάλλονται στον ενεργειακό τομέα για ορυκτά καύσιμα που επιβαρύνουν το περιβάλλον ή επικίνδυνους πυρηνικούς σταθμούς, στρεβλώνουν τον ανταγωνισμό. Επομένως, η προαγωγή των ανανεώσιμων πηγών ενέργειας αποτελεί αντιστάθμισμα του υπερβολικά υψηλού κόστους άλλων πηγών ενέργειας, λαμβάνει υπόψη τις θετικές περιβαλλοντικές επιπτώσεις αυτών των μορφών παραγωγής ενέργειας, ενώ ταυτόχρονα αποτελεί μέσο διευθέτησης για τις υφιστάμενες στρεβλώσεις του ανταγωνισμού.
<P>
Όσο δεν επιτυγχάνεται ο καταλογισμός του εξωτερικού κόστους στην ενέργεια που παράγεται από ορυκτά καύσιμα και πυρηνική ενέργεια, όσο εξακολουθούν να επιχορηγούνται άλλες πηγές ενέργειας, τόσο θα είναι απαραίτητα αντισταθμιστικά συστήματα για ανανεώσιμες πηγές ενέργειας.
<P>
Σχετικά με το παρόν σχέδιο οδηγίας και το σχέδιο της έκθεσης: η Επιτροπή προτείνει για τα κράτη μέλη ενδεικτικούς στόχους. Μόνο όταν αποσαφηνιστεί από τις προσωρινές εκθέσεις, ότι η εκπλήρωση του στόχου δεν ανταποκρίνεται στη συνολική στρατηγική της Ευρωπαϊκής Ένωσης, προβλέπεται η υιοθέτηση δεσμευτικών επιμέρους στόχων για τα κράτη μέλη. Τόσο πολύ χρόνο δεν έχουμε στη διάθεσή μας! Χρειαζόμαστε τώρα δεσμευτικούς στόχους. Η Ευρωπαϊκή Ένωση και όλα τα κράτη μέλη ανέλαβαν δεσμεύσεις στο Κυότο, επειδή αναγνωρίστηκε η δραματικότητα που συνεπάγεται η αλλαγή του κλίματος. Για την ώρα, διαπομπεύονται και πάλι οι σημαντικότερες βιομηχανικές χώρες στη Χάγη, επειδή τήρησαν τις υποσχέσεις τους μόνο με μισή καρδιά. Οι ανανεώσιμες πηγές ενέργειας μπορούν αναμφισβήτητα να συμβάλουν σημαντικά στην επίτευξη των δεσμευτικών στόχων για τον περιορισμό των εκπομπών αερίων θερμοκηπίου που καθορίστηκαν στο Κυότο.
<P>
Εάν οι αναληφθείσες δεσμεύσεις εννοούνταν στα σοβαρά, γιατί τότε δεν υπάρχει δέσμευση για τα όργανα, τα οποία συμβάλλουν στην εκπλήρωσή τους, όταν μάλιστα εγώ- γεγονός που επιβεβαιώνεται από την επιτροπή - ρίχνω γέφυρες στο Συμβούλιο ή στα κράτη μέλη; Η επεξεργασία αυτών των δεσμευτικών εθνικών στόχων θα πρέπει να ολοκληρωθεί εντός ενός έτους, με τη συμμετοχή εμπειρογνωμόνων των κρατών μελών. Έτσι, τα κράτη μέλη θα έχουν τη δυνατότητα να καθορίσουν το ακριβές ύψος του εκάστοτε ποσού για την εκπλήρωση του στόχου της Ένωσης σύμφωνα με την αρχή κατανομής του κόστους, θα το χαρακτήριζα στο συγκεκριμένο τομέα επίσης κατανομή ευκαιριών.
<P>
Το δεύτερο σημαντικό αίτημα αλλαγής: η Επιτροπή προβλέπει την παράλληλη ύπαρξη διαφορετικών στόχων για πέντε έτη. Εάν καθορίσουμε ένα σαφές και δεσμευτικό πλαίσιο για τα κράτη μέλη, θα έπρεπε τα διαφορετικά συστήματα, τα οποία πρέπει να ικανοποιήσουν αυτές τις απαιτήσεις, να δοκιμαστούν για μεγαλύτερο χρονικό διάστημα. Μετά από δέκα χρόνια θα μπορούμε να κρίνουμε σωστά, ποιο σύστημα ήταν το πλέον επιτυχημένο και αποτελεσματικό.
<P>
Σκοπός μας είναι να πείσουμε τους ανθρώπους στην Ευρώπη, να αρχίσουν να χρησιμοποιούν πηγές ενέργειας, τις οποίες θέτει καθημερινά στη διάθεσή τους η φύση, οι οποίες δεν επιφέρουν καμιά περιβαλλοντική και κλιματολογική καταστροφή, αλλά έχουν θετική συμβολή στη μείωση του διοξειδίου του άνθρακα. Επομένως, δεν θα έπρεπε να υπάρχει καμιά αντιπαράθεση για το ποιες μορφές παραγωγής ενέργειας εννοούμε και ποιες ορίζουμε ως ανανεώσιμες. Για το λόγο αυτό, δεν θέλουμε να υποχρεωθούμε να πούμε σοβαρά στους ανθρώπους στις περιφέρειές μας, ότι θεωρούμε τα οικιακά απορρίμματα, των οποίων σήμερα το μεγαλύτερο μερίδιο είναι πλαστικά απορρίμματα, ως ανανεώσιμες πηγές ενέργειας. Θα πρέπει άραγε να τους παροτρύνουμε να παράγουν όλο και περισσότερη ενέργεια από τα απορρίμματα αυτά, ούτως ώστε να επιτύχουμε και εμείς με βεβαιότητα τους κρυφούς μας στόχους; Δεν χρειάζεται να αναφέρω, ότι με τον τρόπο αυτό θα απαξιώναμε τους εαυτούς μας και την πολιτική της ΕΕ.
<P>
Δεν στρέφομαι κατά της αποτέφρωσης των απορριμμάτων. Τουναντίον, στην έκθεση απαιτώ για το θέμα αυτό μια ξεχωριστή πρόταση οδηγίας. Όχι, είμαι εναντίον - όπως και η επιτροπή - να διαπράττεται σε ένα νόμο απάτη με την σήμανση. Όπως βλέπετε, στο σχέδιο έκθεσης αναφέρονται ξεχωριστά οργανικά υπολείμματα από την οικιακή χρήση, επειδή περιλαμβάνονται σε αυτή. Όπως επίσης διαπιστώνετε, τα ακατέργαστα απόβλητα ξύλου και φελλού θεωρούνται ανανεώσιμες πηγές ενέργειας. Ακόμα και εάν στα συστήματα προαγωγής περιλαμβάνονται μόνο οι υδροηλεκτρικές εγκαταστάσεις με δυναμικότητα μέχρι 10 Megawatt, δεν παύει η εκάστοτε υδροηλεκτρική εγκατάσταση να αποτελεί ασφαλώς μια ανανεώσιμη πηγή ενέργειας και να λαμβάνεται υπόψη στην επίτευξη του στόχου. Πρέπει όμως να αποσαφηνιστεί κάτι ακόμα: η αποτέφρωση των απορριμμάτων δεν αποτελεί επ' ουδενί ανανεώσιμη πηγή ενέργειας και επομένως δεν μπορεί να συμβάλει στην επίτευξη του στόχου.
<P>
Ένα περαιτέρω σημαντικό σημείο, με το οποίο συμφώνησε η επιτροπή, είναι η προβληματική της διασύνδεσης με το δίκτυο και της πρόσβασης στο δίκτυο για τις ανανεώσιμες πηγές ενέργειας. Υπό συζήτηση δεν είναι η πρόταση της Επιτροπής, να δοθεί προτεραιότητα πρόσβασης στο δίκτυο στις ανανεώσιμες πηγές. Στο σημείο αυτό επικρατεί, έχω την εντύπωση, ομοφωνία. Εντούτοις, το γενικό κείμενο της Επιτροπής στην έκθεση, όσον αφορά το θέμα του επιμερισμού των δαπανών, είναι σαφώς πιο συγκεκριμένο. Αυτό είναι απαραίτητο, επειδή μόνο η αποσαφήνιση παρέχει νομική ασφάλεια και αποτρέπει τις αμφισβητήσεις.
<P>
Αυτά είναι τα σημαντικότερα σημεία, στα οποία θέλω σήμερα να λάβω θέση. Ελπίζω ότι το Σώμα αύριο θα προχωρήσει ένα βήμα προς τα εμπρός με αυτό το νομοσχέδιο, με τη γνωμοδότησή μας, και ότι θα είστε σε θέση να μας εξηγήσετε εκ μέρους της Επιτροπής, ότι θα μπορέσετε να υιοθετήσετε τις τροποποιήσεις μας και το Συμβούλιο θα μπορέσει στη συνέχεια να ανταποκριθεί στις ευθύνες του!
<P>
(Χειροκροτήματα)

<SPEAKER ID=232 LANGUAGE="ES" NAME="Ayuso Gonzαlez">
Κύριε Πρόεδρε, κυρίες και κύριοι βουλευτές, κυρία Επίτροπε, αυτές τις μέρες συνέρχεται στη Χάγη η έκτη Διάσκεψη των μερών για την αλλαγή του κλίματος. Μια σύνοδος κορυφής που αποσκοπεί στην αναχαίτιση της αλλαγής του κλίματος και κατά την οποία το Πρωτόκολλο του Κυότο θα λάβει το βάπτισμα του πυρός. Επιπλέον, τα τελευταία συμπεράσματα στα οποία κατέληξαν οι επιστήμονες της διακυβερνητικής ομάδας για την αλλαγή του κλίματος μας κρούουν τον κώδωνα του κινδύνου για τα ανησυχητικά της αποτελέσματα.
<P>
Οι ανανεώσιμες πηγές ενέργειας δεν θα είναι η πανάκεια για την επίλυση αυτού του προβλήματος. Όμως κανείς δεν αμφισβητεί ότι μπορούν να συμβάλουν σημαντικά στην άμβλυνσή του, καθώς και στη διαφοροποίηση των πηγών ενέργειας και τη μείωση της εξάρτησής μας από τους υδρογονάνθρακες, πράγμα που από την άλλη πλευρά δεν θα μας έκανε καθόλου κακό.
<P>
Θέλω να επισημάνω ιδιαίτερα την επιτυχή επιλογή της Επιτροπής και της Επιτρόπου να προτείνουν αυτήν την οδηγία για την προαγωγή των ανανεώσιμων πηγών ηλεκτρικής ενέργειας. Έχουμε την πεποίθηση ότι η οδηγία θα βοηθήσει αυτές τις ενέργειες, που βρίσκονται ακόμη σε αρχικό στάδιο, να αναπτυχθούν και να γίνουν ανταγωνιστικές και ότι η Επιτροπή θα μας παρουσιάσει σύντομα μια ανάλογη πρόταση για τα βιοκαύσιμα. Επίσης θα ήθελα να αναγνωρίσω την επισταμένη εργασία της κ. Rothe και να τη συγχαρώ για αυτή.
<P>
Η έκθεση για την οποία πρόκειται να ψηφίσουμε αύριο υποδηλώνει την αποφασιστική υποστήριξη του Κοινοβουλίου προς αυτή την πρωτοβουλία και παρακαλώ την κ. Επίτροπο να μεταφέρει την υποστήριξη αυτή στο Σώμα των Επιτρόπων, διότι σε εκείνο το θεσμικό όργανο και όχι στο Κοινοβούλιο ενδέχεται να συναντήσει αυτή η οδηγία - και άλλες με τον ίδιο αξιέπαινο προσανατολισμό - τα σημαντικότερα εμπόδια στην εφαρμογή της.
<P>
Αναφέρομαι, συγκεκριμένα, στο σχέδιο κατευθυντήριων γραμμών ή ενισχύσεων υπέρ του περιβάλλοντος. Το έγγραφο αυτό είναι απαράδεκτο, λόγω της μεταχείρισης που προβλέπει για τις λειτουργικές ενισχύσεις των ανανεώσιμων ενεργειών και της συνδυασμένης παραγωγής ενέργειας, καθώς δεν αναγνωρίζει τον διαφορετικό βαθμό ανταγωνιστικότητας ανάμεσα σ' αυτές τις ανανεώσιμες πηγές ενέργειας και τις συμβατικές. Επιπλέον, είναι αδιανόητο να σπεύδει η Γενική Διεύθυνση Ανταγωνισμού να ρυθμίσει αυτές τις ενισχύσεις δίχως να λάβει υπόψη το αποτέλεσμα της διαπραγμάτευσης για την παρούσα οδηγία, πράγμα που σημαίνει, αν μη τι άλλο, υποτίμηση του Κοινοβουλίου. Επομένως, θέλω να πω ότι είναι απαραίτητο να συνδυαστεί η διαδικασία έγκρισης των δύο εγγράφων.
<P>
Πιστεύουμε ότι, αν δεν τροποποιηθούν αυτές οι κατευθυντήριες γραμμές, οι επιπτώσεις τους στο περιβάλλον θα είναι πολύ σημαντικές. Συγκεκριμένα στη χώρα μου, την Ισπανία, οι γραμμές αυτές θα ευθύνονται για την εκπομπή στην ατμόσφαιρα, από σήμερα μέχρι το 2010, 225 000 εκατομμυρίων τόνων CO2 επιπλέον, εμποδίζοντάς μας να εκπληρώσουμε τους στόχους του Κυότο.
<P>
Η οδηγία για τις ανανεώσιμες πηγές ενέργειας αποτελεί ένα στοίχημα για το μέλλον και μια επένδυση στο περιβάλλον. Και οι επενδύσεις στο περιβάλλον δεν εμπίπτουν ούτε στον τομέα της δωρεάν χορήγησης ούτε στον τομέα του ανταγωνισμού.

<SPEAKER ID=233 LANGUAGE="EN" NAME="McNally">
Κύριε Πρόεδρε, συγχαίρω την κ. Rothe.
<P>
Η ανανεώσιμη ενέργεια είναι μακράν η μεγαλύτερη πηγή ενέργειας που χρησιμοποιείται σήμερα στον κόσμο. Πώς αλλιώς βλέπουμε πού πηγαίνουμε κατά τη διάρκεια της ημέρας; Περισσότεροι άνθρωποι χρησιμοποιούν καυσόξυλα από οποιοδήποτε άλλο καύσιμο. Απόψε, όμως, συζητούμε για την επέκταση της χρήσης των ανανεώσιμων πηγών ενέργειας.
<P>
Θα επαναλάβω τρία από τα αιτήματά μας. Η σαφήνεια είναι ουσιώδης όταν εκφράζουμε την άποψή μας προς το Συμβούλιο. Θέλουμε: δεσμευτικούς στόχους, όχι ενδεικτικούς στόχους περικοπής·ορθολογικό ορισμό των ανανεώσιμων πηγών ενέργειας - η παραγωγή ενέργειας από απόβλητα, τα οποία αποτεφρώνονται ούτως ή άλλως, είναι καλή ιδέα. Αλλά τα μεικτά οικιακά απορρίμματα, οι παλιές βούρτσες βαψίματος, οι συσκευασίες από πολυστερίνη και τα πεταμένα πλαστικά παιχνίδια δεν είναι ανανεώσιμες πηγές ενέργειας. Για την παραγωγή ενέργειας από απόβλητα απαιτείται άλλη οδηγία, όπως συστήνει η κ. Rothe. Τρίτον, θέλουμε μία εύλογη και συνεπώς μακρότερη περίοδο βεβαιότητας, στη διάρκεια της οποίας οι ανανεώσιμες πηγές ενέργειας θα συνεχίσουν να λαμβάνουν αντιστάθμιση για το εξωτερικό κόστος το οποίο εξοικονομεί η κοινωνία με τη χρήση τους.
<P>
Επιτρέψτε μου να τελειώσω με ένα εκπληκτικό γεγονός. Το Ηνωμένο Βασίλειο θα μπορούσε να παράγει τετραπλάσια ενέργεια από αυτή που χρειάζεται από τους θαλάσσιους ανέμους και μόνο - τέσσερις φορές την ενέργεια που χρειάζεται! Συνάδελφοι, η οδηγία αυτή έχει νόημα. Επίτροπε, σας ευχαριστούμε για τις προσπάθειές σας. Ελπίζω ότι θα στηρίξετε και εσείς τις δικές μας.

<SPEAKER ID=234 NAME="Beysen">
Κύριε Πρόεδρε, κύριε Επίτροπε, κύριοι συνάδελφοι, η πρόταση της Επιτροπής για τη θέσπιση ενός πλαισίου με το οποίο θα επιτραπεί βραχυπρόθεσμα στην Ευρωπαϊκή Ένωση σημαντική αύξηση του ποσοστού ηλεκτρισμού που παράγεται από ανανεώσιμες πηγές ενέργειας πρέπει οπωσδήποτε να επιδοκιμαστεί. Πιστεύω επίσης ότι οι προσπάθειες που κατέβαλε η εισηγήτρια, κ. Rothe, για να διευκρινίσει τη θέση του Ευρωπαϊκού Κοινοβουλίου ως προς το θέμα αυτό είναι άξιες συγχαρητηρίων. Όντως, η εν λόγω οδηγία αποτελεί σημαντικό στοιχείο της σειράς των μέτρων που θεσπίζονται για να εκπληρώσει η Ευρωπαϊκή Ένωση τις δεσμεύσεις που ανέλαβε στο Κυότο όσον αφορά τον περιορισμό των εκπομπών αερίων του θερμοκηπίου, καθώς και μια αξιόλογη προσπάθεια για να περιοριστεί η εξάρτηση της Ευρωπαϊκής Ένωσης από τις πετρελαιοπαραγωγικές χώρες. Κάτω από τις σημερινές συνθήκες, πρέπει να αναγνωρισθεί ότι οι ανανεώσιμες πηγές ενέργειας χρειάζονται κάποια μορφή χρηματοδοτικής ενίσχυσης, έτσι ώστε να υπάρξει ένας θεμιτός ανταγωνισμός. Ωστόσο, είμαι της γνώμης ότι οι εν λόγω ενισχύσεις πρέπει να είναι λογικές και να χορηγηθούν μόνο για μια ορισμένη περίοδο. Ωστόσο, το σημαντικότερο σημείο της έκθεσης αφορά βεβαίως τον καθορισμό δεσμευτικών στόχων. Η ουσία της έκθεσης είναι δηλαδή το νόημα που έχουν αυτοί οι δεσμευτικοί στόχοι. Προτείνω μία ρεαλιστική αντιμετώπιση, μία αντιμετώπιση η οποία στηρίζεται στη γνώση ότι η παραγωγή από ανανεώσιμες πηγές ενέργειας δεν μπορεί ποτέ να αποτελέσει ουσιαστικό μέρος της συνολικής παραγωγής ενέργειας. Ο καθορισμός ρεαλιστικών στόχων δεν μπορεί παρά να οδηγήσει στην αύξηση της εμπιστοσύνης των καταναλωτών στην εφαρμοζόμενη ενεργειακή πολιτική. Σε περίπτωση που οι στόχοι δεν μπορεί να είναι δεσμευτικοί, θα δημιουργηθούν εσφαλμένες προσδοκίες ιδιαιτέρως επειδή θα προκληθεί η εντύπωση ότι γίνονται προσπάθειες για τη βελτίωση του περιβάλλοντος χωρίς να μπορούν ποτέ να υλοποιηθούν. Κάτι τέτοιο θα απέβαινε σε βάρος και του περιβάλλοντος αλλά και της αξιοπιστίας της πολιτικής στα μάτια των πολιτών.
<P>
Τέλος, κύριε Πρόεδρε, όσον αφορά την επεξεργασία οικιακών απορριμμάτων, θα ήθελα να τονίσω ότι, εφόσον προχωρήσουμε στη χωριστή συλλογή απορριμμάτων, μπορούμε να προχωρήσουμε και στη χωριστή επεξεργασία τους και ότι αυτή η μέθοδος επεξεργασίας απορριμμάτων θα μπορούσε οπωσδήποτε να θεωρηθεί ότι αποτελεί ανανεώσιμη πηγή ενέργειας.

<SPEAKER ID=235 LANGUAGE="FR" NAME="Turmes">
Κύριε Πρόεδρε, κύριε Επίτροπε, κυρία εισηγήτρια, αυτό που χρειαζόμαστε είναι ένας σαφής ορισμός για το τι είναι ανανεώσιμο. Το πλαστικό δεν είναι ένα ανανεώσιμο υλικό, ούτε και η τύρφη. Αν προκαλούμε σύγχυση με γελοίους ορισμούς, κινδυνεύουμε να χάσουμε την εμπιστοσύνη των Ευρωπαίων πολιτών που θέλουν να αγοράσουν οικολογική ηλεκτρική ενέργεια. Χρειαζόμαστε σαφείς εθνικούς στόχους και, δεν συμφωνώ με τον κ. Beysen, ένας φιλελεύθερος θα έπρεπε να επιζητεί όσο το δυνατόν λιγότερες στρεβλώσεις στην αγορά. Αν δεν υπάρχουν σαφείς στόχοι, θα υπάρχει ανισορροπία ανάμεσα στις χώρες που κάνουν κάτι για την ανανεώσιμη ενέργεια και τις χώρες εκείνες που δεν κάνουν αρκετά.
<P>
Ας έρθουμε στα συστήματα στήριξης. Ο Επίτροπος τάχθηκε με τη θέση του Κοινοβουλίου, σύμφωνα με την οποία είναι πολύ νωρίς για να αποφασίσουμε σε αυτό το στάδιο, ανάμεσα στους δύο υφιστάμενους μηχανισμούς, δηλαδή από τη μία το σύστημα των πράσινων πιστοποιητικών, και από την άλλη το σύστημα των εγγυημένων τιμών. Μετά την αγόρευση του εισαγγελέα του Δικαστηρίου του Λουξεμβούργου, περιορίστηκε ο κίνδυνος να δούμε τις εγγυημένες τιμές να απειλούνται από τους κανονισμούς περί κρατικών ενισχύσεων. Όμως η απειλή μπορεί πάντα να προέλθει από το συμβιβάσιμο με την εσωτερική αγορά.
<P>
Πιστεύω ότι ένας πολιτικός πρέπει να προβλέπει τα προβλήματα. Δεν θέλω οι ηλεκτρολόγοι να προκαλέσουν παρεμβολές ανάμεσα στα δύο συστήματα και να σπείρουν τη σύγχυση, την αμφιβολία, στους επενδυτές στην Ευρώπη βραχυκυκλώνοντας, με τεχνάσματα, το σύστημα των εγγυημένων τιμών. Δεν πρέπει απλώς να δεχθούμε τις εγγυημένες τιμές. Πρέπει να τις προστατεύσουμε με την οδηγία. Αυτή είναι η έννοια του πολιτικού, να καθιστά δυνατό τον ανταγωνισμό ανάμεσα σε δύο συστήματα προστατεύοντας τις εγγυημένες τιμές και εναρμονίζοντας όλα όσα αφορούν τα πιστοποιητικά. Οι ανανεώσιμες πηγές ενέργειας αποτελούν ένα θέμα που ενώνει τους Ευρωπαίους πολίτες αυτή την εποχή που η Ευρώπη δυσκολεύεται να κάνει τους πολίτες να δεχτούν μια πιο μεγάλη ενοποίηση. Πιστεύω ότι μια σθεναρή πολιτική στον τομέα των ανανεώσιμων πηγών ενέργειας είναι ένα σύμβολο για την Ευρώπη του αύριο.

<SPEAKER ID=236 LANGUAGE="FI" NAME="Seppδnen">
Κύριε Πρόεδρε, η εξάρτηση των κρατών μελών της Ένωσης από την εισαγόμενη ενέργεια είναι μεγάλη και διαρκώς αυξάνεται. Η εξάρτηση από τα ορυκτά καύσιμα σημαίνει εξάρτηση από την εισαγόμενη ενέργεια και από τις πολιτικές αποφάσεις ξένων κρατών. Η χρήση ανανεώσιμων πηγών ενέργειας αυξάνει την ελευθερία και την ανεξαρτησία των λαών και συμφωνεί με τις αρχές της αειφόρου οικολογικής και κοινωνικής ανάπτυξης.
<P>
Κατά την επεξεργασία της έκθεσης ορίσθηκαν οι ανανεώσιμες και οι μη ανανεώσιμες πηγές ενέργειας. Χωρίς να παίρνω θέση ως προς το εάν είναι η τύρφη ανανεώσιμη πηγή ενέργειας ή όχι, θα πρέπει να μπορεί να χρησιμοποιείται ως καύσιμο στην παραγωγή ενέργειας, κατά προτίμηση στη συνδυασμένη παραγωγή ηλεκτρικού ρεύματος και θερμότητας. Η τύρφη βρίσκεται ως επί το πλείστον στις σκανδιναβικές χώρες και οι χώρες μας πρέπει να έχουν τη δυνατότητα να την καίνε, διότι είναι δική μας πηγή ενέργειας και μειώνει την εξάρτηση της ΕΕ από τις εισαγωγές. Κατά την καύση της τύρφης εκλύεται διοξείδιο του άνθρακα, όμως αυτό εκλύεται και κατά την καύση των ορυκτών καυσίμων. Οι χώρες που καίνε οι ίδιες πετρέλαιο ή φυσικό αέριο δεν πρέπει να μας απαγορεύσουν την καύση της τύρφης. Εάν δεν κάνουμε καύση της τύρφης, θα κάνουμε καύση πετρελαίου ή αερίου. Κανείς από μας δεν ισχυρίζεται πως καίγοντας τύρφη θα μειωθεί το διοξείδιο του άνθρακα, όμως αυτή είναι δική μας καύσιμη ύλη, ενώ το πετρέλαιο και το αέριο είναι εισαγόμενα.
<P>
Τα απορρίμματα δεν αποτελούν ανανεώσιμη φυσική πηγή, έστω και αν παράγονται κάθε μέρα και περισσότερα. Μπορούμε να κάνουμε καύση των αερίων από χωματερές, όμως δεν πρέπει να αυξήσουμε την ποσότητα των απορριμμάτων για να μπορούμε να καίμε περισσότερο αέριο.

<SPEAKER ID=237 NAME="Belder">
Κύριε Πρόεδρε, η Επιτροπή και η εισηγήτρια θέτουν ορθώς μακροπρόθεσμους στόχους για την προαγωγή της παραγωγής ηλεκτρισμού από ανανεώσιμες πηγές ενέργειας. Παρεμπιπτόντως, πρόκειται για ένα θέμα το οποίο χρειάζεται μια δραστήρια αντιμετώπιση.
<P>
Εδώ θα ήθελα να δοθεί ιδιαίτερη προσοχή στις επιπτώσεις του αναμενόμενου ανταγωνισμού από τις υποψήφιες χώρες. Οι χώρες αυτές, έχουν ορισμένα πλεονεκτήματα κόστους, λόγω των χαμηλότερων μισθών και του χαμηλότερου επιπέδου προστασίας του περιβάλλοντος. Αυτό θα μπορούσε να ασκήσει πίεση στις τιμές της ενέργειας. Η λογική συνέπεια θα ήταν στην περίπτωση αυτή η αύξηση των χρηματοδοτικών ενισχύσεων για την ανανεώσιμη ενέργεια.
<P>
Εν τω μεταξύ και με δεδομένη την ποικιλία ενεργειακών πηγών, χρειαζόμαστε οπωσδήποτε έναν καλό ορισμό της έννοιας ανανεώσιμη ενέργεια. Έτσι, η αποτέφρωση αποβλήτων δεν μπορεί χωρίς άλλο να θεωρηθεί ότι αποτελεί ανανεώσιμη πηγή ενέργειας. Δεν πρέπει να λησμονείται ότι κατ' αυτή τη διαδικασία εκλύονται βλαβερές ουσίες. Εξ ου και η τροπολογία που κατέθεσα για τη θέσπιση αυστηρών προτύπων εκπομπών στο παράρτημα 5 της αναθεωρημένης οδηγίας για την αποτέφρωση αποβλήτων. Με την καθιέρωση προτύπων για την πλευρά των εκροών δημιουργούνται τα απαραίτητα περιθώρια για την εισαγωγή καινοτομιών.
<P>
Τέλος, με τις συμφωνίες αυτές οι ευρωπαϊκές χώρες πρέπει να δείξουν ότι θα συμβάλουν στην υλοποίηση των στόχων του Κυότο. Υποστηρίζω θερμά την προσπάθεια αυτή επειδή η αλλαγή του κλίματος απειλεί τη χλωρίδα και την πανίδα στη γη. Επιπλέον, δεν επιτρέπεται ορισμένες πλούσιες χώρες να εξαντλούν τους πόρους της δημιουργίας του Θεού.

<SPEAKER ID=238 LANGUAGE="DE" NAME="Kronberger">
Κύριε Πρόεδρε, το Σαββατοκύριακο συνεδρίασαν στη Βιέννη οι υπουργοί των χωρών του OPEC και κατέληξαν στο συμπέρασμα, ότι δεν θα υπάρξει αύξηση των ποσοστών εξόρυξης. Τους τελευταίους 18 μήνες έχουμε δει την τιμή του αργού πετρελαίου ανά βαρέλι να αυξάνεται από τα 9,75 $ στα 33 $. Θεωρώ λοιπόν ότι είναι άρνηση της πραγματικότητας, να μην αναγνωρίζει πλέον κανείς, ότι είμαστε εν μέσω της τρίτης πετρελαϊκής κρίσης μετά το Δεύτερο Παγκόσμιο Πόλεμο. Η πρώτη πετρελαϊκή κρίση το 1973 ήταν πολιτική, η δεύτερη το 1979 ήταν επίσης πολιτική, η σημερινή όμως είναι μια μόνιμη κρίση, επειδή όλα συνηγορούν στο ότι τα αποθέματα δεν είναι πλέον τόσο μεγάλα, όσο νομιζόταν.
<P>
Αυτό προκύπτει εξάλλου και από μεμονωμένες μελέτες. Στο σημείο αυτό μάλιστα, επικαλούμαι ως μάρτυρα τον τέως υπουργό πετρελαίου της Σαουδικής Αραβίας, Σεΐχη Jamani, ο οποίος δήλωσε πρόσφατα στην αυστριακή τηλεόραση: ο αιώνας του πετρελαίου βαίνει προς το τέλος του, ίσως όχι λόγω της έλλειψης πετρελαίου, αφού ούτε και η λίθινη εποχή τελείωσε λόγω έλλειψης λίθων. Δεν είμαστε σε θέση να αντικαταστήσουμε την πρωταρχική πηγή ενέργειας, το πετρέλαιο, με άλλες πηγές, επειδή και αυτές θα σπάνιζαν πολύ γρήγορα.
<P>
Το πετρέλαιο δεν μπορεί να αντικατασταθεί από γαιάνθρακες, φυσικό αέριο ή ουράνιο. Επομένως, η εν λόγω οδηγία αποκτά στην παρούσα φάση ακούσια επικαιρότητα. Ταυτόχρονα όμως, παρουσιάζεται η ιστορική ευκαιρία για τις ανανεώσιμες πηγές ενέργειας, οι οποίες ανανεώνονται διαρκώς, ήτοι τον αέρα, το νερό, την ηλιακή ακτινοβολία και τη βιομάζα, να αποδείξουν τη σπουδαιότητά τους στη μελλοντική παραγωγή ενέργειας, για διαφορετικούς λόγους: Για λόγους προστασίας του περιβάλλοντος, για κοινωνικούς λόγους, επειδή χάρη σε αυτές θα δημιουργηθούν θέσεις εργασίας, για ειρηνευτικούς λόγους, επειδή εξαιτίας της πρωταρχικής αυτής πηγής ενέργειας διεξάγονται πόλεμοι, και μάλιστα καθ' όλη τη διάρκεια αυτού του αιώνα, και τέλος, επειδή αποτελούν μια μεγάλη οικονομική ευκαιρία για τις βιομηχανικές χώρες.

<SPEAKER ID=239 LANGUAGE="EN" NAME="Chichester">
Κύριε Πρόεδρε, κυρία Επίτροπε, στηρίζουμε θερμά το σχέδιο οδηγίας για την παραγωγή ηλεκτρισμού από ανανεώσιμες πηγές ενέργειας. Θεωρούμε ότι συνηγορώντας υπέρ ενός μεγαλύτερου μεριδίου ηλεκτρισμού και ενέργειας από αυτές τις πηγές στην Ευρωπαϊκή Ένωση, συνεχίζουμε το έργο του συναδέλφου μας, κ. Mombaur.
<P>
Σαφώς, τα θέματα που διχάζουν το Σώμα είναι δύσκολα: το θέμα του ορισμού των ανανεώσιμων πηγών ενέργειας, για παράδειγμα. Πολλοί από μας θεωρούν ότι πρέπει να συμπεριλάβουμε την παραγωγή ενέργειας από απόβλητα. Είναι μία πολύτιμη πηγή και σίγουρα αυτοανανεώνεται κάθε ημέρα, και αυτό θα έπρεπε να αρκεί για να την συμπεριλάβουμε. Είναι κρίμα να αποκλείσουμε οποιαδήποτε κατηγορία μπορεί να συμβάλει στη συνολική παραγωγή ενέργειας από απόβλητα - είτε από προγράμματα μικρής κλίμακας είτε ως μέρος του γενικού υπολογισμού.
<P>
Το κεντρικό ζήτημα που μας διχάζει, ωστόσο, είναι το θέμα της δεσμευτικής φύσης των στόχων. Διατηρούμε σοβαρές επιφυλάξεις ότι αυτό έρχεται σε σύγκρουση με την αρχή της επικουρικότητας. Πιστεύουμε πως οι φίλοι μας από την Αριστερά και τους Πράσινους ζητούν πάρα πολλά από αυτήν την άποψη. Αυτό θα μπορούσε να τορπιλίσει την οδηγία, αλλά πιστεύουμε ότι είναι και πρακτικό ζήτημα. Αν θέσει κανείς αυτούς τους στόχους, δημιουργείται ένα περίεργο φάσμα ποσοστών που αρχίζει από το 6% και φτάνει σχεδόν μέχρι το 80% στα διάφορα κράτη μέλη. Μου φαίνεται πολύ περίεργος τρόπος για να το οργανώσουμε, γι' αυτό νομίζω ότι ορθώς η Επιτροπή επιδιώκει ενδεικτικούς στόχους.
<P>
Το τρίτο ζήτημα που τίθεται εδώ είναι η διάρκεια των προγραμμάτων στήριξης. Εμείς είμαστε υπέρ μιας μικρότερης περιόδου που να ακολουθείται από επανεξέταση, και θα έλεγα στη συνάδελφό μου, την κ. McNally, ότι ωραία μεν είναι η εικόνα που μας παρουσιάζει με τις ανεμογεννήτριες στη θάλασσα αλλά πρέπει να της πω ότι οι δυσκολίες σχεδιασμού και το αντίστοιχο κόστος τοποθετούν αυτήν την πηγή ενέργειας, όπως και την παραγωγή ηλεκτρισμού από τον ήλιο, αρκετά μακριά στο μέλλον. Πάντως, στηρίζω θερμά αυτήν την πρόταση.

<SPEAKER ID=240 LANGUAGE="FI" NAME="Paasilinna">
Κύριε Πρόεδρε, κυρία Επίτροπε, αξιότιμοι συνάδελφοι, ευχαριστώ την κ. Rothe για την εξαίρετη έκθεσή της και για την κατανόηση που επέδειξε. Φυσικά και θα πρέπει να υποστηρίξουμε την αύξηση της χρήσης ηλεκτρικής ενέργειας που παράγεται από ανανεώσιμες πηγές ενέργειας. Επιδιώκουμε δηλαδή σε δέκα χρόνια να διπλασιάσουμε το μερίδιο της εν λόγω ενέργειας. Θα μπορούσαμε να προχωρήσουμε ακόμη περισσότερο, επειδή η εξάρτηση της Ένωσης από την εισαγόμενη ενέργεια έχει αυξηθεί σήμερα υπερβολικά. Σε είκοσι περίπου χρόνια θα έχει μάλιστα ανέλθει στο ύψος του 70%. Το γεγονός αυτό μας δημιουργεί ανασφάλεια στη ζωή μας, τόσο στην οικονομία όσο και σε άλλους τομείς. Κατά τη γνώμη μου, χρειαζόμαστε προσθέτως και παράπλευρα με την ανάπτυξη των ανανεώσιμων πηγών ενέργειας επίσης ένα σύγχρονο πρόγραμμα εξοικονόμησης ενέργειας, διότι η εξάρτηση αυτή αρχίζει να αποτελεί για εμάς ζήτημα ασφάλειας.
<P>
Η τύρφη δημιουργείται διαρκώς. Ο σχηματισμός της μάζας της τύρφης με την φωτοσύνθεση και την παραγωγή δασοκομικών υπολειμμάτων είναι ο ίδιος όπως και των άλλων φυτικών βιομαζών. Αντί για εκατό χρόνια που χρειάζεται το ξύλο, η τύρφη χρειάζεται χιλιάδες χρόνια για να ανανεωθεί. Χρειαζόμαστε την τύρφη, ιδιαιτέρως στα ανατολικά και βόρεια τμήματα της χώρας μου, όπου όλες οι άλλες καύσιμες ύλες εκτός του ξύλου πρέπει να έρθουν από μακριά.
<P>
Δεν θέλουμε να καίμε και να εξαρτόμαστε μόνον από το κάρβουνο και το πετρέλαιο. Εμάς μας αρκεί το όριο της ετήσιας αύξησης της τύρφης. Και αυτό είναι πολύ και περισσεύει. Εμείς οι Φινλανδοί θεωρούμε τόσο το δάσος όσο και τον βάλτο σχεδόν ιερά και ξέρουμε να τα χρησιμοποιούμε σύμφωνα με την αρχή της αειφόρου ανάπτυξης.

<SPEAKER ID=241 LANGUAGE="IT" NAME="Caveri">
Κύριε Πρόεδρε, κυρία Επίτροπε, αξιότιμοι συνάδελφοι, η χρήση των ανανεώσιμων πηγών ενέργειας οφείλει να αποτελεί έναν από τους θεμελιακούς στόχους μιας σύγχρονης πολιτικής ενέργειας και στην Ευρώπη·αυτό θα πρέπει να γίνει, όμως, στη βάση ορισμένων υποχρεώσεων και εγγυήσεων που υπαγορεύονται από την κοινή λογική.
<P>
Με αυτή την έννοια, ο υδροηλεκτρισμός είναι σημαντικός και υπήρξε βάσανο και ευτυχία για τους κατοίκους των ορεινών περιοχών, οι οποίοι τον πλήρωσαν πολύ ακριβά στην ίδια τους τη γη, έζησαν τις διαδικασίες της τοπικής εκβιομηχάνισης που πυροδοτήθηκαν και η οποία συνδέεται ακριβώς με τη συγκεκριμένη πηγή ενέργειας. Σήμερα, πρέπει να εκμεταλλευτούμε αυτή την πηγή ενέργειας - την κατεξοχήν ανανεώσιμη ενέργεια - με τον καλύτερο δυνατό τρόπο: χωρίς να καταστρέψουμε, βεβαίως, περαιτέρω το περιβάλλον, και σχεδιάζοντας ορισμένους μηχανισμούς για την αποζημίωση και την επανένταξη των κατοίκων των ορεινών περιοχών. Η οδηγία αυτή κινείται, φυσικά, προς την επιθυμητή κατεύθυνση: της σοβαρής δηλαδή αξιοποίησης των ανανεώσιμων πηγών ενέργειας.

<SPEAKER ID=242 LANGUAGE="EN" NAME="Ahern">
Κύριε Πρόεδρε, θα ήθελα να ευχαριστήσω την κ. Rothe για μία εξαιρετική έκθεση, η οποία είναι πολύ επίκαιρη αυτήν την εβδομάδα, τη στιγμή που παλεύουμε με την κρίση της κλιματικής αλλαγής. Κυρία Επίτροπε, έχουμε όντως ένα πρόβλημα: την παροχή υποδομής δικτύου για τη διευκόλυνση της σύνδεσης των ανανεώσιμων πηγών ενέργειας με το δίκτυο. Υπάρχει ο κίνδυνος να καταστούν οι ανανεώσιμες πηγές θνησιγενείς, ή να στραγγαλιστούν εν τη γενέσει τους από τις μονοπωλιακές επιχειρήσεις κοινής ωφελείας, εάν μπορούν να χρεώνουν τεράστια ποσά για την πρόσβαση στο δίκτυο.
<P>
Στην περιφέρειά μου, ζητήθηκε από έναν αγρότη με αιολικό πρόγραμμα ποσό άνω των 2 εκατομμυρίων ευρώ για μία σύνδεση και αυτό είναι οπωσδήποτε ένα πρόβλημα που θα ήθελα να αντιμετωπισθεί. Επίσης, θα ήθελα να ενημερώσω την Επίτροπο ότι η Ιρλανδία μπορεί να καταστεί ανταγωνιστική στην αιολική ενέργεια σε πολύ μικρό χρονικό διάστημα. Πιστεύουμε ότι μπορούμε να γίνουμε ανταγωνιστικοί μετά από ορθή αρχική στήριξη, η οποία θα πρέπει οπωσδήποτε να περιλαμβάνει πρόσβαση στο δίκτυο.
<P>
Θα ήθελα να ενημερώσω τον κ. Chichester ότι στη θάλασσα της περιοχής μου υπάρχουν ήδη ανεμογεννήτριες αρκετά μέσα, στα ανοιχτά, ένα πρόγραμμα που θα μπει οπωσδήποτε σε λειτουργία πολύ γρήγορα, θα ήθελα λοιπόν να τον προσκαλέσω να έρθει να το δει, όταν τεθεί σε λειτουργία. Είμαι σίγουρη ότι θα το εκτιμήσει.

<SPEAKER ID=243 NAME="Αλυσανδράκης">
Κύριε Πρόεδρε, η αύξηση του ποσοστού της παραγόμενης ηλεκτρικής ενέργειας από ανανεώσιμες πηγές είναι καταρχήν θετική. Το προτεινόμενο ποσοστό συμμετοχής των ανανεώσιμων πηγών, 22% μέχρι το 2010 έναντι του τωρινού 13,9%, εμφανίζεται ιδιαίτερα φιλόδοξο και αναρωτιέται κανείς αν για την επίτευξή του αρκεί μια οδηγία, η οποία μάλιστα επικεντρώνεται στην αγορά χωρίς παράλληλα μέτρα, όπως π.χ. η ενίσχυση της έρευνας.
<P>
Ένα πολύ σοβαρό ερώτημα είναι πώς θα αντιμετωπιστεί το επιπλέον κόστος της παραγωγής. Η οδηγία μιλάει για συστήματα στήριξης, στην ουσία για πριμοδότηση των επιχειρήσεων που θα δραστηριοποιηθούν στον τομέα αυτό και επαφίεται στους λεγόμενους μηχανισμούς της αγοράς για την τελική λύση. Αυτό στην ουσία σημαίνει ότι οι εργαζόμενοι θα πριμοδοτούν, πέρα από το κόστος, και το κέρδος των επιχειρηματιών, κάτι που βέβαια δεν θα γινόταν εάν ο τομέας της παραγωγής και της διανομής ενέργειας είχε, όπως επιμένει το Κομμουνιστικό Κόμμα Ελλάδας, δημόσιο χαρακτήρα και δεν είχε βίαια ιδιωτικοποιηθεί κατα επιταγή του μεγάλου κεφαλαίου. Για τους λόγους αυτούς πιστεύουμε ότι ο επιδιωκόμενος στόχος είναι πρακτικά αδύνατο να επιτευχθεί με την υπό εξέταση οδηγία.

<SPEAKER ID=244 LANGUAGE="FI" NAME="Matikainen-Kallstrφm">
Κύριε Πρόεδρε, ευχαριστώ τη συνάδελφο κ. Rothe για το πολύτιμο έργο της κατά την εκπόνηση της έκθεσης αυτής. Η προώθηση της χρήσης του ηλεκτρικού ρεύματος που παράγεται από ανανεώσιμες πηγές ενέργειας είναι απολύτως άξια υποστήριξης. Η εξάρτηση της ΕΕ από την εισαγόμενη ενέργεια θα αυξηθεί, ούτως ή άλλως, σημαντικά κατά τα επόμενα είκοσι χρόνια. Καθώς ταυτόχρονα η ΕΕ πρέπει να μείνει πιστή στους στόχους του Κυότο για την κλιματική αλλαγή, είναι εξαιρετικά σημαντικό το να ρίξουμε το βάρος, όλο και περισσότερο, στην έρευνα για τις ανανεώσιμες πηγές ενέργειας. Με ικανοποιεί το γεγονός ότι η νέα οδηγία λαμβάνει υπόψη τη σημασία, μεταξύ άλλων, της βιομάζας, της τύρφης και των άλλων πρώτων υλών με βάση το ξύλο.
<P>
Η συζήτηση για τις ανανεώσιμες πηγές ενέργειας δεν πρέπει να μετατραπεί σε δημαγωγία κατά του ηλεκτρικού ρεύματος που παράγεται από την πυρηνική ενέργεια. Πρέπει να θυμόμαστε ότι μόνον η χρήση πυρηνικής ενέργειας μαζί με τις ανανεώσιμες πηγές ενέργειας καθιστά δυνατή την εκπλήρωση των υποχρεώσεων της Σύμβασης του Κυότο για την αλλαγή του κλίματος. Η συζήτηση για την εγκατάλειψη της πυρηνικής ενέργειας, μεταξύ άλλων στη Σουηδία και τη Γερμανία, έχει αποδείξει ότι, χωρίς φιλικές προς το περιβάλλον και σε ανταγωνιστική τιμή παραγόμενες εναλλακτικές μορφές ενέργειας στον ορίζοντα, η συζήτηση παραμένει αναπόφευκτα ημιτελής.
<P>
Η πλήρης ελευθέρωση της αγοράς ηλεκτρικού ρεύματος αποτελεί επίσης μια αναγκαία προϋπόθεση της αύξησης της χρήσης ανανεώσιμων πηγών ενέργειας. Τα τεχνητά εμπόδια και περιορισμοί της αγοράς από τις μονοπωλιακές εταιρείες πρέπει να αρθούν. Επί παραδείγματι, το φθηνό ηλεκτρικό ρεύμα που παράγεται από την υδραυλική ενέργεια των σκανδιναβικών χωρών δεν φθάνει ακόμη, υπό τις παρούσες συνθήκες, χωρίς εμπόδια στις αγορές της Ευρώπης που εμείς αποκαλούμε "ηπειρωτική" .

<SPEAKER ID=245 NAME="Corbey">
Κύριε Πρόεδρε, συνάδελφοι, νομίζω ότι όλοι γνωρίζετε τη μάχη του Δον Κιχώτη με τους ανεμόμυλους. Η πράξη αυτή συμβολίζει τον άσκοπο και αδύνατο αγώνα εναντίον όλων όσων είναι αυτονόητα. Δυστυχώς, οι ανεμόμυλοι δεν φαίνεται τώρα να είναι αυτονόητοι. Ένα από τα πράγματα που σήμερα φαίνεται να είναι αυτονόητα είναι η χορήγηση ενισχύσεων στον κλάδο παραγωγής ενέργειας από ορυκτά καύσιμα. Ο αγώνας ενάντια στις ενισχύσεις αυτές έμοιαζε να είναι αδύνατος. Τώρα όμως πρόκειται για μια μάχη για τους ανεμόμυλους και γι' αυτό θα είναι και επιτυχής.
<P>
Εμείς οι σοσιαλδημοκράτες πιστεύουμε ότι πρέπει να δοθεί πραγματικά μια ευκαιρία στις ανανεώσιμες πηγές ενέργειας. Οι ανανεώσιμες πηγές ενέργειας μπορούν να συμβάλουν σε μία δίκαιη κατανομή μεταξύ των χωρών. Οι καταναλωτές πρέπει να έχουν πραγματικές δυνατότητες επιλογής. Επιπλέον, οι ανανεώσιμες πηγές ενέργειας προσφέρουν μία σταθερή βάση για την οικονομία. Συνεπώς, ο αγώνας με τους ανεμόμυλους είναι ένας αγώνας χωρίς ηττημένους. Νομίζω ότι δεν μπορούσαμε να επιλέξουμε καλύτερη στιγμή για τη συζήτηση αυτή. Μόλις άρχισε η Διάσκεψη για το κλίμα στη Χάγη. Οι στόχοι μας στο χώρο των ανανεώσιμων πηγών ενέργειας είναι φιλόδοξοι, στα πλαίσια όμως των κλιματικών προβλημάτων παραμένουμε ταπεινοί. Χρειάζονται ριζικές τεχνολογικές προσαρμογές. Στην περίπτωση αυτή δεν πρέπει να αρχίσουμε διάφορα τεχνάσματα με τον ορισμό της έννοιας ανανεώσιμες πηγές ενέργειας για να υλοποιήσουμε όσο γίνεται πιο εύκολα τους στόχους. Οι ανανεώσιμες πηγές ενέργειας διασυνδέονται συχνά με λύσεις μικρής κλίμακας: σε κάθε σπίτι θα υπάρχει ένας ηλιακός συσσωρευτής και σε κάθε χωριό ένας ανεμόμυλος. Όλα αυτά είναι θαυμάσια, αλλά οι ανανεώσιμες πηγές ενέργειας απαιτούν την πραγματοποίηση μαζικών επενδύσεων. Για να χρηματοδοτηθούν οι προσπάθειες αυτές χρειάζεται να αναληφθούν δεσμεύσεις από το δημόσιο. Πρέπει να υπάρχει μια ορισμένη αγορά για τις ανανεώσιμες πηγές ενέργειας. Δεν αρκεί να έχει η προσπάθεια αυτή εθελούσιο χαρακτήρα. Συνεπώς, τα κράτη μέλη πρέπει να θέσουν δεσμευτικούς στόχους. Πρέπει να τεθούν καταναλωτικοί στόχοι, γιατί η ανανεώσιμη ενέργεια θα πρέπει να μπορεί να εξάγεται και να εισάγεται, έτσι ώστε κάθε χώρα να μπορέσει να αξιοποιήσει με τον καλύτερο δυνατό τρόπο τα πλεονεκτήματα που διαθέτει. Ταυτόχρονα πρέπει να οριστούν ποσοτικοί στόχοι για την παραγωγή, δεδομένου ότι αυτό θα δώσει μια ώθηση σε κάθε κράτος μέλος να αξιοποιήσει όλες τις δυνατότητες που διαθέτει.
<P>
Πρόεδρε, ολοκληρώνοντας θα ήθελα να ευχαριστήσω την εισηγήτρια για τη θετική συμβολή της στην εξέταση αυτού του θέματος.

<SPEAKER ID=246 LANGUAGE="FI" NAME="Pohjamo">
Κύριε Πρόεδρε, θέλω και εγώ να ευχαριστήσω την εισηγήτρια για το εξαιρετικό έργο της. Με τη συνεργασία επιτύχαμε μια πραγματικά καλή πρόταση. Ο ορισμός των ανανεώσιμων πηγών ενέργειας που εγκρίθηκε στην επιτροπή είναι αρκετά επιτυχής και πλήρης, αλλά πρέπει να συμπεριλάβει και την τύρφη, όπως πολλοί συνάδελφοι απέδειξαν πριν από εμένα με πειστικά επιχειρήματα. Με την αύξηση της ανανεώσιμης ενέργειας μπορούμε να μειώσουμε την εξάρτηση από το πετρέλαιο και να δημιουργήσουμε θέσεις εργασίας στις αραιοκατοικημένες περιοχές. Επιπλέον, είναι σημαντικό μέσο για τη μείωση των αερίων που προξενούν το φαινόμενο του θερμοκηπίου στην Κοινότητα.
<P>
Κατά τη γνώμη μου, είναι καλό να θέτουμε υψηλούς στόχους, αλλά αυτό που μετράει είναι να μπορέσουμε να συμφωνήσουμε αξιόπιστα και επίσης δεσμευτικά επί των κοινών στόχων, πράγμα που ανέφερε εξάλλου προ ολίγου και η εισηγήτρια. Θεωρώ καλή την αρχή ότι με την οδηγία αυτή δημιουργούμε το πλαίσιο για την αύξηση των ανανεώσιμων πηγών ενέργειας στην παραγωγή ηλεκτρικού ρεύματος. Έστω και η λήψη αποφάσεων σχετικά με τα μέτρα προώθησης της ανανεώσιμης ενέργειας και την υλοποίησή τους επαφίεται στα κράτη μέλη, μια προσπάθεια σε κοινοτικό επίπεδο είναι επίσης απαραίτητη.

<SPEAKER ID=247 LANGUAGE="EN" NAME="Wijkman">
Κύριε Πρόεδρε, ας μην υπάρχει καμία αμφιβολία ότι ο συνδυασμός επενδύσεων στις ανανεώσιμες πηγές ενέργειας και στην αποτελεσματική χρήση της ενέργειας αποτελεί το μόνο ρεαλιστικό τρόπο για να ικανοποιήσει η Ευρωπαϊκή Ένωση τις απαιτήσεις του Πρωτοκόλλου του Κυότο και να μειώσει τη μεγάλη μας εξάρτηση από τα ορυκτά καύσιμα.
<P>
Συγχαίρω την Επίτροπο για την πρωτοβουλία της, καθώς και την κ. Rothe για την έκθεσή της. Θα ήθελα μόνον η οδηγία αυτή να ήταν μέρος μιας συνεκτικής μακροπρόθεσμης ενεργειακής στρατηγικής της Ένωσης. Αλλά δεν είναι. Αντί γι' αυτό, οι προτάσεις για την ενέργεια υποβάλλονται μεμονωμένα και χωρίς ιδιαίτερη συνοχή μεταξύ τους. Δεν φταίτε εσείς γι' αυτό, κυρία Επίτροπε. Οφείλεται κυρίως στα κράτη μέλη. Η προσπάθειά μας να αλλάξουμε το ενεργειακό σύστημα της Ένωσης δεν θα τελεσφορήσει, αν δεν κάνουμε την πολιτική ενέργειας - συμπεριλαμβανόμενης της φορολογίας - μέρος μιας κοινής πολιτικής. Το πρόβλημα που έχουμε με τα διαφορετικά συστήματα στήριξης των κρατών-μελών, το οποίο ανέφερε ο κ. Chichester, είναι ένα μόνο παράδειγμα της ανάγκης για μία πιο κοινή προσέγγιση σε αυτόν τον τομέα.
<P>
Τέλος, δυο λόγια για το κόστος. Κάθε νέα τεχνολογία είναι ακριβή στην αρχή. Αλλά η πείρα μας από όλους σχεδόν τους τομείς αποδεικνύει ότι, κάθε φορά που η ζήτηση αυξάνεται κατά 100%, το κόστος μειώνεται από 10 έως 15%. Οι ανανεώσιμες πηγές ενέργειας δεν αποτελούν εξαίρεση. Μπορώ να σας δείξω αριθμούς και καμπύλες που αποδεικνύουν ότι ο μαθηματικός αυτός τύπος ισχύει τόσο για την αιολική ενέργεια όσο και για τα φωτοβολταϊκά στοιχεία. Επομένως, είμαι αισιόδοξος για τις μελλοντικές δυνατότητες των ανανεώσιμων πηγών ενέργειας, υπό τον όρο να δοθούν τα σωστά κίνητρα.
<P>
Σας εύχομαι κάθε επιτυχία, κυρία Επίτροπε.

<SPEAKER ID=248 LANGUAGE="FR" NAME="Caudron">
Κυρία Επίτροπε, η συζήτησή μας είναι απολύτως επίκαιρη σήμερα το βράδυ - είμαστε πολλοί που το επισημάναμε - τη στιγμή που διεξάγεται η Διάσκεψη της Χάγης για την άνοδο της θερμοκρασίας στον πλανήτη. Σήμερα, όλοι έχουν επίγνωση ότι αυτό που κινδυνεύει να συμβεί στην ανθρωπότητα δεν είναι πλέον υπόθεση πολλών γενεών. Σήμερα μάλιστα, νιώθουμε τις αρνητικές συνέπειες του φαινομένου του θερμοκηπίου, των κλιματικών διαταραχών, της ανόδου της θερμοκρασίας του πλανήτη, εν συντομία, μία σειρά από δυσκολίες που, σήμερα, βρίσκονται στην πόρτα μας και προϋποθέτουν άμεσα, αυστηρά και σκληρά μέτρα. Η ωραία πρόταση που κάνατε, κυρία Επίτροπε - και θέλω να χαιρετίσω τον ρεαλισμό σας όσον αφορά τον ενεργειακό τομέα - καθώς και η εξαίρετη έκθεση της συναδέλφου μας Rothe είναι στη σωστή κατεύθυνση επιτρέποντας μας να προάγουμε τις ανανεώσιμες πηγές ενέργειας.
<P>
Μελετώντας αυτό το φάκελο, δεν βλέπουμε παρά συμφέροντα, είτε στον τομέα της ασφάλειας του εφοδιασμού, της προστασίας του περιβάλλοντος, της καταπολέμησης του φαινομένου του θερμοκηπίου ή της δημιουργίας θέσεων απασχόλησης. Όπως λέμε στα γαλλικά "δεν υπάρχει φωτογραφία" , με την προϋπόθεση φυσικά να δεχτούμε να το χρηματοδοτήσουμε, και επίσης εδώ είναι που βλέπουμε τα όρια της αγοράς. Ο ελεύθερος ανταγωνισμός δεν ρυθμίζει όλα τα προβλήματα και, κυρίως, δεν ρυθμίζει την καταπολέμηση του φαινομένου του θερμοκηπίου, ούτε και την καταπολέμηση της σπατάλης. Τώρα τα κράτη πρέπει να δεχτούν τις προτάσεις που τους έχουν γίνει. Πρέπει να υπερψηφίσουμε μαζικά τις προτάσεις της κ. Rothe. Και θα ήθελα να τελειώσω θίγοντας απλώς τρία προβλήματα που εμφανίστηκαν κατά τη διάρκεια αυτής της συζήτησης.
<P>
Το πρώτο αφορά την τύρφη, που είναι σημαντική ενεργειακή πηγή: κατά τη γνώμη μου, δεν είναι ανανεώσιμη πηγή ενέργειας. Το δεύτερο είναι το πρόβλημα των οικιακών αποβλήτων: δεν είναι ακριβώς ανανεώσιμη πηγή ενέργειας, αλλά πρέπει να προσέξουμε πριν πούμε όχι στην αποτέφρωση των οικιακών αποβλήτων. Τέλος, σε ό,τι αφορά το βαθμό εξαναγκασμού, θα πω απλώς - γιατί δεν έχω πλέον χρόνο - ότι ένας στόχος δεν είναι ποτέ από μόνος του αναγκαστικός. Είναι ένας στόχος και πρέπει στη συνέχεια να κάνουμε τα πάντα για να τον επιτύχουμε. Αυτό πρέπει κι εμείς να κάνουμε στο ευρωπαϊκό επίπεδο.

<SPEAKER ID=249 LANGUAGE="DE" NAME="Rόbig">
Κύριε Πρόεδρε, καταρχάς θα ήθελα να ευχαριστήσω την κ. Rothe για την περιεκτική και σοβαρή εργασία της σε αυτή την έκθεση. Πιστεύω ότι χρειάζεται πολύ θάρρος, για να εντάσσει κανείς διαρκώς τις ανανεώσιμες πηγές ενέργειας εκεί που αξίζουν. Έρχομαι από μια συνάντηση των χωρών του OPEC. Τα 30 $ για το αργό πετρέλαιο μας δίνουν την ευκαιρία, να προβούμε σε εντελώς νέες επενδύσεις σε αυτόν τον τομέα. Όσον αφορά μάλιστα την έρευνα και ανάπτυξη, είναι σημαντικό το ότι πρόκειται να ασχοληθούμε στο μέλλον πιο εντατικά με τις ανανεώσιμες πηγές ενέργειας και ότι θα συμπεριλάβουμε σε αυτές κυρίως το αέριο, είτε προέρχεται από χώρους υγειονομικής ταφής απορριμμάτων είτε από εγκαταστάσεις βιολογικού καθαρισμού.
<P>
Επίσης πιστεύω, ότι δεν θα πρέπει να λησμονείται ο παράγων παιδεία, επειδή η απόδοση της ενέργειας και η εξοικονόμησή της είναι για εμάς απολύτως μελλοντικά θέματα, ακριβώς όπως και η αξιοποίηση μιας αποδοτικής υποδομής.

<SPEAKER ID=250 LANGUAGE="ES" NAME="Valdivielso de Cuι">
Κύριε Πρόεδρε, θα ήθελα κατ' αρχάς να συγχαρώ την κ. Rothe για την εξαιρετική εργασία που επιτέλεσε με την έκθεση αυτή, καθώς και για το συμβιβαστικό πνεύμα που επέδειξε. Είμαι πεπεισμένος ότι, σε όλα τα θέματα που σχετίζονται με την ενέργεια, πρέπει να συνειδητοποιήσουμε ότι ή θα βελτιώσουμε τις πηγές ή ο πλανήτης Γη θα γίνει ακατοίκητος μετά από μερικές γενιές. Κατά τη γνώμη μου, είναι βασικό να εξασφαλίσουμε την υποστήριξη προς αυτόν τον τύπο ενεργειών για σημαντική χρονική περίοδο, επιτρέποντας έτσι στη βιομηχανία μας να επενδύσει μακροπρόθεσμα και αποφασιστικά σ' αυτές τις εναλλακτικές ενεργειακές επιλογές. Πιστεύω ότι πρέπει να εξασφαλισθεί ένα σταθερό πλαίσιο για την ενέργεια από ανανεώσιμες πηγές σε χρονικό ορίζοντα δέκα χρόνων το λιγότερο. Είναι μια πρόταση που όλοι πρέπει να την υποστηρίξουμε.
<P>
Όσον αφορά τους στόχους μας στο πλαίσιο αυτό, πρέπει να ακούσουμε τους πολίτες και να προχωρήσουμε πιο πέρα από το 21% της πρότασης της Επιτροπής, την οποία θεωρώ πολύ θετική στο σύνολό της, αυξάνοντας το ποσοστό συμμετοχής των ανανεώσιμων πηγών ενέργειας στο σύνολο του παραγόμενου ηλεκτρισμού. Από την άλλη πλευρά, λόγω της αρχής της συνοχής, οι ανωτέρω στόχοι μεταφρασμένοι σε εθνικές παραμέτρους πρέπει να είναι δεσμευτικοί, διαφορετικά η οδηγία θα στερείτο περιεχομένου και ουσίας. Αυτός ο δεσμευτικός χαρακτήρας είναι επίσης θεμελιώδης για να δειχθεί ότι η Ευρωπαϊκή Ένωση παίρνει στα σοβαρά τις διεθνείς της δεσμεύσεις και στον τομέα του περιβάλλοντος.
<P>
Τέλος, γνωρίζω πολύ καλά ότι όλα αυτά εύκολα διακηρύσσονται και δύσκολα υλοποιούνται, όμως αν δεν ενεργήσουμε άμεσα, βάζουμε υποθήκη το μέλλον μας και αυτό θα μας οδηγήσει στην καταστροφή. Ας έχουμε αλληλεγγύη και ας αφήσουμε έναν κόσμο βιώσιμο στα παιδιά μας.

<SPEAKER ID=251 LANGUAGE="ES" NAME="De Palacio">
. (ES) Κύριε Πρόεδρε, κατ' αρχάς θέλω να συγχαρώ την κ. Rothe για την εξαιρετική εργασία που επιτέλεσε, όπως και όλους τους βουλευτές που παρενέβησαν και μάλιστα σε πολλές περιπτώσεις βελτίωσαν με τις τροπολογίες τους το κείμενο που υποβλήθηκε στο Κοινοβούλιο και το Συμβούλιο.
<P>
Η πρόταση αυτή της Επιτροπής παρουσιάζεται σε συνθήκες που πιστεύω ότι, αν και αρνητικές για πολλές πτυχές των οικονομιών μας και της ζωής μας, είναι θετικές γι' αυτήν ακριβώς την πρωτοβουλία. Η μεγάλη αύξηση της τιμής του πετρελαίου, αναμφίβολα, μας θέτει με μεγαλύτερη δριμύτητα ενώπιον των προβλημάτων που συνδέονται με την ενεργειακή μας εξάρτηση από τις ορυκτές πηγές ενέργειας.
<P>
.
<P>
Ο στρατηγικός στόχος της οδηγίας είναι να δημιουργήσει ένα σταθερό πλαίσιο, στο οποίο θα μπορέσει μεσοπρόθεσμα να αναπτυχθεί σημαντικά η παραγωγή ηλεκτρικής ενέργειας από ανανεώσιμες πηγές, η πράσινη ηλεκτρική ενέργεια, στην Ευρωπαϊκή Ένωση και να διευκολυνθεί η πρόσβασή της στην εσωτερική αγορά της ηλεκτρικής ενέργειας. Αλλά μ' αυτή τη σειρά. Πρώτα αύξηση της παραγωγής πράσινης ενέργειας και έπειτα τα ζητήματα που σχετίζονται με την αγορά.
<P>
Η πρόταση αυτή προσφέρει ορισμένη ρυθμιστική ασφάλεια, ενώ ταυτόχρονα σέβεται την αρχή της επικουρικότητας, παρέχοντας στα κράτη μέλη τον απαραίτητο βαθμό αυτονομίας προκειμένου να συνυπολογίσουν τις συγκεκριμένες συνθήκες, σε συνάρτηση με την εξέλιξη των πραγμάτων για τη καλύτερη προώθηση της εγκατάστασης ανανεώσιμων πηγών ενέργειας.
<P>
Θα ήθελα να ευχαριστήσω την κ. Rothe για την αφοσίωσή της σ' αυτές τις αρχές και όλους τους ομιλητές που υποστήριξαν την άποψη αυτή.
<P>
.
<P>
Όπως γνωρίζετε, η Επιτροπή στοχεύει να υιοθετήσει προσεχώς ένα Πράσινο Βιβλίο για την ασφάλεια και τον ενεργειακό εφοδιασμό και την επίτευξη των στόχων του Κυότο, των δεσμεύσεων που ανέλαβε εκεί η Ευρωπαϊκή Ένωση. Γνωρίζουμε ότι πρόκειται για δύο ουσιώδεις πτυχές, διαφορετικού χαρακτήρα, αλλά εξίσου σημαντικές. Η Ευρωπαϊκή Ένωση, που είναι πρωτοπόρος στον αγώνα εναντίον της αλλαγής του κλίματος και υπέρ της μείωσης των εκπομπών αερίων, δεν μπορεί να είναι η πρώτη που θα παραβεί τους ίδιους της τους στόχους και τις δεσμεύσεις.
<P>
Δεύτερο ζήτημα, η ασφάλεια του εφοδιασμού είναι βασικό στοιχείο για την εξασφάλιση της οικονομικής ανάπτυξης, την ευημερία των χωρών μας και της Ευρωπαϊκής Ένωσης στο σύνολό της. Πρέπει να μιλήσουμε για τον ρόλο που μπορούν να διαδραματίσουν οι διαφορετικές πηγές ενέργειας στο Βιβλίο αυτό. Πρώτον, την ενεργειακή αποταμίευση. Θέλω να επιμείνω σ' αυτό - όπως έκανε κάποιος από τους ομιλητές - όμως θέλω επίσης να πω ότι δεν πρόκειται να αντιτεθούμε σε μια συγκεκριμένη πηγή ενέργειας ή να ξεκινήσουμε πόλεμο εναντίον της, προς όφελος μιας άλλης. Ένας από τους κύριους πυλώνες για την επίτευξη των στόχων του Κυότο και για το ενεργειακό μέλλον της Ένωσης είναι η ανάπτυξη και η αύξηση της χρήσης των ανανεώσιμων ενεργειών.
<P>
.
<P>
Με το σημερινό έγγραφο, η Επιτροπή προσπαθεί να καταστήσει σαφές ότι η καθιέρωση των ανανεώσιμων πηγών ενέργειας δεν διαθέτει σήμερα τις ίδιες ευκολίες που είχαν άλλοτε άλλες μορφές ενέργειας, όπως η πυρηνική, ο άνθρακας ή ακόμη και το πετρέλαιο, για να αναφέρουμε μόνο μερικές.
<P>
Η ενίσχυση των ανανεώσιμων ενεργειών δικαιολογείται εξάλλου από το γεγονός ότι οι συμβατικές μορφές ενέργειες δεν πληρώνουν σημαντικό μερίδιο του εξωτερικού κόστους που συνεπάγεται η χρήση τους. Επιπλέον, οι ανανεώσιμες ενέργειες αποτελούν ένα στοιχείο ασφάλειας του εφοδιασμού, που μας παρέχει ένα τεράστιο δυναμικό παραγωγής εντός της Ευρωπαϊκής Ένωσης.
<P>
Όσον αφορά τις προτεινόμενες τροπολογίες, επιτρέψτε μου να πω ότι και μόνο ο αριθμός τους είναι εντυπωσιακός, υποδηλώνοντας το μεγάλο ενδιαφέρον του Κοινοβουλίου για αυτό το θέμα. Δείχνουν επίσης την ύπαρξη διαφορετικών απόψεων σχετικά με τον πιο κατάλληλο τρόπο προώθησης της ηλεκτρικής ενέργειας αυτού του τύπου. Ωστόσο, όλοι συμφωνούμε ότι στην Ευρώπη πρέπει να επιταχύνουμε και να εντατικοποιήσουμε την αξιοποίηση αυτών των ενεργειών και αυτό απαιτεί προσπάθεια.
<P>
Στον αγώνα μας για τη δημιουργία μιας ισχυρής και δυναμικής αγοράς πράσινης ηλεκτρικής ενέργειας, το πρώτο βήμα είναι να ακούσουμε για να μάθουμε ο ένας από τον άλλο. Διαπίστωσα ότι υπάρχουν δύο τάσεις με αντικρουόμενες απόψεις σχετικά με το θέμα. Η πρώτη υποστηρίζει μια γρήγορη εισαγωγή των νόμων της αγοράς, ενώ η δεύτερη υπογραμμίζει την αναγκαιότητα ύπαρξης μεταβατικών περιόδων και δραστικών κρατικών ενισχύσεων.
<P>
Κύριε Πρόεδρε, κυρίες και κύριοι, στην πρότασή της η Επιτροπή προσπαθεί να συνδυάσει τα καλύτερα στοιχεία των δύο προσεγγίσεων με σκοπό την δημιουργία ενός ισορροπημένου κειμένου, όμως πρέπει να ξεκαθαρίσω επίσης ότι ο πρωταρχικός μας στόχος τώρα είναι η προαγωγή της ανανεώσιμης ενέργειας και η ανάπτυξή της. Επομένως τα ζητήματα της αγοράς περνούν σε δεύτερη μοίρα. Είναι ένας στόχος που δεν πρέπει να λησμονούμε, αλλά δεν είναι ο πρωταρχικός στόχος αυτής της πρωτοβουλίας που βασικά αποσκοπεί στην ανάπτυξη και την αύξηση της χρήσης των ανανεώσιμων πηγών ενέργειας.
<P>
Οι τροπολογίες 1, 2, 8, 20 και 21 υπογραμμίζουν την ανάγκη μιας ευνοϊκής πολιτικής για την πράσινη ηλεκτρική ενέργεια και τα πολλαπλά της πλεονεκτήματα και μπορούν να γίνουν άμεσα δεκτές από την Επιτροπή. Για τον ίδιο λόγο, γίνεται δεκτή η τροπολογία 3, κατά ένα μέρος της, αλλά όχι η τροπολογία 7, η οποία κρίνεται υπερβολικά τεχνική για το κείμενο της πρότασης.
<P>
Αποδεχόμενη το πνεύμα της τροπολογίας 5, έχω την ικανοποίηση να σας επιβεβαιώσω ότι, δεδομένης της σημασίας αυτού του ζητήματος, η Επιτροπή μελετά την πιθανότητα να παρουσιάσει μια νέα οδηγία για την παραγωγή βιοκαυσίμων από ανανεώσιμες πηγές ενέργειας, κυρίως από βιομάζα γεωργικών προϊόντων, η οποία θα απλοποιήσει και ορισμένα άλλα προβλήματα που μας έχουν απασχολήσει. Όταν αρχίσουμε να μιλάμε για τους στόχους της ηλεκτρικής ενέργειας από ανανεώσιμες πηγές, θα πρέπει πρώτα να συμφωνήσουμε για το τι εννοούμε λέγοντας ανανεώσιμες πηγές ενέργειας. Αυτό έχει ιδιαίτερη σημασία για να τεθούν οι βάσεις της μελλοντικής αγοράς και πολλοί από εσάς αναφερθήκατε σ' αυτό το θέμα. Σε γενικές γραμμές, μπορούμε να υιοθετήσουμε τον ορισμό που διατύπωσε το Ευρωπαϊκό Κοινοβούλιο στην τροπολογία του 27, αλλά όταν μιλάμε για επέκταση της εφαρμογής της βιομάζας - παρότι θα μπορούσε ίσως να γίνει δεκτή και έτσι όπως διατυπώνεται - σε καμιά περίπτωση δεν μπορούμε να την ταυτίσουμε με την έννοια των οικιακών απορριμμάτων. Δεν είναι αυτή η ανανεώσιμη ενέργεια στην μεγάλη πλειονότητα της.
<P>
Κάτι άλλο που επίσης δεν μπορεί να δεχθεί η Επιτροπή είναι η τύρφη, διότι πρόκειται σαφώς για ορυκτό καύσιμο, αν και ταχύτερης παραγωγής, αλλά ορυκτό. Δεν πρέπει εξάλλου - όπως ανέφερα ήδη - να γίνεται κατάχρηση της βιομάζας στην περίπτωση μη μολυσμένης ξυλείας και υποστηρίζουμε τη τροπολογία 24.
<P>
Η αναφορά στα απόβλητα χωρίς άλλη ταξινόμηση ως πηγή ανανεώσιμης ενέργειας - όπως είπα πριν λίγο - είναι ακατάλληλη και αντίθετη με την πολιτική διαχείρισης των στερεών αποβλήτων. Η Επιτροπή απορρίπτει αυτό το τμήμα της τροπολογίας 27, τις τροπολογίες 11, 54, 55, 61 και την 57 που σχετίζονται μ' αυτή.
<P>
Η Επιτροπή εκτιμά επίσης ότι όλη η ηλεκτρική ενέργεια που παράγεται από ανανεώσιμες πηγές ενέργειας και χρησιμοποιείται σε υβριδικούς σταθμούς πρέπει να θεωρείται πράσινη ηλεκτρική ενέργεια και να μην χρησιμοποιείται μόνο ως εφεδρεία. Επομένως δεν μπορούμε να δεχθούμε την τροπολογία 28. Η πρόταση της Επιτροπής περιλαμβάνει στο παράρτημα τους ενδεικτικούς στόχους της σε σχέση με το εθνικό επίπεδο κατανάλωσης πράσινης ηλεκτρικής ενέργειας, απαραίτητους για να επιτευχθεί συνολικό ποσοστό 22,1% για το σύνολο της Ευρωπαϊκής Ένωσης για το 2010, σύμφωνα με τους στόχους που είχαν τεθεί στη Λευκή Βίβλο του 1997.
<P>
Στο πλαίσιο αυτό, πρέπει να κάνω δύο επισημάνσεις. Πρώτον, ότι είναι σημαντικό αυτοί οι στόχοι να είναι ενδεικτικοί. Κυρίες και κύριοι, θα ήθελα πολύ να μπορούσαμε να θέσουμε υποχρεωτικούς στόχους, όμως πρέπει να είμαστε ρεαλιστές και, παρότι λυπάμαι γι' αυτό, δεν μπορώ να δεχθώ επί του παρόντος το ζήτημα που θέσατε, διότι τα κράτη μέλη θα το απέρριπταν αυτομάτως.
<P>
Είναι η πρώτη φορά που μια οδηγία της Ένωσης θέτει εθνικούς στόχους τέτοιας φύσεως. Δίχως υποχρεώσεις που πρέπει να πληρωθούν, χωρίς εθνικούς στόχους. Φυσικά, εξετάζουμε την πιθανότητα αυτή, όμως, κατ' αρχήν, για λόγους διαπραγμάτευσης με το Συμβούλιο, δεν μπορώ να δεχθώ τις τροπολογίες αυτές, παρότι κατανοώ και συμμερίζομαι τη συλλογιστική τους. Ως εκ τούτου, επιμένω ότι η παράγραφος 4 του άρθρου 3 είναι απολύτως σημαντική. Όταν η έκθεση που πρέπει να υποβληθεί για την προαγωγή και την ανάπτυξη των ανανεώσιμων ενεργειών στις διάφορες χώρες επισημαίνει ότι κάποια χώρα σαφώς δεν πληροί αυτούς τους στόχους, προβλέπεται να γίνουν προτάσεις στο Κοινοβούλιο και το Συμβούλιο για να διορθωθεί αυτή η κατάσταση. Προφανώς αυτές θα αποτελούν δεσμευτικούς στόχους για το συγκεκριμένο κράτος ώστε με τον τρόπο αυτό να κατορθώσει να επιτύχει τους στόχους, που είναι στόχοι και όχι υποχρεώσεις.
<P>
Το εγχείρημα που αναλαμβάνουμε με την οδηγία αυτή πρέπει να βασισθεί σε διαφανή μέτρα που ενισχύουν την εμπιστοσύνη, όμως είναι πιθανό αυτή η διαδικασία να μην μπορέσει να ξεκινήσει ποτέ, αν θέσουμε δεσμευτικούς στόχους στο κείμενό της. Αρκετά κράτη δεν θέλουν να δεχθούν ούτε καν τους ενδεικτικούς στόχους, οπότε δεν θα υπήρχε καμία πιθανότητα να δεχθούν τους δεσμευτικούς.
<P>
Όσον αφορά τον υπολογισμό, πράγματι ο υπολογισμός μας σε 22,1% αντί του 23,5% που είχε καθοριστεί το 1997 υπαγορεύεται από λόγους αξιοπιστίας. Οι αριθμοί που παρέχουμε δεν είναι ούτε τυχαίοι ούτε αυθαίρετοι, αλλά υπαγορεύονται από τις πραγματικές συνθήκες. Κατά συνέπεια, δεν μπορούμε να δεχθούμε τις τροπολογίες που προτείνουν νομικά δεσμευτικούς στόχους - τη δημιουργία σχετικής επιτροπής ή αυτόν τον στόχο του 23,5% - και, επομένως, πρέπει να απορρίψουμε στην παρούσα κατάσταση τις τροπολογίες 6, 9, 12, 25, 30, 31, 32, 33, 34, 35, 50, 51, 52, 67 και 68.
<P>
Όσον αφορά τα συστήματα υποστήριξης, πρόκειται για την δεύτερη ομάδα τροπολογιών όπου η Επιτροπή θεώρησε πρόωρο να προτείνει ένα εναρμονισμένο σύστημα υποστήριξης, όμως δήλωσε ότι σε περίπτωση ανάγκης θα παρουσιάσει σχετική πρόταση σύμφωνα με ορισμένες αρχές. Εκτιμά ότι πολλές από τις τροπολογίες του Κοινοβουλίου ενισχύουν τη ρεαλιστική προσέγγιση της Επιτροπής, ενώ ταυτόχρονα τη διευκρινίζουν, τη βελτιώνουν και τη συμπληρώνουν. Ως εκ τούτου, υποστηρίζουμε τις τροπολογίες 36 και 56, καθώς επίσης ορισμένες πτυχές των τροπολογιών 4, 15 και 62 που σχετίζονται με την ιδέα της εσωτερίκευσης του εξωτερικού κόστους και της αποζημίωσης των μη καλυπτόμενων εξωτερικών δαπανών προς όφελος των ανανεώσιμων πηγών ενέργειας.
<P>
Όμως, κυρίες και κύριοι, δεν μπορούμε να δεχθούμε τα σημεία που προδικάζουν την εφαρμογή των κανόνων για τις κρατικές ενισχύσεις. Δεν μπορεί να γίνει δεκτό ούτε το μέρος της τροπολογίας 37 που απαιτεί από το μελλοντικό εναρμονισμένο σύστημα υποστήριξης να ικανοποιεί την ανάγκη εσωτερίκευσης του εξωτερικού κόστους, διότι αυτό θα μπορούσε να επιτευχθεί μόνο μέσω μιας φορολογικής εναρμόνισης που υπερβαίνει το πεδίο εφαρμογής της μελλοντικής πρότασης για αυτό το θέμα.
<P>
Από την άλλη πλευρά, θα μπορούσαμε να δεχθούμε τις τροπολογίες 10 και 59, που διευκρινίζουν ότι οι επενδυτικές ενισχύσεις προς τους μεγάλους υδροηλεκτρικούς σταθμούς είναι δυνατές μόνο όταν συμβάλλουν στη βελτίωση του περιβάλλοντος. Σε καμιά άλλη περίπτωση δεν δύναται να συμπεριληφθούν οι ενισχύσεις προς τις μεγάλες υδροηλεκτρικές μονάδες στις ενισχύσεις της πράσινης ηλεκτρικής ενέργειας. Οι μεγάλες υδροηλεκτρικές μονάδες είναι συνήθως εξαιρετικά αποδοτικές και έχουν πολύ υψηλό περιβαλλοντικό κόστος.
<P>
Η τροπολογία 53 συνεπάγεται τον αποκλεισμό όλων των ανταγωνιστικών μορφών ανανεώσιμων ενεργειών από τις επιδοτήσεις και τα υπόλοιπα πλεονεκτήματα, οπότε η Επιτροπή δεν μπορεί να την δεχθεί με την παρούσα διατύπωσή της.
<P>
Όσον αφορά τις αρχές στις οποίες πρέπει να βασισθεί το μελλοντικό εναρμονισμένο σύστημα υποστήριξης, η Επιτροπή δέχεται τα τμήματα των τροπολογιών 37 και 38 που ορίζουν ότι το σύστημα αυτό πρέπει να λαμβάνει υπόψη τους περιβαλλοντικούς στόχους της Συνθήκης, την υπάρχουσα πείρα από τα συστήματα υποστήριξης που έχουν αποδειχθεί αποτελεσματικά και θετικά, καθώς επίσης τις γεωγραφικές συνθήκες. Αντιθέτως, η Επιτροπή δεν μπορεί να δεχθεί ορισμένα μέρη των τροπολογιών 37 και 38, όπως και 39, διότι προδικάζουν το είδος του συστήματος που πρέπει να εφαρμοστεί ή απαιτούν να μην στρεβλώνεται η αγορά της βιομάζας. Για τον ίδιο λόγο, απορρίπτεται η τροπολογία 23.
<P>
Η Επιτροπή μπορεί να δεχθεί την αναγκαιότητα των ισχυόντων συστημάτων υποστήριξης για τις μεταβατικές περιόδους και την έχει ήδη προβλέψει στο σημείο δ) του άρθρου 4 της πρότασής της. Ωστόσο, κάνοντάς το αυτό, η Επιτροπή έχει πλήρη επίγνωση ότι οι όροι που χρησιμοποιούνται δεν πρέπει να προδικάζουν το δικαίωμα πρωτοβουλίας της ούτε να είναι ασύμβατοι με την ενιαία αγορά ηλεκτρικής ενέργειας. Η Επιτροπή μπορεί να δεχθεί μέρος των συνδυασμένων τροπολογιών 17 και 18, στον βαθμό που η μεταβατική αυτή περίοδος των δέκα ετών αναφέρεται στη διατήρηση της εμπιστοσύνης των επενδυτών και όχι στη συνέχιση των συστημάτων υποστήριξης ως έχουν.
<P>
Κυρίες και κύριοι, πρέπει πράγματι να εξασφαλίσουμε ένα ήρεμο μέλλον. Όπως είπε προ ολίγου ένας ομιλητής, η αιολική ενέργεια μπορεί πολύ σύντομα να γίνει ανταγωνιστική, όμως πρέπει να συνεχίσουμε να τη στηρίζουμε και να στηρίζουμε πραγματικά την ανάπτυξη των ανανεώσιμων ενεργειών. Κάποιος άλλος από εσάς υποστήριξε ότι οι ενισχύσεις αυτές θα προκαλέσουν αύξηση της ζήτησης, μεγαλύτερη τεχνολογική ανάπτυξη και επομένως μεγαλύτερη ανταγωνιστικότητα, και σ' αυτό προσβλέπουμε. Ξεκινώντας από αυτή τη βάση, πρέπει στο μέλλον να ενσωματώσουμε σταδιακά τις πτυχές της αγοράς, οι οποίες - όπως είπα - αποτελούν το δεύτερο στάδιο, αφού το πρώτο είναι να διαθέτουμε επαρκή ποσότητα ανανεώσιμης ενέργειας. Ωστόσο, για λόγους που ήδη επεσήμανα, η Επιτροπή απορρίπτει τις τροπολογίες 13, 32, 40, 41, 63 και 64.
<P>
Όσον αφορά τις τροπολογίες που σχετίζονται με τις δυνάμεις της αγοράς, τον ανταγωνισμό, η Επιτροπή μπορεί να δεχθεί τα σχετικά σημεία των τροπολογιών 17 και 18 και την τροπολογία 22, που υπογραμμίζουν την ανάγκη δημιουργίας μιας αγοράς οικολογικής ηλεκτρικής ενέργειας, όμως απορρίπτει την τροπολογία 19, που απαιτεί την εναρμόνιση των εθνικών συστημάτων υποστήριξης. Πρέπει να δώσουμε ευρύ ορισμό στο σύστημα υποστήριξης και κατά συνέπεια, δεν μπορούμε να δεχθούμε τις τροπολογίες 16 και 19.
<P>
Όσον αφορά τα τεχνικά μέτρα και την εγγύηση της προέλευσης της οικολογικής ηλεκτρικής ενέργειας, δεν μπορούμε δυστυχώς να υποστηρίξουμε τις τροπολογίες που αποσκοπούν στην επέκταση αυτής της εγγύησης σε όλες τις μορφές ηλεκτρικής ενέργειας ή στην ηλεκτρική ενέργεια που προέρχεται από τρίτες χώρες, διότι περιορίζει το πεδίο εφαρμογής της πρότασης. Απορρίπτονται οι τροπολογίες 14, 42, 43 και 44 και η τροπολογία 58, που επιδιώκει την καθιέρωση της διασυνοριακής εμπορίας των πιστοποιητικών ενέργειας, είναι πρόωρη στη φάση αυτή και δεν μπορεί να γίνει δεκτή επί του παρόντος.
<P>
Δεν μπορούμε να δεχθούμε την τροπολογία 45, η οποία θα αποδυνάμωνε την πρόταση υποχρέωσης των κρατών μελών να προβούν σε ανασκόπηση του κανονιστικού πλαισίου ούτε και την τροπολογία 46. Επίσης ούτε τις τροπολογίες 26, 47 και 60 καθώς και την 65, που επιβάλλουν δεσμευτικούς κανόνες για την κατανομή των δαπανών σύνδεσης και άλλων δαπανών του δικτύου σε ευρωπαϊκή κλίμακα.
<P>
Όσον αφορά τις τροπολογίες 48, 49 και 66, η Επιτροπή μπορεί να δεχθεί ότι υποδεικνύουν τους εθνικούς στόχους για την πράσινη ηλεκτρική ενέργεια για την περίοδο 2010-2020, όμως δεν μπορεί να δεχθεί τα σημεία εκείνα των τροπολογιών που θα μπορούσαν να προδικάσουν την εφαρμογή των κανόνων του ανταγωνισμού αναφορικά με τις κρατικές ενισχύσεις.
<P>
Κυρίες και κύριοι, ζητώ συγνώμη για την μακρηγορία μου, όμως θεωρώ ότι το θέμα αυτό χρήζει αυτής της ιδιαίτερης προσοχής. Θέλω να συγχαρώ για άλλη μια φορά την εισηγήτρια, κ Rothe, και όλους εσάς για το έργο σας και να τονίσω την επιτακτική ανάγκη να δώσουμε επιτέλους μια πραγματική ώθηση στη χρήση των ανανεώσιμων ενεργειών στην Ευρωπαϊκή Ένωση. Σ' αυτό άλλωστε αποσκοπούμε με την πρωτοβουλία αυτή.

<SPEAKER ID=252 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Συμμετοχή των γυναικών στην ειρηνική διευθέτηση των διαμαχών
<SPEAKER ID=253 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0308/2000) της κ. Theorin, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με τη συμμετοχή των γυναικών στην ειρηνική διευθέτηση των διαμαχών [2000/2025(INI)].

<SPEAKER ID=254 LANGUAGE="SV" NAME="Theorin">
. (SV) Κύριε Πρόεδρε, το πεδίο της μάχης μετά το πέρας του ψυχρού πολέμου έχει μεταφερθεί στις πόλεις, τους δρόμους και τα σπίτια. Οι συγκρούσεις δημιουργούνται περισσότερο εντός των κρατών από ό,τι μεταξύ αυτών. Ο πόλεμος και οι συγκρούσεις αποτελούσαν πάντοτε ένα ανδρικό τομέα, ωστόσο τα περισσότερα θύματα, 90%, ήταν πολίτες, δηλαδή σε μεγάλο βαθμό γυναίκες και κορίτσια που αποτελούσαν εξάλλου θύματα και άλλων, ειδικών μορφών βίας. Αποτελούσαν θύματα βιασμών, απαγωγών και εμπορίου λευκής σαρκός. Οι χήρες που προκαλούν οι ένοπλες συγκρούσεις αναγκάζονται να μεγαλώνουν μόνες τους τα παιδιά και να φροντίζουν τους ηλικιωμένους. Παρόλ' αυτά οι γυναίκες αποκλείονται από τις ειρηνευτικές διαπραγματεύσεις, ενώ οι ανάγκες και οι προτεραιότητές τους αγνοούνται.
<P>
Στην επιτροπή για την ανοικοδόμηση του Τατζικιστάν, όπου υπάρχουν 25 000 χήρες, μόνο 1 από τους 26 συμμετέχοντες ήταν γυναίκα. Κατά τις πρώτες ειρηνευτικές διαπραγματεύσεις που έγιναν με στόχο να τεθεί τέλος στις συγκρούσεις στο Μπουρούντι, μόνο 2 από 126 αντιπροσώπους ήταν γυναίκες. Καμία γυναίκα από τη Βοσνία δεν συμμετείχε στις ειρηνευτικές διαπραγματεύσεις με τις οποίες έληξε ο πόλεμος στη Βοσνία. Και αυτό παρά το γεγονός ότι η παγκόσμια κοινή γνώμη είχε πληροφορηθεί τους συστηματικούς βιασμούς που εφαρμόστηκαν κατά των γυναικών και γνώριζε τις ευθύνες τις οποίες αναγκαστικά έφεραν οι γυναίκες στην ανοικοδόμηση της κοινωνίας. Στις διαπραγματεύσεις που έλαβαν χώρα πριν από τους βομβαρδισμούς του ΝΑΤΟ στο Κοσσυφοπέδιο τέσσερα χρόνια αργότερα, συμμετείχε μόνο 1 γυναίκα αντιπρόσωπος. Όταν δημιουργήθηκε το σύμφωνο σταθερότητας για την ανοικοδόμηση της Νοτιοανατολικής Ευρώπης, ούτε καν αναφέρθηκαν οι γυναίκες, παρά τη μοναδική πείρα της καθημερινής ζωής που αυτές διαθέτουν. Ακόμα λιγότερο συμμετείχαν αυτές στην επιτροπή η οποία είναι υπεύθυνη για την ανοικοδόμηση των Βαλκανίων.
<P>
Δεν μπορεί κανείς να οικοδομήσει ένα σπίτι πάνω στα μισά μόνο θεμέλια! Εάν αποκλείσουμε το 50% του πληθυσμού δεν θα μπορέσουμε να εξασφαλίσουμε μία βιώσιμη ειρήνη. Οι γυναίκες θα πρέπει να συμμετάσχουν πλήρως σε όλες τις ειρηνευτικές διαπραγματεύσεις, σε ολόκληρο το έργο της ανοικοδόμησης και στις επιχειρήσεις διατήρησης της ειρήνης. Τη στιγμή που οι επίσημες ειρηνευτικές διαπραγματεύσεις αποτελούν σχεδόν αποκλειστικά φέουδο των ανδρών, οι διεθνείς εμπειρίες αλλά και διακηρύξεις δείχνουν πόσο σημαντική είναι η συμμετοχή των γυναικών προκειμένου να αντιμετωπίζονται οι συγκρούσεις και να επιβάλλεται η ειρήνη. Στις λίγες περιπτώσεις όπου η κοινωνία των πολιτών και οι γυναίκες μπόρεσαν να συμμετάσχουν σε επίσημες ειρηνευτικές διαπραγματεύσεις σημειώθηκαν επιτυχίες, π.χ. στην Νότια Αφρική, στη Γουατεμάλα και στην Καμπότζη. Αυτό ακριβώς δείχνει και μία σειρά εγγράφων του ΟΗΕ, όπως για παράδειγμα το πρόσφατο ψήφισμα που υιοθέτησε το Συμβούλιο Ασφαλείας για τις γυναίκες, την ειρήνη και την ασφάλεια πριν από δύο εβδομάδες.
<P>
Το ζητούμενο είναι η προστασία του άμαχου πληθυσμού, των προσφύγων και των αιτούντων ασύλου, η αντιμετώπιση της ατιμωρησίας για τους βιαστές σε περιόδους πολέμου, η προώθηση της ενεργούς συμμετοχής των γυναικών στην αντιμετώπιση των συγκρούσεων και στις ειρηνευτικές προσπάθειες σε όλα τα επίπεδα. Σε αυτούς τους στόχους αναφέρεται η έκθεσή μου, η οποία έτυχε ευρείας υποστήριξης στην επιτροπή. Προκειμένου να ψηφίσει υπέρ του ψηφίσματος και η Ομάδα του ΕΛΚ-ΕΔ, έκανα δεκτή τη συμβιβαστική τροπολογία 19 στο σημείο 12, την οποία υποστηρίζει τόσο η Ομάδα του ΕΣΚ όσο και του ΕΛΚ-ΕΔ. Πρότεινα μία προσθήκη στο τέταρτο πρωτόκολλο της Γενεύης, έτσι ώστε να χαρακτηρισθούν οι βιασμοί, η υποχρεωτική εγκυμοσύνη και η σεξουαλική δουλεία ως εγκλήματα πολέμου όπως ακριβώς η τρομοκρατία και τα βασανιστήρια. Καλώ τα κράτη μέλη να επικυρώσουν τη Σύμβαση της Ρώμης με στόχο τη δημιουργία ενός μονίμου διεθνούς δικαστηρίου, το οποίο αποτελεί απαραίτητη προϋπόθεση προκειμένου να αντιμετωπισθεί η συστηματική χρήση του βιασμού ως πολεμικό μέσο. Εξάλλου θα πρέπει να εκπαιδεύεται σε ζητήματα ισότητας το σύνολο του προσωπικού, άνδρες και γυναίκες, που χρησιμοποιείται σε επιχειρήσεις διατήρησης της ειρήνης, κυρίως οι ένοπλες δυνάμεις που συμμετέχουν σε τέτοιες επιχειρήσεις. Στόχος θα πρέπει να είναι η συμμετοχή γυναικών σε ποσοστό τουλάχιστον 40% σε κάθε επιχείρηση για την επιβολή της ειρήνης και την ανοικοδόμηση.
<P>
Είναι σημαντικό να συμμετέχουν τοπικοί φορείς στις ειρηνευτικές διαδικασίες και τις προσπάθειες συνδιαλλαγής των αντιμαχόμενων μερών. Γι' αυτό καλώ τα κράτη μέλη και την Επιτροπή να προσφέρουν τεχνική, οικονομική και πολιτική ενίσχυση στους διάφορους οργανισμούς οι οποίοι συμμετέχουν στις προσπάθειες πρόληψης των συγκρούσεων και επιβολής της ειρήνης. Παρόλο που το ποσοστό γυναικών υπήρξε περιορισμένο, διάφορες μελέτες δείχνουν ότι η συμμετοχή των γυναικών στις ειρηνευτικές δυνάμεις του ΟΗΕ βελτιώνει τις σχέσεις με τον τοπικό πληθυσμό και ανεβάζει το ηθικό όλων των ενεχομένων. Αντίθετα, η παρουσία ανδρών στις ειρηνευτικές δυνάμεις καταλήγει σε σεξουαλική βία, ενώ η πορνεία αυξάνει γύρω από τα στρατόπεδα. Στρατιώτες του ΟΗΕ, ορισμένοι από χώρες της ΕΕ, στάλθηκαν πίσω στις πατρίδες τους μετά από καταγγελίες για σεξουαλική βία στη Σομαλία και τη Μοζαμβίκη.
<P>
Η ειρήνη είναι μία υπόθεση υπερβολικά σοβαρή για να ανατίθεται σε ένα και μόνο όργανο, σε μία κυβέρνηση ή σε ένα φύλο. Δεν μπορεί να επιτευχθεί μία βιώσιμη ειρήνη εφόσον αγνοείται το μισό της ανθρωπότητας. Η ειρήνη μπορεί να επιτευχθεί μόνον εφόσον οι γυναίκες συμμετάσχουν πλήρως στις ειρηνευτικές διαδικασίες.

<SPEAKER ID=255 LANGUAGE="DE" NAME="Klaί">
Κύριε Πρόεδρε, κυρία Επίτροπε, κυρίες και κύριοι, ευχαριστώ την εισηγήτρια κ. Theorin, επειδή εξέτασε το θέμα "Συμμετοχή των γυναικών στην ειρηνική διευθέτηση των διαμαχών" σε μορφή έκθεσης πρωτοβουλίας του Ευρωπαϊκού Κοινοβουλίου. Οι γυναίκες πλήττονται σε μεγάλο βαθμό από πολέμους και εμπόλεμες καταστάσεις, λόγω των ευθυνών τους για την οικογένεια, τα παιδιά και τους ηλικιωμένους, αλλά και λόγω του ότι συχνά αναλαμβάνουν, εξαιτίας της απουσίας συζύγων και πατεράδων, αποκλειστικά εκείνες τις ευθύνες και ως εκ τούτου είναι υποχρεωμένες να μεριμνούν αυτές οι ίδιες για την επιβίωση της οικογένειας.
<P>
Η κατάσταση καθίσταται εξάλλου ιδιαίτερα δύσκολη για τις γυναίκες, επειδή πρέπει να αγωνίζονται όπως παλιά για αναγνώριση και ισότιμη συμμετοχή. Η ευθύνη για τις αποφάσεις εκτέλεσης και εφαρμογής των αποστολών βοήθειας έγκειται στις ομάδες αντιμετώπισης κρίσεων, και στην προκειμένη περίπτωση η αρμοδιότητα των γυναικών τυγχάνει ελάχιστου σεβασμού και αναγνώρισης. Φαίνεται μάλιστα απολύτως αυτονόητο, σε τέτοιες δύσκολες καταστάσεις να συμμετέχουν εκείνοι που φέρουν επιτόπου, κατά κάποιον τρόπο στην πατρίδα, την ευθύνη, και κατά την επίλυση των διαμαχών να δημιουργούν από τις εμπειρίες τους. Επειδή δυστυχώς αυτό δεν είναι και τόσο αυτονόητο, η έκθεση εγείρει πολύ σωστά την απαίτηση, να μετέχουν γυναίκες σε οργανισμούς, να μπορούν να επηρεάζουν.
<P>
Η έκθεση καταγγέλλει, ότι σε καταστάσεις διαμαχών εξακολουθούν να παρουσιάζονται επιθέσεις βίας και αποτρόπαιες σεξουαλικές επιθέσεις. Το γεγονός αυτό πρέπει να αντιμετωπιστεί προληπτικά, παρέχοντας στις γυναίκες στα στρατόπεδα προσφύγων ιδιαίτερη προστασία, χωρίζοντας τα στρατόπεδα. Οι γυναίκες, οι οποίες έπεσαν θύματα βίας, πρέπει να βοηθηθούν. Σε αυτό είμαστε σύμφωνοι. Αυτό το κεφάλαιο της βίας εναντίον γυναικών σε περίπτωση διαμαχών τινάζει στον αέρα το ουσιαστικό θέμα της έκθεσης και θα έπρεπε, λόγω της εκρηκτικότητας και της σπουδαιότητάς του, να αναλυθεί ξεχωριστά. Η έκθεση Theorin προχωρά στον τομέα αυτό σε βάθος, αλλά και σε επαναλήψεις, τις οποίες εμείς ως Ομάδα του Ευρωπαϊκού Λαϊκού Κόμματος και των Ελευθέρων Δημοκρατών παρακαλούμε να αφαιρεθούν, λόγω του ότι αποτελεί δημόσιο έγγραφο.
<P>
Πρέπει επίσης να προσέξουμε, ότι οι απαιτήσεις θα επιτευχθούν σε ένα πλαίσιο, το οποίο πρέπει και αυτό να δημιουργηθεί. Έτσι, ελπίζω ότι ο συμβιβασμός που επιτεύχθηκε - η κ. Theorin το επεσήμανε σε σχέση με το σημείο 12 - θα τύχει επίσης της υποστήριξης της Ολομέλειας. Εκεί, όπου οι αποφάσεις εναπόκεινται στη δικαιοδοσία των κρατών μελών, μπορούμε ως Ευρωπαϊκό Κοινοβούλιο να προβούμε σε τροποποιήσεις, σε επιθυμητές βελτιώσεις. Δεν μπορούμε ωστόσο να τα ενάγουμε. Τα κράτη μέλη πρέπει, στον τομέα ευθύνης τους, να λαμβάνουν αποφάσεις για τις γυναίκες στα στρατόπεδα προσφύγων. Διαπιστώνετε και εσείς την εκρηκτικότητα της έκθεσης. Δεν είναι εύκολο για την Ομάδα του ΕΛΚ-ΕΔ να υποβάλει τις αντίστοιχες τροπολογίες, και καλώ τους συναδέλφους να στηρίξουν επίσης τη συμβιβαστική τροπολογία που πρόκειται να κατατεθεί από την εισηγήτρια για το σημείο 12. Εάν θέλουμε να βρούμε διεθνή ανταπόκριση, πρέπει να αντιμετωπίσουμε διπλωματικά με ευαισθησία τα πράγματα και να τα προωθήσουμε.

<SPEAKER ID=256 NAME="Swiebel">
Κύριε Πρόεδρε, μέχρι πρόσφατα, η σχέση των γυναικών με την προβληματική του πολέμου και της ειρήνης παρέμενε στο περιθώριο των διεθνών φόρουμ. Συνήθως, το θέμα αυτό χρησιμοποιείτο με λανθασμένο τρόπο ως ευκαιριακό επιχείρημα μεταξύ των αντιμαχόμενων πλευρών. Στις διαδοχικές παγκόσμιες διασκέψεις των Ηνωμένων Εθνών που πραγματοποιήθηκαν από το 1975 είδαμε να συμβαίνει αυτό σε σχέση με τη διένεξη στη Μέση Ανατολή. Επειδή το θέμα της σχέσης των γυναικών με την ειρήνη είχε μικρό πολιτικό βάρος, στη συζήτηση μπόρεσαν να κυριαρχήσουν τα ουτοπικά ρεύματα.
<P>
Τα πράγματα άλλαξαν από την Παγκόσμια Διάσκεψη της Γυναίκας, που πραγματοποιήθηκε στο Πεκίνο το 1995. Εκεί έγινε η πρώτη προσπάθεια για την ολοκληρωμένη εξέταση του θέματος αυτού. Στα χρόνια που επακολούθησαν ξεκίνησαν πολλές πρωτοβουλίες, κυρίως στους κόλπους των Ηνωμένων Εθνών και των συναφών οργανισμών. Ήταν λοιπόν πλέον καιρός να γίνει κάτι και σε επίπεδο Ευρωπαϊκής Ένωσης και όπως συμβαίνει στην περίπτωση των περισσοτέρων θεμάτων που έχουν σχέση με τα δικαιώματα της γυναίκας, η Ευρώπη ακολουθεί με κάποια καθυστέρηση. Η αντίσταση που πρόβαλαν ορισμένοι άνδρες στο Σώμα κατά της σοβαρής εξέτασης του θέματος αυτού είναι χαρακτηριστική. Προφανώς, θέλουν να διατηρήσουν τη θέση ισχύος που κατέχουν στον τομέα της εξωτερικής πολιτικής και πολιτικής ασφάλειας και πιστεύουν ότι οι άνδρες είναι σε θέση να εκπροσωπήσουν τα συμφέροντα των γυναικών. Η συνάδελφος Theorin είναι άξια συγχαρητηρίων για την αποφασιστικότητα με την οποία επέμεινε στο θέμα αυτό παρά την αντίσταση την οποία αντιμετώπισε.
<P>
Στις 31 Οκτωβρίου, το Συμβούλιο Ασφαλείας, μετά από διήμερη συζήτηση, υιοθέτησε ψήφισμα με τίτλο "Γυναίκες, ειρήνη και ασφάλεια" . Αυτό το είπε ήδη η κ. Theorin. Πρόκειται για ένα ψήφισμα το οποίο, όσον αφορά το περιεχόμενό του, μοιάζει σε μεγάλο βαθμό με το ψήφισμα που έχει κατατεθεί. Πιστεύω ότι και αυτό δείχνει τη σημασία που έχει το θέμα.
<P>
Τέλος, κύριε Πρόεδρε, θα ήθελα να εκφράσω την απογοήτευσή μου για τις κατά τη γνώμη μου σκιώδεις κινήσεις που οδήγησαν στην αποδυνάμωση του περιεχομένου της παραγράφου 12 για τα δικαιώματα και την ελεύθερη επιλογή των γυναικών που υπήρξαν θύμα βιασμών και πολέμων. Κατ' εμέ, δεν μπορεί να διεξαχθούν διαπραγματεύσεις για τα θέματα αυτά. Από πολιτική άποψη, ερμηνεύω την τροπολογία 19 που έχει κατατεθεί ως τακτική ήττα ή ως τακτική υποχώρηση παρά ως ουσιαστικό συμβιβασμό και είμαι της γνώμης ότι αυτό δεν αρμόζει στον αγώνα της γυναίκας.

<SPEAKER ID=257 LANGUAGE="DA" NAME="Dybkjζr">
Κύριε Πρόεδρε, θέλω και εγώ όπως και άλλοι ομιλητές να συγχαρώ την εισηγήτρια για την τόσο περιεκτική και άριστη έκθεσή της, η οποία περιέχει πολλές προτάσεις από τις οποίες θα έπρεπε να αντλήσουν έμπνευση και να ενστερνιστούν όσοι λαμβάνουν αποφάσεις ανά τον κόσμο. Το πρόβλημα με μια τέτοια έκθεση ωστόσο είναι ότι δεν βάζει σε σειρά προτεραιότητας τις πολυάριθμες προτάσεις της. Ούτε βέβαια ήταν ο στόχος της αυτός, πράγμα που αναγνωρίζω. Παρ' όλ' αυτά, διακινδυνεύουμε εύκολα αφού γίνει η ψηφοφορία απλώς να περάσουμε στο επόμενο θέμα. Ως εκ τούτου, θέλω να προτείνω να βάλουμε σε προτεραιότητα τα επόμενα βήματά μας και να ξεκινήσουμε με αυτά που μπορούμε να κάνουμε συγκεκριμένα όσον αφορά την εφαρμογή στην πράξη και εξ αφορμής της δημιουργίας της πολιτικής και στρατιωτικής επείγουσας επέμβασης που ακριβώς αυτούς τους μήνες ετοιμάζεται στην Ευρώπη. Για αυτό καλώ το Συμβούλιο, τον κ. Solana και την Επιτροπή, καθώς και τον κ. Chris Patten, να μελετήσουν τις πολυάριθμες ιδέες της έκθεσης και να εμπνευστούν από αυτές και στη συνέχεια να ενσωματώσουν αυτές τις ιδέες και προτάσεις στα σχέδια που ακριβώς αυτόν τον καιρό εκτελούνται και για τα οποία δυστυχώς δεν ξέρουμε ιδιαίτερα πώς τελικά θα εξελιχθούν ακριβώς.
<P>
Αυτό θα ήταν μια άριστη δοκιμή να δούμε πώς εφαρμόζονται στην πράξη όλα τα λόγια περί ισότητας, οριζόντιας ενσωμάτωσης, ενίσχυση του ρόλου των γυναικών κοκ. Ας ξεκινήσουμε με συγκεκριμένες προσπάθειες. Έπειτα πρέπει το Συμβούλιο και η Επιτροπή να επιστρέψουν στο Κοινοβούλιο με αναλύσεις για το τι μπορεί να γίνει. Υπάρχουν πολλά προτεινόμενα πράγματα με τα οποία μπορούμε να ασχοληθούμε: η εκπαίδευση της αστυνομίας ή η εκπαίδευση του στρατιωτικού προσωπικού, η οποία είναι απαραίτητη ώστε να αυξηθεί η κατανόηση ότι ο βιασμός είναι απαράδεκτο έγκλημα όπως ακριβώς είναι απαράδεκτα τα βασανιστήρια. Θα μπορούσαμε επίσης να εκπαιδεύσουμε με τη συμμετοχή των ΜΚΟ, τη διαμόρφωση των εγκαταστάσεων για τους πρόσφυγες κτλ. Στη συνέχεια θα μπορούσαμε να διεξάγουμε ακροάσεις, σεμινάρια κοκ γύρω από αυτά τα θέματα. Με αυτόν τον τρόπο θα μπορούσαμε επιπλέον να αυξήσουμε τη διαφάνεια γύρω από την όλη διαδικασία και για τη διαμόρφωση αυτών των προληπτικών πρωτοβουλιών, ενώ εάν αυτό μπορούσε να συμβεί με αφετηρία τη συμμετοχή των γυναικών, τότε ίσως να καταφέρναμε εντελώς απροσδόκητα να προσδώσουμε στην ΕΕ ένα ανθρώπινο πρόσωπο στον συγκεκριμένο τομέα.

<SPEAKER ID=258 LANGUAGE="FR" NAME="Fraisse">
Κύριε Πρόεδρε, θα ήθελα καταρχάς να εκφράσω το ενδιαφέρον μου για αυτή την έκθεση, της οποίας τη σπουδαιότητα, τη μεγάλη σπουδαιότητα μάλιστα, θα ήθελα να τονίσω. Από εδώ και στο εξής, αν το επιθυμείτε, πρέπει να περάσουμε στις πρακτικές εργασίες και θα σας μιλήσω για δύο επίκαιρα σημεία.
<P>
Όσον αφορά τις πρωταγωνίστριες, γιατί οι γυναίκες είναι πρωταγωνίστριες της ιστορίας, θα έπρεπε στο εξής να είναι πρωταγωνίστριες στην ειρηνευτική διαδικασία. Συμφωνώ λοιπόν, είναι επίκαιρο, με την αντιπροσωπεία δέκα γυναικών ευρωβουλευτών που μετέβη στη Μέση Ανατολή - πριν δύο εβδομάδες, η κ. Morgantini θα μπορούσε να σας μιλήσει εκτενώς σχετικά - όχι μόνο για να είναι παρούσες οι γυναίκες στην ειρηνευτική διαδικασία, αλλά και για να υπάρχει μια ευρωπαϊκή πολιτική και για να υποστηρίξουμε, εμείς οι γυναίκες, μια ευρωπαϊκή πολιτική υπέρ της ειρήνης στη Μέση Ανατολή. Ας είμαστε λοιπόν πρακτικοί.
<P>
Δεύτερο σημείο, από την πλευρά, όχι των πρωταγωνιστριών της ειρήνης, αλλά των θυμάτων του πολέμου, σε δύο εβδομάδες θα οργανωθεί από τις ΜΚΟ ένα δικαστήριο στο Τόκυο. Τον Δεκέμβριο του 2000 επομένως, θα λάβει χώρα - και ζητώ από το Κοινοβούλιο να τη στηρίξουμε - αυτή η προσπάθεια του δικαστηρίου για να καταγγελθεί το φαινόμενο που αποκλήθηκε "γυναίκες ψυχαγωγίας" στη διάρκεια του δεύτερου παγκοσμίου πολέμου. Είναι πολύ σημαντικό, αφού το δικαστήριο θέλει επίσης να κάνει κάτι πρωτοποριακό, να είναι το πρώτο που θα θέσει το ζήτημα των εγκλημάτων ενάντια στην ανθρωπότητα που διαπράχθηκαν ενάντια στις γυναίκες.
<P>
Κατά το δεύτερο παγκόσμιο πόλεμο, οι γυναίκες ψυχαγωγίας, Κορεάτισσες στην πλειοψηφία τους, βιάστηκαν και εξαπατήθηκαν για να μετατραπούν σε σεξουαλικές σκλάβες από τους Ιάπωνες, οι οποίοι δεν θέλουν να αναγνωρίσουν αυτό το έγκλημα. Οι γυναίκες αυτές κρατήθηκαν αιχμάλωτες. Υπάρχει από τότε μια ταινία, μαρτυρίες, που θα παρουσιαστούν στο δικαστήριο. Εύχομαι να αναλάβουμε μια πρωτοβουλία, κυρία Theorin, στο όνομα της επιτροπής για τα δικαιώματα των γυναικών, για να στηρίξουμε αυτή τη δράση, για μια αναγνώριση, για μια επανόρθωση αυτού του εγκλήματος κατά της ανθρωπότητας που διαπράχθηκε εναντίον των γυναικών.

<SPEAKER ID=259 LANGUAGE="ES" NAME="Avilιs Perea">
Κύριε Πρόεδρε, κυρία Επίτροπε, η συμμετοχή των γυναικών στην ειρηνική διευθέτηση των διαμαχών είναι μια αναγκαιότητα, δυστυχώς εξαιτίας των επιπτώσεων που έχουν αυτές οι διαμάχες στη ζωή των γυναικών και της παραδοσιακής απουσίας των γυναικών ως ενεργού μέρους.
<P>
Η πλειοψηφία των προσφύγων είναι γυναίκες και παιδιά. Οι γυναίκες είναι διπλά θύματα των ενόπλων συγκρούσεων, διότι εκτίθενται σε βιασμούς και σεξουαλικές κακοποιήσεις, που ενίοτε χρησιμοποιούνται ως πολεμικό όπλο. Τα σοβαρά προβλήματα που συνεπάγεται αυτό για τις γυναίκες αυξάνονται, διότι έπειτα αποκηρύσσονται από τις ίδιες τους τις κοινότητες. Έχει διαπιστωθεί ότι η συμμετοχή των γυναικών στην επίλυση των συγκρούσεων και στην οργάνωση των στρατοπέδων προσφύγων είναι ιδιαίτερα θετική.
<P>
Συμφωνούμε να αναγνωριστεί ότι οι βιασμοί, η ακούσια εγκυμοσύνη, η αναγκαστική στείρωση και οποιαδήποτε άλλη μορφή σεξουαλικής βίας είναι εγκλήματα κατά της ανθρωπότητας, που πρέπει κατά συνέπεια να ενσωματωθούν στα νομικά κείμενα για την αποτελεσματική προστασία των γυναικών. Επίσης, πρέπει να διατεθούν οικονομικοί πόροι που θα επιτρέπουν την παροχή βοήθειας στις γυναίκες θύματα αυτής της κατάστασης.
<P>
Η συμμετοχή των γυναικών στη διπλωματική διευθέτηση των διαμαχών και στις πρωτοβουλίες ανοικοδόμησης θα διευκόλυνε απεριόριστα την επίτευξη των στόχων αυτών. Επίσης αποτελεσματική βοήθεια θα ήταν η κατάρτιση των ανδρών σε καθετί που αφορά τα ζητήματα φύλου.
<P>
Η έκθεση αυτή, την οποία θεωρούμε σημαντική λόγω της εις βάθος ανάλυσης του θέματος, είναι, ωστόσο. υπερβολικά επαναλαμβανόμενη και περιέχει μερικά πράγματα που δεν μας αρέσουν, όμως αναγνωρίζουμε ότι πραγματεύεται ένα πραγματικό πρόβλημα που πρέπει να επιλυθεί, και γι' αυτό τον λόγο η Ομάδα μου θα την υποστηρίξει.

<SPEAKER ID=260 LANGUAGE="PT" NAME="Torres Marques">
Κύριε Πρόεδρε, κυρία Επίτροπε, σήμερα το 90% των θυμάτων πολέμου και τα 4/5 των προσφύγων σε όλο τον κόσμο είναι άμαχοι πληθυσμοί, κυρίως γυναίκες και παιδιά. Και ωστόσο, όταν πρόκειται για τη συμμετοχή των γυναικών στην λήψη αποφάσεων σχετικά με την πρόληψη και επίλυση των ένοπλων συγκρούσεων ή με πρωτοβουλίες ειρήνης, διαπιστώνουμε ότι η παρουσία τους είναι πολύ περιορισμένη. Δεν μπορούμε να επιτρέψουμε να συνεχίζεται αυτό διότι τα δικαιώματα, οι προτεραιότητες και τα συμφέροντα των γυναικών παραγνωρίζονται πολλές φορές στις ειρηνευτικές διαπραγματεύσεις. Και διότι τα λίγα παραδείγματα γυναικών σε θέσεις λήψης αποφάσεων για τα θέματα αυτά έχουν αποδειχθεί εξαιρετικά αποτελεσματικά.
<P>
Θα παραθέσω μόνο δύο παραδείγματα που αποδεικνύουν αυτό που μόλις ανέφερα : η Mary Roberts, επικεφαλής της ανθρωπιστικής βοήθειας των Ηνωμένων Εθνών, εκπλήρωσε τα καθήκοντα της με τεράστιο θάρρος και αποφασιστικότητα, πηγαίνοντας στα επικίνδυνα μέρη τις επικίνδυνες στιγμές, καταγγέλλοντας αχαρακτήριστες καταστάσεις, υποχρεώνοντας τις χώρες και τους διεθνείς οργανισμούς να μην κρύβονται πίσω από μία συνένοχη σιωπή και να εγκρίνουν τα απαιτούμενα μέτρα. Επίσης η Πορτογαλία, όπου το διπλωματικό επάγγελμα άνοιξε για τις γυναίκες μετά την " Επανάσταση του Απριλίου 1974 " , απέδειξε πρόσφατα με την περίπτωση του Ανατολικού Τιμόρ και της πρέσβειράς μας στην Ινδονησία, της Ana Gomes, πόσο ο ρόλος μίας γυναίκας και η ευαισθησία της για τα προβλήματα και τις συμφορές ενός λαού, που ανέλαβε μόνος του έναν αγώνα 25 ετών για την ελευθερία, μπορούν να κάνουν αίσθηση σε όλο τον κόσμο και, ειδικά, εδώ στο Ευρωπαϊκό Κοινοβούλιο.
<P>
Έφτασε η στιγμή να πούμε "φτάνει πια" στην απουσία των γυναικών από την επίλυση αυτού του είδους των προβλημάτων. Κατά τρόπο συνετό αλλά αποφασισμένο, ώστε στο μέλλον οι πολιτικοί ιθύνοντες να λάβουν σοβαρά υπόψη το γεγονός ότι οι πόλεμοι είναι πρόβλημα όλων και όχι αποκλειστικά των ανδρών και ότι αυτοί που υποφέρουν περισσότερο είναι οι γυναίκες και ότι, επομένως, οι γυναίκες θα πρέπει να αντιπροσωπεύονται σε όλα τα όργανα όπου συζητούνται καταστάσεις ένοπλης σύγκρουσης. Κυρίως για να τις αποφύγουμε, εάν είναι δυνατό να εμποδίσουμε την εμφάνιση εμπόλεμων καταστάσεων, αλλά τουλάχιστον για να ελαχιστοποιήσουμε παρόμοιες καταστάσεις και για να επιστρέψουμε την αξιοπρέπεια σε εκείνους που εντελώς αθώα είναι τα κύρια θύματά τους: στις γυναίκες και τα παιδιά. Αυτοί είναι ορισμένοι από τους λόγους για τους οποίους θα υπερψηφίσουμε αυτή την τόσο σημαντική έκθεση.

<SPEAKER ID=261 LANGUAGE="IT" NAME="Morgantini">
Κύριε Πρόεδρε, ευχαριστώ την κ. Theorin για την εξαιρετική έκθεσή της και τις πρωτοβουλίες που προτείνει. Ως φεμινίστρια και ειρηνίστρια, αγωνιζόμενη μαζί με άλλες γυναίκες για την οικοδόμηση σχέσεων και γεφυρών ειρήνης αντί των συγκρούσεων, βρήκα στην έκθεση τον πλούτο των πολυάριθμων πειραματισμών που έχουν αναπτύξει τα τελευταία χρόνια οι γυναίκες στην οικοδόμηση της ειρήνης, η οποία δεν είναι μόνο έλλειψη πολέμου, αλλά αναγνώριση της οικονομικής και κοινωνικής δικαιοσύνης. Είναι αλήθεια ότι εμείς οι γυναίκες είμαστε αυτές που πλήττονται περισσότερο στις εμπόλεμες περιοχές, αλλά δεν είμαστε μόνο θύματα, είμαστε και φορείς εναλλακτικών λύσεων για τον πόλεμο και τη βία, οικοδομούμε και εκπροσωπούμε την αλλαγή. Ένα παράδειγμα είναι το διεθνές δίκτυο των "Μαυροφορουσών" εναντίον του πολέμου και της βίας, που στο Ισραήλ διαδηλώνουν εδώ και δώδεκα χρόνια κατά της στρατιωτικής κατοχής της Παλαιστίνης, με διάλογο και αλληλεγγύη με τις γυναίκες της Παλαιστίνης. Το είδαμε και εμείς, οι γυναίκες βουλευτές, όταν πήγαμε σε εκείνα τα μέρη τις τραγικές εκείνες ημέρες. Με ανάλογο τρόπο, στην πρώην Γιουγκοσλαβία, κατά τη διάρκεια του πολέμου, οι "Μαυροφορούσες" του Βελιγραδίου ανέπτυξαν σχέσεις με τις γυναίκες της Κροατίας και της Βοσνίας και σε διάφορες χώρες του κόσμου υπερβήκαμε τα σύνορα και ενωθήκαμε αρνούμενες την εθνικιστική περιχαράκωση.
<P>
Μα αυτά τα έργα και οι γνώσεις των γυναικών, η διπλωματία της βάσης, που δείχνει έναν άλλο δρόμο στη διπλωματία των κρατών, δεν πρέπει πλέον να αγνοούνται, πρέπει να εφαρμοσθούν στην πράξη στα κέντρα λήψης των αποφάσεων και σε όλα τα επίπεδα της διπλωματίας. Γι' αυτό και είναι σημαντική η ενισχυμένη εκπροσώπηση στις διαπραγματεύσεις, στα κέντρα πρόληψης, διαχείρισης·
<P>
(Ο Πρόεδρος διακόπτει την ομιλήτρια)

<SPEAKER ID=262 NAME="Smet">
Κύριε Πρόεδρε, έχουν ήδη λεχθεί πολλά και δεν πρόκειται να τα επαναλάβω. Θα ήθελα να συγχαρώ την κ. Theorin επειδή κατόρθωσε να θέσει σε ευρωπαϊκό επίπεδο ένα πρόβλημα το οποίο σπανίως συζητήσαμε. Ακούγοντας τις διάφορες παρατηρήσεις που έγιναν, έχω την εντύπωση ότι έχουν δίκιο εκείνοι που λένε ότι θα ήταν καλό να εξετάσουμε τις προτεραιότητές μας και να περιορίσουμε κατά κάποιο τρόπο τους στόχους που θέλουμε να υλοποιήσουμε. Στην έκθεση περιλαμβάνονται πάρα πολλά πράγματα και δεν νομίζω ότι θα μπορέσουν όλα να υλοποιηθούν σύντομα. Θα ήθελα να αναφερθώ σε ορισμένα σημεία τα οποία κατ' εμέ έχουν προτεραιότητα.
<P>
Πρώτον, πρέπει να παροτρύνουμε όλα τα κράτη μέλη να επικυρώσουν τη σύμβαση της Ρώμης. Αυτό το έχουν κάνει μέχρι στιγμής πολύ λίγα κράτη μέλη. Απ' ό,τι μου είπαν, πρόκειται για δύο ή τρία. Συνεπώς, αυτό θα ήταν το πρώτο βήμα που θα μπορούσαμε να κάνουμε. Στη σύμβαση αναφέρεται ότι ο βιασμός σε περίπτωση πολέμου και όλες οι σχετικές επιπτώσεις πρέπει να θεωρηθούν ως έγκλημα πολέμου. Πρόκειται για κάτι που σήμερα μοιάζει να είναι φυσιολογικό, αυτό όμως δεν συνέβαινε μέχρι πολύ πρόσφατα.
<P>
Δεύτερον, στις 31 Οκτωβρίου το Συμβούλιο Ασφαλείας ενέκρινε ψήφισμα, το ψήφισμα 1325, στο οποίο "απευθύνεται έκκληση για την ευρεία συμμετοχή των γυναικών στην ανοικοδόμηση της ειρήνης και τη μεταπολεμική ανασυγκρότηση" . Αυτό συνέβη στο Συμβούλιο Ασφαλείας των Ηνωμένων Εθνών. Δεδομένου ότι το ψήφισμα εγκρίθηκε σ' αυτό το Σώμα, νομίζω ότι θα ήταν καλό να εξετασθεί και από την Ευρωπαϊκή Ένωση ποια σημεία περιλαμβάνονται σ' αυτό, γιατί τα σημεία αυτά έχουν γίνει δεκτά στα Ηνωμένα Έθνη, για να γίνει το ίδιο και σε ευρωπαϊκή κλίμακα. Πρόκειται για 18 προτάσεις οι οποίες είναι πολλές.
<P>
Θα ήθελα για άλλη μία φορά να συγχαρώ την εισηγήτρια και να εκφράσω την ελπίδα ότι όλα θα πάνε κατ' ευχήν.

<SPEAKER ID=263 NAME="Καραμάνου">
Κύριε Πρόεδρε, κυρία Επίτροπε, θα ήθελα καταρχήν να συγχαρώ την κ. Theorin που είχε την πρωτοβουλία αυτής της εξαιρετικής έκθεσης που πραγματεύεται ένα σημαντικό αλλά και επίκαιρο θέμα. Πώς δηλαδή μια ουσιαστική συμμετοχή των γυναικών στις διαπραγματεύσεις επίλυσης συγκρούσεων μπορεί να αλλάξει τον κόσμο και να μετατρέψει την κυρίαρχη κουλτούρα της αντιπαράθεσης και της βίας σε κουλτούρα ειρήνης, διαλόγου και δημοκρατικής διευθέτησης των διαφορών. Και αυτό είναι δυνατόν γιατί οι γυναίκες ιστορικά, ως σύνολο, συνδέονται με τη μη βία, έχουν διαφορετικές εμπειρίες από τους άνδρες σε ζητήματα πολέμου και συγκρούσεων, ενώ ολόκληρη η ζωή των γυναικών είναι συνυφασμένη με την προστασία της ζωής, με το διάλογο, τη συμφιλίωση, τη διαπραγμάτευση. Αυτές οι φιλειρηνικές αξίες των γυναικών μπορούν να αποτελέσουν την εναλλακτική λύση, τη βάση για τη θεμελίωση ενός νέου πολιτισμού, του πολιτισμού της ειρήνης, της κατοχύρωσης του διαλόγου σε όλα τα επίπεδα και του αποκλεισμού του πολέμου και της βίας ως μέσων επίλυσης των διαφορών.
<P>
Η απουσία των γυναικών, του φιλειρηνικού συστήματος των γυναικών, γίνεται ιδιαίτερα αισθητή όταν κανείς βρεθεί σε περιοχές που βρίσκονται σε κρίση όπως η Μέση Ανατολή, όπου βρέθηκα τελευταία. Πεποίθησή μου είναι πως αν οι γυναίκες, Παλαιστίνιες και Ισραηλινές, είχαν λόγο και ρόλο στην ειρηνευτική διαδικασία, κατά πάσα πιθανότητα θα είχε βρεθεί δίκαιη και βιώσιμη λύση στο Παλαιστινιακό και δεν θα βρισκόμασταν μπροστά στην σημερινή κρίση, που είναι η συνέπεια 7 ολόκληρων χρόνων αποτυχημένων διαπραγματεύσεων. Στην περίπτωση του Ιράκ, όπου πήγα συμμετέχοντας σε αποστολή αμφισβήτησης του εμπάργκο στη πράξη, οι γυναίκες σε καμία περίπτωση δεν θα έθεταν τους όποιους πολιτικούς και στρατιωτικούς στόχους πάνω από τις ανθρώπινες ζωές και δεν θα θυσίαζαν κάθε μήνα 6.000 αθώα παιδιά στο βωμό των όποιων πολιτικών, οικονομικών ή στρατηγικών συμφερόντων στην περιοχή. Για αυτό είναι ανάγκη να ληφθεί υπόψη και αυτή η διάσταση κατά την χάραξη των πολιτικών της Ευρωπαϊκής Ένωσης στο μέλλον.

<SPEAKER ID=264 NAME="Sφrensen">
Κύριε Πρόεδρε, κύριε Επίτροπε, κύριοι συνάδελφοι, θα ήθελα καταρχάς να εκφράσω και εγώ τα συγχαρητήριά μου, όπως έκαναν και πολλοί συνάδελφοι που παρενέβησαν, ιδιαιτέρως όμως να γνωστοποιήσω ότι ευθυγραμμίζομαι με τα όσα ανάφερε η Joke Swiebel για την έκθεση της Maj Britt Theorin σχετικά με το ρόλο των γυναικών στην ειρηνική διευθέτηση διαμαχών. Πρόκειται για μία πολύ διασαφηνιστική έκθεση η οποία έχει συνταχθεί με πολύ εμπειρογνωμοσύνη, με θάρρος και με ειλικρίνεια, γεγονός το οποίο ενδέχεται ακόμη και να σοκάρει ορισμένους, αν και η έκθεση δεν κάνει τίποτα άλλο από το να λέει την αλήθεια. Γι' αυτό και υποστηρίζω σχεδόν ακέραια την αρχική έκθεση και είμαι της γνώμης ότι οι περισσότερες τροπολογίες που κατατέθηκαν από τους συναδέλφους μας την αποδυναμώνουν και σε ορισμένες περιπτώσεις είναι ακόμη και υποκριτικές. Η συνάδελφος Theorin εκπόνησε μία πολύ δυνατή έκθεση και ελπίζουμε ότι δεν θα διαγραφεί η πρόταση για τη βοήθεια στα κέντρα υιοθεσίας. Πρόκειται για την τροπολογία 19 γ. Οι Πράσινοι δεν συμφωνούν με το συμβιβαστικό κείμενο που έφτιαξαν οι συνάδελφοί μας για την τροπολογία 19. Κυρία Theorin, συγχαρητήρια για την τόλμη και την αποφασιστικότητα που δείξατε.

<SPEAKER ID=265 LANGUAGE="DE" NAME="Fiebiger">
Κύριε Πρόεδρε, η έκθεση της κ. Theorin προχωρά κατά τη γνώμη μου σε βάθος ως προς την απαίτηση της κοινωνικής ισότητας των γυναικών. Με ακρίβεια καταγγέλλονται η προσβολή της αξιοπρέπειας των γυναικών και απαιτούνται αποτελέσματα ενόψει αλλαγών. Στην έκθεση δεν αποδοκιμάζεται μόνο ο κοινωνικός αποκλεισμός των γυναικών ως πρόβλημα, αλλά υπογραμμίζεται δικαίως, ότι η προστασία από την εγκληματικότητα και η προσωπική ασφάλεια δεν μπορεί πλέον να διασφαλιστεί εντός των εθνικών συνόρων. Για το λόγο αυτό, υποστηρίζω τις απαιτήσεις της έκθεσης, σύμφωνα με τις οποίες οι γυναίκες θα πρέπει να έχουν δικαίωμα άσκησης διπλωματικής επιρροής. Υποστηρίζω την πρωτοβουλία της έκθεσης καθώς και τη διαπίστωση που αναφέρεται σε αυτή, ότι οι σεξουαλικά κακοποιημένες γυναίκες χρήζουν της προστασίας της Κοινότητας και ότι εντέλει οι δράστες δεν επιτρέπεται να διαφεύγουν ατιμώρητοι. Γυναίκες και άνδρες, είναι στην ουσία διαφορετικοί άνθρωποι. Για να υπάρξουν πραγματικά ίσες ευκαιρίες απαιτείται διαφορετικός χειρισμός, τον οποίο εξακολουθούν να καθορίζουν οι ίδιοι οι άνθρωποι.

<SPEAKER ID=266 LANGUAGE="EN" NAME="Van Orden">
Κύριε Πρόεδρε, η έκθεση της κ. Theorin περιλαμβάνει πολλά αλλόκοτα και περίεργα στοιχεία. Έχω να πω ότι θα έπρεπε να αποφύγουμε την ιδέα πως οι στρατοί προσφέρουν ένα είδος κοινωνικής υπηρεσίας και πως πρέπει να καθοδηγούνται από την αρχή της πολιτικής ορθότητας.
<P>
Θέλω να επικεντρώσω την προσοχή μου εν συντομία σε μία μόνο παράγραφο της έκθεσης - την παράγραφο 3 - που καταδικάζει τη χρησιμοποίηση των αποκαλούμενων παιδιών-στρατιωτών. Δυστυχώς, δεν καθορίζονται οι όροι και δεν γίνονται διακρίσεις. Όλοι καταδικάζουμε ανεπιφύλακτα την ωμή απαγωγή παιδιών, μερικά από τα οποία δεν είναι καν έφηβοι, ιδίως σε ορισμένες αφρικανικές χώρες όπως η Σιέρα Λεόνε ή η Ουγκάντα και τη διαφθορά τους με φονικές έξεις και συμμετοχή σε βάρβαρες πρακτικές όπως οι ακρωτηριασμοί. Τα παιδιά αυτά δεν είναι στρατιώτες και πρέπει να διακρίνονται από τους νέους των δικών μας ενόπλων δυνάμεων. Το πρόβλημα είναι ότι, όταν μιλούμε για παιδιά-στρατιώτες, κάποιες ομάδες συμφερόντων το χρησιμοποιούν σαν ευκαιρία για να επικρίνουν διακεκριμένους θεσμούς, όπως ο Βρετανικός Στρατός, όπως έγινε πρόσφατα. Ως κατευθυντήρια αρχή, προσπαθούμε να αποφεύγουμε την αποστολή νέων σε περιοχές επιχειρήσεων, αλλά μερικές φορές συμβαίνει και τότε υπηρετούν με υπερηφάνεια σε πειθαρχημένες μονάδες.
<P>
Πρέπει πραγματικά να αποφύγουμε κάθε πιθανότητα σύγχυσης μιας τόσο έντιμης δραστηριότητας - την οποία πρέπει να ενθαρρύνουμε - με τη βαρβαρότητα, την οποία είμαι σίγουρος πως είχε στο νου της η συντάκτρια αυτής της έκθεσης.

<SPEAKER ID=267 LANGUAGE="ES" NAME="Izquierdo Rojo">
Κύριε Πρόεδρε, συγχαίρω την πρόεδρο Theorin για αυτή την εξαιρετική έκθεση και πιστεύω ότι θα πρέπει να χαρούμε όλες εμείς, οι γυναίκες, που είμαστε εκείνες που θα ωφεληθούν άμεσα ή έμμεσα από τις αξιόλογες και καινοτόμες προτάσεις και συνεισφορές της.
<P>
Κύριε Πρόεδρε, η έκθεση αυτή ανοίγει ένα νέο δρόμο στη ευρωπαϊκή πολιτική, που είναι η συνεισφορά των γυναικών στην ειρήνη. Ένα δρόμο που, κατά τη γνώμη μου, είναι γεμάτος προοπτικές και που θα μπορούσε να αλλάξει το ζοφερό πανόραμα των αποτυχιών που έχει αποφέρει η πολυαίωνη αποκλειστική ανδρική κυριαρχία. Στο πεδίο αυτό δεν υπάρχει άλλο από ταπεινωτικές αποτυχίες και όμως είμαστε ακόμη αντιμέτωποι με ένα τείχος του αποκλεισμού των γυναικών. Πρόκειται για μια έκθεση εμπεριστατωμένη, ουσιαστική, ακριβή, ικανή να διατυπώσει τις θεμελιώδεις αρχές της με σαφήνεια όπως στο άρθρο 17, τολμηρή αλλά ταυτόχρονα με επίγνωση των πρακτικών δυσκολιών και με επιτακτικές προτάσεις. Τι κρίμα, κύριε Πρόεδρε, που έπρεπε να θυσιαστεί στο βωμό της συναίνεσης! Το μόνο που με παρηγορεί είναι ότι αυτό λέει πολλά για την κοινοβουλευτική ικανότητα της κ. Theorin.
<P>
Είναι ντροπή το γεγονός ότι δεν έχει εμφανιστεί κανείς εκπρόσωπος του Συμβουλίου. Κύριε Πρόεδρε, πείτε μου εσείς ποιος εκπροσωπεί το Συμβούλιο ή τον Ύπατο Εκπρόσωπο της ΚΕΠΠΑ σ' αυτές τις περιπτώσεις. Η νέα κοινή εξωτερική πολιτική και πολιτική ασφαλείας της Ευρώπης δεν μπορεί να γυρίζει την πλάτη στην πρόταση του Κοινοβουλίου, ούτε να αδιαφορεί για τη βούληση των ευρωπαίων γυναικών που θέλουν να συμμετάσχουν σ' αυτή. Διαβιβάστε, σας παρακαλώ στο Συμβούλιο την πρότασή μας. Είναι πολύ σοβαρό σφάλμα η απουσία του Συμβουλίου από τη συζήτηση αυτή.

<SPEAKER ID=268 LANGUAGE="SV" NAME="Carlsson">
Κύριε Πρόεδρε, οι ομιλητές συνήθως ευχαριστούν τους εισηγητές για το καλό έργο που πραγματοποίησαν. Στην περίπτωσή μου είναι αδύνατο να κάνω κάτι τέτοιο, καθώς θεωρώ ότι η έκθεση της συναδέλφου Theorin θα πρέπει να απορριφθεί. Πιστεύω επίσης ότι η πρόεδρος της επιτροπής για τα δικαιώματα της γυναίκας και τις ίσες ευκαιρίες δεν έχει δίκιο όταν ισχυρίζεται ότι υπάρχει ευρεία υποστήριξη για την έκθεση αυτή η οποία έγινε δεκτή με οκτώ ψήφους υπέρ και πέντε κατά.
<P>
Αποτελεί πρόκληση απέναντι στο Κοινοβούλιο να χρησιμοποιείται η έκθεση αυτή προκειμένου να προωθούνται ζητήματα που δεν είχαν ανατεθεί στην εισηγήτρια. Της είχε ανατεθεί να εκπονήσει μία έκθεση πρωτοβουλίας σχετικά με τη συμμετοχή των γυναικών στην ειρηνική αντιμετώπιση συγκρούσεων. Αντ' αυτού η έκθεση αναφέρεται επί παντός επιστητού, από την κατάσταση των γυναικών στα στρατόπεδα προσφύγων μέχρι το πώς αναπτύσσουν τις δυνάμεις και την επιρροή τους οι γυναίκες. Στην προσπάθειά της να καταφερθεί κατά παντός κακού, η εισηγήτρια καταγγέλλει τους συστηματικούς βιασμούς και τη σεξουαλική δουλεία. Προσωπικά καταδικάζω και εγώ όλους τους βιασμούς και κάθε μορφή δουλείας!
<P>
Υπάρχουν σημεία στην έκθεση τα οποία θα μπορούσαν ενδεχομένως να περιληφθούν σε μία έκθεση που θα συζητούσαμε σοβαρά στις διάφορες επιτροπές, έκθεση η οποία θα αφορούσε και τον τομέα της εξωτερικής πολιτικής και της πολιτικής ασφάλειας, για παράδειγμα όσον αφορά τα διπλωματικά σώματα. Η Theorin αγωνίστηκε επί μακρόν προκειμένου να μην ενταχθεί η Σουηδία στην Ένωση. Τώρα ξαφνικά αγωνίζεται προκειμένου να αποφασίζει η ΕΕ ποιοι υπάλληλοι θα διορίζονται από τα Υπουργεία Εξωτερικών των χωρών μας. Είναι συνέπεια αυτή; Αντί της προσέγγισης αυτής ας χρησιμοποιήσουμε το ζήτημα της αντιμετώπισης των συγκρούσεων προκειμένου να ενισχύσουμε τις προσπάθειες επιβολής της ειρήνης σε όλα τα επίπεδα με όλους τους φορείς αντί να κολλάμε σε ζητήματα που αφορούν τα δύο φύλα.
<P>
Αντιτίθεμαι κατηγορηματικά στο πνεύμα συλλογικής ενοχοποίησης ενός φύλου όπως εκφράστηκε απόψε. Πιστεύω ότι κάτι τέτοιο εξευτελίζει τη θυσία όλων αυτών των ανδρών οι οποίοι έπεσαν μαχόμενοι υπέρ της ελευθερίας, της ειρήνης και της δημοκρατίας στις χώρες τους ή σε ειρηνευτικές επιχειρήσεις στο εξωτερικό. Η δημιουργία αντιθέσεων μεταξύ των φύλων, όπως επιδιώχθηκε απόψε, θεωρώ ότι δεν είναι πράξη ούτε ειρηνική ούτε εποικοδομητική. Για το λόγο αυτό προτίθεμαι εγώ καθώς και άλλοι πολλοί να ψηφίσουμε κατά αυτής της έκθεσης αύριο καθώς πιστεύω ότι στερείται σοβαρότητας.

<SPEAKER ID=269 NAME="Διαμαντοπούλου">
. Κύριε Πρόεδρε, νομίζω ότι πραγματικά πρόκειται για μια καινοτόμο έκθεση, ένα καινοτόμο ψήφισμα, και βάζει μια καινούργια διάσταση με πολύ συγκεκριμένο τρόπο στην άσκηση της εξωτερικής πολιτικής.
<P>
Κανείς δεν θα μπορούσε να υποστηρίξει ότι οι γυναίκες θα ήταν καλύτερες στρατηγοί ή καλύτεροι διαπραγματευτές. Κανείς δεν μπορεί να υποστηρίξει ότι οι γυναίκες είναι περισσότερο δημοκράτισσες ή περισσότερο υποστηρίκτριες της ειρήνης. Αυτό όμως που είναι σαφές στο ψήφισμα είναι ότι από όλες τις πολιτικές διαχείρισης των κρίσεων, από όλες τις πολιτικές διαχείρισης των συγκρούσεων και των επιπτώσεων του πολέμου στις κοινωνίες, λείπει μια βασική συνιστώσα της κοινωνίας. Λείπει η διάσταση του φύλου. Οι γυναίκες κουβαλούν διαφορετικά κοινωνικά βιώματα, δεν είναι άτομα με λιγότερες ή περισσότερες δυνατότητες. Είναι άτομα με διαφορετικές εμπειρίες, που είναι απαραίτητες στον τρόπο που ασκείται η πολιτική, ιδιαίτερα στην διαχείριση των συγκρούσεων. Με ενδιαφέροντα στοιχεία, πολλές φορές σοκαριστικά, αποτυπώνεται αυτή η πραγματικότητα στην έκθεση. Θα συμφωνήσω όμως με ορισμένες από τις ομιλήτριες ότι χρειαζόμαστε πολύ συγκεκριμένους στόχους και μέτρα, ώστε η διάσταση του φύλου να πάρει πολύ συγκεκριμένα χαρακτηριστικά στις πολιτικές, στα προγράμματα, στις επιμέρους δράσεις.
<P>
Θα μου επιτρέψετε να αναφερθώ σε μερικές από τις βασικές συστάσεις του ψηφίσματος που απαιτούν την δράση της Επιτροπής. Πρώτον, στο ότι η σύσταση που αφορά την ευαισθητοποίηση των δύο φύλων στις πρωτοβουλίες για την ειρήνη και την ασφάλεια, όσον αφορά την διευκόλυνση ταχείας αντίδρασης, (rapid reaction facility) είναι κάτι που περιλαμβάνεται στον κανονισμό που θα ψηφιστεί στις 4 Δεκεμβρίου. Εκεί αναφέρεται με σαφήνεια ότι η ασφάλεια και η σταθερότητα πέραν των συνόρων της Ευρωπαϊκής Ένωσης πρέπει να λαμβάνει υπόψη τη σωματική ακεραιότητα των γυναικών και των ανδρών όπου αυτή απειλείται.
<P>
Δεύτερον, στους κανονισμούς για τα ανθρώπινα δικαιώματα. Οι κανονισμοί αυτοί προβλέπουν μια νομική βάση για τις πολιτικές μας δραστηριότητες έναντι των τρίτων χωρών σχετικά με την ανάληψη δράσης από την Ένωση, για ενέργειες που αφορούν την πρόληψη συγκρούσεων, την αντιμετώπιση των συνεπειών τους, την δυνατότητα οικοδόμησης μέτρων εμπιστοσύνης, την προαγωγή του ανθρωπιστικού δικαίου και την υποστήριξη διεθνών, περιφερειακών και τοπικών οργανώσεων που ασχολούνται με την πρόληψη των συγκρούσεων. Σε όλα αυτά τα έργα που χρηματοδοτούνται από την Ευρωπαϊκή Επιτροπή υπάρχει πλέον η διάσταση του φύλου. Και θα σας αναφέρω το παράδειγμα της Αγκόλα, που χρηματοδοτήθηκε πέρυσι ώστε να συμμετέχουν και γυναίκες, να συμμετέχουν και γυναικείες οργανώσεις στην προσπάθεια να επιτευχθεί η τελική διευθέτηση της κρίσης.
<P>
Τρίτο στοιχείο είναι η συμμετοχή της Ευρωπαϊκής Κοινότητας στην αποκατάσταση των θυμάτων βασανιστηρίων. Ένας από τους στόχους μας είναι να ληφθεί ειδική μέριμνα για τις ειδικές ανάγκες των γυναικών και πέρυσι υπήρξε ένα πρώτο παράδειγμα όπου αναλήφθηκαν πρωτοβουλίες για παροχή ιατρικής, ψυχολογικής και κοινωνικής συνδρομής σε εκτοπισμένες γυναίκες στη Βοσνία.
<P>
Τέταρτο παράδειγμα είναι ο σημαντικός ρόλος των γυναικών στην ειρηνευτική διαδικασία που υποστήριξε η Ευρωπαϊκή Κοινότητα στα Βαλκάνια και στη Λεκάνη της Μεσογείου.
<P>
Πέμπτο σημείο είναι ο ρόλος της ECHO, της Υπηρεσίας Ανθρωπιστικής Βοήθειας της Ευρωπαϊκής Επιτροπής, όπου υπάρχει πρόκληση και πρόσκληση από το Κοινοβούλιο να συνεκτιμηθεί η διάσταση του φύλου. Πρέπει να πούμε ότι στα προγράμματα της ECHO κατά κανόνα λαμβάνεται υπόψη η διάσταση του φύλου και ότι σε πολλά από τα προγράμματα που χρηματοδοτούνται από την ECHO, με αποδέκτες άλλους οργανισμούς, όπως η Ύπατη Αρμοστεία των Ηνωμένων Εθνών, η Διεθνής Ομοσπονδία των Εταιρειών του Ερυθρού Σταυρού και άλλοι, πάντοτε γίνεται προσπάθεια να μπαίνει η διάσταση του φύλου. Και έχουμε συγκεκριμένες δράσεις τα τελευταία χρόνια για την προστασία, την υγεία, την κοινωνική κατάσταση των γυναικών στις οποίες αφιερώνεται ένα σημαντικό μέρος των προγραμμάτων.
<P>
Τέλος, θα ήθελα να αναφερθώ στο Ευρωπαϊκό Ταμείο των Προσφύγων. Υπάρχει το άρθρο 4.2, όπου προβλέπεται ότι, όσον αφορά τους όρους για την υποδοχή και την πρόσβαση στις διαδικασίες ασύλου, μπορούν να ληφθούν ειδικά μέτρα για τα άτομα που είναι ιδιαίτερα ευπρόσβλητα, όπως είναι οι γυναίκες. Ιδιαίτερα για το πρόγραμμα αυτό, επειδή αναφέρεται και στο ψήφισμα, πρέπει να πούμε ότι τα έργα αναλαμβάνονται από τα κράτη μέλη. Με πρωτοβουλία της Επιτροπής μπορεί να διατεθεί το 5% των πόρων και αυτά τα χρήματα δίνονται για ειδικές δράσεις, όπως είναι η κατάρτιση των δημοσίων υπαλλήλων στα κέντρα υποδοχής, των αστυνομικών και του υγειονομικού προσωπικού, ώστε να αντιμετωπιστούν οι ειδικές ανάγκες των γυναικών προσφύγων. Όπως τονίζεται και στο ψήφισμα, και σα αυτήν την δραστηριότητα, στο Ευρωπαϊκό Ταμείο λαμβάνεται υπόψη όσο είναι δυνατόν η διάσταση του φύλου.
<P>
Κύριε Πρόεδρε, είναι σίγουρο ότι βλέπουμε μια πρώτη περίοδο όπου η διάσταση του φύλου, η συμμετοχή των γυναικών, αρχίζει αν όχι να γίνεται κανόνας, πάντως να εμφανίζεται στα διάφορα προγράμματα. Ασφαλώς δεν είναι αρκετό. Ασφαλώς είναι μια πρώτη περίοδος, αλλά νομίζω ότι με πολιτικές δραστηριότητες και πρωτοβουλίες όπως το ψήφισμα αυτό και με συγκεκριμένους στόχους που πρέπει να μπουν και από το Κοινοβούλιο αλλά και από την Επιτροπή μπορούμε να αλλάξουμε την κατάσταση.
<P>
(Χειροκροτήματα)

<SPEAKER ID=270 NAME="Πρόεδρος">
Ευχαριστώ πολύ, κυρία Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
Προτού συνεχίσουμε με την ημερήσια διάταξη, θα ήθελα να προβώ σε δύο παρατηρήσεις. Η συνάδελφος Izquierdo παραπονέθηκε προηγουμένως, ότι δεν παρευρίσκεται κανείς από το Συμβούλιο. Κύρια συνάδελφε, στις απογευματινές συνεδριάσεις δεν συμμετέχει ποτέ κανείς από το Συμβούλιο. Το πρόβλημα αυτό οφείλεται εν μέρει στο ότι κατά τον καθορισμό της ημερήσιας διάταξης μετατίθενται σημαντικά θέματα στην απογευματινή συνεδρίαση. Την ευθύνη για αυτό φέρει η Διάσκεψη των Προέδρων, και εάν κάποιος θέλει να το αλλάξει, πρέπει να φροντίσει, ούτως ώστε η συζήτηση επί των ανανεώσιμων πηγών ενέργειας ή επί των σημαντικών ζητημάτων που αφορούν τη γυναίκα να μην διεξάγεται αυτή την ώρα, επειδή όπως προείπα, την ώρα αυτή το Συμβούλιο δεν παρευρίσκεται ποτέ.
<P>
Εάν μου επιτρέπετε μια προσωπική παρατήρηση: Πιστεύω ότι θα προχωρούσαμε ένα βήμα παραπέρα, εάν - ανεξάρτητα του τι πιστεύει κανείς για τις απόψεις του μοναδικού άνδρα που συμμετείχε σε αυτή τη συζήτηση - σε μια τέτοια συζήτηση λάμβαναν μέρος περισσότεροι άνδρες.

<CHAPTER ID=14>
Ρυθμιστικό πλαίσιο για την οικιακή εργασία
<SPEAKER ID=271 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0301/2000) της κ. Smet, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με το ρυθμιστικό πλαίσιο για την οικιακή εργασία στην άτυπη οικονομία [2000/2021(INI)].

<SPEAKER ID=272 NAME="Smet">
Κύριε Πρόεδρε, ερχόμαστε τώρα σε ένα περισσότερο γήινο πρόβλημα που είναι συγκεκριμένα η ρύθμιση της οικιακής εργασίας η οποία επιτελείται από τρίτους σε οικογένειες, γιατί αυτό είναι το θέμα μας. Το πρόβλημα είναι ότι υπάρχουν εκατομμύρια άνθρωποι, κυρίως γυναίκες, που κάνουν αυτή τη δουλειά, ότι υπάρχει πολύ μεγάλη ζήτηση, χωρίς όμως να υπάρχει οποιαδήποτε μορφή ρύθμισης αυτού του είδους εργασίας. Από τα αποσπασματικά δεδομένα που μπορούμε να βρούμε, προκύπτει ότι πρόκειται για έναν ιδιαίτερα ευρύ τομέα. Προσπάθησα λοιπόν να ανακαλύψω στις διάφορες χώρες αλλά και σε ευρωπαϊκή κλίμακα - στο βαθμό που αυτό είναι εφικτό, γιατί στις περισσότερες περιπτώσεις πρόκειται για εργασία στη μαύρη αγορά - πόσοι άνθρωποι απασχολούνται σ' αυτό τον τομέα. Πρόκειται για πολλά εκατομμύρια. Ματαίως προσπάθησα να βρω μια ολοκληρωμένη μελέτη σε ευρωπαϊκή κλίμακα η οποία θα μπορούσε να μας παράσχει πληροφορίες για το εύρος του τομέα, τα προβλήματα τα οποία αντιμετωπίζει, τις ρυθμίσεις, όσο ατελείς και αν είναι, οι οποίες υπάρχουν στις διάφορες ευρωπαϊκές χώρες, τα πρότυπα προγράμματα που υπάρχουν, τις προσπάθειες που γίνονται από εδώ και από εκεί, πρέπει όμως να πω ότι δεν μπόρεσα να βρω τίποτα στην Ευρωπαϊκή Επιτροπή. Εξ ου και η πρώτη σύσταση που έχω να κάνω στην Επιτροπή: δώστε εντολή να διενεργηθεί μελέτη, χρησιμοποιείστε τους διαθέσιμους οικονομικούς πόρους, στο βαθμό που απαιτούνται πόροι για το σκοπό αυτό, για παράδειγμα από τους πόρους για τις γυναικείες μελέτες, γιατί πρόκειται κατά κύριο λόγο για γυναίκες, ή από τους πόρους για τις μελέτες με αντικείμενο τη φτώχεια, γιατί πρόκειται στις περισσότερες περιπτώσεις για φτωχές γυναίκες που κάνουν αυτή τη δουλειά. Πιστεύω λοιπόν ότι οι εν λόγω πόροι θα μπορούσαν να χρησιμοποιηθούν για να διενεργηθεί μια ολοκληρωμένη μελέτη της προβληματικής αυτής και για να διαπιστωθεί ποιες προσπάθειες καταβάλλονται σε ορισμένες χώρες. Αυτή είναι συνεπώς η πρώτη συγκεκριμένη πρόταση.
<P>
Έρχομαι τώρα σε ένα δεύτερο σημείο. Εάν υπάρχει πρόθεση να ρυθμιστεί ο τομέας αυτός τότε θα πρέπει βεβαίως να εξετασθούν ορισμένα σημεία. Το πρώτο είναι ο συντονισμός της προσφοράς και της ζήτησης. Η ζήτηση οικιακής εργασίας σημειώνει αύξηση και η προσφορά μείωση. Όντως, ποιος θα ήθελε να δουλέψει σ' αυτό τον τομέα γνωρίζοντας ότι πρόκειται για λαθραπασχόληση χωρίς κανένα είδος κοινωνικής ασφάλισης κλπ. κλπ. Επιπλέον, δεν υπάρχει κανένα σημείο όπου η προσφορά μπορεί να συναντήσει τη ζήτηση. Αυτή είναι συνεπώς η πρώτη πτυχή. Μία δεύτερη πτυχή έγκειται στο ότι οι δαπάνες του χρήστη, δηλαδή μιας οικογένειας η οποία απασχολεί οικιακή βοηθό στην κανονική αγορά, στην επίσημη αγορά, δεν πρέπει να είναι σημαντικά υψηλότερες από το κόστος που καταβάλλεται στη μαύρη αγορά, γιατί διαφορετικά η λαθραπασχόληση θα συνεχίσει να αποτελεί τον κανόνα. Ένα τρίτο σημείο είναι ότι το όφελος του εργαζόμενου, δηλαδή της οικιακής βοηθού, πρέπει να είναι μεγαλύτερο από το όφελος που προσφέρει σήμερα η λαθραπασχόληση. Τέταρτον, πρέπει να εξετασθεί ποιο κοινωνικό καθεστώς πρέπει να αναγνωριστεί στην εργασία αυτή. Τέλος, όλα αυτά θα απαιτήσουν την οικονομική παρέμβαση του δημοσίου, είτε φορολογική είτε παραφορολογική, γιατί μια οικογένεια δεν μπορεί να καταβάλει το κόστος ενός πλήρους καθεστώτος, ακόμα και αν αυτό είναι περιορισμένο, με αποτέλεσμα η εργασία αυτή να παραμείνει στη μαύρη αγορά.
<P>
Πιστεύω ότι θα πρέπει να χρησιμοποιήσουμε τις κατευθυντήριες γραμμές για την απασχόληση, όπως ήδη προτείνεται στη σχετική γνωμοδότηση του Ευρωπαϊκού Κοινοβουλίου, για να παροτρύνουμε τα κράτη μέλη να ρυθμίσουν τον τομέα. Θα ήθελα λοιπόν να ρωτήσω την Επιτροπή κατά πόσον προτίθεται να καταβάλλει προσπάθειες για να προσαρμόσει στο μέλλον τις κατευθυντήριες γραμμές για την απασχόληση τουλάχιστον στις περιπτώσεις που αφορούν την παροχή υπηρεσιών για να συμπεριλάβει σ' αυτές και αυτό το είδος υπηρεσίας και να ζητήσει από τα κράτη μέλη να βρουν μία λύση για το θέμα αυτό.
<P>
Έρχομαι τώρα στο τελευταίο σημείο που θα ήθελα να θίξω, τις γυναίκες μετανάστες. Εδώ πρόκειται βεβαίως για μια πολύ ιδιαίτερη προβληματική. Πολλές γυναίκες μετανάστες είναι εδώ παράνομα, έρχονται με τουριστική θεώρηση και φεύγουν κάθε τρεις μήνες, για παράδειγμα για τις ανατολικές χώρες, για να ανανεώσουν τη θεώρηση ενώ στο μεσοδιάστημα απασχολούνται εδώ ως οικιακές βοηθοί. Σε ορισμένες περιπτώσεις υφίστανται εκμετάλλευση. Δεν έχουν από πουθενά βοήθεια. Φοβούνται μάλιστα να αποταθούν σε κάποιον για να μην γίνει γνωστό ότι είναι παράνομες. Γι' αυτό και πρέπει οπωσδήποτε να δώσουμε τη δέουσα προσοχή στο θέμα αυτό. Τις τελευταίες εβδομάδες διαπίστωσα ότι υπάρχει μεγάλο ενδιαφέρον εκ μέρους των συνδικαλιστικών οργανώσεων σε διεθνή και σε εθνική κλίμακα. Με επισκέφτηκαν οι Ολλανδοί, οι Βέλγοι και οι Ιταλοί για να συζητήσουμε την προβληματική αυτή. Θα ήθελα συνεπώς να συστήσω στην Επιτροπή να κάνει τουλάχιστον μια αρχή και να προσπαθήσει να βρει μια λύση.

<SPEAKER ID=273 LANGUAGE="ES" NAME="Avilιs Perea">
Κύριε Πρόεδρε, κυρία Επίτροπε, η οικιακή εργασία είναι η αρχαιότερη εργασία της γυναίκας. Μια εργασία που δεν έχει αναγνωριστεί ούτε έχει εκτιμηθεί, τόσο οικονομικά όσο και κοινωνικά. Σήμερα αποτελεί μέρος της λεγόμενης παραοικονομίας και έχει αρνητικό αντίκτυπο τόσο σε όσους την πραγματοποιούν όσο και στον προϋπολογισμό των κρατών. Όμως είναι μια εργασία με ευέλικτο ωράριο, που διευκολύνει απεριόριστα τον συμβιβασμό της οικογενειακής και επαγγελματικής ζωής.
<P>
Οι αλλαγές των οικογενειακών συνθηκών καθιστούν όλο και πιο σημαντική την εργασία αυτή στον κόσμο της απασχόλησης και, επομένως, είναι βασικό να οριστεί και να μελετηθεί, προκειμένου να γνωρίσουμε το πραγματικό της μέγεθος. Είναι μια εργατική δραστηριότητα που πρέπει να αναγνωριστεί πλήρως και να συμπεριληφθεί στις οδηγίες για την απασχόληση για να ρυθμίσει τα κοινωνικά δικαιώματα του εργαζόμενου.
<P>
Σήμερα επικρατούν πολύ διαφορετικές συνθήκες στις χώρες της Ένωσης, οι οποίες θα πρέπει να τυποποιηθούν. Πρέπει να διευκολυνθεί η πρόσβαση των εργαζομένων, κατά πλειοψηφία γυναικών, στην εκπαίδευση. Οι μετανάστες αποτελούν μια σημαντική ομάδα σ' αυτόν τον τομέα, γεγονός που απαιτεί ειδικά μέτρα, όπως ειδικά κέντρα υποδοχής, που θα διευκολύνουν την παροχή της αναγκαίας υποστήριξης.
<P>
Αυτή η έκθεση πρωτοβουλίας είναι πολύ επίκαιρη, διότι καλύπτει μια αυξανόμενη ανάγκη στην αγορά εργασίας. Η κ. Smet έκανε εξαιρετική δουλειά και βέβαια θα την υποστηρίξουμε.

<SPEAKER ID=274 NAME="Swiebel">
Κύριε Πρόεδρε, εξ ονόματος της πολιτικής μου ομάδας θα ήθελα να συγχαρώ την κ. Smet για την πρωτοβουλία που ανέλαβε να καταρτίσει την έκθεση. Πρόκειται στην ουσία για την παραβίαση ενός πολιτικού ταμπού. Γιατί όταν λέει κανείς ότι είναι της άποψης ότι η οικιακή εργασία πρέπει να αναγνωριστεί ως ολοκληρωμένο επάγγελμα, και η κ. Smet το λέει αυτό και εγώ συμφωνώ μαζί της, τότε προσκρούει καταρχάς σε δυσπιστία και έλλειψη κατανόησης. Θα ήθελα να αναφερθώ σε ορισμένες από αυτές τις αντιρρήσεις.
<P>
Πρώτη αντίρρηση. Συγκαταλέγεται η οικιακή εργασία στον ορισμό της εργασίας; Μπορεί να μετρηθεί στις στατιστικές για την εργασία; Απάντηση: ναι, αλλά πρέπει πρώτα να υπάρξει ένας ευρωπαϊκός ορισμός και οι δημόσιες αρχές πρέπει να καταβάλουν περισσότερες προσπάθειες για να καταστεί ορατή η λαθραπασχόληση.
<P>
Δεύτερη αντίρρηση. Είστε λοιπόν υπέρ του καθορισμού των μισθών για τις οικιακές βοηθούς; Απάντηση: όχι. Όποιος κάνει αυτή την ερώτηση συγχέει δύο πράγματα. Πρόκειται για την παροχή οικιακών υπηρεσιών που πληρώνονται από τρίτους και υλοποιούνται εντός της κατοικίας. Στην Ολλανδία μιλάμε για την οικιακή βοηθό. Στο Βέλγιο για την καθαρίστρια. Πόσο αστείο!
<P>
Τρίτη αντίρρηση. Εάν ρυθμιστεί η εργασία των οικιακών βοηθών, εφόσον θα πάψει να αποτελεί λαθραπασχόληση δεν θα γίνει πολύ ακριβή; Απάντηση: αυτή είναι η ουσία του θέματος. Η οικιακή εργασία προσφέρεται από μια κατηγορία ανθρώπων με τις λιγότερες δυνατότητες στην αγορά εργασίας. Πρόκειται για γυναίκες με ανεπαρκή ή απαρχαιωμένη κατάρτιση κλπ. κλπ. Οι γυναίκες αυτές εξαρτώνται από την οικιακή εργασία και απασχολούνται ακανόνιστα ωράρια χωρίς να έχουν κανενός είδους νομική εξασφάλιση ή κοινωνική προστασία.
<P>
Αυτό το είδος της εκμετάλλευσης υπάρχει επειδή οι εργοδότες, δηλαδή οι οικογένειες στις οποίες απασχολούνται οι οικιακές βοηθοί, μπορούν να νίπτουν τας χείρας τους επειδή δεν υπάρχουν ρυθμίσεις. Τώρα όμως που οι κοινωνικές μεταβολές θα οδηγήσουν στην αύξηση της ζήτησης για την παροχή οικιακών υπηρεσιών, είναι καιρός να επανεξετάσουμε τη σχέση μεταξύ οικιακών βοηθών, εργοδοτών και κράτους. Για να απαντηθεί το ερώτημα πώς ακριβώς θα πρέπει να γίνει αυτό θα απαιτηθούν ακόμη πολλές μελέτες και διαβουλεύσεις. Όπως και να έχουν τα πράγματα, πρέπει να υπάρξει μια νομική και κοινωνική κατοχύρωση αυτού του είδους της εργασίας η οποία θα οδηγήσει στην αναγνώριση και την κοινωνική ασφάλιση των ενδιαφερόμενων και στην ποιοτική βελτίωση της εργασίας τους. Αυτό θα είναι καλό και για τους εργοδότες, πράγμα που σημαίνει ότι μπορούμε να αναμένουμε και μια ανάλογη συμμετοχή εκ μέρους τους στο κόστος.

<SPEAKER ID=275 LANGUAGE="SV" NAME="Schmidt, Olle">
Κύριε Πρόεδρε, κύριε Επίτροπε, θα ήθελα καταρχήν να ευχαριστήσω την εισηγήτρια. Θεωρώ φυσικά σημαντική την οικιακή εργασίααξίζει σεβασμού και οφείλει να αναβαθμισθεί. Τα περισσότερα συμπεράσματα της έκθεσης βρίσκουν επομένως σύμφωνους τους Φιλελευθέρους. Ωστόσο θα καταψηφίσουμε την έκθεση στο σύνολό της παραπέμποντας στην αρχή της επικουρικότητας. Πρόκειται για ένα ζήτημα που αφορά τα κράτη μέλη. Ορισμένες από τις προτάσεις της έκθεσης είναι υπερβολικά λεπτομερείς.
<P>
Παρόλ' αυτά πιστεύουμε ότι εμπεριέχει κάποια σημαντικά σημεία που θα πρέπει να λάβουν σοβαρά υπόψη τους τα κράτη μέλη: θα πρέπει να δοθεί προσοχή στο διπλό έργο που παράγουν οι γυναίκες, η οικιακή εργασία είναι συχνά σκληρή, οι μισθοί είναι πολύ χαμηλοί, αυξάνει η λαθραία εργασία και όχι σπάνια οι γυναίκες, συχνά μετανάστριες, γίνονται θύματα εκμετάλλευσης. Πολλές καταλήγουν στο περιθώριο των συστημάτων κοινωνικής προστασίας. Τα κράτη μέλη οφείλουν επομένως να μεριμνήσουν ώστε οι μετανάστριες, που συχνά προέρχονται από τις υποψήφιες χώρες, να εξασφαλίσουν υποφερτές συνθήκες εργασίας, κάτι που αποτελεί ένα σημαντικό καθήκον της κοινωνικής Ευρώπης.
<P>
Μία διευρυμένη αντιμετώπιση της οικιακής εργασίας αποτελεί για πολλούς μία καλή πρόσβαση στην αγορά εργασίας, μεταξύ άλλων για τους νέους και τους μετανάστες. Οι νόμιμες υπηρεσίες που παρέχονται σήμερα για οικιακές εργασίες είναι συχνά υπερβολικά δαπανηρές, καθώς θα πρέπει να καταβάλλονται εργοδοτικές εισφορές και ΦΠΑ. Θα πρέπει να δοκιμασθεί η εφαρμογή φορολογικών ελαφρύνσεων και η απλοποίηση στην παροχή αυτών των υπηρεσιών. Θα πρέπει να καταστεί ευκολότερη η δημιουργία και η λειτουργία επιχειρήσεων οι οποίες παρέχουν οικιακές υπηρεσίες.
<P>
Στην πατρίδα μου τη Σουηδία αναφέρονται συχνά δύο κυρίως επιχειρήματα κατά της διευκόλυνσης της μισθωτής οικιακής εργασίας: πρώτον, ότι κάτι τέτοιο θα ήταν κατά της ισότητας μεταξύ ανδρών και γυναικών. Λάθος! Διευκολύνει πολλές οικογένειες και αυξάνει την ισότητα. Πολλές γυναίκες μπορούν να επιλέξουν να κάνουν σταδιοδρομία και να εξελιχθούν στην εργασία τους εφόσον εξασφαλίσουν βοήθεια με τα πρακτικά καθήκοντα - ίσως μάλιστα συμβαίνει αυτό με ορισμένες από τις γυναίκες συναδέλφους.
<P>
Δεύτερον, ότι θα δημιουργούσε μία ομάδα εργαζομένων Β κατηγορίας. Λάθος! Όλοι όσοι σήμερα εργάζονται λαθραία θα μπορούσαν να αποκτήσουν μία εργασία με αξιοπρεπείς συνθήκες εργασίας, κοινωνικές παροχές κλπ. Βλέπουμε λοιπόν ότι οι στόχοι της έκθεσης υποστηρίζονται τόσο από οικονομικούς όσο και από ηθικούς λόγους, ωστόσο αυτοί θα πρέπει να επιτευχθούν σε εθνικό και όχι σε ευρωπαϊκό επίπεδο.

<SPEAKER ID=276 LANGUAGE="SV" NAME="Schφrling">
Πράσινοι/ALE). (SV) Κύριε Πρόεδρε, κυρία Επίτροπε, αγαπητοί συνάδελφοι, η εισηγήτρια Smet υπέβαλε μία ιδιαίτερα ενδιαφέρουσα έκθεση σχετικά με τη ρύθμιση της οικιακής εργασίας, αν και η έκθεση αυτή μου δημιουργεί ανάμεικτα συναισθήματα.
<P>
Είναι φυσικά απολύτως απαραίτητο να καταβάλουμε προσπάθειες προκειμένου να αντιμετωπίσουμε τη λαθραία εργασία σε ορισμένους τομείς στην κοινωνία, και μάλιστα όσον αφορά τις υπηρεσίες που αφορούν την οικιακή εργασία. Είναι εξάλλου καιρός να αναβαθμίσουμε αυτή τη μορφή εργασίας και να την αναγνωρίσουμε ως ένα πλήρες επάγγελμα. Σημαντικό είναι επίσης να φροντίσουμε ούτως ώστε να μην αποτελούν αντικείμενα εκμετάλλευσης οι μετανάστριες, τόσον όσον αφορά τους χαμηλούς μισθούς που λαμβάνουν όσο και την απουσία κοινωνικής ασφάλισης και την ασύδοτη καταπίεση που υφίστανται.
<P>
Ωστόσο, πιστεύω ότι στέλνει ένα απολύτως λανθασμένο μήνυμα αυτό που προτείνεται στην έκθεση, δηλαδή να προσαρμόσουν μέσω μίας οδηγίας ή άλλης νομοθετικής πράξης τα κράτη μέλη τις τιμές και να χορηγήσουν φοροαπαλλαγές στις υπηρεσίες που αφορούν εργασίες στο σπίτι. Κάτι τέτοιο είναι υπερβολικό και οδηγεί σε λάθος κατεύθυνση. Δεν συνάδει με την πρόθεσή μας να αντιμετωπίσουμε την οικιακή εργασία ως ένα πλήρες επάγγελμα. Για ποιο λόγο π.χ. θα πρέπει να παρέχονται φοροαπαλλαγές σε κάποιον ο οποίος θέλει να βάλει να του γυαλίσουν το παρκέ αλλά όχι σε όποιον θέλει κάποιον να του βγάζει έξω τα σκουπίδια; Αλλο λοιπόν να διακρίνουμε τις υπηρεσίες που παρέχονται στο σπίτι από άλλες υπηρεσίες και άλλο να προσπαθούμε να αναβαθμίσουμε την οικιακή εργασία.
<P>
Θα ήθελα να προσθέσω, τέλος, ότι σε καμία έκθεση δεν είδα να αναγνωρίζεται ότι πολύ σύντομα θα νιώσουμε έντονα την έλλειψη του εργατικού δυναμικού που αποτελούν σήμερα οι μετανάστες μας.

<SPEAKER ID=277 LANGUAGE="DE" NAME="Prets">
Κύριε Πρόεδρε, κυρία Επίτροπε, άλλοτε οι οικιακοί βοηθοί προσλαμβάνονταν αποκλειστικά από εύπορα νοικοκυριά, ενώ σήμερα αποτελούν απαραίτητη και αναπόσπαστη βοήθεια των εργαζόμενων γυναικών και ανδρών, κυρίως όμως των ανύπαντρων μητέρων και των ηλικιωμένων.
<P>
Οι ανάγκες αυξήθηκαν σε μεγάλο βαθμό τα τελευταία χρόνια, αλλά το γεγονός αυτό δεν συνυπολογίστηκε καθόλου στο γενικότερο επαγγελματικό περιβάλλον και τα επακόλουθα δικαιώματα και υποχρεώσεις. Πού και πώς λοιπόν μπορεί να ενταχθεί αυτή η δραστηριότητα; Είναι απαραίτητο ένα νομοθετικό πλαίσιο, το οποίο θα αναγνωρίζει την οικιακή εργασία, η οποία αναφέρεται στους πιο διαφορετικούς τίτλους, ως κανονικό επάγγελμα σε όλα τα κράτη μέλη και για το οποίο θα εφαρμόζονται οι διατάξεις της εργατικής νομοθεσίας. Είναι απαραίτητη η πανευρωπαϊκή περιγραφή του προφίλ του επαγγέλματος της οικιακής εργασίας, με τη συμμετοχή των κοινωνικών εταίρων, καθώς και η ενσωμάτωσή του εκεί που εξακολουθεί να απουσιάζει, δηλαδή στις κατευθυντήριες γραμμές που αφορούν την πολιτική απασχόλησης.
<P>
Ωστόσο, ο ορισμός της οικιακής εργασίας είναι βέβαια δύσκολος. Πού βρίσκονται τα όρια στην ποικιλία των δραστηριοτήτων της; Είναι οικιακή εργασία μόνο το πλύσιμο και το μαγείρεμα, μόνο η φύλαξη των παιδιών ή μόνο οι κηπουρικές εργασίες; Είναι γεγονός, ότι υπάρχουν χιλιάδες γυναίκες, οι οποίες ασκούν όλες αυτές τις δραστηριότητες για χρόνια, χωρίς κοινωνική ασφάλιση ή δικαίωμα σύνταξης. Ομολογουμένως, τόσο οι εργοδότες όσο και οι εργαζόμενοι βολεύονται συχνά με αυτή την κατάσταση, επειδή εξοικονομούν χρήματα.
<P>
Η διαδικασία ενημέρωσης και οι συνθήκες, όπως αυτές που υπάρχουν ήδη σε μερικές χώρες, πρέπει να διευρυνθούν και να βελτιωθούν, ούτως ώστε να δοθούν κίνητρα για τον περιορισμό της υπάρχουσας άτυπης οικονομίας. Στην Αυστρία, ειδικά στην περιφέρειά μου, εφαρμόζεται εδώ και τρία έτη ένα πρόγραμμα της ΕΕ, στο πλαίσιο του οποίου ένας συμβουλευτικός σταθμός γυναικών δραστηριοποιείται με ιδιαίτερη επιτυχία ως μεσολαβητής για οικιακές βοηθούς. Πολλές γυναίκες κατόρθωσαν να βρουν λόγω αυτής της δραστηριότητας κάποια σταθερή θέση εργασίας. Επιπλέον, χάρη στο πρόγραμμα αυτό, δύο ή τρεις οικογένειες συνενώνονται συχνά και προσλαμβάνουν από κοινού οικιακή βοηθό. Το ζήτημα είναι να δηλώνεται κάθε είδους εργασιακή σχέση και εν τέλει να υπάρχει ποιοτική αξιολόγηση του προφίλ της εργασίας των οικιακών βοηθών.

<SPEAKER ID=278 NAME="Διαμαντοπούλου">
. Κύριε Πρόεδρε, πρέπει να πω ότι μετά την έκθεση που υπέβαλε στο Κοινοβούλιο η κ. Smet, την οποία συγχαίρω, βρίσκομαι στην δυσάρεστη θέση να πω ότι η Επιτροπή δεν έχει ιδιαίτερη πολιτική ή στοιχεία για το θέμα που αφορά την ρύθμιση της οικιακής βοήθειας στην παραοικονομία και την μεταφορά αυτής της δραστηριότητας από την παραοικονομία στην νόμιμη οικονομία.
<P>
Βεβαίως, υπάρχει η ανακοίνωση της Επιτροπής για την αδήλωτη εργασία, η οποία έγινε πρόσφατα αποδεκτή από το Κοινοβούλιο και η οποία μπορεί να χρησιμοποιηθεί σαν βάση και από τα κράτη μέλη, αλλά και σε συνεργασία με την Επιτροπή, για πολιτικές οι οποίες θα μπορέσουν να μεταφέρουν αυτή την δραστηριότητα στο χώρο της νόμιμης οικονομίας. Έτσι, σύμφωνα με την ανακοίνωση, τα δύο πρώτα βασικά στοιχεία είναι, πρώτον, η καταγραφή και η στατιστική ανάλυση του φαινομένου ­ όπως είπε και η κ. Smet, δεν υπάρχουν σήμερα στοιχεία, όχι μόνο σε ευρωπαϊκό επίπεδο, αλλά και σε πολλά κράτη μέλη, όπου δεν είναι καταγραμμένο το πρόβλημα ­, δεύτερον, η αντιμετώπισή του μέσα από την ένταξή του στην συνολική στρατηγική για την απασχόληση. Αυτή η στρατηγική, που σημαίνει ότι οι αδήλωτες εργαζόμενες θα πρέπει να μεταφερθούν στη νόμιμη οικονομία, απαιτεί ένα συνδυασμό επιμέρους πολιτικών, οι οποίες μπορεί να είναι κυρώσεις όταν υπάρχει εκμετάλλευση, μπορεί να είναι εκστρατείες ενημέρωσης που είναι απαραίτητες σε όλα τα επίπεδα για τα οφέλη που υπάρχουν από την νομιμοποίηση αυτών των ανθρώπων και, τρίτον, συνεχής προσπάθεια εναρμόνισης και εκσυγχρονισμού της νομοθεσίας.
<P>
Η εμπειρία είναι μικρή και λίγα κράτη μέλη έχουν αντιμετωπίσει ειδικά το πρόβλημα των οικιακών βοηθών. Είναι δύσκολο αυτή τη στιγμή να δεσμευθώ ότι θα μπορούσαμε να το αντιμετωπίσουμε μέσα από τις κατευθυντήριες γραμμές για την απασχόληση για το 2002. Πρέπει όμως να πω ότι στις κατευθυντήριες γραμμές του 2001 είναι η πρώτη φορά που γίνεται σαφής αναφορά στην αδήλωτη εργασία και ότι προτιθέμεθα να δουλέψουμε με βάση την πρόταση του πορίσματος, να προχωρήσουμε σε στατιστικές και μελέτες για την καταγραφή του προβλήματος, ώστε σε μια δεύτερη συζήτηση να δούμε ένα επόμενο βήμα σε ευρωπαϊκό επίπεδο.

<SPEAKER ID=279 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 24.00.)

<CHAPTER ID=16>
Προσφώνηση του κ. Kostunica, Προέδρου της Ομοσπονδιακής Δημοκρατίας της Γιουγκοσλαβίας
<SPEAKER ID=280 NAME="Πρόεδρος">
Κύριε Πρόεδρε, το Ευρωπαϊκό Κοινοβούλιο σας υποδέχεται σήμερα με μεγάλη χαρά, με βαθιά εκτίμηση για σας και για το γιουγκοσλαβικό λαό, με μεγάλη ελπίδα για το μέλλον που ανοίγεται για τη χώρα σας και τις νέες μας σχέσεις.
<P>
Σας είχα απευθύνει αυτή την πρόσκληση την ίδια ημέρα που το αποτέλεσμα των δημοκρατικών εκλογών δεν μας άφηνε καμία αμφιβολία για τη λαϊκή βούληση που εκφράστηκε υπέρ του προσώπου σας ελεύθερα και μαζικά.
<P>
Τώρα που γύρισαν οι σκοτεινές σελίδες της προηγούμενης δεκαετίας, η παρουσία σας ενώπιον του Σώματος αποδεικνύει την κοινή μας επιθυμία να δούμε τη Γιουγκοσλαβία να ξαναβρίσκει πολύ γρήγορα τη θέση της στην ευρωπαϊκή οικογένεια. Το ευχηθήκατε κι εσείς ο ίδιος, από τότε που αναλάβατε καθήκοντα, και από την πλευρά της, η Ευρωπαϊκή Ένωση έκανε αμέσως την πρώτη σημαντική κίνηση εμπιστοσύνης που περιμένατε, την κίνηση της άρσης των διεθνών κυρώσεων.
<P>
Συνεδρίαζε η Ολομέλεια κατά την πρώτη περίοδο συνόδου του Οκτωβρίου, όταν μάθαμε, τη στιγμή της συζήτησής μας για την κατάσταση στη Γιουγκοσλαβία, για τη γενναία αντίδραση του σερβικού λαού και αμέσως, το θυμάστε, αγαπητοί συνάδελφοι, ζητήσαμε την άρση των διεθνών κυρώσεων.
<P>
Αλλά η αγαλλίαση αυτής της μεγάλης νίκης της ελευθερίας, που επιτύχατε με ειρηνικό τρόπο και με κίνδυνο της δικής σας ελευθερίας, δεν θα μπορούσε να οδηγήσει στην υποτίμηση των τεράστιων προκλήσεων που σας περιμένουν: την εδραίωση της δημοκρατίας, την αποκατάσταση της ομόνοιας ανάμεσα σε όλες τις κοινότητες της Γιουγκοσλαβίας, την ανασυγκρότησή της για να ξαναβρεί το δρόμο της ευημερίας, τις ειρηνικές της σχέσεις με τους γείτονες, την επιστροφή εκείνων που έχουν εκτοπιστεί από τα χωριά τους, τους αγνοούμενους του πολέμου, των οποίων οι οικογένειες περιμένουν απελπισμένα νέα, μία αναγκαία συνεργασία, όταν έρθει η ώρα, με το Διεθνές Δικαστήριο της Χάγης για να μην συμβεί ποτέ ξανά ό,τι συνέβη, και τέλος, βεβαίως, το θεσμικό μέλλον του Κοσσυφοπεδίου, του οποίου οι πληγές είναι ακόμα ανοιχτές, καθώς και το μέλλον του Μαυροβουνίου.
<P>
Βεβαίως, το Ευρωπαϊκό Κοινοβούλιο γνωρίζει ότι με τη λήξη δέκα χρόνων πολέμου στη Γιουγκοσλαβία, όλα δεν είναι εφικτά, εν πάση περιπτώσει όχι αμέσως, και ότι οι επείγουσες ανάγκες πρέπει να ιεραρχηθούν, αφού τα Βαλκάνια, στα οποία ανήκετε, βρίσκονται στη διαχωριστική γραμμή μεταξύ των μεγάλων πολιτισμών και των μεγάλων θρησκειών που σημάδεψαν, πολύ συχνά με τραγικό τρόπο, το κοινό μας παρελθόν ως Ευρωπαίων, εσάς όπως κι εμάς.
<P>
Επίσης, όσον αφορά τα πιο λεπτά ζητήματα που μένουν να επιλυθούν, και ιδίως όσον αφορά το Κοσσυφοπέδιο, το Ευρωπαϊκό Κοινοβούλιο ανέκαθεν ευελπιστούσε να εξευρεθούν ειρηνικές λύσεις, σύμφωνα με τις αποφάσεις του ΟΗΕ σχετικά με την ακεραιότητα και την κυριαρχία της Γιουγκοσλαβίας με σεβασμό στα θεμελιώδη δικαιώματα του ανθρώπου.
<P>
Με αυτό το πνεύμα, να είστε σίγουρος, κ. Πρόεδρε, ότι το Ευρωπαϊκό Κοινοβούλιο, το οποίο συναποφασίζει για τον κοινοτικό προϋπολογισμό, θα σας παράσχει όλη του την υποστήριξη για να αντιστοιχεί πραγματικά η ευρωπαϊκή βοήθεια για την ανασυγκρότηση της χώρας σας στις ανάγκες της.
<P>
Πιο συγκεκριμένα, όσον αφορά τα αναγκαία επείγοντα μέτρα, όπως γνωρίζετε, την Δευτέρα, μια πρώτη πομπή βυτιοφόρων τα οποία μεταφέρουν πετρέλαιο θέρμανσης και μαζούτ προερχόμενη από την Ευρωπαϊκή Ένωση έφτασε στη χώρα σας. Να λοιπόν, όπως πολύ σωστά το είπε ο Υπουργός Ενέργειας, κ. Antic, η απόδειξη ότι η Σερβία έχει φίλους στην Ευρώπη.
<P>
Θα ολοκληρώσω λέγοντας ότι η Ευρωπαϊκή Ένωση ετοιμάζεται να καλωσορίσει περισσότερες από δέκα χώρες της Κεντρικής και Ανατολικής Ευρώπης που ανέκτησαν την ελευθερία τους και τη δημοκρατία. Η ένταξή τους θα είναι ένα μεγάλο βήμα για την επανένωση, σε ένα κλίμα αλληλεγγύης, όλης της οικογένειας των κρατών και των λαών που απαρτίζουν την Ευρώπη. Επίσης, είμαι πεπεισμένη, ότι πολλοί από εμάς, στους κόλπους του Σώματος, δεν αμφιβάλλουμε ότι κάποια ημέρα, εάν η Γιουγκοσλαβία εκφράσει από μόνη της την επιθυμία, οι πόρτες της Ευρωπαϊκής Ένωσης θα είναι ανοικτές για εκείνη, πράγμα το οποίο θα ήταν φυσικό, αφού βρισκόμαστε στην ίδια γη της Ευρώπης και σεβόμαστε τις ίδιες αξίες.
<P>
Περιμένουμε πολλά από την παρέμβασή σας, κ. Πρόεδρε, για να χαράξουμε την πορεία αυτής της συνεργασίας και της ανακτημένης αδελφοσύνης που, στο εξής, θα διανύσουμε μαζί. Έχω τη χαρά να σας δώσω τώρα το λόγο.
<P>
(Ζωηρά χειροκροτήματα)

<SPEAKER ID=281 LANGUAGE="EN" NAME="Kostunica">
. (EN) Κυρία Πρόεδρε, κυρίες και κύριοι, υπάρχει άλλος πολιτικός θεσμός ενώπιον του οποίου να μπορεί κανείς να μιλήσει πιο ανοιχτά και πιο ειλικρινά για τις ιστορικές επιθυμίες και τις πολιτικές προσδοκίες ενός μικρού ευρωπαϊκού λαού, εκτός από το Ευρωπαϊκό Κοινοβούλιο; Η Ευρώπη είναι τυχερή που έχει ένα τέτοιο αντιπροσωπευτικό σώμα, το οποίο εκλέγεται άμεσα από τους πολίτες, αν και, προς το παρόν, μιλούμε για μάλλον μικρό αριθμό κρατών. Επίσης, είναι μεγάλη ευχαρίστηση για μένα να εκθέσω σε ένα τέτοιο βήμα, έστω και για το σύντομο διάστημα μιας ομιλίας, τα εσωτερικά προβλήματα μιας χώρας που, έχοντας διανύσει τη δική της ιστορική θύελλα, διέκρινε επιτέλους την ακτή της ειρήνης και της ελευθερίας στον ορίζοντα. Δεν υπάρχει καλύτερο ορόσημο για την Ομοσπονδιακή Δημοκρατία της Γιουγκοσλαβίας σε αυτή τη φάση ανάκτησης του κράτους και κοινωνικής εξέλιξης από την Ευρωπαϊκή Ένωση. Είναι ηλίου φαεινότερο ότι θα χρειαστεί χρόνος πριν μπορέσει πραγματικά η χώρα μας να γίνει μέρος αυτού του μεγαλειώδους διεθνούς σχήματος. Σήμερα, όμως, την επαύριο της αποφασιστικής πολιτικής καμπής της 24ης Σεπτεμβρίου, ή της ακόμη πιο αποφασιστικής στροφής της 5ης Οκτωβρίου, ο κύριος στόχος της εξωτερικής πολιτικής της Γιουγκοσλαβίας είναι να προσεγγίσει με ολοκληρωμένο τρόπο μία οικογένεια εθνών που απαρτίζουν την Ευρωπαϊκή Ένωση και ύστερα να προσχωρήσει σε αυτήν.
<P>
Ακριβώς η εμπειρία της Ευρωπαϊκής Ένωσης που θέτει ένα λαμπρό παράδειγμα όχι μόνον για τις ευρωπαϊκές χώρες που δεν προσχώρησαν ακόμη, αλλά για ολόκληρο τον κόσμο, όταν τίθεται το ζήτημα της κατεύθυνσης που πρέπει να πάρει η ανθρωπότητα, εάν θέλει να αφήσει πίσω της την ισχύ, τους πολέμους και την επικυριαρχία ως μέσα επίτευξης συγκεκριμένων εθνικών συμφερόντων. Με τη δημιουργία αυτής της κοινότητας κρατών-εθνών, η Ευρωπαϊκή Ένωση άνοιξε την προοπτική μιας νέας εποχής για όλη την ανθρωπότητα. Και όχι μόνο ενόψει των αποτελεσμάτων που πέτυχε αλλά, ακόμη περισσότερο ίσως, ενόψει του τρόπου με τον οποίο τα πέτυχε. Έτσι, η Ευρώπη κατέδειξε τη ζωτικότητα του πολιτισμού της στο πλαίσιο της παγκόσμιας ιστορίας και την ικανότητά της για δημιουργική πολιτική φαντασία στη μελλοντική της εξέλιξη. Όπως ακριβώς η απαρχή του νέου αιώνα συνέπεσε με την επινόηση ενός νέου πολιτικού βήματος από την Ευρώπη, του εθνικού κράτους, με το οποίο υπερέβη την κρίση των μεσαιωνικών ιδιομορφιών, έτσι και σε αυτήν τη μεταμοντέρνα εποχή που διανύουμε, η Ευρώπη επινόησε μια υψηλότερη μορφή πολιτικής οργάνωσης, μία διεθνική κοινότητα που τη βοήθησε να αντιμετωπίσει τις προκλήσεις της παγκοσμιοποίησης.
<P>
Το μοντέλο της Ευρωπαϊκής Ένωσης αποτελεί διπλή πρόκληση για τη Γιουγκοσλαβία ως βαλκανική χώρα. Πρώτον, εμείς προτιμούμε κατ' αρχήν έναν μη-καταναγκαστικό τρόπο ένταξης στην ευρωπαϊκή οικονομική, πολιτιστική και πολιτική ζωή, δεδομένου ότι γνωρίσαμε διαφορετικές στρατηγικές επικυριαρχίας που επινοήθηκαν από μεγάλες δυνάμεις σε όλη τη σύγχρονη ιστορία μας.
<P>
Δεύτερον, η βαθμιαία προσέγγιση που υιοθέτησαν οι δυτικές ευρωπαϊκές χώρες για την ολοκλήρωση είναι ένα μοντέλο που θα πρέπει να υιοθετήσουμε στη βαλκανική διαδικασία ολοκλήρωσης για να μπορέσουμε να ενταχθούμε στην Ευρωπαϊκή Ένωση. Γνωρίζουμε ότι καμία βαλκανική χώρα δεν θα μπορέσει να ενταχθεί στην Ευρωπαϊκή Ένωση μόνη της, πράγμα που δείχνει ότι πρέπει πρώτα να αναπτύξουμε σχέσεις καλής γειτονίας, δομές ελεύθερου εμπορίου και συλλογικής ασφάλειας. Είμαστε βέβαιοι ότι η Ευρωπαϊκή Ένωση θα στηρίξει αυτό ακριβώς το είδος ανάπτυξης στη νοτιοανατολική Ευρώπη και θα συμβάλει στην υπέρβαση των ιστορικών μειονεκτημάτων των χωρών αυτών μέσω του Συμφώνου Σταθερότητας για τη νοτιοανατολική Ευρώπη και με άλλους τρόπους.
<P>
Επειδή είμαστε σταθερά δεσμευμένοι να βαδίσουμε στο έδαφος της ευρωπαϊκής εξέλιξης, θέλουμε να υπογράψουμε Συμφωνία Σύνδεσης με την Ευρωπαϊκή Ένωση όσο το δυνατόν συντομότερα και να χρησιμοποιήσουμε τους όρους αυτής της συμφωνίας για να κατευθύνουμε την πολιτική και οικονομική μας ανάκαμψη και τη μετέπειτα εξέλιξη προς την ευρωπαϊκή ολοκλήρωση. Γνωρίζουμε ότι, στην επιθυμητή αυτή περίπτωση, θα πρέπει να αλλάξουμε πολλές από τις συνήθειες και τους θεσμούς της πολιτικής και οικονομικής μας ζωής τόσο ως λαός όσο και ως κράτος. Δεν πρέπει απλώς να οικοδομήσουμε δημοκρατικούς θεσμούς, έργο που ήδη ξεκινήσαμε, αλλά πρέπει να τους διαποτίσουμε και με δημοκρατικό πνεύμα, πράγμα που μπορεί να αποδειχθεί πολύ δυσκολότερο. Δεν πρέπει απλώς να ιδιωτικοποιήσουμε τη συγκεντρωτική οικονομία μας, αλλά και να δημιουργήσουμε ένα νομικό σύστημα που να εγγυάται ελευθερία κινήσεων στις επιχειρήσεις και σε όλη την οικονομική διαδικασία. Δεν πρέπει απλώς να δημιουργήσουμε ένα εσωτερικό σύστημα ελευθερίας και ειρήνης, αλλά και να το εναρμονίσουμε με τους κανόνες και τα έθιμα που η Ευρωπαϊκή Κοινότητα και η Ευρωπαϊκή Ένωση διατήρησαν επί δεκαετίες. Ταυτόχρονα με την οικοδόμηση εμπιστοσύνης των πολιτών μας στους κρατικούς θεσμούς μας, πρέπει να τους πείσουμε να εμπιστευθούν τους ευρωπαϊκούς θεσμούς που, στα πενήντα σχεδόν χρόνια της ύπαρξής τους, έφεραν στους λαούς τους διαρκή ειρήνη και ευημερία.
<P>
Οι δημοκρατικές αλλαγές που άρχισαν στη Γιουγκοσλαβία στις 5 Οκτωβρίου προκάλεσαν με θαυμαστή ταχύτητα εξαιρετικά αποτελέσματα στο διεθνές πολιτικό επίπεδο. Η Γιουγκοσλαβία ανέκτησε τις έδρες της στα Ηνωμένα Έθνη και τον Οργανισμό για την Ασφάλεια και τη Συνεργασία στην Ευρώπη, εντάχθηκε στο Σύμφωνο Σταθερότητας για τη Νοτιοανατολική Ευρώπη, ενώ ξεκίνησαν οι διαδικασίες για την είσοδό της στο Συμβούλιο της Ευρώπης. Το πιο σημαντικό καθήκον μας τώρα είναι να αρχίσουμε να επιλύουμε δημοκρατικά τις εσωτερικές σχέσεις της Ομοσπονδιακής Δημοκρατίας της Γιουγκοσλαβίας. Το Κοσσυφοπέδιο, φυσικά, είναι αναμφισβήτητα το πιο δύσκολο πρόβλημά μας. Δεν μπορεί να υπάρξει αμφιβολία ότι το θέμα του καθεστώτος του Κοσσυφοπεδίου είναι ένα δημοκρατικό ζήτημα. Ξεκινήσαμε από τη θέση ότι το Ψήφισμα 1244 του Συμβουλίου Ασφαλείας του ΟΗΕ προσφέρει δυνατότητες εντατικοποίησης πολλών σημαντικών ανθρωπιστικών και δημοκρατικών διαδικασιών. Χρειαζόμαστε ευρωπαϊκή βοήθεια και στήριξη για να εξασφαλίσουμε την ασφαλή επιστροφή των προσφύγων του Κοσσυφοπεδίου στις εστίες τους όσο το δυνατόν συντομότερα, μέσα στο πνεύμα των καλύτερων δημοκρατικών παραδόσεων. Φυσικά, χρειαζόμαστε μεγάλη βοήθεια για να αποκαταστήσουμε τα κατεστραμμένα σπίτια τους, έτσι ώστε οι πρόσφυγες να έχουν κάπου να επιστρέψουν. Καλούμε την Ευρώπη να μας βοηθήσει αποφασιστικά, δημιουργώντας ασφάλεια και οικονομικές συνθήκες που θα βοηθήσουν τους εξόριστους να νιώσουν απολύτως ασφαλείς επιστρέφοντας στα σπίτια τους. Πιστεύω ότι η Ευρώπη έχει και τη δύναμη και τη βούληση να μας βοηθήσει να πραγματώσουμε το θεμελιώδες δικαίωμα κάθε ανθρώπου να ζήσει στο σπίτι του.
<P>
Επίσης, θα χρειαστούμε τη βοήθεια της Ευρώπης για να οριοθετήσουμε και να επιλύσουμε τα μεγάλα οικολογικά προβλήματα που δημιουργήθηκαν από τη χρήση αδρανούς ουρανίου κατά το βομβαρδισμό της Γιουγκοσλαβίας.
<P>
Είμαστε έτοιμοι να αρχίσουμε ανοικτό διάλογο με τα αλβανικά κόμματα για τα πολιτικά, ανθρωπιστικά θέματα, τα θέματα ασφάλειας και κάθε άλλο καίριο θέμα για μία δημοκρατική λύση στις σερβοαλβανικές σχέσεις στο Κοσσυφοπέδιο.
<P>
Όσο αφορά τις σχέσεις Σερβίας-Μαυροβουνίου στο πλαίσιο της ομοσπονδίας, η προηγούμενη μη-δημοκρατική οργάνωση της Ομοσπονδιακής Δημοκρατίας της Γιουγκοσλαβίας απείλησε σοβαρά τη λειτουργία του κράτους. Το πρώτο βήμα μπροστά μας στον αγώνα για την συνταγματική ανασυγκρότηση του ομοσπονδιακού κράτους είναι να προσδιορίσουμε ένα πλαίσιο για τον ευρύτερο δυνατό δημοκρατικό διάλογο σχετικά με το χαρακτήρα των σχέσεων μεταξύ των δύο δημοκρατιών.
<P>
Θα χρειαστεί πολλή υπομονή και σοφία για να βρούμε, μέσα από συζητήσεις στα κοινοβούλια των δημοκρατιών και στο ομοσπονδιακό κοινοβούλιο και μέσα από έναν ευρύ δημόσιο διάλογο και διάλογο μεταξύ των ειδικών, την καλύτερη λύση για την αναδιάρθρωση της Ομοσπονδιακής Δημοκρατίας της Γιουγκοσλαβίας σε ένα καλό, λειτουργικό, πλούσιο και δίκαιο κράτος που μεριμνά για τα συμφέροντα των πολιτών του και εγγυάται την πλήρη ισότητα των εθνοδομικών παραδόσεων του Μαυροβουνίου και της Σερβίας.
<P>
Είναι σημαντικό να πούμε ότι μεγάλος αριθμός Μουσουλμάνων και Αλβανών διαμένουν στη Σερβία και το Μαυροβούνιο. Δεν υπάρχει κανένας απολύτως λόγος για να μην αποτελέσουν παράγοντα ενοποίησης στη Γιουγκοσλαβία. Ένα δημοκρατικό κοινό κράτος δίνει τη δυνατότητα στους Μουσουλμάνους και τους Αλβανούς στο Μαυροβούνιο και τη Σερβία να ζήσουν σε ένα ενιαίο κράτος και σε εμάς να ενώσουμε τις δυνάμεις μας για να οικοδομήσουμε το κοινό μας κράτος.
<P>
Η στήριξη της Ευρώπης είναι ουσιώδης στην προσπάθειά μας να αναζητήσουμε λύσεις μέσω ειλικρινούς διαλόγου και μόνο και με σεβασμό σε πλήρως δημοκρατικές διαδικασίες, χωρίς πιέσεις και τελεσίγραφα από καμία πλευρά. Από την άλλη πλευρά, θέλουμε να έχουμε την ευκαιρία να αποδείξουμε στην Ευρώπη πως μπορούμε να αναπτύξουμε τη συνταγματική ισότητα της Σερβίας και του Μαυροβουνίου στο εσωτερικό της Γιουγκοσλαβίας μόνοι μας, αναγνωρίζοντας τις γνήσιες αρχές της δημοκρατίας.
<P>
Η ανάπτυξη και η τοπική διακυβέρνηση στη Γιουγκοσλαβία είναι κάτι στο οποίο προσδίδουμε ιδιαίτερη προσοχή. Γνωρίζουμε ότι αποτελεί τον ίδιο τον πυρήνα οποιουδήποτε δημοκρατικού συστήματος και αναλύουμε την ευρωπαϊκή καθώς και τη δική μας εμπειρία για να αναπτύξουμε την τοπική αυτοδιοίκηση.
<P>
Η σοβαρή κατάσταση της γιουγκοσλαβικής οικονομίας έχει αναλυθεί δια μακρών. Η ανθρωπιστική βοήθεια που έχει εγκαινιαστεί προς τη χώρα μας είναι ανεκτίμητη, αλλά ελπίζουμε ότι η Ευρώπη θα την αντικαταστήσει με επενδυτικά προγράμματα που θα μας επιτρέψουν να δουλέψουμε και να κερδίσουμε αρκετά για μία φυσιολογική ζωή.
<P>
Λαμβάνοντας υπόψη όλα αυτά τα τεράστια προβλήματα, είναι σαφές ότι ο δρόμος μας προς τη δικαιωματική μας ένταξη στην Ευρώπη, όπου η Σερβία και το Μαυροβούνιο είχαν κάποτε τη θέση που τους αξίζει, θα είναι μακρύς. Ωστόσο, είναι βέβαιο ότι οι δυνατότητές μας σήμερα είναι πολύ πιο ρεαλιστικές από ό,τι ενάμιση μόλις μήνα πριν. Ίσως οι πολίτες της Ευρωπαϊκής Ένωσης μπορέσουν να το καταλάβουν αυτό καλύτερα, αν ανατρέξουν στη δική τους ιστορική μνήμη και στα παλιά εκείνα χρόνια μετά τον Δεύτερο Παγκόσμιο Πόλεμο, τότε που οι προοπτικές για την ευρωπαϊκή ήπειρο και για τον ίδιο τον ευρωπαϊκό πολιτισμό ήταν εξαιρετικά αβέβαιες. Τότε, οι θαρραλέοι πρόγονοί σας ξεκίνησαν ένα αβέβαιο σχέδιο που απέφερε ιστορικούς καρπούς. Εσείς, οι εκπρόσωποι του Ευρωπαϊκού Κοινοβουλίου που εκπροσωπείτε άμεσα τους πολίτες των κρατών-μελών του, τους πολίτες της Ευρώπης, μπορείτε να καταλάβετε καλύτερα από τον καθένα γιατί η δυνατότητα εισόδου στην Ευρώπη φαντάζει εξαιρετικά αβέβαιη σε εμάς, τους πολίτες της σημερινής Ομοσπονδιακής Δημοκρατίας της Γιουγκοσλαβίας. Γι' αυτό, ως ο πρώτος δημοκρατικά εκλεγμένος Πρόεδρος της Γιουγκοσλαβίας, στρέφομαι σε εσάς, όχι τόσο επειδή έχουμε μεγάλη ανάγκη βοήθειας για την ανασυγκρότηση της χώρας, όσο λόγω της ανάγκης που έχουμε για στήριξη και κατανόηση της κατάστασης στην οποία έχουν περιέλθει ο λαός και το κράτος μας. Στο κάτω-κάτω, η Ευρώπη είναι η κοινή μας πατρίδα.
<P>
(Ζωηρά και παρατεταμένα χειροκροτήματα)

<SPEAKER ID=282 NAME="Πρόεδρος">
Σας ευχαριστώ, κ. Πρόεδρε, για την παρέμβαση αυτή, η οποία, όπως μπορείτε να το διαπιστώσετε, εντυπωσίασε το Σώμα.
<P>
Εκείνη την ημέρα της 24ης Σεπτεμβρίου, θα το θυμάστε ενδεχομένως, σας είχα τηλεφωνήσει. Επέτρεψα στον εαυτό μου ήδη να σας συγχαρεί και σας διαβεβαίωσα για την υποστήριξή μου. Πρέπει να πω ότι - ακούγοντάς σας - εντυπωσιάστηκα πολύ από τον τρόπο με τον οποίο ελέγχατε μία τόσο δύσκολη κατάσταση, καθώς επίσης και από την αποφασιστικότητά σας. Αν μου το επιτρέπετε, μπαίνω στον πειρασμό να χρησιμοποιήσω μια έκφραση: "η ήρεμη δύναμή σας" ·
<P>
(Γέλια και χειροκροτήματα)
<P>
μου φαίνεται ότι ξαναβρήκαμε αυτή την ήρεμη δύναμη που θα σας οδηγήσει, το ελπίζω, στο δρόμο των νέων μας σχέσεων.
<P>
Έχετε επανειλημμένα δηλώσει ότι η Ευρωπαϊκή Ένωση απετέλεσε πρότυπο. Ελπίζουμε, κ. Πρόεδρε, ότι θα παραμείνει πρότυπο και για αυτό εργαζόμαστε με θέρμη, κυρίως με την προοπτική της πολύ σημαντικής ευρωπαϊκής Συνόδου Κορυφής, που θα διεξαχθεί στη Νίκαια, τις επόμενες εβδομάδες.
<P>
Θίξατε την εξέλιξη της δημοκρατικής διαδικασίας και ακούσαμε με προσοχή όλα όσα είπατε ως προς αυτό. Στη συνέχεια, προσεγγίσατε με μεγάλη ειλικρίνεια, τις μεγάλες προκλήσεις που σας περιμένουν, σχεδόν όλες αυτές που είχα αναφέρει.
<P>
Για όλες αυτές τις προκλήσεις, κάνατε έκκληση στη βοήθεια της Ευρώπης, και πιο συγκεκριμένα στη βοήθεια του Ευρωπαϊκού Κοινοβουλίου. Πιστεύω ότι μπορώ, κ. Πρόεδρε, να σας διαβεβαιώσω ότι αυτή η βοήθεια, αυτή η συνεργασία, ανταποκρίνεται στη θέληση του συνόλου σχεδόν της Συνέλευσής μας και έχουμε μακρύ δρόμο να διανύσουμε μαζί.
<P>
Σας ευχόμαστε καλή δύναμη και επιτρέψτε μου να σας πω: "είμαστε μαζί σας" .
<P>
(Ζωηρά και παρατεταμένα χειροκροτήματα) (Η πανηγυρική συνεδρίαση λήγει στις 12.25)

