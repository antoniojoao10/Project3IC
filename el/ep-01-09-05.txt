<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Harbour">
Κύριε Πρόεδρε, λαμβάνω το λόγο για ένα ζήτημα που προκύπτει από τα συνοπτικά πρακτικά και αφορά τη διανομή της έκθεσης που μας υποσχέθηκε ο κ. Kinnock, μετά από προφορική ερώτηση που κατέθεσα τη Δευτέρα, η οποία συζητήθηκε στο Κοινοβούλιο χθες το απόγευμα. Θα ήθελα να επιβεβαιώσω ότι η εν λόγω έκθεση είναι διαθέσιμη. Την έλαβα μέσω ηλεκτρονικού ταχυδρομείου από το γραφείο του κ. Kinnock, αλλά εξ όσων γνωρίζω δεν έχει ακόμα διανεμηθεί επισήμως στο Σώμα. Γνωρίζω ότι επιθυμία του κ. Kinnock ήταν να τη λάβουμε όλοι το συντομότερο δυνατόν, γι' αυτό θα ήθελα να σας ζητήσω για άλλη μία φορά να επιληφθείτε του θέματος.
<P>
Σχετικά με το ίδιο θέμα και εκ μέρους όλων των μελών του Σώματος, θα ήθελα να σας ζητήσω, κύριε Πρόεδρε, να εκπονηθεί ανάλογη έκθεση με εκείνη της Επιτροπής, για την εξέλιξη των μεταρρυθμίσεων που αφορούν το ανθρώπινο δυναμικό στο πλαίσιο του Κοινοβουλίου. Αυτή τη στιγμή γνωρίζουμε περισσότερα για την πορεία των μεταρρυθμίσεων ανθρώπινου δυναμικού στην Επιτροπή από όσα γνωρίζουμε για τις αντίστοιχες μεταρρυθμίσεις στο Κοινοβούλιο. Θα ήθελα να σας ζητήσω να συζητήσετε με τους συναδέλφους σας και να λάβετε τα απαραίτητα μέτρα ώστε να υποβληθεί ενώπιον του Σώματος, το συντομότερο δυνατόν, μία δήλωση και μία έκθεση σχετικά με την πρόοδο των σημαντικότατων αυτών μεταρρυθμίσεων, οι οποίες είχαν την πλήρη υποστήριξη του Σώματος κατά την έγκριση της σχετικής έκθεσής μου τον περασμένο χρόνο.

<SPEAKER ID=3 NAME="Πρόεδρος">
Επί του πρώτου σημείου, ήμουν παρών όταν η Πρόεδρος σας διαβεβαίωσε ότι θα φροντίσει να διανεμηθεί η έκθεση του κ. Kinnock. Θα ζητήσω από τις αρμόδιες υπηρεσίες να μεριμνήσουν για τη διανομή του εγγράφου.
<P>
Επί του δεύτερου σημείου, το Προεδρείο του Κοινοβούλιο θα συνεδριάσει απόψε. Δυστυχώς, δεν θα είμαι παρών, αλλά θα ζητήσω από το Προεδρείο να επιληφθεί του θέματος.
<P>
(Εγκρίνονται τα συνοπτικά πρακτικά)

<CHAPTER ID=2>
Echelon
<SPEAKER ID=4 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0264/2001) του κ. Gerhard Schmid, εξ ονόματος της προσωρινής επιτροπής για το σύστημα ECHELON, σχετικά με την ύπαρξη ενός παγκοσμίου συστήματος παρακολούθησης της ιδιωτικής και οικονομικής επικοινωνίας (σύστημα παρακολούθησης ECHELON) (2001/2098(INI)).

<SPEAKER ID=5 LANGUAGE="DE" NAME="Schmid, Gerhard">
Κύριε Πρόεδρε, κυρίες και κύριοι, πριν από περίπου ένα χρόνο το Ευρωπαϊκό Κοινοβούλιο συνέστησε ειδική επιτροπή με στόχο να διερευνήσει αν υπάρχει ένα σύστημα κατευθυνόμενο από τις αμερικανικές μυστικές υπηρεσίες για την παρακολούθηση των επικοινωνιών το οποίο παρουσιάζει τα παρακάτω χαρακτηριστικά: λειτουργεί παγκόσμια και μπορεί να παρακολουθήσει οποιαδήποτε τηλεφωνική συνομιλία, οποιοδήποτε μήνυμα τηλεομοιοτυπίας και ηλεκτρονικού ταχυδρομείου στην Ευρώπη. Το χειρίζεται μια ομάδα κρατών, στην οποία ανήκει και το Ηνωμένο Βασίλειο, δηλαδή ένα κράτος μέλος της ΕΕ, και εξυπηρετεί, μετά το τέλος του ψυχρού πολέμου, κυρίως την οικονομική κατασκοπεία. Λέγεται πως αυτό το σύστημα φέρει την κωδική ονομασία ECHELON.
<P>
Επρόκειτο, κύριε Πρόεδρε, για μια δύσκολη αποστολή διερεύνησης, επειδή το Ευρωπαϊκό Κοινοβούλιο δεν είχε - και μάλιστα σε καμία περίπτωση - ούτε πρόσβαση στα αρχεία των μυστικών υπηρεσιών των κρατών μελών της ΕΕ ούτε βέβαια και πρόσβαση σε λεπτομερείς πληροφορίες για τη δραστηριότητα των αμερικανικών υπηρεσιών. Παρά ταύτα, μετά ένα χρόνο επιμελούς εργασίας διερεύνησης μπορούμε να ενημερώσουμε το Σώμα χωρίς καμία αμφιβολία για τα εξής: πρώτον, δεν υπάρχει κανένα σύστημα αντικατασκοπίας που να χρησιμοποιείται από μυστικές υπηρεσίες οποιασδήποτε χώρας και με το οποίο να μπορεί να παρακολουθηθεί οποιαδήποτε επικοινωνία στην Ευρώπη. Ο ισχυρισμός αυτός πρέπει να παραπεμφθεί στο βασίλειο της δημιουργικής δημοσιογραφίας! Ο εν λόγω ισχυρισμός δεν πλησιάζει την πραγματικότητα, παρόλο που δυστυχώς εμφανίζεται και πάλι σε μια έκθεση, την οποία ζήτησε το Ευρωπαϊκό Κοινοβούλιο και στην οποία δόθηκε έτσι ένα είδος ποιοτικής σφραγίδας.
<P>
Εδώ το ζήτημα δεν είναι τι πιστεύουμε. Οι τηλεπικοινωνίες υπακούουν στους νόμους της φυσικής, και όταν δεν υπάρχει πρόσβαση στους φορείς της επικοινωνίας, δεν μπορεί να γίνει παρακολούθηση, και δεν υπάρχει κάποια μαγική ειδική φυσική για μυστικές υπηρεσίες! Δεύτερον, υπάρχει ωστόσο ένα σύστημα παρακολούθησης, το οποίο παρουσιάζει τα παρακάτω χαρακτηριστικά: λειτουργεί παγκόσμια και το χειρίζεται μια ομάδα παρακολούθησης των λεγόμενων χωρών UKUSA, δηλαδή η Αμερική, το Ηνωμένο Βασίλειο, ο Καναδάς, η Αυστραλία και η Νέα Ζηλανδία. Δεν πρόκειται για τυχαίο μίγμα, αυτή η ομάδα έχει τις ιστορικές της ρίζες στον δεύτερο παγκόσμιο πόλεμο, όπου λειτουργούσε ως αμυντική συμμαχία. Αυτό το σύστημα έχει ουσιαστικά μόνο πρόσβαση στην διηπειρωτική επικοινωνία, η οποία πραγματοποιείται είτε μέσω τηλεπικοινωνιακών δορυφόρων είτε μέσω υποθαλάσσιων καλωδίων, τα οποία καταλήγουν στις παραπάνω χώρες.
<P>
Συνεπώς δεν θίγεται η επικοινωνία εντός της Ευρώπης, αλλά η επικοινωνία για παράδειγμα στις αφρικανικές χώρες, τις αραβικές χώρες και τη Λατινική Αμερική. Δεν γνωρίζουμε τι μπορούν να παρακολουθήσουν οι πρεσβείες από τις ραδιοεπικοινωνίες γύρω από την περιοχή τους, είναι ωστόσο σαφές ότι δεν πρόκειται για το κυρίως τμήμα των επιχειρήσεων αντικατασκοπίας. Σε αντίθεση με τις επιχειρήσεις παρακολούθησης της αστυνομίας, οι οποίες επικεντρώνονται πάντα σε ένα άτομο ή σε μια σαφώς προσδιορισμένη ομάδα ατόμων, το σύστημα παρακολούθησης, στο οποίο αναφερόμαστε, λειτουργεί διαφορετικά. Συλλαμβάνει κάθε επικοινωνία, στην οποία έχει πρόσβαση, και την μεταβιβάζει σε μηχανή αναζήτησης ενός υπολογιστή. Η μηχανή αυτή φιλτράρει βάσει ενός καταλόγου αναζήτησης λέξεων την επικοινωνία που ενδιαφέρει τις υπηρεσίες πληροφοριών. Με άλλα λόγια το σύστημα λειτουργεί σαν μια ηλεκτρική σκούπα, και οι υπηρεσίες πληροφοριών απλώς τοποθετούν το φίλτρο. Η τεχνική ορολογία αυτού του συστήματος είναι: στρατηγικός έλεγχος τηλεπικοινωνιών.
<P>
Η μηχανή αναζήτησης μπορεί να παρακολουθήσει τηλεφωνικούς αριθμούς, φωνές από εξαιρετικά σημαντικούς στόχους, το περιεχόμενο ηλεκτρονικού ταχυδρομείου και μηνύματα τηλεομοιοτυπίας που γράφονται σε γραφομηχανή ή υπολογιστή. Χειρόγραφα μηνύματα τηλεομοιοτυπίας ή προφορικές πληροφορίες δεν μπορούν να παρακολουθηθούν με τη σημερινή τεχνολογία από τη μηχανή αναζήτησης και συνεπώς δεν μπορούν να αποτιμηθούν από τις μυστικές υπηρεσίες. Έχουμε επίσης την πληροφορία, ότι το σύστημα φέρει την κωδική ονομασία ECHELON. Δεν έχει όμως σημασία πως λέγεται. Μπορεί να ονομάζεται και κοκκινοσκουφίτσα, σημασία έχει τι κάνει!
<P>
Das sind die Befunde, und ich fόge hinzu, wir behaupten das nicht einfach.Αυτό είναι το αποτέλεσμα της έρευνας και θα ήθελα να προσθέσω ότι δεν πρόκειται απλώς για ισχυρισμό. Wir kφnnen es beweisen mit einer Indizienkette, die so stark ist, dass sie vor einem Schwurgericht standhalten kφnnte.Μπορούμε να το αποδείξουμε με μια σειρά ενδείξεων, οι οποίες είναι τόσο ισχυρές, που θα μπορούσαν να γίνουν δεκτές από οποιοδήποτε δικαστήριο ενόρκων. Wer Genaueres wissen will, kommt nicht darum herum, den Bericht zu lesen. αΟποιος θέλει περισσότερες πληροφορίες θα πρέπει να διαβάσει την έκθεση. Εδώ αHier soll nur ein Hinweis genόgen:ρκεί όμως να επισημάνω μόνο το εξής: Wenn wir etwas Falsches aufgeschrieben hδtten, dann kφnnen Sie davon ausgehen, dass uns die Nachrichtendienste der angesprochenen Staaten φffentlich mit Genuss zerlegt hδtten!αν γράφαμε κάτι που δεν ίσχυε, να είστε βέβαιοι ότι οι μυστικές υπηρεσίες των παραπάνω χωρών θα μας έκαναν δημοσίως κομματάκια και μάλιστα με μεγάλη τους ευχαρίστηση. Sie haben das aber nicht getan, und das spricht fόr sich.Δεν υπήρξε όμως αντίδραση και αυτό μιλά από μόνο του.
<P>
Πώς αξιολογούμε λοιπόν αυτό το αποτέλεσμα; Ένα κριτήριο αξιολόγησης πρέπει να είναι το τι κάνουν οι δικές μας υπηρεσίες. Αυτό δεν είναι το μοναδικό κριτήριο, αλλά αποτελεί κριτήριο αν θέλει κανείς να συζητήσει με ειλικρίνεια. Οι περισσότερες υπηρεσίες πληροφοριών της πλειοψηφίας των χωρών της ΕΕ χρησιμοποιούν τον στρατηγικό έλεγχο τηλεπικοινωνιών.
<P>
Μόνο το Βέλγιο, η Ελλάδα, η Ιρλανδία, η Αυστρία, η Πορτογαλία και το Λουξεμβούργο δεν χρησιμοποιούν αυτή την τεχνική.
<P>
Δεύτερον: ο σκοπός, για τον οποίο χρησιμοποιείται, παίζει βέβαια και αυτός κάποιο ρόλο στην αξιολόγηση. Αν πρόκειται για την καταπολέμηση του διεθνώς οργανωμένου εγκλήματος, του εμπορίου ναρκωτικών, ανθρώπων, όπλων, της τρομοκρατίας, ή για την μη διάδοση των πυρηνικών όπλων, την τήρηση των αποκλεισμών και θέματα εθνικής ασφαλείας, δεν υπάρχει καμία αντίρρηση για το σκοπό αυτόν καθεαυτό. Αν όμως κατασκοπεύονται εταιρείες για να αποκτήσει πλεονεκτήματα η οικονομία μιας χώρας, τότε θα πρέπει να υπάρξει διαφορετική αξιολόγηση.
<P>
Τρίτον: ο σκοπός δεν αγιάζει τα μέσα. Δεν πρόκειται όμως αποκλειστικά για το σκοπό, γιατί κάθε υποκλοπή, κάθε μεμονωμένη περίπτωση παραβιάζει την ιδιωτική ζωή. Το πρόβλημα δεν είναι ποσοτικό. Τα ανθρώπινα δικαιώματα είναι ατομικά δικαιώματα και όχι θέμα στατιστικής. Η παραβίαση των ατομικών δικαιωμάτων επιτρέπεται μόνο υπό συγκεκριμένες προϋποθέσεις. Το Ευρωπαϊκό Δικαστήριο Ανθρωπίνων Δικαιωμάτων είναι σαφέστατο στην νομολογία του σχετικά μ' αυτό το θέμα. Οι προϋποθέσεις είναι εν συντομία οι εξής: η παρέμβαση πρέπει να έχει νομική βάση και δεν πρέπει να είναι αυθαίρετη. Πρέπει λοιπόν να υπάρχει στάθμιση ανάμεσα στην παραβίαση της ιδιωτικής ζωής και στον σκοπό για τον οποίο πρόκειται. Πρέπει να είναι προβλέψιμο, οι πολίτες δηλαδή πρέπει να γνωρίζουν ότι υπάρχει ένα τέτοιο σύστημα. Η παρακολούθηση πρέπει να πραγματοποιείται μόνο όταν δεν υπάρχει άλλη δυνατότητα. Είναι λοιπόν η ύστατη λύση. Στο Σώμα υπάρχουν συνάδελφοι, οι οποίοι υποστηρίζουν ότι όταν πρόκειται για ποινική δίωξη ή αν το κάνει η αστυνομία μετά από εισαγγελική εντολή, τότε δεν υπάρχει πρόβλημα. Για τις μυστικές υπηρεσίες όμως υποστηρίζουν ότι πρόκειται για παραβίαση των ανθρώπινων δικαιωμάτων. Έχω μεγάλη κατανόηση όταν λέει κάποιος ότι είναι πολιτικοί οι λόγοι που δεν θέλω να το κάνουν αυτό οι υπηρεσίες. Μπορώ να το καταλάβω. Δεν συμμερίζομαι τη θέση αυτή, αλλά το καταλαβαίνω. Όταν όμως ισχυρίζεται κάποιος ότι είναι παράνομο, τότε δεν λαμβάνει υπόψη τη νομολογία του Δικαστηρίου Ανθρωπίνων Δικαιωμάτων.
<P>
Η βιομηχανική κατασκοπία σίγουρα δεν αποτελεί επιτρεπτό σκοπό. Τώρα όλες οι υπηρεσίες πληροφοριών ασχολούνται και με οικονομικά θέματα, όπως για παράδειγμα με τις εξελίξεις στις χρηματοοικονομικές αγορές και τις αγορές πρώτων υλών. Υπό αυτή την έννοια, οι περισσότερες υπηρεσίες πραγματοποιούν βιομηχανική κατασκοπεία. Αυτό δεν είναι το σημείο, το οποίο επικρίνουμε. Το πρόβλημα δεν δημιουργείται όταν διερευνώνται γενικές υποθέσεις, αλλά όταν οι μυστικές υπηρεσίες διοχετεύουν λεπτομέρειες στη βιομηχανία της δικής τους χώρας, προκειμένου να αποκτήσει ανταγωνιστικό πλεονέκτημα.
<P>
Μεταξύ των χωρών της ΕΕ μια τέτοια συμπεριφορά δεν συνάδει με την κοινοτική νομοθεσία, γιατί είναι ένα είδος απαγορευμένης κρατικής ενίσχυσης. Στις διεθνείς σχέσεις είναι κάτι παραπάνω από μη φιλική πράξη, και μεταξύ συμμάχων αποτελεί σκάνδαλο! Επίσης, οι υποκλοπές στο πλαίσιο βιομηχανικής κατασκοπίας δεν είναι μέθοδος επιλογής, αυτή γίνεται κατά κανόνα με τον κλασικό τρόπο. Υπάρχουν ωστόσο μεμονωμένες περιπτώσεις, στις οποίες αυτό το εργαλείο μπορεί να χρησιμοποιηθεί με επιτυχία.
<P>
Στο στόχαστρο της κριτικής ήταν κυρίως οι Ηνωμένες Πολιτείες. Οι ΗΠΑ αρνιούνται συνεχώς ότι μεταβιβάζουν τις πληροφορίες των υπηρεσιών πληροφοριών απευθείας σε εταιρείες της χώρας. Παραδέχονται ωστόσο ότι πραγματοποιούν λεπτομερή παρακολούθηση όταν πρόκειται για μεγάλα έργα που προκηρύσσονται σε διεθνές επίπεδο. Το επιχείρημα και η δικαιολογία τους είναι ότι οι ευρωπαϊκές εταιρείες δωροδοκούν και συνεπώς κάτι πρέπει να κάνουν γι' αυτό.
<P>
Αυτή η συμπεριφορά πρέπει - και το λέω ευγενικά και προσεκτικά - να εξεταστεί σε βάθος. Πρώτον, γνωρίζουμε ότι και οι αμερικανικές εταιρείες δωροδοκούν. Στην ανάλυση για τη διαφθορά, η οποία κυκλοφορεί σ' όλο τον κόσμο, οι αμερικανικές εταιρείες βρίσκονται κάπου στη μέση όσον αφορά το εύρος των δραστηριοτήτων δωροδοκίας.
<P>
Δεύτερον: εν τω μεταξύ κάτι τέτοιο απαγορεύεται εντός του ΟΟΣΑ με σύμβαση, και τα κράτη μέλη της Ευρωπαϊκής Ένωσης το καθιέρωσαν στην εθνική τους νομοθεσία. Αν παρόλα αυτά οι Ηνωμένες Πολιτείες της Αμερικής με την νοοτροπία του καουμπόη εμμένουν στο δίκαιο του δυνατότερου, τότε αυτό δεν συνάδει με την ιδέα, ότι αυτά τα πράγματα ρυθμίζονται με διεθνείς νομικές συμφωνίες.
<P>
(Χειροκροτήματα)
<P>
Τρίτον: αν όντως οι αμερικανικές υπηρεσίες δεν διεξάγουν λεπτομερή βιομηχανική κατασκοπία, γιατί δεν υπάρχει νόμος στις Ηνωμένες Πολιτείες της Αμερικής που να το απαγορεύει στις υπηρεσίες; Γιατί;
<P>
Το πραγματικό πολιτικό πρόβλημα είναι βασικά ότι στη δημόσια συζήτηση στην Ευρώπη οι άνθρωποι θεωρούν τις Ηνωμένες Πολιτείες της Αμερικής ικανές για κάτι τέτοιο. Το πολιτικό πρόβλημα είναι η βαθιά δυσπιστία, που γίνεται εμφανής. Αυτό πρέπει να αντιμετωπιστεί!
<P>
Αναπτύξαμε μια σειρά από προτάσεις, τόσο σε σχέση με τον έλεγχο των υπηρεσιών στη δική μας επικράτεια όσο και σε σχέση με τον κώδικα συμπεριφοράς μεταξύ των χωρών της ΕΕ και παρόμοια. Τελικά όμως καταλήγουμε σε ένα απλό βασικό πρόβλημα. Η προστασία της ιδιωτικής ζωής διασφαλίζεται από τις νομοθεσίες των εθνικών κρατών. Η επικοινωνία όμως γίνεται ολοένα και πιο παγκόσμια. Δεν υπάρχει παγκόσμιο κράτος που να την προστατεύει. Θα πρέπει λοιπόν να γίνουν διεθνώς νομικές συμφωνίες, ώστε να υπάρξει και σε αυτόν τον τομέα η προστασία της ιδιωτικής ζωής, και είναι ένα από τα πολλά προβλήματα της παγκοσμιοποίησης.
<P>
Παραμένει λοιπόν ένα δεύτερο πρόβλημα, το οποίο έθεσα στην αρχή αυτής της έκθεσης. Πρόκειται για μια λατινική πρόταση που λεει Sed quis custodiet ipsos custodes, δηλ. αλλά τους φύλακες, ποιος θα τους φυλάει; Αυτό παραμένει το μόνιμο πρόβλημα!
<P>
(Χειροκροτήματα)

<SPEAKER ID=6 LANGUAGE="NL" NAME="Neyts-Uyttebroeck">
Κύριε Πρόεδρε, κύριε Επίτροπε, κυρίες και κύριοι, η Προεδρία άκουσε με προσοχή την πρόταση ψηφίσματος του Ευρωπαϊκού Κοινοβουλίου σε σχέση με το σύστημα παρακολουθήσεων Echelon και θα δώσει προσοχή στη σχετική συζήτηση. Χαίρομαι για την ουσιαστική μελέτη που πραγματοποιεί το Κοινοβούλιο σχετικά με το ζήτημα αυτό. Η πρωτοβουλία αυτή εγγράφεται στα παραδοσιακά δημοκρατικά καθήκοντα των νομοθετικών συνελεύσεων. Οι ανησυχίες πολλών πολιτών της Ευρωπαϊκής Ένωσης σχετικά με το σύστημα Echelon απηχούνται στην έρευνα του Κοινοβουλίου.
<P>
Θα ήθελα εξάλλου να επιστήσω την προσοχή σας στο γεγονός ότι η Προεδρία του Συμβουλίου απέδειξε διαρκώς κατά την διάρκεια των εργασιών σας την προθυμία της να συνεργαστεί στενά με το Κοινοβούλιο. Τόσο η πορτογαλική και η γαλλική όσο και η σουηδική Προεδρία έκαναν δεκτές τις προσκλήσεις του Κοινοβουλίου να παρουσιάσουν τις απόψεις τους σε αυτό, τόσο σε Ολομέλειες όσο και στις συνεδριάσεις της προσωρινής σας επιτροπής.
<P>
Για αυτόν ακριβώς το λόγο βρίσκομαι σήμερα εδώ κατά την συζήτηση της έκθεσης και του ψηφίσματος της προσωρινής επιτροπής και θα ήθελα να εκφράσω την συμπάθειά μου για τις σχετικές ανησυχίες του Κοινοβουλίου. Γνωρίζετε ότι η λέξη συμπάθεια είναι ελληνική, για να θυμηθούμε και τις κλασικές γλώσσες, και σημαίνει "πάσχω από κοινού" .
<P>
Το γεγονός ότι τα όργανα του Κοινοβουλίου της χώρας εξέτασαν επίσης το ζήτημα της παρακολούθησης τηλεπικοινωνιών - όπως μαρτυρούν οι δύο εκθέσεις του βελγικού κοινοβουλίου οι οποίες υποβλήθηκαν στον κ. Schmid και αναφέρονται στην έκθεσή του - επιβεβαιώνει την πεποίθησή μου ότι αντιμετωπίζουμε τη στιγμή αυτή ένα περίπλοκο και σημαντικό πολιτικό πρόβλημα.
<P>
Ελπίζω να καταλαβαίνετε παρόλα αυτά, κυρίες και κύριοι, ότι ως Πρόεδρος του Συμβουλίου θα πρέπει να περιορίσω τις αντιδράσεις μου σε εκείνες τις πτυχές οι οποίες αφορούν το Συμβούλιο ή γενικότερα τα όργανα της Ένωσης. Δεν είμαι σε θέση να μιλώ εξ ονόματος των επιμέρους κρατών μελών ή αγνοώντας αυτά.
<P>
Οι βασικές αρχές που πρέπει να διέπουν όλα τα συστήματα παρακολούθησης επικοινωνιών είναι γνωστές. Σύμφωνα με το άρθρο 8 της Ευρωπαϊκής Σύμβασης Δικαιωμάτων του Ανθρώπου, άρθρο το οποίο η Ένωση οφείλει να σέβεται δυνάμει του άρθρου 6 της Συνθήκης περί ιδρύσεως της Ευρωπαϊκής Ένωσης, ο καθένας έχει δικαίωμα στον σεβασμό της ιδιωτικής του ζωής. Σύμφωνα με το ίδιο άρθρο, και επίσης σύμφωνα με την πάγια νομολογία του Ευρωπαϊκού Δικαστηρίου, δεν επιτρέπονται παρεμβάσεις δημόσιων αρχών στην άσκηση του εν λόγω δικαιώματος παρά μόνο εάν οι παρεμβάσεις αυτές προβλέπονται από το νόμο, είναι αναγκαίες για την επίτευξη πολύ συγκεκριμένων στόχων και σέβονται την αρχή της αναλογικότητας.
<P>
Βάσει των εν λόγω αρχών, το Συμβούλιο Δικαιοσύνης και Εσωτερικών Υποθέσεων της 29ης και 30ης Μαΐου 2000 επιβεβαίωσε, όσον αφορά το δίκτυο Echelon, την προσήλωση του Συμβουλίου στο σεβασμό των θεμελιωδών δικαιωμάτων και των ατομικών ελευθεριών. Τόνισε επίσης ότι παρόλο που τα συστήματα παρακολούθησης των τηλεπικοινωνιών συνιστούν σημαντικό εργαλείο στο πλαίσιο της καταπολέμησης του εγκλήματος και της διαφύλαξης της εθνικής ασφάλειας, δεν είναι δυνατό σε καμία περίπτωση να χρησιμοποιούνται για την απόκτηση εμπορικών πλεονεκτημάτων. Οι αρχές αυτές διατυπώνονται επίσης στη σύμβαση της 29ης Μαΐου 2000 για την αμοιβαία δικαστική συνδρομή σε ποινικές υποθέσεις μεταξύ των κρατών μελών της Ευρωπαϊκής Ένωσης. Το άρθρο 20 της σύμβασης αυτής θεσπίζει τους όρους βάσει των οποίων επιτρέπεται η παρακολούθηση των τηλεπικοινωνιών στο πλαίσιο της συνεργασίας των κρατών μελών σε ποινικές υποθέσεις.
<P>
Ο σεβασμός της ιδιωτικής ζωής συνιστά επομένως στο εξής ένα από τα δικαιώματα των οποίων η προστασία έχει καθιερωθεί βάσει του Χάρτη των Θεμελιωδών Δικαιωμάτων ο οποίος εγκρίθηκε στη Νίκαια στο τέλος της περασμένης χρονιάς. Σύμφωνα με το άρθρο 7 του εν λόγω Χάρτη, ο καθένας έχει δικαίωμα στον σεβασμό της ιδιωτικής και οικογενειακής του ζωής, της κατοικίας και της αλληλογραφίας του. Το Συμβούλιο σκοπεύει ασφαλώς να εφαρμόσει πλήρως τις διατάξεις αυτές.
<P>
Πρέπει να σημειωθεί ότι ο κανονισμός 45/2001 του Ευρωπαϊκού Κοινοβουλίου και του Συμβουλίου της 18ης Δεκεμβρίου 2000, σχετικά με την προστασία των φυσικών προσώπων έναντι της επεξεργασίας δεδομένων προσωπικού χαρακτήρα από τα όργανα και τους οργανισμούς της Κοινότητας, εκφράζει ήδη την κοινή βούληση των θεσμικών οργάνων της Κοινότητας να μεριμνήσουν για την προστασία των ατόμων από την εκμετάλλευση των προσωπικών τους δεδομένων.
<P>
Ο σεβασμός της ιδιωτικής ζωής και η προστασία των δεδομένων είναι δύο έννοιες που σχετίζονται στενά μεταξύ τους. Γνωρίζουμε εξάλλου ότι μέσω της διαρκούς τεχνολογικής προόδου η αποτελεσματική προστασία των δεδομένων προσωπικού χαρακτήρα δεν μπορεί να περιοριστεί στα σύνορα της Ένωσης, αλλά οφείλει να καλύψει το σύνολο του πλανήτη. Για το λόγο αυτό η Ένωση προσπαθεί να προωθήσει το διάλογο με τρίτες χώρες, καθώς και το διατλαντικό διάλογο με τις Ηνωμένες Πολιτείες και τον Καναδά. Μία πρώτη συνεδρίαση εμπειρογνωμόνων σχετικά με τα νομικά συστήματα για την προστασία δεδομένων έλαβε χώρα ήδη τον προηγούμενο Μάιο στις Βρυξέλλες κατά τη διάρκεια της σουηδικής Προεδρίας.
<P>
Σε μία συνεδρίαση για ζητήματα δικαιοσύνης και εσωτερικών υποθέσεων με υψηλόβαθμους αμερικανούς υπαλλήλους, η οποία πραγματοποιήθηκε στις 17 Ιουλίου εφέτος, τόσο η Προεδρία όσο και ο υπερατλαντικός μας εταίρος αναγνώρισαν την ανάγκη να υπάρξει συμφωνία για αυτά τα ζητήματα. Μία δεύτερη συνεδρίαση αναμένεται να πραγματοποιηθεί κατά το διάστημα της βελγικής Προεδρίας, αυτή τη φορά με πρόσκληση των Ηνωμένων Πολιτειών, προκειμένου να τεθούν οι βάσεις για μελλοντικές συμφωνίες.
<P>
Το Κοινοβούλιο συνέβαλε με την έκθεση Schmid της προσωρινής Επιτροπής Echelon τα μάλλα στις συζητήσεις εντός της Ένωσης. Το Κοινοβούλιο και η έκθεση Schmid έθεσαν επομένως τις βάσεις για εντονότερη ευαισθητοποίηση σχετικά με αυτά τα προβλήματα. Το Συμβούλιο και η Προεδρία, εντός των αρμοδιοτήτων του το κάθε όργανο, θα καταβάλλουν κάθε δυνατή προσπάθεια προκειμένου να εξασφαλιστεί απολύτως ο σεβασμός της προσωπικής ζωής και η προστασία των δεδομένων προσωπικού χαρακτήρα τόσο εντός όσο και εκτός της Ένωσης.
<P>
Οι ηλεκτρονικές επικοινωνίες θα αναπτύσσονται διαρκώς στο μέλλον. Οι επικοινωνίες έχουν εξ ορισμού ιδιωτικό χαρακτήρα και θα πρέπει να εξασφαλιστεί το απόρρητό τους. Για λόγους αρχών θα είναι απολύτως απαράδεκτο να επιτρέπεται η παρακολούθηση των τηλεπικοινωνιών χωρίς απολύτως θεμιτούς λόγους και χωρίς δημοκρατικούς ελέγχους στις παρακολουθήσεις αυτές.
<P>
Η βελγική Προεδρία θεωρεί εξαιρετικά σημαντική την ασφάλεια των τηλεπικοινωνιακών δικτύων και των πληροφοριών. Πρόκειται για μία πολιτική η οποία στηρίζεται ιδιαίτερα στην ανακοίνωση της Επιτροπής COM (2001) 298, η οποία αφενός εφιστά την προσοχή στην ανάγκη να καταπολεμηθεί η εγκληματικότητα στο Διαδίκτυο και αφετέρου υπογραμμίζει την ανάγκη να προστατεύονται τα δεδομένα των τηλεπικοινωνιών.
<P>
Η σημερινή ανακοίνωση ανοίγει νέες δυνατότητες για την αντιμετώπιση του προβλήματος και η βελγική Προεδρία προτίθεται να βαδίσει προς την κατεύθυνση που δείχνει η ανακοίνωση. Έτσι, επιθυμούμε πρώτα από όλα να πραγματοποιήσουμε πρόοδο στη δημιουργία ενός συστήματος προειδοποίησης και ενημέρωσης το οποίο να αντιμετωπίζει τους κινδύνους που συνεπάγεται η χρήση της πληροφορικής. Πιο συγκεκριμένα η Προεδρία καταβάλλει προσπάθειες προκειμένου το Συμβούλιο Τηλεπικοινωνιών της 15ης Οκτωβρίου εφέτος να καταλήξει σε σαφείς κοινοτικούς στόχους, έτσι ώστε το Συμβούλιο Τηλεπικοινωνιών του Νοεμβρίου να μπορέσει να ορίσει ένα λεπτομερές πρόγραμμα δράσης και χρονοδιάγραμμα σχετικά με την ασφάλεια στο Διαδίκτυο. Εξάλλου έχουμε την πρόθεση να εξετάσουμε την πρόοδο των κρατών μελών όσον αφορά την εφαρμογή του προγράμματος δράσης e-Europe 2002. Έχουν ξεκινήσει διάφορες πρωτοβουλίες στα κράτη μέλη προκειμένου να ενθαρρυνθούν οι πολίτες και οι επιχειρήσεις να χρησιμοποιούν ασφαλές υλικό πληροφορικής. Εξάλλου, στο 6ο πρόγραμμα πλαίσιο για την έρευνα, το οποίο συζητάται τη στιγμή αυτή στο Συμβούλιο, θα πρέπει να δοθεί έμφαση σε όλα τα ζητήματα που αφορούν την ασφάλεια των δικτύων και της ροής πληροφοριών.
<P>
Στο πλαίσιο της επανεξέτασης της νομοθεσίας περί τηλεπικοινωνιών προβλέπονται επίσης διατάξεις που επικαιροποιούν τους συναφείς ευρωπαϊκούς κανονισμούς, κυρίως όσον αφορά την προστασία των προσωπικών δεδομένων και της ιδιωτικής ζωής.
<P>
Στο προσεχές μέλλον, το Κοινοβούλιο θα κληθεί να αποφανθεί σε πρώτη ανάγνωση για το τόσο σημαντικό αυτό κείμενο το οποίο περιλαμβάνει, μεταξύ άλλων, γενικές διατάξεις περί απορρήτου των επικοινωνιών, καθώς και περί της γενικής αρχής της διαγραφής των συναφών με τις εν λόγω επικοινωνίες δεδομένων κίνησης και εντοπισμού.
<P>
Η τήρηση της γενικής αυτής αρχής εξαρτάται από τη δυνατότητα που έχουν οι αρμόδιες για τη δημόσια ασφάλεια και την πάταξη του εγκλήματος αρχές να απαιτούν πρόσβαση στα εν λόγω δεδομένα κατά περίπτωση. Γνωρίζετε εξάλλου ότι η συζήτηση γύρω από το θέμα της αποθήκευσης των εν λόγω δεδομένων συνεχίζεται.
<P>
Τελειώνοντας, θα ήθελα να αναφερθώ συντόμως στο ζήτημα των διαδικασιών συλλογής πληροφοριών. Στη δήλωση δέσμευσης στρατιωτικών δυνάμεων που προσαρτήθηκε στα συμπεράσματα του Ευρωπαϊκού Συμβουλίου της Νίκαιας, τα κράτη μέλη αναγνωρίζουν ότι απαιτούνται σοβαρές προσπάθειες στον τομέα της συλλογής πληροφοριών, προκειμένου η Ένωση να έχει στη διάθεσή της στο μέλλον περισσότερες πληροφορίες στρατηγικής φύσεως.
<P>
Η πρόταση ψηφίσματος του Κοινοβουλίου εμμένει στην ανάγκη άσκησης δημοκρατικού ελέγχου στις διαδικασίες συλλογής πληροφοριών που θα εφαρμοσθούν στο πλαίσιο της Ευρωπαϊκής Ένωσης. Πρόκειται για μια γενική αρχή την οποία ασφαλώς αποδεχόμαστε όλοι. Πράγματι, επί του παρόντος η Προεδρία εκτιμά ότι σε περίπτωση ανάπτυξης των δυνατοτήτων συλλογής πληροφοριών στο εσωτερικό της Ένωσης θα πρέπει να εξετασθούν οι προϋποθέσεις βάσει των οποίων θα διενεργείται αποτελεσματικός δημοκρατικός έλεγχος των εν λόγω δραστηριοτήτων. Οι προϋποθέσεις αυτές θα πρέπει ασφαλώς να λαμβάνουν υπόψη τους την ιδιαιτερότητα του τομέα συλλογής πληροφοριών, η οποία απαιτεί για να λειτουργήσει αποτελεσματικά το σεβασμό του απορρήτου των πληροφοριών.
<P>
Συνοψίζοντας και κλείνοντας, κύριε Πρόεδρε, θα ήθελα για μια ακόμη φορά να συγχαρώ τον εισηγητή για το εξαίρετο έργο του. Ευελπιστώ ότι η συζήτηση που θα διεξαχθεί στην αίθουσα αυτή θα είναι ενδιαφέρουσα και θα παραμείνω για να την παρακολουθήσω.

<SPEAKER ID=7 LANGUAGE="DE" NAME="von Boetticher">
.von Boetticher (PPE-DE).- Herr Prδsident, liebe Kolleginnen und Kollegen! - (DE) Κύριε Πρόεδρε, αγαπητοί συνάδελφοι, Als ich neulich die Aufgabe unseres ECHELON-Ausschusses erklδren musste, nahm ich folgendes Beispiel.όταν κλήθηκα πρόσφατα να εξηγήσω την εργασία της επιτροπής ECHELON, χρησιμοποίησα το ακόλουθο παράδειγμα:Ich sagte:Stell Dir vor, Du bist Kriminalkommissar. φαντάσου ότι είσαι επιθεωρητής της αστυνoμίας.Zu Dir kommen verschiedene Personen und berichten von einem terroristischen Bombenanschlag, ausgefόhrt durch fόnf Tδter. Έρχονται σε σένα διάφορα άτομα και σε ενημερώνουν για μια τρομοκρατική βομβιστική επίθεση που έγινε από πέντε δράστες.Am angegebenen Tatort befinden sich zwei mφgliche Opfer, diese aber schweigen. Στο σημείο που αναφέρουν βρίσκονται δύο δυνητικά θύματα, τα οποία όμως σιωπούν.Auch die fόnf Verdδchtigen schweigen. Και οι πέντε ύποπτοι σιωπούν. Leider fehlt zunδchst auch die Tatwaffe, und der Tathergang ist unbekannt.Δυστυχώς λείπει και το όπλο του εγκλήματος, και η πορεία των γεγονότων είναι άγνωστη. Ein ziemlich schwieriger Fall also.Με άλλα λόγια μια δύσκολη περίπτωση.
<P>
Έτσι μας ανέφεραν στην αρχή οι δημοσιογράφοι, ότι υπάρχει ένα παγκόσμιο σύστημα παρακολούθησης, που ονομάζεται ECHELON και χρησιμοποιείται από τις Ηνωμένες Πολιτείες, τη Μεγάλη Βρετανία, τον Καναδά, την Αυστραλία και τη Νέα Ζηλανδία και μπορεί να παρακολουθήσει και τις επικοινωνίες μέσω τηλεφώνου, τηλεομοιοτυπίας και ηλεκτρονικού ταχυδρομείου σε παγκόσμιο επίπεδο και να τις εκμεταλλευτεί. Επίσης, ότι πολίτες, επιχειρήσεις και οργανισμοί παρακολουθούνται συστηματικά. Τι απέμεινε τώρα μετά από έναν χρόνο εργασιών διερεύνησης; Ως αστυνομικός επιθεωρητής θα έλεγα ότι οι πέντε ύποπτοι ήταν όντως στο σημείο της επίθεσης, το όπλο όμως δεν ήταν βόμβα, αλλά επρόκειτο απλώς για ένα όπλο ακριβείας. Όλοι οι παριστάμενοι μπορούν να χρησιμοποιήσουν αυτό το όπλο, αλλά οι ενδείξεις στρέφονται μόνο σε έναν δράστη, ο οποίος είχε εγκληματική συμπεριφορά. Τα θύματα μας έδωσαν κάποια στοιχεία για την διαλεύκανση της υπόθεσης, δεν είναι όμως πρόθυμα να καταθέσουν στο δικαστήριο, και επομένως δεν υπάρχουν αρκετά στοιχεία για καταδικαστική απόφαση. Ενδείκνυται όμως να γίνει η παρακολούθηση των υπόπτων και να ληφθούν και άλλα προληπτικά μέτρα.
<P>
Με λίγα λόγια: υπάρχει η συνεργασία των ονομαζόμενων χωρών όσον αφορά τα συστήματα κατασκοπίας. Το όνομα δεν παίζει κανένα ρόλο, ας το ονομάσουμε όμως ECHELON. Αυτό το σύστημα όμως μπορεί να παρακολουθεί μέσω των δορυφόρων Intelsat μόνο επικοινωνίες πολιτών οι οποίες διεξάγονται μέσω τηλεπικοινωνιακών δορυφόρων. Μέσω αυτών των δορυφόρων, όμως, πραγματοποιείται μόνο ένα πολύ μικρό μέρος των διεθνών τηλεπικοινωνιών παγκοσμίως και ένα ακόμη μικρότερο ποσοστό των ιδιωτικών συνομιλιών. Οι δραστηριότητες των μυστικών υπηρεσιών αυτού του είδους είχαν και την παγκόσμια ανοχή, εφόσον αυτό ήταν απαραίτητο για την διασφάλιση των παγκόσμιων συμφερόντων ασφαλείας. Οι ενδείξεις όμως δείχνουν ότι οι Ηνωμένες Πολιτείες της Αμερικής χρησιμοποιούν τις πληροφορίες που λαμβάνουν και για άλλους σκοπούς εκτός από την υπεράσπιση εθνικών κυβερνητικών συμφερόντων. Οι αμερικανικές υπηρεσίες παραδέχτηκαν ότι παρακολουθούν ευρωπαϊκές επιχειρήσεις, οι οποίες συμμετέχουν σε διαγωνισμούς για την ανάθεση μεγάλων έργων στο εξωτερικό, επειδή αυτές λειτουργούν με δωροδοκία. Τα μυστικά πρωτόκολλα μεταβιβάζονται λοιπόν στις αμερικανικές πρεσβείες με στόχο να μπορεί ο αρμόδιος πρεσβευτής να αντιμετωπίσει τις δήθεν προσπάθειες δωροδοκίας, ασκώντας επιρροή στις κυβερνήσεις που κάνουν τις προκηρύξεις. Ταυτόχρονα υπάρχει στο Υπουργείου Εμπορίου των ΗΠΑ ένα advocacy center, το οποίο διατηρεί ένα παγκόσμιο δίκτυο μέσω των πρεσβειών, με μοναδικό σκοπό να υποστηρίζει τις αμερικανικές επιχειρήσεις στο κλείσιμο μεγάλων συμφωνιών. Είναι ολοφάνερη η υποψία παράνομης κατασκοπίας ανταγωνιστικών επιχειρήσεων από τις Ηνωμένες Πολιτείες. Δυστυχώς οι θιγόμενες εταιρίες σιωπούν από φόβο μην χαλάσουν την εικόνα τους.
<P>
Σ' αυτό το σημείο θα ήθελα να ευχαριστήσω τον εισηγητή και την Ομάδα του, που δεν υπέκυψαν στο πειρασμό να ενδώσουν στους Πράσινους, αλλά και στην αριστερή παράταξη του Σώματος και να γράψουν ένα αστυνομικό μυθιστόρημα για διάφορες συνωμοσίες. Η έκθεσή του είναι σοβαρή, αντικειμενικά θεμελιωμένη και αποκαλεί με το όνομά τους τις αποδείξεις και ενδείξεις, χωρίς να προβαίνει σε πρόωρες καταδίκες. Ίσως για ορισμένους τα συμπεράσματα να μην προχωρούν αρκετά. Εξαντλούν όμως τις νομικές δυνατότητες που διαθέτουμε. Η προστασία από παράνομες δραστηριότητες μη ευρωπαϊκών μυστικών υπηρεσιών μπορεί να επιτευχθεί μόνο σε παγκόσμιο επίπεδο. Σε σχέση με τον δικό μας τομέα ευθύνης πρέπει να καλύψουμε ιδιαίτερα τα κενά στην προστασία της Επιτροπής ενάντια στις μυστικές υπηρεσίες. Σε αντίθεση με το Συμβούλιο ή την Κεντρική Τράπεζα, η Επιτροπή βρίσκεται στο μεσαίωνα όσον αφορά την τεχνολογία προστασίας δεδομένων και προστασίας ενάντια σε μυστικές υπηρεσίες. Είναι φανερό ότι μέχρι τώρα έχουμε σαφώς υποτιμήσει τους κινδύνους που προέρχονται από μη ευρωπαϊκές χώρες. Η αρμόδια επιτροπή καλείται λοιπόν να συντάξει μια έκθεση πρωτοβουλίας. Οι βρετανοί φίλοι μας καλούνται, επειδή είναι μέλη της Ευρωπαϊκής Ένωσης, να ελέγξουν τις αμερικανικές κατασκοπευτικές δραστηριότητες, οι οποίες πραγματοποιούνται από το έδαφός τους κατά ευρωπαϊκών στόχων, με αποτελεσματικότητα και βάσει του κράτους δικαίου, διαφορετικά παραβιάζουν το ευρωπαϊκό δίκαιο περί προστασίας δεδομένων.
<P>
Θα ήθελα για μια ακόμη φορά να ευχαριστήσω θερμά τον εισηγητή για τη συνεργασία. Είμαι βέβαιος ότι αυτή η έκθεση θα ψηφιστεί από την συντριπτική πλειοψηφία του Σώματος.
<P>
(Χειροκροτήματα)

<SPEAKER ID=8 LANGUAGE="NL" NAME="Wiersma">
Κύριε Πρόεδρε, πριν από ένα χρόνο τουλάχιστον ξεκίνησε τις εργασίες της η προσωρινή επιτροπή για το Echelon και άλλα συστήματα παρακολούθησης τηλεπικοινωνιών σε μεγάλη κλίμακα. Επικρατούσαν τότε σημαντικές αμφιβολίες για τις δυνατότητες αυτής της επιτροπής να εκπληρώσει το καθήκον που της ανέθεσε το Κοινοβούλιο εντός της συγκεκριμένης προθεσμίας. Το μέλος της Ομάδας μου, ο κ. Gerhard Schmid, παρουσίασε μόλις την έκθεση με τα αποτελέσματα των εργασιών αυτής της προσωρινής επιτροπής. Θα ήθελα εξ ονόματος της Ομάδας μου να εκφράσουμε την έντονη εκτίμησή μας για το έργο που πραγματοποίησε ο εισηγητής, καθώς και ο πρόεδρος της επιτροπής, ο κ. Coelho, κατά το χρόνο που πέρασε. Στην έκθεση παρουσιάζονται για πρώτη φορά αποδείξεις ότι το Echelon υπάρχει, καθώς και αποδείξεις για τη συνεργασία πέντε κρατών τα οποία παρακολουθούν σε παγκόσμιο επίπεδο τηλεφωνικές συνδιαλέξεις και άλλα μηνύματα. Αναφέρεται επίσης ότι και άλλες χώρες, μεταξύ των οποίων τα περισσότερα κράτη μέλη της Ευρωπαϊκής Ένωσης, χρησιμοποιούν επίσης συστήματα παρακολούθησης των διεθνών τηλεπικοινωνιών.
<P>
Συγχρόνως η έκθεση διαψεύδει τον μύθο ότι το Echelon, καθώς και άλλα ανάλογα συστήματα, παρακολουθεί την παραμικρή τηλεφωνική συνδιάλεξη, το παραμικρό φαξ, και το παραμικρό μήνυμα που στέλνεται με ηλεκτρονικό ταχυδρομείο. Από τεχνικής άποψης είναι αδύνατον κάτι τέτοιο και τα περισσότερα από τα εν λόγω κράτη είναι δημοκρατίες στις οποίες ισχύουν σαφείς περιορισμοί στις δραστηριότητες των μυστικών υπηρεσιών, τουλάχιστον όσον αφορά τους πολίτες αυτών των κρατών. Συγκεκριμένα, από πληροφορίες που δημοσίευσε η ολλανδική και η γερμανική κυβέρνηση κατά τη διάρκεια των ερευνών της επιτροπής Echelon, γνωρίζουμε ότι συστήματα για την παρακολούθηση των διεθνών τηλεπικοινωνιών χρησιμοποιούνται κυρίως ως βοηθητικά μέσα στην καταπολέμηση της διεθνούς τρομοκρατίας, του εμπορίου ανθρωπίνων όντων, του λαθρεμπορίου ναρκωτικών και όπλων και για την εξασφάλιση του σεβασμού των εμπάργκο που έχει επιβάλει η διεθνής κοινότητα. Κανείς δεν έχει αντιρρήσεις για τους στόχους αυτούς, με την προϋπόθεση βέβαια να πραγματοποιούνται όλα αυτά με σωστούς δημοκρατικούς και πολιτικούς ελέγχους και με σεβασμό των διεθνών και εθνικών νόμων για την προστασία της ιδιωτικής ζωής των πολιτών. Η περιττή μυστικοπάθεια, η παρασκηνιακή λειτουργία των μυστικών υπηρεσιών και η έλλειψη διαφάνειας πολλών κυβερνήσεων εμποδίζουν τη διαφάνεια στην χρήση τέτοιων συστημάτων παρακολούθησης των διεθνών τηλεπικοινωνιών. Σαφείς και βάσιμοι κανόνες για την προστασία των ευρωπαίων πολιτών σε όλα τα κράτη μέλη της Ευρωπαϊκής αΕνωσης θα πρέπει να αποτελούν αναπόσπαστο τμήμα των θεμελιωδών δικαιωμάτων, όπως αυτά περιλαμβάνονται στον ευρωπαϊκό χάρτη. Στο πλαίσιο αυτό θα πρέπει να εξασφαλιστεί η εφαρμογή στο άμεσο μέλλον για όλους τους πολίτες της ΕΕ των αυστηρών κανόνων που ισχύουν στις περισσότερες χώρες για την παρακολούθηση των πολιτών τους.
<P>
Οι αποτελεσματικοί, δημοκρατικοί και πολιτικοί έλεγχοι στις δραστηριότητες των μυστικών υπηρεσιών, επομένως και στις παρακολουθήσεις των διεθνών τηλεφωνικών συνδιαλέξεων, αποτελούν αναπόσπαστο μέρος του δικαιώματος κάθε κράτους να αμύνεται απέναντι σε επιθέσεις από το εξωτερικό κατά της ασφάλειας των πολιτών του και του δημοκρατικού του συστήματος.
<P>
Χρειάζεται αλλαγή νοοτροπίας. Αναγκαστικά θα πρέπει να παραμείνουν απόρρητες ορισμένες πτυχές του έργου των μυστικών υπηρεσιών, υπάρχουν όμως πολλά στοιχεία τα οποία αντέχουν στο φως της ημέρας και στο δημοκρατικό έλεγχο. Μόνο χώρες οι οποίες αντιμετωπίζουν τους πολίτες τους με διαφάνεια και ειλικρίνεια μπορούν να συνεργαστούν σχετικά με τις μυστικές τους υπηρεσίες σε ευρωπαϊκό επίπεδο και μπορούν να εξασφαλίσουν την δημιουργία ευρωπαϊκού δυναμικού για τη συλλογή πληροφοριών στο πλαίσιο μίας αποτελεσματικής κοινής εξωτερικής πολιτικής και πολιτικής ασφάλειας.
<P>
Στο πλαίσιο αυτό θα πρέπει να μετατραπεί η παραδοσιακή καχυποψία των μυστικών υπηρεσιών απέναντι σε άτομα που δεν ανήκουν σε αυτές, καθώς και το επίσης παραδοσιακό προβάδισμα των εθνικών συμφερόντων, σε συνεργασία η οποία θα επισκιάσει απολύτως την συνθήκη μεταξύ Ηνωμένου Βασιλείου και Ηνωμένων Πολιτειών η οποία αποτελεί την βάση του Echelon. Όχι μόνο διότι η ευρωπαϊκή Σύνοδος Κορυφής του Ελσίνκι συμφώνησε για την δημιουργία ευρωπαϊκού δυναμικού για τη συλλογή πληροφοριών ως τμήμα της ευρωπαϊκής δύναμης επέμβασης, αλλά κυρίως επίσης διότι η καταπολέμηση π.χ. της διεθνούς τρομοκρατίας και του εμπορίου ανθρωπίνων όντων αποτελεί κοινό ευρωπαϊκό καθήκον.
<P>
Θα ήθελα να κάνω και άλλη μία παρατήρηση για το ζήτημα αυτό. Η περαιτέρω ευρωπαϊκή συνεργασία για τη συλλογή πληροφοριών, η οποία είναι επίσης σημαντική για τη θέση της Ευρωπαϊκής Ένωσης εντός την νατοϊκής συμμαχίας, θα αναγκάσει τη βρετανική κυβέρνηση να κάνει μία θεμελιώδη επιλογή: είτε θα εξακολουθεί να προτιμά την διατλαντική συνεργασία είτε θα συμμετάσχει πλήρως στη συνεργασία σε ευρωπαϊκό επίπεδο. Η απόπειρα συγκερασμού και των δύο δυνατοτήτων δεν θα ήταν μόνο αναξιόπιστη αλλά και αδύνατη στην ουσία.
<P>
Κατά την έρευνα της επιτροπής Echelon δεν βρήκαμε καμία απόδειξη για την σκόπιμη παραβίαση της ιδιωτικής ζωής των πολιτών ή για την σκόπιμη και μεγάλης κλίμακας χρήση αυτών των συστημάτων παρακολούθησης των διεθνών τηλεπικοινωνιών για άμεση βιομηχανική κατασκοπία. Ακόμα και όταν απευθυνθήκαμε άμεσα σε μεγάλες ευρωπαϊκές επιχειρήσεις δεν λάβαμε καμία αντίδραση. Από παρατηρήσεις της αμερικανικής πλευράς διαπιστώσαμε ωστόσο ότι πληροφορίες οι οποίες συγκεντρώνονται τυχαία χρησιμοποιήθηκαν όντως σε ορισμένες περιπτώσεις. Όποιος αλιεύει ρέγγες μπορεί κάποτε να πιάσει ένα σολομό και δεν ρίχνει πάντοτε αυτό το σολομό πίσω στη θάλασσα αλλά προτιμά κάποτε να τον μαγειρέψει. Όποιος διαθέτει εμπιστευτικές πληροφορίες καλά θα κάνει να τις προστατεύει. Η Ευρωπαϊκή Ένωση και τα κράτη μέλη της οφείλουν να συμβάλλουν στην προσπάθεια αυτή παρέχοντας συμβουλές, αναπτύσσοντας φιλικό προς το χρήστη κρυπτογραφικό μηχανικό εξοπλισμό και λογισμικό υπολογιστών και κυρίως ευαισθητοποιώντας τους πολίτες.
<P>

<P>
Ελπίζω να συμβάλει η έκθεση της επιτροπής Echelon ουσιαστικά προς την κατεύθυνση αυτή.

<SPEAKER ID=9 LANGUAGE="FR" NAME="Flesch">
Κύριε Πρόεδρε, αγαπητοί συνάδελφοι, εξ ονόματος της ομάδας μου θα ήθελα να συγχαρώ τον εισηγητή, Gerhard Schmid, για την εξαίρετη έκθεσή του, η οποία καταλήγει στο συμπέρασμα ότι υπάρχει ένα παγκόσμιο σύστημα παρακολούθησης των επικοινωνιών στο πλαίσιο της συμφωνίας UKUSA το οποίο φέρει ασφαλώς την ονομασία Echelon και χρησιμοποιείται για την παρακολούθηση των ιδιωτικών και οικονομικών επικοινωνιών, όχι όμως και των στρατιωτικών. Συμπεραίνει επίσης ότι οι τεχνικές δυνατότητες του εν λόγω συστήματος δεν είναι ενδεχομένως τόσο μεγάλες όσο πιστεύεται, επιβάλλεται πάντως η λήψη προληπτικών μέτρων.
<P>
Αντίθετα με τη γνώμη της μειοψηφίας, ο εισηγητής ανησυχεί εξίσου για την οικονομική κατασκοπεία και για τις υποκλοπές σε επίπεδο ατόμων. Πράγματι, προτείνει οκτώ συγκεκριμένα μέτρα για την ενίσχυση της προστασίας των δικαιωμάτων των πολιτών στο πλαίσιο των διαφόρων διεθνών συνθηκών και καλεί τα κράτη μέλη και το Συμβούλιο να εγκρίνουν επτά τουλάχιστον ειδικά μέτρα στον τομέα των εθνικών νομοθετικών μέτρων για την προστασία των πολιτών. Βεβαίως, προτείνονται και ορισμένα μέτρα για τις επιχειρήσεις, περιλαμβάνουν, όμως, λιγότερα κίνητρα και έχουν μικρότερη εμβέλεια σε σχέση με τα μέτρα που αφορούν τις υποκλοπές προσωπικών συνδιαλέξεων.
<P>
Αν και είμαι πολίτης μιας χώρας της οποίας η υπηρεσία πληροφοριών είναι σαφώς λιγότερο δραστήρια σε σύγκριση με τις υπηρεσίες πληροφοριών των μεγάλων γειτόνων ή συμμάχων της, θεωρώ ότι η πρόταση περί κατάργησης των μυστικών υπηρεσιών είναι μη ρεαλιστική και μάταιη. Μυστικές υπηρεσίες υπάρχουν και θα εξακολουθήσουν να υπάρχουν. Οφείλουμε λοιπόν να εξαγάγουμε πολιτικά συμπεράσματα και να αναζητήσουμε λύσεις σε αυτό το επίπεδο: να παρακολουθούμε τη δραστηριότητα των εν λόγω υπηρεσιών, να τις υποβάλλουμε σε δικαστικό και κοινοβουλευτικό έλεγχο, να θεσπίσουμε κοινούς κανόνες προστασίας των πολιτών, ανάλογα με το υψηλότερο εθνικό επίπεδο, και τούτο σε ολόκληρο το έδαφος της Ένωσης. Υπό αυτό το πρίσμα οφείλουμε επίσης να εξετάσουμε τις προτάσεις των παραγράφων 16 και 17 του ψηφίσματος. Στην ουσία, με την ενίσχυση της ευρωπαϊκής πολιτικής ασφάλειας και άμυνας και με την αυξανόμενη συμμετοχή της Ευρωπαϊκής Ένωσης στην πρόληψη και στη διαχείριση κρίσεων, η συνεργασία των υπηρεσιών πληροφοριών εντατικοποιείται και, αργά ή γρήγορα, η Ένωση θα πρέπει να αποκτήσει αυτόνομο ευρωπαϊκό μηχανισμό πληροφοριών. Αυτό μπορεί να γίνει μόνο με τη δημιουργία συστήματος δημοκρατικού ελέγχου και εποπτείας.
<P>
Όσον αφορά το Echelon, το ψήφισμα ζητεί ρητώς από τη Γερμανία και το Ηνωμένο Βασίλειο να θέσουν ως προϋπόθεση για την έγκρισης της παρακολούθησης επικοινωνιών από υπηρεσίες πληροφοριών των ΗΠΑ στην επικράτειά τους, το σεβασμό της ΕΣΔΑ και της νομολογίας του ΕΔΔΑ.
<P>
Χωρίς καμία πρόθεση να αποσπάσει την προσοχή από τα σοβαρά θέματα, ο εισηγητής έδωσε έμφαση στα σημεία που έπρεπε, ανταποκρίθηκε πλήρως στην εντολή που είχε λάβει η προσωρινή επιτροπή για το Echelon και παρέδωσε στο Σώμα αυτό ένα εργαλείο το οποίο καθιστά δυνατή τη συνέχιση των συναφών κοινοβουλευτικών εργασιών με γνώμονα την καλύτερη προστασία των πολιτών.
<P>
(Χειροκροτήματα)

<SPEAKER ID=10 NAME="McKenna">
Κύριε Πρόεδρε, θεωρούμε ενθαρρυντικό το γεγονός ότι η έκθεση αναγνωρίζει και δέχεται ότι το Echelon υπάρχει. Πρόκειται για ένα θέμα το οποίο η Ομάδα των Πρασίνων έχει θέσει εδώ και πολύ καιρό ενώπιον του Σώματος, και για το οποίο επιτέλους δικαιωνόμαστε. Ωστόσο, η έκθεση δεν συνάγει κανένα πολιτικό συμπέρασμα. Με εξαιρετικά υποκριτικό τρόπο, επίσης, επικρίνει το σύστημα παρακολούθησης Echelon ενώ ταυτόχρονα σχεδιάζεται η δημιουργία μιας ευρωπαϊκής μυστικής υπηρεσίας. Με άλλα λόγια, δεν υπάρχει πρόβλημα με το σύστημα αυτό καθαυτό, απλώς η Ευρωπαϊκή Ένωση θέλει να είναι σε θέση να κάνει το ίδιο και να έχει το δικό της ανάλογο σύστημα. Η έκθεση, αφελώς, αφήνει την εντύπωση ότι, εάν υπάρχει κάποιο είδος δημοκρατικού ελέγχου, όλα θα είναι εντάξει.
<P>
Είναι ευρέως γνωστό ότι πουθενά στον κόσμο δεν υπάρχει αποτελεσματικός μηχανισμός δημοσίου ελέγχου των μυστικών υπηρεσιών και των αντιδημοκρατικών μεθόδων τους. Εκ φύσεως, οι μυστικές υπηρεσίες δεν ελέγχονται και, συνεπώς, εμείς, ως μέλη του Κοινοβουλίου που ισχυριζόμαστε ότι ενδιαφερόμαστε για τα ανθρώπινα δικαιώματα και τις θεμελιώδεις πολιτικές ελευθερίες, θα πρέπει να αμφισβητούμε την ίδια την ύπαρξή τους. Αντ' αυτού όμως, η έκθεση αυτή υπηρετεί το στόχο της νομιμοποίησης μιας ευρωπαϊκής μυστικής υπηρεσίας, η οποία αναπόφευκτα θα παραβιάζει θεμελιώδη δικαιώματα - όπως ακριβώς συμβαίνει με το σύστημα Echelon.
<P>
Η προσωρινή επιτροπή και η έκθεση εστιάζονται κυρίως στην απειλή για τον ευρωπαϊκό βιομηχανικό ανταγωνισμό και στην απειλή της βιομηχανικής κατασκοπείας. Δεν είναι όμως αυτό το σημαντικότερο και το ουσιαστικότερο ζήτημα. Το πραγματικό ζήτημα, το οποίο απουσιάζει παντελώς από την έκθεση, είναι ότι κανένας δεν μπορεί πλέον να επικοινωνήσει εμπιστευτικά. Αυτή είναι η πραγματική απειλή για όλους μας. Η πολιτική κατασκοπεία αποτελεί πολύ μεγαλύτερη απειλή από ό,τι η οικονομική. Πρόσφατα, υπήρξαν αναφορές σε βρετανικές εφημερίδες ότι ευρωπαίοι ηγέτες διέταξαν αστυνομικές υπηρεσίες και υπηρεσίες πληροφοριών να συντονίσουν τις προσπάθειές τους για τον εντοπισμό και την παρακολούθηση ατόμων που συμμετέχουν σε διαδηλώσεις κατά του καπιταλισμού. Το γεγονός αυτό θα δώσει το πράσινο φως στις μυστικές υπηρεσίες να θέσουν υπό παρακολούθηση άτομα των οποίων οι δραστηριότητες είναι απολύτως νόμιμες και δημοκρατικές. Ολόκληροι πολιτικοί και κοινωνικοί χώροι θα ποινικοποιηθούν. Η αστυνομία και οι μυστικές υπηρεσίες θα έχουν πρόσβαση σε πολύ προσωπικές πληροφορίες για διάφορα άτομα, ενώ τα άτομα αυτά δεν θα έχουν κανένα λόγο ή έλεγχο επ' αυτού.
<P>
Η έκθεση καταβάλλει μεγάλες προσπάθειες για να αποσιωπήσει τους κινδύνους αυτούς. Επίσης, αγνοεί τα σχέδια δημιουργίας του συστήματος παρακολούθησης Enfopol στην Ευρωπαϊκή Ένωση, που προχωρούν ακάθεκτα. Εμείς, ως μέλη του Ευρωπαϊκού Κοινοβουλίου, θα πρέπει να απαιτήσουμε την προστασία των ατομικών ελευθεριών και του απορρήτου της ιδιωτικής ζωής, όπως αυτά κατοχυρώνονται από το άρθρο 8 της Ευρωπαϊκής Σύμβασης και από το άρθρο 6 της Συνθήκης ΕΕ, καθώς και ότι κανείς δεν θα πρέπει να είναι υποχρεωμένος να ζει υπό διαρκή έλεγχο, με πιθανότητα άγνωστες δυνάμεις να αποκτήσουν πρόσβαση σε κάθε επικοινωνία του.
<P>
Τέλος, η έκθεση δεν θέτει το Ηνωμένο Βασίλειο ενώπιον των ευθυνών του. Θα έπρεπε, τουλάχιστον, να είχε ζητηθεί από το Ηνωμένο Βασίλειο να αποχωρήσει από τη διαχείριση του συστήματος Echelon και θα έπρεπε επίσης να είχε ζητηθεί από τη Γερμανία να κλείσει τη βάση παρακολούθησης που βρίσκεται στο έδαφός της. Οι ευθύνες αυτών των κρατών μελών, τα οποία συνεργάζονται, αποσιωπήθηκαν πλήρως.

<SPEAKER ID=11 NAME="Di Lello Finuoli">
Κύριε Πρόεδρε, το ECHELON ως σύστημα αδιάκριτης παρακολούθησης επικοινωνιών, δεδομένων και εγγράφων υπάρχει και αποτελεί ένα σημαντικό βήμα μπροστά. Από εδώ και εμπρός τα όργανα της Ένωσης και, ιδιαίτερα, οι εκπρόσωποι του Συμβουλίου και της Επιτροπής δεν θα μπορούν πια να λένε ότι πρόκειται για ανεξέλεγκτες ειδήσεις του Τύπου. Υπάρχει, όμως, μια ασυνέπεια μεταξύ των διαπιστώσεων και των συμπερασμάτων της έκθεσης, επειδή υπάρχει σημαντική παραβίαση του θεμελιώδους δικαίου όσον αφορά τον σεβασμό της ιδιωτικής ζωής, που κατοχυρώνεται από το άρθρο 8 της ΕΣΔΑ και από το άρθρο 6 της Συνθήκης για την Ευρωπαϊκή Ένωση.
<P>
Το σύστημα, πράγματι, λόγω των τεχνικών του δυνατοτήτων, καταργεί τη σχέση αναλογικότητας που, ακριβώς κατά την έννοια του άρθρου 8 της ΕΣΔΑ, πρέπει να υπάρχει ανάμεσα στην επέμβαση στην ιδιωτική ζωή και στο συμφέρον που επιζητείται να προστατευθεί με την παρακολούθηση. Αυτό είναι ακόμα πιο σοβαρό, επειδή σήμερα, με αυτές τις τεχνικές δυνατότητες, οι παρακολουθήσεις γίνονται από μία τρίτη χώρα στην επικράτεια και εις βάρος πολιτών των χωρών της Ένωσης, χωρίς να υπάρχει καμία δυνατότητα δικαστικού, διοικητικού ή κοινοβουλευτικού ελέγχου.
<P>
Το περαιτέρω πρόβλημα είναι ότι μία από τις χώρες που διαχειρίζονται το σύστημα ECHELON είναι το Ηνωμένο Βασίλειο, μέλος της Ευρωπαϊκής Ένωσης, ενώ άλλες χώρες μέλη, όπως η Γερμανία, έχουν θέσει στη διάθεσή του την επικράτειά τους για την εγκατάσταση κεραιών, βάσεων ακρόασης και άλλων. Εν ολίγοις, η ομάδα των αγγλόφωνων χωρών που διαχειρίζεται το ECHELON κάνει ό,τι θέλει με την ιδιωτική ζωή των ευρωπαίων πολιτών, όπως αναγνωρίζεται ρητώς στο σημείο 26 των συμπερασμάτων, το οποίο ανέφερε και η συνάδελφος Flesch, υπάρχει δηλαδή παράβαση του άρθρου 8 της ΕΣΔΑ. Όμως, αντί να εμπιστευθούμε, όπως λέμε στην πατρίδα μου, "τα πρόβατα στο λύκο" , έπρεπε να επιβεβαιώσουμε τουλάχιστον την παράβαση αυτού του άρθρου από το Ηνωμένο Βασίλειο και να αναγνωρίσουμε το ασύμβατο της συμμετοχής του Ηνωμένου Βασιλείου στο σύστημα ECHELON με τις δεσμεύσεις που έχει αναλάβει με τις ευρωπαϊκές Συνθήκες.
<P>
Η πραγματική προστασία των θεμελιωδών δικαιωμάτων στις ΗΠΑ είναι ουσιώδης για την αξιοπιστία και για τη δημοκρατική νομιμοποίηση αυτής της χώρας. Επιλέχθηκε όμως για άλλη μια φορά να χαθεί μια ευκαιρία, για μας τουλάχιστον, να επιβεβαιώσουμε μια δημοκρατική αρχή. Για άλλους, αντίθετα, σε μια ιστορική στιγμή κατά την οποία μαζεύονται πυκνά σύννεφα πάνω από το δικαίωμα διαφωνίας στην ΕΕ και σε παγκόσμιο επίπεδο - όπως διδάσκει η Γένοβα - δεν τέθηκε καν η σκέψη να καταργήσουν ή τουλάχιστον να προσπαθήσουν να τροποποιήσουν και να περιορίσουν ένα σύστημα αδιάκριτης παρακολούθησης, ένα σύστημα από τα πιο χρήσιμα για τον κοινωνικό έλεγχο και για την ενδεχόμενη καταστολή.
<P>
Κύριε Πρόεδρε, το θεμελιώδες δικαίωμα της ιδιωτικής ζωής, που είναι τόσο επίσημα εγγεγραμμένο στις Συνθήκες μας και στον Χάρτη των Θεμελιωδών Δικαιωμάτων, με την έκθεση αυτή και με την έλλειψη κατάλληλων συμπερασμάτων, παραμένει ένα δικαίωμα στο χαρτί, ακόμα χειρότερα, παραμένει θλιβερά ένα χάρτινο δικαίωμα!

<SPEAKER ID=12 LANGUAGE="FR" NAME="Marchiani">
Κύριε Πρόεδρε, αγαπητοί συνάδελφοι, εξ ονόματος της Ομάδας Ένωση για την Ευρώπη των Εθνών, θα ήθελα να συγχαρώ τον εισηγητή, κ. Schmid, για την ικανότητα και το ταλέντο του καθώς και τον πρόεδρο της επιτροπής που διηύθυνε τις σχετικές συζητήσεις και εργασίες με τόσο πολιτισμένο τρόπο. Δεν μπορούμε, όμως, να αποδεχθούμε το πολιτικό συμπέρασμα στο οποίο καταλήγει η εν λόγω έκθεση και, συνεπώς, θα την καταψηφίσουμε. Ζητώ από όσο το δυνατό περισσότερους συναδέλφους να πράξουν το ίδιο.
<P>
Πράγματι, η έκθεση επιβεβαιώνει - όπως ήδη ειπώθηκε - την ύπαρξη ενός αμερικανικού συστήματος κατασκοπείας, το οποίο λειτουργεί υπό τον έλεγχο των Αμερικανών με τη συνενοχή δύο κρατών μελών, κατά παράβαση του άρθρου 6 της Συνθήκης για την ΕΕ, κατά παράβαση των πλέον βασικών κανόνων περί σεβασμού της ιδιωτικής ζωής και το οποίο αναπτύσσει έντονη δραστηριότητα στον τομέα της οικονομικής κατασκοπείας προς όφελος των αμερικανικών επιχειρήσεων.
<P>
Η έκθεση αποδεικνύει ότι έχουν πραγματοποιηθεί ενέργειες κατασκοπείας εις βάρος των ευρωπαϊκών επιχειρήσεων Siemens, Dassault, Philipps, Thomson, Airbus, γεγονός που έχει πλήξει σοβαρά την απασχόληση των ευρωπαίων εργαζομένων, στο ευρωπαϊκό εμπορικό ισοζύγιο και στις αμυντικές βιομηχανίες των χωρών μας.
<P>
Η αγγλοσαξονική πλειοψηφία του Σώματος έδωσε μεγαλύτερο βάρος στην αλληλεγγύη στο πλαίσιο της ατλαντικής συμμαχίας παρά στο πλαίσιο της Ευρωπαϊκής Ένωσης. Λυπούμαστε, αλλά η έκθεση αυτή δεν απαντά σε δύο κρίσιμα ερωτήματα. Το πρώτο: τη στιγμή που έχει αποδειχθεί ότι μία τουλάχιστον χώρα, το Ηνωμένο Βασίλειο, συμμετέχει, κατά παράβαση της Συνθήκης για την ΕΕ, σε δραστηριότητες κατασκοπείας κατά της Ευρώπης, ποιες είναι οι κυρώσεις που πρέπει να επιβληθούν; Πρώτο ερώτημα στο οποίο δεν δίδεται απάντηση! Δεύτερο ερώτημα: από τις εργασίες της επιτροπής μας προκύπτει σαφώς ότι, όσο συμμετέχουμε στο σύστημα του ΝΑΤΟ, όσο δεν μπορούμε να αποδεσμευθούμε από τα υλικοτεχνικά μέσα του ΝΑΤΟ, δεν μπορεί να υπάρξει ανεξάρτητη κοινή ευρωπαϊκή πολιτική και πολιτική ασφαλείας. Λυπούμαστε πραγματικά για τούτο. Το συμπέρασμα στο οποίο καταλήγει η έκθεση είναι καθαρά απογοητευτικό.

<SPEAKER ID=13 NAME="Turco">
Κύριε Πρόεδρε, ως ευρωπαίος πολίτης πρώτα παρά ως βουλευτής, θα ήθελα να εκφράσω ταπεινά την αγανάκτησή μου για τον τρόπο που εξελίχθηκαν οι εργασίες της επιτροπής. Η επιτροπή εργάσθηκε παραβιάζοντας συστηματικά τον κοινοβουλευτικό κανονισμό, παραβιάζοντας την υποχρέωση διαφάνειας των δραστηριοτήτων του Κοινοβουλίου, παραβιάζοντας το δικαίωμα πρόσβασης του κοινού στα έγγραφα.
<P>
Αυτή η διαχείριση των εργασιών, χωρίς να αφαιρεί τίποτα από το έργο του προέδρου Coelho και του εισηγητή Schmid, ήταν απαραίτητη όχι για να προστατευθεί η ευρωπαϊκή ασφάλεια - που σ' αυτό το πεδίο είναι μια αφηρημένη έννοια - αλλά για να συγκαλυφθεί η ευθύνη των χωρών μελών της Ένωσης. Στην έκθεση δηλώνεται με απόλυτη βεβαιότητα ότι το ECHELON υπάρχει, ότι κατασκοπεύει συστηματικά και μαζικά πολίτες και επιχειρήσεις των χωρών μελών της Ένωσης και ότι το Ηνωμένο Βασίλειο αποτελεί μέρος του συστήματος, αλλά δεν κατηγορείται ανοιχτά, επειδή συστηματικές και γενικευμένες παρακολουθήσεις, φιλτραρισμένες με μηχανές αναζήτησης, εκτελούνται ήδη από τη Γερμανία, ενώ η Ολλανδία, που προφανώς διαθέτει την τεχνολογία, οργανώνεται αυτόν τον καιρό νομοθετικά για να το κάνει και η ίδια.
<P>
Από την έκθεση προκύπτει ότι το ECHELON είναι το όχημα εκείνων που δεν αναγνωρίζουν στον πολίτη το δικαίωμα στην ιδιωτική ζωή και την υποτάσσουν στην εθνική ασφάλεια, η οποία τίθεται σε κίνδυνο προπαντός από την ανικανότητα των υπεύθυνων πολιτικών να προβλέψουν, να προλάβουν και να αντιμετωπίσουν τις απειλές.
<P>
Ενώπιον όλων αυτών, από την έκθεση προκύπτει, ως συγκεκριμένη και άμεση λύση, η έκκληση προς τις επιχειρήσεις και τους πολίτες να κρυπτογραφούν τα έγγραφα, σαν να μην ήταν γνωστή η αδιάσπαστη σχέση μεταξύ της ανάπτυξης κρυπτογραφικών-κρυπτοαναλυτικών συστημάτων και τεχνικών παρακολούθησης.
<P>
Κύριε Πρόεδρε, στη γνώμη της μειοψηφίας θα πρέπει να ανευρεθεί η μοναδική πολιτική απάντηση που είναι δυνατόν να δοθεί σήμερα και η οποία διέρχεται ουσιαστικά από τον δημοκρατικό έλεγχο.

<SPEAKER ID=14 LANGUAGE="NL" NAME="Belder">
Κύριε Πρόεδρε, η προσωρινή επιτροπή Echelon κατέληξε σε μία ουσιαστική μελέτη, την οποία υποστηρίζει το σύνολο σχεδόν του πολιτικού φάσματος, τουλάχιστον όσον αφορά την ανάλυση που πραγματοποιεί.
<P>

<P>
Ωστόσο, είναι ιδιαίτερα ευαίσθητο το ζήτημα της αναγκαιότητας περισσότερης ευρωπαϊκής συνεργασίας στις δραστηριότητες συλλογής πληροφοριών. Θα αρκούσε να δηλώσει κανείς ότι η συνεργασία σε περιπτώσεις που αφορούν την άμυνα και ασφάλεια αποτελεί κοινή ευθύνη των κρατών μελών τα οποία οφείλουν να φροντίσουν για την προστασία της ιδιωτικής ζωής. Η έκθεση δεν μπορεί να αναφερθεί σε όλα τα πολιτικά ζητήματα. Παρατηρήσεις σχετικά με την ανάγκη στενότερης συνεργασίας θα έπρεπε επομένως να είχαν παραμείνει εκτός της έκθεσης. Μέχρι σήμερα δεν χρησιμοποιούνται επαρκώς οι δυνατότητες που διαθέτουμε για ανταλλαγή πληροφοριών. Η προστασία της ιδιωτικής ζωής αποτελεί ζήτημα προβληματικό και οι διαφορές μεταξύ των κρατών μελών είναι σημαντικές. Δεν θα μπορέσει επομένως να επιτευχθεί συνεπής ανταλλαγή πληροφοριών πολύ εύκολα στο άμεσο μέλλον.
<P>
Ο κύριος λόγος για την σύσταση της προσωρινής επιτροπής ήταν ο φόβος της βιομηχανικής κατασκοπίας. Δεν υπάρχει λόγος να αμφιβάλει κανείς ότι οι κύριοι στόχοι των υπηρεσιών πληροφοριών είναι στρατιωτικοί ή αφορούν την ασφάλεια. Όπως θα περίμενε κανείς σε δραστηριότητες μυστικών υπηρεσιών, δεν υπάρχουν αποδείξεις συγκεκριμένης βιομηχανικής κατασκοπίας από τις ΗΠΑ. Τα πορίσματα της έρευνας δεν επιβεβαιώνουν επίσης την ύπαρξη δράσης από τις ΗΠΑ για δωροδοκίες των Eυρωπαίων. Οι περιορισμένες δυνατότητες ελέγχου υπογραμμίζουν την ανάγκη να αναπτυχθούν καλές μέθοδοι κρυπτογράφησης. Παρόλο που η μυστικοπάθεια αποτελεί χαρακτηριστικό των δραστηριοτήτων των υπηρεσιών συλλογής πληροφοριών, απαιτούνται περισσότεροι έλεγχοι. Τα κράτη μέλη οφείλουν να εποπτεύουν το σεβασμό της εντολής που δίνουν στις υπηρεσίες πληροφοριών τους. Για το λόγο αυτό υπέβαλα τροπολογία για την προστασία των τηλεπικοινωνιών από παρακολουθήσεις οι οποίες διεξάγονται άνευ ελέγχου. Στρέφοντας την προσοχή μας σε αυτή την μορφή παρακολουθήσεων μπορούμε να προσπαθήσουμε να καταπολεμήσουμε τις καταχρήσεις που πραγματοποιούνται στις περιπτώσεις αυτές. Τα κράτη μέλη έχουν αναλάβει τέτοια υποχρέωση από την ΚΕΠΠΑ. Αυτό δεν ισχύει μόνο για τους πολίτες τους. Επίσης θα πρέπει να φροντίζουν ώστε να μην δρουν οι υπηρεσίες πληροφοριών τους με μεθόδους που παραβιάζουν την ιδιωτική ζωή των πολιτών.
<P>
Θα μπορούσαμε επίσης να επιδιώξουμε τη σύναψη τέτοιων συμφωνιών σε ευρύτερη κλίμακα, ιδιαίτερα με τις ΗΠΑ.

<SPEAKER ID=15 NAME="Coelho">
Κύριε Πρόεδρε, αγαπητοί συνάδελφοι, θα προβώ σε πέντε σύντομες παρατηρήσεις· η πρώτη για να ευχαριστήσω όλους όσοι συνεργάστηκαν στενά για να επιτευχθεί το τελικό αποτέλεσμα: οι ειδικοί και οι τεχνικοί που καλέσαμε και όσοι μας απέστειλαν τις μελέτες τους και τις απόψεις τους με αλληλογραφία και ηλεκτρονικό ταχυδρομείο, οι συντονιστές των πολιτικών ομάδων και οι βουλευτές, το προσωπικό της επιτροπής μας που με υψηλή ποιότητα εργασίας υποστήριξε το έργο μας και τον εισηγητή κ. Gerhard Schmid, που πραγματοποίησε ένα εξαίρετο έργο και απέδειξε για άλλη μία φορά τις μεγάλες ανθρώπινες και πολιτικές αρετές του. Ήταν εύκολο να προεδρεύσει κανείς στην επιτροπή αυτή με ένα εισηγητή τέτοιου είδους.
<P>
Δεύτερο: το Echelon υπάρχει, με αυτό ή άλλο όνομα. Το Ευρωπαϊκό Κοινοβούλιο δεν πρέπει να έχει αμφιβολίες σχετικά με αυτό.
<P>
Tρίτον: το Echelon περικλείει ένα κίνδυνο, ένα σοβαρό κίνδυνο κακής χρήσης του δικτύου αυτού, ένα κίνδυνο που είναι εμπορικός, που διακυβεύει την έννοια του θεμιτού εμπορίου, αλλά και ένα κίνδυνο επίσης για την ελευθερία των πολιτών. Η ίδια η Ένωση, που εξήγγειλε τον Χάρτη των Θεμελιωδών Δικαιωμάτων και ο οποίος ελπίζω να εγκριθεί με δεσμευτική ισχύ, δεν μπορεί να παραγνωρίζει την πτυχή αυτή.
<P>
Τέταρτο: πρέπει να βελτιωθεί η σχέση μεταξύ Ευρωπαϊκής Ένωσης και Ηνωμένων Πολιτειών, πρέπει να καταστεί πιο αποτελεσματική. Όταν μεταβήκαμε στις Ηνωμένες Πολιτείες τύχαμε της καλής υποδοχής του Κογκρέσου και της εχθρότητας της αμερικανικής κυβέρνησης. Η έκθεση περιλαμβάνει διάφορες συστάσεις που είναι σημαντικές. Η Ευρώπη και οι Ηνωμένες Πολιτείες πρέπει να συνεργαστούν με αμοιβαία εμπιστοσύνη (υπογραμμίζω: με αμοιβαία εμπιστοσύνη) στο όνομα των κοινών αξιών που αναμφισβήτητα ασπάζονται.
<P>
Και, τέλος, υπάρχουν 44 συστάσεις. Διαψεύδοντας όσους προφήτευαν ότι η επιτροπή δεν θα παρήγαγε τίποτα το συγκεκριμένο, προτείνουμε στην Oλομέλεια αυτή 44 συστάσεις. Υπογραμμίζω την ανάγκη ενίσχυσης της Ευρωπαϊκής Σύμβασης των Δικαιωμάτων του Ανθρώπου όσον αφορά την προστασία της ιδιωτικής ζωής στην κοινωνία της πληροφορίας, την ανάγκη κοινοβουλευτικού και δικαστικού ελέγχου σχετικά με τη δραστηριότητα των μυστικών υπηρεσιών, την ανάγκη γενίκευσης των πρακτικών προστασίας όπως η χρήση της κρυπτογραφίας και των ψηφιακών υπογραφών, την ανάγκη των ίδιων των ευρωπαϊκών θεσμικών οργάνων να δώσουν το παράδειγμα χρήσης αυτών των τεχνολογιών. Και τέλος το ρητό αίτημα προς τις χώρες της Ένωσης να διασφαλίσουν μελλοντικά ότι η χρήση του εδάφους της από υπηρεσίες πληροφοριών, δικές της ή τρίτων χωρών, θα πραγματοποιείται στο πλαίσιο της τήρησης της Ευρωπαϊκής Σύμβασης των Δικαιωμάτων του Ανθρώπου.

<SPEAKER ID=16 LANGUAGE="DA" NAME="Lund">
Κύριε Πρόεδρε, πρώτα από όλα αξίζει ένα μεγάλο ευχαριστώ στον κ. Schmid για το εξαιρετικό έργο του. Θεωρώ ότι είναι δικαιολογημένο να εξαίρουμε το έργο αυτό για δύο λόγους. Αφενός επειδή ήταν πραγματικά τεράστιο και αφετέρου επειδή θεωρώ ότι υπάρχει λόγος να συγχαρούμε τον κ. Schmid επειδή δεν ενέδωσε στον πειρασμό του εντυπωσιασμού όπως θα μπορούσαμε να πούμε. Υπήρχε τέτοιος πειρασμός αλλά ο κ. Schmid παρέμεινε στα γεγονότα και την πραγματικότητα.
<P>
Έχουμε πλέον ανακαλύψει ότι το Echelon υπάρχει και μας οδηγεί φυσικά να εστιάσουμε στο δίλημμα ότι από τη μία πλευρά τα κράτη έχουν το νόμιμο δικαίωμα μεταξύ άλλων και μέσω της παρακολούθησης να προστατεύονται και να προστατεύουν τους πολίτες τους από επιθέσεις και τρομοκρατία, ενώ από την άλλη πλευρά έχουν οι ίδιοι πολίτες και οι επιχειρήσεις ανάγκη για προστασία από την κατάχρηση αυτή της παρακολούθησης. Και προσωπικά θεωρώ ότι η έκθεση του κ. Schmid, επί της οποίας πρόκειται να ψηφίσουμε σήμερα, εστιάζεται καλά στο μέλλον και προβαίνει σε καλές προτάσεις για πρωτοβουλίες. Μπορώ μόνο να επισημάνω ορισμένα σημεία, πρωτίστως δε ότι τα κράτη μέλη πρέπει να επεξεργαστούν έναν κώδικα δεοντολογίας, ο οποίος θα εξασφαλίζει την προστασία των πολιτών και των επιχειρήσεων σε όλη την Ευρώπη όπως προκύπτει από τον Χάρτη Θεμελιωδών Δικαιωμάτων.
<P>
Θεωρώ επίσης ότι είναι σωστό να επισημάνουμε την ανάγκη να καταλήξουμε σε μια κατανόηση και να συνάψουμε μια συμφωνία μεταξύ της ΕΕ και των ΗΠΑ ώστε να υπάρχει αμοιβαίος σεβασμός για την προστασία των πολιτών και των επιχειρήσεων. Έχουμε ανάγκη για όσο το δυνατόν πιο ισχυρούς διεθνείς κανόνες στον συγκεκριμένο τομέα. Η ανάγκη για ύπαρξη κοινοβουλευτικού ελέγχου και δικαστικού ελέγχου των υπηρεσιών πληροφοριών τονίζεται και αυτή, ενώ τέλος πιστεύω ότι το τέταρτο σημαντικό σημείο είναι ότι έχουμε υποχρέωση τόσο από πλευράς Ευρωπαϊκής Ένωσης όσο και από πλευράς κρατών μελών να εξασφαλίσουμε στους πολίτες μας βασική ενημέρωση για τους κινδύνους που ενέχονται στην παρακολούθηση και πώς οι πολίτες και οι επιχειρήσεις μπορούν καλύτερα να προφυλαχτούν από τέτοια κατάχρηση. Θέλω να πω ότι με την παρούσα έκθεση τα κράτη μέλη δεν μπορούν πλέον να θάβουν το κεφάλι τους στην άμμο ως προς αυτό το ζήτημα. Δεν μπορούν πλέον να ισχυρίζονται ότι είναι μόνο κάτι που έχουν μάθει από τις εφημερίδες. Τώρα υπάρχει ανάγκη τα κράτη να αναλάβουν τις ευθύνες τους για να προστατέψουν τους πολίτες τους και τις επιχειρήσεις τους από τυχόν παραβιάσεις.

<SPEAKER ID=17 LANGUAGE="NL" NAME="Plooij-van Gorsel">
Κύριε Πρόεδρε, συνάδελφοι, κυρία Πρόεδρε του Συμβουλίου, κύριε Επίτροπε, το Echelon υπάρχει. Αυτό αναφέρθηκε σήμερα κιόλας με διάφορους τρόπους. Ελπίζω να συνειδητοποιείτε ωστόσο ότι η ύπαρξή του αποδείχτηκε χάρη στην αποφασιστικότητα του Κοινοβουλίου μας. Διότι όταν το 1997 είχα υποβάλει ερωτήσεις σχετικά με αυτό προς το Συμβούλιο και την Επιτροπή, οι ερωτήσεις μου δεν είχαν ληφθεί στα σοβαρά. Η κατάσταση σήμερα είναι εντελώς διαφορετική. Η ολλανδική κυβέρνηση δημοσίευσε έκθεση η οποία αποδεικνύει ότι το Echelon υπάρχει, ενώ το Συμβούλιο ανάφερε ότι προσυπογράφει τα πορίσματα της έρευνάς μας.
<P>
Αλλά και οι Ηνωμένες Πολιτείες παραδέχονται ανοικτά ότι 5% όλων των πληροφοριών που συλλέγουν οι ΗΠΑ για οικονομικούς σκοπούς δεν προέρχεται από διαφανείς πηγές. Έχει υπολογιστεί ότι η πρακτική αυτή προσφέρει στις αμερικανικές επιχειρήσεις περισσότερο από επτά δισεκατομμύρια σε συμβόλαια. Για το λόγο αυτό θα πρέπει να συναφθούν διεθνείς συμφωνίες, κατά προτίμηση στο πλαίσιο του Παγκόσμιου Οργανισμού Εμπορίου.
<P>

<P>
Ένα άλλο ζήτημα αφορά την κρυπτογράφηση, ζήτημα ουσιαστικής σημασίας στη συζήτηση για την προστασία των πολιτών και των επιχειρήσεων. Η προστασία της ιδιωτικής ζωής μέσω της νομοθεσίας μπορεί να εξασφαλιστεί μόνον εφόσον ο νόμος γίνεται σεβαστός. Ο σεβασμός της νομοθεσίας είναι ιδιαίτερα δύσκολος όσον αφορά τη διεθνή κατασκοπία. Για το λόγο αυτό η κρυπτογράφηση πληροφοριών είναι απαραίτητη και θα πρέπει οι πολίτες να είναι σε θέση να προστατεύονται από την κατασκοπία.
<P>
Για το λόγο αυτό, κύριε Πρόεδρε, χαίρομαι που ο Επίτροπος Liikanen υπέβαλε αυτές τις προτάσεις για συμπληρωματική νομοθεσία ή για μέτρα σχετικά με το συγκεκριμένο ζήτημα. Γιατί ό,τι είναι τεχνολογικά δυνατό πραγματοποιείται στις μέρες μας.

<SPEAKER ID=18 LANGUAGE="NL" NAME="Buitenweg">
Κύριε Πρόεδρε, δεν αποτελεί μυστικό το γεγονός ότι η Ομάδα Ι των Πρασίνων ήθελε να χρησιμοποιηθεί ένα ισχυρότερο ερευνητικό όργανο, μία εξεταστική επιτροπή, προκειμένου να διαπιστωθεί η αλήθεια σχετικά με το Echelon, όμως η πλειοψηφία του Κοινοβουλίου δεν τόλμησε δυστυχώς να αποφασίσει κάτι τέτοιο. Συστάθηκε βέβαια μία προσωρινή επιτροπή, γεγονός θετικό. Παρόλο που μία εξεταστική επιτροπή θα μπορούσε ενδεχομένως να είχε συγκεντρώσει περισσότερες αποδείξεις, μπορώ εκ των υστέρων να πω ότι αυτό που απογοήτευσε την Ομάδα μου δεν είναι η έλλειψη στοιχείων αλλά τα συμπεράσματα που εξήχθησαν.
<P>
Οι παρακολουθήσεις μπορεί να είναι κάποτε αναγκαίες, ωστόσο η γενική παρακολούθηση των πολιτών μας και των μη κυβερνητικών οργανώσεων βρίσκεται σε σύγκρουση με την Ευρωπαϊκή Σύμβαση για τα Ανθρώπινα Δικαιώματα, διότι εξ ορισμού δεν χαρακτηρίζεται από αναλογικότητα. Παρόλο που γίνεται αναφορά στην σύμβαση αυτή, δεν αναφέρεται πουθενά ρητά στα συμπεράσματα ότι το Echelon παραβιάζει τα δικαιώματα των πολιτών. Ούτε επίσης αναφέρεται ότι το Ηνωμένο Βασίλειο και η Γερμανία οφείλουν να διακόψουν τις διευκολύνσεις που παρέχουν στο Echelon. Φυσικά δεν θα αλλάξει ο κόσμος με μία ψηφοφορία εδώ στο Κοινοβούλιο, όμως αυτή η ψηφοφορία δεν θα είναι ασήμαντη διότι οφείλουμε να καταστήσουμε σαφές τι είναι αποδεκτό και τι απαράδεκτο.
<P>

<P>
Σύντομα θα υποβληθεί προς συζήτηση στο Κοινοβούλιο η πρόταση η οποία νομιμοποιεί δραστηριότητες ανάλογες με αυτές του Echelon. Όλο και περισσότερες κρατικές αρχές προσπαθούν να καλύψουν την απόσταση που τις χωρίζει στη συλλογή πληροφοριών σε σχέση με κρατικές αρχές άλλων χωρών προβαίνοντας οι ίδιες σε μαζικές και γενικευμένες παρακολουθήσεις συνδιαλέξεων. Καθήκον μας είναι να σταματήσουμε αυτή τη χιονοστιβάδα παρακολουθήσεων λαμβάνοντας σαφώς θέσεις κατά της παραβίασης των ανθρωπίνων δικαιωμάτων, ειδάλλως το μόνο που μπορώ να κάνω είναι να ψηφίσω κατά.

<SPEAKER ID=19 LANGUAGE="FR" NAME="Krivine">
Κύριε Πρόεδρε, αξίζει να σημειωθεί ότι η έκθεση που υπερψήφισε η πλειοψηφία των βουλευτών της προσωρινής επιτροπής αναγνωρίζει τουλάχιστον την ύπαρξη του δικτύου Echelon, παρά την ένοχη σιωπή των αμερικανικών αρχών. Προσωπικά, καταψήφισα την έκθεση λόγω των ανεπαρκέστατων συμπερασμάτων στα οποία καταλήγει.
<P>
Στην ουσία, το Echelon είναι ένα από τα βασικά πλοκάμια της NSA, ενός δικτύου κατασκοπείας σε παγκόσμια κλίμακα το οποίο απασχολεί περίπου 90 000 άτομα και είναι από τεχνικής απόψεως σε θέση να υποκλέψει εκατοντάδες εκατομμύρια συνδιαλέξεις ανά ημέρα. Επικίνδυνος εχθρός των ατομικών ελευθεριών, το σύστημα αυτό ελέγχεται από οκτώ μόνο άτομα, μεταξύ των οποίων και ο Πρόεδρος των Ηνωμένων Πολιτειών: η "συμμορία των οκτώ" όπως τους αποκάλεσε με κυνισμό ο πρόεδρος της εξεταστικής επιτροπής του Κογκρέσου.
<P>
Το δίκτυο αυτό οικονομικής και πολιτικής κατασκοπείας, που δημιουργήθηκε την εποχή του ψυχρού πολέμου, έχει ως στόχο την προστασία του ελεύθερου κόσμου, όπως έχουν το θράσος να τον αποκαλούν ορισμένοι. Με αυτή τη νοοτροπία και με δυσφορία γίναμε δεκτοί στην Ουάσιγκτον: "γιατί δημιουργείτε θέμα χωρίς λόγο τη στιγμή που με τα λεφτά μας, με τον στρατό μας και με την υπηρεσία κατασκοπείας μας προασπιζόμαστε τις ίδιες αξίες;" . Αξίες για την προάσπιση των οποίων, για παράδειγμα, στη θεώρηση που απαιτείται για την είσοδο στις Ηνωμένες Πολιτείες η ερώτηση "Είστε κομμουνιστής;" έχει πλέον αντικατασταθεί με την ερώτηση "Είστε τρομοκράτης;" . Καταλαβαίνουμε λοιπόν γιατί κανένα κράτος ή καμία επιχείρηση δεν διαμαρτυρήθηκε ποτέ για τις ενέργειες του Echelon, δίχως άλλο με τον τρόπο αυτό ξεπληρώνουν το χρέος τους για υπηρεσίες που τους έχουν προσφερθεί.
<P>
Είναι πλέον γνωστό ότι η Αγγλία και η Γερμανία λειτουργούν ως ενδιάμεσοι σταθμοί του εν λόγω συστήματος, ενώ ταυτόχρονα είναι μέλη της Ευρωπαϊκής Ένωσης και έχουν υπογράψει όλες τις συμβάσεις για τα δικαιώματα του ανθρώπου. Και άλλες χώρες, όμως, όπως η Γαλλία, ακολουθούν παρόμοια τακτική. Η αντίδρασή μας στο Echelon δεν πρέπει να περιορίζεται σε λόγια ή στην ανάπτυξη τεχνικών μέτρων κρυπτογράφησης, αλλά στην ουσιαστική ενημέρωση και κινητοποίηση των πολιτών όσον αφορά τις κοινωνικές επιλογές και την αυστηρή εφαρμογή των βασικών δικαιωμάτων που περιλαμβάνονται στις συμβάσεις για τα δικαιώματα του ανθρώπου.
<P>
Η οικονομική κατασκοπεία είναι φυσική απόρροια της κοινωνίας του κέρδους και του ανταγωνισμού. Η πολιτική κατασκοπεία είναι συνέπεια μιας μη δημοκρατικής κοινωνίας. Αυτό είναι το ουσιαστικό πρόβλημα που δημιουργεί το σύστημα Echelon. Στη γενίκευση σε παγκόσμιο επίπεδο της υποκλοπής των συνδιαλέξεων από την αστυνομία πρέπει να απαντήσουμε γενικεύοντας, επίσης σε παγκόσμιο επίπεδο, την επαγρύπνηση και την παρέμβαση των πολιτών και επιμένω ότι οι σημερινοί ευρωπαϊκοί νόμοι προστατεύουν τους ανθρώπους περισσότερο από την οικονομική κατασκοπεία παρά από κατασκοπεία της προσωπικής τους ζωής. Πρόκειται για μια αντίληψη της Ευρώπης, την οποία εγώ προσωπικά δεν συμμερίζομαι.

<SPEAKER ID=20 LANGUAGE="DA" NAME="Krarup">
Η έκθεση της προσωρινής επιτροπής εκφράζει την προκλητική ανάμιξη δύναμης και αδυναμίας, γεγονός που μπορούμε να το δούμε από την εισαγωγική ρήση ενός από τους μεγάλους σατιρικούς των αρχαίων χρόνων, τον Ιουβενάλιο, ο οποίος θέτει τον τύπο επί των ήλων όταν διατυπώνει την άκρως μεστή ερώτηση, "Αλλά τους φύλακες, ποιος θα τους φυλάξει;" Όλοι θεωρώ ότι συμφωνούν πως το βασικό συμπέρασμα της επιτροπής είναι μια σημαντική απόδειξη ότι το παρόν Κοινοβούλιο μπορεί να αποκτήσει μια κάποια ισχύ. Πετύχαμε - όπως είναι το κύριο συμπέρασμα - να συγκεντρώσουμε πειστική τεκμηρίωση ότι το συγκεκριμένο σύστημα παρακολούθησης που εξαπλώνεται σε ολόκληρο τον κόσμο υπάρχει πραγματικά, αλλά πάλι αυτό το γνωρίζαμε ήδη εκ των προτέρων. Η επιτροπή συγκέντρωσε και καταχώρησε τα τεκμήρια που υπήρχαν εδώ και χρόνια, τουλάχιστον για όσους ήταν πρόθυμοι να ερευνήσουν τις σχετικές συνθήκες, αλλά η τεράστια τεκμηρίωση που έχει συγκεντρωθεί έχει μεγάλη αξία. Αποτελεί υποχρεωτική ανάγνωση για κάθε δημοκράτη.
<P>
Εδώ όμως ερχόμαστε αντιμέτωποι και με την αδυναμία. Πρώτον, την εν λόγω τεκμηρίωση την αφήνουμε στο πλάι. Στο συμπέρασμα εκφράζεται ότι "προκαλεί έκπληξη, αν όχι και ανησυχία, το γεγονός ότι πολλές ανώτερες κοινοτικές προσωπικότητες που υποβλήθηκαν σε ακρόαση, μεταξύ των οποίων μέλη της Ευρωπαϊκής Επιτροπής, εδήλωσαν ότι δεν εγνώριζαν αυτό το φαινόμενο" . Η γνωμοδότηση αυτή είναι όσο πιο κοντά μπορούμε να φτάσουμε στη διαπίστωση ότι οι ιθύνοντες της Επιτροπής κρύβονται πίσω από τοίχους σιωπής και επιλεκτικής απώλειας μνήμης. Με απλά λόγια: ψεύδονται ασυστόλως. Το ακούσατε αυτό, κύριε Επίτροπε; Αμέσως δε μετά φαίνεται η αδυναμία στο θλιβερό συμπέρασμα ότι δεν υπάρχει κανείς αποτελεσματικός έλεγχος των εθνικών συνταγμάτων. Πρόκειται για ένα παράρτημα της έκθεσης, το οποίο περιέχει μια επισκόπηση του κοινοβουλευτικού και δικαστικού ελέγχου που υπάρχει στα κράτη μέλη. Σε πολλά κράτη μέλη δεν υπάρχει κανένας είτε δικαστικός είτε κοινοβουλευτικός έλεγχος, ενώ σε άλλα, για παράδειγμα στη δική μου χώρα, υπάρχει ένα επίσημο σύστημα το οποίο στην πράξη έχει αποδείξει αδιανόητες ελλείψεις ως προς την αποτελεσματικότητά του. Η θλιβερή απάντηση στο ερώτημα "Αλλά τους φύλακες, ποιος θα τους φυλάξει;" είναι: κανείς.

<SPEAKER ID=21 LANGUAGE="ES" NAME="Hernαndez Mollar">
Κύριε Πρόεδρε, πιστεύω πως αν πρέπει κάποια στιγμή να συγχαρούμε κάποιον εισηγητή και τον πρόεδρο μιας προσωρινής επιτροπής, τότε είναι αυτή ακριβώς η στιγμή, επειδή κατήρτισαν μια έκθεση που αντιμετώπισε πολλές δυσκολίες.
<P>
Φρονώ πως τα αποτελέσματα των εργασιών της προσωρινής επιτροπής σχετικά με το σύστημα παρακολούθησης ECHELON εκπέμπουν ένα σημαντικό πολιτικό σήμα και τα ευρωπαϊκά θεσμικά όργανα και, ιδιαίτερα, η Επιτροπή θα πρέπει να προσέχουν πολύ περισσότερο την ασφάλεια των επικοινωνιών τους και ότι τα κράτη μέλη και η Ευρωπαϊκή Ένωση πρέπει να θεσπίσουν ένα νέο νομικό πλαίσιο για την προστασία των πολιτών τους και να εξασφαλίσουν ότι το απόρρητο των επικοινωνιών τους δεν διατρέχει κίνδυνο ως συνέπεια της παρακολούθησής τους, διότι διαθέτουν τα μέσα και το τεχνολογικό δυναμικό για την ακατάλληλη χρήση τους.
<P>
Σήμερα, το ηλεκτρονικό ταχυδρομείο, η κινητή τηλεφωνία, οι τηλεσυνεδριάσεις ή το Διαδίκτυο έχουν καταργήσει τα φυσικά σύνορα μεταξύ των χωρών σε παγκόσμιο επίπεδο. Και αυτό που είναι ακόμη σοβαρότερο είναι ότι το οργανωμένο έγκλημα χρησιμοποιεί αυτά τα μέσα προς όφελός του, ακόμη και για τη χρηματοδότησή του. Από αυτό προκύπτει το εξής ερώτημα: γιατί να μην κατευθυνθεί όλο αυτό το δυνητικό της παρακολούθησης των επικοινωνιών που, όπως καταδείχθηκε, διαθέτουν οι χώρες που αποτελούν το καλούμενο σύστημα ECHELON, για την καταπολέμηση της τρομοκρατίας, των λαθρεμπόρων ναρκωτικών ή της οργανωμένης μαφίας που διακινεί παράνομα ανθρώπινα όντα, αντί να χρησιμοποιείται για έναν σαφώς αθέμιτο διεθνή ανταγωνισμό μεταξύ κρατών;
<P>
Κανένα κράτος μέλος της Ευρωπαϊκής Ένωσης δεν πρέπει να συνεργαστεί για οτιδήποτε άλλο από την υπεράσπιση των συμφερόντων των πολιτών του, είτε αυτά είναι οικονομικά, κοινωνικά ή πολιτικά, διότι το αντίθετο θα αποτελούσε έλλειψη αφοσίωσης στις δεσμεύσεις που αναλήφθηκαν με τις Συνθήκες και πιο συγκεκριμένα με τον πρόσφατο Χάρτη των Θεμελιωδών Δικαιωμάτων που διακηρύχθηκε από τα δεκαπέντε κράτη μέλη στη Σύνοδο Κορυφής της Νίκαιας.

<SPEAKER ID=22 NAME="Evans, Robert J">
Κύριε Πρόεδρε, θα ήθελα και εγώ να συγχαρώ τον εισηγητή, κ. Gerhard Schmid, και τους υπόλοιπους συναδέλφους στην επιτροπή.
<P>
Όπως είπε ο κ. Schmid, η αρχική ενημέρωσή του υπήρξε εξαιρετικά δυσχερής. Δεν πρέπει να ξεχνάμε ότι η πίεση για την εκπόνηση αυτής της έκθεσης προέκυψε από κάποια αρκετά ευφάνταστα δημοσιεύματα σε διάφορες χώρες και από ορισμένους εξωφρενικούς, αλλόκοτους και απίθανους ισχυρισμούς, οι περισσότεροι εκ των οποίων υπονόμευαν τα ίδια τα επιχειρήματα που προσπαθούσαν να υποστηρίξουν οι αυτουργοί τους. Η έκπληξη της έκθεσης αυτής είναι ότι πολύ λίγοι από αυτούς τους ισχυρισμούς είναι βάσιμοι.
<P>
Αρκετοί ομιλητές αναφέρθηκαν σήμερα στο ρόλο του Ηνωμένου Βασιλείου στο θέμα αυτό. Η έκθεση αναγνωρίζει το γεγονός ότι όλα τα κράτη της ΕΕ και του υπόλοιπου κόσμου χρειάζονται κάποιο σύστημα παρακολούθησης για την προάσπιση της εθνικής ασφάλειας, την προστασία της οικονομίας και την καταπολέμηση του εγκλήματος. Δεν πρόκειται για κάτι πρωτοφανές. Γίνεται από όλα τα κράτη μέλη, σε συνεργασία μεταξύ τους, καθώς και με άλλες φιλικές, δημοκρατικές χώρες. Για να αντιμετωπίσουμε, λόγου χάρη, την απειλή της τρομοκρατίας θα πρέπει να συνεργαστούμε με όσους διαθέτουν τα κατάλληλα μέσα και μπορούν να μας βοηθήσουν. Γνωρίζω ότι οι Ηνωμένες Πολιτείες παρέχουν βοήθεια στην Ισπανία σχετικά με τις δυσκολίες που αντιμετωπίζει αυτή την περίοδο.
<P>
Το Ηνωμένο Βασίλειο έχει ήδη διασφαλίσει επίσης ότι οι όποιες επιχειρήσεις σε βρετανικά εδάφη πραγματοποιούνται με την πλήρη γνώση και συναίνεση της βρετανικής κυβέρνησης και βρίσκονται μέσα στο πλαίσιο της βρετανικής νομοθεσίας. Αυτό σημαίνει - και ελπίζω να με ακούει η κ. McKenna - ότι τα πάντα γίνονται σύμφωνα με τα άρθρα της Ευρωπαϊκής Σύμβασης για τα ανθρώπινα δικαιώματα. Ελπίζω, επίσης, να τεθεί πλέον ένα τέλος στους συνεχιζόμενους ισχυρισμούς και τις υποθέσεις για όσα συμβαίνουν στο Ηνωμένο Βασίλειο. Επιπλέον, το Ηνωμένο Βασίλειο συμφωνεί απόλυτα με το συμπέρασμα του Συμβουλίου ότι σε καμία περίπτωση δεν μπορεί η παρακολούθηση των τηλεπικοινωνιών να χρησιμοποιηθεί για την απόκτηση εμπορικού πλεονεκτήματος. Διάφοροι ισχυρισμοί ακούστηκαν πριν από τη δημοσίευση της έκθεσης. Τους ακούσαμε για άλλη μία φορά σήμερα από συνάδελφο που έχει ήδη αποχωρήσει και, όπως μπορεί να δηλώσει ο κ. Schmid και αποδεικνύεται από την έκθεση, δεν υπάρχει κανένα στοιχείο που να τους τεκμηριώνει. Ευχαριστώ τον εισηγητή για την ιδιαίτερα αναλυτική έκθεσή του, καθώς και τον κ. Coelho για την προεδρία της επιτροπής.

<SPEAKER ID=23 LANGUAGE="DA" NAME="Dybkjζr">
Και εγώ θέλω να ευχαριστήσω τον εισηγητή για το εξαιρετικό έργο του. Θέλω να τον ευχαριστήσω που φώτισε αυτό τον τομέα και πέτυχε την αρμόζουσα ισορροπία στην έκθεσή του. Δεν θα είχε βοηθηθεί καθόλου η περαιτέρω πορεία εάν το Κοινοβούλιο αναγκαζόταν να πολεμήσει προς όλες τις πιθανές κατευθύνσεις. Το συγκεκριμένο είναι ένα από τα καλύτερα παραδείγματα του πώς το Ευρωπαϊκό Κοινοβούλιο μπορεί να παίξει σημαντικό ρόλο, ότι μπορεί να επιτελέσει έργο που ειδάλλως δεν θα γινόταν επειδή τα μεμονωμένα κοινοβούλια δεν θέλουν να πάρουν θέση, και είναι θετικό παράδειγμα ότι υπάρχει κοινός χώρος που μπορεί να λειτουργήσει στην Ευρώπη και μάλιστα προς όφελος όλων των πολιτών.
<P>
Ο στόχος του έργου μπορεί εν συντομία να συνοψιστεί σε τρία σημεία. Υπάρχει το σύστημα Echelon; Εάν ναι, τι κάνει; Και υπάρχει ανάγκη για δημοκρατικές πρωτοβουλίες; Μπορούμε πλέον να καταλήξουμε ότι το σύστημα υπάρχει. Ορισμένοι λένε ότι αυτό το γνωρίζαμε εκ των προτέρων, αλλά είναι απαραίτητο σε μια κοινωνία δικαίου να προσκομίζονται αποδείξεις. Μπορούμε επίσης να συμπεράνουμε ότι διεξάγονται απαράδεκτες παρακολουθήσεις της ιδιωτικής και επιχειρηματικής επικοινωνίας και βάσει αυτών των πληροφοριών το Ευρωπαϊκό Κοινοβούλιο προτείνει πολλές πρωτοβουλίες για το τι μπορεί να γίνει. Πρώτο από όλα η θέσπιση δημοκρατικού ελέγχου. Σε συνάρτηση με αυτό δημιουργεί ικανοποίηση ότι ακούσαμε εδώ σήμερα την προεδρία του Συμβουλίου. Μας δίνει ελπίδες ότι θα συμβεί κάτι τόσο στα κράτη μέλη όσο και στην Ένωση. Διότι πραγματικά προκαλεί τεράστια έκπληξη πόση άγνοια είχαν οι εκπρόσωποι της εξουσίας όταν λένε ότι ποτέ δεν είχαν καν ακούσει για το σύστημα παρότι έχουν γραφεί αρκετά πράγματα. Αν δεν έκανε ό,τι έκανε το Ευρωπαϊκό Κοινοβούλιο θα είχαν παραμείνει μακάριοι στην άγνοιά τους και αυτό αποτελεί μια ειδική μορφή δημοκρατικού ελλείμματος όταν κανείς ούτε ακούει ούτε διαβάζει. "Αλλά τους φύλακες, ποιος θα τους φυλάξει;" Ο λαός τους φυλάει κι όταν η δημοκρατία δεν λειτουργεί σωστά τότε οι εκπρόσωποι του λαοί πρέπει να αντικατασταθούν από άλλους.

<SPEAKER ID=24 LANGUAGE="DE" NAME="Schrφder, Ilka">
Κύριε Πρόεδρε, το ακούσαμε αρκετές φορές: το ECHELON υπάρχει λοιπόν. Το ερώτημα όμως είναι τι είναι το ECHELON; Το ECHELON είναι ένα σύστημα παρακολούθησης, το οποίο συνεπάγεται μια τεράστιας έκτασης και σε παγκόσμιο επίπεδο παραβίαση των θεμελιωδών δικαιωμάτων, όχι μόνο όσον αφορά τη βιομηχανία, αλλά και κάθε ιδιωτικής μορφής επικοινωνία. Αυτό είναι το πραγματικό σκάνδαλο του ECHELON, αυτή η παραβίαση των θεμελιωδών δικαιωμάτων.
<P>
Ποια είναι όμως η σχετική δήλωση από το Ευρωπαϊκό Κοινοβούλιο; Το μήνυμα της έκθεσης είναι: καταδικάζουμε αυτό το σύστημα, γιατί το χειρίζονται κυρίως οι ΗΠΑ και λειτουργεί υπερβολικά καλά. Ποια αντίμετρα προτείνονται; Ως αντίμετρο προτείνεται η δημιουργία μιας μυστικής υπηρεσίας της ΕΕ. Εξάλλου, απ' όσο γνωρίζουμε, υπάρχουν πρότυπα παρακολούθησης όπως για παράδειγμα το ETST, καθώς και ευρωπαϊκά σχέδια παρακολούθησης που είναι γνωστά με το όνομα ENFOPOL. Όλα αυτά δεν αναφέρονται στην έκθεση, μολονότι τα σχέδια αυτά αφορούν την παραβίαση των θεμελιωδών δικαιωμάτων μέσω της κρατικής παρακολούθησης.
<P>
Πιστεύω πως αν περιοριστούμε, όπως ορισμένοι εδώ, μόνο στην ελεγξιμότητα των μυστικών υπηρεσιών και πούμε, ότι αν ελέγχονταν δημοκρατικά, τότε θα είχαμε λύσει και το πρόβλημα, εξετάζοντας τις μυστικές υπηρεσίες ανά τον κόσμο, θα διαπιστώσουμε ότι ο δημοκρατικός έλεγχος δεν λειτούργησε ποτέ. Δεν γνωρίζω καμία χώρα στην οποία να λειτουργεί. Για μένα δεν αποτελεί λοιπόν διέξοδο.
<P>
Θα ήθελα να προσθέσω κάτι στο θέμα της εξωτερικής πολιτικής, το οποίο αναφέρθηκε συχνά. Αν δημιουργήσουμε έναν στρατό της ΕΕ, η λογική συνέπεια θα είναι να υπάρχει και μυστική υπηρεσία της ΕΕ. Αυτό σημαίνει κατά τη γνώμη μου στρατιωτικοποίηση της ΕΕ και είμαι αντίθετη σ' αυτό.
<P>
Αν παίρναμε στα σοβαρά τον χώρο της ελευθερίας, της ασφάλειας και του δικαίου, τότε θα έπρεπε να καταργήσουμε τις μυστικές υπηρεσίες, όπως επίσης και τις υπηρεσίες παρακολούθησης, και να μην χρησιμοποιήσουμε τις υπηρεσίες τους. Σ' αυτή την περίπτωση ίσως και ένας πρώην υπάλληλος της υπηρεσίας παρακολούθησης να ζητούσε πληροφορίες από τους χάκερ για το πώς μπορεί να προστατευθεί κανείς καλά από την παραβίαση των θεμελιωδών δικαιωμάτων από την πλευρά του κράτους.

<SPEAKER ID=25 LANGUAGE="DA" NAME="Frahm">
Κύριε Πρόεδρε, ο κόσμος έξω από αυτή την αίθουσα πρέπει πραγματικά να αναρωτιέται τι συμβαίνει. Πρώτα καταλήγουμε ότι το Echelon υπάρχει και έπειτα η παρούσα πολιτικά εκλεγμένη συνέλευση επιλέγει να προβεί σε πολιτικά συμπεράσματα. Στη συνέχεια καταλήγουμε ότι η ιδιωτική ζωή παραβιάζεται και μετά το Ευρωπαϊκό Κοινοβούλιο, το οποίο κατά τα άλλα μιλάει για τη διασφάλιση των δικαιωμάτων των πολιτών, επιλέγει να μεταθέσει την ευθύνη που έχει η ΕΕ και τα κράτη μέλη για τη διασφάλιση των εν λόγω δικαιωμάτων στον κάθε μεμονωμένο πολίτη, ο οποίος πρέπει να προφυλαχθεί μέσω κρυπτογράφησης. Τέλος διαπιστώνουμε ότι η Μεγάλη Βρετανία και η Γερμανία συμμετέχουν στην εν λόγω συνεργασία με διαφορετικούς τρόπους και παρ' όλα αυτά η έκθεση προτείνει μια συνεχώς στενότερη συνεργασία σε θέματα συλλογής πληροφοριών χωρίς να ορίζεται καμία συνέπεια για τα δύο κράτη μέλη που συμμετέχουν στην παραβίαση των δικαιωμάτων μας. Αντιθέτως μάλιστα μπορούν ελεύθερα να συμμετάσχουν στην εν λόγω συνεργασία. Θεωρώ ότι το Ευρωπαϊκό Κοινοβούλιο χαράμισε την ευκαιρία που είχε να δείξει ότι είμαστε σοβαροί όταν μιλάμε για τα δικαιώματα των πολιτών. Απαιτούνται περισσότερα από εορταστικούς λόγους και δαπανηρά κείμενα. Απαιτούνται πράξεις και αυτές οι πράξεις λείπουν παντελώς από την παρούσα έκθεση. Για τον λόγο αυτό αδυνατώ να την υποστηρίξω.

<SPEAKER ID=26 LANGUAGE="SV" NAME="Cederschiφld">
Κύριε Πρόεδρε, θα ήθελα να ευχαριστήσω θερμά τον εισηγητή, κ. Gerhard Schmid, αλλά επίσης και το συνάδελφο von Boetticher και τον πρόεδρο της επιτροπής Coelho. Πραγματοποιήσατε όλοι σας ένα εξαιρετικό έργο.
<P>
Το Echelon αποδείχτηκε ότι ήταν μικρότερης εμβέλειας από ό,τι πιστεύαμε και το ζήτημα δεν έχει πλέον τόσο δραματικές διαστάσεις. Η συζήτηση για το Echelon συνέβαλε ωστόσο στην ευαισθητοποίηση για αυτά τα ζητήματα, γεγονός απολύτως απαραίτητο. Οι παρακολουθήσεις και η στρατιωτική κατασκοπεία δεν αποτελούν φαινόμενα που θα μπορέσουμε να εξαλείψουμε ποτέ, ούτε καν θέλουμε να τα εξαλείψουμε, εφόσον υπάρχει τρομοκρατία, εφόσον υπάρχουν απειλές κατά της Ένωσης και των πολιτών της. Στο μέλλον το ζήτημα σχετικά με το πώς θα εξελιχθεί το συνολικό σύστημα ασφαλείας χωρίς να παραβιάζονται οι θεμελιώδεις αρχές μας θα εξετάζεται με μεγαλύτερη προσοχή.
<P>
Δεν υπάρχει καμία απόδειξη ότι οι Ηνωμένες Πολιτείες παραβίασαν τους κανόνες ανταγωνισμού σε παγκόσμιο επίπεδο διανέμοντας πληροφορίες για συγκεκριμένες επιχειρήσεις. Αντίθετα η έκθεση υπογραμμίζει την ανάγκη που έχουμε να αναπτύξουμε συστήματα ασφάλειας και κρυπτογράφησης. Καλωσορίζω ιδιαίτερα τις σαφείς αναφορές της έκθεσης κατά της δωροδοκίας. Ως σουηδός πολίτης συμφωνώ απόλυτα στο σημείο αυτό.
<P>
Φυσικά, στο πλαίσιο της συνεργασίας σε επίπεδο ΕΕ για το ζήτημα αυτό, χρειάζονται εθνικοί σταθμοί έλεγχου, σύμφωνα με το δίκτυο που προτείνεται. Οι εργασίες που πραγματοποίησε η επιτροπή σχετικά με το Echelon συνέβαλαν προκειμένου να πλησιάσουν οι θέσεις μας, σε μεγάλο βαθμό χάρη στον εισηγητή, κ. Gerhard Schmid, και τις εξαιρετικές ικανότητές του.

<SPEAKER ID=27 LANGUAGE="DE" NAME="Berger">
Κύριε Πρόεδρε, ως εκπρόσωπος της Επιτροπής Νομικών Θεμάτων και Δικαιωμάτων των Πολιτών συμμετείχα στις εργασίες για το ECHELON, μια καλοδεχούμενη αλλαγή, και θα ήθελα να αναφερθώ σε ορισμένες νομικές και θεσμικές πτυχές. Πρέπει να συγχαρούμε τον εισηγητή, γιατί έχουμε μπροστά μας μια έκθεση, η οποία είναι ασυνήθιστη όσον αφορά την μέθοδο και το περιεχόμενό της. Ως ασυνήθιστη θα χαρακτήριζα και την απήχηση που βρήκε ήδη αυτή η έκθεση πέρα από την Ευρωπαϊκή Ένωση.
<P>
Πρόσφατα μίλησα με επιφανείς εκπροσώπους της Γερουσίας των ΗΠΑ γι' αυτό το θέμα. Πρώτον γνώριζαν πολύ καλά την έκθεση - εξαιρετικά ασυνήθιστο για τις εκθέσεις του Ευρωπαϊκού Κοινοβουλίου - και δεύτερον δεν αμφισβήτησαν τα αποτελέσματα της έκθεσης, αλλά επιβεβαίωσαν μάλιστα για παράδειγμα ρητά και τον χαρακτηρισμό ή αν θέλετε την κωδική ονομασία "ECHELON" . Μεγάλη διαφορά με την κατάσταση πριν από μόλις λίγους μήνες και χρόνια, όταν και στην ίδια την Ευρωπαϊκή Ένωση στην προσπάθειά μας να εξετάσουμε την υπόθεση ECHELON πέφταμε σε ώτα μη ακουώντων.
<P>
Οι απαξιωτικές απαντήσεις στις ερωτήσεις μας, που λάβαμε από προηγούμενους και σημερινούς Επιτρόπους όπως π.χ. τους Bangemann και Bolkenstein, ή ακόμη και από το Συμβούλιο Υπουργών, γεμίζουν τόμους στις ιδιωτικές μας βιβλιοθήκες. Τώρα όμως, και αυτό θέλω να το τονίσω, η εποικοδομητική συνεργασία με τους Επιτρόπους Liikanen και Vitorino ήταν πολύ ευχάριστη. Είμαι λοιπόν πεπεισμένη ότι η Επιτροπή θα μας βοηθήσει να λάβουμε πραγματικά όλα τα συγκεκριμένα μέτρα, που προτείνουμε στο σχέδιο έκθεσης, κυρίως τα νομικά μέτρα σχετικά με τη βελτίωση της προστασίας των ευρωπαίων πολιτών και των επιχειρήσεων, τη συγκεκριμένη πρόταση για πρόσθετο πρωτόκολλο για τον Χάρτη των Θεμελιωδών Δικαιωμάτων της ΕΕ, που συγκεκριμενοποιεί το άρθρο 8, την αναγκαιότητα να επιτευχθεί συμφωνία με τις ΗΠΑ, και πολλά άλλα.
<P>
Καλούμε τα κράτη μέλη να αποσυρθούν από παράνομες δραστηριότητες - αν και εφόσον αυτές υπάρχουν - να ελέγχουν καλύτερα και δημοκρατικότερα τις μυστικές τους υπηρεσίες και να λαμβάνουν πιο σοβαρά υπόψη την νομική προστασία των άλλων πολιτών της ΕΕ και όχι μόνο των δικών τους.
<P>
(Χειροκροτήματα)

<SPEAKER ID=28 LANGUAGE="SV" NAME="Schmidt, Olle">
Κύριε Πρόεδρε, θα ήθελα να ευχαριστήσω τον εισηγητή για την καλή έκθεση που εκπόνησε! Το σημαντικότερο συμπέρασμα της έκθεσης φαίνεται απλό: το Echelon υφίσταται. Πήρε ωστόσο πολύ χρόνο μέχρις ότου κάνουμε αυτή τη διαπίστωση.
<P>
Θα ήθελα να υπογραμμίσω δύο πτυχές της έκθεσης. Θεωρώ ότι η έκθεση δεν δίνει επαρκή έμφαση στην ιδιωτική ζωή και στην προστασία του ατόμου. Θεωρώ για το λόγο αυτό θετικό το γεγονός ότι ο εισηγητής υπογράμμισε τα ζητήματα αυτά στην παρουσίασή του. Τα οικονομικά συμφέροντα των επιχειρήσεων είναι φυσικά πολύ σημαντικά, όπως υπογραμμίστηκε εξάλλου, δεν είναι όμως το παν.
<P>
Σύμφωνα με ορισμένες ενδείξεις, αυτό το σύστημα παρακολούθησης δεν χρησιμοποιείται μόνο για βιομηχανική κατασκοπία, αλλά και για παρακολουθήσεις ατόμων ή οργανώσεων. Το Echelon έχει ως γνωστόν την δυνατότητα παρακολούθησης τηλεπικοινωνιών όπως το ηλεκτρονικό ταχυδρομείο, το φαξ και οι τηλεφωνικές συνδιαλέξεις. Ο βρετανός δημοσιογράφος Duncan Campbell θεωρεί μάλιστα ότι το Echelon χρησιμοποιείται για την παρακολούθηση οργανώσεων όπως η Διεθνής Αμνηστία και ο Ερυθρός Σταυρός. Εάν ευσταθεί κάτι τέτοιο, η κατάσταση είναι εξαιρετικά σοβαρή. Σε αυτή την περίπτωση η ΕΕ οφείλει να αναλάβει δράση, όπως ακριβώς αναφέρθηκε ήδη, το ίδιο μάλιστα θα πρέπει να πράξουν τα εθνικά κοινοβούλια και οι κυβερνήσεις. Σε ένα δημοκρατικό κράτος δικαίου θα πρέπει πάντοτε να δίνεται προτεραιότητα στην προστασία του ατόμου, όπως ακριβώς υπογράμμισε πριν η Πρόεδρος του Συμβουλίου.
<P>
Θα ήθελα να κάνω ένα σχόλιο ακόμα σχετικά με την κρυπτογράφηση. Η κρυπτογράφηση αποτελεί την μοναδική αποτελεσματική μέθοδο προστασίας κατά των παρακολουθήσεων. Οι τεχνικές κρυπτογράφησης βρίσκονται ωστόσο ακόμα στα σπάργανά τους, ενώ υπάρχουν πολλά εμπόδια στις εξαγωγές συστημάτων κρυπτογράφησης για πολιτικούς σκοπούς. Οι ευρείες ανταλλαγές πληροφοριών που πραγματοποιούνται στην Ευρωπαϊκή Ένωση θέτουν ωστόσο εκ νέου το ζήτημα της ύπαρξης κοινών προδιαγραφών και κανόνων για την κρυπτογράφηση. Στο ζήτημα αυτό τα όργανα της ΕΕ οφείλουν να έχουν κοινή στάση.

<SPEAKER ID=29 NAME="Παπαγιαννάκης">
Πρόεδρε, θέλω να πω ότι συμμερίζομαι και την αγανάκτηση και τις αμφιβολίες και την κριτική που εξέφεραν πολλοί συνάδελφοι εδώ μέσα σχετικά με το Echelon το οποίο, βεβαίως, από ό,τι αποδεικνύει η έκθεση Schmitt, δεν είναι ένα αστυνομικό μυθιστόρημα.
<P>
Ωστόσο, Πρόεδρε, επιτρέψτε μου να επικεντρωθώ σε ένα σημείο: αν κατάλαβα καλά, το Echelon δίνει τη δυνατότητα σε κάποια κράτη μέλη της Ευρωπαϊκής Ένωσης - σε ένα κράτος μέλος και ίσως και σε άλλα - να πηγαίνουν στις συνεδριάσεις των ανωτάτων οργάνων της Ευρωπαϊκής Ένωσης γνωρίζοντας εκ των προτέρων την διαπραγματευτική τακτική, τις θέσεις και την στρατηγική που έχουν διαμορφώσει οι κυβερνήσεις άλλων κρατών μελών. Ερωτώ: αν έτσι είναι, τότε πόση αξία έχουν οι τελικές αποφάσεις που λαμβάνονται, πόσο μπορούμε να τους έχουμε εμπιστοσύνη, πόσο είναι, όπως λένε οι φίλοι μας οι Βρετανοί, "biased", και πώς είναι δυνατόν να το δέχονται αυτό οι αρχηγοί κρατών και κυβερνήσεων των άλλων κρατών μελών;
<P>
Κυρία προεδρεύουσα, θα ήθελα πάρα πολύ να ακούσω τη γνώμη σας. Πόσο θα περιμένουμε, κύριε Πρόεδρε, να δούμε στο μέλλον τα απομνημονεύματα κάποιου προέδρου των ΗΠΑ ή κάποιου ανωτάτου βρετανού αξιωματούχου, για να δούμε πόσο επωφελήθηκαν πολιτικά από το Echelon και πόσο διασκέδασαν εις βάρος μας;

<SPEAKER ID=30 LANGUAGE="FR" NAME="Martin, Hugues">
Κύριε Πρόεδρε, ομολογώ ότι με εξέπληξε το γεγονός ότι δόθηκε ελάχιστος χρόνος ομιλίας στον εξαίρετο πρόεδρό μας, τον συνάδελφο Coelho, ο οποίος διηύθυνε τις δύσκολες συζητήσεις δραστήρια και απολύτως αντικειμενικά. Θα ήθελα επίσης να ευχαριστήσω τον συνάδελφο κ. Schmid ο οποίος - είναι γεγονός - εργάστηκε σκληρά για την υπόθεση αυτή, παρόλο που αμφισβητώ ορισμένα σημεία της έκθεσής του.
<P>
Το ψήφισμα θέτει ένα πρόβλημα ουσίας. Αφενός, υπογραμμίζει την ύπαρξη του συστήματος Echelon, το οποίο εφάρμοσαν πρώτες οι Ηνωμένες Πολιτείες, με τη συμμετοχή, κυρίως, του Ηνωμένου Βασιλείου. Αφετέρου, κάνει λόγο για το πρόβλημα της συμβατότητας της συμμετοχής ενός κράτους μέλους της Ένωσης στο σύστημα Echelon με το ευρωπαϊκό δίκαιο. Το εν λόγω πρόβλημα είναι υπαρκτό στις περιπτώσεις στις οποίες το Echelon χρησιμοποιείται για σκοπούς οικονομικής ή βιομηχανικής κατασκοπείας. Στο σημείο αυτό παραθέτω το σημείο ΣΤ του ψηφίσματος: "αν γίνεται κατάχρηση του συστήματος για συγκέντρωση πληροφοριών για ανταγωνιστικές επιχειρήσεις, τότε το σύστημα βρίσκεται σε αντίθεση με την υποχρέωση πίστης των κρατών μελών και με την έννοια της κοινής αγοράς που διέπεται από τον ελεύθερο ανταγωνισμό, επομένως ένα κράτος μέλος που συμμετέχει σε αυτό παραβιάζει το κοινοτικό δίκαιο" .
<P>
Θεωρώ θεμελιώδους σημασίας το σημείο αυτό. Για τον λόγο αυτό, παρά την πληρότητά της, δεν συμφωνώ πλήρως με την έκθεση αυτή. Συγκεκριμένα, δεν δέχομαι να θεωρείται φυσιολογική η χρήση της επικράτειας ενός κράτους μέλους από κάποιο τρίτο κράτος - ακόμη και φιλικό - με το επιχείρημα ότι ένα άλλο κράτος μέλος, στην προκειμένη περίπτωση η Γαλλία, διαθέτει ενδεχομένως τα μέσα ώστε να αποκτήσει παγκόσμιο σύστημα παρακολούθησης. Στην ουσία δεν πρόκειται καθόλου για την ίδια περίπτωση και αυτό δεν περιλαμβανόταν στην εντολή που είχε λάβει η επιτροπή για το Echelon.
<P>
Σε μια εποχή όπου διεξάγονται αδυσώπητες ορισμένες φορές οικονομικές συγκρούσεις, η βιομηχανική κατασκοπεία δεν συνιστά παρά ένα εργαλείο και ίσως οφείλουμε να εξετάσουμε το ενδεχόμενο να μην εφαρμόζεται η πολεμική αυτή πρακτική μεταξύ συμμαχικών κρατών, πολύ περισσότερο δε μεταξύ των κρατών μελών της Ένωσης. Αναμένουμε λοιπόν τη θέσπιση μέτρων και δράσεων πρόληψης στο επίπεδο του ή των ενδιαφερόμενων κρατών μελών, του Συμβουλίου και της Επιτροπής.

<SPEAKER ID=31 NAME="Vattimo">
Κύριε Πρόεδρε, και ως μέλος της προσωρινής επιτροπής για το ECHELON θέλω να ευχαριστήσω το συνάδελφο Schmid για το τεράστιο και σημαντικό έργο που επιτέλεσε με τη συλλογή και την οργάνωση ενός πραγματικά επιβλητικού όγκου πληροφοριών και μάλιστα γεμάτων τεχνικές δυσκολίες.
<P>
Η έκθεση και η εκτενής εισήγηση που προηγείται των συμπερασμάτων, προπαντός, αποτελούν μια σημαντική συμβολή του Κοινοβουλίου στην υπεράσπιση των ελευθεριών των πολιτών και των επιχειρήσεων της Ευρώπης. Τα κυριότερα αποτελέσματά τους παρουσιάστηκαν ήδη από το συνάδελφο Schmid, γι' αυτό δεν τα επαναλαμβάνω στην παρέμβασή μου, παρότι δεν είναι όλα τα συμπεράσματα συνεπή με ορισμένα από τα δεδομένα που διαπιστώνονται στην έκθεση, όπως υπογράμμισε ήδη ο συνάδελφος Di Lello.
<P>
Για να αυξηθεί η αποτελεσματικότητα της έκθεσης και από ενδιαφέρον για την υπεράσπιση, όχι μόνο των επιχειρήσεων, αλλά προπαντός της ιδιωτικής ζωής των πολιτών, επιτρέψτε μου να προτείνω, τόσο πάλι στο συνάδελφο Schmid όσο και στους συναδέλφους βουλευτές, να ενσωματωθούν σ' αυτή ορισμένες τροπολογίες που παρουσιάστηκαν από τον κ. Di Lello και άλλους, συγκεκριμένα οι τροπολογίες αριθ. 12, 20, 21, 22 και 30. Οι τροπολογίες αυτές απορρίφθηκαν από την προσωρινή επιτροπή, αλλά πιστεύω καθαρά για λόγους ρεαλισμού. Υποστηρίχθηκε πράγματι ότι μία μορφή γενικής, μαζικής και αδιάκριτης παρακολούθησης σαν αυτή του ECHELON, βασισμένης αποκλειστικά στην αναγνώριση ορισμένων λέξεων κλειδιών, μέσω μηχανών αναζήτησης, είναι απαραίτητη για την πάταξη της τρομοκρατίας και της εγκληματικότητας.
<P>
Τώρα, οι τροπολογίες που συνιστώ να υπερψηφίσουμε λένε, αντίθετα, καθαρά και δικαιολογημένα, ότι αυτές οι παρακολουθήσεις, ως αντιβαίνουσες στην αρχή της νομιμότητας και της αναλογικότητας που πρέπει να διέπει κάθε παρέμβαση στην εμπιστευτικότητα των επικοινωνιών, δεν μπορούν να γίνουν δεκτές.
<P>
Μπορεί στο μέλλον να χρειαστεί να τροποποιήσουμε τους σχετικούς νόμους, λόγω της εξέλιξης των τεχνολογιών της πληροφορικής, αλλά για την ώρα αυτή είναι η κατάσταση. Η συμπερίληψη των ανωτέρω τροπολογιών στην έκθεση Schmid μπορεί να συμβάλει αποφασιστικά στο να αναγνωρίσουν οι ευρωπαίοι πολίτες πλήρως σ' αυτήν τον εαυτό τους και να μην μειωθεί έτσι εξαιτίας της η αξιοπιστία των οργάνων της Ένωσης.

<SPEAKER ID=32 LANGUAGE="FI" NAME="Paasilinna">
Κύριε Πρόεδρε, κύριε Επίτροπε, αγαπητοί συνάδελφοι, ευχαριστώ τον κ. Gerhard Schmid για το μεγάλο έργο που κατέβαλε. Η παρακολούθηση των επικοινωνιών και η κατασκοπεία αποτελούν αφόρητη παρέμβαση στην ιδιωτική ζωή του ατόμου και αυτό βρίσκεται σε άμεση αντίθεση με το άρθρο 8 της Ευρωπαϊκής Σύμβασης Δικαιωμάτων του Ανθρώπου.
<P>
Όταν έληξε ο ψυχρός πόλεμος, το τεράστιο και κορυφαία αναπτυγμένο σύστημα παρακολούθησης αναζήτησε νέα καθήκοντα. Καθώς φαίνεται, από την κατασκοπεία των εχθρών έχει μετατοπιστεί στην κατασκοπεία των φίλων. Το ίδιο εξάλλου συνέβη και με το ΝΑΤΟ καθώς, όταν το κομμουνιστικό σύστημα έφτασε στο τέλος του, αυτοί οι καλά αμειβόμενοι ζωγράφοι του εχθρικού προφίλ αναζήτησαν αμέσως νέα καθήκοντα και φαίνεται ότι τα έχουν βρει. Μας δίνεται μάλιστα η εντύπωση ότι στις Ηνωμένες Πολιτείες, κατά κάποιον τρόπο, εξακολουθεί να επικρατεί μια τέτοια πολεμική διάθεση. Σήμερα υψώνουν μια αντιπυραυλική ασπίδα ενάντια σε μια απειλή, που είναι πραγματικά δύσκολο να βρεθεί. Επίσης, ορισμένες πρόσφατες ιδιοτελείς ενέργειες της νέας κυβέρνησης των ΗΠΑ προκαλούν σύγχυση εδώ, στην πολυπολιτισμική Ευρώπη. Τί συμβαίνει πράγματι εκεί; Ίσως θα έπρεπε να πάμε εκεί να το εξετάσουμε εκ νέου, αφού μόνον ο ένας στους τρεις αμερικανούς συναδέλφους έχει διαβατήριο για το εξωτερικό. Αλλωστε, ως γνωστόν, δεν είναι από τους καλύτερους στα ταξίδια.
<P>
Εγώ πιστεύω ότι πρέπει να προβούμε σε μια σταθερή συμφωνία, στο επίπεδο της Συνθήκης ΕΕ, ότι δεν θα ασκούμε οικονομική κατασκοπεία ο ένας ενάντια στον άλλο, και πρέπει να πείσουμε τον σημαντικότερο εμπορικό μας εταίρο και φίλο, τις Ηνωμένες Πολιτείες, να συμμεριστούν την αρχή αυτή. Ταυτόχρονα, πρέπει να βεβαιωθούμε ότι είμαστε σε θέση να ελέγχουμε το ότι δεν θα παραβιάζεται η προστασία της ιδιωτικής ζωής των πολιτών της Ευρωπαϊκής Ένωσης. Και τρίτον, πρέπει εδώ, στις ενδεδειγμένες επιτροπές, να επιβλέπουμε αδιάκοπα ότι έτσι συμβαίνει. Έχουμε σπουδαίο έργο να επιτελέσουμε.

<SPEAKER ID=33 NAME="Καραμάνου">
Κύριε Πρόεδρε, είναι γεγονός ότι μετά τη λήξη του ψυχρού πολέμου και την κατάρρευση του διπολισμού, πολλές εθνικές υπηρεσίες κατασκοπείας επέκτειναν το πεδίο δράσης τους στον εμπορικό και βιομηχανικό τομέα. Σ' αυτήν βέβαια τη δραστηριότητα διέπρεψαν οι Ηνωμένες Πολιτείες, ο Καναδάς, η Νέα Ζηλανδία, η Αυστραλία και το δικό μας Ηνωμένο Βασίλειο με τη δημιουργία του συστήματος Εchelon, όπως επαληθεύτηκε από την επιτροπή μας, χάρη στην εξαιρετική δουλειά του εισηγητή κ. Schmitt, αλλά και των συντονιστών.
<P>
Κατά την άποψή μου, το σύστημα Εchelon συνιστά ένα από τα μεγαλύτερα σκάνδαλα όλων των εποχών. Σκάνδαλο πολιτικό, σκάνδαλο οικονομικό, σκάνδαλο μαζικής παραβίασης των ανθρωπίνων δικαιωμάτων και των κανόνων της δημοκρατίας. Γι' αυτό, κάθε στρατηγικός σχεδιασμός για την αντιμετώπιση συστημάτων κατασκοπείας τύπου Εchelon θα πρέπει να θέτει τις κυβερνήσεις, αλλά και τους διεθνείς οργανισμούς, προ των ευθυνών τους.
<P>
Η προώθηση της παγκόσμιας αγοράς θα πρέπει να συνοδεύεται από νομικές εγγυήσεις τόσο για την προστασία της ιδιωτικής ζωής όσο και των κανόνων του υγιούς ανταγωνισμού. Απαιτείται σε εθνικό και ευρωπαϊκό επίπεδο να βελτιωθεί η ασφάλεια των υποδομών πληροφόρησης, καθώς και η εφαρμογή αποτελεσματικού κοινοβουλευτικού και δικαστικού ελέγχου της λειτουργίας των μυστικών υπηρεσιών, ώστε να μην κλονισθεί η εμπιστοσύνη των πολιτών προς την κοινωνία της πληροφορίας.
<P>
Τέλος, θα πρέπει οι ευρωπαϊκές επιχειρήσεις να αναπτύξουν μηχανισμούς προστασίας με αναθεώρηση της εσωτερικής λειτουργίας τους, ενημέρωση και εκπαίδευση του προσωπικού τους και χρήση προγραμμάτων προστασίας της ηλεκτρονικής τους επικοινωνίας. Ο υγιής ανταγωνισμός των επιχειρήσεων θα πρέπει να αποτελέσει ακρογωνιαίο λίθο της παγκόσμιας οικονομίας. Σε κάθε περίπτωση, οι υπηρεσίες πληροφοριών θα πρέπει να λειτουργούν με βάση το σεβασμό των θεμελιωδών δικαιωμάτων, όπως περιγράφονται στο Χάρτη και το άρθρο 8 της Ευρωπαϊκής Σύμβασης για τα Ανθρώπινα Δικαιώματα. Είναι καιρός να δοθεί επί τέλους απάντηση στο ερώτημα των ευρωπαίων πολιτών ποιός θα μας φυλάξει από τους φύλακες.

<SPEAKER ID=34 NAME="Borghezio">
Κύριε Πρόεδρε, έχω τις πλέον έντονες επιφυλάξεις για τον μαλθακό και σε ορισμένα εδάφια αποσιωπητικό χαρακτήρα της έκθεσης, επειδή υποτιμά τους κινδύνους του παγκόσμιου ελέγχου των επικοινωνιών και δεν προτείνει κατάλληλα αυτόνομα μέτρα άμυνας για την Ευρώπη. Θεωρητικά η Ευρωπαϊκή Ένωση θα μπορούσε δίχως άλλο να διαπραγματευθεί ένα πρωτόκολλο συμφωνίας που να επιτρέπει στα κράτη μέλη να χρησιμοποιούν αυτές τις πληροφορίες, αλλά για την ώρα και αμέσως η Ευρωπαϊκή Ένωση πρέπει να σκεφθεί να προστατευθεί αυτόνομα με ένα κρυπτογραφικό σύστημα διαφορετικό από τα σημερινά, παραδείγματος χάρη με το υπερσύγχρονο σύστημα HERMES που έχει παραχθεί από την ευρωπαϊκή έρευνα, με τηλεμεταφορά από σημείο σε σημείο έτσι ώστε τα δεδομένα να μην μπορούν να συλληφθούν από τους κατασκοπευτικούς δορυφόρους.
<P>
Η έκθεση μοιάζει να αποφεύγει την εξής συγκεκριμένη ερώτηση: μπορεί η χρήση των πληροφοριών που έχουν συλλεχθεί μέσω του ECHELON από τις υπηρεσίες ασφαλείας ενός κράτους μέλους, του Ηνωμένου Βασιλείου, να προσδιορίσει συγκεκριμένες περιπτώσεις κατασκοπείας εις βάρος ευρωπαίων πολιτών ή ευρωπαϊκών επιχειρήσεων και προς όφελος των Ηνωμένων Πολιτειών; Είναι ερωτήσεις που οφείλουμε να κάνουμε, δεδομένου ότι το ίδιο το αμερικανικό Κογκρέσο ασχολήθηκε με το πρόβλημα αν η εποπτεία που ασκείται από την NSA στους αμερικανούς πολίτες αποτελεί αντισυνταγματική πρακτική. Ελέχθη και πρέπει να επαναληφθεί ότι από το σύστημα ECHELON παρακολουθούνται μέχρι και ΜΚΟ όπως η Διεθνής Αμνηστεία, η Greenpeace, ακόμα και προσωπικότητες υπεράνω πάσης υποψίας, όπως η Μητέρα Τερέζα της Καλκούτα. Φαντάζεται κανείς τι γίνεται από κει και πέρα!
<P>
Ο πρόεδρος της STOA, o πρώην συνάδελφός μας Pompidou, παρατήρησε ότι πολλές ευρωπαϊκές επιχειρήσεις έχουν ήδη υποστεί ζημίες από το ECHELON, αλλά δεν το καταγγέλλουν, επειδή συνεχίζουν και πρέπει να συνεχίσουν να συναλλάσσονται οικονομικά με τις Ηνωμένες Πολιτείες. Αναρωτιόμαστε λοιπόν: τι νομική προστασία υπάρχει για τις ευρωπαϊκές επιχειρήσεις από αυτές τις ζημιές; Τι δυνατότητες έχουν, άλλωστε, να τις αποδείξουν; Τι χρηματοδοτήσεις, προσθέτω, χορηγούνται για την ευρωπαϊκή έρευνα σε στρατηγικούς και σημαντικούς τομείς όπως η κρυπτογράφηση; Είναι ερωτήσεις στις οποίες δεν απαντά η έκθεση.

<SPEAKER ID=35 LANGUAGE="EN" NAME="Liikanen">
. (EN) Κύριε Πρόεδρε, θα ήθελα να συγχαρώ τον πρόεδρο, κ. Coelho, και τα αξιότιμα μέλη του Σώματος που συμμετείχαν στις εργασίες της προσωρινής επιτροπής για το σύστημα Echelon, και ιδιαιτέρως τον εισηγητή, κ. Schmid, για την ολοκληρωμένη και εμπεριστατωμένη έκθεσή του σχετικά με το σύστημα Echelon. Θα ήθελα επίσης να ευχαριστήσω το Σώμα στο σύνολό του για αυτή την πολύ σημαντική συζήτηση.
<P>
Από τον περασμένο χρόνο, η Επιτροπή παρακολουθεί το κοινοβουλευτικό έργο με ιδιαίτερο ενδιαφέρον. Το θέμα αφορά πολύπλοκα τεχνολογικά και πολιτικά ζητήματα. Η έκθεση περιέχει μεγάλο αριθμό αναφορών στην ύπαρξη ενός παγκόσμιου συστήματος παρακολούθησης. Οι αναφορές αυτές συνιστούν ένα σύνολο τεκμηρίων. Η Επιτροπή δήλωνε στις 30 Μαρτίου του περασμένου χρόνου: "Η φύση των δραστηριοτήτων των μυστικών υπηρεσιών είναι τέτοια ώστε όσοι δεν συμμετέχουν στις δραστηριότητες αυτές δεν είναι δυνατόν να επιβεβαιώσουν ή να αρνηθούν την ύπαρξή τους" . Αν και η Επιτροπή δεν εμπλέκεται σε δραστηριότητες συγκέντρωσης πληροφοριών, δεν αμφισβητούμε τα ευρήματα του Ευρωπαϊκού Κοινοβουλίου. Η έκθεση της προσωρινής επιτροπής για το σύστημα Echelon βασίζεται σε προσεκτική και εμπεριστατωμένη εργασία.
<P>
Η Ευρωπαϊκή Ένωση βασίζεται στο σεβασμό των ανθρώπινων δικαιωμάτων και των θεμελιωδών ελευθεριών όπως αυτά αναφέρονται στο άρθρο 6 της Συνθήκης και στο Χάρτη των Θεμελιωδών Δικαιωμάτων της ΕΕ. Ως θεματοφύλακας της Συνθήκης, η Επιτροπή αποδίδει τη μέγιστη σημασία στην τήρηση των αρχών αυτών.
<P>
Η κατάχρηση των συστημάτων ευρείας παρακολούθησης των τηλεπικοινωνιών είναι κάτι που μπορεί να γεννήσει μεγάλη ανασφάλεια σε ένα άτομο που ζει σε μια δημοκρατική κοινωνία. Το απόρρητο της ιδιωτικής ζωής είναι θεμελιώδες δικαίωμα. Κάθε παρέκκλιση από αυτό το δικαίωμα πρέπει να προβλέπεται ρητά από το νόμο, να είναι απαραίτητη για την επίτευξη του στόχου, να εξυπηρετεί το δημόσιο συμφέρον, να χαρακτηρίζεται από αναλογικότητα και να υπόκειται σε επαρκείς ελέγχους και εγγυήσεις έναντι οποιασδήποτε μορφής κατάχρησης.
<P>
Η Επιτροπή είναι αποφασισμένη να εξετάσει τις πρακτικές διαστάσεις του Χάρτη των Θεμελιωδών Δικαιωμάτων της ΕΕ και, συγκεκριμένα, να ενισχύσει περαιτέρω την προστασία των τηλεπικοινωνιών και των προσωπικών δεδομένων. Η Επιτροπή έχει ήδη δηλώσει ότι θεωρεί προτιμότερη την ενσωμάτωση του Χάρτη στις Συνθήκες ώστε να υπάρχει μεγαλύτερη προβολή και ασφάλεια δικαίου. Ταυτόχρονα, η Κοινότητα πρέπει να ενεργεί στο πλαίσιο των εξουσιών που της έχουν ανατεθεί μέσω της Συνθήκης.
<P>
Στα πορίσματα της επιτροπής όσον αφορά τη συμβατότητα ενός συστήματος τύπου Echelon με το δίκαιο της ΕΕ, γίνεται η εξής διάκριση: πρώτον, χρήση ενός τέτοιου συστήματος καθαρά για σκοπούς παρακολούθησης και, δεύτερον, κατάχρηση του συστήματος για τη διεξαγωγή ανταγωνιστικής κατασκοπείας.
<P>
Η Επιτροπή συμμερίζεται την άποψη ότι οι δραστηριότητες που περιγράφονται στο πρώτο σενάριο και εξυπηρετούν την κρατική ασφάλεια εμπίπτουν στον τίτλο V της Συνθήκης ΕΕ, ο οποίος θέτει το πλαίσιο για την καθιέρωση μιας κοινής εξωτερικής πολιτικής και πολιτικής ασφάλειας. Στον τίτλο αυτό δεν υπάρχουν διατάξεις για τις δραστηριότητες των μυστικών υπηρεσιών. Τα κράτη μέλη παραμένουν υπεύθυνα για τη διεξαγωγή και την επίβλεψη των δραστηριοτήτων των μυστικών υπηρεσιών, εκτός εάν αποφασίσει άλλως το Συμβούλιο. Η Συνθήκη ΕΕ δεν δίνει την εξουσία στην Επιτροπή να ασκήσει τα δικαιώματά της ως θεματοφύλακας της Συνθήκης στον τομέα αυτό.
<P>
Η διατήρηση ενός συστήματος παρακολούθησης για τη συγκέντρωση πληροφοριών, ακόμα και για σκοπούς άμυνας ή εθνικής ασφάλειας ενός κράτους μέλους, βρίσκεται εκτός του πεδίου εφαρμογής των οδηγιών που ισχύουν για τον τομέα της προστασίας δεδομένων. Όσον αφορά το δεύτερο σενάριο, η συγκέντρωση πληροφοριών ανταγωνιστικής κατασκοπείας βρίσκεται εκτός του πεδίου της κοινής εξωτερικής πολιτικής και πολιτικής ασφαλείας. Δεν είναι μια δραστηριότητα που μπορεί να επιτραπεί στο πλαίσιο της διαμόρφωσης μιας κοινής εξωτερικής πολιτικής και πολιτικής ασφάλειας. Όσον αφορά το κοινοτικό δίκαιο, παρόμοιες δραστηριότητες εμπίπτουν στο πεδίο των οδηγιών περί προστασίας δεδομένων. Πρόκειται για την περίπτωση όπου τα στοιχεία από συστήματα τύπου Echelon συγκεντρώνονται ή διαβιβάζονται στη συνέχεια σε εμπορικές επιχειρήσεις για σκοπούς που είναι άσχετοι με την πρόληψη ποινικών αδικημάτων ή την ασφάλεια του κράτους.
<P>
Όλοι γνωρίζουμε ότι οι ηλεκτρονικές επικοινωνίες διαδραματίζουν έναν ολοένα και πιο σημαντικό ρόλο στην καθημερινή μας ζωή. Μια ορθά λειτουργούσα υποδομή ηλεκτρονικών επικοινωνιών είναι ζωτικής σημασίας για την οικονομία μας. Όπως δηλώθηκε στη Λισαβόνα, η Ευρώπη επιθυμεί να γίνει η πιο ανταγωνιστική και δυναμική βασιζόμενη στη γνώση οικονομία στον κόσμο. Προϋπόθεση γι' αυτό είναι η ανάγκη οικοδόμησης εμπιστοσύνης προς τις ηλεκτρονικές επικοινωνίες. Αυτό αφορά τόσο τους πολίτες όσο και τις επιχειρήσεις μας.
<P>
Η ανάπτυξη της τεχνολογίας μπορεί να δημιουργήσει μέσα προστασίας κατά της παρακολούθησης. Είναι καθησυχαστικό το γεγονός ότι η χρήση καλωδίων οπτικών ινών αντί για δορυφόρους στις διηπειρωτικές επικοινωνίες έχει μειώσει τις πιθανότητες παρακολουθήσεων ρουτίνας μεγάλου εύρους.
<P>
Το επιχείρημα ότι η αύξηση των εμπορικών δραστηριοτήτων μέσω Διαδικτύου έχει μειώσει σημαντικά τις πιθανότητες παρακολούθησης είναι πειστικό. Σήμερα, το μεγαλύτερο μέρος της καλωδιακής επικοινωνίας του Διαδικτύου παραμένει πλέον εντός της ευρωπαϊκής ηπείρου.
<P>
Τα τελευταία χρόνια, η Επιτροπή έχει λάβει σημαντικά μέτρα για την ανάπτυξη μιας πολιτικής που θα ενισχύει την ασφάλεια των ηλεκτρονικών επικοινωνιών. Η κρυπτογράφηση έχει αναφερθεί πολλές φορές. Η διαθεσιμότητα και η ελεύθερη διακίνηση προϊόντων και τεχνολογιών κρυπτογράφησης στην Ευρωπαϊκή Ένωση έχει πλέον διασφαλιστεί με την εφαρμογή του κανονισμού για τα προϊόντα διπλής χρήσης από το Σεπτέμβριο του 2000. Η υποστήριξη, μέσω του κοινοτικού ερευνητικού προγράμματος-πλαισίου, ιδιαίτερα με το σκέλος του που αφορά τις τεχνολογίες της πληροφορικής, έχει δημιουργήσει καλύτερες συνθήκες για την ανάπτυξη κορυφαίων ευρωπαϊκών προϊόντων κρυπτογράφησης που θα επιτρέψουν στους πολίτες, τις επιχειρήσεις και τις κυβερνήσεις της ΕΕ να προστατεύσουν τις τηλεπικοινωνίες τους. Θα ήθελα να ζητήσω την υποστήριξή σας για το θέμα αυτά κατά τις συζητήσεις μας για το επόμενο πρόγραμμα-πλαίσιο.
<P>
Ωστόσο, η διασφάλιση της ευρείας χρήσης της κρυπτογράφησης δεν είναι αρκετή. Οι πολίτες και οι μικρές επιχειρήσεις δεν γνωρίζουν πάντοτε τις πιθανές επιπτώσεις. Πρέπει να τους ενημερώσουμε για τις δυνατότητες της κρυπτογράφησης. Πρέπει να τους δοθεί αυτή η δυνατότητα. Τον Ιούνιο τρέχοντος έτους, η Επιτροπή ενέκρινε μία ανακοίνωση για την ασφάλεια δικτύων και πληροφοριών. Σκοπός είναι να αντιμετωπιστεί το πρόβλημα της ευαισθητοποίησης της κοινής γνώμης και να αναπτυχθεί περαιτέρω μια ευρωπαϊκή προσέγγιση των θεμάτων που άπτονται της ασφάλειας. Με ικανοποίηση διαπιστώνω ότι τα πορίσματα της υπό συζήτηση έκθεσης συνάδουν σε μεγάλο βαθμό με την προσέγγιση που ενέκρινε η Επιτροπή. Οι αξιότιμοι βουλευτές γνωρίζουν ότι έχει ήδη τεθεί σε εφαρμογή ένα νομικό πλαίσιο σε επίπεδο ΕΕ για την προστασία των δεδομένων και τις υποχρεώσεις των επιχειρήσεων. Διαμορφώνεται επίσης μία πολιτική για την εγκληματικότητα στον κυβερνοχώρο, η οποία θα συζητηθεί αργότερα σήμερα. Η ασφάλεια των δικτύων πληροφοριών αποτελεί το τρίτο στοιχείο που ολοκληρώνει την εικόνα. Ωστόσο, η ανακοίνωση δεν έχει σκοπό να προτείνει ένα πλήρες σχέδιο δράσης.
<P>
Έχουμε ήδη θέσει σε εφαρμογή ορισμένες ευρείες γραμμές δράσεις όπου πρέπει να σημειωθεί πρόοδος. Θα σας περιγράψω ορισμένες από αυτές. Για την ενίσχυση της ευαισθητοποίησης, θα πρέπει να διεξαχθούν εκστρατείες ενημέρωσης και εκπαίδευσης του κοινού καθώς και να προωθηθούν οι βέλτιστες πρακτικές. Πρέπει να δημιουργηθεί ένα ευρωπαϊκό σύστημα προειδοποίησης και ενημέρωσης που θα ενισχύσει τις δραστηριότητες των ομάδων αντιμετώπισης προβλημάτων υπολογιστικών συστημάτων (computer emergency response teams - CRT) ή παρόμοιων φορέων και θα βελτιώσει τον συντονισμό των προσπαθειών τους. Σημείωσα την υποστήριξη του Κοινοβουλίου στην ιδέα αυτή. Στη συνέχεια, πρέπει να εξετάσουμε πώς θα οργανώσουμε καλύτερα, σε ευρωπαϊκό επίπεδο, ενεργητικά και συντονισμένα μέτρα για την ανάπτυξη μιας μακροπρόθεσμης ανταπόκρισης στις υπάρχουσες και τις μελλοντικές απειλές ασφάλειας, όπως είναι το ευρωπαϊκό παρατηρητήριο ασφάλειας των πληροφοριών. Τέλος, όσον αφορά το νομικό πλαίσιο, θα συντάξουμε έναν κατάλογο των εθνικών μέτρων που θα πρέπει να ληφθούν σε συνδυασμό με τη σχετική κοινοτική νομοθεσία. Με αυτό απαντώ στην ερώτηση της κ. Plooij-van Gorsel.
<P>
Θα ήθελα επίσης να αναφέρω ότι απαιτείται περαιτέρω δράση για την υποστήριξη της τεχνολογικής ανάπτυξης, τον εκσυγχρονισμό των εργασιών τυποποίησης και πιστοποίησης, την εισαγωγή συστημάτων ασφαλείας στις κυβερνητικές υπηρεσίες και για τη βελτίωση της διεθνούς συνεργασίας.
<P>
Ως επόμενο βήμα, σκοπεύουμε να δημιουργήσουμε πριν από το τέλος αυτού του χρόνου ένα διάγραμμα που θα περιλαμβάνει συγκεκριμένες δράσεις με αυστηρές προθεσμίες, έτσι ώστε να αρχίσει η εφαρμογή μιας ευρωπαϊκής πολιτικής για την ασφάλεια των πληροφοριών.
<P>
Τέλος, η Επιτροπή βελτιώνει συνεχώς την παραγωγή των δικών της συστημάτων πληροφοριών από άποψη διαθεσιμότητας, πληρότητας και εμπιστευτικότητας, ιδιαίτερα ενόψει των συνεχώς μεταβαλλόμενων υφιστάμενων και δυνητικών απειλών. Το σημείο εισόδου στα δίκτυα της Επιτροπής παρακολουθείται συνεχώς και ελέγχεται ενεργά. Παρόμοιες προσπάθειες διεξάγονται μέσω έργων για ασφαλή επικοινωνία μέσω τηλεδιάσκεψης, ασφαλή τηλεφωνικά συστήματα και κρυπτογράφηση των βάσεων δεδομένων. Επίσης, σε τακτική βάση διεξάγονται έλεγχοι της ασφάλειας των πληροφορικών συστημάτων της Επιτροπής. Έχει ήδη χαραχθεί μια νέα πολιτική ασφαλείας των πληροφορικών συστημάτων και αυτή τη στιγμή γίνεται η προετοιμασία για τη συζήτησή της στις υπηρεσίες της Επιτροπής.
<P>
Παράλληλα, η Επιτροπή έχει προχωρήσει σε αναθεώρηση του συνόλου της πολιτικής ασφαλείας της στο πλαίσιο των δραστηριοτήτων εσωτερικής αναδιοργάνωσης και των εξελίξεων όσον αφορά την πολιτική της. Οι νέες εσωτερικές διατάξεις ασφαλείας της Επιτροπής θα ακολουθήσουν το μοντέλο του κανονισμού ασφαλείας του Συμβουλίου που εγκρίθηκε νωρίτερα το τρέχον έτος και θα βασίζονται στις εξής αρχές: αναλογικότητα των μέτρων ασφαλείας με τους υφιστάμενους κινδύνους. κοινή ευθύνη και λογοδοσία προσωπικού, διοίκησης και εμπειρογνωμόνων σε θέματα ασφάλειας. συνδυασμός όλων των στοιχείων σε μία συνεκτική στρατηγική για θέματα ασφάλειας, όπως προσωπικά στοιχεία και σωματική ασφάλεια. και, τέλος, στενή συνεργασία μεταξύ ευρωπαϊκών και εθνικών οργανώσεων ασφαλείας.
<P>
Η Επιτροπή σκοπεύει να διαθέσει συμπληρωματικούς πόρους για τον τομέα της ασφάλειας. Ωστόσο, η έλλειψη τεχνικών και ανθρώπινων πόρων, ιδιαίτερα όσον αφορά τους ειδικούς στον τομέα της ασφάλειας των πληροφοριών, εμποδίζει την πλήρη ανάπτυξη των πολιτικών ασφαλείας. Το πρόβλημα αυτό παρουσιάζεται στις περισσότερες δημόσιες διοικήσεις καθώς και τα ευρωπαϊκά όργανα. Χαίρομαι για την υποστήριξη που εκφράζεται στην έκθεση όσον αφορά τη διάθεση περισσότερων πόρων για το έργο που πρέπει να αναληφθεί και ειλικρινώς ελπίζω ότι το Κοινοβούλιο, ως αρμόδια επί του προϋπολογισμού αρχή, θα ακολουθήσει τη θέση της επιτροπής.
<P>
Η εμπιστοσύνη των ευρωπαίων πολιτών και των ευρωπαϊκών επιχειρήσεων στις ηλεκτρονικές επικοινωνίες και στην ορθή λειτουργία της πληροφορικής υποδομής έχει ζωτική σημασία για την οικονομία. Θα ήθελα να επαναλάβω για ακόμα μία φορά ότι η Επιτροπή αποδίδει τη μέγιστη σημασία στον σεβασμό των ανθρωπίνων δικαιωμάτων και του κράτους δικαίου.

<SPEAKER ID=36 LANGUAGE="DE" NAME="Schmid, Gerhard">
Κύριε Πρόεδρε, στο τέλος της συζήτησης θα ήθελα να ευχαριστήσω πρώτον τον πρόεδρο της επιτροπής. Δεν γνωριζόμασταν πριν και όμως μετά από μερικές μέρες συνεργασίας ήταν σαν να είχαμε συνεργαστεί για χρόνια. Αυτό δεν είναι αυτονόητο, δεν συμβαίνει πάντα. Ευχαριστώ πολύ!
<P>
(Χειροκροτήματα) Ευχαριστώ επίσης τα μέλη της επιτροπής. Δεν είχαμε πάντα την ίδια άποψη, το κλίμα ωστόσο ήταν ανθρώπινα πολύ καλό και η συνεργασία εποικοδομητική. Κι' αυτό δεν είναι πάντα δεδομένο σ' αυτό το Σώμα. Ευχαριστώ πολύ λοιπόν! Ευχαριστώ τη γραμματεία, τον διευθυντή της, τους άλλους συνεργάτες και τους πολλούς ανθρώπους που βοήθησαν με τις συμβουλές και πληροφορίες τους. Ορισμένοι εξ' αυτών αναφέρονται στην έκθεση. Υπάρχουν και άλλοι, που δεν αναφέρονται για το συμφέρον τους. Και αυτούς θα ήθελα να ευχαριστήσω θερμά!
<P>
(Χειροκροτήματα)

<CHAPTER ID=3>
Καταπολέμηση της τρομοκρατίας
<SPEAKER ID=37 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0273/2001) του κ. Watson, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με το ρόλο της Ένωσης στην καταπολέμηση της τρομοκρατίας (2001/2016(INI)).

<SPEAKER ID=38 NAME="Watson">
Κυρία Πρόεδρε, έχω την τιμή να παρουσιάσω στο Σώμα την έκθεση αυτή εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. Θεωρήθηκε ότι μια έκθεση για ένα θέμα που απαιτεί ευρεία συναίνεση και υποστήριξη έπρεπε να υποβληθεί στο Σώμα από τον πρόεδρο της επιτροπής. Ως μέλος της ομάδας των Φιλελεύθερων Δημοκρατών, θεωρώ τις τρομοκρατικές ενέργειες ως ξεχωριστή κατηγορία εγκλημάτων που καταργούν τη δημοκρατία. Στόχος τους είναι να καταστρέψουν τα ίδια τα θεμέλια της κοινωνίας των πολιτών και θα ήθελα να ευχαριστήσω τους συναδέλφους μου στην επιτροπή γιατί υποστήριξαν την άποψη αυτή και για τις επακόλουθες προτάσεις τους.
<P>
Ορισμένοι θεωρούν την έκθεσή μου ως απάντηση στις πρόσφατες τρομοκρατικές επιθέσεις στην Ιβηρική χερσόνησο. Συμμερίζομαι τη βαθιά ανησυχία εκείνων που θεωρούν ότι πρόκειται για ανοικτή πληγή στην πολιτική της Ευρώπης και εκ μέρους της επιτροπής τους διαβιβάζω τη βαθύτατη συμπάθεια και αλληλεγγύη μου. Κατά την άποψή μου, ωστόσο, η ανάλυση και οι συστάσεις μου πρέπει να θεωρηθούν τόσο ως απάντηση στην κατάσταση εκεί, όσο και σε παρόμοιες καταστάσεις που παρουσιάστηκαν, και σε ορισμένες περιπτώσεις εξακολουθούν να αποτελούν απειλή, στη Βόρεια Ιρλανδία, στο ΗΒ, στην Κορσική, στη Γαλλία, στη Γερμανία, στην Ιταλία ή σε άλλες χώρες που έχουν υποστεί τις επιθέσεις ιδεολογικών τρομοκρατικών ομάδων.
<P>
Η τρομοκρατία δεν είναι ένα νέο φαινόμενο, σήμερα όμως έχει αποκτήσει πολλές νέες πτυχές και χαρακτηριστικά. Οι σύνδεσμοι μεταξύ τρομοκρατών σε διάφορες χώρες αποτελούν πλέον το πλαίσιο του διεθνούς οργανωμένου εγκλήματος. Τον Αύγουστο, βγήκαν στη δημοσιότητα στοιχεία για επαφές μεταξύ τρομοκρατών στη Βόρεια Ιρλανδία και αντίστοιχων ομάδων στην Κολομβία. Οι επαφές αυτές ενισχύουν την ικανότητα εκείνων που χρησιμοποιούν τον τρόμο για την επίτευξη πολιτικών σκοπών να βρίσκουν όπλα, να ανταλλάσσουν ιδέες για τεχνικές και να διαφεύγουν από το χέρι του νόμου.
<P>
Η τρομοκρατία εμπνέεται επίσης από νέα κίνητρα και νέα όπλα. Ορισμένες οργανώσεις για την προστασία των ζώων διοργανώνουν εκστρατείες τρομοκράτησης όλων όσοι συνδέονται, έστω και σε μικρό βαθμό μερικές φορές, με πειράματα σε ζώντα ζώα. Ορισμένες οργανώσεις προστασίας του περιβάλλοντος τρομοκρατούν όσους συμμετέχουν σε δραστηριότητες έρευνας ή εξόρυξης πετρελαίου. Η τρομοκρατία των ηλεκτρονικών υπολογιστών και η περιβαλλοντική τρομοκρατία είναι ανησυχητικά χαρακτηριστικά του σημερινού κόσμου.
<P>
Οι προηγούμενες απόπειρες των δημοκρατικών κοινωνιών να αντιμετωπίσουν αυτή την απειλή είχαν διάφορους βαθμούς επιτυχίας. Εκεί όπου απέτυχαν παταγωδώς είναι στον τομέα της διεθνούς συνεργασίας μεταξύ διωκτικών ή δικαστικών αρχών. Στην περίπτωση της Ευρωπαϊκής Ένωσης, τα εργαλεία για τη βελτίωση μιας παρόμοιας συνεργασίας παρέχονται με τα άρθρα 29 και 31 της Συνθήκης ΕΕ και παρ' όλα αυτά, οι κυβερνήσεις διστάζουν να τα χρησιμοποιήσουν. Ο δισταγμός αυτός δεν έχει θέση σε μία Ένωση που θεμελιώνεται στις αξίες της ανθρωπιάς και της αξιοπρέπειας, της ελευθερίας, της ισότητας και της αλληλεγγύης, του σεβασμού στα ανθρώπινα δικαιώματα και ελευθερίες και στο κράτος δικαίου.
<P>
Η απόφαση των κρατών μελών να καταστήσουν την Ένωση χώρο ελευθερίας, ασφάλειας και δικαιοσύνης θα πρέπει να δώσει το έναυσμα για να αντιμετωπιστεί επειγόντως η ολοένα και εντεινόμενη τρομοκρατική απειλή. Η κατηγορηματική απόρριψη των τρομοκρατικών οργανώσεων και της τρομοκρατίας πρέπει να οδηγήσει σε ένα συνεκτικό και συντονισμένο σύνολο πολιτικών και σε πνεύμα συνεργασίας μεταξύ κυβερνήσεων σε όλα τα επίπεδα. Η συνεργασία μεταξύ Γαλλίας και Ισπανίας ή μεταξύ Βρετανίας και Ιρλανδίας έχει βελτιωθεί τους τελευταίους μήνες και παρ' όλα αυτά, οι ευκαιρίες που παρέχονται από τη Συνθήκη του Αμστερνταμ για πιο αποτελεσματική δράση δεν έχουν αξιοποιηθεί.
<P>
Θα ήθελα να ευχαριστήσω τους συναδέλφους από όλες της ομάδες του Κοινοβουλίου για τις γενναιόδωρες συμβουλές και τη βοήθεια που μου παρείχαν κατά την εκπόνηση αυτής της έκθεσης. Η έκθεση αυτή απαιτεί ευρεία συναίνεση. Είμαι ικανοποιημένος για το γεγονός ότι αντιτίθεται στην εφαρμογή εκτάκτων νόμων και διαδικασιών. Τέτοιου είδους μέτρα δεν θα πρέπει να είναι απαραίτητα. Συχνά αποστερούν τις κυβερνήσεις από την ηθική ανωτερότητα που θα πρέπει να τις χαρακτηρίζει και μπορεί να καταλήξουν σε περιστατικά κρατικής τρομοκρατίας. Εδώ έγκειται ένας πιθανός κίνδυνος για τη δημοκρατία. Εάν ένα κράτος δεν είναι προσεκτικά προετοιμασμένο να διεξάγει ποινικές διώξεις κατά στρατιωτών ή αστυνομικών που είναι ένοχοι βασανιστηρίων, η νομιμότητά του περιορίζεται.
<P>
Παρ' όλα αυτά, αντιτίθεμαι στην τροπολογία αριθ. 2, η οποία θα μπορούσε να ερμηνευθεί ως δικαιολόγηση της τρομοκρατίας και στην τροπολογία αριθ. 1, η οποία θα μπορούσε να καθυστερήσει την ανάληψη δράσης στον αγώνα αυτό. Πιστεύω ότι τα νομικά συστήματα όλων των κρατών μελών της ΕΕ έχουν τη δυνατότητα διασφάλισης της δικαιοσύνης. Αυτό δεν σημαίνει ότι τα δικαστικά πρότυπα δεν θα μπορούσαν να είναι υψηλότερα. Θα μπορούσαν, και η αναβάθμισή τους είναι μία από τις μεγάλες προκλήσεις της Ευρωπαϊκής Ένωσης. Εάν, ωστόσο, δεν είμαστε έτοιμοι να δείξουμε αμοιβαία εμπιστοσύνη προς τα δικαστικά συστήματα και τις δημοκρατικές πρακτικές των άλλων κρατών, όλο και περισσότερες οικογένειες θα στερούνται αγαπημένα τους πρόσωπα καθώς αθώοι άνθρωποι θα χάνουν τη ζωή τους εξαιτίας εκείνων που δολοφονούν για πολιτικούς λόγους.
<P>
Για το λόγο αυτό, η έκθεσή μου ζητά από το Συμβούλιο Υπουργών να διαμορφώσει ένα ελάχιστο πλαίσιο νόμων και κυρώσεων για την αντιμετώπιση των τρομοκρατικών πράξεων, να καταργήσει τις επίσημες διαδικασίες έκδοσης ατόμων που θεωρούνται ύποπτα ή έχουν καταδικαστεί για εγκλήματα τρομοκρατίας και να θεσπίσει ένα ευρωπαϊκό ένταλμα έρευνας και σύλληψης στον αγώνα κατά των τρομοκρατικών οργανώσεων. Ορισμένοι μπορεί να θεωρούν ακραία τα μέτρα αυτά. Πιστεύω ότι είναι όλα δικαιολογημένα για την αντιμετώπιση μιας μορφής εγκλήματος το οποίο έχει ως στόχο την καταστροφή της δημοκρατίας που βασίζεται στο κράτος δικαίου και ελπίζω ότι η Επιτροπή και το Συμβούλιο θα ανταποκριθούν έγκαιρα σε αυτή την έκκληση για ανάληψη δράσης.
<P>
(Χειροκροτήματα)

<SPEAKER ID=39 LANGUAGE="ES" NAME="Galeote Quecedo">
Κυρία Πρόεδρε, με αυτήν τη συνεδρίαση της Ολομέλειας ανοίγουμε έναν πολιτικό κύκλο που μας αναθέτει εργασίες τις οποίες θα μπορούσαμε να αποκαλέσουμε ιστορικές: στους επόμενους μήνες θα πρέπει να αρχίσουμε μια θεσμική μεταρρύθμιση της Ένωσης, θα εφαρμόσουμε τη χρήση του ευρώ, θα αντιμετωπίσουμε τα σημαντικότερα κεφάλαια των διαπραγματεύσεων που θα λήξουν με την άνευ προηγουμένου διεύρυνση της Ευρωπαϊκής Ένωσης.
<P>
Ωστόσο, για χιλιάδες ευρωπαίους πολίτες, οι συζητήσεις αυτές είναι απόμακρες. Η θεμελιώδης ανησυχία αυτών των πολιτών σήμερα είναι να λάβουν τα παιδιά τους στο σχολείο μια πολύπλευρη και ανοιχτή εκπαίδευση· να μπορούν να κυκλοφορούν στους δρόμους της πόλης τους χωρίς κίνδυνο· να μπορούν να διαδηλώνουν δημοσίως αυτό που πιστεύουν· να μπορούν να ασκούν το δικαίωμα ψήφου ελεύθερα· να μπορούν να αναλαμβάνουν τα καθήκοντα λαϊκής εκπροσώπησης χωρίς να θέτουν σε κίνδυνο τη ζωή τους ή τη ζωή των συγγενών τους. Και αυτές οι χιλιάδες ευρωπαίοι πολίτες ελπίζουν, και δικαίως, ότι οι τοπικές αυτοδιοικήσεις, οι εθνικές και οι ευρωπαϊκές διοικήσεις θα τους εξασφαλίσουν τα θεμελιώδη δικαιώματά τους.
<P>
Για αυτόν τον λόγο θεωρώ απαραίτητο τα κοινοτικά θεσμικά όργανα εκτός από το να ασχολούμαστε με το σύνταγμα, το ευρώ, τη διεύρυνση, να απαντήσουμε σε εκείνο που, για παράδειγμα στην Ισπανία, εμείς οι ευρωπαίοι πολίτες που ζούμε εκεί θεωρούμε κύρια προτεραιότητά μας: την καταπολέμηση της τρομοκρατίας, δηλαδή να υπερασπιστούμε την ελευθερία, τον σεβασμό των ανθρωπίνων δικαιωμάτων, το κράτος δικαίου που εμείς οι Ισπανοί δημιουργήσαμε έπειτα από τέσσερις δεκαετίες δικτατορίας.
<P>
Η δημιουργία ενός κοινού χώρου ελευθερίας, ασφάλειας και δικαιοσύνης, είναι αυτό στο οποίο αποσκοπούσε το Ευρωπαϊκό Συμβούλιο του Τάμπερε τον Οκτώβριο του 1999, η σημερινή βελγική Προεδρία, την οποία πρέπει να ευχαριστήσουμε που την έθεσε ως μια από τις προτεραιότητές της, και φυσικά το αξιόλογο έργο του Επιτρόπου κ. Vitorino, που ελπίζω να βρει σε αυτήν τη συζήτηση την υποστήριξη για να χρησιμοποιήσει την ικανότητά του για την ανάληψη νομοθετικής πρωτοβουλίας.
<P>
Πιστεύω πως το Ευρωπαϊκό Κοινοβούλιο, το Σώμα εκπροσώπησης των ευρωπαίων πολιτών, είχε μια ιδιαίτερη ευθύνη σε αυτήν την εργασία, την οποία η Πρόεδρός μας, κ. Nicole Fontaine, ανέλαβε με αποφασιστικότητα και θάρρος που όσοι έχουν πληγεί άμεσα ή έμμεσα από την τρομοκρατία δεν θα μπορέσουν ποτέ να ξεχάσουν. Είμαι βέβαιος ότι εκείνοι που θα τη διαδεχθούν θα τηρήσουν την ίδια στάση.
<P>
Για αυτόν τον λόγο, πιστεύω επίσης ότι μπορούμε να νιώθουμε μια λογική ικανοποίηση ψηφίζοντας σήμερα μια έκθεση σχετικά με τον ρόλο της Ευρωπαϊκής Ένωσης στην καταπολέμηση της τρομοκρατίας, απόδειξη της σπουδαιότητας της οποίας αποτελεί το γεγονός ότι ο εισηγητής της είναι ο ίδιος ο Πρόεδρος της Επιτροπής Ελευθεριών και Δικαιωμάτων των Πολιτών, κ. Graham R. Watson. Ο συνάδελφός μας παρουσιάζει σε αυτήν την Ολομέλεια ένα κείμενο που έχει εγκριθεί στην επιτροπή με πολύ μεγάλη πλειοψηφία, όπως είπε ο ίδιος, που περιέχει σκέψεις τόσο θεμελιώδεις όπως είναι η δήλωση ότι ο δημοκρατικός διάλογος θα πρέπει να θεμελιώνεται στον αμοιβαίο σεβασμό και όχι στη βία, ή η παραδοχή του χρέους της κοινωνίας απέναντι στα θύματα των τρομοκρατικών ενεργειών και στις οικογένειές τους.
<P>
Εγκρίνοντας αυτήν την έκθεση, διατυπώνουμε μια σειρά συστάσεων που αν εφαρμοστούν θα μας επιτρέψουν να δημιουργήσουμε μια κοινή κατηγορία της τρομοκρατίας στην Ευρωπαϊκή Ένωση· να υιοθετήσουμε την αρχή της αμοιβαίας αναγνώρισης των δικαστικών αποφάσεων· να αντικαταστήσουμε τις τυπικές διαδικασίες έκδοσης με ένα ευρωπαϊκό ένταλμα έρευνας και σύλληψης για εκείνα τα εγκλήματα που προκαλούν την έντονη αποστροφή της κοινωνίας. Φυσικά η τρομοκρατία, αλλά επίσης η μεταχείριση των ανθρώπων, τα εγκλήματα με θύματα τα παιδιά, το λαθρεμπόριο ναρκωτικών και όπλων, η διαφθορά, η απάτη και το οργανωμένο έγκλημα.
<P>
Κυρία Πρόεδρε, με απόλυτο σεβασμό προς τις κοινοβουλευτικές ομάδες, ανεξάρτητα από τον πολιτικό τους προσανατολισμό και, βέβαια, με σεβασμό της ελευθερίας ψήφου σας, θα ήθελα τώρα να σας ζητήσω να υποστηρίξετε αυτήν την έκθεση γιατί πρόκειται για ένα θεμελιώδες ζήτημα που βρίσκεται πάνω από τις κομματικές διαφορές. Με τη λήψη των μέτρων που προτείνονται σε αυτήν, η δικαιοσύνη θα διαθέτει περισσότερα μέσα για την εξασφάλιση των θεμελιωδών ελευθεριών στις οποίες βασίστηκε η οικοδόμηση της Ευρώπης και που σήμερα η τρομοκρατία περιορίζει για χιλιάδες Ευρωπαίους.

<SPEAKER ID=40 LANGUAGE="ES" NAME="Dνez Gonzαlez">
Κυρία Πρόεδρε, καταρχάς θα ήθελα να ευχαριστήσω ιδιαιτέρως τον εισηγητή, κ. Watson, και φυσικά όλα τα μέλη της Επιτροπής Ελευθεριών, για το έργο του, τη συνεργασία του και για την ώθηση που δίνει σε αυτήν την έκθεση που σήμερα θα εξετάσουμε και θα συζητήσουμε πρώτα και θα ψηφίσουμε στη συνέχεια.
<P>
Σήμερα, κυρίες και κύριοι, είμαι πολύ χαρούμενη ως πολίτης της Χώρας των Βάσκων, ως Ισπανίδα και ως Ευρωπαία. Είμαι ευτυχισμένη γιατί η Ευρώπη έχει κατανοήσει ότι όταν η ETA παραβιάζει τα ανθρώπινα δικαιώματα, όταν ο οργανωμένος φασισμός των Βάσκων διαπράττει το έγκλημα της ξενοφοβίας και την ιδεολογική κάθαρση, όταν αυτή η τρομοκρατική οργάνωση που αποτελεί σήμερα στην Ισπανία το τελευταία απομεινάρι της δικτατορίας του Φράνκο, συνεχίζει να δρα, έχοντας την έδρα της στην Ευρώπη, το πρόβλημα δεν είναι των άμεσων θυμάτων, αυτών που ζούμε με συνοδεία, αυτών των οποίων τα ονόματα δεν μπορούν να εμφανίζονται στα ψηφοδέλτια, αυτών που πρέπει να υπερνικήσουν τον φόβο για να μπορούν να γράφουν καθημερινά ή να μιλούν στα μέσα μαζικής ενημέρωσης. Το πρόβλημα είναι της Ευρώπης, είναι ένα πρόβλημα της ευρωπαϊκής δημοκρατίας στο σύνολό της.
<P>
Για αυτόν τον λόγο, η ευρωπαϊκή δημοκρατία αντιδρά επίσης στο σύνολό της και αντιδρά ενωμένη για να νικήσει την τρομοκρατία.
<P>
Είμαι ευτυχής γιατί η Ευρώπη έχει κατανοήσει πως έφτασε η στιγμή να γίνει κάτι πέρα από τα λόγια, κάτι πέρα από τις βαρυσήμαντες δηλώσεις, κάτι περισσότερο από τη διμερή συνεργασία, που είναι επίσης σημαντική.
<P>
Εδώ και πολύ καιρό πρέπει να ενεργοποιήσουμε τα απαραίτητα μέσα για την οριστική θέση των εγκληματιών, των τρομοκρατών, των φασιστών στη διάθεση της δικαιοσύνης, να συλλάβουμε τους εγκληματίες για να θέσουμε σε λειτουργία τα απαραίτητα μέσα που καθιστούν τα ευρωπαϊκά θεσμικά όργανα αποτελεσματικότερα στην επίτευξη αυτού του στόχου.
<P>
Είμαι επίσης ευτυχής που αντιλαμβάνομαι ότι η Ευρώπη ανακάλυψε ότι όταν υπάρχουν εγκληματίες ελεύθεροι, όταν υπάρχουν οργανωμένοι εγκληματίες που βάλλουν εναντίον των ελευθεριών και της ζωής των πολιτών, η πρώτη πολιτική απόφαση που πρέπει να ληφθεί είναι να καταστεί δυνατή η θέση αυτών των εγκληματιών στη διάθεση της δικαιοσύνης.
<P>
Κάνουμε αυτό που πρέπει να κάνουμε ούτως ώστε όλοι οι πολίτες να ζουν ελεύθερα, ανεξάρτητα από την ιδεολογία τους, τα πιστεύω τους, την προέλευσή τους, το επώνυμό τους, το πολιτιστικό τους υπόβαθρο· αυτό που πρέπει να κάνουμε, αν μου επιτρέπετε, για να υπερασπιστούμε την ίδια την έννοια της ευρωπαϊκής υπηκοότητας: τα ανθρώπινα δικαιώματα.
<P>
Η έκθεση Watson και οι συστάσεις της δεν είναι απλά μια δέσμευση κατά της ETA: είναι μια δέσμευση για τη δημοκρατία. Ο στόχος είναι να νικήσουμε την ΕΤΑ, αλλά η θεμελιώδης δέσμευση είναι να υπερασπιστούμε τη δημοκρατία σε ολόκληρη την Ευρώπη. Να υπερασπιστούμε το γεγονός ότι σε κάθε σημείο της Ευρώπης οι άνθρωποι θα μπορούν να ζουν ελεύθεροι, σε κοινότητες και να συμβιώνουν. Και σε ένα σημείο της Ευρώπης, και συγκεκριμένα στη Χώρα των Βάσκων, η φασιστική οργάνωση ΕΤΑ θέτει σε κίνδυνο τη συμβίωση και τον συλλογικό βίο.
<P>
Λέγεται ότι θα υπάρξουν λειτουργικά προβλήματα, ότι κάποιες χώρες θα αντιμετωπίσουν προβλήματα στην εναρμόνιση των νομοθεσιών τους. Ο Πρόεδρος Verhofstadt είπε εδώ κατά τη διάρκεια της πρώτης του παρέμβασης ότι εκείνοι που δεν πιστεύουν δεν θα πρέπει να αποκαλούνται Ευρωπαίοι. Πιστεύω πως η πολιτική βούληση, που υπήρξε ικανή να θέσει σε κυκλοφορία ένα ενιαίο νόμισμα, θα είναι επίσης ικανή να θέσει σε λειτουργία ενιαία μέσα για την καταπολέμηση της τρομοκρατίας.
<P>
Ωστόσο, επιτρέψτε μου, κυρίες και κύριοι, να τελειώσω εκφράζοντας μια σκέψη σχετικά με τον χαρακτήρα μου όχι μόνο ως Ευρωπαίας, αλλά κυρίως ως πολίτη της Χώρας των Βάσκων και της Ισπανίας. Ως πολίτης της Χώρας των Βάσκων και της Ισπανίας, ως παιδί μιας γενιάς δημοκρατών ισπανών πολιτών που έχασαν τον πόλεμο ενάντια στον Φράνκο και που αντιστάθηκαν σε σαράντα χρόνια δικτατορίας, πιστεύω, κυρίες και κύριοι, ότι σήμερα με αυτήν την πράξη, η Ευρώπη προβαίνει σε μια πράξη ιστορικής επανόρθωσης, γιατί για πολλά χρόνια, για πολύ καιρό οι ισπανοί δημοκράτες νιώθαμε τη μοναξιά, την αδιαφορία και την απόσταση της Ευρώπης. Το νιώσαμε πολλές φορές κατά τη διάρκεια της δικτατορίας του Φράνκο, καθώς επίσης πολλές φορές, σας διαβεβαιώ, καθ' όλη την περίοδο καταπολέμησης του φασισμού της ΕΤΑ, της μάχης μας για τη δημοκρατία και την ελευθερία.
<P>
Σήμερα ξεπληρώνεται ένα χρέος αδιαφορίας και νιώθω πολύ υπερήφανη που μοιράζομαι μαζί σας αυτήν τη στιγμή. Επιτρέψατέ μου, κύριες και κύριοι, να σας ευχαριστήσω ως Βάσκα, να σας ευχαριστήσω για αυτήν την απόφαση ως πολίτης της Χώρας των Βάσκων. Να σας ευχαριστήσω εξ ονόματός μου, αλλά κυρίως εξ ονόματος πολλών απλών, ανώνυμων πολιτών που κάθε μέρα μάχονται για την ελευθερία τους, που ανθίστανται στον φόβο για να μεταβούν στις εκλογές, που ανθίστανται στον φόβο για να γράψουν. Εξ ονόματος των ανθρώπων που δεν έχουν την ευκαιρία να μιλούν ελεύθερα διότι η ΕΤΑ του έχει αφαιρέσει οριστικά το λόγο.
<P>
Εξ ονόματος όλων αυτών, ευχαριστώ πολύ και συγχαρητήρια σε όλους για αυτήν τη σημερινή πράξη.
<P>
(Χειροκροτήματα)

<SPEAKER ID=41 LANGUAGE="ES" NAME="Esteve">
Κυρία Πρόεδρε, καταρχάς θα ήθελα φυσικά να συγχαρώ τον κ. Grahan R. Watson για το εξαίρετο έργο του και τη σημαντική και δύσκολη έκθεσή του.
<P>
Ο κ. Watson δεν θεωρητικολόγησε, αλλά έλαβε υπόψη αυτό που μας πλήττει και συγκεκριμένα αναφέρθηκε απευθείας σε εκείνους που πλήττονται από την ETA, και στα γεγονότα που πλήττουν την κοινότητα των Βάσκων, την ισπανική κοινότητα και την καταλανική κοινότητα, στη δική μου περίπτωση. Η πλήρης καταδίκη του και η έκκληση της ανάγκης για σεβασμό προς τα θύματα, τους πληγέντες, θα πρέπει να υφίσταται συνεχώς στις δηλώσεις και στη θέση μας.
<P>
Από τη συγκεκριμένη έκθεση, θα ήθελα καταρχάς να επισημάνω σαφώς το γεγονός ότι λαμβάνονται σημαντικά θετικά μέτρα δράσης στον τομέα της δικαιοσύνης και της αστυνομίας: η θέσπιση ελάχιστων κανόνων, η καθιέρωση ενός τρόπου έκδοσης, η αναγνώριση των δικαστικών αποφάσεων, η εκτέλεση των ενταλμάτων έρευνας και σύλληψης και η προσέγγιση των εθνικών νομοθεσιών. Πιστεύω πως αυτές οι ενέργειες βελτιώνουν τη σημαντική δικαστική και αστυνομική δράση προτεραιότητας.
<P>
Πιστεύω πως εντός των χρονικών ορίων που έχω στη διάθεσή μου πρέπει επίσης να επισημάνω ότι η έκθεση δεν απαρνείται σημαντικές αξίες της καταπολέμησης της τρομοκρατίας στην Ευρώπη. Είναι πολύ σημαντικό που συμπεριλήφθηκε στην αιτιολογική σκέψη ΙΔ το ότι οι ιδεολογίες είναι νόμιμες εάν βρίσκονται εντός του πλαισίου των αξιών και του σεβασμού προς τη δημοκρατία.
<P>
Είναι σημαντικό που στην αιτιολογική σκέψη ΙΕ επαναλαμβάνεται η έκφραση "δημοκρατικός διάλογος" ως βάση και αμοιβαίος σεβασμός και όχι ως βία. Και είναι σημαντικό ότι στις αιτιολογικές σκέψεις ΙΖ και ΙΗ λέγεται ότι τα μέτρα θα πρέπει να περιορίζονται από τα κράτη μέλη ούτως ώστε να μην υπάρξει κατάχρηση του νομικού κανόνα.
<P>
Πιστεύω πως όλα αυτά είναι σημαντικά, λόγω της ισορροπίας που επιφέρει η προτεραιότητα και η αποτελεσματικότητα της δράσης, καθώς και ο σεβασμός των ευρωπαϊκών αξιών. Θα πρέπει να εκφράσω την ικανοποίησή μου, γιατί αυτό αλλάζει το ψήφισμα που είχε εγκριθεί δια γραπτής δήλωσης τον Σεπτέμβριο του 1999 και στην οποία, παρότι την υπέγραψα, είχα εκφράσει την αντίθεσή μου σχετικά με την αφαίρεση της φράσης "δημοκρατικός διάλογος" .
<P>
Με αυτήν την έκθεση, η Ευρωπαϊκή Ένωση ανακτά πλήρως τις αξίες τις σχετικά με αυτό το θέμα, την ειρήνη που νοείται ως αποκλεισμός της βίας αφενός και τον διάλογο αφετέρου, ένα απαραίτητο ζεύγος για την Ευρωπαϊκή Ένωση, εντός και εκτός Ευρώπης. Η Ευρώπη όπου και αν πηγαίνει, εντός ή εκτός, το κάνει βάσει αυτού του ζεύγος "ειρήνης και δημοκρατικού διαλόγου" και προφανώς, όπως τόνισα εντός και εκτός, δεν θα ήθελα να αναφέρω κάποιο παράδειγμα γιατί δεν θα ήθελα ένα δικό μου παράδειγμα να οδηγήσει σε συγκρίσεις που αλλοιώνουν τον θετικό χαρακτήρα αυτής της έκθεσης και αυτής της συζήτησης.
<P>
Είμαι πολύ ικανοποιημένος που αυτή η έκθεση μπορεί να εγκριθεί και που αποτελεί ένα αποτελεσματικό μέσο για την επίλυση αυτού του σοβαρού προβλήματος που πλήττει τόσα άτομα.

<SPEAKER ID=42 LANGUAGE="DE" NAME="Schrφder, Ilka">
Κύριε Πρόεδρε, αγαπητοί συνάδελφοι, πρόκειται για μια έκθεση σχετικά με την τρομοκρατία. Θα ήθελα να μιλήσω λοιπόν για το τι εννοούμε με τον όρο τρομοκρατία, γιατί αναγνωρίζεται ως κάτι κακό και συχνά γίνεται το άλλοθι για την νομιμοποίηση παραβιάσεων των θεμελιωδών δικαιωμάτων από την πλευρά του κράτους. Εξέτασα την έκθεση για να δω τι θεωρείται τρομοκρατία. Υπάρχει για παράδειγμα το εμπόριο ναρκωτικών. Ποια ναρκωτικά είναι παράνομα και ποια νόμιμα καθορίζεται, όπως γνωρίζουμε όλοι, σχετικά αυθαίρετα και δεν προκύπτει για παράδειγμα βάσει της πολιτικής υγείας. Πολλοί άνθρωποι και εδώ στο Κοινοβούλιο είναι σε μεγάλο βαθμό χρήστες ναρκωτικών. Εδώ εννοούμε τα παράνομα ναρκωτικά, το γνωρίζω. Απλώς πιστεύω ότι τα ναρκωτικά ανήκουν σε κάθε κοινωνία, υπήρχαν πάντα, και μάλλον θα υπάρχουν για πάντα. Η ποινικοποίηση δεν θα οδηγήσει πουθενά.
<P>
Μετά υπάρχει για παράδειγμα το ανθρώπινο εμπόριο. Αν εννοούμε το λαθρεμπόριο ανθρώπων, πράγμα το οποίο συγχέεται συχνά, τότε θα πρέπει να αποδεχθούμε την υπόδειξη ότι υπάρχουν άνθρωποι στην ΕΕ που αναγνωρίζονται ως έχοντες δικαίωμα ασύλου, οι οποίοι έπρεπε να έρθουν στην Ευρωπαϊκή Ένωση με παράνομο τρόπο, γιατί έχουμε εδώ το οχυρό της Ευρώπης και οι άνθρωποι χρειάζονται βοήθεια, για παράδειγμα από τους λαθρέμπορους ανθρώπων.
<P>
Όταν λοιπόν αναφερόμαστε στο εμπόριο ανθρώπων, με άλλα λόγια στην αφαίρεση των θεμελιωδών δικαιωμάτων των ατόμων και στον καταναγκασμό σε εργασία, τίθεται το ερώτημα, γιατί η έκθεση, που ψηφίσαμε πρόσφατα, ασχολείται τόσο λίγο με την προστασία των θυμάτων ή αυτών που αποτελούσαν εμπόρευμα. Αυτό θα ήταν το καλύτερο μέσο, για να καταργήσουμε αυτό που λέγεται εμπόριο ανθρώπων.
<P>
Σε ένα σημείο της έκθεσης αναφέρεται: τρομοκρατία είναι και το παράνομο εμπόριο όπλων και ναρκωτικών. Στα ναρκωτικά αναφέρθηκα ήδη. Όσον αφορά όμως τα όπλα, πιστεύω ότι το εμπόριο όπλων είναι παράνομο, αλλά, ακόμη χειρότερα, είναι ανομιμοποίητο. Το θέμα είναι: πρόκειται μόνο για το παράνομο εμπόριο όπλων; τι γίνεται με το νόμιμο εμπόριο όπλων; δεν πρόκειται για τρομοκρατία όταν ο άμαχος πληθυσμός βομβαρδίζεται από τις βόμβες του ΝΑΤΟ με συνέπεια να πεθαίνει ή να υποφέρει μια ζωή; Υπάρχουν ορισμένοι, που εκφράζουν την αντίθεσή τους, λαμβάνουν μέτρα, π.χ. περιπτώσεις απείθειας κατά της αρχής. Γνωρίζουν πολύ καλά ότι είναι παράνομο. Το αν είναι εγκληματικό, παραμένει ανοιχτό. Πολλά απ' αυτά τα άτομα, όπως αναφέρεται και εδώ έχουν μπουχτίσει από την κρατική απάτη και διαφθορά, αντιτίθενται, και αυτό θεωρείται εδώ τρομοκρατία. Αν δεν γίνεται δεκτή ούτε καν η τροπολογία των Πρασίνων, να καθορίζονται τα θεμελιώδη δικαιώματα των ανθρώπων ως κοινό επίπεδο προστασίας στην ΕΕ, τότε σύμφωνα με το νόημα των θεμελιωδών δικαιωμάτων δεν μπορούμε παρά να ψηφίσουμε κατά της έκθεσης αυτής.

<SPEAKER ID=43 NAME="Angelilli">
Κυρία Πρόεδρε, θα ήθελα να ευχαριστήσω καταρχάς τον εισηγητή για το έργο που επιτέλεσε σε σχέση με ένα τόσο σοβαρό επίκαιρο πρόβλημα σαν την τρομοκρατία, που ζει σήμερα μια τρομερή εποχή επιδείνωσης.
<P>
Τρέφαμε ίσως την αυταπάτη ότι είχαμε νικήσει αυτή τη μάστιγα που είχε αιματοκυλίσει την Ευρώπη για πολλά χρόνια. Η σημερινή τρομοκρατία είναι ίσως πιο δύσκολο να πολεμηθεί, επειδή είναι λιγότερο ιδεολογική, κυνηγά περισσότερο τις εντυπώσεις, επειδή δεν προσπαθεί να αναζητήσει περιεχόμενο, αλλά βασίζεται εξολοκλήρου στη βία, ακριβώς για να αποσταθεροποιήσει τους θεσμούς και να τρομοκρατήσει την κοινή γνώμη.
<P>
Ποιος μπορεί να είναι λοιπόν ο ρόλος του Ευρωπαϊκού Κοινοβουλίου; Αφενός, βέβαια, να διερωτηθεί για τα αίτια αυτής της αναστάτωσης και της κοινωνικής και πολιτιστικής δυσφορίας που προφανώς οδηγεί στην τρομοκρατία, αλλά κυρίως θα πρέπει να αναζητήσει με ποιον τρόπο μπορεί να προλαμβάνει τα φαινόμενα τρομοκρατίας, να τα προβλέπει, να τα εντοπίζει άμα τη γενέσει των πρώτων ενδείξεων.
<P>
Έχουμε τόσα μέσα στη διάθεσή μας: τόσες βάσεις δεδομένων, τόσα νομοθετικά και αστυνομικά μέσα· και όμως, πολύ συχνά, ενώπιον της εμφάνισης ή της μεταβολής μεγάλων εγκληματικών φαινομένων, σαν αυτά που συνδέονται με τα ναρκωτικά, με την παιδοφιλία, με την εμπορία ή την εκμετάλλευση ανθρώπων, καθώς επίσης, προφανώς, με την τρομοκρατία, το Ευρωπαϊκό Κοινοβούλιο μένει πάντα έκπληκτο και καταλήγει να φθάσει καθυστερημένο, ανίκανο να προσδιορίσει αποτελεσματικές προληπτικές δράσεις.
<P>
Έτσι συνέβη και έναντι των βίαιων εκείνων ομάδων, συχνά σε επαφή με τρομοκρατικούς κύκλους, που κατάφεραν να διεισδύσουν στα ειρηνικά και νόμιμα κινήματα κατά της παγκοσμιοποίησης. Είναι ευπρόσδεκτα, λοιπόν, τα μέτρα που συνιστώνται στην έκθεση για την αναχαίτιση του φαινομένου και, ιδιαίτερα, το ευρωπαϊκό ένταλμα έρευνας και σύλληψης και η κατάργηση της επίσημης διαδικασίας έκδοσης.
<P>
Τελειώνω υπενθυμίζοντας, κυρία Πρόεδρε, ότι - για να δώσω ένα μόνο παράδειγμα - υπάρχουν ακόμα ιταλοί πολίτες που ανήκαν στις Ερυθρές Ταξιαρχίες, που έχουν καταδικαστεί για ανθρωποκτονία τρομοκρατικής φύσης εδώ και είκοσι χρόνια και που όλα αυτά τα χρόνια μένουν κρυμμένοι, φιλοξενούμενοι άλλων ευρωπαϊκών κρατών, παρά τις επανειλημμένες αιτήσεις έκδοσης.

<SPEAKER ID=44 NAME="Bigliardo">
Κυρία Πρόεδρε, αξιότιμοι κύριοι συνάδελφοι, άκουσα με προσοχή την έκθεση Watson, την οποία σε γενικές γραμμές συμμερίζομαι, αν και μου έρχεται να αναρωτηθώ και μας έρχεται συχνά να αναρωτηθούμε: τι είναι τρομοκρατία; Κατά τη διάρκεια της συζήτησης αναφέρθηκε η ανάγκη να σκιαγραφηθεί τι εκπροσωπεί σήμερα η τρομοκρατία. Πιστεύω ότι η ρύθμιση που αποτελεί αντικείμενο της έκθεσης αφορά την ευρωπαϊκή τρομοκρατία, όχι μόνο εκείνη την αξιοκαταφρόνητη που αναπτύσσεται δυστυχώς στη σημερινή Ισπανία, διότι αν είναι αλήθεια ότι αυτή η μέθοδος είναι αξιοκαταφρόνητη, τότε πρέπει να πούμε πως άλλο τόσο αξιοκαταφρόνητες είναι οι μέθοδοι που εκφράζονται σε άλλες ευρωπαϊκές χώρες, από κινήματα που έχουν εντελώς άλλους στόχους.
<P>
Η Ιταλία έχει ζήσει μια τρομερή εποχή, κατά τη διάρκεια της οποίας υποχρεωθήκαμε να σταθούμε μάρτυρες δολοφονιών αγωνιστών στις έδρες τους, νέων στις πλατείες τους, παιδιών καμμένων ζωντανών μέσα στα ίδια τους τα σπίτια, στο όνομα μιας ιδεολογίας που τελικά οδήγησε στον φόνο του κυβερνητικού συμβούλου D'Antona και που συχνά οδηγεί, όπως συνέβη, αντικειμενικά στον θάνατο νέων κατά τη διάρκεια διαδηλώσεων που καταλήγουν σε τυφλή βία, η οποία δεν έχει καμία σχέση με τους αγώνες κατά της παγκοσμιοποίησης των αγορών.
<P>
Είναι ευπρόσδεκτη, λοιπόν, η συντονισμένη πολιτική μεταξύ των ευρωπαϊκών κρατών, που αποκλείει τους απεχθείς ειδικούς νόμους, οι οποίοι αποδεικνύονταν πραγματικά μέσα πολιτικής δίωξης όταν επρόκειτο να πληγεί μια πλευρά και αποδεικνύονταν έπειτα μέσα αποσιώπησης όταν επρόκειτο να προστατευθούν άλλοι, όπως είπε προ ολίγου η συνάδελφος Angelilli. Είναι ευπρόσδεκτο το ευρωπαϊκό ένταλμα σύλληψης, αλλά να αρχίσει αμέσως και να εφαρμόζεται στα σοβαρά· καλούνται οι κυβερνήσεις να το υιοθετήσουν αμέσως και να φροντίσουν, από τους επόμενους μήνες, να μην ξαναδούμε στις πλατείες μας αυτά που συνέβησαν στη Γένοβα πριν από λίγες μέρες.

<SPEAKER ID=45 LANGUAGE="DE" NAME="Sichrovsky">
Κυρία Πρόεδρε, η έκθεση περιγράφει πολύ παραστατικά τους κινδύνους της παλιάς αλλά και της νέας τρομοκρατίας, την απειλή, που προκύπτει απ' αυτή, αλλά και την αδυναμία των παραδοσιακών θεσμικών οργάνων της Ευρώπης να αντιμετωπίσουν αυτές τις απειλές. Επιτρέψτε μου να εκφράσω την αντίρρησή μου σε ένα σημείο: η απειλή της τρομοκρατίας δεν έχει καμία σχέση με την δημοκρατική κοινωνία - ακόμη και αν η τελευταία αποτελεί συχνά στόχο της - αλλά συνιστά μια ουσιαστικά βαθύτερη απειλή για κάθε άνθρωπο, ανεξάρτητα από τις πολιτικές συνθήκες υπό τις οποίες ζει.
<P>
Γι' αυτό λοιπόν είναι τόσο δύσκολο, και ίσως όχι και τόσο σημαντικό, να ορίσουμε ακριβέστερα τον όρο της τρομοκρατίας. Θα είναι καλύτερα να θέσουμε ως αφετηρία - όπως προτείνεται στην έκθεση - τον ορισμό της τρομοκρατικής ενέργειας, η οποία περιγράφει πώς απειλούνται μεμονωμένα άτομα και ομάδες. Μια συμφωνία σε ευρωπαϊκό επίπεδο αποτελεί εδώ την προϋπόθεση για καλύτερο συντονισμό των μέτρων, και είναι βέβαια σημαντική και η επιτάχυνση της έκδοσης των τρομοκρατών όπως προτείνεται στην έκθεση.
<P>
Η εξήγηση που περιέχει το άρθρο 29 της Συνθήκης για την ΕΕ, η οποία χαρακτηρίζει την τρομοκρατία ως μορφή εγκληματικότητας, πρέπει να είναι δεσμευτική για όλα τα κράτη μέλη της ΕΕ, των οποίων οι πολιτικοί εκπρόσωποι ανάλογα με τις πολιτικές τους θέσεις υπερασπίζουν τις πράξεις βίας ως δικαιολογημένες εντός και εκτός της ΕΕ. Θυμάμαι τις συζητήσεις σχετικά με την διαμάχη στη Μέση Ανατολή, όπου ξαφνικά κάποιοι συνάδελφοι εξέφρασαν την κατανόησή τους για τις τρομοκρατικές ενέργειες της μιας ή της άλλης πλευράς, αν και επρόκειτο για καθαρά κομάντος θανάτου και επιθέσεις κατά του άμαχου πληθυσμού.
<P>
Στην οργανωτική προϋπόθεση, δηλαδή στη συνεργασία των αρμόδιων θεσμικών οργάνων θα πρέπει να προστεθεί και η πολιτική βούληση. Το να απειλείται η ζωή ενός αθώου ανθρώπου δεν μπορεί να δικαιολογηθεί με τίποτα.

<SPEAKER ID=46 LANGUAGE="ES" NAME="Hernαndez Mollar">
Κυρία Πρόεδρε, αν η κατάρτιση αυτής της έκθεσης σχετικά με την τρομοκρατία χαρακτηρίζεται από κάτι, αυτό δεν είναι μόνο η σοβαρότητα και οι γνώσεις του εισηγητή, του αγαπητού συναδέλφου κ. Watson, στον οποίο θα ήθελα να εκφράσω τα θερμά συγχαρητήριά μου, αλλά επίσης η προδιάθεση και η κατανόηση όλων σχεδόν των πολιτικών ομάδων του Σώματος όχι μόνο να απορρίψουν και να καταδικάσουν την τρομοκρατία, τον χώρο της και τα μέσα που χρησιμοποιεί, αλλά επίσης να επιτύχουν μια συμφωνία σχετικά με τα νομικά μέσα με τα οποία θα πρέπει να εξοπλιστούμε σε ευρωπαϊκό επίπεδο για να καταπολεμήσουμε και να καταδιώξουμε τις εγκληματικές ενέργειες που είναι χαρακτηριστικές της τρομοκρατίας και του οργανωμένου εγκλήματος.
<P>
Μπορούμε να δηλώσουμε ανεπιφύλακτα, χωρίς καμία αμφιβολία, εγώ τουλάχιστον δεν έχω καμία, ότι με την έγκριση αυτής της έκθεσης βρισκόμαστε ενώπιον ενός ευρωπαϊκού συμφώνου ενάντια στην τρομοκρατία. Γιατί για τους ευρωπαίους πολίτες, η βία και ο τρόμος είναι πλήρως ασύμβατοι με τη δημοκρατία, τον διάλογο και τους κανόνες του παιχνιδιού που χρησιμοποιούμε στα δημοκρατικά κράτη μέλη της Ευρωπαϊκής Ένωσης για να συμβιώνουμε ειρηνικά και ιδιαίτερα για να επιλύουμε απολύτως όλα, και το τονίζω απολύτως όλα, τα προβλήματα και τις διαφορές μας, όποια και αν είναι αυτά.
<P>
Αυτό που στην πραγματικότητα κάνουν ο εθνικισμός ή η ανεξαρτησία που οι τρομοκρατικές οργανώσεις, όπως η ΕΤΑ στην Ισπανία, χρησιμοποιούν ως δόλωμα είναι να κρύβουν το αληθινό πρόσωπο μιας ομάδας που έχει ως μοναδικό στόχο να σπέρνει τον τρόμο, να αποσταθεροποιεί τη δημοκρατία και να δολοφονεί αδιακρίτως παιδιά, νέους ή ενήλικες, όποια και αν είναι η ιδιότητα ή το επάγγελμά τους.
<P>
Ένα άλλο επιχείρημα που χρησιμοποιείται στην εν λόγω έκθεση είναι η κατεπείγουσα ανάγκη ενημέρωσης των νομικών μέσων που πρέπει να διαθέτει ένας νέος χώρος χωρίς σύνορα, όπως είναι η Ευρωπαϊκή Ένωση, ούτως ώστε να είναι ευκολότερη η καταδίωξη ή η τιμωρία των ομάδων βίας και τρομοκρατίας από την αστυνομία και τη δικαιοσύνη από τη διάπραξη των εγκληματικών ενεργειών τους. Γιατί, κυρία Πρόεδρε, κύριε Επίτροπε, είναι αντιφατικό να υφίστανται εμπόδια και σύνορα για τους δικαστές και τους αστυνομικούς και οι εγκληματικές ομάδες που βρίσκονται σε ένα κράτος μέλος της Ευρωπαϊκής Ένωσης να δρουν σε άλλο κράτος και έπειτα να επιστρέφουν στο πρώτο προκειμένου να προστατευτούν από μια νομοθεσία που είναι πεπαλαιωμένη και αντιφατική ως προς έναν κοινό χώρο ασφάλειας, ελευθερίας και δικαιοσύνης. Και για αυτόν τον λόγο προσδιορίζονται οι τέσσερις συστάσεις που αποτελούν τη σπονδυλική στήλη της έκθεσης.
<P>
Είναι αλήθεια πως η Ισπανία και η κυβέρνησή της δείχνουν ιδιαίτερο ενδιαφέρον σε αυτό που αποφασίζουμε σήμερα, ωστόσο, το ίδιο ενδιαφέρον θα πρέπει να έχουν χώρες όπως η Γαλλία, το Βέλγιο, η Ιταλία ή το Ηνωμένο Βασίλειο ή τα υπόλοιπα κράτη μέλη της Ένωσης, γιατί η ρίζα της τρομοκρατίας βρίσκεται στη βία, στη χρηματοδότησή της, στα τεχνολογικά μέσα που χρησιμοποιεί και στη στρατολόγηση νέων που εκπαιδεύονται με χρήματα και μίσος για να σκοτώνουν. Και αυτό, κυρίες και κύριοι, είναι ένα πρόβλημα που ξεπερνά τα σύνορα της Ευρωπαϊκής Ένωσης.
<P>
Κυρία Πρόεδρε, βρισκόμαστε σε καλό δρόμο. Θα επιμείνω ακόμη μια φορά στο κατεπείγον των προτάσεων και του ότι θα πρέπει να δημιουργήσουμε έναν νέο χώρο όπου να μπορούμε να υπάρχουμε και να μετακινούμαστε όσοι θέλουμε να ζούμε ειρηνικά και ελεύθερα.
<P>
Ο Επίτροπος κ. Vitorino έχει την πολιτική στήριξη αυτού του Σώματος. Αναμένουμε με πραγματικά μεγάλο ενδιαφέρον τις προτάσεις του.

<SPEAKER ID=47 NAME="Marinho">
Κυρία Πρόεδρε, για λόγους που είναι πολλές φορές δύσκολο να ομολογήσουμε η Ευρώπη βρίσκεται άοπλη ενώπιον της τρομοκρατίας. Η πλειοψηφία των κρατών δεν διαθέτει αντιτρομοκρατική νομοθεσία, οι ποινές φυλάκισης διαφέρουν από κράτος σε κράτος και η καταδίωξη των εγκληματιών έξω από το έδαφος όπου διαπράχθηκε το έγκλημα μπορεί να εφαρμοστεί - όταν εφαρμόζεται - μόνο μέσω του μηχανισμού απέλασης ο οποίος υπόκειται πάντα στους περιορισμούς της αμοιβαιότητας και της συνταγματικότητας κάθε κράτους μέλους.
<P>
Είναι επομένως μεγάλα τα περιθώρια για την τρομοκρατία στην Ευρώπη. Ευτυχώς η Συνθήκη του Αμστερνταμ, το Συμβούλιο του Τάμπερε και ο Επίτροπός μας Antσnio Vitorino σημείωσαν πρόοδο στη δικαστική συνεργασία στην Ευρώπη. Ως προς αυτό, το Ευρωπαϊκό Κοινοβούλιο συνιστά στο Συμβούλιο, σε αυτήν την εξαίρετη έκθεση του βουλευτή κ. Watson, ελάχιστους κανόνες για τον καθορισμό των στοιχείων που στοιχειοθετούν το έγκλημα και των ποινών του, αντικατάσταση της απέλασης με την αρχή της αμοιβαίας αναγνώρισης των δικαστικών αποφάσεων, καθορισμό ενός ευρωπαϊκού εντάλματος έρευνας και σύλληψης που δεν θα επιτρέπει στους εγκληματίες να κοροϊδεύουν τα δικαστήρια και την αστυνομία, και εναρμονισμένους κανόνες σε θέματα αποζημίωσης.
<P>
Κυρία Πρόεδρε, εκτός από αυτές τις πτυχές ποινικής και νομοθετικής φύσης πρέπει επίσης οι ξεπερασμένες πνευματικές προκαταλήψεις και οι ιστορικές κρίσεις να σταματήσουν να πλαισιώνουν την τρομοκρατία με μία ηρωική και ρομαντική άποψη περί αγώνα για την ελευθερία. Η ελευθερία διασφαλίζεται στο κράτος δικαίου που αποτελούν σήμερα, ευτυχώς, όλα τα κράτη της κοινοτικής Ευρώπης. Ο Φρανσουά Μιτεράν μας δίδαξε ότι πόλεμος είναι ο εθνικισμός. Και σήμερα αντικρίζουμε όλοι από κοντά, κάτω από τα μάτια μας, στο όνομα του πολιτισμού, των γλωσσών, των περιφερειακών ιδιαιτεροτήτων και των θρησκειών, δολοφονίες, νεκρούς και βία που η Ευρώπη δεν μπορεί να ανεχθεί. Η Ευρώπη ή θα εμπιστευθεί τις αξίες της ή θα διαλυθεί μέσα στις αντιθέσεις της. Η τρομοκρατία είναι το τελικό όπλο της τρέλας και του εθνικού, θρησκευτικού ή πολιτιστικού φανατισμού. Είναι αντίθετη με την ελευθερία και τη ζωή. Ας την εκδιώξουμε με την ισχύ και την επιβολή του νόμου έξω από την Ευρώπη.
<P>
(Χειροκροτήματα)

<SPEAKER ID=48 LANGUAGE="ES" NAME="Ortuondo Larrea">
Κύριε Πρόεδρε, ανήκω σε και εκπροσωπώ το Εθνικιστικό Κόμμα των Βάσκων, το κόμμα που εδώ και περισσότερα από είκοσι χρόνια κυβερνά αδιάλειπτα στη Χώρα των Βάσκων. Ένα κόμμα που διεκδικώντας την προσωπικότητα, την κυριαρχία και την αυτοδιάθεση των Βάσκων, απορρίπτει ωστόσο και καταδικάζει κραυγαλέα τη χρήση της βίας και του τρόμου ως μέσα για την επίτευξη οποιουδήποτε πολιτικού στόχου και, επιπλέον, καταδικάζει την απαράδεκτη τρομοκρατία του κράτους που επίσης πλήττει εμάς τους Βάσκους και που ασκείται από τους μηχανισμούς του ισπανικού κράτους.
<P>
Όπως είναι προφανές, στην κοινωνία μας και επίσης στην ισπανική κοινωνία έχουμε μια ιδιαίτερη ευαισθησία όσον αφορά τα ζητήματα που έθιξε ο κ. Watson στη δύσκολη έκθεσή του σχετικά με τον ρόλο της ΕΕ στην καταπολέμηση της τρομοκρατίας, και σε γενικές γραμμές συμφωνούμε με το περιεχόμενο της έκθεσής του, καθώς επίσης και με τις τροπολογίες που κατέθεσε η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών, καθώς και η πολιτική μου ομάδα των Πρασίνων/Ελεύθερη Ευρωπαϊκή Συμμαχία.
<P>
Στη Βόρεια Ιρλανδία είχαν την τύχη να έχουν την αποφασιστική υποστήριξη του βορειοαμερικανού γερουσιαστή Mitchell, γεγονός που οδήγησε στις συμφωνίες της Μεγάλης Παρασκευής και σε μια πραγματική ειρηνευτική διαδικασία, παρά το βεβαρημένο παρελθόν της.
<P>
Έως πότε θα πρέπει να περιμένουμε εμείς οι Βάσκοι η Ευρώπη να συνειδητοποιήσει πως η ειρήνη βρίσκεται στο χέρι της, ότι πρέπει να προωθήσει, να ευνοήσει και να διαιτητεύσει έναν δημοκρατικό και ειλικρινή διάλογο μεταξύ των αντιμαχόμενων πλευρών; Αυτός θα ήταν ο καλύτερος τρόπος που θα μπορούσε να προτείνει το Ευρωπαϊκό Κοινοβούλιο κατά της τρομοκρατίας και για την επίτευξη της ειρήνης.
<P>
Θεωρώ ιδιαίτερα σημαντική την αιτιολογική σκέψη ΙΕ της έκθεσης, που υποστηρίζει έντονα ότι ο δημοκρατικός διάλογος που βασίζεται στον αμοιβαίο σεβασμό και όχι στη βία είναι ο καλύτερος τρόπος επίλυσης των συγκρούσεων, κάτι που διορθώνει προηγούμενα ψηφίσματα του ίδιου αυτού Ευρωπαϊκού Κοινοβουλίου.
<P>
Αυτό για το οποίο λυπάμαι είναι η αποτυχία της απόπειρας να ατνικατοπτριστεί η ίδια αυτή ιδέα στις τελικές συστάσεις. Για αυτόν το λόγο, θα πρέπει να θεωρήσω ατελές και ελλιπές αυτό το έγγραφο. Ωστόσο, παρά αυτές τις ελλείψεις που σχολίασα και αφού το σκέφτηκα, θα υπερψηφίσω την έκθεση Watson για να δώσω μια ευκαιρία στην αιτιολογική σκέψη ΙΕ, ήτοι στο δημοκρατικό διάλογο για την επίλυση της σύγκρουσής μας.

<SPEAKER ID=49 NAME="Gorostiaga Atxalandabaso">
Κύριε Πρόεδρε, ήταν εξαιρετικά ευτυχής συγκυρία για τη δημοκρατία ότι διεξήχθη η προηγούμενη συζήτηση για το δίκτυο Echelon.
<P>
Η υποκριτική θέση των κρατών μελών σχετικά με την παραβίαση των δικαιωμάτων των πολιτών, η οποία τονίστηκε από διάφορους ομιλητές, μπορεί να μας βοηθήσει στην ανάλυση της έκθεσης για την τρομοκρατία. Η έκθεση, δυστυχώς, αγνοεί την κρατική τρομοκρατία. Ακόμα πιο λυπηρό όμως είναι το γεγονός ότι δεν υπάρχει καμία συγκεκριμένη πρόταση για την ανάληψη μέτρων εφαρμογής πολιτικού διαλόγου για την επίλυση των συγκρούσεων.
<P>
Παρ' όλα αυτά, το Σώμα κατά πάσα πιθανότητα θα εγκρίνει την έκθεση αυτή. Μετά θα είναι η σειρά σας, Επίτροπε Vitorino, να προτείνετε το κείμενο που έχετε ήδη διαπραγματευθεί, κυρίως με τις ισπανικές και τις γαλλικές αρχές.
<P>
Τη Δευτέρα, αναφέρθηκα στα θύματα του βρώμικου πολέμου στην Ισπανία. Θα ήθελα σήμερα να μνημονεύσω τον δημοσιογράφο Fernando Pereira. Όπως γνωρίζετε, σκοτώθηκε σε επιχείρηση των γαλλικών μυστικών υπηρεσιών κατά της Greenpeace.

<SPEAKER ID=50 LANGUAGE="DE" NAME="Pirker">
Κύριε Πρόεδρε, κύριε Επίτροπε, αξιότιμες κυρίες και κύριοι, αν καταφέρουμε να ψηφίσουμε τη σύσταση προς το Συμβούλιο με ευρεία πλειοψηφία στο Ευρωπαϊκό Κοινοβούλιο, δεν θα θέσουμε απλώς ένα σημάδι, αλλά θα έχουμε κάνει πολύ αποφασιστικά βήματα κατά της τρομοκρατίας που δεν σέβεται τον άνθρωπο, τον εξοντώνει και εχθρεύεται τη δημοκρατία, όπως εμφανίζεται ιδιαίτερα στην Ισπανία, αλλά δυστυχώς και σε άλλες χώρες.
<P>
Τα κράτη μέλη της Ευρωπαϊκής Ένωσης δεν θα πρέπει όμως να χρησιμοποιούν μόνο κατά των μορφών της έως τώρα γνωστής τρομοκρατίας αυτό το πακέτο μέτρων, που προτάθηκε από τον κ. Watson και που ξεκινούν από την αμοιβαία προσέγγιση των εθνικών νομοθεσιών, τη δικαστική συνδρομή, το ευρωπαϊκό ένταλμα σύλληψης και φτάνουν μέχρι την αποζημίωση των θυμάτων. Θα πρέπει να το εφαρμόσουν και κατά των νέων μορφών τρομοκρατίας, όπως τις γνωρίσαμε στις τελευταίες Συνόδους Κορυφής και όπως πρέπει να τις φοβόμαστε και σε μελλοντικά γεγονότα τέτοιου είδους.
<P>
Πολλά πήγαν στραβά στις συζητήσεις σχετικά με αυτές τις μορφές τρομοκρατίας. Δεν έγινε συζήτηση για την ασφάλεια των πολιτών, οι οποίοι είναι εκτεθειμένοι στη βία χωρίς να φταίνε, ούτε για την προστασία της περιουσίας από καταστροφές που προκαλούν βίαιοι διαδηλωτές, και δεν έγινε επίσης συζήτηση για τους αστυνομικούς που τραυματίστηκαν σοβαρά, ούτε για την αποζημίωση των θυμάτων και τη διεθνή συνεργασία της αστυνομίας. Συζητήθηκαν επίσης πολύ λίγο τα αίτια του υποστηρικτικού περιβάλλοντος, οι πηγές χρηματοδότησης, οι πολιτικοί υποκινητές των βίαιων πράξεων. Ήταν περιορισμένη συζήτηση.
<P>
Αυτή η τρομοκράτηση, η οποία απειλεί να αναπτυχθεί εκ νέου, δείχνει όμως ότι υπάρχει η απειλή να αναπτυχθεί μια διεθνής, μια παγκοσμιοποιημένη τρομοκρατία, η οποία δεν συμμετέχει πραγματικά στην αναγκαία συζήτηση περί παγκοσμιοποίησης, αλλά απλώς την χρησιμοποιεί ως όχημα για την τρομοκράτηση της κυβέρνησης, του κράτους, δηλαδή των δημοκρατικών συνθηκών μας. Περιμένω λοιπόν να ασχοληθούμε με έμφαση με την έως τώρα γνωστή τρομοκρατία, αλλά και να αντιμετωπίσουμε αμείλικτα αυτές τις νέες μορφές τρομοκρατίας προς το συμφέρον των πολιτών, της ασφάλειας και της σταθερότητας των χωρών μας, της Ευρωπαϊκής Ένωσης, και να σκεφτόμαστε αυτούς που υπήρξαν ήδη θύματα της τρομοκρατίας. Σας παρακαλώ όλους να υποστηρίξετε με όλο σας το βάρος αυτό το πακέτο μέτρων, που ετοιμάστηκε με εξαιρετικό τρόπο, και δεν αφορά μόνο το συμφέρον της Ισπανίας, αλλά και το συμφέρον της Ευρώπης, της σταθερότητας, της ασφάλειας των ανθρώπων.
<P>
(Χειροκροτήματα)

<SPEAKER ID=51 LANGUAGE="DE" NAME="Ceyhun">
Κύριε Πρόεδρε, είμαι σίγουρος ότι συμφωνούμε όλοι πως η τρομοκρατία συνιστά μια από τις πιο επικίνδυνες προκλήσεις που πρέπει να αντιμετωπίσει η κοινωνία μας. Πρόκειται για ένα φαινόμενο με δομές που ενεργούν παγκόσμια. Συνεπώς μπορεί να καταπολεμηθεί αποτελεσματικά μόνο σε παγκόσμιο επίπεδο. Η καταπολέμηση της τρομοκρατίας σημαίνει επίσης την υπεράσπιση των ανθρωπίνων δικαιωμάτων και της δημοκρατίας. Οι άνανδρες τρομοκρατικές επιθέσεις και δολοφονίες, που ζούμε τελευταία πιο έντονα στην Ισπανία, αποτελούν απόδειξη ότι απαιτείται περαιτέρω προώθηση της ευρωπαϊκής συνεργασίας κατά των τρομοκρατών.
<P>
Η διεθνής τρομοκρατία, την οποία υποστηρίζουν ορισμένοι δικτάτορες ή ισλαμικά φονταμενταλιστικά καθεστώτα, μπορεί να καταπολεμηθεί αποτελεσματικά μόνο με τη συνεργασία των αρμόδιων εθνικών αρχών σε ευρωπαϊκό επίπεδο. Το Σώμα αυτό φέρει επίσης ευθύνη, και με την έκθεση σχετικά με τον ρόλο της Ένωσης στον αγώνα κατά της τρομοκρατίας πρέπει να τοποθετηθεί σαφώς και καταστήσει εμφανές ότι την υποστηρίζουμε ομόφωνα. Στο πλαίσιο αυτό θα ήθελα να ευχαριστήσω τον εισηγητή για την εξαιρετική δουλειά του. Με τις προτάσεις μας αποβλέπουμε στη δημιουργία των προϋποθέσεων για μια αποτελεσματική ευρωπαϊκή συνεργασία των κρατών μελών, ούτως ώστε τρομοκρατικές οργανώσεις όπως η ΕΤΑ στην Ισπανία να μην μπορούν να διαπράξουν και άλλους φόνους.

<SPEAKER ID=52 NAME="Paisley">
Κύριε Πρόεδρε, η τρομοκρατία αποτελεί κατάλυση της δημοκρατίας. Δεν μπορεί να υπάρξει επιτυχής διάλογος με εγκληματίες τρομοκράτες, γιατί πρόκειται για ύψιστη υποκρισία. Η απελευθέρωση φυλακισμένων τρομοκρατών και η προσπάθεια εξαγοράς τους με θέσεις σε νόθες κυβερνήσεις ενισχύουν και δεν καταργούν την τρομοκρατία. Παράδειγμα η Βόρεια Ιρλανδία, όπου απελευθερώθηκαν όλοι οι φυλακισμένοι τρομοκράτες και από τις δύο πλευρές ενώ δεν αποσύρθηκε ούτε ένα φονικό όπλο από καμία πλευρά.
<P>
Τα βασανισμένα θύματα της βάρβαρης τρομοκρατίας έχουν σε μεγάλο βαθμό ξεχαστεί. Χαιρετίζω την έκκληση της έκθεσης για ανάληψη δράσης σχετικά με το θέμα αυτό ώστε να προστατευθούν τα συμφέροντα των βασανισμένων αυτών θυμάτων και στην έμφαση που δίνει στην άμεση ανάγκη να διασφαλιστεί ότι η Ευρωπαϊκή Ένωση δεν θα παρέχει κανενός είδους άσυλο στην τρομοκρατία. Η ανάγκη για ανάληψη δράσης στο θέμα αυτό είναι επιτακτική.

<SPEAKER ID=53 NAME="Andrews">
Κύριε Πρόεδρε, η παρούσα έκθεση έχει ύψιστη σημασία για τους πολίτες της Ευρώπης. Πρέπει να διανεμηθεί όσο το δυνατόν ευρύτερα σε ολόκληρη την Κοινότητα. Είναι μία έκθεση με πολύπλοκο και δύσκολο περιεχόμενο, που θα πρέπει να καταστεί σαφές σε όλους τους πολίτες ξεχωριστά, έτσι ώστε να μπορέσουν να καταλάβουν επακριβώς τι επιχειρεί να επιτύχει για λογαριασμό τους το Κοινοβούλιο. Τιμά τον πρόεδρο της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, κ. Watson. Θα ψηφίσουμε υπέρ της έκθεσης, αν και έχουμε επιφυλάξεις για πολλές από τις παραγράφους και τις συστάσεις της. Χωρίς αμφιβολία, το θέμα θα ξανασυζητηθεί μετά τις διαβουλεύσεις με τα εθνικά κοινοβούλια και τις ομάδες πολιτών.
<P>
Πρέπει να δοθεί ένας ακριβής και λεπτομερής ορισμός της τρομοκρατίας. Δεν πρέπει να συγχέουμε την τρομοκρατία με τις ειρηνικές διαμαρτυρίες, τις νόμιμες διαμαρτυρίες των πολιτών. Υπάρχουν ορισμένες παράγραφοι για τις οποίες έχουμε επιφυλάξεις, όμως, παρά τις επιφυλάξεις αυτές, οι οποίες κατά πάσα πιθανότητα θα τεθούν σε μετέπειτα συζητήσεις και διαβουλεύσεις για το θέμα αυτό, θα υπερψηφίσουμε την έκθεση. Θα ήθελα να συγχαρώ τον κ. Watson και όλους όσοι συμμετείχαν στην εκπόνηση αυτής της έκθεσης.

<SPEAKER ID=54 NAME="Καραμάνου">
Κύριε Πρόεδρε, η έκθεση του κ. Watson διαπιστώνει την αδυναμία και το αδιέξοδο στο οποίο έχει οδηγηθεί η Ευρωπαϊκή Ένωση στη πάταξη του συνεχώς διογκούμενου φαινομένου της τρομοκρατίας. Η αδυναμία αυτή οφείλεται τόσο στην μεταβολή της φύσης της τρομοκρατίας και της ενίσχυσής της με σύγχρονα τεχνολογικά και οικονομικά μέσα, όσο και στην ανεπάρκεια της δικαστικής και αστυνομικής συνεργασίας των χωρών μελών και της έλλειψης κοινού νομοθετικού πλαισίου.
<P>
Στην Ελλάδα, ψηφίστηκε τον Μάιο του 2001 νέος αντιτρομοκρατικός νόμος σε μια προσπάθεια να αναβαθμιστεί και να συστηματοποιηθεί η καταπολέμηση της τρομοκρατίας χωρίς να παραβιάζονται τα θεμελιώδη δικαιώματα και οι αρχές του κράτους δικαίου. Ωστόσο, η αντιμετώπιση της τρομοκρατίας είτε στην Ελλάδα, είτε στην Ισπανία, είναι υπόθεση ολόκληρης της Ευρωπαϊκής Ένωσης. Ο Χάρτης των Θεμελιωδών Δικαιωμάτων θα πρέπει να αποτελεί σημείο αναφοράς κατά την λήψη κάθε νέας πρωτοβουλίας. Σε καμιά περίπτωση δηλαδή η αύξηση της εγκληματικής δραστηριότητας των τρομοκρατικών ομάδων δεν θα πρέπει να αποτελέσει άλλοθι, τόσο σε εθνικό επίπεδο, όσο και σε ευρωπαϊκό, για τη λήψη μέτρων που δεν εντάσσονται στο πνεύμα του κράτους δικαίου και των δημοκρατικών αρχών.
<P>
Ωστόσο, για τα αδικήματα της τρομοκρατίας, το Συμβούλιο θα πρέπει αμέσως να καταργήσει τις επίσημες διαδικασίες έκδοσης και να υιοθετήσει την αρχή της αμοιβαίας αναγνώρισης των ποινικών αποφάσεων, ακόμη και για αποφάσεις που προηγούνται της τελικής δικαστικής απόφασης, όπως προτείνει η έκθεση. Πέραν όμως αυτών των μέτρων, πολύτιμη είναι η πρόληψη της τρομοκρατίας και μέσω εκπαιδευτικών, κοινωνικών και άλλων πολιτικών που θα διαπαιδαγωγούν τους πολίτες, και ιδιαίτερα τους νέους, στην αξία του διαλόγου και στην απόρριψη κάθε μορφής χρήσης βίας.

<SPEAKER ID=55 NAME="Nicholson">
Κύριε Πρόεδρε, θα ήθελα πρώτα από όλα να συγχαρώ τον κ. Watson για την εκπόνηση αυτής της έκθεσης. Πρόκειται για μία πολύ ισορροπημένη και αξιόλογη έκθεση.
<P>
Η τρομοκρατία είναι ένα σημαντικό πρόβλημα του δυτικού κόσμου και στην Ευρώπη είναι βέβαιο ότι κυριαρχεί από τον δεύτερο παγκόσμιο πόλεμο και εξής. Έχει αποδειχθεί ότι μία φανατισμένη μειοψηφία μπορεί να εκβιάζει την πλειοψηφία. Πρέπει επίσης να δεχτούμε το γεγονός ότι δεν υπήρξε μέχρι σήμερα πλήρης συνεργασία μεταξύ κρατών μελών. Εμείς, στη Βόρεια Ιρλανδία, έχουμε ζήσει το γεγονός αυτό με πολύ επώδυνο τρόπο τα τελευταία 30 χρόνια.
<P>
Εάν οι τρομοκράτες μπορούν να βρουν ασφαλές καταφύγιο θα συνεχίσουν να αυξάνονται εφόσον θα έχουν μέρος να κρυφτούν. Πρέπει να εξαλείψουμε όλα τα ασφαλή καταφύγια. Έχω ορισμένες επιφυλάξεις για το γεγονός ότι εάν καταργηθεί η έκδοση, οι διαδικασίες που θα την αντικαταστήσουν μπορεί να μην είναι αποτελεσματικές. Εάν καταργήσουμε την έκδοση, θα πρέπει να την αντικαταστήσουμε με διαδικασίες αποδεδειγμένα αποτελεσματικές, ιδιαίτερα μεταξύ κρατών μελών.
<P>
Τα κράτη μέλη πρέπει να είναι ελεύθερα να προστατεύσουν τους πολίτες τους. Πιστεύω ότι είναι καθήκον των κυβερνήσεων κάθε κράτους μέλους να προστατεύουν τους αθώους πολίτες, όχι τους δράστες βίαιων εγκλημάτων. Για να επιτευχθεί αυτό πρέπει να υπάρξει η μέγιστη δυνατή συνεργασία.
<P>
Βλέπουμε επίσης ότι υπάρχει συνεργασία μεταξύ τρομοκρατικών ομάδων ανά τον κόσμο. Η πρόσφατη σύλληψη τριών ακτιβιστών του IRA στην Κολομβία καθιστά ιδιαίτερα σαφές πόσο εξαπλωμένη είναι η τρομοκρατία σε όλο τον κόσμο και πώς οι τρομοκράτες συνεργάζονται μεταξύ τους για την ανάπτυξη νέων και καλύτερων όπλων.
<P>
Πρέπει επίσης να αντιληφθούμε ότι πολλές τρομοκρατικές οργανώσεις είναι αναμεμιγμένες σε παράνομες δραστηριότητες, εμπόριο ναρκωτικών και πολλές άλλες εγκληματικές δραστηριότητες. Χρησιμοποιούν συγκεκριμένο λεξιλόγιο και ψευδώνυμα. Απειλούν τις κοινότητες στις οποίες ζουν.
<P>
Πρέπει να αναγνωρίσουμε τα θύματα. Πρέπει να υπάρξει αμοιβαία αναγνώριση. Κανείς δεν έχει δικαίωμα να δολοφονεί για την επίτευξη πολιτικών στόχων. Πρέπει επίσης να θυμόμαστε ότι η τρομοκρατία είναι εύκολη. Επ' αυτού έχω προσωπική εμπειρία. Αλλά, πιστέψτε με, είναι πολύ πιο δύσκολο να οικοδομηθεί η ειρήνη μετά την τρομοκρατία.

<SPEAKER ID=56 LANGUAGE="ES" NAME="Cerdeira Morterero">
Κύριε Πρόεδρε, οι τρομοκρατικές ενέργειες έχουν ως στόχο να αποδυναμώσουν τη δημοκρατία και τις θεμελιώδεις αξίες, βάσει των οποίων οικοδομείται η Ευρώπη. Για αυτόν τον λόγο είναι απαραίτητο, και έτσι το αντιληφθήκαμε, να ενισχύσουμε την καταπολέμηση της τρομοκρατίας, να δημιουργήσουμε εκείνους τους μηχανισμούς και να αναλάβουμε εκείνες τις πρωτοβουλίες που ενισχύουν τη συνεργασία μεταξύ των κρατών μελών, λαμβάνοντας επιπλέον υπόψη την ενδυνάμωση των τρομοκρατικών ενεργειών στους κόλπους της Ευρωπαϊκής Ένωσης. Επίσης, τα κράτη μέλη θα πρέπει να προωθήσουν ανάμεσα στους νέους μια δέσμευση απόρριψης οποιασδήποτε μορφής βίας.
<P>
Από τις τέσσερις κύριες συστάσεις που περιλαμβάνει αυτή η έκθεση (ο ορισμός και η τιμωρία της τρομοκρατίας, εξάλειψη της τυπικής διαδικασίας έκδοσης, η εφαρμογή της αρχής αμοιβαίας αναγνώρισης των ποινικών αποφάσεων, το ευρωπαϊκό ένταλμα έρευνας και σύλληψης), θα ήθελα να επισημάνω συγκεκριμένα την τελευταία που αναφέρεται στην αποζημίωση των θυμάτων της τρομοκρατίας που ίσως είναι εκείνη που επισημάνθηκε λιγότερο από τους συναδέλφους μου και να τονίσω, από αυτήν την άποψη, ότι αυτό το Σώμα είχε ήδη εγκρίνει στις 24 Νοεμβρίου 2000 μια έκθεση της οποίας είχα την τιμή να είμαι εισηγητής, όπου για πρώτη φορά καθορίστηκε ο ορισμός του θύματος και ο πρωταγωνιστικός του ρόλος στην ποινική διαδικασία.
<P>
Θα ήθελα να τελειώσω επισημαίνοντας ότι αν μπορέσουμε να υλοποιήσουμε τις συστάσεις της παρούσας έκθεσης, τότε θα έχουμε κάνει ένα πάρα πολύ σημαντικό βήμα προς την ανάπτυξη του κοινού ευρωπαϊκού χώρου δικαιοσύνης, ελευθερίας και ασφάλειας.

<SPEAKER ID=57 LANGUAGE="ES" NAME="Pomιs Ruiz">
Κύριε Πρόεδρε, θα ήθελα καταρχάς να ευχαριστήσω τον κ. Graham R. Watson για το έργο του στο οποίο εξέθεσε σαφώς το ρόλο που πρέπει να διαδραματίσει η Ευρωπαϊκή Ένωση κατά της τρομοκρατίας.
<P>
Θα ήθελα επίσης να ευχαριστήσω την Πρόεδρο του Κοινοβουλίου, κ. Nicole Fontaine, για την προσωπική της στάση κατά την έναρξη αυτής της συνεδρίασης, με τη χειρονομία της να υποδεχτεί την οικογένεια ενός θύματος της τρομοκρατίας, του Συμβούλου Ένωσης του Λαού της Ναβάρα, κ. Josι Javier Mϊgica, του οποίου η χήρα και τα τρία παιδιά ήταν παρόντες στην αίθουσα και μου ζητούν να ευχαριστήσω εκ μέρους τους όλο το Σώμα και την Πρόεδρό του.
<P>
Αυτό το Κοινοβούλιο κατάφερε να διαδραματίσει ηγετικό ρόλο στον ευρωπαϊκό αγώνα κατά της τρομοκρατίας. Υπήρξε το πρώτο Σώμα που έκανε εγγράφως τη σύσταση ότι είναι απαραίτητο να απομονωθούν πολιτικώς τα πολιτικά κόμματα που δεν καταδικάζουν την τρομοκρατία.
<P>
Και υπήρξε αυτό που κατάφερε να συγκεντρώσει περισσότερες από 400 υπογραφές από αυτό το Σώμα σε μια δημόσια δέσμευση για την καταπολέμηση της τρομοκρατίας της ETA.
<P>
Τώρα βρισκόμαστε ενώπιον της έκθεσης Watson, σχετικά με την οποία θα ήθελα να επισημάνω την ανάγκη να διαθέτουμε στην Ένωση το συντομότερο δυνατόν ένα ευρωπαϊκό ένταλμα έρευνας και σύλληψης και να εξαλειφθεί δια παντός η τυπική διαδικασία έκδοσης για τα εγκλήματα τρομοκρατίας.
<P>
Διότι η τρομοκρατία, και συγκεκριμένα η τρομοκρατία της ETA, πλήττει όλους τους ευρωπαίους πολίτες και όχι μόνο τα θύματα, αλλά επίσης τα μέλη αυτού του Σώματος. Λυπάμαι που λόγω ασθένειας δεν είναι παρούσα η κ. Bαrbara Dόhrkop. Εκείνη θα μπορούσε να μας πει πώς η ETA είχε επιτεθεί στον σύζυγό της, τον γερουσιαστή Casas. Επίσης η σύζυγός μου και η οικογένειά της υπήρξαν θύματα τριών επιθέσεων που οδήγησαν στον θάνατο ενός αστυνομικού. Και άλλα μέλη θα μπορούσαν να μιλήσουν επίσης για τα όσα έχουν υποφέρει.
<P>
Η τρομοκρατία πλήττει την Ισπανία, καθώς και άλλα μέρη της Ευρώπης. Εμείς δεν θα θεωρητικολογήσουμε, γιατί γνωρίζουμε, όπως προτείνει η έκθεση Watson, ότι θα πρέπει να υποχρεώσουμε τα κράτη μέλη να επιτύχουν μια οριστική συμφωνία, διότι η τρομοκρατία αποτελεί τη μεγαλύτερη καταπάτηση των ανθρωπίνων δικαιωμάτων που έχουμε οι Ευρωπαίοι.

<SPEAKER ID=58 NAME="Santini">
Κύριε Πρόεδρε, αξιότιμοι κύριοι συνάδελφοι, θέλω να υπογραμμίσω σ' αυτή την έκθεση τα χαρακτηριστικά της εξαιρετικής ακρίβειας, του ρεαλισμού και της μεγάλης επικαιρότητας. Πράγματι, εδώ δεν γίνεται λόγος μόνο για την τρομοκρατία των βομβών, αλλά για ένα τρομοκρατικό σύστημα λιγότερο εκρηκτικό, πολύ διαδεδομένο, καλυπτόμενο από πολιτικές δυνάμεις που έχουν ως προφανή στόχο την επίθεση κατά των δημοκρατικών συστημάτων. Το λένε σαφώς οι αιτιολογικές σκέψεις Ε, ΣΤ και Ζ, όπου υπογραμμίζεται η επιδείνωση της τρομοκρατίας στην Ευρώπη, σε όλες σχεδόν τις χώρες, γίνεται λόγος για μια βαθιά μεταβολή της φύσης της τρομοκρατίας, αλλά επισημαίνεται, ιδίως στην αιτιολογική σκέψη Ζ, η ύπαρξη διεθνών δικτύων που διαθέτουν ισχυρή, όπως αναφέρεται αυτολεξεί, υλικοτεχνική και χρηματοοικονομική υποστήριξη. Ε λοιπόν, αυτό ακριβώς συνέβη στη Γένοβα τις ημέρες της G8. Διεθνείς τρομοκρατικές οργανώσεις χρησιμοποίησαν τα Black Block, εκμεταλλευόμενες για τους σκοπούς τους μερικές αυθεντικά ειρηνιστικές οργανώσεις, αλλά με την κάλυψη ψευδοειρηνιστικών ομάδων και των συγκαταβατικών ηγετών τους, που με τη σειρά τους υποστηρίζονταν από κόμματα της ιταλικής και της ευρωπαϊκής Αριστεράς, της ίδιας που τους παρέσχε μέχρι και γέφυρα προς το Ευρωπαϊκό Κοινοβούλιο, εχθές, για να εξαπολύσουν τα παραληρηματικά τους συνθήματα εναντίον της ιταλικής κυβέρνησης και εναντίον των αρχών της δημοκρατίας και του σεβασμού των προσωπικών απόψεων, αξιών που υποστηρίζει και προάγει το Ευρωπαϊκό Κοινοβούλιο. Και αυτή, κύριε Πρόεδρε, αξιότιμοι συνάδελφοι, είναι τρομοκρατία, υπόγεια αλλά αποτελεσματική.
<P>
Το λένε ρητώς η αιτιολογική σκέψη ΙΓ και η σύσταση αριθ. 3 και το τεκμηριώνει επίσης, αν και με αρνητικό τρόπο, η τροπολογία αριθ. 2 που παρουσιάστηκε από την Ενωμένη Αριστερά, η οποία ήθελε να κάνει το Ευρωπαϊκό Κοινοβούλιο να πει - αν εγκρινόταν αυτή η τροπολογία - πως όταν υπάρχει σωστή λειτουργία της δημοκρατικής και συνταγματικής δομής, τότε δεν υπάρχει τρομοκρατία. Λοιπόν, κατ' αυτόν τον τρόπο θα δινόταν ένας ωραίος χαρακτηρισμός αντιδημοκρατικών, αντισυνταγματικών κρατών στην Ισπανία, στην Ιρλανδία, ίσως και στην Ιταλία, οι κυβερνήσεις των οποίων είναι θύματα, κύριε Πρόεδρε, αξιότιμοι συνάδελφοι, και όχι υπεύθυνοι της τρομοκρατίας. Αυτό είναι επίσης τρομοκρατία!

<SPEAKER ID=59 NAME="Coelho">
Κύριε Πρόεδρε, κύριε Επίτροπε, αγαπητοί συνάδελφοι, συγχαίρω και εγώ καταρχάς το συνάδελφο Watson για την εξαίρετη έκθεση που μας υπέβαλε. Έχει δίκιο όταν υπογραμμίζει την ανάγκη λήψης αποτελεσματικών, ρητών και άμεσων μέτρων για την πρόληψη και καταπολέμηση οποιοδήποτε τρομοκρατικών ενεργειών, με οποιαδήποτε τρόπο ή μορφή εκδηλώνονται. Απορρίπτουμε και καταδικάζουμε όλες τις τρομοκρατικές ενέργειες, οι οποίες είναι απαράδεκτες λόγω της τυφλής βίας που τις χαρακτηρίζει και που πλήττουν στην πλειοψηφία τους αθώους πολίτες. Έχουμε επίγνωση ότι αποτελούν μία από τις πιο επίφοβες προκλήσεις που τίθενται στις κοινωνίες μας.
<P>
Και η αλήθεια είναι ότι, τα τελευταία χρόνια, η Ευρωπαϊκή Ένωση έχει καταγράψει μία αύξηση του αριθμού πράξεων βίας και τρομοκρατίας. Η αύξηση αυτή αποκαλύπτει ότι τα κλασσικά μέσα δικαστικής και αστυνομικής συνεργασίας δεν είναι επαρκή, κυρίως εάν λάβουμε υπόψη ότι εμφανίζονται συνεχώς νέες μορφές τρομοκρατίας, όπως στις περιπτώσεις της τρομοκρατίας στον τομέα της πληροφορικής ή του περιβάλλοντος. Γνωρίζουμε επίσης ότι όλο και περισσότερο οι ενέργειες αυτές προκύπτουν από τη δραστηριότητα οργανωμένων δικτύων σε διεθνή κλίμακα που καταλήγουν να επωφελούνται από τους διάφορους νομικούς περιορισμούς και τις διάφορες εθνικές νομοθεσίες. Είναι λυπηρό το γεγονός ότι η πλειοψηφία των κρατών μελών δεν διαθέτει ειδική νομοθεσία στον τομέα αυτό: μόνο έξι κράτη μέλη, μεταξύ των οποίων και η Πορτογαλία, διαθέτουν ειδική νομοθεσία. Και μεταξύ των έξι αυτών κρατών, μόνο τέσσερα, όπου και πάλι συμπεριλαμβάνεται η Πορτογαλία, ενέκριναν έναν ορισμό της έννοιας της τρομοκρατίας στη νομοθεσία τους.
<P>
Η Συνθήκη του Αμστερνταμ, εγκρίνοντας την αρχή της αλληλεγγύης όσον αφορά την καταπολέμηση της τρομοκρατίας, ανοίγει νέες δυνατότητες για συντονισμένη δράση της Ευρωπαϊκής Ένωσης. Και σύμφωνα με τις δεσμεύσεις που έχουν αναληφθεί στο Τάμπερε η τρομοκρατία εντάσσεται στη συνολική προσέγγιση της καταπολέμησης της εγκληματικότητας. Η υπό συζήτηση έκθεση αξίζει την υποστήριξή μας κυρίως στο βαθμό που προτείνει την προσέγγιση και εναρμόνιση των νομοθεσιών των δεκαπέντε κρατών μελών.

<SPEAKER ID=60 LANGUAGE="ES" NAME="Mιndez de Vigo">
Κύριε Πρόεδρε, μιλώντας προτελευταίος, γιατί η τιμή της λήξης θα είναι του Επιτρόπου κ. Vitorino, δεν χρειάζεται να εκφράσω πολλές σκέψεις που εκφράστηκαν από τους προηγούμενους ομιλητές, που μίλησαν πολύ καλά.
<P>
Εγώ θα εκφράσω μόνο δύο σκέψεις. Μία προς εκείνους που είπαν πως αυτό που ψηφίζουμε εδώ σήμερα, αυτή η διαδικασία του εντάλματος έρευνας και σύλληψης, εξαλείφει την έκδοση· δεν είναι καθόλου έτσι· είναι συμπληρωματική προς την έκδοση όσον αφορά κάποια ιδιαίτερα αποτρόπαια εγκλήματα, όπως είναι η τρομοκρατία, ακριβώς για να καταστεί αποτελεσματικότερη η Ευρωπαϊκή Ένωση.
<P>
Και τώρα, κύριε Πρόεδρε, θα εκφράσω τη δεύτερη σκέψη μου. Πιστεύω πως αν κοιτάξουμε στο παρελθόν και γυρίσουμε στο 1992, όταν το Ευρωπαϊκό Κοινοβούλιο είχε υπερψηφίσει τη Συνθήκη του Μάαστριχτ, θα δούμε πως υπήρχε ένα μεγάλο κενό στα θέματα δικαιοσύνης και εσωτερικών υποθέσεων που ανήκουν στον τρίτο πυλώνα. Αποτελούσε σημαντική καινοτομία το να ασχοληθεί η Ευρωπαϊκή Ένωση με θέματα που πάντα απασχολούσαν τα κράτη μέλη. Έκτοτε έχει περάσει ελάχιστος χρόνος, σχεδόν επτά χρόνια, από τη θέση σε ισχύ της Συνθήκης του Μάαστριχτ, και ωστόσο, έχει επιτευχθεί μεγάλη πρόοδος! Όχι μόνο μέσω της ευρωπαϊκής αλληλεγγύης για ένα σημαντικό θέμα, την τρομοκρατία της ETA, που είναι μείζονος σημασίας και κρίσιμο από πολιτικής σκοπιάς, αλλά έχει επίσης επιτευχθεί πρόοδος στην οικοδόμηση της Ευρώπης. Αυτός είναι ο τρόπος κοινής πορείας στην Ευρώπη και ανταπόκρισης, όπως ειπώθηκε εδώ, στις πραγματικές ανησυχίες των πολιτών.
<P>
Συνεπώς, πέρα από την έκφραση ευχαριστιών προς την ευρωπαϊκή αλληλεγγύη, θα ήθελα να πω πως αυτή η έκθεση Watson, και εδώ θα ήθελα να συγχαρώ τον εισηγητή για την τεράστια προσπάθειά του, αποτελεί επίσης πολύ σημαντικό ορόσημο σε αυτόν τον δρόμο που, εδώ στο Ευρωπαϊκό Κοινοβούλιο, ακολουθούμε όλοι μαζί για την οικοδόμηση της Ευρώπης.

<SPEAKER ID=61 NAME="Vitorino">
(ΡΤ) Κύριε Πρόεδρε, κυρίες και κύριοι βουλευτές, η Ευρωπαϊκή Ένωση και τα κράτη μέλη της βασίζονται στην αρχή των δικαιωμάτων του ανθρώπου και των θεμελιωδών ελευθεριών, στη διασφάλιση της ανθρώπινης αξιοπρέπειας και στην προστασία των δικαιωμάτων των ατόμων και των θεσμών που καθιερώνονται με το Χάρτη των Θεμελιωδών Δικαιωμάτων της Ευρωπαϊκής Ένωσης.
<P>
Όλα αυτά τα δικαιώματα μπορούν να πληγούν από τις τρομοκρατικές ενέργειες. Σε ένα απολύτως δημοκρατικό πλαίσιο, όπως υπάρχει στην Ένωση και στα κράτη μέλη της, οι τρομοκρατικές ενέργειες δεν μπορούν ποτέ να δικαιολογηθούν όπου και αν διεξάγονται ή οποιοδήποτε στόχο και να επιδιώκουν. Οι τρομοκρατικές ενέργειες δεν πρέπει ποτέ να αντιμετωπίζονται ως πολιτικά εγκλήματα ή ως εγκλήματα που συνδέονται με ή εμπνέονται από πολιτικά κίνητρα. Η τρομοκρατία δεν μπορεί ποτέ να θεωρηθεί τρόπος επίλυσης ενός προβλήματος που αντιμετωπίζει ένα άτομο ή μία ομάδα, ανεξάρτητα από τη φύση τους.
<P>
Κατά τα τελευταία χρόνια, η Ευρώπη παρατήρησε μία αύξηση της τρομοκρατικής δραστηριότητας στο εσωτερικό των συνόρων της η οποία χαρακτηρίζεται από μία βαθιά αλλαγή της φύσης των ενεργειών που διαπράττονται. Η πραγματική ή εν δυνάμει επίπτωση των ένοπλων επιθέσεων είναι όλο και πιο ολέθρια και θανατηφόρα ως συνέπεια της τεχνολογικής εξέλιξης που παρατηρείται στον τομέα των όπλων και των εκρηκτικών. Εμφανίζονται νέες μορφές τρομοκρατίας που προκύπτουν από τη συνεχή και ταχεία ανάπτυξη των τεχνολογιών της πληροφορίας, των ηλεκτρονικών καταλόγων και του εξοπλισμού πληροφορικής.
<P>
Οι τρομοκράτες μπορούν να επωφελούνται από τις διαφορές που υπάρχουν στο νομικό καθεστώς διαφόρων κρατών μελών και από τις δυσκολίες που υπάρχουν προκειμένου να απελαθούν, κυρίως όταν η πράξη τους δεν αποτελεί αντικείμενο ρύθμισης στο κράτος προς το οποίο απευθύνεται η αίτηση. Η πτυχή αυτή υπογραμμίζει, όπως αναφέρθηκε πολλές φορές κατά τη συζήτηση, τον ακατάλληλο χαρακτήρα των παραδοσιακών μορφών δικαστικής και αστυνομικής συνεργασίας για την καταπολέμηση της τρομοκρατίας. Επομένως, σήμερα περισσότερο παρά ποτέ, επιβάλλεται να ληφθούν μέτρα για την καταπολέμηση της τρομοκρατίας καταρτίζοντας νομοθετικές προτάσεις με στόχο την τιμωρία παρόμοιων ενεργειών.
<P>
Τα θεσμικά όργανα της Ευρωπαϊκής Ένωσης έχουν καταδικάσει σταθερά την τρομοκρατία σε πολιτικό επίπεδο και ιδίως μέσω του Ευρωπαϊκού Κοινοβουλίου, της Επιτροπής και του Συμβουλίου. Δυστυχώς, με ασυνήθιστη συχνότητα έχουμε κληθεί να επιβεβαιώσουμε αυτή τη θέση της Ένωσης λόγω των τρομοκρατικών ενεργειών της ΕΤΑ στην Ισπανία. Είναι αναμφισβήτητη και σταθερή η αλληλεγγύη μας προς τον ισπανικό λαό και ιδίως προς τα θύματα της τρομοκρατίας στην Ισπανία. Πρέπει να συμπληρωθεί η αλληλεγγύη αυτή με πιο αποτελεσματικές δράσεις. Για το λόγο αυτό το άρθρο 29 της Συνθήκης του Αμστερνταμ αναφέρει ειδικά την κοινή δράση σε τρεις τομείς: πιο στενή συνεργασία μεταξύ των αστυνομικών δυνάμεων, των τελωνιακών αρχών και άλλων αρμόδιων αρχών συμπεριλαμβανομένης της Ευρωπόλ, πιο στενή συνεργασία μεταξύ των δικαστικών αρχών των κρατών μελών και μία προσέγγιση, όπου είναι απαραίτητο, των διατάξεων του ποινικού δικαίου. Στα πλαίσια του άρθρου 2 της Σύμβασης Ευρωπόλ, η τρομοκρατία εντάσσεται στις αρμοδιότητες της Ευρωπόλ.
<P>
Σύμφωνα με την παράγραφο β) του άρθρου 31 της Συνθήκης για την Ευρωπαϊκή Ένωση και με τα συμπεράσματα του Τάμπερε, όπου αναφέρθηκε ότι οι τυπικές διαδικασίες απέλασης θα καταργηθούν μεταξύ των κρατών μελών για τα άτομα που επιχειρούν να διαφύγουν από τη δικαιοσύνη και θα αντικατασταθούν από απλή μεταφορά, η Επιτροπή ανακοίνωσε ήδη την πρόθεσή της να αναλάβει μία πρωτοβουλία με σκοπό να καταργηθούν οι τυπικές διαδικασίες απέλασης μεταξύ κρατών μελών για ορισμένα είδη εγκλημάτων και να δημιουργηθεί ένα "ευρωπαϊκό ένταλμα έρευνας και σύλληψης" , με στόχο την καταπολέμηση όχι μόνο της τρομοκρατίας αλλά επίσης και άλλων ειδεχθών εγκλημάτων διεθνούς χαρακτήρα. Η Επιτροπή, επίσης, προτίθεται να προτείνει την προσέγγιση της ποινικής νομοθεσίας σχετικά με τις τρομοκρατικές ενέργειες, σύμφωνα με την παράγραφο ε) του άρθρου 31 της Συνθήκης για την Ευρωπαϊκή Ένωση, όχι μόνο για να αντιμετωπίσει κλασσικές μορφές τρομοκρατίας αλλά επίσης τις νέες μορφές τρομοκρατίας. Τέλος, η πράξη της διεύθυνσης, προώθησης, υποστήριξης ή συμμετοχής σε τρομοκρατική ομάδα πρέπει επίσης να αποτελέσει αντικείμενο κοινής τυποποίησης. Η Επιτροπή συμμερίζεται τις ανησυχίες του Κοινοβουλίου όσον αφορά την προστασία των θυμάτων της τρομοκρατίας και προτίθεται να παρουσιάσει, κατά τη διάρκεια του εξαμήνου, ένα Πράσινο Βιβλίο για την αποζημίωση των θυμάτων εγκλημάτων γενικά, και ειδικότερα των θυμάτων τρομοκρατικών εγκλημάτων στο πλαίσιο της Ευρωπαϊκής Ένωσης.
<P>
Κυρία Πρόεδρε, κύριοι βουλευτές, το συμπέρασμα είναι ότι η Επιτροπή ταυτίζεται με τις αρχές της εξαίρετης έκθεσης του κ. Watson, τον οποίο θα ήθελα να συγχαρώ θερμά, καθώς επίσης και με τις κατευθυντήριες γραμμές του σχεδίου σύστασης που εξετάζει σήμερα το Κοινοβούλιο. Μετά από τις εργασίες που είδαμε να αναπτύσσονται εδώ και μερικούς μήνες, σε στενή διαβούλευση με όλα τα κράτη μέλη - υπογραμμίζω, με όλα τα κράτη μέλη, και όχι μόνο με ορισμένα - η Επιτροπή προτίθεται να προτείνει στο Κοινοβούλιο και το Συμβούλιο, εντός του Σεπτεμβρίου, τις νομοθετικές πρωτοβουλίες σχετικά με την εναρμόνιση του εγκλήματος της τρομοκρατίας, την έγκριση του εντάλματος έρευνας και σύλληψης και την αντικατάσταση των διαδικασιών απέλασης με μηχανισμούς άμεσης παράδοσης για ορισμένα είδη εγκλήματος, μεταξύ των οποίων η τρομοκρατία, ανταποκρινόμενη πλήρως, είμαι βέβαιος, στα αιτήματα του σχεδίου σύστασης που υποβάλατε.
<P>
(Χειροκροτήματα)

<SPEAKER ID=62 NAME="Πρόεδρος">
Σας ευχαριστώ, Επίτροπε Vitorino.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<SPEAKER ID=63 LANGUAGE="ES" NAME="Barσn Crespo">
Κυρία Πρόεδρε, εκτός από το να ευχαριστήσω τον κ. Επίτροπο για την παρέμβαση που μόλις έκανε, θα ήθελα να ζητήσω από την Προεδρία να προχωρήσει στην ψηφοφορία της έκθεσης Watson στην αρχή και όχι στο τέλος, όπως έχει προγραμματιστεί, ώστε να ενισχύσει τη χειρονομία που κάναμε με αυτήν την έκθεση.

<SPEAKER ID=64 NAME="Πρόεδρος">
Έχω την εντύπωση, κύριε Barσn Crespo, ακούγοντας τα χειροκροτήματα, ότι το Σώμα συμφωνεί απολύτως με την πρόταση αυτή. Καθώς λοιπόν δεν υπάρχουν αντιρρήσεις, θα προχωρήσουμε στις ψηφοφορίες ξεκινώντας με την ψηφοφορία της έκθεσης Watson.

<CHAPTER ID=4>
Καλωσσρισμα
<SPEAKER ID=65 NAME="Πρόεδρος">
Θα ήθελα να καλωσορίσω, εξ ονόματος του Ευρωπαϊκού Κοινοβουλίου, στο θεωρείο των επισήμων τα μέλη της επιτροπής μεταφορών του σουηδικού κοινοβουλίου, υπό την πρόεδρο της επιτροπής, κ. Monica Φhman.
<P>
(Χειροκροτήματα)
<P>
Θα ήθελα να πω ότι υποδεχόμαστε με μεγάλη χαρά τους συναδέλφους μας οι οποίοι εκπροσωπούν τα πέντε πολιτικά κόμματα του σουηδικού κοινοβουλίου και βρίσκονται εδώ για να συναντηθούν με τους ομολόγους τους της επιτροπής περιφερειακής πολιτικής, μεταφορών και τουρισμού του Ευρωπαϊκού Κοινοβουλίου.
<P>
Σας ευχόμαστε, αγαπητοί συνάδελφοι, η παραμονή σας εδώ να είναι ευχάριστη και εποικοδομητική.
<P>

<SPEAKER ID=66 LANGUAGE="ES" NAME="Nogueira Romαn">
Κυρία Πρόεδρε, θα πρέπει να επιμείνω σε ένα θέμα που έχω αναφέρει αρκετές φορές σε αυτά τα διαδικαστικά θέματα. Από την τελευταία συνεδρίαση της Ολομέλειας αυτού του Κοινοβουλίου τριάντα άτομα προερχόμενα από την Αφρική πέθαναν στις ισπανικές ακτές προσπαθώντας να βρουν εργασία στην Ευρώπη.
<P>
Κατά την ίδια αυτή περίοδο άλλα 2 800 άτομα έχουν συλληφθεί και πιστεύω, κυρία Πρόεδρε, πως έχει φτάσει η στιγμή τα μέλη αυτού του Κοινοβουλίου να ενδιαφερθούμε για αυτό το τόσο θεμελιώδες πρόβλημα, που πρέπει να μας ντροπιάζει όλους και που απαιτεί δράση εκ μέρους του Ευρωπαϊκού Κοινοβουλίου.

<CHAPTER ID=5>
ΨΗΦΟΦΟΡIΕΣ
<SPEAKER ID=67 LANGUAGE="NL" NAME="Maes">
Κυρία Πρόεδρε, σχετικά με την έκθεση Watson. Στην αιτιολογική σκέψη Μ γίνεται σαφής αναφορά στον ορισμό της τρομοκρατικής ενέργειας τον οποίο υιοθέτησε το Συμβούλιο της Ευρώπης. Εξάλλου γίνονται και άλλες αναφορές στην έκθεση αυτή στον συγκεκριμένο ορισμό. Θα ήθελα να ευθυγραμμιστεί απολύτως το ολλανδικό κείμενο στην αιτιολογική σκέψη Μ με αυτόν τον ορισμό. Το ολλανδικό κείμενο θα πρέπει να έχει ως εξής: "· και αυτό έχει ως αποτέλεσμα την επιδίωξη·" και όχι απλώς: "· έχει ως αποτέλεσμα·" , διότι όπως έχει τώρα η διατύπωση δεν καθιστά σαφή τη σχέση μεταξύ της βίας και της επιδίωξης στην οποία σαφώς αναφέρεται ο ορισμός του Συμβουλίου της Ευρώπης.

<SPEAKER ID=68 NAME="Πρόεδρος">
Ασφαλώς, κυρία Maes, σας υπόσχομαι ότι θα μεριμνήσουμε για την καλύτερη δυνατή εναρμόνιση όλων των γλωσσικών αποδόσεων. Πράγματι, η ακρίβεια στη διατύπωση είναι ουσιαστικής σημασίας.
<P>
(Το Σώμα εγκρίνει τη σύσταση)
<P>
Απλοποιημένη διαδικασία - Διαδικασία χωρίς έκθεση
<P>
Πρόταση κανονισμού του Ευρωπαϊκού Κοινοβουλίου και του Συμβουλίου περί τροποποιήσεως του κανονισμού (ΕΚ) αριθ. 685/2001 του Ευρωπαϊκού Κοινοβουλίου και του Συμβουλίου, της 4ης Απριλίου 2001, περί κατανομής μεταξύ των κρατών μελών των αδειών τις οποίες λαμβάνουν βάσει της συμφωνίας μεταξύ της Ευρωπαϊκής Κοινότητας και της Ρουμανίας και περί θεσπίσεως ορισμένων όρων για τις οδικές μεταφορές εμπορευμάτων και την προώθηση των συνδυασμένων μεταφορών (COM(2001) 334 - C5-0273/2001 - 2001/0138(COD))
<P>
(Το Σώμα εγκρίνει την πρόταση της Επιτροπής)
<P>
Σύσταση χωρίς συζήτηση (A5-0268/2001) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση απόφασης του Συμβουλίου που αφορά την υπογραφή συμφωνίας μεταξύ της Ευρωπαϊκής Κοινότητας και της Ρουμανίας περί θεσπίσεως ορισμένων όρων για τις οδικές μεταφορές και την προώθηση των συνδυασμένων μεταφορών (8010/1/2001 - C5-0317/2001 - 2001/0032(AVC))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0281/2001) του κ. Ruffolo, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πολιτιστική συνεργασία στην Ευρωπαϊκή Ένωση (2000/2323(INI))
<P>
(Το Σώμα εγκρίνει το ψήφισμα)
<P>
Έκθεση (A5-0279/2001) του κ. Schmitt, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τον καθορισμό κοινών κανόνων στον τομέα της πολιτικής αεροπορίας και τη σύσταση Ευρωπαϊκής Υπηρεσίας για την Ασφάλεια των Αερομεταφορών (COM(2000) 95 - C5-0663/2000 - 2000/0246(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0266/2001) του κ. Swoboda, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για την τροποποίηση του Πρωτοκόλλου αριθ. 9 της Πράξης Προσχώρησης της Αυστρίας, της Φινλανδίας και της Σουηδίας όσον αφορά το σύστημα οικοσημείων για βαρέα φορτηγά οχήματα διερχόμενα από την Αυστρία (COM(2000) 862 - C5-0769/2000 - 2000/0361(COD))
<P>
(Το Σώμα εγκρίνει το νομοθετικό ψήφισμα)
<P>
Πρόταση ψηφίσματος (B5-0538/2001) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τη διεύρυνση της Ευρωπαϊκής Ένωσης
<P>
(Το Σώμα εγκρίνει το ψήφισμα)
<P>
Έκθεση (A5-0251/2001) της κ. Carlsson, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Εσθονίας στην Ευρωπαϊκή Ένωση και την πρόοδο των διαπραγματεύσεων (COM (2000)704 - C5-0604/2000 - 1997/2177(COS))
<P>
(Το Σώμα εγκρίνει το ψήφισμα)
<P>
Έκθεση (A5-0252/2001) της κ. Schroedter, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Λεττονίας στην Ευρωπαϊκή Ένωση και την πρόοδο των διαπραγματεύσεων
<P>
(COM(2000)706 - C5-0606/2000 - 1997/2176(COS))
<P>
(Το Σώμα εγκρίνει το ψήφισμα)
<P>
Έκθεση (A5-0253/2001) του κ. Σουλαδάκη, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Λιθουανίας στην Ευρωπαϊκή Ένωση και την πρόοδο των διαπραγματεύσεων (COM(2000)707 - C5-0607/2000 - 1997/2178(COS))
<P>
(Το Σώμα εγκρίνει το ψήφισμα)
<P>
Έκθεση (A5-0254/2001) του κ. Gawronski, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Πολωνίας στην Ευρωπαϊκή Ένωση και την πρόοδο των διαπραγματεύσεων (COM(2000)709 - C5-0609/2000 - 1997/2174(COS))
<P>
Πριν από την ψηφοφορία επί της τροπολογίας 2 της Ομάδας των Πρασίνων

<SPEAKER ID=69 LANGUAGE="DE" NAME="Graefe zu Baringdorf">
Κυρία Πρόεδρε, έπρεπε να περιμένω και να δω αν πέρασε η τροπολογία της Oμάδας του Κόμματος των Φιλελευθέρων. Τώρα υπάρχει η τροπολογία 2. Πρόκειται για την υπόδειξη σχετικά με την σπογγώδη εγκεφαλοπάθεια στις υποψήφιες χώρες. Αυτός ο κίνδυνος αναφέρεται μόνο στην έκθεση για την Πολωνία. Για αυτό το λόγο κατέθεσα τροπολογία, να περιληφθεί ο κίνδυνος και για τις άλλες χώρες, διαφορετικά πρόκειται για διάκριση εις βάρος της Πολωνίας. Μου ξέφυγε όμως ένα λάθος. Αναφέρεται "σε όλες τις άλλες χώρες" , αντί του σωστού "σε άλλες χώρες" . Υπάρχει διαφορετική κατάταξη. Συστήνω επίσης στο Σώμα να εγκρίνει αυτή την τροπολογία, για να μην υπάρξει διάκριση εις βάρος της Πολωνίας.
<P>
(Το Σώμα συμφωνεί να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)
<P>
Έκθεση (A5-0255/2001) του κ. Jόrgen Schrφder, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση της Τσεχικής Δημοκρατίας για προσχώρηση στην Ευρωπαϊκή Ένωση και την πορεία των διαπραγματεύσεων (COM(2000)703 - C5-0603/2000 - 1997/2180(COS))
<P>
(Το Σώμα εγκρίνει το ψήφισμα)
<P>
Έκθεση (A5-0256/2001) του κ. Wiersma, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Σλοβακίας στην Ευρωπαϊκή Ένωση και την πρόοδο των διαπραγματεύσεων (COM)(2000)711 - C5-0611/2000 - 1997/2173(COS))
<P>
Πριν από την ψηφοφορία

<SPEAKER ID=70 LANGUAGE="NL" NAME="Oostlander">
Κυρία Πρόεδρε, θα ήθελα να υποβάλω προφορική τροπολογία προς έγκριση από το Σώμα όσον αφορά την έκθεση για την Σλοβακία. Η τροπολογία έχει ως εξής - τη διαβάζω στα γερμανικά:
<P>
"εκφράζει τη λύπη του για το γεγονός ότι δεν επετεύχθη συμβιβασμός σχετικά με την εδαφική διοικητική μεταρρύθμιση, η οποία θα ετύγχανε θετικής αντιμετώπισης από την πλευρά των εκπροσώπων της ουγγρικής μειονότητας" .
<P>
Κυρία Πρόεδρε, υποβάλλω την πρόταση αυτή διότι θα μπορούσε να τύχει ευρείας υποστήριξης. Συζήτησα και με τον εισηγητή σχετικά με αυτό.

<SPEAKER ID=71 NAME="Πρόεδρος">
Κύριε Oostlander, η τροπολογία αυτή θα προστεθεί επομένως στην αρχή της έκθεσης και θα ψηφισθεί αμέσως; Δεν μπορεί να ενσωματωθεί σε κάποια άλλη τροπολογία;

<SPEAKER ID=72 LANGUAGE="NL" NAME="Oostlander">
Εξαρτάται από το τι έχουν να πουν οι Πράσινοι σχετικά. Εάν οι Πράσινοι θέλουν να θέσουν πρώτα την τροπολογία τους σε ψηφοφορία, τότε θα μπορούσε να γίνει στη συνέχεια ψηφοφορία για αυτήν την τροπολογία, καθώς πρόκειται για μία ισχνότερη εκδοχή.

<SPEAKER ID=73 NAME="Πρόεδρος">
Θα πρέπει να συμβουλευθώ τον εισηγητή, κ. Wiersma.

<SPEAKER ID=74 NAME="Wiersma">
. (ΕΝ) Κυρία Πρόεδρε, μπορούμε να υποστηρίξουμε την τροπολογία αυτή, δεδομένης της διατύπωσής της, καθώς και της ανησυχίας μας για τη συνεχιζόμενη συζήτηση στη Σλοβακία σχετικά με την περιφερειακή αποκέντρωση, όπως επίσης και επειδή γνωρίζουμε ότι οι διαπραγματεύσεις και οι συζητήσεις σχετικά με τις αρμοδιότητες των επαρχιών αυτών συνεχίζονται. Όλοι ελπίζουμε ότι η κυβέρνηση συνασπισμού της Σλοβακίας θα βρει μία λύση για το συνολικό πακέτο περιφερειακής αποκέντρωσης. Στο πλαίσιο αυτό, ως εισηγητής, υποστηρίζω την τροπολογία. Ελπίζω η Ομάδα μου να με ακολουθήσει.

<SPEAKER ID=75 LANGUAGE="DE" NAME="Schroedter">
Κυρία Πρόεδρε, αν κατάλαβα σωστά τον κ. Oostlander, αφορά την δική μας τροπολογία υπα αριθ. 3. Θα την αποσύρουμε, και η προφορική διατύπωσή του θα είναι και η διατύπωση στο κείμενο.

<SPEAKER ID=76 NAME="Πρόεδρος">
Καλώς, νομίζω ότι η πρόταση είναι αποδεκτή από όλους.
<P>
(Το Σώμα συμφωνεί να ληφθεί υπόψη η προφορική τροπολογία) (Το Σώμα εγκρίνει το ψήφισμα)
<P>
Έκθεση (A5-0257/2001) του κ. Queirσ, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Ουγγαρίας στην Ευρωπαϊκή Ένωση και την πρόοδο των διαπραγματεύσεων (COM(2000)705 - C5-0605/2000 - 1997/2175(COS))
<P>
(Το Σώμα εγκρίνει το ψήφισμα)
<P>
Έκθεση (A5-0258/2001) του κ. Van Orden, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Βουλγαρίας στην Ευρωπαϊκή Ένωση και την πρόοδο των διαπραγματεύσεων (COM(2000)701 - C5-0601/2000 - 1997/2179(COS))
<P>
(Το Σώμα εγκρίνει το ψήφισμα)
<P>
Έκθεση (A5-0259/2001) της κ. Nicholson of Winterbourne, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Ρουμανίας στην Ευρωπαϊκή Ένωση και την πρόοδο των διαπραγματεύσεων
<P>
(COM(2000)710 - C5-0610/2000 - 1997/2172(COS))
<P>
Πριν από την ψηφοφορία

<SPEAKER ID=77 NAME="Nicholson of Winterbourne">
(ΕΝ) Κυρία Πρόεδρε, θα ήθελα να διασαφηνίσω τις χθεσινές παρατηρήσεις μου σχετικά με την έκθεσή μου, ώστε να αποφευχθεί οποιαδήποτε παρεξήγηση όσον αφορά τη διακρατική υιοθεσία από ισπανικές οικογένειες παιδιών από τη Ρουμανία τα τελευταία δέκα χρόνια.
<P>
Μπορώ να πω κατηγορηματικά ότι στην πλειοψηφία των περιπτώσεων εφαρμόστηκαν οι κατάλληλες και πλήρεις διαδικασίες από τις ισπανικές αρχές και τις εμπλεκόμενες οικογένειες. Γνωρίζω μάλιστα ότι οδήγησαν στη δημιουργία πολλών ευτυχισμένων οικογενειών, ορισμένες από τις οποίες γνωρίζουν οι ισπανοί συνάδελφοί μου εδώ στο Κοινοβούλιο.
<P>
Μπορώ να προσθέσω ότι οι αρχές των κρατών μελών της ΕΕ ενήργησαν, φυσικά, με πλήρη ευπρέπεια στο ευαίσθητο αυτό ζήτημα και καμία τους δεν υπήρξε πιο αυστηρή από τις ισπανικές αρχές.
<P>
Θέλω να ευχαριστήσω τους ισπανούς συναδέλφους που μου επεσήμαναν την ανάγκη διευκρίνησης για το θέμα αυτό και ιδιαίτερα τον κ. Gil-Robles Gil-Delgado και τον κ. Salafranca Sanchez-Neyra. Αναμένω με χαρά τη συνέχιση της αποδοτικής συνεργασίας με όλους τους ισπανούς συναδέλφους του Σώματος στο μέλλον.
<P>
(Το Σώμα εγκρίνει το ψήφισμα)
<P>
Έκθεση (A5-0260/2001) του κ. Volcic, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Σλοβενίας στην Ευρωπαϊκή Ένωση και την πρόοδο των διαπραγματεύσεων (COM(2000)712 - C5-0612/2000 - 1997/2181(COS))
<P>
(Το Σώμα εγκρίνει το ψήφισμα)
<P>
Έκθεση (A5-0261/2000) του κ. Poos, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Κύπρου στην Ευρωπαϊκή Ένωση και την πρόοδο των διαπραγματεύσεων (COM(2000) 702 - C5-0602/2000 - 1997/2171(COS))
<P>
Πριν από την ψηφοφορία επί της τροπολογίας 16 της Ομάδας ΦΙΛ

<SPEAKER ID=78 LANGUAGE="NL" NAME="Van der Laan">
Κυρία Πρόεδρε, αντίθετα από το συνάδελφο Wiersma, εγώ θα προτιμούσα να μιλήσω στα Ολλανδικά. Στον κατάλογο της ψηφοφορίας έχει υπεισέλθει ένα μικρό λάθος. Η τροπολογία 16 των Φιλελευθέρων είναι η ίδια με την τροπολογία 9 των Πρασίνων. Έτσι συμφωνήσαμε εξάλλου, θεωρώ λοιπόν χρησιμότερο να θέσουμε από κοινού τις τροπολογίες αυτές σε ψηφοφορία προκειμένου να μην δημιουργηθεί σύγχυση.

<SPEAKER ID=79 NAME="Πρόεδρος">
Δεν υπάρχουν αντιρρήσεις εκ μέρους της Ομάδας των Πρασίνων. Επομένως, θέτω σε ψηφοφορία τις τροπολογίες 16, της Ομάδας των Φιλελευθέρων, και 9, της Ομάδας των Πρασίνων, διευκρινίζοντας ότι ο εισηγητής είναι σύμφωνος.
<P>
Πριν από την ψηφοφορία επί της τροπολογίας 5 της Ομάδας των Πρασίνων

<SPEAKER ID=80 NAME="Frassoni">
Κυρία Πρόεδρε, θέλουμε να προτείνουμε μία προφορική τροπολογία επί της τροπολογίας αριθ. 5. Στη φράση "που προκλήθηκε από τις ταραχές και τις βιαιοπραγίες οι οποίες ξεκίνησαν στις αρχές της δεκαετίας του εξήντα" , θέλουμε να αντικατασταθούν οι λέξεις "που προκλήθηκε" με τις λέξεις "που ακολούθησε" .
<P>
Σκοπός της προφορικής αυτής τροπολογίας είναι να αποφευχθεί τυχόν παρερμηνεία που θα μπορούσε να θεωρηθεί ότι δικαιολογεί τη εισβολή της Τουρκίας στην Κύπρο.

<SPEAKER ID=81 NAME="Πρόεδρος">
Υπάρχουν αντιρρήσεις όσον αφορά τη λήψη υπόψη της προφορικής τροπολογίας;

<SPEAKER ID=82 LANGUAGE="FR" NAME="Poos">
Κυρία Πρόεδρε, λυπάμαι αλλά δεν συμφωνώ να ληφθεί υπόψη η εν λόγω προφορική τροπολογία. Ολοι γνωρίζουμε ότι η ιστορία της Κύπρου είναι πολύπλοκλη και ότι και οι δύο πλευρές έχουν δίκιο και άδικο. Η έκθεσή μου, όμως, δεν αναφέρεται στα ιστορικά γεγονότα αλλά στην πρόοδο της Κύπρου όσον αφορά την ένταξη. Πιστεύω λοιπόν ότι δεν υπάρχει λόγος να ενσωματωθεί η τροπολογία αυτή στην έκθεση.
<P>
(Η Πρόεδρος διαπιστώνει ότι περισσότεροι από δώδεκα βουλευτές αντιτίθενται στη λήψη υπόψη της προφορικής τροπολογίας) (Το Σώμα εγκρίνει το ψήφισμα)
<P>
Έκθεση (A5-0262/2001) της κ. Stenzel, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Μάλτας στην Ευρωπαϊκή Ένωση και την πρόοδο των διαπραγματεύσεων (COM(2000)708 - C5-0608/2000 - 1999/2029(COS))
<P>
(Το Σώμα εγκρίνει το ψήφισμα)
<P>
Έκθεση (A5-0249/2001) του κ. Collins, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο για την προστασία των επιβατών αεροπορικών μεταφορών στην Ευρωπαϊκή Ένωση (COM(2000) 365 - C5-0635/2000 - 2000/2299(COS))
<P>
(Το Σώμα εγκρίνει το ψήφισμα)
<P>
Έκθεση (A5-0264/2001) του κ. Gerhard Schmid, εξ ονόματος της προσωρινής επιτροπής για το σύστημα παρακολούθησης Echelon, σχετικά με την ύπαρξη ενός παγκοσμίου συστήματος παρακολούθησης της ιδιωτικής και οικονομικής επικοινωνίας (σύστημα παρακολούθησης Echelon) (2001/2098(INI))

<SPEAKER ID=83 NAME="Vattimo">
ΙΤ) Κυρία Πρόεδρε, στην παρέμβασή μου για αυτήν την έκθεση έκανα λάθος στην αναφορά των αριθμών των τροπολογιών που ζητούσα να υπερψηφιστούν. Οι αριθμοί των τροπολογιών που συνιστώ να υπερψηφιστούν είναι: 16, 17, 18, 19 και 22. Αυτοί είναι οι αριθμοί τους στα έγγραφα της συνόδου.
<P>
(Το Σώμα εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Watson (A5-0273/2001)

<SPEAKER ID=84 NAME="Banotti">
Η Ομάδα μου ψήφισε υπέρ της έκθεσης Watson, η οποία είναι ένα εξαιρετικό και ολοκληρωμένο έγγραφο. Προτείνει, ωστόσο, ορισμένες πολύ ριζικές αλλαγές, που μπορεί να δημιουργήσουν προβλήματα σε ορισμένα κράτη μέλη, ιδιαίτερα αυτά που βρίσκονται στην πρώτη γραμμή του πολέμου κατά της τρομοκρατίας. Χωρίς σαφή και αμοιβαία αποδεκτό ορισμό της τρομοκρατίας, τα κράτη πρέπει να έχουν τη δυνατότητα να λάβουν όποια μέτρα κρίνουν απαραίτητα για να αντιμετωπίσουν τις σοβαρές αυτές απειλές. Αυτό, ωστόσο, δεν εμποδίζει τα κράτη μέλη να αναγνωρίσουν τους τομείς εκείνους όπου εντοπίζονται οι δυσκολίες στη συνεργασία μεταξύ κρατών μελών και να βρουν τρόπους για να βελτιώσουν αυτή τη συνεργασία.
<P>
Πρέπει να εφαρμοστούν αποτελεσματικά μέτρα για να αποφευχθεί ο σχηματισμός και η δράση βίαιων ομάδων στην Ευρώπη και η συνεργασία μεταξύ αυτών των οργανώσεων.
<P>
Θέλω να συγχαρώ τον κ. Watson για την έκθεσή του αυτή.

<SPEAKER ID=85 NAME="Gorostiaga Atxalandabaso">
Κυρία Πρόεδρε, ψήφισα κατά της έκθεσης αυτής γιατί δεν κάνει καμία αναφορά στην κρατική τρομοκρατία.
<P>
Θεωρώ ότι το Ευρωπαϊκό Κοινοβούλιο έκλεισε τα μάτια στο γεγονός ότι η κρατική τρομοκρατία ενεργεί με ατιμωρησία και ότι η Ευρωπαϊκή Ένωση απορρίπτει τις βασικές αρχές για τις οποίες υποτίθεται ότι αγωνιζόμαστε.

<SPEAKER ID=86 NAME="Κόρακας">
. Εξαιρετικά επικίνδυνες θέσεις για το λαϊκό κίνημα και τις δημοκρατικές ελευθερίες περιέχει η έκθεση Watson σχετικά με την ανάληψη πρωτοβουλίας σε επίπεδο ΕΕ για την καταπολέμηση της τρομοκρατίας. Η πρωτοβουλία αυτή, όπως μας λέει ο εισηγητής, στοχεύει στη θεσμοθέτηση από όλα τα κράτη μέλη ενός ελάχιστου νομικού πλαισίου σχετικά με την έννοια του εγκλήματος της τρομοκρατίας και τις προβλεπόμενες ποινές. Ο εισηγητής θεωρεί αδιαμφισβήτητη αλήθεια ότι η ΕΕ έχει κατακτήσει ένα τέτοιο επίπεδο δημοκρατικής λειτουργίας, ώστε η προσφυγή σε οποιοδήποτε άλλο μέσο πέραν του "δημοκρατικού διαλόγου" και της "επίλυσης των διαφορών μέσα από τους θεσμούς" πρέπει να ποινικοποιηθεί. Ζητάει από τα κράτη μέλη να πάρουν αποτελεσματικά μέτρα ώστε να προλαμβάνουν το σχηματισμό "βίαιων" ομάδων καθώς και την εμφάνιση ή διατήρηση "φιλικού περιβάλλοντος για τους τρομοκράτες".
<P>
Η παραπάνω περιγραφή κάνει νομίζουμε φανερό ότι ο στόχος όλης αυτής της φιλολογίας δεν είναι άλλος από την τρομοκράτηση και καθυπόταξη όλων όσων αντιστέκονται στη βίαιη επίθεση που έχει εξαπολύσει το παγκόσμιο καπιταλιστικό σύστημα, ιδιαίτερα μετά την ανατροπή του σοσιαλιστικού συστήματος. Με πρόσχημα τη δίκαιη αντίθεση προς τη συχνά ύποπτης έμπνευσης ατομική τρομοκρατία, επιδιώκεται η βίαιη καταστολή, ει δυνατόν εν τη γενέσει, των ευτυχώς αναπτυσσόμενων αγώνων των λαών της Ευρώπης ενάντια στις αντιλαϊκές πολιτικές και τη νέα ιμπεριαλιστική τάξη, έτσι όπως εκφράστηκαν τόσο σε εθνικό όσο και σε ευρωπαϊκό επίπεδο (π.χ. Νίκαια, Γκέτεμποργκ και ιδιαίτερα στη Γένοβα).
<P>
Νωπές είναι ακόμη οι φωνές ευρωπαίων κυβερνητικών αξιωματούχων που ταύτιζαν τους διαδηλωτές με εγκληματίες και τρομοκράτες. Τώρα επιχειρείται να ενισχυθεί ακόμη περισσότερο και να εναρμονιστεί το ποινικό οπλοστάσιο των κρατών μελών σχετικά με την τρομοκρατία. Μεθαύριο περιμένουμε την απαγόρευση και ποινικοποίηση των διαδηλώσεων και κάθε μορφής πολιτικής ανυπακοής. Σε μια τέτοια προοπτική παραπέμπει η πρόσφατη ομόφωνη απόφαση του Συμβουλίου Δικαιοσύνης και Εσωτερικών Υποθέσεων της ΕΕ που συνεδρίασε στον απόηχο των διαδηλώσεων του Γκέτεμποργκ και λίγο πριν τις διαδηλώσεις της Γένοβας.
<P>
Η κατάλυση του δικαιώματος του συνέρχεσθαι και η βίαιη καταστολή των κινητοποιήσεων του Γκέτεμποργκ και της Γένοβας δεν συνιστούν άραγε πράξεις τρομοκρατίας; Οι δύο νεκροί της κρατικής τρομοκρατίας του Σουηδικού και του Ιταλικού κράτους δεν αποτελούν θύματα τρομοκρατικής ενέργειας, που θα άξιζε να αποζημιωθούν; Ήδη έχουν ξεκινήσει εντατικές προετοιμασίες από τη Βελγική Προεδρία για την ακόμη πιο βίαιη αντιμετώπιση του "τρομοκράτη-λαού" εν όψει των διαδηλώσεων που προγραμματίζονται κατά τη Σύνοδο Κορυφής του Λάακεν (Βρυξέλλες).
<P>
Η χώρα μας ανήκει σ' εκείνες που απέκτησαν πρόσφατα πρόσθετη ειδική νομοθεσία για την δήθεν καταπολέμηση της τρομοκρατίας και του οργανωμένου εγκλήματος. Πρόκειται για ένα νόμο που ψηφίστηκε από μια εικοσάδα παρόντων βουλευτών και που συνιστά άμεση απειλή ενάντια στις δημοκρατικές ελευθερίες που ο ελληνικός λαός έχει με αγώνες και θυσίες κατακτήσει, που αναιρεί θεμελιώδη δικαιώματα και βάζει στο στόχαστρο της κρατικής αυθαιρεσίας την πολιτική και συνδικαλιστική δράση. Ενάντια στο νόμο αυτό συσπειρώθηκε μια ευρεία γκάμα δημοκρατικών προσωπικοτήτων καθώς και συνδικαλιστικών και άλλων κοινωνικών οργανώσεων.
<P>
Για τους παραπάνω λόγους οι Ευρωβουλευτές του ΚΚΕ καταψηφίσαμε την έκθεση.

<SPEAKER ID=87 NAME="Fatuzzo">
Κυρία Πρόεδρε, σας ευχαριστώ προπαντός για την καλοσύνη που είχατε να καλέσετε τους παρευρισκόμενους βουλευτές να ακούσουν τις δεκαεπτά - που στην πραγματικότητα είναι δεκαέξι - αιτιολογήσεις ψήφου μου, όταν μάλιστα έχει υποβληθεί, στο έγγραφο τροποποίησης του Κανονισμού, μία τροπολογία αντι-Fatuzzo, που ζητά να περιορίζονται το πολύ σε τρεις οι προφορικές αιτιολογήσεις ψήφου στις περιόδους συνόδου μας. Υποδέχομαι λοιπόν με χαρά την πρόσκλησή σας προς τους βουλευτές να ακούσουν τις αιτιολογήσεις ψήφου του βουλευτή Fatuzzo, που αρχίζουν σήμερα με την έκθεση Watson σχετικά με τον ρόλο της Ευρωπαϊκής Ένωσης στην καταπολέμηση της τρομοκρατίας.
<P>
Το Κόμμα των Συνταξιούχων συνιστά - ανακοινώνοντας ότι ψήφισε δι' εμού υπέρ - να θεσπιστεί, για να καταπολεμηθεί πραγματικά η τρομοκρατία, η απόλυτη σιωπή του Τύπου και της τηλεόρασης σε σχέση με τις τρομοκρατικές ενέργειες.
<P>
Οι τρομοκράτες ζητούν διάδοση των εγκλημάτων τους και τα μέσα μαζικής ενημέρωσης δεν πρέπει να τους την παρέχουν. Πρέπει να εγκριθούν τροπολογίες που να θεσπίζουν τη σιωπή του Τύπου και της τηλεόρασης σε σχέση με τις τρομοκρατικές πράξεις.

<SPEAKER ID=88 NAME="Αλαβάνος">
Το ψήφισμα Ruffolo για την πολιτιστική συνεργασία στην Ευρωπαϊκή Ένωση περιλαμβάνει πολλές θετικές προτάσεις και τροπολογίες στην αρχική θεώρηση της Επιτροπής, όπως:
<P>
η διάθεση 1% του μικτού προϋπολογισμού για έργα τέχνης και πολιτισμού
<P>
η ετήσια έκθεση της Επιτροπής για την πολιτιστική πολιτική της Ευρωπαϊκής Ένωσης
<P>
τα τριετή προγράμματα πολιτιστικής συνεργασίας
<P>
η ίδρυση ενός Ευρωπαϊκού Παρατηρητηρίου για την πολιτιστική συνεργασία
<P>
η σύγκλιση του ΦΠΑ.
<P>
Με την ευκαιρία πρέπει να υπογραμμίσω ότι ένα κορυφαίο και εκκρεμές πρόβλημα στην πολιτιστική συνεργασία των 15 είναι η παράνομη διατήρηση από το Ηνωμένο Βασίλειο των μαρμάρων του Παρθενώνα στο Βρετανικό Μουσείο. Το Ευρωπαϊκό Κοινοβούλιο έχει ταχθεί υπέρ της επιστροφής των γλυπτών στην Ελλάδα με την επίσημη υιοθέτηση πριν λίγα χρόνια της γραπτής δήλωσης Lomas. Nομίζω ότι θα πρέπει να ενεργοποιηθούμε περισσότερο προς αυτήν την κατεύθυνση.

<SPEAKER ID=89 NAME="Ahern">
. (ΕΝ) Οι διαδικασίες έκδοσης μεταξύ κρατών μελών δεν μπορούν να καταργηθούν στην πράξη χωρίς την εφαρμογή κάποιων κοινών ελάχιστων κανόνων δικονομικού δικαίου, ώστε να διασφαλιστούν τα θεμελιώδη δικαιώματα. Η απόρριψη της τροπολογίας της Ομάδας των Πρασίνων/Ευρωπαϊκής Ελεύθερης Συμμαχίας που απαιτούσε από τα κράτη μέλη να προχωρήσουν σε παρόμοια συμφωνία, σημαίνει ότι η έκθεση, η οποία έχει σοβαρό και σημαντικό περιεχόμενο, παρουσιάζει θεμελιώδεις ελλείψεις. Πρόκειται για ένα θέμα τόσο ζωτικής σημασίας για τους ευρωπαίους πολίτες που, δυστυχώς, δεν μου επέτρεψε να ψηφίσω υπέρ της παρούσας έκθεσης.

<SPEAKER ID=90 LANGUAGE="FR" NAME="Bordes, Cauquil και Laguiller">
. (FR) Εκφράζουμε την αντίθεσή μας στην τρομοκρατία τόσο όσον αφορά τα μέσα που χρησιμοποιεί, όσο και διότι στόχος των εμπνευστών της είναι η επιβολή καταπιεστικών καθεστώτων στους ίδιους τους λαούς τους.
<P>
Μας προκαλεί αποστροφή, όμως, η υποκρισία της έκθεσης η οποία, αν και καταδικάζει την τρομοκρατία των ομάδων, δεν αναφέρεται καθόλου στην κρατική τρομοκρατία που ασκούσαν ή ασκούν κράτη που θέλουν να αποκαλούνται δημοκρατικά και που είναι επί του παρόντος μέλη της Ευρωπαϊκής Ένωσης.
<P>
Για παράδειγμα η Γαλλία: η ανάληψη της ευθύνης εκ μέρους στρατηγών για βασανιστήρια και δολοφονίες που διαπράχθηκαν κατά τη διάρκεια του πολέμου εναντίον του λαού της Αλγερίας προκειμένου να αποτρέψουν την απελευθέρωση του από τον αποικιακό ζυγό δεν συνιστά πράξη νομιμοποίησης της τρομοκρατίας;
<P>
αΗ πρέπει σιωπηρά να δικαιολογήσουμε τις επαίσχυντες αυτές πράξεις εφόσον διεπράχθησαν εν γνώσει, αν όχι με τη συγκατάθεση των πλέον ανώτατων αξιωματούχων του γαλλικού κράτους;
<P>
Πόσες τρομοκρατικές ενέργειες διεπράχθησαν από το Ηνωμένο Βασίλειο στην Ινδία ή στην Κένυα πριν απελευθερωθούν από τον αποικιοκρατικό ζυγό; Πόσες τέτοιες ενέργειες διαπράττει σήμερα το Ηνωμένο Βασίλειο στη Σιέρα Λεόνε;
<P>
Η έκθεση δεν αναφέρεται καθόλου στην κρατική τρομοκρατία η οποία είναι εξίσου επαίσχυντη με την τρομοκρατία που ασκούν μικρές ομάδες. Αντιθέτως μάλιστα, με κυνισμό απαριθμεί, στις πτυχές της τρομοκρατίας που πρέπει να καταπολεμηθούν, τις "εξτρεμιστικές ιδεολογικές αντιλήψεις" ή την "υλική υποστήριξη" , γεγονός που ανοίγει προφανώς την πόρτα σε κάθε είδους προσβολή της ελευθερίας της γνώμης.
<P>
Για τους λόγους αυτούς καταψηφίσαμε την έκθεση.

<SPEAKER ID=91 LANGUAGE="FR" NAME="Caudron">
. (FR) Θα ήθελα να εκφράσω την υποστήριξή μου προς αυτή την έκθεση ιδίας πρωτοβουλίας που προτρέπει τα κράτη μέλη της Ευρωπαϊκής Ένωσης να συντονισθούν καλύτερα στο πλαίσιο της πάταξης των τρομοκρατικών ενεργειών.
<P>
Τα τελευταία χρόνια, παρατηρείται έξαρση των τρομοκρατικών ενεργειών στο έδαφος της Ευρωπαϊκής Ένωσης, σε όλα τα κράτη μέλη ανεξαιρέτως. Η συνήθης οδός της δικαστικής και αστυνομικής συνεργασίας αποδεικνύεται ανεπαρκής για την καταπολέμηση της νέας αυτής μορφής τρομοκρατίας που οφείλεται στη δραστηριότητα οργανωμένων δικτύων σε διεθνή κλίμακα, τα οποία είναι εγκατεστημένα σε πολλές χώρες, επωφελούνται από τα νομικά κενά που οφείλονται στην εδαφικότητα των διατάξεων του νόμου και διαθέτουν ενίοτε ισχυρή υλικοτεχνική και οικονομική υποστήριξη. Ασφαλώς και οφείλουμε να καταδικάσουμε τις ενέργειες αυτές που βυθίζουν σε πένθος ολόκληρες οικογένειες και σπέρνουν τον τρόμο στις περιφέρειες που πλήττονται περισσότερο. Οφείλουμε, όμως, κυρίως να διατυπώσουμε συγκεκριμένες προτάσεις προκειμένου να δοθεί ένα τέλος στη διάπραξη τέτοιων επαίσχυντων πράξεων. Αυτός είναι ο στόχος της έκθεσης. Ορισμένες ενδιαφέρουσες προτάσεις είναι οι εξής:
<P>
η θεσμοθέτηση ενός "ευρωπαϊκού εντάλματος έρευνας και σύλληψης" για τον σκοπό της καταπολέμησης της τρομοκρατίας, στο πλαίσιο της δράσης κατά του εγκλήματος, οργανωμένου ή μη, κατά της σωματεμπορίας και κατά των εγκλημάτων σε βάρος παιδιών, κατά της παράνομης διακίνησης ναρκωτικών και όπλων, και κατά της διαφθοράς και της απάτης,
<P>
η θέσπιση ελάχιστων κανόνων σε ευρωπαϊκό επίπεδο για τον ορισμό των αξιόποινων πράξεων καθώς και για τις ποινές στον τομέα της τρομοκρατίας,
<P>
η κατάργηση των επίσημων διαδικασιών έκδοσης και η υιοθέτηση της αρχής της αμοιβαίας αναγνώρισης των ποινικών αποφάσεων όσον αφορά τα αδικήματα τρομοκρατίας,
<P>
η έγκριση των κατάλληλων νομικών κειμένων για την αμοιβαία προσέγγιση των εθνικών νομοθεσιών που διέπουν το θέμα της αποζημίωσης των θυμάτων τρομοκρατικών εγκλημάτων.
<P>
Συμφωνώ με τον εισηγητή ότι είναι πρωταρχικής σημασίας να δοθεί βαρύτητα στον τομέα της πρόληψης των τρομοκρατικών ενεργειών. Προκειμένου να επιτευχθεί ο στόχος αυτός, τα κράτη μέλη οφείλουν να εξακολουθήσουν να εφαρμόζουν εκπαιδευτικές και κοινωνικές πολιτικές για την καταπολέμηση του κοινωνικού, οικονομικού και πολιτιστικού αποκλεισμού. Η φτώχεια και ο αναλφαβητισμός συμβάλλουν πράγματι στη δημιουργία γονίμου εδάφους για τους σκοπούς των φονταμενταλιστών. Δεν πρέπει να κλείνουμε άλλο τα μάτια μπροστά σε πράξεις οι οποίες συνιστούν μελλοντική απειλή για τις δημοκρατικές μας κοινωνίες.

<SPEAKER ID=92 NAME="Kirkhope">
. (ΕΝ) Οι Βρετανοί Συντηρητικοί ψήφισαν υπέρ της έκθεσης Watson για να στείλουν το μήνυμα ότι είμαστε ανυποχώρητοι στον αγώνα κατά της τρομοκρατίας, και ιδιαίτερα για να δείξουμε την αλληλεγγύη μας στους συναδέλφους που συμμετέχουν στον συνεχιζόμενο αγώνα κατά των τρομοκρατών, κυρίως της ETA.
<P>
Ωστόσο, αν και οι Συντηρητικοί έχουν μακρά και υπερήφανη ιστορία στην καταπολέμηση της τρομοκρατίας, οι ανησυχίες μας για αδικαιολόγητες παρεμβάσεις και πολιτικοποίηση των απαραίτητων νομικών διαδικασιών είναι εξίσου παλαιές. Ανησυχούμε ότι η επέκταση της κοινοτικής αρμοδιότητας στον τομέα αυτό θα εμποδίσει την ικανότητα των κρατών μελών να λαμβάνουν τα μέτρα που θεωρούν απαραίτητα για την αντιμετώπιση του προβλήματος. Κατά τη γνώμη μας, είναι πρόωρη η ανάθεση εκτεταμένων εξουσιών στην Europol και είμαστε πεπεισμένοι ότι οι διαφορές μεταξύ εθνικών νομικών παραδόσεων σημαίνουν ότι πρέπει να προχωρήσουμε στο δρόμο της συνεργασίας και όχι της εναρμόνισης.
<P>
Ποτέ και σε καμία περίπτωση δεν θα συνδράμουμε εκείνους που χρησιμοποιούν τη βία για την κατάλυση νόμιμων δημοκρατικών θεσμών.

<SPEAKER ID=93 NAME="Lambert">
(ΕΝ) Λυπάμαι που δεν μπόρεσα να υποστηρίξω το αίτημα για κοινοβουλευτική ομοφωνία επί της έκθεσης αυτής. Ως μέλος των Πρασίνων, επιλέγω πάντα το δρόμο της μη βίας και πιστεύω ότι δεν υπάρχει απολύτως καμία δικαιολογία για τη χρήση βίας ως μέσο αλλαγής σε ένα δημοκρατικό κράτος. Όταν υπάρχει η επιλογή της κάλπης, δεν υπάρχει η επιλογή της βίας. Με χαροποιεί η διάκριση που γίνεται στην παράγραφο T όσον αφορά τις τρίτες χώρες. Η αρνητική μου ψήφος δεν πρέπει να ερμηνευτεί ως υποστήριξη της τρομοκρατίας, βασίζεται όμως σε έναν ζωτικό παράγοντα.
<P>
Πρόκειται για το θέμα της αμοιβαίας αναγνώρισης των ποινικών αποφάσεων. Εάν δεν συμφωνήσουμε σε κάποιους κοινούς ελάχιστους κανόνες δικονομικού δικαίου, το μέτρο αυτό δεν πρέπει να προχωρήσει. Δεν μπορούμε να χρησιμοποιήσουμε τον αγώνα κατά της τρομοκρατίας για να υπονομεύσουμε τις νομικές διαδικασίες και τις δημοκρατικές διασφαλίσεις που διαφέρουν μεταξύ κρατών μελών. Το Σώμα δεν ενέκρινε την τροπολογία αριθ. 1 που ζητούσε την υιοθέτηση των ελάχιστων αυτών κανόνων.
<P>
Πρέπει επίσης να ομολογήσω ότι θα ένιωθα άβολα να ψηφίσω υπέρ μιας έκθεσης που παραλείπει να θίξει ορισμένα θέματα, όπως είναι η κρατική τρομοκρατία, η δίωξη ορισμένων οργανώσεων που δρουν σε χώρες εκτός ΕΕ και οι λόγοι στους οποίους βασίζονται παρόμοιες αποφάσεις και, ιδιαίτερα, η έλλειψη ορισμού της "περιβαλλοντικής τρομοκρατίας" .
<P>
Ωστόσο, η έλλειψη δέσμευσης για την υιοθέτηση ελάχιστων νομικών διασφαλίσεων ήταν ο αποφασιστικός παράγοντας για την αρνητική μου ψήφο

<SPEAKER ID=94 NAME="Nicholson">
. (ΕΝ) Αποφάσισα να ψηφίσω υπέρ αυτής της μεταρρύθμισης αν και έχω πολλές επιφυλάξεις για τις επιπτώσεις ορισμένων συστάσεων.
<P>
Ψηφίζω υπέρ με την ελπίδα ότι θα υπάρξει ουσιαστική συνεργασία μεταξύ κρατών μελών για την εξάλειψη της βίας και της τρομοκρατίας. Το Ενωτικό Κόμμα του Ώλστερ καταδικάζει τη βία εδώ και δεκαετίες και θα συνεχίσει να το κάνει στο μέλλον.
<P>
Η σύλληψη των τριών ακτιβιστών του IRA στην Κολομβία σηματοδοτεί την παγκοσμιοποίηση του φαινομένου της τρομοκρατίας. Το γεγονός αυτό καθιστά σαφές πόσο ευρέως έχει διαδοθεί η τρομοκρατία και οι επιπτώσεις της.
<P>
Έκθεση Ruffolo (A5-0281/2001)

<SPEAKER ID=95 NAME="Fatuzzo">
Κυρία Πρόεδρε, πριν από δύο εβδομάδες βρισκόμουν στη Βερόνα. Πήγα στην Αρένα της Βερόνας και άκουσα μια ωραιότατη λυρική όπερα του Τζιουζέπε Βέρντι, την Τραβιάτα. Δεν είχα ποτέ πριν την ευκαιρία να παρακολουθήσω άμεσα - και λυπάμαι γι' αυτό - λυρικές όπερες. Λοιπόν, το θέαμα ήταν και είναι τόσο ωραίο που πιστεύω πως είναι σωστό να φροντίσουμε ώστε να ωφελείται όλη η Ευρώπη από αυτά τα πολιτιστικά προϊόντα.
<P>
Είναι ευπρόσδεκτες, λοιπόν, εκθέσεις σαν αυτή του κ. Ruffolo, που προβλέπουν την πολιτιστική συνεργασία. Είναι σαφές ότι δεν πρέπει μόνο η Ιταλία να διαδώσει τις πολιτιστικές της δραστηριότητες, αλλά και τα άλλα 14 κράτη της Ευρωπαϊκής Ένωσης και τα 12 υποψήφια για ένταξη κράτη.

<SPEAKER ID=96 LANGUAGE="FR" NAME="Bordes, Cauquil και Laguiller">
. (FR) Στην αιτιολογική έκθεση, ζητείται από την Επιτροπή και από τα κράτη μέλη να δεσμευτούν περισσότερο υπέρ της πολιτιστικής πολιτικής. Και δικαίως, πράγματι, καθώς διευκρινίζει επίσης ότι το 2000 διατέθηκε μόνον το 0,1% του κοινοτικού προϋπολογισμού για τον πολιτισμό, συμπεριλαμβανομένου όμως του οπτικοακουστικού τομέα!
<P>
Τι εννοεί, όμως, η έκθεση με τον όρο "ευρωπαϊκός πολιτισμός" ο οποίος επαναλαμβάνεται συνεχώς στο κείμενο; Εκτός από το γεγονός ότι ο όρος αυτός είναι διφορούμενος, σε τι διαφέρει από τον παγκόσμιο πολιτισμό, τον οποίο εμπλουτίζουν με τη συνεισφορά τους όλες οι ήπειροι;
<P>
Σε μία από τις αιτιολογικές της σκέψεις, η έκθεση εντάσσει στον πολιτιστικό τομέα τομείς όπως τα πνευματικά δικαιώματα, τα δικαιώματα παρακολούθησης, η ελευθέρωση της αγοράς τηλεπικοινωνιών, το δίκαιο του ανταγωνισμού (μεταξύ άλλων, η χρηματοδότηση κινηματογραφικών ταινιών, η ενιαία τιμή του βιβλίου, οι επιχορηγήσεις προς τα θέατρα, η συγκέντρωση των μέσων μαζικής ενημέρωσης, κλπ.). Η έκθεση διατείνεται ότι κάνει λόγο για πολιτισμό, στην πραγματικότητα, όμως, μιλά για αγορές, αν όχι για επιχειρήσεις!
<P>
Αντιθέτως, η έκθεση δεν αναφέρεται καθόλου σε βασικά ζητήματα. Εξασφαλίζεται σε όλους εκείνους που ζουν στο έδαφος της Ένωσης ακόμα και η απλή πρόσβαση στον πολιτισμό; Είναι όλοι έστω εγγράμματοι; Μπόρεσαν όλοι να φοιτήσουν στο σχολείο για όσο τους επέτρεπαν οι δυνατότητές τους;
<P>
Τα ζητήματα αυτά δεν ενδιαφέρουν τις ευρωπαϊκές αρχές οι οποίες είναι απορροφημένες από τη ρύθμιση του ανταγωνισμού στις πολιτιστικές επιχειρήσεις.
<P>
Για τους λόγους αυτούς, καταψηφίσαμε την έκθεση.

<SPEAKER ID=97 LANGUAGE="FR" NAME="Caudron">
. (FR) Χαίρομαι που το Ευρωπαϊκό Κοινοβούλιο, όργανο που εκφράζει τις προσδοκίες των ευρωπαίων πολιτών ανδρών και γυναικών, άσκησε το δικαίωμα πρωτοβουλίας του και προτρέπει την Ευρωπαϊκή Επιτροπή να προτείνει συγκεκριμένα μέτρα στον τομέα του πολιτισμού.
<P>
Το Κοινοβούλιο έχει τονίσει, από το 1974 ήδη, τη σημασία που έχει η ανάπτυξη μιας κοινοτικής πολιτιστικής πολιτικής. Προφανώς, ο πολιτισμός είναι θεμελιώδες στοιχείο της ταυτότητας της Ευρωπαϊκής Ένωσης, συνιστά τη βάση επάνω στην οποία όλοι οι λαοί συνενώνονται, αναγνωρίζουν ο ένας τον άλλον και μοιράζονται το αίσθημα ότι ανήκουν στον ίδιο χώρο.
<P>
Ασφαλώς, ο στόχος δεν είναι η προώθηση μιας ευρωπαϊκής πολιτιστικής πολιτικής με γνώμονα την ομοιομορφία. Αντίθετα, ο στόχος είναι η ανάδειξη των πολιτιστικών και γλωσσικών διαφορών, καθώς και η συμμετοχή σε μια κοινή κληρονομιά.
<P>
Τη στιγμή που οι συμπολίτες μας αμφισβητούν το ευρωπαϊκό σχέδιο, οφείλουμε να καταβάλουμε σοβαρές προσπάθειες για την ενίσχυση του αισθήματος της ευρωπαϊκής ιθαγένειας, αίσθημα που συνιστά απαραίτητη προϋπόθεση για την εκπόνηση ενός ευρωπαϊκού Συντάγματος.
<P>
Προς αυτήν την κατεύθυνση κινείται η έκθεση του κ. Ruffolo, η οποία διατυπώνει πολλές προτάσεις. Ζητά από την Επιτροπή:
<P>
να υποβάλει στο Ευρωπαϊκό Κοινοβούλιο και στο Συμβούλιο πρόταση σύστασης, με την οποία να δεσμεύεται να υποβάλλει στο Συμβούλιο και στο Κοινοβούλιο ετήσια έκθεση σχετικά με την πολιτιστική πολιτική της Ένωσης και των κρατών μελών και να καλεί τα κράτη μέλη να συμβάλουν ενεργά στην επεξεργασία και την υλοποίηση τριετούς προγράμματος πολιτιστικής συνεργασίας·
<P>
να συστήσει ευρωπαϊκό παρατηρητήριο πολιτιστικής συνεργασίας·
<P>
να συγκαλέσει, ενόψει της αξιολόγησης και της αναθεώρησης του προγράμματος πλαίσιο "Πολιτισμός 2000" , ένα δεύτερο Φόρουμ για τον Πολιτισμό το οποίο, βάσει του παρόντος ψηφίσματος, θα επαναπροσδιορίσει αξίες, στόχους και μορφές της ευρωπαϊκής πολιτιστικής συνεργασίας·
<P>
να πραγματοποιήσει μελέτη για τις δυνατότητες σύγκλισης, σε κοινοτικό επίπεδο, των αρχών που διέπουν τη φορολόγηση των έργων τέχνης και της καλλιτεχνικής εργασίας·
<P>
να επαναβεβαιώσει, ενόψει της επόμενης διάσκεψης κορυφής του ΠΟΕ, τη θέση της Ένωσης.
<P>
Τελειώνοντας, θα ήθελα να σας υπενθυμίσω ότι, ως εισηγητής του έκτου προγράμματος πλαίσιο για την έρευνα και την ανάπτυξη, έχω προτείνει τροπολογίες για την ενίσχυση της έρευνας στον πολιτιστικό τομέα.

<SPEAKER ID=98 LANGUAGE="DE" NAME="Uca">
. (DE) Η ενισχυμένη πολιτιστική συνεργασία σε ευρωπαϊκό επίπεδο είναι επιθυμητή και πρέπει να χαιρετιστεί. Ψήφισα υπέρ της έκθεσης Ruffolo, γιατί είμαι πεπεισμένη ότι η ενισχυμένη πολιτιστική συνεργασία οδηγεί σε αμοιβαίο όφελος. Η γνωριμία άλλων πολιτισμών προωθεί την αμοιβαία συνεννόηση μεταξύ των λαών για την ειρήνη. Πρέπει να αναφερθούμε και στον πολιτισμό και τη γλώσσα των μεταναστών στην Ευρώπη και ζητώ από την Ευρωπαϊκή Ένωση να προωθήσει και το δικό τους πολιτιστικό έργο με τη χορήγηση κονδυλίων.
<P>
Η πολιτιστική συνεργασία στην Ευρώπη είναι βασική πτυχή της βαθύτερης ευρωπαϊκής ενοποίησης. Με τη γνωριμία διαφορετικών πολιτισμών μπορεί να δημιουργηθεί ασφαλώς μια ευρωπαϊκή ταυτότητα των πολιτών. Αυτό το θεωρώ ιδιαίτερα σημαντικό, καθώς η Ευρώπη είναι ακόμη μακριά για τους πολίτες. Η Ευρώπη βρίσκεται μακριά στις Βρυξέλλες.
<P>
Η Ευρώπη εκτός από την ενότητά της χαρακτηρίζεται από την πολιτιστική της ποικιλομορφία. Αυτό αποτελεί ανεκτίμητη αξία και ενισχύει την ειρηνική συνεργασία στην Ευρώπη. Θέλω και εγώ να καταβάλλω προσπάθειες ώστε η άνθρωποι στην Ευρώπη να μην ζουν μόνο παράλληλα, ο ένας πλάι στον άλλο, αλλά και μαζί.
<P>
Έκθεση Schmitt (A5-0279/2001)

<SPEAKER ID=99 NAME="Fatuzzo">
Κυρία Πρόεδρε, γνωρίζετε ότι, εδώ και κάμποσο καιρό, ο αριθμός των ηλικιωμένων και των συνταξιούχων διαρκώς αυξάνεται, πράγμα που με χαροποιεί ως εκπρόσωπο του Κόμματος των Συνταξιούχων. Αυτοί οι όλο και πιο πολυάριθμοι ηλικιωμένοι και συνταξιούχοι ταξιδεύουν ανά τον κόσμο, ιδίως στην Ευρωπαϊκή Ένωση, και χρησιμοποιούν όλο και πιο συχνά το αεροπλάνο για τις μετακινήσεις τους.
<P>
Οι άνθρωποι αυτοί μου έχουν εκθέσει διάφορα παράπονα σχετικά με τη μεταχείριση στα αεροπλάνα, με τα ωράρια, με τις καθυστερήσεις, και επομένως δεν μπορώ παρά να επαινέσω και να υπερψηφίσω μία έκθεση που έχει σκοπό τη βελτίωση της ποιότητας των αερομεταφορών.

<SPEAKER ID=100 LANGUAGE="FR" NAME="Krivine και Vachetta">
. (FR) Είναι επιτακτική ανάγκη πλέον να επιλυθεί το ζήτημα του συντονισμού και της εξομοίωσης των κανόνων ασφαλείας στις αερομεταφορές. Καθώς οι αερομεταφορές έχουν αυξηθεί σημαντικά, τα ζητήματα ασφαλείας πρέπει πράγματι να εξετασθούν με ιδιαίτερη προσοχή. Αυτό δεν επιδέχεται αμφισβήτηση. Ωστόσο, δεν είμαστε υπέρ της σύστασης της Ευρωπαϊκής Υπηρεσίας για την Ασφάλεια των Αερομεταφορών (AESA) στην προτεινόμενη βάση.
<P>
Οι προκλήσεις που καλείται να αντιμετωπίσει αφορούν σαφώς την εμβάθυνση της διεθνούς αγοράς. Η AESA είναι συνυφασμένη με την ελευθέρωση του εναέριου χώρου και αποτελεί εργαλείο στον πόλεμο των προτύπων με τις Ηνωμένες Πολιτείες. Ως προς την προσπάθεια επίτευξης συμμόρφωσης, αυτή αφορά μάλλον την αύξηση του ανταγωνισμού. Η σύσταση της AESA καθίσταται απαραίτητη στο πλαίσιο της αναγγελθείσας απορύθμισης στις αερομεταφορές· το προσωπικό και οι υπηρεσίες αεροπλοΐας επίσης θα επηρεαστούν στο απώτερο μέλλον από τις αποφάσεις της εν λόγω υπηρεσίας. Εξάλλου, επί του παρόντος το προσωπικό αυτό ενημερώνεται ή παρέχει τη γνώμη του χωρίς όμως να αναγνωρίζεται η εμπειρογνωμοσύνη του. Οι μαζικές αναδιαρθρώσεις και απολύσεις στις οποίες προβαίνουν οι εταιρείες AOM, Sabena και Swissair, μεταξύ άλλων, εμπνέουν ανησυχία. Η εν λόγω υπηρεσία θα πρέπει να επικεντρωθεί σε μία και μόνη αποστολή: την ασφάλεια, επιτρέποντας τη συμμετοχή των μισθωτών στις εργασίες της και μεριμνώντας για την εξομοίωση προς τα άνω των κεκτημένων όλων των ευρωπαϊκών κρατών.

<SPEAKER ID=101 LANGUAGE="DE" NAME="Markov">
, γραπτώς. (DE) Η έκθεση του συναδέλφου Schmitt βρίσκει την υποστήριξη της πλειοψηφίας της Ομάδας μου. Τα πλεονεκτήματα της δημιουργίας μιας εγκατεστημένης σε ευρωπαϊκό επίπεδο αρχής για την ασφάλεια των αερομεταφορών αντί 15 εθνικών οργανισμών είναι αδιαμφισβήτητα, γιατί έτσι μπορούν να εφαρμοστούν ενιαία:
<P>
διαδικασίες έκδοσης πιστοποιητικών
<P>
διατάξεις ως προς την ασφάλεια των αερομεταφορών και την προστασία του περιβάλλοντος
<P>
διατάξεις ως προς την ασφάλεια προϊόντων, προσώπων και εγκαταστάσεων,
<P>
και παράλληλα δημιουργείται αναγνωρισμένος εταίρος αεροναυτικών αρχών τρίτων χωρών.
<P>
Τα καθήκοντα της υπηρεσίας καθορίζονται με σαφήνεια: δραστηριότητες γνωμάτευσης, τεχνική συνδρομή της Επιτροπής, έκδοση των απαιτούμενων πράξεων, διενέργεια επιθεωρήσεων και ερευνών, επιτήρηση της εφαρμογής των διατάξεων, κατάρτιση και χρηματοδότηση ερευνητικών σχεδίων, συνεργασία με τρίτες χώρες.
<P>
Στην Επιτροπή Περιφερειακής Πολιτικής, Μεταφορών και Τουρισμού δόθηκε θετική απάντηση σε περαιτέρω σημαντικές τροπολογίες, οι οποίες ενισχύουν την ανεξαρτησία της υπηρεσίας έναντι της Επιτροπής και ορίζουν την υποχρέωση της υπηρεσίας να ενημερώνει το Ευρωπαϊκό Κοινοβούλιο.
<P>
Σημαντικές για την Ομάδα μου είναι και οι διαπιστώσεις για την αύξηση της διαφάνειας. Η υπηρεσία
<P>
υπόκειται στη γενική διαδικασία του προϋπολογισμού
<P>
υπάγεται στις κοινοτικές διατάξεις για την καταπολέμηση της απάτης
<P>
θα αξιολογείται τακτικά από εξωτερικούς ελεγκτές.
<P>
Γι' αυτούς τους λόγους υπάρχουν στην πλειοψηφία θετικές ψήφοι.

<SPEAKER ID=102 LANGUAGE="NL" NAME="Meijer">
. (NL) Οι αεροπορικές μεταφορές αντιμετωπίζουν ένα σημαντικό κίνδυνο να περιέλθουν σε κατάσταση χάους. Καθώς συνωθούνται στις ίδιες γεμάτες κίνηση ανταποκρίσεις διάφορες αεροπορικές εταιρείες με διαφορετικές τιμές και διαφορετικό επίπεδο υπηρεσιών, ο κίνδυνος προχειρότητας και αδιαφορίας είναι μεγαλύτερος από ό,τι συνέβαινε με τη μεταφορά ατόμων στο έδαφος, τομέας στον οποίο μέχρι σήμερα ίσχυαν λογικές και σαφείς ρυθμίσεις. Εξάλλου οι αιθέρες καθίστανται όλο και πιο κορεσμένοι, έτσι ώστε κάθε τόσο παραλίγο να έχουμε ατυχήματα. Το γεγονός ότι οι αεροπορικές μεταφορές δεν είναι μόνο επικίνδυνες αλλά και ανθυγιεινές αποδεικνύεται από τις θρομβώσεις που προκαλεί η μακρά παραμονή των επιβατών σε υπερβολικά περιορισμένο χώρο. Για το λόγο αυτό καλό θα ήταν να δημιουργηθεί ένα όργανο στην Ευρώπη το οποίο θα επιβάλει τους καλύτερους δυνατούς κανόνες για την ασφάλεια των επιβατών. Εφόσον δεν θεωρούμε ιδιαίτερα αυστηρό τον τρόπο δράσης του Συνδέσμου Αρχών Πολιτικής Αεροπορίας κατά τα τελευταία δώδεκα χρόνια και θέλουμε να δημιουργηθεί ένα νέο όργανο το οποίο θα επιτύχει το ανώτατο δυνατό επίπεδο προστασίας σύμφωνα με τις προδιαγραφές της Ευρωπαϊκής Ένωσης, τίθεται το ερώτημα εάν η νέα Ευρωπαϊκή Υπηρεσία για την ασφάλεια στις αεροπορικές μεταφορές θα πρέπει να είναι ανεξάρτητη από την Ευρωπαϊκή Επιτροπή. Αυτό δεν μπορεί σίγουρα να αποτελέσει δικαιολογία για να υπάρξει απορύθμιση στις αεροπορικές μεταφορές υπέρ του "ενιαίου ουρανού" , έτσι ώστε να ανατεθούν καθήκοντα σχετικά με την ασφάλεια στις αεροπορικές μεταφορές σε ανταγωνιστικές εταιρείες, να καταργηθούν υπηρεσίες ελέγχου που λειτουργούν σήμερα, και να μπορούν οι αεροπορικές εταιρείες να απολύσουν ακόμα περισσότερο προσωπικό.

<SPEAKER ID=103 NAME="Titley">
. (ΕΝ) Θα ήθελα να εκφράσω την βαθιά ικανοποίησή μου για την έκθεση του κ. Schmitt που ζητά την καθιέρωση μιας Ευρωπαϊκής Υπηρεσίας για την Ασφάλεια των Αερομεταφορών. Εάν η πρόταση αυτή υλοποιηθεί, θα δημιουργηθεί ένα ενιαίο, υψηλό επίπεδο ασφάλειας στον τομέα της πολιτικής αεροπορίας με κοινές προδιαγραφές ασφαλείας.
<P>
Είναι πολλά τα πλεονεκτήματα, τόσο οικονομικής όσο και πρακτικής φύσεως, που θα αποκομίσουμε από τη δημιουργία μιας ενιαίας πανευρωπαϊκής υπηρεσίας για την ασφάλεια των αερομεταφορών: εάν οι διάφορες εθνικές κανονιστικές διαδικασίες και διαδικασίες πιστοποίησης μπορέσουν να αντικατασταθούν από ένα ενιαίο ευρωπαϊκό σύστημα, οι διαφορές μεταξύ συστημάτων μπορούν να εξαλειφθούν. Η διαδικασία αυτή θα οδηγήσει σε χαμηλότερο κόστος, τυποποίηση των διαδικασιών και, το σημαντικότερο, λιγότερη γραφειοκρατία. Είναι όντως ευκολότερο να παρακολουθήσεις ένα σύστημα ασφαλείας αντί για δεκαπέντε. Το αίσθημα ασφάλειας των επιβατών όταν ταξιδεύουν με τις διάφορες αεροπορικές εταιρείες είναι εξαιρετικά σημαντικό και η καθιέρωση κοινών ευρωπαϊκών κανόνων για την πολιτική αεροπορία θα συμβάλει σημαντικά σε αυτό.
<P>
Έκθεση Swoboda (A5-0266/2001)

<SPEAKER ID=104 NAME="Fatuzzo">
Ο κ. Swoboda, κυρία Πρόεδρε, παρουσίασε ένα έγγραφο σχετικά με τη διέλευση φορτηγών από την επικράτεια της Αυστρίας, ιδίως από τις κοιλάδες, τις πανέμορφες ζώνες που υπάρχουν στην Αυστρία και που όλοι μας γνωρίζουμε ή θα θέλαμε να γνωρίσουμε.
<P>
Είμαι πολύ υπέρ του να λάβει η Ευρωπαϊκή Ένωση μέτρα για να αντιμετωπίζονται οι θόρυβοι και η ρύπανση από τα φορτηγά και τα άλλα μέσα μεταφοράς με όλο και μεγαλύτερη αποφασιστικότητα, ώστε ο αέρας να είναι καθαρός, προπαντός στις κατοικημένες και στις τουριστικές ζώνες που δέχονται επισκέψεις ηλικιωμένων και συνταξιούχων.

<SPEAKER ID=105 LANGUAGE="DE" NAME="Ebner">
Κυρία Πρόεδρε, θα αιτιολογήσω την ψήφο μου σε σχέση με την έκθεση Swoboda. Το πρόβλημα στην διαμετακόμιση μέσω των Αλπεων, που αναφέρεται στην έκθεση Swoboda, αφορά κατά κύριο λόγο την Αυστρία, αλλά αφορά και τον συνολικό άξονα Brenner.
<P>
Εκεί υπάρχει το πρόβλημα, ότι με την πρόταση και τις θέσεις της Επιτροπής έχει χαθεί σε μεγάλο βαθμό η αξιοπιστία της ΕΕ στις περιοχές μεταξύ της Βερόνας και του Μονάχου, γιατί η νομοθεσία των συνθηκών επρόκειτο να τροποποιηθεί σ' αυτό το σημείο μονομερώς. Είμαστε υπέρ της δημιουργίας οικολογικών συνόρων. Είμαστε υπέρ της λήψης μέτρων λαμβάνοντας υπόψη τα ίσα δικαιώματα των ατόμων και των επιχειρήσεων που δραστηριοποιούνται εκεί. Η νομοθεσία των συνθηκών ωστόσο πρέπει να διατηρηθεί με κάθε τρόπο και στο μέλλον.

<SPEAKER ID=106 NAME="Caveri">
. (ΙΤ) Στην Αυστρία και την Ελβετία, σε συμφωνία με την Ευρώπη, ισχύουν περιορισμοί για τα βαρέα φορτηγά οχήματα και προβλέπονται νέοι σιδηρόδρομοι, που σήμερα τελούν υπό κατασκευή ή υπό σχεδιασμό. Αυτό αποτελεί τμήμα του διευρωπαϊκού δικτύου μεταφορών, που προβλέπει τον σιδηρόδρομο Τορίνο-Λυών ως εναλλακτικό των οδικών μεταφορών. Η Επιτροπή υπέδειξε τη διαδρομή από εκείνη τη σήραγγα Αόστα-Μαρτινύ, η οποία έχει ξαναρχίσει από τους κατοίκους της κοιλάδας της Αόστα, σύμφωνα με το πρωτόκολλο της Αλπικής Σύμβασης για τις μεταφορές, το οποίο έχει υπογραφεί από τα κράτη και θα προσυπογραφεί από την Επιτροπή.
<P>
Υπάρχει τώρα μια δοκιμή για να επαληθευτεί η βούλησή της, συγκεκριμένα η σήραγγα του Λευκού Όρους και του Frιjus: η πρώτη έχει κλείσει στην κυκλοφορία μετά την τραγωδία, ενώ στη δεύτερη έχει πολλαπλασιαστεί η διέλευση βαρέων φορτηγών οχημάτων. Οι πληθυσμοί των κοιλάδων πρόσβασης έχουν εκφράσει διαφωνίες και ανησυχίες με αιτήσεις, στη μεν κοιλάδα του Σαμονί να αποκλειστεί η πρόσβαση των βαρέων φορτηγών οχημάτων, στη δε κοιλάδα της Αόστα να περιοριστεί.
<P>
Στις Δυτικές Αλπεις δεν υπάρχουν όρια στη βαριά κυκλοφορία. Η Ιταλία και η Γαλλία πρέπει να τα καθορίσουν - υπενθυμίζω μία πρόταση νόμου που είχα καταθέσει στη Βουλή - σε συμφωνία με τις τοπικές κοινότητες, ενημερώνοντας σχετικά την Ευρώπη, ώστε η τελευταία να τροποποιήσει το διευρωπαϊκό δίκτυο μεταφορών, αναφέροντας ρητώς στη Λευκή Βίβλο της Επιτροπής ότι θα ασχοληθεί και με τις αλπικές διαμετακομίσεις.
<P>
Πρέπει να καθοριστούν μέτρα για τις οδικές σήραγγες μεταξύ Ιταλίας και Γαλλίας, προκειμένου να βρεθεί μια ομοιογενής λύση για τις Αλπεις, ενόψει του εκ νέου ανοίγματος της σήραγγας του Λευκού Όρους.

<SPEAKER ID=107 LANGUAGE="DE" NAME="Flemming, Karas, Pirker, Rack, Rόbig, Schierhuber και Stenzel">
. (DE) Εμείς, τα υπογράφοντα μέλη του Ευρωπαϊκού Κοινοβουλίου της αντιπροσωπείας του Αυστριακού Λαϊκού Κόμματος / Ευρωπαϊκού Λαϊκού Κόμματος ταχθήκαμε σήμερα ομόφωνα κατά της πρότασης της Επιτροπής, να αφήσει να λήξει πρόωρα και χωρίς αντικατάσταση η λεγόμενη ρήτρα του 108% για τον αριθμητικό περιορισμό των διαμετακομίσεων, η οποία προβλεπόταν στο πρωτόκολλο 9 σχετικά με το σύστημα οικοσημείων για βαρέα φορτηγά διερχόμενα από την Αυστρία. Αυτό το σχέδιο της Επιτροπής αντίκειται όσον αφορά τη διατύπωση και το πνεύμα στους κανονισμούς που είχαν καταλήξει οι διαπραγματεύσεις.
<P>
Όπως και στο παρελθόν έτσι και σήμερα υπολογίζουμε στο ότι θα επιτευχθεί συναίνεση μεταξύ όλων των ευρωπαϊκών θεσμικών οργάνων, της Επιτροπής, του Συμβουλίου και του Ευρωπαϊκού Κοινοβουλίου, αναφορικά με τα περαιτέρω βήματα προς την εξεύρεση κατάλληλων και διαρκών λύσεων σε σχέση με τα προβλήματα των μεταφορών στις λεγόμενες ευαίσθητες περιοχές και βέβαια στην Αυστρία και στην περιοχή των Αλπεων, και με την ψήφο μας για την παράγραφο 2 σημείο α) έως γ) του νομοθετικού ψηφίσματος συμβάλλαμε σε αυτό.

<SPEAKER ID=108 LANGUAGE="DE" NAME="Markov">
, γραπτώς. (DE) Οι συνάδελφοί μου της Ομάδας μου και εγώ υποστηρίζουμε πλήρως τα συμπεράσματα της έκθεσης του συναδέλφου Hannes Swoboda για την πρόταση της Επιτροπής σε σχέση με το σύστημα οικοσημείων για βαρέα φορτηγά διερχόμενα από την Αυστρία, όπου απορρίπτεται το έγγραφο που κατέθεσε η Επιτροπή.
<P>
Συμφωνούμε με την αιτιολόγηση του εισηγητή, σύμφωνα με την οποία πρέπει να διατηρηθεί το ποσοτικό όριο για τις οδούς διέλευσης μέσω της Αυστρίας, καθώς δεν επιτεύχθηκαν ακόμη οι αρχικοί στόχοι του πρωτοκόλλου 9 σχετικά με τις οδικές, σιδηροδρομικές και συνδυασμένες μεταφορές. Αυτοί οι στόχοι αφορούσαν τη μείωση της εκπομπής αζώτου, του θορύβου και την αύξηση της ασφάλειας στην κυκλοφορία οχημάτων. Αντίθετα, υπάρχει αυξητική τάση των διαμετακομίσεων. Μόνο στην κύρια αρτηρία για φορτηγά, η διαδρομή Inntal-Brenner σημείωσε αύξηση των διαμετακομίσεων κατά 16% από το 1993 έως το 2000, ενώ συνολικά η διέλευση μέσω Αυστρίας αυξήθηκε κατά 52%, δηλ. κατά 590 188 δρομολόγια! Σημειώνεται διαρκής υπέρβαση της οριακής τιμής της ΕΕ για NO2 των 40 χιλιοστόγραμμων ανά κυβικό μέτρο στο σημείο μέτρησης Vomp στον αυτοκινητόδρομο Α 12 συμπεριλαμβανομένων των περιθωρίων ανοχής. Αυτό ισχύει και για άλλες κοιλάδες των Αλπεων, στις οποίες υπάρχουν διαδρομές διαμετακόμισης. Παρά την κάποια μείωση των εκπομπών ρύπων με τεχνικές βελτιώσεις των φορτηγών σημειώθηκε συνολικά αύξηση της εκπομπής CO2. Για να επιτευχθούν οι στόχοι της διαρκούς και μόνιμης μείωσης των εκπομπών ρύπων που είχαν καθοριστεί αρχικά, απαιτείται και η ποσοτική μείωση της διέλευσης φορτηγών.Aus diesen Grόnden treten wir fόr die Ablehnung des Vorschlags der Kommission ein. Γι' αυτούς τους λόγους τασσόμαστε υπέρ της απόρριψης της πρότασης της Επιτροπής.
<P>
Θα ήθελα να κάνω μια πρόταση στο πλαίσιο της συζήτησής μας: να προχωρήσουμε στη δημιουργία ειδικών οδών για τη διέλευση φορτηγών μέσω της Αυστρίας στο πρότυπο της Ελβετίας.
<P>
Πρόταση ψηφίσματος σχετικά με τη διαδικασία διεύρυνσης (B5-0538/2001)

<SPEAKER ID=109 NAME="McKenna">
Κυρία Πρόεδρε, όσον αφορά τις εκθέσεις για τη διεύρυνση της ΕΕ - όχι μόνον την έκθεση του κ. Brok, αλλά και εκείνες για τα μεμονωμένα υποψήφια κράτη - είναι ενδιαφέρον να επισημάνουμε ότι ο κ. Brok αναγνωρίζει την απόρριψη της Συνθήκης της Νίκαιας από την Ιρλανδία. Επιβεβαίωσε αυτό που επαναλαμβάνουμε από την αρχή, ότι ουσιαστικά η Συνθήκη της Νίκαιας δεν είναι απαραίτητη για τη διεύρυνση. Η διεύρυνση μπορεί να προχωρήσει χωρίς τη Συνθήκη της Νίκαιας. Είναι απαράδεκτο το γεγονός ότι η ίδια η κυβέρνησή μας προσπαθεί να εξαναγκάσει τον κόσμο να αλλάξει γνώμη.
<P>
Όσον αφορά τις εκθέσεις για την προσχώρηση μεμονωμένων κρατών, ανησυχώ βαθιά για την έμφαση που δίνεται στο σκέλος της κοινής εξωτερικής πολιτικής και πολιτικής ασφάλειας, για το γεγονός ότι οι διάφορες χώρες πιέζονται να ενταχθούν στο ΝΑΤΟ. Η έκθεση για τη Μάλτα, για παράδειγμα, κατακρίνει το γεγονός ότι η Μάλτα είναι διχασμένη όσον αφορά την προσχώρηση. Πιστεύω ότι εναπόκειται αποκλειστικά στους πολίτες της Μάλτας να αποφασίσουν εάν θέλουν να προσχωρήσουν ή όχι. Εάν υπάρχει σαφής διαχωρισμός, τότε θα πρέπει να υπάρχει και ελεύθερη επιλογή. Στη Μάλτα, η Ιρλανδία χρησιμοποιείται ως παράδειγμα του πώς μπορείς να είσαι μέλος της ΕΕ, με ανθηρή οικονομία, και ταυτόχρονα να παραμένεις ουδέτερος. Όλα αυτά είναι ψευδή. Πρέπει να σταματήσουμε να δίνουμε ψεύτικες υποσχέσεις στα υποψήφια κράτη και να είμαστε ειλικρινείς. Η Ιρλανδία δεν είναι πλέον ουδέτερη. Συνεργάζεται στο πλαίσιο της κοινής εξωτερικής πολιτικής και πολιτικής ασφάλειας και της αμυντικής πολιτικής. Η οικονομική επιτυχία της Ιρλανδίας δεν οφείλεται αποκλειστικά στην ΕΕ, όπως μπορούν να σας πουν πολλοί οικονομικοί αναλυτές.

<SPEAKER ID=110 NAME="Fatuzzo">
Κυρία Πρόεδρε, μιλώντας γενικά για τη διαδικασία διεύρυνσης της Ευρωπαϊκής Ένωσης, πρέπει να πω ότι ψήφισα υπέρ. Το Κόμμα των Συνταξιούχων είναι υπέρ της διεύρυνσης της Ευρωπαϊκής Ένωσης για δύο λόγους: ο πρώτος και σημαντικότερος είναι ότι τα κράτη της Κεντρικής και της Ανατολικής Ευρώπης έζησαν πάνω από πενήντα χρόνια υπό μια δικτατορία που δεν τα άφηνε να αναπνεύσουν και αξίζει να εισακουστεί το αίτημά τους να βρεθούν, όπως και εμείς, στην Ευρώπη. Ο άλλος λόγος, κυρία Πρόεδρε, είναι ότι υπάρχουν ήδη πάρα πολλοί ηλικιωμένοι και συνταξιούχοι στη σημερινή Ευρωπαϊκή Ένωση. Με την ένταξη αυτών των υποψήφιων κρατών, αυτοί θα γίνουν ακόμα περισσότεροι και εμένα δεν μπορεί παρά να με χαροποιεί το γεγονός ότι θα έχουμε μια Ευρώπη με πολυάριθμους συνταξιούχους, που ενδέχεται αύριο να ψηφίσουν υπέρ του Κόμματος των Συνταξιούχων.

<SPEAKER ID=111 LANGUAGE="FR" NAME="Berthu">
. (FR) Η συζήτηση που μόλις πραγματοποιήθηκε στην αίθουσα αυτή με θέμα την προσεχή διεύρυνση της Ευρωπαϊκής Ένωσης μας χαροποιεί για τρεις λόγους. Πρώτον προκύπτει ότι, ήδη από το 2004, δέκα περίπου από τις δώδεκα υποψήφιες χώρες (εξαιρουμένων μάλλον της Ρουμανίας και της Βουλγαρίας) θα μπορέσουν ενδεχομένως να προσχωρήσουν ταυτόχρονα στην Ένωση. Οι βουλευτές του Ευρωπαϊκού Κοινοβουλίου εκτιμούν ότι πρόκειται για θαυμάσιο νέο, που θα συμβάλει στην κάλυψη του χαμένου εδάφους μετά από μια ιδιαίτερα μακρά αναμονή.
<P>
Δεύτερον, διαπιστώνουμε αλλαγή στον τρόπο αντιμετώπισης των υποψήφιων χωρών, οι οποίες αντιμετωπίζονται πλέον ως κράτη άξια σεβασμού. Το ψήφισμα που εγκρίναμε υπογραμμίζει μάλιστα ότι "θα ήταν απαράδεκτο να προσβάλλουμε τους λαούς των υποψήφιων χωρών με υπέρμετρες απαιτήσεις εκ μέρους της ΕΕ" . Έχουμε επανειλημμένα καταγγείλει την υπεροπτική, αν όχι περιφρονητική, στάση των φεντεραλιστών που απαιτούν από τις ανατολικές χώρες να απαρνηθούν την εθνική τους κυριαρχία. Ας ελπίσουμε ότι η νέα αυτή εξέλιξη δεν θα περιοριστεί μόνο στα λόγια.
<P>
Τέλος, - αναφέρομαι στο τρίτο σημείο που μας χαροποιεί - φαίνεται ότι η παράγραφος 10 του ψηφίσματος αναφέρεται στην αποδοχή μιας πιο ευέλικτης Ευρώπης, αποτελούμενης από επί μέρους ομάδες. Εκτιμούμε ότι η θέση αυτή είναι πιο ρεαλιστική, υπό την επιφύλαξη ασφαλώς ότι στην ομάδα στην οποία θα συμμετέχει η Γαλλία δεν θα κυριαρχεί ο άκρατος φεντεραλισμός κάτι τέτοιο θα σήμαινε ότι αποδεχόμαστε την ευελιξία για το σύνολο της ΕΕ, ενώ, αντίθετα, είμαστε υπέρ της αυξημένης ακαμψίας στις επιμέρους ομάδες, κάτι που θα ήταν παράλογο.
<P>
Το ψήφισμα που εγκρίθηκε περιλαμβάνει, όμως, επίσης και σημεία μη ικανοποιητικά, αν όχι απαράδεκτα: για παράδειγμα, είναι αντιφατικό να ζητείται από τις υποψήφιες χώρες να βελτιώσουν τον έλεγχο των εξωτερικών τους συνόρων και ταυτόχρονα να χαλαρώσουν την πολιτική που ακολουθούν σε θέματα ασύλου· δεν είναι καθόλου υπεύθυνο να ζητείται από τα κράτη αυτά να εφαρμόσουν τη διαρθρωτική πολιτική "στο σύνολο της Ένωσης" μετά από τη διεύρυνση, ενώ το σωστό θα ήταν η πολιτική αυτή να επικεντρωθεί, για ένα περιορισμένο χρονικό διάστημα, στα νέα κράτη μέλη· είναι απαράδεκτο να αναφέρεται ότι το δημοψήφισμα της Ιρλανδίας μας δίδαξε ότι απαιτούνται μεταρρυθμίσεις των Συνθηκών ώστε να είναι δυνατή η παράκαμψη παρόμοιων εμποδίων (αιτιολογική σκέψη E). Η αλλαγή στον τρόπο αντιμετώπισης δεν φθάνει ακόμη, από ό,τι φαίνεται, μέχρι τον σεβασμό της αρνητικής απάντησης που δίδουν ενίοτε οι εθνικές δημοκρατίες!

<SPEAKER ID=112 LANGUAGE="DA" NAME="Bonde και Sandbζk">
. (DA) Προκειμένου να μην υπάρξει η παραμικρή αμφιβολία ότι είμαστε θετικά διατεθειμένοι υπέρ της προσχώρησης των νέων υποψήφιων κρατών ψηφίσαμε υπέρ της έκθεσης. Μολαταύτα υπάρχουν πολλές ιδιαίτερα κατακριτέες συνθήκες στην έκθεση και εν γένει στις διαπραγματεύσεις για τη διεύρυνση. Ειδικά το σημείο ΣΤ "·αποξενώνει τους πολίτες της Ευρώπης από το ιστορικό εγχείρημα της Ένωσης να φέρει ειρήνη, ασφάλεια και ευημερία σε ολόκληρη την Ήπειρο" , βγάζει μάτι ως υπεροπτικό.
<P>
Ψηφίσαμε κατά στην ονομαστική ψηφοφορία, αλλά καταρχήν δεν είμαστε κατά της αλλαγής της διαδικασίας για την τροποποίηση των συνθηκών της Ένωσης. Ωστόσο είμαστε σκεπτικοί ως προς το αν η προτεινόμενη τροποποίηση θα έχει οιεσδήποτε πρακτικές συνέπειες για το αποτέλεσμα που θα πετύχουμε με ένα ενδεχόμενο μοντέλο συνελεύσεων. Απεναντίας είναι θετικό ότι στο σημείο 2 γίνεται λόγος "για λόγους ασφαλείας, να αναπτυχθούν εναλλακτικές επιλογές" .

<SPEAKER ID=113 LANGUAGE="FR" NAME="Bordes, Cauquil και Laguiller">
. (FR) Πίσω από μια δήθεν αισιόδοξη παρουσίαση, οι εκθέσεις περιγράφουν την κατάσταση που επικρατεί στις χώρες της Ανατολικής Ευρώπης - οι οποίες αποτελούν την πλειοψηφία των υποψήφιων προς ένταξη στην Ένωση χωρών - με μελανά χρώματα.
<P>
"Ανησυχητικό επίπεδο διαφθοράς" , "υπερπληθυσμός των φυλακών" , "τεράστια εμπορία γυναικών και παιδιών για τους σκοπούς της πορνείας και της σεξουαλικής εκμετάλλευσης" , "υψηλό ποσοστό ανεργίας" , "φτώχεια" , "μεγάλη υποβάθμιση του περιβάλλοντος" , "ελάχιστα ελπιδοφόρες οικονομικές προοπτικές" , "μεγάλη εξάπλωση του ιού HIV" , καταπίεση μειονοτήτων, διακρίσεις εις βάρος των Ρομ, είναι ορισμένες από τις εκφράσεις που χρησιμοποιούνται για κάποιες από τις χώρες της Ανατολικής Ευρώπης, αν όχι για όλες.
<P>
Παρόλα αυτά, η έκθεση διατυπώνει την ικανοποίησή της για την πρόοδο των ιδιωτικοποιήσεων - ακόμη και στον τομέα της υγείας, αποκλείοντας έτσι μεγάλη μερίδα του πληθυσμού από την πρόσβαση στην υγειονομική περίθαλψη - και για την αύξηση των ξένων επενδύσεων και των εξαγωγών σε αρκετές υποψήφιες χώρες.
<P>
Η επιστροφή των χωρών αυτών στον αδυσώπητο καπιταλισμό και η κυριαρχία του ισχυρού δυτικού κεφαλαίου έχουν ήδη οδηγήσει σε σημαντική αύξηση των κοινωνικών ανισοτήτων. Πάντως, εκτός από κάποιες ηθικοπλαστικές νουθεσίες, οι εκθέσεις ζητούν από τις κυβερνήσεις των χωρών αυτών, πρώτον, να άρουν τα τελευταία εμπόδια που θέτουν στη διείσδυση των ξένων κεφαλαίων και να αυξήσουν "την ευελιξία και την κινητικότητα στον τομέα της εργασίας" , δηλαδή να εκμεταλλευθούν ακόμη περισσότερο τους εργαζομένους τους.
<P>
Δεν καταψηφίσαμε τη διεύρυνση, διότι υποστηρίζουμε τη δημιουργία μιας ενοποιημένης Ευρώπης από άκρη σε άκρη. Με την αποχή μας επιθυμούμε να εκφράσουμε την αντίθεσή μας στις σχέσεις κυριαρχίας που η Ευρωπαϊκή Ένωση επιχειρεί να επιβάλει στις χώρες αυτές με τη συνεργασία των προνομιούχων κοινωνικών στρωμάτων των εν λόγω χωρών, καθώς και στην αντεργατική πολιτική που εφαρμόζεται με το πρόσχημα της διεύρυνσης.

<SPEAKER ID=114 LANGUAGE="DA" NAME="Eriksson, Frahm, Krarup, Okking, Herman Schmid, Seppδnen και Sjφstedt">
. (DA) Δεν ψηφίσαμε υπέρ του ψηφίσματος. Αποτελεί έκφραση μιας εξέλιξης της ευρωπαϊκής συνεργασίας την οποία αδυνατούμε να στηρίξουμε. Δεν θεωρούμε ότι η ανάπτυξη της κοινής άμυνας είναι προς όφελος των παρόντων ή μελλοντικών κρατών μελών και είμαστε κατά της ανάμιξης του ΝΑΤΟ σε ένα ψήφισμα που αφορά τη διεύρυνση της ΕΕ. Θεωρούμε ότι το ψήφισμα παραβλέπει πολύ εύκολα τα προβλήματα που δημιουργεί το Σένγκεν σε πολλά κράτη μέλη, για παράδειγμα όσον αφορά την περιφερειακή συνοχή με τη μορφή εμπορίου και άλλων επαφών με γειτονικά κράτη εκτός Ένωσης, περίπτωση στην οποία περιλαμβάνεται και το μέλλον του θύλακα του Καλίνινγκραντ, με την οποία δεν έχει ασχοληθεί σοβαρά ο εισηγητής.
<P>
Εξάλλου, το ψήφισμα ασχολείται υπερβολικά λίγο με τα προβλήματα που προκαλούνται από τα μεταβατικά καθεστώτα που απαιτεί η ΕΕ από πλευράς της, λόγου χάρη όσον αφορά την ελεύθερη διακίνηση του εργατικού δυναμικού. Ένα τέτοιο καθεστώς αφενός μεν επιτείνει το πρόβλημα της λαθρομετανάστευσης από τις υποψήφιες χώρες προς στα παρόντα κράτη μέλη, αφετέρου δε δημιουργεί στους λαούς των υποψήφιων κρατών την εντύπωση ότι είναι δεύτερης κλάσης μέλη της ΕΕ. Επίσης θεωρούμε ότι το ψήφισμα είναι υπερβολικά αδύναμο όσον αφορά τα γεωργικά και διαρθρωτικά ταμεία. Εκφράζουμε την ικανοποίησή μας που ο εισηγητής υπογραμμίζει την ανάγκη να συμπεριληφθεί τόσο το περιβάλλον όσο και οι κοινωνικές επιπτώσεις των καθεστώτων, αλλά για να είναι η διεύρυνση δίκαιη τότε μια ήσσονα ρύθμιση των δύο αυτών ζωτικής σημασίας τομέων κάθε άλλο παρά αρκεί.
<P>
Εν κατακλείδι η υπεροψία του συντάκτη του ψηφίσματος απέναντι στον λαό είναι εντελώς ακατανόητη και τονίζουμε το δικαίωμα του λάου κάθε χώρας να αποφασίζει ο ίδιος.

<SPEAKER ID=115 NAME="Figueiredo">
. (ΡΤ) Οι αντιθέσεις αυτής της πρότασης ψηφίσματος, που ήταν ο στόχος 31 προτάσεων τροπολογίας, αποδεικνύουν ότι υπάρχουν μεγάλες αποκλίσεις σχετικά με την προοπτική διεύρυνσης και τους σκοπούς που επιδιώκονται.
<P>
Οι ιθύνοντες της Ευρωπαϊκής Ένωσης ανέλαβαν δεσμεύσεις ενώπιον των υποψηφίων χωρών που τώρα όχι μόνο καθυστερούν να εκπληρώσουν αλλά δημιουργούν και απαράδεκτες απαιτήσεις που μπορούν, σαφώς, να θέσουν σε αμφισβήτηση στόχους που εξαγγέλλουν και που, πραγματικά, έπρεπε να αποτελούν τις μεγάλες κατευθυντήριες γραμμές των διαπραγματεύσεων της ένταξης, όπως η ειρήνη, η ανάπτυξη και η ευημερία όλων των λαών έχοντας υπόψη την αρχή της οικονομικής και κοινωνικής συνοχής.
<P>
Αλλά ενώ, αφενός, το ψήφισμα που ενέκρινε η πλειοψηφία του Ευρωπαϊκού Κοινοβουλίου, αναφέρει ότι "σε ορισμένες περιπτώσεις μπορεί να πληγεί η αξιοπρέπεια των πολιτών των υποψηφίων χωρών λόγω των ανάλγητων απαιτήσεων της Ευρωπαϊκής Ένωσης" και αναγνωρίζεται η ανάγκη διόρθωσης ορισμένων πτυχών που συνιστούν διάκριση και που εγκρίθηκαν στη Νίκαια, αφετέρου συνδέει κατά τρόπο απαράδεκτο τη διεύρυνση της Ευρωπαϊκής Ένωσης και του ΝΑΤΟ. Επιδοκιμάζεται η σύναψη των συμφωνιών σχετικά με την απελευθέρωση του γεωργικού εμπορίου και απευθύνεται έκκληση να συνεχιστεί η απελευθέρωση λαμβάνοντας υπόψη τις σημερινές και μελλοντικές υποχρεώσεις στο πλαίσιο του ΠΟΕ, ενώ στο κοινωνικό πεδίο ανοίγει το δρόμο για μεταβατικές περιόδους όσον αφορά την ελεύθερη κυκλοφορία των προσώπων, δίνοντας έτσι κάλυψη στις γερμανικές και αυστριακές θέσεις οι οποίες εμποδίζουν τη νομιμοποίηση εργαζομένων από τις υποψήφιες χώρες για επτά χρόνια, γεγονός το οποίο απορρίπτουμε.
<P>
Δεν εξετάζει επίσης ορθά το θέμα του μελλοντικού προϋπολογισμού της Ευρωπαϊκής Ένωσης, αν και είναι γνωστό ότι υπάρχουν μεγάλες ανισότητες στα επίπεδα ανάπτυξης, όχι μόνο μεταξύ των χωρών της Ευρωπαϊκής Ένωσης αλλά και μεταξύ του μέσου όρου των 15 σημερινών κρατών μελών και των δώδεκα υποψηφίων για ένταξη χωρών, πράγμα που δεν μπορούμε να αποδεχθούμε. Διότι η πορεία προς την οικονομική και κοινωνική συνοχή απαιτεί σε βάθος αναθεώρηση των χρηματοδοτικών προοπτικών και σημαντική προσπάθεια των κοινοτικών ταμείων προκειμένου, τουλάχιστον, να διατηρήσουν τις σημερινές ενισχύσεις προς τις χώρες της συνοχής, συμπεριλαμβανομένης και της Πορτογαλίας, και να ενισχύσουν σημαντικά την ανάπτυξη των υποψηφίων χωρών.

<SPEAKER ID=116 LANGUAGE="FR" NAME="Krivine και Vachetta">
. (FR) Στο πλαίσιο της εν λόγω διαδικασίας διεύρυνσης, το Συμβούλιο εφαρμόζει τα ίδια μέτρα και σταθμά και για τις 12 υποψήφιες χώρες, χωρίς να λαμβάνει υπόψη τις ιδιαιτερότητες των υποψήφιων χωρών της Ανατολικής Ευρώπης, οι οποίες υποχρεούνται να αλλάξουν ριζικά σύστημα, γεγονός που καθιστά τη διεύρυνση αυτή ποιοτικά διαφορετική από όλες τις προηγούμενες.
<P>
Έτσι, η Ευρωπαϊκή Ένωση ζητεί από όλες τις υποψήφιες χώρες να αποδείξουν την ικανότητά τους να αντεπεξέρχονται στον ανταγωνισμό καταστρέφοντας το περιβάλλον τους, το σύστημα κοινωνικής πρόνοιας που διαθέτουν και τα μέσα μιας πραγματικής πολιτικής εκσυγχρονισμού και πλήρους απασχόλησης, αυξάνοντας έτσι τη φτώχεια και την ανεργία.
<P>
Αντί να συνεχίσουμε να δίνουμε εύσημα στις χώρες που έχουν προβεί σε σημαντικές ιδιωτικοποιήσεις και έχουν μειώσει κατά πολύ τις δημοσιονομικές τους δαπάνες, θα έπρεπε να αξιολογήσουμε τις πραγματικές κοινωνικοοικονομικές επιπτώσεις, σε αναστολή των ιδιωτικοποιήσεων, στην παροχή δημόσιας αναπτυξιακής βοήθειας, στον επαναπροσδιορισμό ενός ευρωπαϊκού σχεδίου κοινωνίας για την Ευρωπαϊκή Ένωση, ανοικτού προς την Ανατολή και τον Νότο, που να προστατεύει την απασχόληση, το περιβάλλον, την υγεία και το βιοτικό επίπεδο.
<P>
Αντί για τα ανωτέρω, η ΕΕ ετοιμάζεται να υποδεχθεί τις νέες αυτές χώρες ως μέλη δεύτερης κατηγορίας, τα οποία υποχρεούνται να εφαρμόσουν το κοινωνικό κεκτημένο και εξαιρούνται από τα ευεργετικά μέτρα της ΚΓΠ ή ακόμη και των διαρθρωτικών ταμείων. Πρέπει πρώτα να ζητηθεί η γνώμη των λαών με δημοψήφισμα και η Ευρώπη, από την πλευρά της, οφείλει να δεσμευθεί ότι θα σεβαστεί την απάντησή τους, όποια και αν είναι.
<P>
Για τους λόγους αυτούς, καταψηφίσαμε τη συνέχιση της διαδικασίας διεύρυνσης υπό τους όρους αυτούς.

<SPEAKER ID=117 LANGUAGE="FR" NAME="Martinez">
. (FR) Η διεύρυνση είναι ασφαλώς μια μεγάλη περιπέτεια. Έχει, όμως, υποτιμηθεί μέχρι στιγμής και αντιμετωπίζεται ως δημόσια προσφορά αγοράς εμπορικής φύσεως ή ως συγχώνευση εταιρειών, αντί να αποτελεί το πλέον σημαντικό ιστορικό γεγονός της επανένωσης των χριστιανικών λαών, τη στιγμή που ο αιώνιος εχθρός απειλεί ξανά τον Νότο. Στη σύγκριση αυτή μεταξύ αφενός της ελευθερίας και του φωτός και αφετέρου του σκοταδισμού των ολοκληρωτικών καθεστώτων, έχουν ενδεχομένως θέση η Ουκρανία και η Ρωσία, προκεχωρημένοι φρουροί της Δύσης.
<P>
Η εξευτελιστική υποβάθμιση σε τεχνικά ζητήματα του τόσο σημαντικού αυτού πολιτικού ζητήματος μπορεί να συνοψιστεί με την έκφραση "κοινοτικό κεκτημένο" . Σε τριάντα κεφάλαια, από τη γεωργία μέχρι τη φορολογία, περνώντας από το περιβάλλον, τις ΜΜΕ, την παιδεία ή τις μεταφορές, οι νομοθεσίες των υποψήφιων χωρών, όπως και οι δημόσιες υπηρεσίες τους, οι κοινωνίες τους και ακόμη η ηθική τους πέρασαν από εξονυχιστικό έλεγχο, ο οποίος πρέπει να θύμισε στις χώρες αυτές την προλεταριακή ηθική των δυσβάστακτων τακτικών των οποίων η ανάμνηση είναι ακόμη ζωντανή. Κάποιο κράτος δέχεται επιπλήξεις για τον τρόπο με τον οποίο το ποινικό του δίκαιο αντιμετωπίζει την τάδε σεξουαλική συμπεριφορά, γεγονός που συνιστά εμπόδιο για την προσχώρησή του στην ΕΕ. Αλλα κράτη δέχονται παρατηρήσεις για την απάτη και τη διαφθορά που κυριαρχούν σε αυτά, λες και ο ευρωπαϊκός ΦΠΑ δεν αποτελεί από το 1993 παράγοντα μαζικής φοροδιαφυγής. Η Μάλτα μάλιστα δέχεται επιπλήξεις διότι προσελκύει πολλές εταιρείες χάρη στο ευνοϊκό φορολογικό της σύστημα. Λησμονούμε ότι το ίδιο έχει κάνει η Ιρλανδία και ότι οι Ηνωμένες Πολιτείες εφάρμοζαν το σύστημα αυτό σε τεράστια κλίμακα με τα κοινοτικά διαρθρωτικά ταμεία· ο ΠΟΕ καταδικάζει τις πρακτικές αυτές, η Ευρώπη τις ανέχεται όμως υποτασσόμενη σταδιακά στην αυτοκρατορία.
<P>
Η διεύρυνση δεν αντιμετωπίζεται σε καμία περίπτωση ως ευκαιρία για τη διεξαγωγή γόνιμου διαλόγου, την ανταλλαγή εμπειριών και επιτευγμάτων. Έτσι, η Πολωνία παρατηρεί δικαίως ότι το γεωργικό της κεκτημένο αξίζει περισσότερο από το κεκτημένο μιας Ευρώπης με 8 εκατομμύρια θανατωμένα ζώα εξαιτίας του αφθώδους πυρετού ή της σπογγώδους εγκεφαλοπάθειας και με 136 000 άτομα που πάσχουν από την θανατηφόρα παραλλαγή της νόσου Creutzfeld-Jakob.
<P>
Αντί να μεριμνήσει για τον εμπλουτισμό και τη διαφύλαξη της κληρονομιάς της φυτικής και ζωικής βιοποικιλότητας των χωρών της Ανατολικής Ευρώπης - και δεν αναφέρομαι στους ισχυρούς κοινωνικούς δεσμούς που δεν έχουν ακόμη επηρεαστεί από τον ακραίο καπιταλισμό, η Ευρωπαϊκή Επιτροπή υποβιβάζει την ιστορική αυτή συνάντηση σε μια άνευ όρων προσάρτηση. Πρόκειται για ένα ακόμη "Anschluss" . Μπορούμε έτσι να κατανοήσουμε γιατί το θέμα αυτό ανατέθηκε σε γερμανό Επίτροπο και η έκθεση του Ευρωπαϊκού Κοινοβουλίου σε βουλευτή, όλως τυχαίως, επίσης Γερμανό.
<P>
Είναι προφανές. Θα γίνει διεύρυνση, αλλά όπως και το 1990, θα είναι και πάλι γερμανική. Η παρένθεση του 1945 κλείνει. Η αυτοκρατορία ανασυγκροτείται. Η Μεσευρώπη είναι εδώ. Αιώνια, τόσο από γεωγραφικής όσο και από ιστορικής απόψεως.

<SPEAKER ID=118 LANGUAGE="NL" NAME="Meijer">
. (NL) Ο κ. Brok θεωρεί ότι υπάρχει στενή σύνδεση μεταξύ ΝΑΤΟ και Ευρωπαϊκής Ένωσης. Είναι αλήθεια ότι η Πολωνία, η Τσεχία και η Ουγγαρία αποφάσισαν πρόσφατα να γίνουν μέλη του ΝΑΤΟ με την προοπτική της επιτάχυνσης της ένταξής τους στην ΕΕ. Στη διαδικασία αυτή δεν δόθηκε καθόλου προσοχή στο γεγονός ότι τέσσερα κράτη μέλη της ΕΕ, η Ιρλανδία, η Σουηδία, η Φινλανδία και η Αυστρία, δεν αποτελούν μέλη του ΝΑΤΟ, ούτε προτίθενται να ενταχθούν σε αυτό. Απορρίπτω την ιδέα ότι το ΝΑΤΟ πρέπει να θεωρηθεί στρατιωτική συμμαχία πέντε κρατών, δηλαδή των ΗΠΑ, της Ευρωπαϊκής Ένωσης, του Καναδά, της Νορβηγίας και της Τουρκίας. Εξάλλου θεωρώ ότι υπάρχει πρόβλημα στις θέσεις του κ. Brok , όχι μόνο σχετικά με το ΝΑΤΟ. Η διεύρυνση της ΕΕ μπορεί να ενισχύσει τις εθνικές αντιθέσεις, καθώς για παράδειγμα πολλές από τις επιχειρήσεις της Ανατολικής Ευρώπης δεν ανταποκρίνονται στις απαιτήσεις του κοινοτικού κεκτημένου σχετικά με το περιβάλλον και πολλές επιχειρήσεις από τη Δυτική Ευρώπη μεταφέρουν τις δραστηριότητές τους στην Ανατολική, όπως συμβαίνει και με το Μεξικό, αναζητώντας χαμηλόμισθο εργατικό δυναμικό. Τα νέα κράτη μέλη θα αντιμετωπίσουναφενός τα προβλήματα της πρώην ΛΔΓ και αφετέρου τα προβλήματα του Μεξικού το οποίο λειτουργεί ως φτωχός συγγενής των ΗΠΑ. Η αισιοδοξία του κ. Brok θα έχει ως τελικό αποτέλεσμα μία Ευρώπη γεμάτη ανεπίλυτα προβλήματα, καθώς μεταξύ άλλων ο κ. Brok αγνοεί τα κοινωνικά ζητήματα.

<SPEAKER ID=119 LANGUAGE="FR" NAME="Souchet">
. (FR) Τη στιγμή που τα κράτη μέλη της Ευρωπαϊκής Ένωσης επεξεργάζονται επιτέλους, μετά από την καταστροφή του Erika, αυστηρότερες διατάξεις στον τομέα της ασφάλειας της ναυσιπλοΐας - τομέα που συγκεντρώνει σαφώς το ενδιαφέρον όλων - είναι λυπηρό το γεγονός ότι το σημαντικό αυτό ζήτημα εξετάζεται ακροθιγώς μόνο στα διάφορα συναφή με τις άμεσα ενδιαφερόμενες υποψήφιες χώρες ψηφίσματα.
<P>
Όλοι θυμόμαστε τις εικόνες του ναυαγίου του Erika που έφερε το όνομα του λιμένα νηολόγησής του: την Βαλέτα.
<P>
Όλοι γνωρίζουμε ότι οι εμπορικοί στόλοι έξι υποψήφιων χωρών βρίσκονται στη "μαύρη λίστα" του μνημονίου των Παρισίων. Εκτός από την Τουρκία, πρόκειται, το υπενθυμίζω, για τη Μάλτα, την Κύπρο, τη Λετονία, τη Ρουμανία και τη Βουλγαρία.
<P>
Η έγκριση από τις χώρες αυτές των πακέτων Erika I και Erika II και η δέσμευσή τους να χειραγωγήσουν το ζήτημα των σημαιών ευκαιρίας πρέπει να αποτελέσουν σημαντική προτεραιότητα στο πλαίσιο των συναφών με την ένταξη διαπραγματεύσεων. Από τούτο εξαρτάται η ασφάλεια των παράκτιων περιφερειών μας.
<P>
Έκθεση Carlsson (A5-0251/2001)

<SPEAKER ID=120 NAME="Fatuzzo">
Κυρία Πρόεδρε, πριν από μερικές ημέρες πήγα διακοπές, για το καλοκαίρι, στην Εσθονία. Εκεί είδα έναν ψαρά - παρότι ήταν καλοκαίρι, εκεί πέρα στον Βορρά έκανε πολύ κρύο - που ψάρευε στη Βαλτική Θάλασσα. Σταματώντας να κουβεντιάσω μαζί του, έμαθα ότι ήταν ένας συνταξιούχος που, για να τσοντάρει στη σύνταξή του, προσπαθούσε να πιάσει κανένα ψάρι. "Μα γιατί;" , τον ρώτησα. "Δεν έχετε καλές συντάξεις;" "Δυστυχώς" , μου απάντησε, "οι συντάξεις μας είναι πολύ χαμηλές" . Ελπίζω λοιπόν να ασχοληθούν με τη σπουδαιότητα των συντάξεων όλα τα κράτη της διεύρυνσης και ιδιαίτερα η Εσθονία.

<SPEAKER ID=121 LANGUAGE="DA" NAME="Krarup">
. (DA) Ψήφισα κατά των εκθέσεων για τη διεύρυνση της Ευρωπαϊκής Ένωσης διότι ο πραγματικός πολιτικός στόχος του σχεδίου διεύρυνσης της ΕΕ αφορά την οικονομική και πολιτική υποταγή των λαών των υποψήφιων χωρών. Γίνεται λόγος για προσάρτηση μιας ομάδας χωρών και όχι για γνήσιες διαπραγματεύσεις μεταξύ ισότιμων εταίρων. Μια μακρόπνοη στρατηγική ειρήνης και ευημερίας θα έπρεπε να αποσκοπεί στο άνοιγμα των αγορών της ΕΕ αντί να θέτει παράλογες απαιτήσεις για ενσωμάτωση περιεκτικών νομοθετικών έργων επί των οποίων οι υποψήφιες χώρες δεν έχουν καμία επιρροή.
<P>
Το σημαντικότερο καθήκον του λαϊκού κινήματος κατά της ΕΕ είναι να διεθνοποιήσει τη λαϊκή αντίσταση κατά του συνολικού σχεδίου της ΕΕ και να εργαστεί για μια ελεύθερη Ευρώπη με ανοιχτές, πολλαπλές δυνατότητες συνεργασίας, οι οποίες δεν καθορίζονται από τη διακρατική και συγκεντρωτική γραφειοκρατία της ΕΕ.

<SPEAKER ID=122 NAME="Wuori">
Ως αιτιολόγηση ψήφου στην ψηφοφορία που διεξάγεται σήμερα επί των εκθέσεων σχετικά με τη διεύρυνση, σας ανακοινώνω ότι καταρχάς προσυπογράφω τις απόψεις που εξέθεσε η κ. Patricia McKenna σχετικά με τα θέματα εξωτερικής πολιτικής και πολιτικής της ασφάλειας που συνδέονται με τη διεύρυνση. Ταυτόχρονα σας ανακοινώνω ότι υπερψήφισα εκ παραδρομής την τροπολογία 4 επί της έκθεσης Carlsson, μολονότι στην πραγματικότητα ήμουν αντίθετος προς την τροπολογία αυτή, την οποία θεωρώ επικίνδυνη από την άποψη της σταθερότητας στην περιοχή.
<P>
Έκθεση Schroedter (A5-0252/2001)

<SPEAKER ID=123 NAME="Fatuzzo">
Κυρία Πρόεδρε, υπερψήφισα και την προσχώρηση της Λετονίας στην Ευρωπαϊκή Ένωση. Στα κράτη της Βαλτικής, κυρία Πρόεδρε, υπάρχουν πολλοί θησαυροί του πολιτισμού, που ασφαλώς σε πολλούς συνταξιούχους, αλλά και σε πολλούς νέους που ζουν ανά την Ευρωπαϊκή Ένωση θα άρεσε να επισκεφθούν. Το να έχουμε στην Ευρωπαϊκή Ένωση, που θα διευρυνθεί συνεπώς και στη Λετονία, τη δυνατότητα να δούμε αυτά τα θαυμάσια έργα, τόσο της φύσης όσο και του ανθρώπου, δεν μπορεί να είναι παρά θετικό.
<P>
Έκθεση Σουλαδάκη (A5-0253/2001)

<SPEAKER ID=124 NAME="Fatuzzo">
Η Λιθουανία, κυρία Πρόεδρε, έχει το μεγάλο πρόβλημα της ενέργειας και της ανεργίας. Ψήφισα μεν υπέρ, αλλά ζητώ να παρέμβει η Ευρωπαϊκή Ένωση με σημαντικότερες ενισχύσεις, μεταξύ των άλλων και χρηματοδοτικές, για να καταπολεμηθεί η έλλειψη ενέργειας και η έλλειψη εργασίας στο λιθουανικό κράτος.
<P>
Έκθεση Gawronski (A5-0254/2001)

<SPEAKER ID=125 NAME="Fatuzzo">
Η Πολωνία, κυρία Πρόεδρε, πρέπει να είναι το πρώτο από τα υποψήφια κράτη που θα ενταχθεί στην Ευρωπαϊκή Ένωση. Θα πρέπει να είναι το πρώτο, επειδή η ειρηνική επανάσταση που έφερε την Ανατολική Ευρώπη στο δημοκρατικό κόσμο, στον κόσμο των δημοκρατιών, ξεκίνησε ακριβώς από την Πολωνία, όπως όλοι θυμόμαστε, από τη δράση της Solidarnosc και από την ύπαρξη ενός πολωνού Πάπα. Ψήφισα, λοιπόν, υπέρ και ελπίζω σύντομα να υπάρχει ανάμεσά μας σ' αυτή την Αίθουσα η αντιπροσωπεία των Πολωνών.

<SPEAKER ID=126 LANGUAGE="FR" NAME="Caudron">
. (FR) Ως μέλος της μεικτής επιτροπής ίσης εκπροσώπησης Ευρωπαϊκής Ένωσης-Πολωνίας, χαίρομαι ιδιαίτερα που μου δίδεται η ευκαιρία να διατυπώσω τη γνώμη μου σχετικά με την έκθεση του κ. Gawronski. Η έκθεση αυτή αναλύει ουσιαστικά την πρόοδο των συναφών με την ένταξη της Πολωνίας διαπραγματεύσεων και ελέγχει εάν τηρούνται τα κριτήρια της Κοπεγχάγης (προϋποθέσεις που πρέπει να πληρούνται από πολιτικής και οικονομικής απόψεως, αλλά και από την άποψη της εφαρμογής του κοινοτικού κεκτημένου).
<P>
Όσον αφορά την Πολωνία, η κυβέρνησή της έχει αποδείξει τη βούλησή της να προβεί στις αναγκαίες μεταρρυθμίσεις οι οποίες θα επιτρέψουν στη χώρα να προσχωρήσει στην Ευρωπαϊκή Ένωση το ταχύτερο δυνατό. Αποδεικνύεται ήδη ότι η χώρα αυτή θα είναι σε θέση να συμμετάσχει στις προσεχείς ευρωπαϊκές εκλογές το 2004, γεγονός που με χαροποιεί ιδιαίτερα!
<P>
Απομένουν ωστόσο ορισμένα επίμονα προβλήματα, κυρίως όσον αφορά τη γεωργία. Επιβάλλεται να επιτευχθεί συμβιβασμός μεταξύ των πολωνικών αρχών και της Επιτροπής όσον αφορά τη συμμετοχή της χώρας στην Κοινή Γεωργική Πολιτική και, με βάση τις προτάσεις του Επιτρόπου Fischler, να πραγματοποιηθεί μια προοδευτική εισαγωγή των άμεσων πληρωμών, ούτως ώστε να ενταχθεί σταδιακά ο γεωργικός τομέας της Πολωνίας στο κοινοτικό σύστημα.
<P>
Θεωρώ επίσης επιβεβλημένο να επανέλθω σε ένα ζήτημα το οποίο δεν θίγει η εν λόγω έκθεση καθώς εγείρει έντονες αντιδράσεις. Επιτρέψτε μου, όμως, να υπενθυμίσω το καυτό ζήτημα της επιστροφής των περιουσιακών στοιχείων που κατασχέθηκαν μετά τον Δεύτερο Παγκόσμιο Πόλεμο. Γνωρίζω πολύ καλά ότι η επίλυση του εν λόγω προβλήματος παρουσιάζει μεγάλες δυσκολίες για τις πολωνικές αρχές τόσο από οικονομικής όσο και από συναισθηματικής απόψεως. Ωστόσο, πρέπει να διεξαχθεί η σχετική συζήτηση προκειμένου να βρεθεί μια μέση λύση που θα ικανοποιεί όλες τις πλευρές.
<P>
Τέλος, πρέπει να τονίσω τις προσπάθειες που καταβάλλει το πολωνικό κοινοβούλιο προκειμένου να επιτύχει την προσαρμογή του εθνικού δικαίου στο κοινοτικό κεκτημένο. Προφανώς αυτό σημαίνει τη θέσπιση μέτρων που καθιστούν πιο δύσκολη την καθημερινή ζωή των πολιτών. Για το λόγο αυτό επιβάλλεται η θέσπιση τέτοιων μέτρων να συνοδεύεται από μια πολιτική πληροφόρησης και ενημέρωσης προκειμένου να πεισθούν οι Πολωνοί για τα πλεονεκτήματα που θα έχει η ένταξη της χώρας τους στην Ένωση.
<P>
Όπως και να έχει, εμμένω στην άποψη ότι, για τους λαούς των χωρών μελών, όπως και για τους λαούς των υποψήφιων χωρών, το κόστος της διεύρυνσης είναι από κάθε άποψη μηδαμινό σε σύγκριση με το κόστος που θα έχει η μη πραγματοποίηση της διεύρυνσης!
<P>
Έχουμε επωμισθεί από κοινού μία ιστορική ευθύνη.

<SPEAKER ID=127 LANGUAGE="FR" NAME="Krivine και Vachetta">
. (FR) Η έκθεση "προτρέπει" την Πολωνία να επισπεύσει την ουσιαστική και πραγματική εφαρμογή του κοινοτικού κεκτημένου προκειμένου να τηρήσει τις δεσμεύσεις που ανέλαβε και να αξιοποιήσει στο έπακρο τα πλεονεκτήματα που συνεπάγεται η προσχώρησή της στην Ευρωπαϊκή Ένωση. Ποιο είναι, όμως, πραγματικά το περιεχόμενο του κοινοτικού κεκτημένου που πρέπει να αναμένει ο πληθυσμός και ιδίως οι αγρότες της Πολωνίας;
<P>
Υποστηρίζουμε ασφαλώς την απαίτηση όλων των υποψήφιων χωρών, και κυρίως της Πολωνίας, να μην αντιμετωπίζονται ως μέλη δεύτερης κατηγορίας. Οι μεταρρυθμίσεις, όμως, της ΚΓΠ και των διαρθρωτικών ταμείων υπερβαίνουν τις απλές δημοσιονομικές περικοπές. Η γεωργία κρύβει μεγάλες προκλήσεις όσον αφορά την ικανοποίηση των αναγκών και τον σεβασμό των θεμελιωδών δικαιωμάτων, από το δικαίωμα στη διατροφική κυριαρχία μέχρι τα ζητήματα της υγείας και του περιβάλλοντος, περνώντας από τη διατήρηση των ισορροπιών και των θέσεων εργασίας στις περιφέρειες. Οι υποψήφιες χώρες, όπως η Πολωνία, θα έπρεπε να συμμετέχουν πλήρως στον προσδιορισμό μιας νέας ευρωπαϊκής γεωργικής πολιτικής.
<P>
Η βιομηχανία της Πολωνίας έχει δεχθεί σοβαρά πλήγματα στην πορεία προς την Ευρώπη, με αποτέλεσμα η χώρα να καταλήξει ουραγός, ενώ ήταν η επικρατέστερη για την ένταξη. Στην πραγματικότητα, οι τακτικές που ακολουθήθηκαν κατέστρεψαν ολόκληρες περιφέρειες με αποτέλεσμα το επίσημο ποσοστό ανεργίας να ανέλθει στο 16%. Η κοινωνικοοικονομική αποτυχία της Πολωνίας θα είναι αποτέλεσμα των λεγόμενων "φιλελεύθερων" τακτικών που επιβάλλει η προσχώρηση. Αυτός είναι ο λόγος για τον οποίο καταψηφίσαμε την έκθεση.
<P>
Έκθεση Jόrgen Schrφder (A5-0255/2001)

<SPEAKER ID=128 LANGUAGE="FI" NAME="Vatanen">
Κυρία Πρόεδρε, ο κ. Fatuzzo δεν είναι μόνος του στον χώρο αυτό, πράγμα ευχάριστο για εκείνον. Εμείς οι βουλευτές συνήθως δεν καθυστερούμε για την ώρα του γεύματος, θα ήθελα όμως να σας εξηγήσω για ποιον λόγο καταψήφισα τις εκθέσεις Nicholson of Winterbourne και Schrφder. Και βέβαια θέλω να υποδεχθώ με ανοιχτές αγκάλες τις χώρες αυτές, Τσεχία και Ρουμανία, στην ομάδα της ΕΕ, θα ήθελα όμως να διαμαρτυρηθώ για τον τρόπο με τον οποίο το Κοινοβούλιο αντιμετωπίζει την πυρηνική ενέργεια. Δεν είναι καθήκον μας να υποδείξουμε σε ανεξάρτητες χώρες με ποιον τρόπο πρέπει να χειριστούν το ενεργειακό τους θέμα, και υποσκάπτουμε τη δική μας αξιοπιστία, όταν αντιμετωπίζουμε την πυρηνική ενέργεια κατ' επανάληψη δημαγωγικά και λησμονώντας την πραγματικότητα. Επί παραδείγματι, έχουν γίνει πολυάριθμα ταξίδια διεθνών ερευνητών στο Temelin και ο πυρηνικός σταθμός πληροί όλα τα διεθνή κριτήρια. Για ποιο λόγο θα πρέπει να καταργηθεί αυτός ο ολοκαίνουριος σταθμός παραγωγής πυρηνικής ενέργειας; Στη Ρουμανία, πάλι, υπάρχουν σταθμοί παραγωγής ηλεκτρικής ενέργειας από άνθρακα, ηλικίας 40 χρόνων - είναι σχεδόν συνομήλικοί μου - είναι επομένως ορθολογικό για τη χώρα να κατασκευάσει εκεί έναν σύγχρονο πυρηνικό σταθμό καναδικού τύπου. Οφείλω να παρατηρήσω ότι, όταν σε αυτές τις υποψήφιες χώρες θα διαβάζουν το σκεπτικό μας για την πυρηνική ενέργεια, τότε ασφαλώς η καρβουνόσκονη θα κατεβαίνει ως το λαιμό και το φαγητό από το στραβό λαιμό.

<SPEAKER ID=129 NAME="Adam">
Κυρία Πρόεδρε, θέλω να δηλώσω ότι συμφωνώ με τις παρατηρήσεις του κ. Vatanen. Ούτε εγώ υποστήριξα την έκθεση Jόrgen Schrφder, συγκεκριμένα γιατί οι παράγραφοι 43 και 44 θέτουν υπό αμφισβήτηση την ολοκλήρωση του πυρηνικού σταθμού του Temelin και, ουσιαστικά, αντιφάσκει προς την προηγούμενη παράγραφο 42 που χαιρετίζει τη Συμφωνία του Melk ανάμεσα στη Δημοκρατία της Τσεχίας, την αυστριακή κυβέρνηση και την Ευρωπαϊκή Επιτροπή τον Δεκέμβριο του 2000. Το περιεχόμενο της συμφωνίας αυτής και, ιδιαίτερα, οι έρευνες για τις περιβαλλοντικές επιπτώσεις που συμφωνήθηκαν, έχουν ουσιαστικά πραγματοποιηθεί. Μετά από εξέταση των στοιχείων, κρίνω ότι δεν υπάρχει κανένας λόγος ασφάλειας που να δικαιολογεί την αναστολή της έναρξης λειτουργίας του αντιδραστήρα αριθ. 1. Εξαιτίας της αντίφασης αυτής, δεν υποστήριξα την έκθεση.

<SPEAKER ID=130 NAME="Fatuzzo">
Κυρία Πρόεδρε, η Τσεχική Δημοκρατία έχει ζητήσει να προσχωρήσει στην Ευρωπαϊκή Ένωση και εγώ ψήφισα υπέρ. Το σημείο 7 της έκθεσης, στις σελίδες 7 και 8, λέει ότι, για να μειώσει το έλλειμμα του κρατικού προϋπολογισμού, η Τσεχική Δημοκρατία πρέπει να μεταρρυθμίσει το υγειονομικό και συνταξιοδοτικό σύστημα. Με αυτό το σημείο δεν συμφωνώ. Η υγεία και οι συντάξεις δεν πρέπει να είναι το μέσο για την ισοσκέλιση των προϋπολογισμών των κρατών. Η υγεία και οι συντάξεις των πολιτών πρέπει να είναι η τελευταία θέση του κρατικού προϋπολογισμού που προσαρμόζεται. Πρώτα πρέπει να επιτευχθεί καλή διοίκηση.

<SPEAKER ID=131 LANGUAGE="ES" NAME="Gil-Robles Gil-Delgado">
. (ES) Η ισπανική αντιπροσωπεία του ΕΛΚ υπερψήφισε την έκθεση της βαρόνης Nicholson σχετικά με την προσχώρηση της Ρουμανίας στην Ευρωπαϊκή Ένωση ενόψει των εξηγήσεων που παρείχε η εισηγήτρια όσον αφορά την υιοθέτηση από ισπανικές οικογένειες παιδιών από τη Ρουμανία, εξηγήσεις για τις οποίες εκφράζει τις ειλικρινείς ευχαριστίες της. Φρονεί πως με αυτόν τον τρόπο είναι δυνατή η αποτελεσματικότερη αντιμετώπιση των ανησυχιών μελλοντικών ισπανών γονιών που έχουν ολοκληρώσει με κάθε σοβαρότητα τις απαραίτητες διαδικασίες υιοθεσίας και θορυβήθηκαν από τα πρόσφατα μέτρα επανεξέτασης ή παγώματος των υποθέσεων.
<P>
Η ισπανική αντιπροσωπεία του ΕΛΚ παρακολουθεί προσεκτικά την εφαρμογή αυτών των μέτρων και θα προβεί σε όλες τις απαραίτητες ενέργειες προς τις ρουμανικές και τις κοινοτικές αρχές, προκειμένου να προστατεύσει τα δικαιώματα των παιδιών που θα υιοθετηθούν μέσω της θέσπισης διατάξεων που αποκλείουν οποιαδήποτε πιθανότητα κάλυψης περιπτώσεων παράνομης διακίνησης παιδιών, υπό το πρόσχημα της υιοθεσίας, καθώς επίσης και τα δικαιώματα των γονιών που με κάθε γενναιοδωρία θέλουν να υιοθετήσουν αυτά τα παιδιά και κάνουν κάθε θυσία προκειμένου να το επιτύχουν.

<SPEAKER ID=132 LANGUAGE="FR" NAME="Krivine και Vachetta">
. (FR) Η έκθεση "εκφράζει ανησυχίες για το αυξανόμενο έλλειμμα του κρατικού προϋπολογισμού, το οποίο μετά από την αφαίρεση των εσόδων από τις ιδιωτικοποιήσεις κατά το έτος 2001, θα μπορούσε να ανέλθει στο 7% του ακαθάριστου εγχώριου προϊόντος και καλεί την τσεχική κυβέρνηση να θέσει άμεσα σε εφαρμογή τις αναγκαίες μεταρρυθμίσεις για το υγειονομικό και συνταξιοδοτικό σύστημα" · ενώ "υπενθυμίζει ότι η προσαρμογή των δημοσιονομικών μεγεθών δεν πρέπει να υλοποιηθεί κατά τρόπον ο οποίος να υπονομεύει το μεσοπρόθεσμο στόχο της κοινωνικής συνοχής σύμφωνα με το ευρωπαϊκό κοινωνικό πρότυπο, ιδίως την καταπολέμηση της φτώχειας και του κοινωνικού αποκλεισμού" .
<P>
Και, αντίθετα με την ευρωπαϊκή ιδεολογία, ο εισηγητής προσθέτει, ως απάντηση στις πιέσεις των διαδηλώσεων που πραγματοποιήθηκαν στην Πράγα κατά της διάσκεψης κορυφής του ΔΝΤ και της Παγκόσμιας Τράπεζας, "ότι υπάρχει επιτακτική ανάγκη για δημόσιες επενδύσεις στραμμένες προς το μέλλον προς βελτίωση της κοινωνικής προστασίας, της δημόσιας υγείας και της παιδείας" ...
<P>
Ο παραλογισμός αυτός μεταξύ διακηρύξεων καλών προθέσεων και "φιλελεύθερων" τακτικών προσανατολισμένων σε γενικευμένες ιδιωτικοποιήσεις και στον ανταγωνισμό αναμένεται να ενισχυθεί. Αρνούμαστε δηλαδή να κάνουμε τον απολογισμό μιας αποτυχίας και συνταγών που συμβάλλουν στην αποσύνθεση.
<P>
Ζητούμε την αναστολή των εν λόγω πολιτικών και τη θέση κριτηρίων οικοδόμησης της Ευρώπης που να μην επιβάλλουν μέσα τα οποία υποβαθμίζουν το βιοτικό επίπεδο και τις βασικές ανάγκες. Για τους λόγους αυτούς, καταψηφίσαμε την έκθεση.

<SPEAKER ID=133 LANGUAGE="DE" NAME="Raschhofer">
. (DE) Η αντιπροσωπεία των Φιλελευθέρων ψήφισε την έκθεση για την αίτηση προσχώρησης της Δημοκρατίας της Τσεχίας. Ωστόσο θα ήθελα να καταστήσω σαφή τη θέση μας σχετικά με τα άρθρα 42-44 της έκθεσης.
<P>
Η διαδικασία Melker που ξεκίνησε μεταξύ της Αυστρίας και Τσεχίας δεν οδήγησε έως τώρα στα επιθυμητά αποτελέσματα. Δεν επιτεύχθηκαν οι επιδιωκόμενοι στόχοι. Ικανοποιητικά αποτελέσματα μπορούμε να επιτύχουμε μόνο όταν το θέμα Temelin μεταφερθεί από το διμερές σε ευρωπαϊκό επίπεδο. Απαιτείται λοιπόν μια ευρωπαϊκή πρωτοβουλία για την παύση λειτουργίας των πυρηνικών εγκαταστάσεων, η οποία θα επεξεργαστεί το χρονοδιάγραμμα και τις δυνατότητες χρηματοδότησης της Τσεχίας για την οριστική εγκατάλειψη των πυρηνικών εγκαταστάσεων του Temelin με συμμετοχή της Επιτροπής και των κρατών μελών.

<SPEAKER ID=134 NAME="Wuori">
Όσον αφορά την έκθεση Schrφder επισημαίνω ότι οι επικίνδυνοι πυρηνικοί σταθμοί δεν αποτελούν ζήτημα εσωτερικής πολιτικής καμίας χώρας. Γι' αυτό και ήταν σημαντική η έγκριση των σημείων 43 και 44 της έκθεσης που αφορούν το Temelin. Πρέπει να ευελπιστούμε ότι τα σημεία αυτά θα δώσουν το σωστό μήνυμα στην κυβέρνηση της Τσεχίας και ότι θα ληφθεί σοβαρά υπόψη η μηδενική λύση εξετάζοντας το μέλλον του Temelin.
<P>
Έκθεση Wiersma (A5-0256/2001)

<SPEAKER ID=135 NAME="Fatuzzo">
Η Σλοβακία έχει ζητήσει να ενταχθεί στην Ευρωπαϊκή Ένωση και σημειώνει προόδους στην υιοθέτηση του κοινοτικού κεκτημένου. Το Κόμμα των Συνταξιούχων ψήφισε υπέρ της ένταξης αυτής της χώρας και πρέπει να υπογραμμίσω με χαρά ότι, όπως αναφέρεται στη σελίδα 14 της έκθεσης, η Σλοβακία επέτρεψε τη χρήση πολλών περιφερειακών γλωσσών στη δημοκρατία της. Αυτό είναι ένα παράδειγμα που θα πρέπει να το μιμηθούμε σε όλα τα κράτη μέλη!

<SPEAKER ID=136 LANGUAGE="NL" NAME="Meijer">
. (NL) Στις εκθέσεις για τις διάφορες χώρες δίνεται δυστυχώς ελάχιστη προσοχή στον κίνδυνο να επιστρέψουν τα νέα μέλη της Ανατολικής Ευρώπης στην κατάσταση που τα χαρακτήριζε παραδοσιακά πριν από το 1940. Τότε αποτελούσαν το φτωχό συγγενή της Δύσης, ο οποίος εξήγαγε φθηνές πρώτες ύλες και αγροτικά προϊόντα προκειμένου να χρηματοδοτεί την εισαγωγή ακριβών βιομηχανικών προϊόντων. Μόνο μέσω της προστασίας των αγορών τους από τις εισαγωγές από το εξωτερικό, οι οποίες δημιουργούσαν στρεβλώσεις στις αγορές και κόστιζαν σκληρό συνάλλαγμα, μπόρεσαν τα κράτη αυτά να προστατεύσουν για σαράντα χρόνια τη βιομηχανία τους και να εξασφαλίσουν τις οικονομικές τους δραστηριότητες. Εάν δεν εξασφαλίσουμε μακροχρόνια προστασία στα νέα κράτη μέλη, αυτά δεν θα μπορέσουν να αντέξουν στο ξεπούλημα των εδαφών και των επιχειρήσεών τους σε κατοίκους πλουσιότερων χωρών, ούτε θα μπορέσουν να αντιμετωπίσουν τις εισαγωγές από τις χώρες αυτές. Κάτι τέτοιο μπορεί να έχει ως αποτέλεσμα την καταδίκη των χωρών αυτών σε διαρκή φτώχεια και καθυστέρηση. Έτσι θα αυξηθούν οι πιθανότητες να προτιμήσουν οι εκλογείς των χωρών αυτών δυνάμεις οι οποίες διακηρύττουν την προστασία της εθνικής ανεξαρτησίας, της εθνικής ταυτότητας και της εθνικής οικονομίας. Ιδιαίτερα στη Σλοβακία, με την ασθενή της οικονομία και τις μειονότητες των Αθίγγανων και των Ούγγρων, οι οποίες αντιμετωπίζουν την καχυποψία της πλειοψηφίας του πληθυσμού, η φτώχεια δεν προκαλεί μόνο αποστροφή προς την ΕΕ, αλλά και εσωτερικές αντιθέσεις. Χωρίς να το συνειδητοποιούμε χτυπάει το ρολόι μίας ωρολογιακής βόμβας κάτω από τα σχέδια διεύρυνσης της ΕΕ.
<P>
Έκθεση Queirσ (A5-0257/2001)

<SPEAKER ID=137 NAME="Fatuzzo">
Υπερψήφισα επίσης την έκθεση για τη διαδικασία προσέγγισης της Ουγγαρίας στην Ευρώπη. Στην έκθεση αυτή, την οποία συμμερίζομαι πλήρως, θα ήθελα ωστόσο να είχε αναφερθεί ότι οι ούγγροι πολίτες, όπως άλλωστε όλοι οι άλλοι πολίτες των κρατών της Ευρώπης, θα πρέπει να ενημερωθούν ότι, με την προσχώρησή τους στην Ευρωπαϊκή Ένωση, θα έχουν το προνόμιο να μπορούν να αθροίζουν τα έτη εργασίας που έχουν παράσχει στο κράτος όπου κατοικούν με τα έτη εργασίας που έχουν ενδεχομένως παράσχει σε άλλα κράτη. Η ένταξη στην Ευρωπαϊκή Ένωση, επομένως, θα μπορέσει να παράσχει σε πολλούς διασυνοριακούς εργαζόμενους καλύτερες και πλουσιότερες συντάξεις.

<SPEAKER ID=138 LANGUAGE="FR" NAME="Krivine και Vachetta">
. (FR) Η Ευρωπαϊκή Ένωση είχε υποσχεθεί στην Ουγγαρία ότι θα προσχωρούσε σύντομα στην Ευρώπη. Ωστόσο, οι υποσχέσεις αυτές δεν τηρήθηκαν. Για το λόγο αυτό η έκθεση "επιμένει (·) στην ανάγκη να καθοριστούν συγκεκριμένες ημερομηνίες για την περάτωση των διαπραγματεύσεων και την ένταξη - δοθέντος ότι η Συνθήκη της Νίκαιας έχει τώρα πλέον υπογραφεί - προκειμένου να αποτραπούν φαινόμενα απογοήτευσης ή δυσαρέσκειας στην ουγγρική κοινή γνώμη" .
<P>
Όμως, η απογοήτευση είναι γενικευμένη με αφορμή ασφαλώς τις προθεσμίες, αλλά και τις θυσίες που καλούνται να κάνουν οι πολίτες ως αναγκαίο κακό προκειμένου να έχουν ένα καλύτερο αύριο στους κόλπους της ΕΕ - ορισμένες χώρες μάλιστα οφείλουν να προβούν στις θυσίες αυτές χωρίς να είναι καν σίγουρες ότι θα καταστούν αυτοδικαίως μέλη της ΕΕ.
<P>
Ο φόβος ότι οι λαοί θα ταυτίσουν κοινωνική οπισθοδρόμηση και κριτήρια διαρθρωτικών προσαρμογών που επιβάλλει το ΔΝΤ ή η ΕΕ αποπροσανατολίζει τον διάλογο. Η έκθεση "επικροτεί (·) την κατά περίπου 60% αύξηση του κατώτατου εθνικού μισθού και καλεί την κυβέρνηση της Ουγγαρίας να ενθαρρύνει τη σύναψη συλλογικών συμβάσεων σε επιμέρους τομείς δραστηριότητας" η ουσία, όμως, των προβλεπόμενων κοινωνικών μέτρων είναι άλλη, καθώς η έκθεση "σημειώνει τη θέσπιση ενός νέου κώδικα εργασίας ο οποίος στηρίζεται στις αρχές της ευελιξίας και της κινητικότητας του εργατικού δυναμικού και αποσκοπεί στην προσαρμογή των κανόνων και της οργάνωσης της αγοράς εργασίας στις απαιτήσεις της οικονομικής ανάπτυξης·" Πρόκειται για μια φιλελεύθερη λογική την οποία δεν αποδεχόμαστε για τις νέες υποψήφιες προς ένταξη χώρες, όπως δεν την αποδεχόμαστε, ως έχει, για την Ευρωπαϊκή Ένωση. Για τους λόγους αυτούς, καταψηφίσαμε την έκθεση.

<SPEAKER ID=139 NAME="Queirσ">
. (ΡΤ) Αν και, όπως είναι φυσικό, υπερψήφισα την έκθεση, οφείλω να εκφράσω τη διαφωνία μου σχετικά με το συμπέρασμα αριθ. 13 της έκθεσης αυτής, που απορρέει από την έγκριση μίας τροπολογίας που υποβλήθηκε στην επιτροπή. Ζητείται από την ουγγρική κυβέρνηση να καταργήσει τις διατάξεις του Ποινικού Κώδικα, συγκεκριμένα του άρθρου 199, οι οποίες ασκούν διακρίσεις εις βάρος των ανδρών και γυναικών ομοφυλοφίλων. Εάν πράγματι περί αυτού επρόκειτο, το εν λόγω συμπέρασμα δεν θα χρειαζόταν καμία διόρθωση. Όμως μετά από διαβούλευση με τις ουγγρικές αρχές πληροφορήθηκα ότι η εν λόγω ποινική διάταξη αφορά μόνο τις ομοφυλόφιλες σχέσεις με συμμετοχή ερωτικών συντρόφων κάτω των 18 ετών. Πρόκειται επομένως για ένα κανόνα και όχι για σεξουαλική διάκριση, πρόκειται για την προστασία των ανηλίκων, γεγονός που μεταβάλει πλήρως τη θέση μου.
<P>
Συνεπώς, αφού ζήτησα να υποβληθεί σε χωριστή ψηφοφορία η εν λόγω παράγραφος, την καταψήφισα.
<P>
Έκθεση Van Orden (A5-0258/2001)

<SPEAKER ID=140 NAME="Fatuzzo">
Η Βουλγαρία έχει επίσης ζητήσει να ενταχθεί στην Ευρωπαϊκή Ένωση. Με ανησυχεί ωστόσο, κυρία Πρόεδρε, η πολιτική κατάσταση σ' αυτό το κράτος. Ελπίζω ότι ο βασιλιάς Συμεών, που έγινε αρχηγός της κυβερνήσεως της Βουλγαρικής Δημοκρατίας, αλλά δεν εξασφαλίζει μόνος του την πλειοψηφία στο Κοινοβούλιο και απέκτησε την ηγεσία της χώρας φέρνοντας στην κυβέρνηση υπουργούς από την τουρκική κοινότητα και από την κομουνιστική κοινότητα, θα μπορέσει επίσης να προσεγγίσει όσο το δυνατόν συντομότερα το κοινοτικό κεκτημένο, ώστε η χώρα να μπορέσει όσο το δυνατόν συντομότερα να αποτελέσει τμήμα της διευρυμένης Ευρώπης, πιθανώς μεταξύ των κρατών που θα ενταχθούν στην Ευρωπαϊκή Ένωση με το πρώτο και όχι με το δεύτερο "κύμα" .
<P>
Έκθεση Nicholson of Winterbourne (A5-0259/2001)

<SPEAKER ID=141 NAME="Adam">
Κυρία Πρόεδρε, καταψήφισα την έκθεση Nicholson γιατί στην παράγραφο 20 ζητείται η καθυστέρηση της αποπεράτωσης του δεύτερου πυρηνικού αντιδραστήρα της Cernavoda. Είναι ένας πυρηνικός αντιδραστήρας τύπου "CANDU" δυτικού σχεδιασμού. Δεν ενέχει κανένα κίνδυνο για την ασφάλεια.
<P>
Στην παράγραφο 20 η έκθεση ζητά τη διαμόρφωση μιας βιώσιμης στρατηγικής στον τομέα της ενέργειας. Η στρατηγική αυτή υπάρχει ήδη. Χρηματοδοτήθηκε μέσω του προγράμματος PHARE. Μου προκαλεί έκπληξη το γεγονός ότι η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής φαίνεται να μην το γνωρίζει.
<P>
Για το λόγο αυτό, ψήφισα κατά της έκθεσης Nicholson. Το συγκεκριμένο αυτό θέμα ήταν ανακριβές, μη αναγκαίο και δημιουργεί περιττά προβλήματα σε μία χώρα που ζητά να ενταχθεί στην ΕΕ. Ελπίζω τα άτομα που είναι κατά της πυρηνικής ενέργειας σε αυτές τις επιτροπές να συνειδητοποιήσουν ότι η συνεχής παρενόχληση των υποψήφιων χωρών για το θέμα αυτό δεν βοηθά καθόλου τις σχέσεις μας μαζί τους.

<SPEAKER ID=142 NAME="Fatuzzo">
Κυρία Πρόεδρε, ψήφισα υπέρ της ένταξης της Ρουμανίας στην Ευρωπαϊκή Ένωση. Και αυτό όχι μόνο για τους λόγους που περιέχονται στην έκθεση - βέβαια, και για αυτούς - αλλά επειδή δεν μπορώ να ξεχάσω τη σχέση που υπάρχει μεταξύ της Ρώμης και της Ρουμανίας. Είναι γνωστό σε όλους ότι η Ρουμανία είναι μια κοινότητα ανθρώπων που αποτελείται κατά το μεγαλύτερο μέρος της από απογόνους των ρωμαϊκών λεγεώνων, που είχαν στήσει εκεί ένα μεγάλο στρατόπεδο. Και είναι γνωστό σε όλους ότι η γλώσσα που μιλούν οι Ρουμάνοι είναι μια γλώσσα λατινογενής, αντίθετα από τις γλώσσες όλων των άλλων γειτονικών περιοχών. Ε λοιπόν, αυτοί οι δεσμοί με έπεισαν ακόμα περισσότερο να δεσμευθώ υπέρ της τόσο θετικής εξάλλου έκθεσης σχετικά με την κατάσταση της Ρουμανίας. Ελπίζω αυτή η χώρα να κερδίσει όσο το δυνατόν γρηγορότερα τον χαμένο χρόνο σε σχέση με τα άλλα κράτη που έχουν ζητήσει ένταξη στην Ευρωπαϊκή Ένωση.

<SPEAKER ID=143 NAME="Banotti">
. (ΕΝ) Πρόσφατα, ένα τηλεοπτικό συνεργείο από τη Ρουμανία με ρώτησε εάν πίστευα στ' αλήθεια ότι η κατάσταση που επικρατεί στα ιδρύματα γιά παιδιά της Ρουμανίας θα μπορούσε να επηρεάσει την αίτηση τους για προσχώρηση στην ΕΕ. Οι νεαροί αυτοί δημοσιογράφοι ήταν εξαιρετικά έκπληκτοι για τη βαθιά ανησυχία που έχουν πολλοί από εμάς για όλες τις πτυχές της παιδικής πρόνοιας στη Ρουμανία. Οι ανησυχίες μας για την εμπορία παιδιών στη Ρουμανία, όταν ο κόσμος χτύπησε την πόρτα τους αναζητώντας παιδιά, συσκοτίσθηκαν ανάμεσα στην απελπισία των γονέων που αναζητούσαν παιδιά για να υιοθετήσουν και τις σαφείς ενδείξεις ότι πολλοί από εκείνους που διευκόλυναν το εμπόριο παιδιών ανέλαβαν θέσεις στην πολιτική σκηνή της Ρουμανίας, ή ακόμα και των χωρών εκείνων των οποίων οι πολίτες πίεζαν για ελεύθερες υιοθεσίες, και ιδίως των ΗΠΑ.
<P>
Στην εξαιρετική της έκθεση, η Βαρόνη Nicholson επεσήμανε τα θέματα αυτά και χάρις στο βαθύτατο ενδιαφέρον της προσέλκυσε επιτέλους την προσοχή των ρουμανικών αρχών. Η έκθεσή της ελπίζουμε ότι θα οδηγήσει στις ριζικές αλλαγές που είναι απαραίτητες για την προστασία των παιδιών.

<SPEAKER ID=144 LANGUAGE="FR" NAME="Krivine και Vachetta">
. (FR) Σε απόλυτους όρους, δεν μπορούμε παρά να συμφωνήσουμε με τη νέα στρατηγική που αποφάσισε το Ευρωπαϊκό Συμβούλιο του Ελσίνκι, στις 10 και 11 Δεκεμβρίου 1999, σχετικά με την έναρξη των διαπραγματεύσεων με όλες τις υποψήφιες προς ένταξη χώρες της Ανατολικής Ευρώπης. Όχι, όμως, με οποιοδήποτε τίμημα.
<P>
Ενώ συνεχίζεται η κοινωνική υποβάθμιση της χώρας και δεν έχει ολοκληρωθεί σε κανέναν τομέα η μεταρρυθμιστική διαδικασία, ο εισηγητής τολμά να λέει ότι "σήμερα η Ρουμανία έχει ευκαιρίες για γρήγορη πρόοδο, απαράμιλλη στο σύγχρονο κόσμο. Η σταθερή πολιτική ηγεσία, οι εξαιρετικές ενδείξεις της οικονομίας, η σαφής διάρθρωση και η δέσμευση υπέρ της μεταρρυθμιστικής πορείας..." . Οι πραγματικές, όμως, προθέσεις διαφαίνονται σε άλλο σημείο: "λαμβάνοντας το 2002 την απόφαση να καλέσει τη Ρουμανία να καταστεί πλήρες μέλος της Βορειοατλαντικής Συμμαχίας, το ΝΑΤΟ θα συμβάλει σημαντικά στην σταθερότητα της περιοχής· χαιρετίζει για το λόγο αυτό τις προσπάθειες της Ρουμανίας να εκπληρώσει τις αναγκαίες προϋποθέσεις για την ένταξή της στο ΝΑΤΟ και ιδίως τις προσπάθειες της χώρας να αναμορφώσει το στρατιωτικό τομέα και να αναπροσαρμόσει την αμυντική της πολιτική" . Η Ρουμανία είναι πολύ πιθανό να θεωρήσει την ένταξη στο ΝΑΤΟ ως προάγγελο της ενδεχόμενης προσχώρησής της στην Ευρωπαϊκή Ένωση, η οποία είναι όλο και λιγότερο πιθανή, καθώς είναι αλήθεια ότι οι μεταρρυθμίσεις δημιουργούν αναπτυξιακές αποκλίσεις και αυξάνουν επομένως υπερβολικά το κόστος της ολοκλήρωσης. Παρόλα αυτά, επιμένουμε να ζητούμε από τη Ρουμανία να προετοιμαστεί· για την είσοδό της στο ΝΑΤΟ. Για τους λόγους αυτούς, καταψηφίσαμε την έκθεση.
<P>
Έκθεση Volcic (A5-0260/2001)

<SPEAKER ID=145 NAME="Fatuzzo">
Κυρία Πρόεδρε, ψήφισα υπέρ της έκθεσης που αναγνωρίζει την κατάσταση της προσέγγισης της Σλοβενίας στην Ευρωπαϊκή Ένωση. Σε δύο μέρες, το επόμενο Σάββατο, θα είμαι φιλοξενούμενος του Αναπληρωτή Υπουργού Εξωτερικών της Σλοβενίας στη Λιουμπλιάνα. Γιατί; Επειδή ανήκει στο Κόμμα των Συνταξιούχων της Σλοβενίας και αυτή θα είναι η πρώτη συνάντηση του Κόμματος των Συνταξιούχων που εκπροσωπείται στο Ευρωπαϊκό Κοινοβούλιο με ένα από τα πολλά κόμματα των συνταξιούχων που υπάρχουν στα υποψήφια για ένταξη κράτη. Το πρώτο από αυτά είναι το σλοβένικο και ελπίζω ότι αυτό το κόμμα, που επιτυγχάνει να εντάξει τη Σλοβενία στην Ευρώπη, θα ενώσει τις δυνάμεις του μαζί μου για να βελτιώσουμε τη ζωή των συνταξιούχων όλης της Ευρώπης.

<SPEAKER ID=146 NAME="Muscardini">
. (ΙΤ) Με δυσαρέσκεια η αντιπροσωπεία της Εθνικής Συμμαχίας στο Ευρωπαϊκό Κοινοβούλιο θα ψηφίσει κατά της ένταξης της Σλοβενίας: δυσαρέσκεια επειδή πιστεύουμε στα δημοκρατικά και φιλοευρωπαϊκά αισθήματα του σλοβένικου λαού, ενός λαού που - είμαστε βέβαιοι - θα παράσχει σημαντική συμβολή στην οικοδόμηση μιας Ευρώπης όλο και πιο ικανής να βρίσκει ενότητα στην πολιτική και την οικονομική δράση και να γίνεται φορέας έκφρασης των ιστορικών και πολιτιστικών διαφορών των λαών της. Όμως η ΕΣ δεν μπορεί να ψηφίσει σήμερα υπέρ της ένταξης της Σλοβενίας, ενώπιον της αδιαφορίας που δείχνει η σλοβένικη κυβέρνηση στις θεμιτές και παμπάλαιες διεκδικήσεις των ιταλών εξορίστων.
<P>
Αυτή η αδιαφορία παγώνει τις ελπίδες μας, οι οποίες ωστόσο διατηρούνται, με την αισιοδοξία ότι η σλοβένικη κυβέρνηση θα συνειδητοποιήσει όσο το δυνατόν συντομότερα ότι η έννοια της δημοκρατίας συμπεριλαμβάνει την αναγνώριση και την επανόρθωση των ζημιών και των ταλαιπωριών που είχαν υποστεί στο παρελθόν πολλοί ιταλόφωνοι πολίτες.

<SPEAKER ID=147 NAME="Αλαβάνος">
Η ένταξη της Κυπριακής Δημοκρατίας στην Ευρωπαϊκή Ένωση ασφαλώς έχει ιδιαίτερα χαρακτηριστικά σε σχέση με την ένταξη των χωρών της Ανατολικής Ευρώπης. Η ένταξη της Κύπρου έχει μεγαλύτερη βαρύτητα και σπουδαιότητα, γιατί μπορεί να αποτελέσει και τον μοχλό για τη δίκαιη επίλυση του Κυπριακού στη βάση των αποφάσεων του ΟΗΕ και να εξαλείψει μια ευρεία ένταση που βαραίνει το πολιτικό κλίμα στην Ανατολική Μεσόγειο, ιδιαίτερα μετά την εισβολή στο βόρειο τμήμα του νησιού από τα στρατεύματα της Τουρκίας, που συνεχίζουν για πάνω από ένα τέταρτο του αιώνα την βάρβαρη κατοχή τους. Η ένταξη δεν θα αποβεί σε βάρος καμίας από τις κοινότητες του νησιού και είναι χαρακτηριστικό ότι, παρά την αντίθετη στάση της Τουρκίας και του καθεστώτος Ντενκτάς, η πλειοψηφία των τουρκοκυπρίων, όπως δημοσιεύθηκε σε πρόσφατο άρθρο της τουρκικής εφημερίδας RADIKAL, κατά 90% τάσσονται υπέρ της ένταξης της Κυπριακής Δημοκρατίας στην Ευρωπαϊκή Ένωση.
<P>
Το ψήφισμα ΡΟΟS είναι σωστό, ισορροπημένο και πολιτικά εύστοχο. Αν το Συμβούλιο ακολουθούσε την κατεύθυνση αυτή του Ευρωπαϊκού Κοινοβουλίου αντί συνεχώς να υποχωρεί στις πιέσεις του τουρκικού κατεστημένου, θα είχαμε θετικά αλλά και γρήγορα αποτελέσματα και για την Κυπριακή Δημοκρατία και για την ελληνοκυπριακή και την τουρκοκυπριακή κοινότητα.
<P>
Έκθεση Poos (A5-0261/2001)

<SPEAKER ID=148 NAME="Αλυσανδράκης">
. Το μόνο θετικό που περιέχει η έκθεση της προσωρινής επιτροπής για το κατασκοπευτικό σύστημα Echelon είναι ότι παραδέχεται την ύπαρξη ενός τέτοιου συστήματος και την ενδεχόμενη ύπαρξη άλλων παρομοίων συστημάτων. Όμως, επιχειρεί να διασκεδάσει τις ανησυχίες, υποβαθμίζοντας τις δυνατότητές του και τις γενικότερες επιπτώσεις του.
<P>
Το χειρότερο από όλα είναι ότι η έκθεση επιχειρεί να νομιμοποιήσει την συλλογή προσωπικών ή άλλης φύσης πληροφοριών, θεωρώντας την ως θεμιτό μέσο στα πλαίσια της ανάπτυξης πολιτικής ασφάλειας και άμυνας της ΕΕ, για εξυπηρέτηση των αναγκών της δύναμης ταχείας επέμβασης, για την καταπολέμηση της "τρομοκρατίας" κλπ. Επί πλέον, θεωρεί απαραίτητη τη συνεργασία των υπηρεσιών πληροφοριών των κρατών μελών της ΕΕ. Πάντως "προτρέπει τα κράτη μέλη να επανεξετάσουν και, εάν χρειασθεί, να αναπροσαρμόσουν ολόκληρη τη σχετική με τη δραστηριότητα των υπηρεσιών πληροφοριών νομοθεσία τους ως προς τη συμβατότητά της με τα θεμελιώδη δικαιώματα, όπως αυτά ορίζονται στην Ευρωπαϊκή Σύμβαση για τα Δικαιώματα του Ανθρώπου, καθώς και με τη νομολογία του Ευρωπαϊκού Δικαστηρίου Ανθρωπίνων Δικαιωμάτων" .
<P>
Η έκθεση μιλάει για "δημοκρατικό έλεγχο και εποπτεία" της παρακολούθησης και "καλεί τις εθνικές επιτροπές ελέγχου των μυστικών υπηρεσιών να αποδίδουν κατά την άσκηση των ελεγκτικών αρμοδιοτήτων που τους έχουν ανατεθεί μεγάλη σημασία στην προστασία της ιδιωτικής ζωής, ανεξαρτήτως του εάν πρόκειται για την παρακολούθηση των δικών τους πολιτών, άλλων πολιτών της ΕΕ ή πολιτών τρίτων χωρών" ! Κάποια ανησυχία εκδηλώνει για τη βιομηχανική κατασκοπία, προφανώς για να προστατεύσει τα υπερκέρδη των μονοπωλίων. Σε κάθε περίπτωση, η έκθεση προτείνει την κρυπτογράφηση των μηνυμάτων ως το κύριο μέτρο προστασίας.
<P>
Οι τοποθετήσεις αυτές είναι στο έπακρο εξοργιστικές και αποτελούν πρόκληση απέναντι στη στοιχειώδη απαίτηση για προστασία της προσωπικής ζωής, της συνδικαλιστικής και πολιτικής δραστηριότητας. Προσπαθούν να μας πείσουν ότι πρέπει να ζήσουμε με την παρακολούθηση, με το ηλεκτρονικό φακέλωμα της Συνθήκης του Σένγκεν, κάτω από την εποπτεία της Ευρωπόλ, και να μεταθέσουν στον καθένα από μας την υποχρέωση της προστασίας.
<P>
Για όλους τους παραπάνω λόγους, οι Ευρωβουλευτές του ΚΚΕ καταψηφίσαμε την έκθεση.

<SPEAKER ID=149 NAME="Fatuzzo">
Και στην έκθεση για την Κύπρο έδωσα θετική ψήφο. Φέτος το καλοκαίρι, κυρία Πρόεδρε, εκτός από τις θάλασσες του Βορρά, πήγα διακοπές και στην Κύπρο. Μοίρασα εξίσου τον χρόνο μου μεταξύ της ελληνοκυπριακής και της τουρκοκυπριακής περιοχής. Πήγα στη θάλασσα και έκανα ηλιοθεραπεία. Είχα συντροφιά πρώτα μια ωραία ελληνοκύπρια κοπέλα και έπειτα μια ωραία τουρκοκύπρια. Δεν βρήκα καμία διαφορά ανάμεσα στο πρώτο μέρος των διακοπών και στο δεύτερο: ήταν ωραιότατες διακοπές, τόσο στη Βόρεια Κύπρο όσο και στη Νότια. Ελπίζω, λοιπόν, η ένταξη της Κύπρου στην Ευρωπαϊκή Ένωση να γίνει όσο το δυνατόν συντομότερα.

<SPEAKER ID=150 NAME="Αλαβάνος">
Έδωσα αρνητική ψήφο στην πρόταση ψηφίσματος για το Echelon γιατί, κατά τη γνώμη μου:
<P>
Πρώτο, υποβαθμίζεται η σημασία και ο ρόλος ενός συστήματος παγκόσμιας παρακολούθησης που καθοδηγείται από τις ΗΠΑ και στο οποίο συμμετέχει και κοινοτική χώρα, το Ηνωμένο Βασίλειο.
<P>
Δεύτερο, συμπεριλαμβάνει διαπιστώσεις που δεν μπορούν να είναι πλήρως τεκμηριωμένες, όπως ότι δεν χρησιμοποιείται για στρατιωτική χρήση.
<P>
Τρίτο, η προσέγγιση του ψηφίσματος στο θέμα της νομιμότητας για την συγκέντρωση πληροφοριών αφήνει ανοικτό το έδαφος για τη συνέχιση μιας άκρως επικίνδυνης αδιαφορίας σε αυτόν τον τομέα.
<P>
Τέταρτο, νομιμοποιεί τη δυνατότητα των Ηνωμένων Πολιτειών να συνεχίσουν, υπό προϋποθέσεις ανεπαρκείς βέβαια, την κατασκοπευτική επιδρομή στο εσωτερικό της Ευρωπαϊκής Ένωσης.
<P>
Πέμπτο, αντί να ζητήσει επικρότηση της διαφάνειας και του δημοκρατικού ελέγχου για δραστηριότητες των μυστικών υπηρεσιών, ερωτοτροπεί με την ιδέα της κατασκευής ενός "καθωσπρέπει" ευρω-ECHELON.

<SPEAKER ID=151 NAME="Balfe">
. (ΕΝ) Εκτιμώ την μεγάλη προσπάθεια που κατέβαλε ο φίλος και συνάδελφος Jacques Poos κατά την εκπόνηση αυτής της έκθεσης, αλλά δυστυχώς δεν μπορώ να ψηφίσω υπέρ στην τελική ψηφοφορία.
<P>
Εάν είχαν εγκριθεί οι τροπολογίες που κατέθεσε ο φίλος μου Andrew Duff, θα μπορούσα να υποστηρίξω την έκθεση.
<P>
Τα τελευταία χρόνια, η Ευρώπη υπήρξε μάρτυρας και απεδέχθη τη διάσπαση της Δημοκρατίας της Τσεχίας και της Σλοβακίας, τη διάλυση της πρώην Σοβιετικής Ένωσης και τη σταδιακή διάσπαση της Γιουγκοσλαβίας.
<P>
Ωστόσο, φαίνεται ότι δεν είμαστε ικανοί να δεχτούμε το δικαίωμα του τουρκικού πληθυσμού της Κύπρου να αποκτήσει διοίκηση και, εάν αυτό δεν μπορεί να επιτευχθεί, το δικαίωμα να αποχωρήσουν από την Κυπριακή Δημοκρατία και να ακολουθήσουν έναν δρόμο αυτοδιάθεσης μακριά από τη μικρότερη χώρα στον κόσμο.
<P>
Οι Τουρκοκύπριοι έχουν το ίδιο δικαίωμα αυτοδιάθεσης όπως και οι Ελληνοκύπριοι. Επί πολλά χρόνια, οι Ελληνοκύπριοι αποζητούσαν την ένωση με την Ελλάδα. Οι Τουρκοκύπριοι θα πρέπει να έχουν το ίδιο δικαίωμα, αν και κατά τη γνώμη μου προτιμότερη θα ήταν η δημιουργία δύο ισότιμων κρατών στο πλαίσιο μιας "διζωνικής" , "δικοινοτικής" ομοσπονδίας εντός της Ευρωπαϊκής Ένωσης.

<SPEAKER ID=152 LANGUAGE="FR" NAME="Berthu">
. (FR) Η Κύπρος είναι σήμερα η υποψήφια χώρα που έχει σημειώσει τη μεγαλύτερη πρόοδο στις διαπραγματεύσεις με την Ευρωπαϊκή Ένωση (23 από τα 29 κεφάλαια έχουν προσωρινά κλείσει), και μπορούμε επομένως, στα χαρτιά τουλάχιστον, να εξετάζουμε το ενδεχόμενο της προσχώρησής της στην ΕΕ ήδη από το 2004. Στην πράξη, όμως, θα δημιουργηθούν σοβαρά προβλήματα λόγω της παράνομης κατοχής, από το 1974, του βορείου τμήματος της νήσου (37% του συνολικού εδάφους) από την Τουρκία.
<P>
Η Ευρωπαϊκή Ένωση εκτιμά ότι η κυβέρνηση της νότιας Κύπρου εκπροσωπεί όλο το νησί, σύμφωνα με το διεθνές δίκαιο, και ότι συμμετέχει στις διαπραγματεύσεις για την ένταξη εκπροσωπώντας όλους τους κατοίκους του. Πράττει σωστά διότι εάν ενεργούσε διαφορετικά θα σήμαινε ότι αναγνωρίζει την αλλαγή των συνόρων η οποία πραγματοποιήθηκε με τη βία. Το αποτέλεσμα όμως θα μπορούσε να είναι να ενταχθεί στην Ένωση μια απομονωμένη ζώνη (καθώς η επικοινωνία είναι δυνατή μόνο με την Τουρκία), στην οποία τα δικαιώματα του ανθρώπου δεν γίνονται σεβαστά (το Ευρωπαϊκό Δικαστήριο καταδίκασε και πάλι την Τουρκία στις 10 του περασμένου Μαΐου για τη συμπεριφορά της στην Κύπρο), και στην οποία η οικονομική κατάσταση δεν ακολουθεί κανέναν κανόνα. Πώς θα χειριστούμε τη δύσκολη αυτή κατάσταση;
<P>
Η έκθεση Poos, την οποία μόλις ενέκρινε το Κοινοβούλιο αναφέρει σωστά ότι, εάν η Τουρκία αποφασίσει να προσαρτήσει το βόρειο τμήμα της Κύπρου, "θα θέσει από μόνη της τέλος στην υποψηφιότητά της για την ΕΕ" . Εάν, όμως, δεν την προσαρτήσει και εάν αρνηθεί να επαναλάβει τις διαπραγματεύσεις, δηλαδή εάν η σημερινή κατάσταση διαιωνίζεται, τι θα κάνουμε; Θα έπρεπε να πούμε τουλάχιστον ότι η στάση της Τουρκίας δεν είναι αυτή που θα περίμενε κανείς από μία χώρα που επιθυμεί να ενταχθεί στην Ένωση.

<SPEAKER ID=153 LANGUAGE="DE" NAME="Lulling">
. (DE) Καταρχάς, θα ήθελα να συγχαρώ τον εισηγητή Jacques F. Poos για την έκθεσή του. Εκφράζω την ικανοποίησή μου για το γεγονός ότι η Επιτροπή Εξωτερικών Υποθέσεων δέχτηκε την κύρια απαίτησή μου να θεωρηθεί η υιοθέτηση του κοινοτικού κεκτημένου στον τομέα της ισότητας μεταξύ ανδρών και γυναικών απαραίτητη προϋπόθεση για την προσχώρηση.
<P>
Θα ήθελα όμως να εκφράσω και την απογοήτευσή μου καθώς και την απογοήτευση της Επιτροπής για τα Δικαιώματα της Γυναίκας, που δεν εισακούστηκαν άλλες συγκεκριμένες απαιτήσεις.
<P>
Στο πλαίσιο αυτό θέλω να τονίσω ότι το ποσοστό απασχόλησης των κυπρίων γυναικών είναι πολύ χαμηλότερο του μέσου όρου της κοινότητας. Πρέπει να ληφθούν μέτρα για να προωθηθεί η πρόσβαση των γυναικών στην επαγγελματική κατάρτιση και την απασχόληση, να βελτιωθεί η θέση των γυναικών στην αγορά εργασίας καθώς και να καταστεί δυνατός ο καλύτερος συμβιβασμός της απασχόλησης με τις οικογενειακές υποχρεώσεις.
<P>
Λυπάμαι επίσης που η Κύπρος δεν συμμετέχει στο κοινοτικό πρόγραμμα "Ισότητα ευκαιριών μεταξύ ανδρών και γυναικών" . Ακριβώς επειδή η Κύπρος θεωρείται η πιο προοδευτική χώρα στις διαπραγματεύσεις για τα κεφάλαια που αφορούν το κοινοτικό κεκτημένο, είναι σκόπιμο να διασφαλιστεί η συμμετοχή της Κύπρου σ' αυτά τα προγράμματα στο πλαίσιο του πρώτου εθνικού προγράμματος για την υιοθέτηση του κοινοτικού κεκτημένου.
<P>
Στα κράτη μέλη της Ευρωπαϊκής Ένωσης ενσωματώθηκε τα τελευταία χρόνια ο όρος "gender mainstreaming" στις πιο σημαντικές πολιτικές και μεταρρυθμίσεις. Ενόψει της επερχόμενης προσχώρησης της Κύπρου στην Ευρωπαϊκή Ένωση θα ήταν σκόπιμο να υπάρξει η προσαρμογή της στο επίπεδο των σημερινών κρατών μελών καθώς και αντιμετώπιση του θέματος του ρόλου των φύλων στο πλαίσιο του προγράμματος Karolus σε σχέση με την ανταλλαγή κρατικών υπαλλήλων.
<P>
Τέλος, θα ήθελα να τονίσω ότι, αν και η Κύπρος διαθέτει νομοθεσία σχετικά με την καταπολέμηση του εμπορίου γυναικών και της εσωτερικής βίας, πρέπει να σημειωθεί ακόμη πρόοδος σ' αυτούς τους δύο τομείς.

<SPEAKER ID=154 LANGUAGE="NL" NAME="Meijer">
. (NL) Δυστυχώς δεν μπορώ να υποστηρίξω την έκθεση Poos, διότι αυτή στηρίζεται στην άποψη ότι η κυβέρνηση η οποία διοικεί την ελληνόφωνη νότια Κύπρο είναι αρμόδια να διεξαγάγει τις ενταξιακές διαπραγματεύσεις και εξ ονόματος του τουρκόφωνου Βορρά. Στη δεκαετία του ' 50 συμφωνούσα με την άποψη ότι μία αδιαίρετη και ανεξάρτητη Κύπρος θα μπορούσε να αποτελέσει καλύτερη λύση από τη μετααποικιακή διχοτόμηση της νήσου μεταξύ Ελλάδας και Τουρκίας. Δυστυχώς το ενιαίο κυπριακό κράτος που δημιουργήθηκε το 1960 δεν αποδείχθηκε βιώσιμο και κατέρρευσε το 1964 κιόλας. Ήδη κατά τις επισκέψεις μου στην Κύπρο το 1964 και το 1966 διαπίστωσα ιδίοις όμμασιν πώς ξένες στρατιωτικές δυνάμεις ανέλαβαν εξ ονόματος του ΟΗΕ να χωρίσουν τις περιοχές όπου κατοικούσαν διαφορετικές εθνικές ομάδες. Πολύ καιρό δηλαδή πριν την τουρκική κατοχή της βόρειας Κύπρου το 1974. Δεν περιμένω να έχει ως αποτέλεσμα η αποχώρηση των στρατευμάτων να ζητήσει εκ νέου η τουρκόφωνη μειονότητα την ανεξαρτησία της από την ελληνόφωνη πλειονότητα. Ειρηνική λύση σε εθελούσια βάση είναι δυνατή μόνο μέσω συνομοσπονδίας. Εάν η ΕΕ αποφασίσει να κατακτήσει τον τουρκικό Βορρά μετά από σαράντα χρόνια, θα ξεσπάσει πόλεμος. Εγώ απορρίπτω αυτόν τον πόλεμο και τον διαχωρισμό, που θα προκαλέσει αυτός μετά από χρόνια, μεταξύ νικητών και νικημένων.
<P>
Έκθεση Stenzel (A5-0262/2001)

<SPEAKER ID=155 NAME="Fatuzzo">
Υπερψήφισα και την έκθεση για τη Μάλτα, κυρία Πρόεδρε, και είδα ότι το σημείο 8 της έκθεσης, στη σελίδα 7, λέει ότι ζητείται "από τη Μάλτα να εκδώσει νομοθετικές διατάξεις για την καταπολέμηση των διακρίσεων σύμφωνα με το άρθρο 13 της Συνθήκης του Αμστερνταμ" . Όμως, κυρία Πρόεδρε, ζητάμε από τη Μάλτα κάτι που στην Ιταλία, για παράδειγμα, δεν υπάρχει! Στην Ιταλία υπάρχει διάκριση μεταξύ αναπήρων και ασθενών ηλικίας άνω των 65 ετών, που δεν δικαιούνται σύνταξη, και ασθενών κάτω των 65 ετών, που αντίθετα δικαιούνται σύνταξη. Δεν βλέπω τι διαφορά υπάρχει ανάμεσα στους αναπήρους άνω των 65 ετών και τους αναπήρους ηλικίας κάτω των 65!
<P>
Έκθεση Collins (A5-0249/2001)

<SPEAKER ID=156 NAME="Fatuzzo">
Αυτή η τελευταία έκθεση αφορά την ανακοίνωση για την προστασία των επιβατών που χρησιμοποιούν το αεροπλάνο. Εδώ ήρθε να με βοηθήσει, κυρία Πρόεδρε, ο συνταξιούχος Roberto Roberti, ο οποίος, κατεβαίνοντας από το αεροπλάνο μαζί μου, εδώ στο Στρασβούργο, μου είπε: "Μα τι κακό φαγητό φάγαμε στο αεροπλάνο! Εγώ θα ήθελα στο αεροπλάνο να μας σέρβιραν ζαμπόν Πάρμας, μακαρόνια με σάλτσα πέστο της Γένοβας, πολέντα Βενετίας, ευωδιαστές ναπολιτάνικες ντομάτες!" Ε, είναι η ώρα του μεσημεριανού, κυρία Πρόεδρε. Τι καλύτερο επίλογο μπορούσα να βρω από το να ευχηθώ "Καλή όρεξη!" ;

<SPEAKER ID=157 LANGUAGE="FR" NAME="Bordes, Cauquil και Laguiller">
. (FR) Εγκρίναμε πολλά σημεία της έκθεσης, τα οποία ενδέχεται να βελτιώσουν την προστασία των επιβατών αεροπορικών μεταφορών, καταψηφίσαμε όμως το σύνολο της έκθεσης διότι:
<P>
επιχειρεί να απαλλάξει τις αεροπορικές εταιρείες από την ευθύνη που φέρουν για πολλές δυσλειτουργίες αποδίδοντάς την στους αερολιμένες και στον έλεγχο της εναέριας κυκλοφορίας, ενώ ολόκληρο το σύστημα λειτουργίας των αερομεταφορών, το οποίο έχει ως γνώμονα το κέρδος, είναι αυτό που παραβλάπτει τους επιβάτες·
<P>
η απορύθμιση και η ελευθέρωση του τομέα των αεροπορικών μεταφορών, τις οποίες εκθειάζει με ύπουλο τρόπο η έκθεση, αύξησαν τις απαιτήσεις για κέρδη με αποτέλεσμα να θίγονται πολύ περισσότερο οι επιβάτες και οι εργαζόμενοι στο συγκεκριμένο τομέα.
<P>
Είναι κοροϊδία να προσπαθούμε να πείσουμε τον κόσμο, όπως αναφέρει η έκθεση, ότι η προστασία των επιβατών είναι δυνατό να βελτιωθεί χωρίς περιορισμό του ανταγωνισμού και ότι αρκεί η εκούσια δέσμευση των εταιρειών.

<SPEAKER ID=158 LANGUAGE="SV" NAME=" Eriksson, Frahm και Sjφstedt">
. (SV) Οι βουλευτές που υπογράφουμε αυτήν την αιτιολόγηση ψήφου δηλώνουμε ότι καταψηφίσαμε την έκθεση, όχι διότι είμαστε κατά της ενημέρωσης των πολιτών ή διότι δεν θεωρούμε σημαντικά αυτά τα ζητήματα. Δεν θεωρούμε ωστόσο ότι τα ζητήματα αυτά θα πρέπει να συζητώνται στο Ευρωπαϊκό Κοινοβούλιο.

<SPEAKER ID=159 LANGUAGE="DE" NAME="Markov">
, γραπτώς. (DE) Οι ευρωπαϊκές αεροπορικές μεταφορές αναπτύσσονται ραγδαία και αυτή η τάση προβλέπεται να συνεχιστεί τα επόμενα χρόνια. Η προστασία όσων χρησιμοποιούν τις αεροπορικές μεταφορές, των επιβατών, καθώς και η διασφάλιση της ασφάλειας και υγείας τους όπως επίσης και των δικαιωμάτων τους ως καταναλωτές απλώς αποκτά με την αύξηση των αερομεταφορών ολοένα και μεγαλύτερη σημασία, αφού οι νέες μορφές κράτησης και αγοράς εισιτηρίων με τη χρήση του Διαδικτύου δημιουργεί και κινδύνους.
<P>
Η πρόταση της Επιτροπής, στην οποία βασίζεται η έκθεση, βελτιώνει την προστασία των επιβατών και ιδιαίτερα σε σχέση με την ενημέρωση για την εκμετάλλευση των δικαιωμάτων τους ως επιβάτες. Ταυτόχρονα παρέχει τη δυνατότητα στις αεροπορικές εταιρείες, να προβούν από την πλευρά τους εθελοντικά σε δεσμεύσεις με τα αεροδρόμια. Εκφράζω την ικανοποίησή μου ιδιαίτερα για την προβλεπόμενη ενίσχυση του νομικού πλαισίου για την προστασία των καταναλωτών, γιατί με αυτό τον τρόπο δημιουργούνται εναγώγιμοι κανονισμοί γενικής δέσμευσης, οι οποίοι πρέπει να τηρούνται απ' όλες τις αεροπορικές εταιρείες. Η εμπειρία δείχνει ότι απαιτούνται τέτοιου είδους νομικά πλαίσια για να βοηθείται ο μεμονωμένος επιβάτης σε περίπτωση αντιδικίας. Αυτό όμως δεν σημαίνει, ότι τάσσομαι καταρχήν κατά των εθελοντικών δεσμεύσεων, αλλά θα προτιμούσα να υπάρχουν εναγώγιμοι κανονισμοί και στις σχέσεις αεροπορικών εταιρειών και αεροδρομίων. Δεν υπάρχουν όμως. Τίθεται λοιπόν το ερώτημα ποιος θα ελέγχει την τήρηση των εθελοντικών δεσμεύσεων ή ποιος θα αντιδρά κατά της μη τήρησης και με ποια μέσα.
<P>
Βάσει αυτών των σκέψεων υποστηρίζουμε και το αίτημα του συναδέλφου Collins, να συμπεριλάβει η Επιτροπή σε πρόσθετες προτάσεις της ενδεχομένως σε μεταγενέστερο στάδιο τέτοια ερωτήματα, τα οποία δεν διευθετούνται επαρκώς στο πλαίσιο των εθελοντικών δεσμεύσεων προς όφελος των καταναλωτών.
<P>
Εξ ονόματος της πολιτικής μου ομάδας θα ήθελα να εκφράσω την συμφωνία μου με την έκθεση Collins.

<SPEAKER ID=160 NAME="Titley">
. (ΕΝ) Με ικανοποίηση χαιρετίζω την έκθεση του κ. Collins που ζητά από την Ευρωπαϊκή Επιτροπή να διαθέσει κονδύλια για τη διερεύνηση των κινδύνων για τους επιβάτες των πτήσεων μεγάλων αποστάσεων. Ενόψει της τρέχουσας ανησυχίας για τους κινδύνους που συνεπάγονται οι πτήσεις μεγάλων αποστάσεων, όπως είναι η βαθεία φλεβική θρόμβωση, η έκθεση αυτή είναι ιδιαίτερα επίκαιρη. Η έκθεση προχωρά ακόμα πιο πέρα και προτείνει τη λήψη πρόσθετων μέτρων για την προστασία των δικαιωμάτων όλων των ευρωπαίων πολιτών, όπως είναι τα άτομα με ειδικές ανάγκες. Στο θέμα αυτό είμαι απόλυτα σύμφωνος. Επιπλέον, η σύσταση για διορισμό ενός κοινοτικού Διαμεσολαβητή για τους επιβάτες των αεροπορικών μεταφορών, στον οποίο θα μπορούν να υποβάλλουν τα παράπονά τους όταν συναντούν προβλήματα με τις αεροπορικές εταιρείες, θα είναι ένα σημαντικό όργανο στα χέρια των ευρωπαίων πολιτών που έχουν αντιμετωπίσει προβλήματα με ευρωπαϊκές αεροπορικές εταιρείες. Τέλος, το αίτημα για μια πιο απλή διαδικασία υποβολής παραπόνων θα διευκολύνει τη διαδικασία αυτή για τους ευρωπαίους πολίτες. Αυτή θα ήταν μία νίκη του απλού πολίτη απέναντι στις μεγάλες επιχειρήσεις.
<P>
Έκθεση Schmid (A5-264/2001)

<SPEAKER ID=161 LANGUAGE="FR" NAME="Bordes, Cauquil και Laguiller">
. (FR) Καταψηφίσαμε την έκθεση όχι μόνο για να καταγγείλουμε την υποχωρητικότητά της απέναντι στο σύστημα Echelon, διατηρώντας την ψευδαίσθηση ότι το Ευρωπαϊκό Κοινοβούλιο μπορεί να επηρεάσει τις αποφάσεις των εμπνευστών του, αλλά κυρίως για να καταγγείλουμε ολόκληρο το σύστημα των σχέσεων μεταξύ των κρατών, καθώς και μεταξύ των οικονομικών και βιομηχανικών κύκλων, μία από τις πολυάριθμες συνέπειες του οποίου είναι και η παγκόσμια κατασκοπεία.
<P>
Ο ανταγωνισμός μεταξύ των μεγάλων δυνάμεων που επιβαρύνει οικονομικά ολόκληρο τον πλανήτη χρησιμοποιεί ως εργαλείο την πολιτική και στρατιωτική κατασκοπεία. Το βιομηχανικό και εμπορικό απόρρητο, το οποίο εκθειάζουν όλοι οι υπέρμαχοι του καπιταλισμού προκειμένου να κρύψουν από τους συμπολίτες τους τους διάφορους τρόπους με τους οποίους οικειοποιούνται και διασπαθίζουν τον κοινωνικό πλούτο, είναι άμεσα συνυφασμένο με τη βιομηχανική κατασκοπεία. Όλες αυτές οι πρακτικές, τις οποίες εφαρμόζουν όλα τα κράτη που έχουν τη δυνατότητα, θίγουν τις δημοκρατικές ελευθερίες και τα δικαιώματα του ανθρώπου.
<P>
Κατά βάθος την έκθεση απασχολεί μόνο το πώς θα προστατεύσει τους ευρωπαίους βιομηχάνους από το μειονέκτημα που αντιπροσωπεύει η ανακάλυψη των μικρών μυστικών τους από τους αμερικανούς ανταγωνιστές τους μέσω του συστήματος Echelon.
<P>
Ούτε οι τροποποιήσεις που επέφεραν ορισμένες τροπολογίες τις οποίες υπερψηφίσαμε μπορούν να μεταβάλουν την αρνητική μας στάση απέναντι στο σύνολο της έκθεσης ή τη διαφωνία μας με όλες τις θέσεις της μειοψηφίας εκ των οποίων οι πλέον αθώες δεν διαφέρουν από το κείμενο που ενέκρινε η πλειοψηφία, παρά μόνο όσον αφορά την ψευδαίσθηση περί βελτίωσης, ελέγχου ή ηθικοποίησης ενός συστήματος το οποίο δεν υπόκειται σε κανέναν έλεγχο ή ηθική. Ούτε βέβαια είμαστε υπέρ της "λογικής της ελεύθερης αγοράς" που δεν είναι τίποτε άλλο από το νόμο της ζούγκλας.

<SPEAKER ID=162 LANGUAGE="FR" NAME="Caudron">
. (FR) Ήμουν μεταξύ εκείνων που υπέγραψαν υπέρ της σύστασης εξεταστικής επιτροπής. Ανησυχώντας για την αποτελεσματικότητά της, υποστήριξα τη σύσταση της προσωρινής επιτροπής.
<P>
Σήμερα, δεν το μετανιώνω! Η επιτροπή μας (της οποίας υπήρξα μέλος) πραγματοποίησε σημαντικό έργο και ο κ. G. Schmid, ο εισηγητής της επιτροπής, ήταν ιδιαίτερα ικανός.
<P>
Πριν από μερικούς μήνες, οι περισσότεροι πολιτικοί αρχηγοί αρνούνταν την ύπαρξη του Echelon.
<P>
Στις αρχές του Σεπτεμβρίου 2001, όλος (ή σχεδόν όλος) ο κόσμος γνωρίζει πια ότι το αμερικανικό αυτό δίκτυο παράνομης κατασκοπείας δραστηριοποιείται σε μεγάλο μέρος του πλανήτη και "ελέγχει" τις επιχειρηματικές αγορές και την ιδιωτική ζωή των πολιτών!
<P>
Βέβαια, το σύστημα αυτό δεν είναι τόσο "αποδοτικό" όσο φοβόμαστε, η ύπαρξή του όμως και μόνο είναι απαράδεκτη!
<P>
Ο εισηγητής προτείνει διάφορα μέτρα. Πολλές Ομάδες τα θεωρούν ανεπαρκή. Κατανοώ τις δημοκρατικές ομάδες για τη στάση τους. Δεν δέχομαι, όμως, μαθήματα από εκείνους, της ακροδεξιάς κυρίως, που γράφουν τις ατομικές ελευθερίες "στα παλιά τους τα παπούτσια" .
<P>
Αυτό που είναι σημαντικό, θεμελιώδες κατά τη γνώμη μου είναι ότι το θέμα συζητείται δημόσια.
<P>
Τίποτε δεν θα είναι πια το ίδιο όσον αφορά τις διαπραγματεύσεις του ΠΟΕ, την ανάπτυξη νέων τεχνολογιών, την έρευνα (παραπέμπω στις τροπολογίες που κατέθεσα σχετικά με το έκτο πρόγραμμα πλαίσιο έρευνας και ανάπτυξης)! Κανείς δεν θα μπορεί πλέον να πει ότι δεν γνώριζε!
<P>
Η εξαίρετη έκθεση Schmid, την οποία υπερψηφίζω, σηματοδοτεί έναν αγώνα που μόλις άρχισε.

<SPEAKER ID=163 LANGUAGE="DA" NAME="Eriksson, Frahm, Krarup, Okking, Sandbζk, Herman Schmid, Seppδnen και Sjφstedt">
. (DA) Ψηφίσαμε κατά της έκθεσης της Προσωρινής Επιτροπής για το σύστημα παρακολούθησης Echelon. Η έκθεση έχει τη θετική πλευρά της, αλλά υπερβολικά πολλές αρνητικές πλευρές. Η θετική πλευρά είναι ότι η επιτροπή διαπιστώνει ότι το Echelon υπάρχει. Μεταξύ των αρνητικών πλευρών τα ακόλουθα τρία σημεία πρέπει να υπογραμμιστούν ιδιαιτέρως:
<P>
1. Παρά το συμπέρασμα της επιτροπής για την πραγματική ύπαρξη του Echelon δεν επιτεύχθηκε να αποδοθούν ακριβείς πολιτικές ευθύνες. Κατά τη γνώμη μας αυτό είναι το λιγότερο που θα μπορούσαμε να περιμένουμε από μια πολιτικά εκλεγμένη συνέλευση.
<P>
2. Η επιτροπή επέλεξε να εστιάσει στην παράνομη παρακολούθηση των ιδιωτικών επιχειρήσεων και να υποβαθμίσει τη σοβαρή παραβίαση του δικαιώματος της προστασίας της ιδιωτικής ζωής, όπως διατυπώνεται μεταξύ άλλων και στην Ευρωπαϊκής Σύμβαση για την Προστασία των Ανθρωπίνων Δικαιωμάτων και των Θεμελιωδών Ελευθεριών. Η επιτροπή σε αυτό το σημείο δεν προβαίνει σε άλλα πολιτικά συμπεράσματα πέρα από το ότι η υποχρέωση της σύμβασης προστασίας των ανθρώπινων δικαιωμάτων για προστασία των θεμελιωδών δικαιωμάτων των πολιτών είναι και προς όφελος του μεμονωμένου πολίτη, ο οποίος καλείται μέσω της κρυπτογράφησης να προστατέψει ο ίδιος τον εαυτό του από την παράνομη παρακολούθηση.
<P>
3. Η επιτροπή διαπιστώνει ότι ένα κράτος μέλος συμμετέχει στη συνεργασία Echelon για την παράνομη παρακολούθηση, αλλά αυτό δεν συνεπάγεται καμία απολύτως πολιτική συνέπεια οιασδήποτε μορφής. Αντιθέτως απευθύνει έκκληση για την επίσπευση της δημιουργίας μιας κοινής ευρωπαϊκής συνεργασίας σε θέματα συλλογής πληροφοριών. Μια συνεργασία, όπου το κράτος μέλος του Echelon Μεγάλη Βρετανία μπορεί να συμμετάσχει ελεύθερα εάν επιθυμεί.
<P>
Θεωρούμε το αποτέλεσμα του έργου της επιτροπής απογοητευτικό. Το Ευρωπαϊκό Κοινοβούλιο δεν στάθηκε στο ύψος των ευθυνών του όσον αφορά την προάσπιση των ανθρώπινων δικαιωμάτων. Ο αγώνας για τα ανθρώπινα δικαιώματα κατά τα φαινόμενα είναι ισχυρός μόνο όταν γίνονται στομφώδεις ομιλίες. Όταν όμως πρόκειται για συγκεκριμένες πράξεις τα δικαιώματα των πολιτών μένουν στη σκιά των συμφερόντων της ιδιωτικής επιχειρηματικής ζωής.

<SPEAKER ID=164 NAME="Figueiredo">
. (ΡΤ) Η έκθεση της προσωρινής επιτροπής του Ευρωπαϊκού Κοινοβουλίου σχετικά με την περίπτωση Echelon επιβεβαιώνει ότι δεν υπάρχουν αμφιβολίες όσον αφορά την ύπαρξη ενός παγκόσμιου συστήματος παρακολούθησης των επικοινωνιών το οποίο λειτουργεί με τη συμμετοχή των Ηνωμένων Πολιτειών, του Καναδά, της Αυστραλίας και της Νέας Ζηλανδίας, αλλά επιχειρεί να ελαχιστοποιήσει τη σημασία του και την ικανότητα του και δεν εξάγει όλα τα σοβαρά συμπεράσματα που απορρέουν από την ύπαρξη ενός συστήματος αδιάκριτης παρακολούθησης των επικοινωνιών, γι' αυτό και την καταψηφίσαμε.
<P>
Είναι απαράδεκτο να διατηρείται ένα δίκτυο που συλλέγει και επεξεργάζεται, με τρόπο εμπιστευτικό και χωρίς κανέναν έλεγχο, πληροφορίες παντός είδους, κυρίως πολιτικές, οικονομικές και στρατιωτικές, οι οποίες παραβιάζουν κατάφωρα το θεμελιώδες δικαίωμα σεβασμού της ιδιωτικής ζωής που καθιερώθηκε στο άρθρο 8 της Ευρωπαϊκής Σύμβασης των Δικαιωμάτων του Ανθρώπου και στο άρθρο 6 της Συνθήκης για την Ευρωπαϊκή Ένωση, για αυτό και επιβάλλεται η πλήρης εξάρθρωση αυτού του δικτύου παγκόσμιας κλίμακας για την παρακολούθηση των επικοινωνιών.
<P>
Αν και η έκθεση προβλέπει ορισμένα μέτρα για την ανάπτυξη συστημάτων και την έγκριση πρακτικών προστασίας, κυρίως της ιδιωτικής ζωής, απέναντι στο σύστημα αυτό (και σε άλλα παρόμοια συστήματα) και αναφέρει μέτρα συνεργασίας μεταξύ των κρατών μελών (αναγκαστικά σε δικαστικό επίπεδο και όχι σε επίπεδο συλλογής πληροφοριών, με βάση μία κατά περίπτωση ανάλυση, υπό τον έλεγχο των δικαστηρίων), ή ακόμη μέτρα ελέγχου σχετικά με τα συστήματα πληροφόρησης, κυρίως σε επίπεδο εθνικών κοινοβουλίων, αυτό που διαφαίνεται είναι ότι το σύστημα θα συνεχίσει να υπάρχει και μπορεί να δημιουργηθεί ένα σύστημα πληροφόρησης σε επίπεδο ΕΕ ενσωματωμένο στην ΚΕΠΠΑ και στην ΚΕΠΑΑ, πράγμα που είναι επίσης απαράδεκτο.
<P>
Είναι ακατανόητο το γεγονός ότι, στο πλαίσιο των συμπερασμάτων της έκθεσης, δεν ζητήθηκε καν από το Ηνωμένο Βασίλειο να αποχωρήσει από το σύστημα Echelon και από τη Γερμανία να κλείσει τη βάση παρακολούθησης που είναι τοποθετημένη στο έδαφός της. Είναι λυπηρό το γεγονός ότι η ΕΕ ανησυχεί περισσότερο για τη βιομηχανική κατασκοπία παρά για τις παρακολουθήσεις των επικοινωνιών των ατόμων και αντιμετωπίζει με ελαφρότητα το γεγονός ότι σε κάποια κράτη μέλη υπάρχει ένα σύστημα κατασκοπίας άλλων κρατών μελών, με συμμετοχή και ενδεχόμενο έλεγχο τρίτων χωρών, κυρίως των ΗΠΑ.

<SPEAKER ID=165 NAME="Lambert">
. (ΕΝ) Με δεδομένο ότι το Κοινοβούλιο με δική του πρωτοβουλία περιόρισε τη φύση αυτής της έρευνας, τα θετικά σημεία της έκθεσης είναι πολλά. Είμαι ικανοποιημένος που αναγνωρίζεται η ύπαρξη του συστήματος ECHELON και γίνεται αποδεκτή η ανάγκη για διαφανείς διεθνείς συμφωνίες.
<P>
Ωστόσο, υπάρχουν 3 βασικοί λόγοι για τους οποίους ψήφισα κατά της έκθεσης.
<P>
Πρώτον, πιστεύω ότι τα κράτη μέλη που εμπλέκονται στο ECHELON πρέπει να απεμπλακούν από αυτό το σκοτεινό, αντιδημοκρατικό σύστημα - η έκθεση δεν είναι κατηγορηματική ως προς αυτό.
<P>
Δεύτερον, αισθάνομαι ότι η έκθεση αποδέχεται ήρεμα ότι η ΕΕ πρέπει να θέσει σε λειτουργία ένα σύστημα παρακολούθησης στο πλαίσιο της ΚΕΠΠΑ. Πιστεύω ότι η ΚΕΠΠΑ απειλεί ελευθερίες, όπως είναι η ελεύθερη πρόσβαση στις πληροφορίες και το απόρρητο της ιδιωτικής ζωής. Γνωρίζουμε ότι, όποιες και να είναι οι διασφαλίσεις στα χαρτιά, δεν εφαρμόζονται πάντα στην πράξη.
<P>
Τρίτον, οι συνέπειες παρόμοιων συστημάτων για τα μεμονωμένα άτομα δεν είναι σαφείς. Ενώ η έκθεση αναφέρεται εκτενώς στην ανάγκη προστασίας της ιδιωτικής ζωής και στον έλεγχο των μυστικών υπηρεσιών, τι άραγε πρέπει να κάνουν τα μεμονωμένα άτομα; Δεν μπορεί πλέον να υπάρξει καμία εμπιστευτική επικοινωνία. Στο θέμα αυτό, δεν δίνεται καμία πραγματική απάντηση.
<P>
Για το λόγο αυτό, δεν μπορώ να υποστηρίξω την έκθεση.

<SPEAKER ID=166 LANGUAGE="FR" NAME="Marchiani">
. (FR) Η κύρια συνέπεια της ογκώδους έκθεσης του κ. Schmid είναι να μας κάνει να λησμονήσουμε την αρχική ερώτηση.
<P>
Στην πράξη, ούτε το ταλέντο του εισηγητή, ούτε η πολιτισμένη συμπεριφορά του προέδρου της επιτροπής δεν μπορούν να μας κάνουν να λησμονήσουμε ότι ο στόχος της τακτικής που ακολουθήθηκε κατά τη διάρκεια των εργασιών ήταν να αποσπάσει την προσοχή μας από την ουσία της υπόθεσης και να μας οδηγήσει σε μια γενική συζήτηση στο πλαίσιο της οποίας έγινε λόγος, από τις ηθικές κρίσεις για τις δραστηριότητες των μυστικών υπηρεσιών μέχρι τις αβέβαιες εκτιμήσεις για τα βιομηχανικά συγκροτήματα, για όλα και για όλους εκτός από το Echelon και αυτούς που συμβάλλουν στη λειτουργία του.
<P>
Τα ουσιαστικά αυτά ερωτήματα - σε μία ιδιαίτερα κρίσιμη περίοδο για την οικοδόμηση της Ευρώπης - έπρεπε να τύχουν καλύτερης μεταχείρισης, αντί να αποσιωπηθούν τόσο εκνευριστικά. Οφείλουμε επομένως να τα θέσουμε εκ νέου.
<P>
Πρώτον, στο μέτρο που έχει αποδειχθεί η συμμετοχή των κρατών μελών της Ευρωπαϊκής Ένωσης στο Echelon, στοιχειοθετείται, ναι ή όχι, στο πλαίσιο της υπόθεσης αυτής, παραβίαση της Συνθήκης για την Ευρωπαϊκή Ένωση; Και εάν ναι, τι είδους κυρώσεις προβλέπεται να επιβληθούν;
<P>
Στην έκθεσή σας απαντήσατε θετικά στο πρώτο ερώτημα. Σε τι συμπέρασμα καταλήξατε όμως; Σε κανένα, διότι δεν εξετάσατε καθόλου, ούτε καν για να εξηγήσετε την άρνησή σας να ασχοληθείτε με αυτό, το καυτό αλλά λογικό ζήτημα των κυρώσεων. Μπορούν λοιπόν να αναπνεύσουν με ανακούφιση στο Λονδίνο και στο Βερολίνο, καθώς η παραβίαση των αρχών των Συνθηκών στην οποία προέβησαν δεν επισύρει καμία επίπληξη από το Κοινοβούλιο αυτό, το οποίο σπεύδει, ωστόσο, να καταδικάσει και την παραμικρή προσβολή των αρχών του κράτους δικαίου στις τέσσερις γωνιές του πλανήτη!
<P>
Δεύτερον, εφόσον προκύπτει από τις εργασίες μας ότι η Ευρωπαϊκή Ένωση, σε θέματα άμυνας και ασφάλειας, δεν μπορεί να προβεί σε καμία μεγάλη επιχείρηση χωρίς την υλικοτεχνική υποστήριξη του ΝΑΤΟ, νομιμοποιούμαστε να θέτουμε τις βάσεις για τη σύσταση ευρωπαϊκού συστήματος αντίστοιχου με το Echelon χωρίς να διευκρινίζουμε πρώτα σε πολιτικό επίπεδο τις σχέσεις μεταξύ των ευρωπαϊκών κρατών μελών του Echelon και της Ένωσης και κυρίως τις σχέσεις μεταξύ της Ένωσης και του ΝΑΤΟ;
<P>
Διότι η ουσία της αμηχανίας σας εντοπίζεται εδώ ακριβώς: όσο η ΕΕ εξαρτάται τεχνικά και οικονομικά από το ΝΑΤΟ, η υποτιθέμενη ευρωπαϊκή αλληλεγγύη θα περνά σε δεύτερη μοίρα μπροστά στην αλληλεγγύη της ατλαντικής συμμαχίας, απόρροια του ψυχρού πολέμου, που έρχεται σε αντίθεση με την ύπαρξη μιας ανεξάρτητης κοινής ευρωπαϊκής πολιτικής άμυνας και ασφάλειας.
<P>
Πραγματικά, τελικά, η πλειοψηφία αυτού του Κοινοβουλίου - η ίδια που ενέκρινε προληπτικά μέτρα τύπου "απαρτχάιντ" κατά της νέας κυβέρνησης της Αυστρίας η οποία εκλέχθηκε με δημοκρατικές διαδικασίες, ή που εξέτασε σοβαρά το ενδεχόμενο να θέσει υπό επιτήρηση την κυβέρνηση του Σίλβιο Μπερλουσκόνι - αποφεύγει να λάβει μέτρα εναντίον κρατών μελών τα οποία είναι αποδεδειγμένο πλέον ότι συμμετέχουν σε μια δραστηριότητα αντίθετη με τις διατάξεις της Συνθήκης, η οποία θίγει σοβαρά τις ευρωπαϊκές επιχειρήσεις και αποτελεί μόνιμη απειλή για τις ατομικές ελευθερίες. Το λιγότερο που μπορούμε να πούμε είναι ότι υπάρχουν ασφαλώς δύο μέτρα και δύο σταθμά και ότι η κοινή δικαιοσύνη μας επιτρέπει να χαρακτηρίσουμε την υπόθεση αυτή πραγματικό σκάνδαλο.
<P>
Ωστόσο, για μια φορά, θα μπορούσαμε, πέρα από τα πραγματικά προβλήματα που δημιουργεί το Echelon, να προβούμε σε ουσιαστική συζήτηση όσον αφορά τις βάσεις και τους στόχους του ευρωπαϊκού οικοδομήματος: θα μπορούσαμε να προσπαθήσουμε να κατανοήσουμε τα ευρωπαϊκά έθνη όπως είναι, με την ιστορία τους και τα πιστεύω τους. Θα μπορούσαμε να αναρωτηθούμε σχετικά με το είδος της Ευρώπης που επιθυμούμε να οικοδομήσουμε.
<P>
Η απάντηση που δίδεται λοιπόν - αυτή μιας Ευρώπης στην οποία κυριαρχεί η αβεβαιότητα και τα υπονοούμενα και η οποία υποτάσσεται με δειλία στις επιταγές του πιο δυνατού - είναι από πολλές απόψεις, τελείως απογοητευτική.

<SPEAKER ID=167 LANGUAGE="NL" NAME="Meijer">
. (NL) Πριν από λίγα χρόνια είχε διαψευσθεί κατηγορηματικά η ύπαρξη του Echelon. Η οργάνωση αυτή ήταν μυστική. Μία οργάνωση είναι μυστική ακριβώς για να μην γνωρίζει ο κόσμος ότι υφίσταται. Τέτοιες μέθοδοι αντιβαίνουν φυσικά απόλυτα στο δημοκρατικό σύστημα, στη διαφάνεια, στους πολιτικούς ελέγχους και την προστασία του ατόμου. Αποτελεί ένα σημαντικό βήμα προόδου το γεγονός ότι αναγνωρίζεται τώρα δημόσια πως ένα κράτος μέλος της Ευρωπαϊκής Ένωσης συνεργάζεται εδώ και χρόνια με τις Ηνωμένες Πολιτείες, την Αυστραλία και τη Νέα Ζηλανδία σε παγκόσμια κατασκοπεία η οποία μπορεί να αποβεί εις βάρος ατόμων, οργανώσεων και επιχειρήσεων εντός της ΕΕ. Η έκθεση δεν συνάγει δυστυχώς κανένα συμπέρασμα από τη κατάσταση αυτή. Θεωρεί φυσικό το γεγονός ότι ως συνέπεια της έκβασης του Δεύτερου Παγκοσμίου Πολέμου, με τον δεσπόζοντα ρόλο των Ηνωμένων Πολιτειών στη Δυτική Ευρώπη, συνήφθησαν τέτοιες συμφωνίες οι οποίες εξακολουθούν να ισχύουν. Το λογικό συμπέρασμα θα ήταν ότι το Ηνωμένο Βασίλειο οφείλει να επιλέξει μεταξύ της συμμετοχής του στην ΕΕ και αυτής στο Echelon, ότι η συνεργασία κρατών της ΕΕ με το σύστημα αυτό τιμωρείται και ότι θα πρέπει να καταργηθούν ανάλογα κατασκοπευτικά συστήματα άλλων κρατών μελών και να μην γίνονται πλέον παρακολουθήσεις τηλεφωνικών συνδιαλέξεων. Εξαιτίας της παθητικής στάσης της πλειοψηφίας των δύο τρίτων του Κοινοβουλίου νομιμοποιούμε την Ευρώπη των παρακολουθήσεων. Εγώ όμως δεν συμφωνώ.

<SPEAKER ID=168 NAME="Muscardini">
. (ΙΤ) Ψήφος κατά, με την πιο έντονη αγανάκτηση: δεν φανταζόμασταν ποτέ ότι θα αποτελούσαμε στόχο κατασκοπείας ως Ευρωπαίοι, ως ελεύθεροι πολίτες, ως οικονομικές επιχειρήσεις, όχι μόνο από τους συμμάχους μας στο ΝΑΤΟ, αλλά ακόμα και από τους ευρωπαίους μας εταίρους.
<P>
Η συμπεριφορά του Ηνωμένου Βασιλείου θα χρειαζόταν ξεχωριστή έρευνα, για να κατανοήσουμε σε βάθος όχι μόνο τις ευθύνες της κυβέρνησης, αλλά και ποιο ευρωπαϊκό αίσθημα συνδέει το Ηνωμένο Βασίλειο με την υπόλοιπη Ευρωπαϊκή Ένωση και αν υπάρχουν όντως αυτό το αίσθημα και αυτή η πολιτική βούληση.
<P>
Αναρωτιόμαστε τα εξής: αφού υπάρχει αυτό το σύστημα κατασκοπείας, γιατί δεν χρησιμοποιήθηκε για να αποτρέψει τις βιαιότητες που εκδηλώθηκαν κατά τη διάρκεια των διεθνών Συνόδων Κορυφής, με τελευταίες το Γκέτεμποργκ και τη Γένοβα; Έχει την πρόθεση να καταλύσει το σύστημα ή να το καταστήσει δημοκρατικά επωφελές για όλους, έτσι ώστε να έχουμε και παγκοσμιοποίηση των προσωπικών σκέψεων; Τι θα πουν η Αγγλία, αλλά και η Γερμανία στους ευρωπαίους πολίτες για να εξηγήσουν την προδοσία τους; Είναι δυνατόν η επιβράδυνση της ευρωπαϊκής συνοχής, όλο και πιο ισχνής πολιτικά και πολιτιστικά και αδύναμης οικονομικά, να εξαρτάται και από τις ειδήσεις που λαμβάνονται και εκπέμπονται μέσω του ECHELON;
<P>
Είναι σημαντικές ερωτήσεις, για τις οποίες θα ήταν σκόπιμη μια εξεταστική επιτροπή.

<SPEAKER ID=169 LANGUAGE="FR" NAME="Souchet">
. (FR) Η αντίρρησή μου για το σχέδιο που εκπονήθηκε βάσει της έκθεσης της προσωρινής επιτροπής του Κοινοβουλίου μας σχετικά με το σύστημα παρακολούθησης της επικοινωνίας Echelon πηγάζει από δυο βασικούς λόγους.
<P>
Απ' τη μια πλευρά, η πρόταση συνθήκης μεταξύ Ευρωπαϊκής Ένωσης και Ηνωμένων Πολιτειών δεν φαίνεται να είναι σωστή αφού, πέραν των καλών προθέσεων, κινδυνεύει να μην αποφέρει πρακτικό αποτέλεσμα. Αντίθετα, αν το Echelon μπορεί να αποτελέσει, όπως διατείνονται οι θεμελιωτές του, αποτελεσματικό πολυμερές όργανο στη μάχη ενάντια στο οργανωμένο έγκλημα, την τρομοκρατία, τη διακίνηση ναρκωτικών και όπλων, καθώς και το ξέπλυμα χρημάτων, αυτό που πρέπει να υπογραφεί με τις Ηνωμένες Πολιτείες δεν είναι μια συνθήκη καλών αμοιβαίων προθέσεων. Αυτό που χρειάζεται να διαπραγματευτούμε είναι η δυνατότητα για κάθε κράτος που επιθυμεί να συμμετέχει σε μια ενεργή διεθνή συνεργασία να προσχωρεί στο σύστημα Echelon το οποίο, κατ' αυτόν τον τρόπο, θα καταστεί ένα σύστημα ανοικτό.
<P>
Από την άλλη πλευρά, το σχέδιο ψηφίσματος είναι πρόφαση για να θιγούν πολλά και διάφορα θέματα παντελώς άσχετα με το πραγματικό αντικείμενο της προσωρινής επιτροπής. Στο επίκεντρο του ετερόκλητου αυτού συνοθυλεύματος εισχώρησε, στο σημείο 5, η φεντεραλιστική εμμονή να προσδώσει η επόμενη ΔΚΔ χαρακτήρα αναγκαστικού δικαίου στον Χάρτη των Θεμελιωδών Δικαιωμάτων προκειμένου να αποτελέσει νομική βάση για προσφυγές, λες και η προστασία που εξασφαλίζεται σήμερα τόσο από τα εθνικά Συντάγματα όσο και από τις διακηρύξεις των ανθρώπινων δικαιωμάτων σε παγκόσμιο και ευρωπαϊκό επίπεδο είναι άκυρη και αναποτελεσματική. Πρόκειται για πραγματική καταστρατήγηση της συζήτησης σχετικά με το Echelon που δεν μπορεί να γίνει αποδεκτή.

<SPEAKER ID=170 NAME="Vattimo">
. (ΙΤ) Η ιταλική σοσιαλιστική αντιπροσωπεία και άλλοι σοσιαλιστές συνάδελφοι, ιδίως Γάλλοι, δήλωσαν αποχή από την τελική ψηφοφορία για την έκθεση Schmid. Αυτό έκανα και εγώ, και επιθυμώ να διευκρινίσω τα αίτια της ψήφου μου, που έχω βάσιμους λόγους να πιστεύω ότι οι συνάδελφοι τα συμμερίζονται.
<P>
Βρίσκω απολύτως ακατανόητο, για να μην πω σκανδαλώδες, το γεγονός ότι το Ευρωπαϊκό Κοινοβούλιο, και ιδιαίτερα η Ομάδα ΕΣΚ στην οποία ανήκω, απέρριψε μεταξύ των άλλων ορισμένες τροπολογίες - τις είχα επισημάνει στην παρέμβασή μου κατά τη διάρκεια της συζήτησης: τις αριθ. 16, 17, 18, 19 και 22 - που είχαν σαφή σκοπό να υπογραμμίσουν ότι οι μαζικές και αδιάκριτες παρακολουθήσεις του τύπου αυτών που εφαρμόζει το ECHELON αποτελούν κατάφωρη παραβίαση των ανθρωπίνων δικαιωμάτων που αναγνωρίζονται από την ΕΣΔΑ και από άλλες διεθνείς συμβάσεις. Απορρίπτοντας αυτές τις τροπολογίες, με τη συμφωνία της πλειοψηφίας των σοσιαλιστών, το Κοινοβούλιο παραδέχθηκε σιωπηρά - ίσως χωρίς να το συνειδητοποιεί πλήρως - ότι από εδώ και εμπρός οι ιδιωτικές επικοινωνίες των ευρωπαίων πολιτών θα μπορούν να παρακολουθούνται από το ECHELON και άλλα παρόμοια συστήματα είκοσι τέσσερις ώρες το εικοσιτετράωρο, χωρίς κανένα σεβασμό των αρχών της νομιμότητας και της αναλογικότητας που κατοχυρώνονται από την ΕΣΔΑ και από τον Χάρτη των Θεμελιωδών Δικαιωμάτων μας. Ελπίζω ότι το Συμβούλιο και η Επιτροπή, όργανα πιο ευαίσθητα απέναντι στην απαίτηση σεβασμού των αρχών που κατοχυρώνονται από τις Συνθήκες, θα διορθώσουν αυτήν την επικίνδυνη εκτροπή.
<P>
(Η συνεδρίαση διακόπτεται στις 13.43 και επαναλαμβάνεται στις 15.00)

<CHAPTER ID=6>
Συμπεράσματα της συνόδου της G8 στη Γένοβα
<SPEAKER ID=171 NAME="Πρόεδρος">
Η ημερήσια διάταξη προβλέπει τη συζήτηση των δηλώσεων του Συμβουλίου και της Επιτροπής σχετικά με τα συμπεράσματα της συνόδου της G8 στη Γένοβα.
<P>
Κυρία Υπουργέ, σας δίνω τον λόγο εξ ονόματος της προεδρευούσης του Συμβουλίου.

<SPEAKER ID=172 LANGUAGE="NL" NAME="Neyts-Uyttebroeck">
. (NL) Κυρία Πρόεδρε, κύριε Επίτροπε, κυρίες και κύριοι βουλευτές, από τα τέλη του 1999 γίνονται μαζικές διαδηλώσεις σε κάθε σημαντική διεθνή διοργάνωση. Με την ευκαιρία υπουργικής συνόδου του Παγκόσμιου Οργανισμού Εμπορίου, του ΔΝΤ ή της Παγκόσμιας Τράπεζας και του World Economic Forum στο Νταβός είδαμε να συρρέουν διαδηλωτές από κάθε σημείο του ορίζοντα.
<P>

<P>
Από τα τέλη του 2000 αποτελούν και οι σύνοδοι του Ευρωπαϊκού Συμβουλίου αντικείμενο μαζικών διαδηλώσεων διαμαρτυρίας. Σας θυμίζω τη Νίκαια και το Γκέτεμποργκ. Η πρόσφατη Σύνοδος των G8 στη Γένοβα αποτέλεσε την πιο πρόσφατη εκδήλωση μαζικών διαδηλώσεων. Εάν οι διαδηλώσεις αυτές είχαν διεξαχθεί ειρηνικά, το μόνο που θα έπρεπε να μας απασχολεί θα ήταν πώς να απαντήσουμε στις ερωτήσεις και τις ανησυχίες που εξέφρασαν οι διαδηλωτές και όσοι τους υποστηρίζουν. Δυστυχώς όμως οι διαδηλώσεις στη Νίκαια, το Γκέτεμποργκ και τη Γένοβα συνοδεύτηκαν από έντονη βία. Πέρα από τα προβλήματα που προκλήθηκαν για τους κατοίκους των πόλεων στις οποίες πραγματοποιήθηκαν οι εκδηλώσεις αυτές, πέρα από τις υλικές ζημιές σε κτίρια και αγαθά, τραυματίστηκαν δυστυχώς άνθρωποι και - ακόμη χειρότερο - έχασαν τη ζωή τους δύο διαδηλωτές.
<P>
Παρόλο που είμαστε διατεθειμένοι να προβούμε σε εποικοδομητικό διάλογο με τις κύριες ομάδες τις κοινωνίας, με τις ΜΚΟ, με όλους όσους εκφράζουν ειρηνικά τις ανησυχίες τους για την παγκοσμιοποίηση, απορρίπτουμε και καταδικάζουμε τη βία η οποία αμαύρωσε τις πρόσφατες διαδηλώσεις.
<P>
Κυρία Πρόεδρε, κυρίες και κύριοι, η Ευρωπαϊκή Ένωση οφείλει να δώσει διπλή απάντηση στα γεγονότα που μόλις υπενθύμισα.
<P>
Από τη μια πλευρά, οφείλει να προλαμβάνει οποιασδήποτε μορφής βία, προκειμένου να διατηρεί τον χώρο της ελευθερίας, της ασφάλειας και της δικαιοσύνης, δηλαδή την Ένωση, όχι μόνο νομικά, αλλά και εν τοις πράγμασι.
<P>
Πέραν αυτής της ουσιαστικής μέριμνας, οφείλει επίσης να απαντά στις ανησυχίες και τις ερωτήσεις που εκφράζουν όσες και όσοι διαδηλώνουν. Όπως σίγουρα γνωρίζετε, το Συμβούλιο Δικαιοσύνης και Εσωτερικών Υποθέσεων ενέκυψε στο πρώτο θέμα μετά τη συνεδρίαση της 13ης Ιουλίου, ενώ στις 16 του ίδιου μηνός, το Συμβούλιο Γενικών Υποθέσεων ενέκυψε στο δεύτερο ερώτημα.
<P>
Το Συμβούλιο Υπουργών Δικαιοσύνης και Εσωτερικών τάχθηκε υπέρ μιας στενότερης διεθνούς συνεργασίας βασισμένης στα υφιστάμενα νομικά όργανα και μέσω οργάνων όπως οι διατάξεις της Σύμβασης για την εφαρμογή της Συμφωνίας του Σένγκεν και η κοινή δράση της 26ης Μαΐου 1997 σχετικά με τη συνεργασία στον τομέα της δημόσιας τάξης και ασφάλειας.
<P>
Έτσι κι αλλιώς, όπως και να' ναι, η ευθύνη της τήρησης της δημόσιας τάξης στο έδαφος των κρατών μελών της Ένωσης ανήκει στην αποκλειστική αρμοδιότητα των αρχών του κάθε κράτους μέλους.
<P>
Το Συμβούλιο δεν δικαιούται να λάβει θέση σ' ένα θέμα για το οποίο η Συνθήκη δεν του παραχώρησε αρμοδιότητα. Θέλω να διαβεβαιώσω το Κοινοβούλιο ότι η χώρα μου θα έχει οδηγό την έγνοια για πρόληψη μάλλον και όχι για καταστολή.
<P>
Το Συμβούλιο Γενικών Υποθέσεων υπογράμμισε, παραθέτω, "ότι είναι απαραίτητο για την Ευρωπαϊκή Ένωση και τις δημοκρατικά εκλεγμένες κυβερνήσεις της να ερμηνευθεί η πολιτική διάσταση της παγκοσμιοποίησης και να δοθεί απάντηση στις ανησυχίες που προκαλεί για την ικανοποιητική διαχείριση των τρεχουσών διαρθρωτικών αλλαγών, με σκοπό να συμβάλει στην πολιτική, κοινωνική και οικονομική πρόοδο της διεθνούς κοινότητας" .
<P>
Μέσα σ' αυτό το πλαίσιο, συνεχίζω να παραθέτω, "οι υπουργοί κρίνουν χρήσιμο να συνεχιστεί ο εποικοδομητικός διάλογος με τους κοινωνικούς εταίρους, τις ΜΚΟ και τους λοιπούς εκπροσώπους της κοινωνίας των πολιτών σχετικά με την παγκοσμιοποίηση και τις επιπτώσεις της. Τα κοινοβούλια πρέπει να συμμετάσχουν σ' αυτό τον διάλογο. Η Επιτροπή και το Συμβούλιο θα δημοσιεύσουν μια λεπτομερέστατη επιχειρηματολογία για τον ήδη θετικό ρόλο που η Ευρωπαϊκή Ένωση διαδραματίζει σ' αυτόν τον τομέα. Το Συμβούλιο εκτιμά ότι η πολιτική συζήτηση για την παγκοσμιοποίηση και ο διάλογος με την κοινωνία των πολιτών αποτελεί για την Ευρωπαϊκή Ένωση καθήκον που πρέπει να επιτελέσει ούτως ώστε να επηρεαστούν οι επιπτώσεις της παγκοσμιοποίησης και να μπορέσουμε να επωφεληθούμε πλήρως από τα πλεονεκτήματά της. Το Συμβούλιο τονίζει την ανάγκη για βαθύτερο διάλογο με τις αναπτυσσόμενες χώρες προκειμένου να ληφθούν υπόψη οι ανησυχίες τους" .
<P>
Η Προεδρία της Ένωσης, κυρία Πρόεδρε, δείχνει ιδιαίτερο ενδιαφέρον γι' αυτά τα ερωτήματα και, μέσα στις επόμενες εβδομάδες, ο βέλγος πρωθυπουργός Guy Verhofstadt θα δημοσιεύσει τις προσωπικές του ιδέες σε μία ανοικτή επιστολή που θα διαδοθεί ευρύτατα.
<P>
(NL) Όπως και άλλα μέλη του Ευρωπαϊκού Κοινοβουλίου ανήκω και εγώ στη γενιά που μόλις τελείωνε τις σπουδές της και άρχιζε να εργάζεται όταν ξεσπούσε μία θύελλα διαμαρτυριών η οποία είχε μεταφερθεί εν μέρει από τις Ηνωμένες Πολιτείες, είχε όμως έντονα ευρωπαϊκά χαρακτηριστικά. Η παράδοση κάνει λόγο για το μαγικό 1968. Οι εκδηλώσεις διαμαρτυρίας είχαν όμως αρχίσει να σιγοβράζουν πολλά χρόνια πριν και διήρκεσαν ακόμα μερικά χρόνια. Ήταν συναρπαστικοί καιροί, γεμάτοι ιδέες, προτάσεις και πράξεις. Χαίρομαι που έζησα αυτή την εποχή.
<P>
Θυμάμαι επίσης και πόσο ντρεπόμουνα τότε για λογαριασμό όλων εκείνων που είχαν τότε την ηλικία που έχω σήμερα και ισχυριζόντουσαν ότι τάχα μας υποστηρίζουν και ότι μας καταλαβαίνουν απολύτως και συμφωνούν ανεπιφύλακτα μαζί μας. Δεν θα διαπράξω το ίδιο σφάλμα, δηλώνω όμως σαφώς, εξ ονόματος της Προεδρίας, αλλά και προσωπικά, ότι η διαμαρτυρία είναι καθεαυτή μία καλή ενέργεια. Η μοναδική σκέψη (pensιe unique), όποια και αν είναι, δεν μπορεί να παραμείνει καρποφόρος για μεγάλο διάστημα. Και η Ιστορία δεν σταματάει ποτέ ό,τι κι αν έλεγαν ο Μαρξ, ο Ένγκελς και πολύ αργότερα ο Φουκουγιάμα.
<P>

<P>
Ως Πρόεδρος του Συμβουλίου δεν θα ήθελα να υπεισέλθω σε ιδεολογική ανάλυση. Θα ήθελα ωστόσο να υπογραμμίσω ότι ο έλεγχος και η επιβολή τάξης στην παγκοσμιοποίηση αποτελούν ακριβώς καθήκον των διεθνών, και ιδιαίτερα των παγκόσμιων οργανισμών και ότι η Ευρωπαϊκή Ένωση αποτελεί εξαιρετικό παράδειγμα τέτοιας οργάνωσης. Είναι λοιπόν περίεργο το γεγονός ότι οι δυνάμεις που εκφράζουν τη διαμαρτυρία τους αγωνίζονται ακριβώς κατά τέτοιων οργανώσεων και οργανισμών. Ο Παγκόσμιος Οργανισμός Εμπορίου για παράδειγμα δεν οργανώνει την οικονομική και εμπορική αναρχία όπως φαίνεται να πιστεύουν ορισμένοι. Οργανώνει και ρυθμίζει το εμπόριο, καθορίζει κανόνες οι οποίοι ισχύουν για όλους και λειτουργεί στη βάση της ομοφωνίας όλων των κρατών μελών του, τα οποία σήμερα είναι περισσότερα από 140.
<P>
(FR) Κυρίες και κύριοι, θα ήταν απρεπές να ισχυριστούμε ότι η παγκοσμιοποίηση του εμπορίου, της βιομηχανικής παραγωγής και της νομισματοποίησης της οικονομίας παρουσιάζουν μόνο πλεονεκτήματα. Θα ήταν λάθος να επιβεβαιώσουμε ότι η εμφάνιση και η ανάπτυξη των νέων τεχνολογιών έκαναν μόνο καλό. Πρέπει να αναγνωρίσουμε ότι αυτές οι εξελίξεις προκαλούν νέους διαχωρισμούς, νέους αποκλεισμούς. Στον παλιό διαχωρισμό μεταξύ φτωχών και πλούσιων, είτε αφορά άτομα είτε έθνη, προστίθεται, στο επίκεντρο των κοινωνιών μας και μεταξύ των παγκόσμιων διαχωρισμών, ο διαχωρισμός μεταξύ εκείνων που έχουν πρόσβαση στις νέες τεχνολογίες και εκείνων που δεν έχουν ή που στερούνται της βασικής κατάρτισης για να τις χρησιμοποιήσουν. Στο μέτρο που η αμφισβήτηση θέτει όλα αυτά τα ερωτήματα, εμείς πρέπει να δώσουμε απαντήσεις. Στο μέτρο που η συζήτηση είναι ιδεολογική, για παράδειγμα στο μέτρο που η αμφισβήτηση επιτίθεται στον καπιταλισμό, είναι προφανές ότι οι απαντήσεις θα ποικίλλουν ανάλογα με τις αντίστοιχες ιδεολογικές μας θέσεις.
<P>
Αντίθετα, αυτό που μου φαίνεται αδιαμφισβήτητο, πέραν των ιδεολογικών διαχωρισμών, είναι το ζήτημα της χαλιναγώγησης της παγκοσμιοποίησης. Πώς να επωφεληθούμε από αυτή με τον καλύτερο δυνατό τρόπο; Πώς να μειώσουμε τις ζημίες που προκαλεί; Πώς να αποφύγουμε τον αποκλεισμό και να επιτρέψουμε στους περισσότερους να επωφεληθούν των πλεονεκτημάτων της; Οι κοινωνίες μας και, κυρίως, τα πολιτικά συστήματα των κοινωνιών μας είναι αυτά που καλούνται να δώσουν τις απαντήσεις. Πέρα απ' τους απαραίτητους κανόνες για την πλαισίωσή της, η παγκοσμιοποίηση απαιτεί μια θεληματική πολιτική των μελών της διεθνούς κοινότητας για τη διατήρηση της ειρήνης παγκοσμίως, το καλύτερο μοίρασμα των οφελών από την ανάπτυξη του παγκόσμιου εμπορίου, τον μεγαλύτερο σεβασμό των αρχών της δικαιοσύνης, της δημοκρατίας και του σεβασμού των δικαιωμάτων του ανθρώπου.
<P>
Οι διεθνείς οργανώσεις και, ειδικότερα, τα Ηνωμένα Έθνη πρέπει, σ' αυτό το πλαίσιο, να διαδραματίσουν τον ρόλο που είχε προβλέψει ο ιδρυτής τους. Η Ευρωπαϊκή Ένωση είναι ιδιαίτερα καλά εξοπλισμένη για να αντιμετωπίσει την παγκοσμιοποίηση. Αποτελεί κατά κάποιο τρόπο το προμήνυμα σε ευρωπαϊκή κλίμακα ενός προτύπου διάταξης της παγκοσμιοποίησης. Η Ένωση μπόρεσε να συνδυάσει την υλοποίηση μιας εσωτερικής αγοράς και την τήρηση κανόνων σχετικά με την κοινωνική ισότητα και το περιβάλλον. Είναι, αν θέλετε, ένα υπόδειγμα του είδους. Το ότι αποτελεί τον κύριο προνομιούχο στόχο των αμφισβητήσεων, είναι άλλο ένα παράδοξο. Η Ευρωπαϊκή Ένωση και τα όργανά της έχουν να επιτελέσουν ένα τεράστιο έργο διασαφήνισης. Σας είπα ότι σκοπεύαμε να καταπιαστούμε με αυτό, αλλά μπορούμε να το κάνουμε μόνο μέσα σε κλίμα ειρηνικό που στερείται βίας.
<P>
(Χειροκροτήματα)

<SPEAKER ID=173 LANGUAGE="EN" NAME="Vitorino">
. (EN) Κυρία Πρόεδρε και αξιότιμα μέλη του Σώματος, με χαρά παρουσιάζω εξ ονόματος του Προέδρου της Επιτροπής μία έκθεση για τη διάσκεψη κορυφής της G7/G8 στη Γένοβα.
<P>
Από τις 20 έως 22 του περασμένου Ιουλίου, ο Πρόεδρος της Επιτροπής συμμετείχε στη διάσκεψη κορυφής της G7/G8, μαζί με τον Πρόεδρο του Ευρωπαϊκού Συμβουλίου, Guy Verhofstadt.
<P>
Κατά τη διάσκεψη λήφθηκαν ορισμένες σημαντικές αποφάσεις. Ωστόσο, η προσοχή των περισσότερων μέσων ενημέρωσης εστιάστηκε στα γεγονότα που έλαβαν χώρα έξω από τη διάσκεψη, στους δρόμους της πόλης. Τα γεγονότα αυτά επιβεβαίωσαν την ανάγκη συμμετοχής της Ομάδας των 8 σε ειλικρινή διάλογο με την κοινωνία των πολιτών και με τις μη συμμετέχουσες χώρες.
<P>
Οι διαδηλωτές πρέπει να έχουν την ευκαιρία να εκφράσουν την άποψή τους. Πρόκειται για αναφαίρετο δικαίωμα που όχι μόνο είναι εγγυημένο από το νόμο, αλλά και υποστηρίζεται στην πράξη. Ο κόσμος ανησυχεί ειλικρινά για διάφορες πτυχές της παγκοσμιοποίησης και πρέπει να δώσουμε προσοχή στις ανησυχίες του.
<P>
Ωστόσο, η βία παραμορφώνει κάθε διαμαρτυρία, ακόμα και αν πραγματοποιείται για υψηλούς σκοπούς. Δεν μπορούμε να επιτρέψουμε την αντιμετώπιση ειρηνικών διαδηλωτών που εκφράζουν ειλικρινείς φόβους και ανησυχίες με τον ίδιο τρόπο που αντιμετωπίζονται άτομα που διαπράττουν βιαιοπραγίες.
<P>
Για την καταπολέμηση της βίας, είτε στο Γκέτεμποργκ είτε στη Γένοβα, πρέπει να ενισχύσουμε την ευρωπαϊκή συνεργασία στον τομέα του νόμου και της τάξης. Το Συμβούλιο Υπουργών Δικαιοσύνης και Εξωτερικών Υποθέσεων συζήτησε τα θέματα αυτά στα τέλη Ιουλίου, και τα γεγονότα στη Γένοβα δείχνουν πόσο επείγουσα είναι η ανάγκη ανάληψης δράσης.
<P>
Θα ήθελα, ωστόσο, να υπενθυμίσω σε όλους σας ότι σύμφωνα με το άρθρο 33 της Συνθήκης, η βασική ευθύνη για τη διαφύλαξη του νόμου και της τάξης εναπόκειται στα κράτη μέλη. Τα κράτη μέλη αναγνωρίζουν, εντούτοις, ότι απαιτείται καλύτερη συνεργασία μεταξύ διωκτικών και δικαστικών αρχών για τη διαφύλαξη της δημόσιας τάξης κατά τις συναντήσεις του Ευρωπαϊκού Συμβουλίου και σε παρόμοια γεγονότα. Οι αποφάσεις του Συμβουλίου Υπουργών Δικαιοσύνης και Εξωτερικών Υποθέσεων βασίστηκαν στις υπάρχουσες δομές και στα υπάρχοντα νομικά όργανα, γεγονός που σημαίνει ότι δεν υπάρχουν συγκεκριμένα όργανα για την αντιμετώπιση αυτών των θεμάτων. Δεν χρειάζεται να αναφέρουμε ότι η Επιτροπή έχει ανέκαθεν τονίσει την ανάγκη να διέπονται όλες οι αστυνομικές και δικαστικές ενέργειες από σεβασμό των πολιτικών και ανθρωπίνων δικαιωμάτων των πολιτών και της νομοθεσίας που προβλέπει την προστασία της ιδιωτικής ζωής και το σεβασμό των πολιτικών ελευθεριών.
<P>
Πρέπει να δώσουμε μια πολιτική απάντηση στους διακόσιες χιλιάδες διαδηλωτές της Γένοβας. Είναι βαθύτατη πεποίθηση της Επιτροπής ότι η ΕΕ θα πρέπει να προωθήσει έναν ενεργό διάλογο με καλόπιστες οργανώσεις που ειρηνικά εξασκούν το δικαίωμά τους να εκφράζουν και να διαδηλώνουν ελεύθερα τη γνώμη τους. Πιστεύουμε ότι το Ευρωπαϊκό Κοινοβούλιο θα πρέπει να διαδραματίσει σημαντικό ρόλο στην προαγωγή αυτού του διαλόγου.
<P>
Οι διαδηλωτές μας ζητούν να ασχοληθούμε με το ολοένα και διευρυνόμενο χάσμα ανάμεσα στο βόρειο και στο νότιο ημισφαίριο του κόσμου μας. Ένα χάσμα που δημιουργήθηκε από την ανισότητα, τη φτώχεια, την αρρώστια και τον πόλεμο. Παρά τις προσπάθειές μας και παρά τα κάποια επιτεύγματά μας τα τελευταία σαράντα χρόνια, οι τραγικές ανισότητες και η κοινωνική αδικία παραμένουν και έχουμε ακόμα πολύ δρόμο μπροστά μας μέχρι να ξεπεραστούν.
<P>
Πρόκειται για μια πρόκληση όχι μόνο για την Ομάδα των 8, αλλά και για τη δική μας Ευρώπη στα χρόνια και τις δεκαετίες που έρχονται. Η ΕΕ πρέπει να υποστηρίξει εκείνους τους πολιτικούς ηγέτες, ιδιαίτερα στην Αφρική, που βρίσκονται στο πλευρό της δημοκρατίας. Πρέπει να αποτρέψει την παράνομη διακίνηση όπλων ανάμεσα στο Βορρά και στο Νότο. Και πρέπει να θέσει σε εφαρμογή πολιτικές που θα ενισχύσουν την οικονομία των φτωχότερων κρατών. Πολιτικές όπως η πρωτοβουλία "Όλα εκτός από όπλα" , που άνοιξε τις αγορές μας σε προϊόντα από τις λιγότερο ανεπτυγμένες χώρες, αποτελούν ένα καλό παράδειγμα αυτής της προσέγγισης.
<P>
Ευτυχώς, η σημερινή κοινή γνώμη ανησυχεί όλο και περισσότερο για την πορεία της παγκόσμιας κοινότητας, και ο κόσμος αναγνωρίζει ότι η ανισότητα Βορρά-Νότου δεν μπορεί να γίνεται ανεκτή. Η Επιτροπή γνωρίζει καλά την αυξανόμενη σημασία της κοινωνίας των πολιτών και έχει κάθε διάθεση να εντάξει τις οργανώσεις των πολιτών και τις ΜΚΟ στη διαμόρφωση και την εφαρμογή των πολιτικών της ΕΕ.
<P>
Όπως είπε χθες ο Πρόεδρος της Επιτροπής, κατά τη συζήτηση του θέματος της διακυβέρνησης στην ολομέλεια του Σώματος, "η ΕΕ εξακολουθεί να είναι η μόνη σαφής, πρακτική και δημοκρατική απάντηση στην παγκοσμιοποίηση" . Έχει συνεπώς ζωτική σημασία τα ευρωπαϊκά όργανα να λειτουργούν στη βάση πέντε θεμελιωδών αρχών: διαφάνεια, συμμετοχή, δημοκρατικός έλεγχος, αποτελεσματικότητα και συνοχή. Πρέπει να ξεκινήσουμε έναν ανοικτό και συστηματικό διάλογο με την κοινωνία των πολιτών και να ζητήσουμε τη συμμετοχή όλων των ενδιαφερομένων μερών στη διαμόρφωση των πολιτικών της Ένωσης.
<P>
Ουσιαστική σημασία έχει επίσης η ενίσχυση της φωνής και της επιρροής της ΕΕ στον κόσμο, ώστε η Ευρώπη να μπορεί να συμβάλλει περισσότερο στη διεθνή ευημερία και σταθερότητα. Οι πολυμερείς οργανώσεις είναι το κλειδί για τον έλεγχο της παγκοσμιοποίησης, αλλά, φυσικά, τονίζουμε ότι θέλουμε να βοηθήσουμε στη μεταρρύθμιση των πολυμερών οργανώσεων, έτσι ώστε να γίνουν πιο ανοικτές, πιο ελεγχόμενες και πιο δημοκρατικές.
<P>
Στο πλαίσιο αυτό, ένα ιδιαίτερα σημαντικό γεγονός πραγματοποιήθηκε στη Γένοβα - η συνάντηση "προσέγγισης" με ηγέτες διαφόρων μη συμμετεχουσών χωρών. Ήταν μία πολύ χρήσιμη συνάντηση, που επέτρεψε σε σημαντικούς εκπροσώπους χωρών του Νότου να εκφράσουν τις απόψεις τους άμεσα και ειλικρινά και να συζητήσουν ανοικτά διάφορα ζητήματα με τους αρχηγούς κρατών και κυβερνήσεων της Ομάδας των 8. Ως αποτέλεσμα της συνάντησης αυτής, η G8 αποφάσισε να περιλάβει την Αφρική στα βασικά θέματα συζητήσεων στην διάσκεψη κορυφής του επόμενου χρόνου στον Καναδά.
<P>
Η Επιτροπή, από την πλευρά της, μπορεί να είναι ικανοποιημένη από αρκετές από τις αποφάσεις που ελήφθησαν στη Γένοβα. Τα έγγραφα για το εμπόριο, την ασφάλεια των τροφίμων, τις κλιματικές μεταβολές και τις μεταδοτικές ασθένειες, καθώς και η έμφαση που δόθηκε στην Αφρική, αντικατοπτρίζουν σε γενικές γραμμές τις προπαρασκευαστικές παρεμβάσεις της Επιτροπής στη διάσκεψη.
<P>
Σχετικά με το εμπόριο, υπήρξε απόλυτη συμφωνία ως προς την ανάγκη διεξαγωγής ενός νέου γύρου συνομιλιών κατά την υπουργική διάσκεψη στην Ντόχα το Νοέμβριο. Με την ευκαιρία, αναφέρω ότι η άποψη αυτή υπογραμμίστηκε και πάλι την περασμένη εβδομάδα στην Πόλη του Μεξικού.
<P>
Κατά τη συζήτηση για το εμπόριο, ο Πρόεδρος Πούτιν δήλωσε ότι η Ρωσία είναι έτοιμη να ακολουθήσει το παράδειγμα που ανέθεσε η ΕΕ με την πρωτοβουλία της "Όλα εκτός από όπλα" .
<P>
Στη συζήτηση για την ασφάλεια των τροφίμων, η ευρωπαϊκή πλευρά επέμεινε επιτυχώς να συμπεριληφθεί στην τελική ανακοίνωση αναφορά στην αρχή της προφύλαξης.
<P>
Η Ομάδα των 8 είχε μία μακρά συζήτηση για τις κλιματικές μεταβολές, η οποία άνοιξε το δρόμο για τα συμπεράσματα στα οποία κατέληξε η διάσκεψη της Βόννης μερικές ημέρες αργότερα και νομίζω ότι συζητήσατε ήδη τα συμπεράσματα αυτά κατά την παρούσα περίοδο συνόδου.
<P>
Η διάσκεψη παρείχε επίσης την ευκαιρία να εγκαινιαστεί το παγκόσμιο ταμείο για την υγεία. Σκοπός του διεθνούς αυτού ταμείου, το οποίο δεν θα περιοριστεί στις χώρες της Ομάδας των 8, είναι να βοηθήσει στον περιορισμό της φτώχειας, με την αντιμετώπιση των προβλημάτων του AIDS, της ελονοσίας και της φυματίωσης. Η Κοινότητα, από την πλευρά της, έχει δεσμευτεί να διαθέσει 120 εκατομμύρια ευρώ.
<P>
Όπως συμβαίνει πάντα όταν στην προεδρία της Ένωσης βρίσκεται κράτος που δεν είναι μέλος της Ομάδας των 8, η ΕΕ εκπροσωπήθηκε στη διάσκεψη από τον Πρόεδρο του Συμβουλίου και από τον Πρόεδρο της Επιτροπής. Η διπλή αυτή εκπροσώπηση λειτούργησε εξαιρετικά και χαίρομαι που μπορώ να τονίσω το γεγονός αυτό ενώπιον του Σώματος.
<P>
Γνωρίζουμε πολύ καλά ότι ορισμένες πτυχές της διάσκεψης της G8 θα πρέπει να αλλάξουν στο μέλλον και όχι μόνον επιφανειακά. Η Επιτροπή, από την πλευρά της, θα υποστηρίξει την επιστροφή στο αρχικό πνεύμα των διασκέψεων της G8. Μάλιστα, στη Γένοβα ελήφθη κοινή απόφαση για περιορισμό του μεγέθους των αντιπροσωπειών και η διάσκεψη κορυφής που θα διεξαχθεί στον Καναδά τον επόμενο χρόνο θα είναι πολύ πιο απλοποιημένη και - ελπίζουμε - πιο αποτελεσματική.
<P>
(Χειροκροτήματα)

<SPEAKER ID=174 NAME="Tajani">
Κυρία Πρόεδρε, άκουσα με κάποια ικανοποίηση τις παρεμβάσεις του Συμβουλίου και της Επιτροπής, επειδή τελικά αρχίσαμε να αντιμετωπίζουμε το θεμελιώδες θέμα της G8. Αυτές τις εβδομάδες, πράγματι, προσπαθήσαμε να μιλήσουμε για ζητήματα δημόσιας τάξης και θα έχουμε τρόπο να την αντιμετωπίσουμε και αυτή. Μιλήσαμε όμως πολύ λίγο για τα αποτελέσματα, τα οποία θεωρώ θετικά, της συνεδρίασης της Γένοβας όσον αφορά την καταπολέμηση της πείνας στον κόσμο, τη φτώχεια, το AIDS: θετικά αποτελέσματα μιας συνεδρίασης υπό ιταλική καθοδήγηση, που έφερε τελικά τον Πρόεδρο των Ηνωμένων Πολιτειών αντιμέτωπο με τον Πρόεδρο της Ρωσικής Ομοσπονδίας: πράγματα αδιανόητα προηγουμένως, εξ ου και το ισχυρό μήνυμα ειρήνης που προέκυψε από τη συνεδρίαση της G8.
<P>
Θα θέλαμε να είχε ξεκινήσει αυτή η συζήτηση για τα περιεχόμενα της συνεδρίασης στο Ευρωπαϊκό Κοινοβούλιο πριν από τη συνεδρίαση, αλλά δεν τα καταφέραμε, επειδή η πρότασή μας απορρίφθηκε από πολλές κοινοβουλευτικές ομάδες της Αριστεράς. Είμαστε πεπεισμένοι ότι στη G8, για πρώτη φορά, όπως υπενθύμισε ο Επίτροπος Vitorino, υπήρξε στενή αντιπαράθεση επί συγκεκριμένων θεμάτων μεταξύ των ηγετών των πιο εκβιομηχανισμένων χωρών του κόσμου και των ηγετών των αφρικανικών χωρών, κατά την οποία μίλησαν για συγκεκριμένα θέματα και ξεκίνησαν μάλιστα και ένα σχέδιο συνεργασίας σχετικά με την πρόταση για αφρικανική ένωση, η οποία μεταφράστηκε από τις άλλες χώρες σε δράση εταιρικής σχέσης με τις χώρες αυτές. Ξεκίνησε μια δράση για τη μείωση του χρέους 23 χωρών για ποσό 50 δισεκατομμυρίων δολαρίων, το 70% του συνολικού.
<P>
Ανοιξε ο δρόμος για ένα σχέδιο που αποσκοπεί στον εκσυγχρονισμό των χωρών του Τρίτου Κόσμου: αυτό είναι ένα γεγονός πολύ θετικό! Επιτεύχθηκαν συγκεκριμένα, θετικά αποτελέσματα· έπειτα επιδιώχθηκε να αναχθεί η συνεδρίαση της G8 σε θέμα μόνο δημόσιας τάξης. Είναι πολλά που μπορούμε να πούμε για αυτά που συνέβησαν, για τις χειραγωγήσεις που έγιναν ακόμα και στο Ευρωπαϊκό Κοινοβούλιο, το οποίο δεν πρέπει να γίνεται στίβος αντιπαραθέσεων για τα μεγάλα εθνικά θέματα, δεν πρέπει να γίνεται ο χώρος μεταβίβασης των εθνικών αντιπαραθέσεων. Ασφαλώς δεν μπορεί να αμφισβητείται - και πρέπει να το πούμε καθαρά - η παγκοσμιοποίηση με εκδηλώσεις που είναι θεμιτές όταν δεν υπάρχουν πράξεις βίας, αλλά δεν μπορεί να αμφισβητείται η παγκοσμιοποίηση, δεν μπορούν να αμφισβητούνται οι σύνοδοι κορυφής με βίαιες εκδηλώσεις, στις οποίες επεμβαίνει η αστυνομία. Οι έρευνες της ιταλικής δικαιοσύνης δείχνουν ότι υπάρχουν ευθύνες και ευρωπαίων πολιτών της Ένωσης, που ήρθαν στην Ιταλία από το εξωτερικό για να οργανώσουν βίαιες εκδηλώσεις.
<P>
Τελειώνω, κυρία Πρόεδρε, επιβεβαιώνοντας την αλληλεγγύη με τις ιταλικές δυνάμεις της τάξης και τονίζοντας την ανάγκη μεγαλύτερης συνεργασίας μεταξύ των αστυνομικών δυνάμεων, μεταξύ των Υπουργών Εσωτερικών, συνεργασία που ίσως δεν ήταν αρκετή κατά τη συνεδρίαση της G8 και για την οποία θα πρέπει να εργαστούμε πολύ.
<P>
Τέλος, θεωρώ γελοίες τις προτάσεις που εκφράσθηκαν στο Ευρωπαϊκό Κοινοβούλιο να τεθεί η Ιταλία υπό παρακολούθηση, επειδή πιστεύω πως η Ιταλία δεν αξίζει μαθήματα δημοκρατίας από καμία πολιτική δύναμη που εκπροσωπείται στο Κοινοβούλιο.

<SPEAKER ID=175 LANGUAGE="ES" NAME="Barσn Crespo">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, κυρίες και κύριοι, το Ευρωπαϊκό Σοσιαλιστικό Κόμμα αιτήθηκε αυτή τη συζήτηση για δύο λόγους.
<P>
Ο πρώτος είναι γιατί τα συμπεράσματα και οι εργασίες της Συνόδου Κορυφής της G8 επισκιάστηκαν γιατί η συζήτηση στράφηκε στη δημόσια τάξη. Και θα πρέπει να ευχαριστήσω ιδιαίτερα τον κ. Vitorino που μας μίλησε για τα αποτελέσματα μιας συνόδου κορυφής, η ημερήσια διάταξη της οποίας καταρτίστηκε από μια κυβέρνηση, την κυβέρνηση της Ελιάς, στην Ιταλία, που συζητήθηκε στο Ευρωπαϊκό Κοινοβούλιο, κύριε Tajani, εσείς κάνατε δημοτική εκστρατεία, αλλά συζητήθηκε εδώ, και επιπλέον ζητήσαμε ένα ψήφισμα σχετικά με αυτήν τη συζήτηση την οποία αμφισβήτησε και αρνήθηκε το ΕΛΚ. Αδυνατούμε να κατανοήσουμε ότι θέλουν να μιλήσουν και ωστόσο αρνούνται να εκδοθεί ψήφισμα.
<P>
Ωστόσο, κυρίες και κύριοι, εν πάση περιπτώσει, αυτό που θα ήθελα όντως να επισημάνω είναι ότι εμείς είπαμε σαφώς πως ο Πρόεδρος της Επιτροπής και ο Πρόεδρος του Συμβουλίου ήταν στη φωτογραφία της Γένοβας και λυπούμαστε που δεν είχαν τον χρόνο για να παρευρεθούν σε αυτήν τη συζήτηση αν το θεωρούσαν τόσο σημαντικό.
<P>
Και πρέπει να επισημάνω πως έγιναν ορισμένες σημαντικές πρόοδοι. Ο Επίτροπος Vitorino αναφέρθηκε σε αυτές. Θα έλεγα πως δεν υπήρξε σημαντική πρόοδος ως προς την άφεση του χρέους. Το ταμείο για το AIDS, την ελονοσία και τη φυματίωση αποτελεί ένα σημαντικό βήμα, παρότι δεν είναι ακόμη επαρκές. Η Αφρική θα πρέπει να αποτελεί προτεραιότητα, η βούληση ευελιξίας των συμφωνιών TRIPS επίσης, και η πρωτοβουλία "Όλα εκτός από όπλα" , καθώς επίσης η επέκταση του συστήματος γενικευμένων προτιμήσεων, αποτελούν πτυχές για τις οποίες οι Ευρωπαίοι μπορούμε να είμαστε υπερήφανοι και θα πρέπει να τις εκτιμούμε περισσότερο. Επίσης, η σταθερή μας θέση σχετικά με το Κυότο που παρά τη βορειοαμερικανική αντίσταση μας επέτρεψε να επιτύχουμε μια λύση στη Βόννη.
<P>
Πιστεύω ότι ως Κοινοβούλιο πρέπει να ζητήσουμε εξηγήσεις για αυτό και να συζητήσουμε γιατί, επιπλέον, η πολιτική μου οικογένεια, το Ευρωπαϊκό Σοσιαλιστικό Κόμμα, που είναι μέλος της Σοσιαλιστικής Διεθνούς (εμείς είμαστε διεθνιστές και παγκοσμιοποιημένοι από τον 19ο αιώνα), είναι μια οργάνωση με παγκόσμια παρουσία σε 160 χώρες, και δεν είναι μόνο μια οργάνωση λευκών, δηλαδή είναι μια οργάνωση όλων των ηπείρων. Για αυτόν τον λόγο, το θέμα της παγκοσμιοποίησης που πριν δύο χρόνια, στο τελευταίο συνέδριο της Σοσιαλιστικής Διεθνούς στο Παρίσι, οδήγησε σε ένα ψήφισμα σχετικά με τις προκλήσεις της παγκοσμιοποίησης, θα πρέπει να αποτελεί για εμάς ένα μόνιμο στοιχείο της ευρωπαϊκής πολιτικής.
<P>
Τέλος, μια σκέψη σχετικά με τα θέματα δημόσιας τάξης. Η πολιτική μου ομάδα είχε πει από την αρχή ότι αναμένει την ολοκλήρωση της έρευνας που διεξάγεται από το ιταλικό κοινοβούλιο σχετικά με αυτά τα θέματα, γιατί σεβόμαστε το κοινοβούλιο μιας σημαντικής δημοκρατίας που είναι μέλος της Ευρωπαϊκής Ένωσης. Αυτό δεν μας εμποδίζει να δηλώσουμε μια πολύ κριτική θέση σχετικά με τα δικαιώματα των ευρωπαίων πολιτών που περιλαμβάνονται στον Χάρτη των Θεμελιωδών Δικαιωμάτων. Δεν υπάρχουν πολιτικές δημόσιας τάξης που να περιορίζουν τα δικαιώματα εκδήλωσης και έκφρασης, και αυτό το λέω απευθυνόμενος στη βελγική Προεδρία. Αυτό που πρέπει να κάνει μια πολιτική δημόσιας τάξης είναι να εξασφαλίζει αυτά τα δικαιώματα και όχι να τα αναστέλλει. Όπως δεν μπορεί να απαγορευτεί το ποδόσφαιρο όταν καταπολεμείται ο χουλιγκανισμός, έτσι δεν πρέπει να περιορίζονται τα δικαιώματα επειδή υπάρχουν μικροί πυρήνες βανδάλων.
<P>
Ένα τελευταίο αίτημα, κυρία Προεδρεύουσα του Συμβουλίου, κύριε Επίτροπε, κυρίες και κύριοι: η επίκληση της κοινωνίας των πολιτών έχει μετατραπεί σε κάτι τόσο γενικό που είναι σχεδόν αδύνατο να υπάρξει πολιτικός διάλογος χωρίς αναφορά σε αυτήν. Ωστόσο, αυτό που δεν αντιλαμβάνομαι είναι ότι λέγεται ότι θα υπάρξει διάλογος με την κοινωνία των πολιτών και στη συνέχεια τίθεται κόμμα, και λέγεται "και βέβαια με το Κοινοβούλιο επίσης" . Η κοινωνία ανήκει στους πολίτες όταν εκλέγει τους εκπροσώπους της, και συνεπώς, το πρώτο μέλημα του Προεδρεύοντα του Συμβουλίου και του Προέδρου της Επιτροπής, όταν παρευρίσκονται σε αυτές τις συνόδους κορυφής, είναι να έρθουν στο Κοινοβούλιο και να δώσουν εξηγήσεις.

<SPEAKER ID=176 NAME="Procacci">
Κυρία Πρόεδρε, κυρία εκπρόσωπε του Συμβουλίου, κύριε Επίτροπε, τα γεγονότα που συνέβησαν κατά την τελευταία συνεδρίαση της G8 στη Γένοβα μπορούν να μας παρασύρουν να βάλουμε σε δεύτερο πλάνο τα πραγματικά σπουδαία ζητήματα που τίθενται ενώπιόν μας. Γι' αυτό θα σταθώ σ' αυτά τα τελευταία, προσπερνώντας - σημαντικές πάντως - πτυχές, που θα συζητηθούν ωστόσο στην Επιτροπή Ελευθεριών των Πολιτών μας και για τις οποίες είναι σκόπιμο να περιμένουμε τη γνωμοδότηση του ιταλικού Κοινοβουλίου, που έχει συστήσει ειδική εξεταστική επιτροπή. Στο μέλλον, βέβαια, το Ευρωπαϊκό Κοινοβούλιο θα μπορέσει να εξετάσει το ζήτημα εν πλήρη γνώσει των πραγμάτων, αν και ήδη από τώρα μπορεί βέβαια να στηλιτευτεί και να καταδικαστεί κάθε μορφή βίας, από οπουδήποτε και αν προέρχεται, ως μέσο επίλυσης των ζητημάτων.
<P>
Εν τω μεταξύ, είναι απολύτως απαραίτητο να συζητήσει σήμερα το Ευρωπαϊκό Κοινοβούλιο - και ακολούθως παρέχεται μια σαφής πολιτική γραμμή - για τα σπουδαία θέματα της παγκοσμιοποίησης, προσπαθώντας να προσδιορίσει συγκεκριμένους τρόπους διαμόρφωσης της διεργασίας της παγκοσμιοποίησης, έτσι ώστε να την κάνει να έχει απώτερο στόχο την οικοδόμηση ενός νέου, παγκόσμιου ανθρωπισμού, που θα θέτει στο κέντρο της ιστορίας την αξιοπρέπεια του ατόμου αντί για τα μεγάλα οικονομικά συμφέροντα. Με την έννοια αυτή, η παγκοσμιοποίηση, αντί να είναι ένα αναπόφευκτο μέσο δυστυχίας, αποδεικνύεται μια μεγάλη ευκαιρία να μπορέσουν πραγματικά να αλλάξουν οι ισορροπίες του πλανήτη και να παταχθούν οι φοβερές μάστιγες που πλήττουν μεγάλο μέρος της ανθρωπότητας, για τις οποίες στην εποχή που ζούμε κανείς δεν μπορεί να αισθάνεται βέβαιος για την προσωπική του ηθική αθωότητα.
<P>
Αν και λαμβάνουμε υπόψη τις εκτιμητέες για την ανθρωπότητα αποφάσεις που ελήφθησαν στη συνεδρίαση της G8, δεν είναι εύκολο να δεχθούμε την ουσιαστική απροθυμία της να παρέμβει, έστω και μερικώς και βαθμιαία, στο αναπτυξιακό πρότυπο: αυτό είναι το θέμα που παραμένει ουσιαστικά επικεντρωμένο στον καταναλωτισμό και στην αμείλικτη αγορά, αντί σε κοινώς αποδεκτά κριτήρια αλληλεγγύης και συμμετοχής.
<P>
Το θεμελιώδες ζήτημα παραμένει, συνεπώς, η ανεύρεση του πολιτικού και θεσμικού χώρου που θα μπορεί να καθοδηγήσει τις διεργασίες της παγκοσμιοποίησης όντας αποδεκτός από όλους και αυτός δεν μπορεί προφανώς να είναι μόνο η G8. Πρέπει να επισπεύσουμε τις εργασίες μας επ' αυτού του θέματος, για να αποφύγουμε ανεπανόρθωτες βλάβες, επειδή πρέπει να ξεκινήσουμε από την επίγνωση ότι η παγκοσμιοποίηση της πολιτικής, δηλαδή ο δημοκρατικός έλεγχος των διεργασιών της παγκοσμιοποίησης, προχωρά με απελπιστικά αργό ρυθμό σε σχέση με ό,τι συμβαίνει σε άλλους τομείς.
<P>
Δεν υπάρχει σήμερα έτοιμη συνταγή, αλλά κατά τη γνώμη μου θα μπορούσαμε να ξεκινήσουμε από την πρόταση του Νόμπελ Ειρήνης 1996, που βλέπει μία μόνιμη διάσκεψη κορυφής, η οποία θα συγκεντρώνει την Ευρωπαϊκή Ένωση, τη G8, τη Διεθνή Τράπεζα, την ομάδα των 77 αναπτυσσόμενων χωρών, μη κερδοσκοπικές οργανώσεις και επιχειρήσεις, για να ξεκινήσει και να διαχειρίζεται ένα μεγάλο Σχέδιο Μάρσαλ, σε πλανητική κλίμακα, το οποίο θα βασίζεται σε μια κοινώς αποδεκτή καθολική στρατηγική. Κάποιος μιλά για ουτοπία, αλλά για να το πω με τα λόγια του Τόμας Μορ, πατέρα της Ευρώπης μας: "Χωρίς αυτήν, τι θα ήταν η πολιτική μας;"

<SPEAKER ID=177 LANGUAGE="FR" NAME="Lannoye">
Κυρία Πρόεδρε του Συμβουλίου, κύριε Επίτροπε, πιστεύω ότι η διάσκεψη Κορυφής της G8 στη Γένοβα θα αποτελέσει μια σημαντική στιγμή της πολιτικής μας ζωής και, πιθανότατα, θα σηματοδοτήσει μια καμπή της ευρωπαϊκής και παγκόσμιας πολιτικής ζωής, δυστυχώς, όχι με τις δεσμεύσεις που ανέλαβαν από κοινού οι πλουσιότερες χώρες του πλανήτη προκειμένου να αντιμετωπιστούν τα σοβαρά προβλήματα που βιώνουν οι πιο φτωχές χώρες - επισημαίνω ότι οι διαφορές Βορρά-Νότου ουδέποτε ήσαν μεγαλύτερες - αλλά, μάλλον, με την ίδια τη συγκυρία της Συνόδου αυτής.
<P>
Ο κ. Vitorino, δικαιολογημένα, υπενθύμισε έναν ορισμένο αριθμό αποφάσεων ή, εν πάση περιπτώσει,, κατευθύνσεων που συμφωνήθηκαν κατά τη σύνοδο αυτή, πιστεύω όμως ότι δεν πρέπει να τους δώσουμε μια σημασία που δεν έχουν. Είναι αλήθεια ότι υπήρξε μια άτολμη αναγνώριση της κρισιμότητας μιας ελάφρυνσης του χρέους των πιο φτωχών χωρών, αλλά αυτό ήταν όλο. Είναι αλήθεια, επίσης, ότι δημιουργήθηκε ένα παγκόσμιο Ταμείο καταπολέμησης των μεταδοτικών ασθενειών με μια συνολική χρηματοδότηση, όμως, σε μεγάλο βαθμό ανεπαρκή, αφού το κονδύλιο καθορίστηκε σε 1,3 δισεκατομμύρια ευρώ ενώ ο Γενικός Γραμματέας του ΟΗΕ θεωρεί ότι χρειάζονταν 10. Αντίθετα, τίποτα δεν δείχνει μια κοινή θέληση για διόρθωση των ανισοτήτων, με την υλοποίηση, κυρίως, του στόχου, να διατεθεί το 0,7% του ακαθάριστου εγχώριου προϊόντος στη βοήθεια για ανάπτυξη. Το θέμα αυτό ξεχάστηκε.
<P>
Από την άλλη μεριά, οι συμμετέχοντες υπενθύμισαν σθεναρά την πίστη τους στις αρετές της αγοράς, των ελεύθερων συναλλαγών, της ανάπτυξης των νέων τεχνολογιών γενετικής και στους κανόνες του διεθνούς εμπορίου. Η διεξαγωγή νέου γύρου του ΠΟΕ αποτελεί σίγουρα θέληση της Ευρωπαϊκής Ένωσης σήμερα, είναι όμως η απάντηση στα προβλήματα που τίθενται λόγω του άδικου χαρακτήρα των κανόνων του ΠΟΕ; Οι κανόνες του ΠΟΕ για τη λήψη αποφάσεων είναι πράγματι άδικοι διότι θέτουν σε χειρότερη μοίρα τις πιο φτωχές χώρες σε σχέση με τις πλούσιες, κι ας γίνεται αυτό μόνο μέσω της περιορισμένης πρόσβασης των φτωχών χωρών στα στοιχεία που επιτρέπουν τη σωστή συμμετοχή τους στις αποφάσεις.
<P>
Καμία απάντηση, επομένως, κανένα πραγματικό άνοιγμα στις διεκδικήσεις και την αμφισβήτηση των δεκάδων χιλιάδων διαδηλωτών και, γενικότερα, της πλειοψηφίας της ευρωπαϊκής κοινής γνώμης, που απορρίπτουν ή αμφισβητούν μια παγκοσμιοποίηση, ουσιαστικά, χρηματοοικονομική και εμπορική. Δεν αμφισβητείται η παγκοσμιοποίηση αυτή καθεαυτή, αλλά ο προεχόντως χρηματοοικονομικός και εμπορικός χαρακτήρας της. Πιστεύω ότι πρέπει να κάνουμε σαφή τη διάκριση.
<P>
Πιστεύω, συνεπώς, ότι η Ευρωπαϊκή Ένωση πρέπει να λάβει συγκεκριμένες πρωτοβουλίες προς αυτή την κατεύθυνση σταματώντας, αρχικά, να παριστάνει ότι δεν ακούει τις φωνές αμφισβήτησης. Σχετικά μ' αυτό, χαίρομαι με την πρόταση της βελγικής κυβέρνησης να συζητήσει, κατά την προσεχή διάσκεψη κορυφής του Ecofin, τον φόρο Tobin. Πιστεύω ότι είναι μια καλή πρωτοβουλία την οποία θα πρέπει να ακολουθήσουν και άλλες παρόμοιες πρωτοβουλίες. Πρέπει, όμως, επίσης να υπάρξει πραγματικός διάλογος με τα κοινοβούλια: ο κ. Baron Crespo έχει δίκιο, το κοινοβούλιο είναι, όπως και να' χει, ο πρώτος εκπρόσωπος της κοινής γνώμης, είναι προφανές. Το Ευρωπαϊκό Κοινοβούλιο, επομένως, και τα εθνικά κοινοβούλια πρέπει να γίνουν ο τόπος όπου οι κυβερνήσεις λογοδοτούν για τις πρωτοβουλίες τους. Πέρα όμως από τα κοινοβούλια, δεν βρισκόμαστε πια στον κλασικό πολιτικό κόσμο που γνωρίσαμε πριν από μισό αιώνα, πρέπει να μιλήσουμε στις ενώσεις, στην οργανωμένη κοινωνία των πολιτών. Πιστεύω ότι αυτό έχει ουσιαστική σημασία. Σημαντικές ιδέες και σοβαρά επιχειρήματα προωθούνται από πολλές ενώσεις και είναι πολιτικό λάθος να μην τις ακούμε.
<P>
Λυπάμαι, όπως και όλοι εδώ, για τη βία και καταδικάζω τη βία των διαδηλωτών των Black Blockers, αλλά συνάμα δεν μπορώ να μην καταδικάσω την απαράδεκτη συμπεριφορά των ιταλικών αστυνομικών δυνάμεων οι οποίες ταπείνωσαν τα ανθρώπινα δικαιώματα στη Γένοβα.

<SPEAKER ID=178 LANGUAGE="FR" NAME="Wurtz">
Κυρία Πρόεδρε του Συμβουλίου, κύριε Επίτροπε, η Ομάδα μου που έδωσε δυναμικό παρόν στη Γένοβα ζήτησε από την επαύριο κιόλας της G8 την εγγραφή της συζήτησης αυτής στην ημερήσια διάταξη της παρούσας πρώτης περιόδου συνόδου μετά τις θερινές διακοπές.
<P>
Διατηρώντας αμυντικότατη στάση, η συντηρητική πλειοψηφία της Συνέλευσής μας δεν επέτρεψε στη συζήτηση αυτή να περατωθεί, με ψήφισμα που θα επέτρεπε στο Κοινοβούλιο να αποφανθεί. Αντίθετα, δεν θα μπορέσει να αποφύγει το γεγονός ότι τα σοβαρά ερωτήματα που προέκυψαν από τα συμβάντα της Γένοβας θα επανατίθενται συνεχώς, με οποιαδήποτε μορφή, στην πολιτική μας ατζέντα καθ' όλη τη διάρκεια της περιόδου που προμηνύεται: η μετά-Γένοβα περίοδος μόλις άρχισε.
<P>
Ένας από τους επικείμενους κινδύνους από τη Γένοβα αφορά την ίδια τη νομιμότητα της G7, G8, που εκλαμβάνεται ως διευθυντήριο των μεγάλων αυτού του κόσμου. Δεν θα αναφερθώ σήμερα σε αυτό. Ένας άλλος κίνδυνος της Γένοβας είναι, φυσικά, αυτή η προβληματική της βίας και, κυρίως, η ανήκουστη καταστολή που έπληξε τους ειρηνικούς διαδηλωτές, καταδιώκοντάς τους μέχρι την ίδια την έδρα του κοινωνικού Φόρουμ της Γένοβας.
<P>
Χθες, πήραμε την πρωτοβουλία, στην οποία συμμετείχε και η Ομάδα των Πρασίνων, η οργάνωση Attac και σοσιαλιστές βουλευτές, να οργανώσουμε μια μεγάλη συζήτηση σχετικά μ' αυτό το θέμα, με τον συντονιστή του κοινωνικού Φόρουμ της Γένοβας, κ. Agnoletto. Τα σοβαρότατα γεγονότα που αναφέρθηκαν ή διασαφηνίστηκαν με αυτή την ευκαιρία ενίσχυσαν την πεποίθησή μας ότι πρέπει να αποκαλυφθεί πλήρως η εξέλιξη των γεγονότων που οδήγησαν στο δράμα και τις βιαιοπραγίες που γνωρίζουμε και, πάνω απ' όλα, στην αλυσίδα των ευθυνών υπό το φως των κανόνων και των αξιών που αποτελούν σημείο αναφοράς για την Ευρωπαϊκή Ένωση.
<P>
Κατά τ' άλλα, πρότεινα να συστήσουμε εδώ μια επιτροπή παρακολούθησης που θα συνεργαστεί με τους ιταλούς βουλευτές, το κοινωνικό Φόρουμ της Γένοβας και με άλλους εταίρους που θα ήθελαν να συμβάλουν στην αποκάλυψη όλης της αλήθειας. Με το ίδιο πνεύμα, επαναλάβαμε την υποστήριξή μας στους υποκινητές του κοινωνικού κινήματος, οι οποίοι δεν εννοούν να επιτρέψουν την αλλοίωση του μηνύματός τους από τις βίαιες πράξεις τύπου Black Block που εύκολα χρησιμοποιούνται από τους αντιπάλους μας. Έτσι, δεν θα επιτρέψουμε να κλονιστεί, ούτε να ενοχοποιηθεί, αυτή η υπέροχη, σε πλήρη άνθηση, δέσμευση του πολίτη. Και με αυτό, φτάνω στον τρίτο και, πιθανόν στα δικά μας μάτια, τον κυριότερο κίνδυνο της μετά-Γένοβα περιόδου, δηλαδή τις πολιτικές απαντήσεις που θα δοθούν ή δεν θα δοθούν στις κατηγορίες αυτών των ανδρών, αυτών των γυναικών, αυτής της μυριάδας νέων που εντελώς άστοχα χαρακτηρίζονται αντίθετοι στην παγκοσμιοποίηση, ενώ αυτοί, στις περισσότερες περιπτώσεις, ελπίζουν σε μια δημοκρατική και αλληλέγγυα παγκοσμιοποίηση.
<P>
Τη στιγμή που η Ευρωπαϊκή Ένωση συζητά για το μέλλον της, τη φιλοδοξία της στην παγκόσμια σκηνή και τις σχέσεις της με την κοινωνία των πολιτών, εμείς δεν διακρίνουμε σε αυτές τις κατηγορίες καμία απειλή που να πρέπει να ξορκίσουμε αλλά, αντιθέτως, μάλλον μια ευκαιρία για να κινηθεί η Ευρώπη.

<SPEAKER ID=179 NAME="Muscardini">
Κυρία Πρόεδρε, τα θετικά αποτελέσματα της G8 πρέπει να δεσμεύσουν τις κυβερνήσεις μας να τηρήσουν τις συμφωνίες που συνήφθησαν σχετικά με την καταπολέμηση της φτώχειας και τη ρύθμιση της παγκοσμιοποίησης· δεν πρέπει να συμβεί, όπως στο παρελθόν, να μην τηρηθούν οι ανειλημμένες δεσμεύσεις ή να αναβληθούν για υπερβολικά πολύ χρόνο.
<P>
Τα δύο τρίτα του κόσμου ζουν σε συνθήκες εσχάτης φτώχειας. Οι ενισχύσεις μας πρέπει να προσανατολίζονται προς το πραγματικό όφελος των πληθυσμών και όχι προς τον οικονομικό και πολιτικό πλουτισμό κυβερνήσεων που έχουν συντελέσει στην αύξηση της αθλιότητας των λαών τους και εξακολουθούν να εμποδίζουν τον σεβασμό των ανθρωπίνων δικαιωμάτων. Θέλουμε παρεμβάσεις προσανατολισμένες και προσαρμοσμένες στην υλοποίηση πρωτοβουλιών πραγματικά ωφέλιμων για τους πληθυσμούς, πράγμα που μας δημιουργεί επίσης την υποχρέωση να προσπαθήσουμε να αναπροσδιορίσουμε την έννοια της παγκοσμιοποίησης. Μπορεί να υπάρξει ένας ευρωπαϊκός δρόμος; Μπορούμε να εμποδίσουμε την παγκοσμιοποίηση να μετατραπεί σε μπούμερανγκ, που πλήττει πάντα τους φτωχότερους;
<P>
Δυστυχώς, στη Γένοβα, τα θέματα που συνδέονταν με τη δημόσια τάξη, σύμφωνα με ορισμένα μέσα μαζικής ενημέρωσης και με μια συγκεκριμένη πολιτική, άφησαν σε δεύτερο πλάνο τα θέματα που συζητήθηκαν και τους προσανατολισμούς που καθορίστηκαν από τους ηγέτες της συνεδρίασης. Και όμως, για πρώτη φορά παρουσία και εκπροσώπων του Τρίτου Κόσμου, εξετάστηκαν θέματα που έχουν θεμελιώδη σημασία για το ειρηνικό μέλλον της ανθρωπότητας.
<P>
Δυστυχώς, ακόμη και οι θεμιτές απόψεις των ειρηνικών διαδηλωτών επισκιάστηκαν από την παγκοσμιοποιημένη βία εκείνων που έχουν πλέον ως επάγγελμα να κάνουν τους μηχανορράφους φασαριών. Ενώπιον του αστικού ανταρτοπόλεμου που επανέλαβε τα βίαια κατορθώματα που είχαν διαπραχθεί κατά τις Συνόδους Κορυφής της Νίκαιας και του Γκέτεμποργκ, πρέπει να αντιμετωπίσουμε δύο φλέγοντα προβλήματα: πρώτον, πώς διασφαλίζεται ο σεβασμός στη δημοκρατία σε παρόμοιες περιστάσεις; Πρέπει να αναρωτηθούμε, δηλαδή, πώς θα πρέπει να διοργανωθούν οι μελλοντικές Σύνοδοι Κορυφής που θα πραγματοποιηθούν στις ευρωπαϊκές χώρες, για να διασφαλιστεί ότι η συνάντηση των εκπροσώπων των διάφορων οργάνων θα είναι παραγωγική και όχι πηγή στείρας και βίαιης πολεμικής· δεύτερον, πώς πρέπει να δράσουμε πολιτικά και πολιτιστικά για να εμποδίσουμε τις θεμιτές εκδηλώσεις διαφωνίας να μετατραπούν σε ενέργειες οργανωμένης βίας και χειραγώγησης; Υπάρχει κάποιος νομικός χώρος εντός του οποίου να μπορεί η INTERPOL να ασκεί προληπτική και ελεγκτική λειτουργία εναντίον της διάδοσης της βίας και της τρομοκρατίας;
<P>
Ακόμα: ενώπιον της εκκλήσεως του Επιτρόπου Vitorino για μεγαλύτερη συνεργασία για την αποτροπή της βίας, διερωτόμαστε πώς γίνεται και το ECHELON, που, με τη βοήθεια της Αγγλίας, ακούει όλα όσα συμβαίνουν στην Ευρώπη, δεν προειδοποίησε και δεν βοήθησε να αποφευχθούν οι βιαιότητες που διαπράχθηκαν, πρώτα στο Γκέτεμποργκ και μετά στη Γένοβα.
<P>
Ανησυχητικά ερωτήματα, στα οποία θα επανέλθουμε. Δεν είναι η Ιταλία αυτή που χρειάζεται να τεθεί υπό παρακολούθηση, αλλά εκείνο το τμήμα της Ευρώπης που μιλά για τα ανθρώπινα δικαιώματα σ' αυτή την Αίθουσα και μετά αφήνει τα ίδια αυτά δικαιώματα να παραβιάζονται και η υστερόβουλη καλοσύνη μιας συγκεκριμένης Αριστεράς, που νοσταλγεί τη βία ως μέθοδο πειθούς.
<P>
Αγαπητή Πρόεδρε και αγαπητοί συνάδελφοι, η Ευρώπη πρέπει σήμερα προπαντός να δράσει για να εξασφαλίσει την υλοποίηση των στόχων που καθορίστηκαν στη Γένοβα και οι κυβερνήσεις της πρέπει να μην εκμεταλλεύονται, για σκοπούς εσωτερικής πολιτικής, ακανθώδη θέματα που θα έπρεπε να αντιμετωπιστούν με κοινή συμφωνία.
<P>
Η Ευρώπη πρέπει να ξαναβρεί την αίσθηση της Ευρωπαϊκής Ένωσης και όχι του ιδιοτελούς ατομικισμού!

<SPEAKER ID=180 NAME="Cappato">
Κυρία Πρόεδρε, όσον αφορά τις πολιτικές απαντήσεις στην παγκοσμιοποίηση, εμείς πάντως σας ζητούμε να μην μας υποχρεώσετε να διαλέξουμε μεταξύ Γένοβας και Durban, μεταξύ της G8 μερικών από τις μεγαλύτερες δημοκρατίες της Δύσης, της G8 της Γένοβας, και της συνεδρίασης του ΟΗΕ στο Durban. Ασφαλώς θα επιλέξουμε τη G8 της Γένοβας από διεθνείς οργανισμούς όπου την πλειοψηφία και την εξουσία λήψης αποφάσεων την έχουν οι δικτατορίες αυτού του κόσμου, για να καταλήξουν έπειτα σε αποφάσεις ρατσιστικής διάσκεψης και όχι διάσκεψης για τον ρατσισμό. Η εναλλακτική επιλογή είναι ότι δεν μπορούμε να είμαστε ικανοποιημένοι από τη μέθοδο της G8 ούτε από τη μέθοδο αυτής της Ευρωπαϊκής Ένωσης. Πιστεύουμε ότι οι δυτικές δημοκρατίες πρέπει να επαναφέρουν τη μέθοδο της δημοκρατίας και του κράτους δικαίου, ότι δεν πρέπει να παίζουν αμυντικά, αλλά επιθετικά, επαναφέροντας την πρωτοβουλία παγκοσμιοποίησης των δικαιωμάτων και της δημοκρατίας.
<P>
Πρόεδρε του Συμβουλίου, δεν θα έπρεπε να είναι δυνατό, ύστερα από τόσα χρόνια εκστρατείας, εάν πραγματικά υπήρχε σαφής βούληση αυτής της Ευρωπαϊκής Ένωσης, να μην έχει ακόμα κυρωθεί το καταστατικό του Διεθνούς Ποινικού Δικαστηρίου. Δεν θα έπρεπε να είναι δυνατό να μην έχει ακόμα εγκριθεί από τον ΟΗΕ η καθολική αναστολή της θανατικής ποινής. Επ' αυτών ακριβώς των πραγμάτων πρέπει να αντεπιτεθούν οι δημοκρατίες της Δύσης.
<P>
Όσο για τη G8: οι συνεδριάσεις αυτές πρέπει να είναι δημόσιες· δεν πρόκειται για συναντήσεις εκπροσώπων των ΜΚΟ ή για συναντήσεις εκπροσώπων των φτωχότερων χωρών. Πρόκειται για την υποβολή αυτών των προβλημάτων προς εξέταση στα κοινοβούλια και σε όλους τους πολίτες, για την απευθείας ραδιοτηλεοπτική και δικτυακή τους αναμετάδοση, για το άνοιγμα των εργασιών αυτών των διεθνών συνόδων σε όλους τους πολίτες και για την επαναφορά του προτύπου της δημοκρατίας και του κράτους δικαίου. Αυτή είναι η εναλλακτική λύση, πιστεύω, για τη βελτίωση των G8, αυτής της Ευρωπαϊκής Ένωσης, και είναι η εναλλακτική λύση για εκείνους που ζητούν να υπάρχουν στο κέντρο της διακυβέρνησης της παγκοσμιοποίησης οργανισμοί όπου οι χειρότερες δικτατορίες αυτού του κόσμου έχουν ακόμα δικαίωμα βέτο.

<SPEAKER ID=181 NAME="Ferri">
Κυρία Πρόεδρε, έχω ζητήσει τον λόγο για να διαμαρτυρηθώ εντόνως έναντι κάποιου που εκτόξευσε μια πολύ σοβαρή κατηγορία εναντίον των ιταλικών δυνάμεων της τάξης, μια κατηγορία που δεν έχει ούτε αποδείξεις ούτε ερείσματα. Προφανώς ο συνάδελφος δεν γνωρίζει την πραγματικότητα, γι' αυτό και ζητώ να διαγραφεί από τα πρακτικά ή να αντλήσει το Ευρωπαϊκό Κοινοβούλιο στη Συνέλευσή του τα συμπεράσματα μιας δήλωσης τόσο βαριάς, που πιστεύω ότι δεν θα έπρεπε να έχει εισέλθει σ' αυτήν την Αίθουσα.
<P>
(Διαμαρτυρίες)

<SPEAKER ID=182 NAME="Πρόεδρος">
. Κύριε Ferri, δεν ήταν ένσταση επί της διαδικασίας.

<SPEAKER ID=183 NAME="Fiori">
Κυρία Πρόεδρε, αφού ευχαριστήσω τη βελγική Προεδρία και τον Επίτροπο Vitorino για την εισαγωγή τους, θα ήθελα να εκφράσω δύο πολιτικές σκέψεις.
<P>
Πρώτη σκέψη: πιστεύω πως όλοι πρόσεξαν το ρόλο που είχε η Ευρωπαϊκή Ένωση στη συνεδρίαση της G8, επιδεικνύοντας για πρώτη φορά ενεργητικότητα και έντονη παρουσία. Αν και είναι αλήθεια ότι πιθανόν τα αποτελέσματα να μπορούσαν να είναι καλύτερα σε συγκεκριμένο επίπεδο - όπως υπογράμμισαν μερικοί άλλοι συνάδελφοι - παραθέτω έναν πολιτικό, που δεν ανήκει στη δική μου παράδοση, αλλά είναι γνωστός σε πολλούς σ' αυτήν την Αίθουσα: "Οι μεγάλες διαδρομές αρχίζουν με μικρά βήματα!" Και στη Γένοβα, είναι βέβαιο, καθιερώθηκε μια μέθοδος εργασίας εντελώς νέα σε σχέση με όλες τις άλλες συνεδριάσεις της G8.
<P>
Δεύτερη σκέψη: πιστεύω πως όλοι σ' ετούτη την Αίθουσα του Κοινοβουλίου έχουν ως στόχο μία όλο και πιο στενή Ένωση μεταξύ των λαών της Ευρώπης και βασίζουμε αυτές τις μελλοντικές εργασίες μας και τις μελλοντικές πολιτικές μας στη συναίνεση, στη δημοκρατία και στο νόμο.
<P>
Λοιπόν, στη συνεδρίαση της Γένοβας και στα μηνύματα που εκπέμφθηκαν μετά από τα μέσα μαζικής ενημέρωσης, αυτό που με ανησυχεί είναι μια προσπάθεια άρνησης της κοινοβουλευτικής δημοκρατίας, πράγμα που θεωρώ απαράδεκτο. Μπορεί να ανήκει στις νοοτροπίες ορισμένων, αλλά πρέπει να απορρίπτουμε τη βία, επειδή η βία είναι αντίθετη στον τρόπο που συμπεριφερόμαστε μεταξύ μας ως πολιτισμένοι άνθρωποι, και προπαντός πρέπει να πιστεύουμε σε ένα οικοδόμημα που είναι εντελώς διαφορετικό από αυτήν την αντιπαράθεση τείχους προς τείχος.
<P>
Τελειώνω με δύο σύντομες σημειώσεις για τα χρονικά. Εμείς δεν θέλαμε το ψήφισμα, επειδή - όπως ασφαλώς θα θυμούνται μερικοί συνάδελφοι - τον Ιούλιο θέλαμε να συζητήσουμε για να φτάσουμε προετοιμασμένοι, ως Ευρωπαϊκό Κοινοβούλιο, μαζί με το Συμβούλιο και την Επιτροπή, στη συνεδρίαση της Γένοβας. Δεν μας παραχωρήθηκε αυτή η συζήτηση: είχαμε χρόνο μόνο για μία προφορική ερώτηση.
<P>
Δεύτερο θέμα: πιστεύω ότι, γνωρίζοντας μεταξύ των άλλων την ισορροπία ορισμένων συναδέλφων που προηγήθηκαν, πριν εκτοξεύσω βέλη ή εκφέρω κρίσεις για τη δράση των δυνάμεων της τάξης στην Ιταλία, θα περίμενα τα συμπεράσματα των εργασιών που διεξάγουν αυτή τη στιγμή οι δικαστικές αρχές.

<SPEAKER ID=184 NAME="Napoletano">
Κυρία Πρόεδρε, η εξέλιξη της G8 στη Γένοβα παρέχει στοιχεία για προβληματισμό στις κυβερνήσεις, ιδίως στους οκτώ πρωταγωνιστές, αλλά και στην Επιτροπή και στο Συμβούλιο, στις Αρχές, στα κόμματα και στο κίνημα, στο εσωτερικό του οποίου έχει ξεκινήσει ένας ενδιαφέρων προβληματισμός που θέτει υπό συζήτηση τον ίδιο τον ορισμό του no global. Δεν είναι τώρα η στιγμή να αντιμετωπίσουμε τα προβλήματα ασφάλειας και δημόσιας τάξης που αποκτούν πλέον ευρωπαϊκή διάσταση, όπως υπενθυμίστηκε, και που απαιτούν αποτελεσματικές απαντήσεις, οι οποίες να σέβονται ταυτόχρονα τα δικαιώματα, όπως το δικαίωμα της ελευθερίας συνάθροισης και διαδήλωσης, που περιλαμβάνεται στον Χάρτη των Θεμελιωδών Δικαιωμάτων της Ευρωπαϊκής Ένωσης.
<P>
Ευτυχώς, η Επιτροπή Ελευθεριών των Πολιτών του Κοινοβουλίου μας αποφάσισε να καταρτίσει μία σύσταση προς το Συμβούλιο Εσωτερικών Υποθέσεων πριν από την επόμενη συνεδρίασή του τον Νοέμβριο. Ωστόσο, δεν μπορούμε να μην εκφράσουμε εδώ βαθιά θλίψη για την απώλεια μιας νεαρής ανθρώπινης ζωής, της ζωής του Carlo Giuliani, αδιαφιλονίκητη καταδίκη της βίας, που είχε και στη Γένοβα ως πρωταγωνιστές μειονοτικές ομάδες, καθώς και ανησυχία για τα περιττά κατασταλτικά επεισόδια με στόχο την ασφάλεια των πολιτών, η ευθύνη για τα οποία αποδόθηκε σε τμήματα των δυνάμεων της τάξης. Για όλα αυτά υπάρχει έρευνα του ιταλικού Κοινοβουλίου, επιπλέον της έρευνας των δικαστικών αρχών. Θα μπορέσουμε να ωφεληθούμε και οι ίδιοι από αυτήν πολύ σύντομα.
<P>
Περνώντας τώρα στο θέμα της ημερήσιας διάταξης, πρέπει να πω ότι η G8, ως ανεπίσημος οργανισμός, παρουσιάζει τον κίνδυνο να δημιουργήσει προσδοκίες που δεν καταλήγουν σχεδόν ποτέ σε συγκεκριμένες δεσμεύσεις. Ωστόσο, χάρη και στην προσοχή που κατάφερε να δημιουργήσει το κίνημα γύρω από αυτές τις συνόδους, φαίνεται πλέον αναπόφευκτο το πρόβλημα του ρόλου των φτωχότερων χωρών και μια πιο πειστική δέσμευση σε σχέση με το χρέος, τη φτώχεια, το εμπόριο, την καταπολέμηση των ασθενειών και το περιβάλλον.
<P>
Εν κατακλείδι, ενώ το κίνημα έχει την ευθύνη να προβληματιστεί σχετικά με το μέλλον του, αρχίζοντας από τις μορφές του αγώνα, και σχετικά με τον κίνδυνο εκτροπής του σε συγκεχυμένες ταραχοποιές προστατευτικές παρεκκλίσεις, στις αρχές εναπόκειται το καθήκον της διακυβέρνησης των παγκόσμιων διεργασιών, που μέχρι σήμερα έχουν επιβραβεύσει τις οικονομικές συγκεντρώσεις και την κερδοσκοπία και έχουν οξύνει τις διαφορές και τις αβάσταχτες αδικίες. Η επόμενη προσπάθεια όπου η Ευρωπαϊκή Ένωση και η Επιτροπή θα έχουν εντελώς διαφορετική ευθύνη από ό,τι στη G8 θα είναι ο νέος γύρος του ΠΟΕ.
<P>
Η πρόταση της Ευρωπαϊκής Επιτροπής "Όλα εκτός από όπλα" βγαίνει ενισχυμένη από την τελική ανακοίνωση της Γένοβας. Εναπόκειται σ' εμάς να τη συνεχίσουμε με συνέπεια έναντι της κοινής γνώμης των χωρών μας, καθώς και των φτωχών χωρών που είναι αποκλεισμένες από το παγκόσμιο εμπόριο.

<SPEAKER ID=185 NAME="Di Pietro">
Κυρία Πρόεδρε, παρεμβαίνω εξ ονόματος της Ιταλίας των Αξιών, ιταλικού πολιτικού κινήματος προσκείμενου στην Ομάδα ΦΙΛ, που ήταν παρόν στη Γένοβα και είδε τι συνέβη. Επισημαίνουμε γενικά την ουσιαστική αντιπαραγωγικότητα συνόδων κορυφής του τύπου της G8, έτσι όπως είναι διαρθρωμένες μέχρι τώρα. Ποτέ άλλοτε δεν καταδείχθηκε όπως στη Γένοβα ότι παρόμοιες επιδείξεις μυών και δύναμης από πλευράς των μεγάλων της γης δεν είναι τίποτα άλλο από μια σκηνική αναπαράσταση που ασφαλώς δεν χρησιμεύει για την ανακούφιση της πείνας του κόσμου και τη βελτίωση της ισότητας μεταξύ των ανθρώπων, εάν δεν συνοδεύονται από συγκεκριμένες πράξεις άφεσης του χρέους, ανακατανομής του πλούτου, διασφάλισης των δικαιωμάτων επί των πρώτων υλών και εξάλειψης κάθε εκμετάλλευσης των χωρών του Τρίτου Κόσμου.
<P>
Δεύτερον: υπήρχαν στη Γένοβα, μαζί με τους πάμπολλους ανθρώπους που ασκούσαν το θεμιτό και δίκαιο δικαίωμα να διαδηλώνουν την προσωπική τους άποψη, και πολλοί προβοκάτορες και παρεισφρύοντες που χρησιμοποίησαν τη διαδήλωση για να ασκήσουν άδικες και αδικαιολόγητες πράξεις βίας και να δυσφημήσουν έτσι τόσο τους ιθύνοντες όσο και τους διαδηλωτές. Εναντίον τους και σε σχέση με αυτούς - και αυτό είναι το τρίτο σημείο - είναι απαραίτητο να εκπέμψουμε, και από πλευράς του Ευρωπαϊκού Κοινοβουλίου, καταρχάς ένα σαφές και ομόφωνο μήνυμα αποδοκιμασίας και επίκρισης: αυτοί είναι οι εγκληματίες που άναψαν το φιτίλι της βίας.
<P>
Τέταρτον: σε σχέση με τα άτομα αυτά, τα όργανα πρόληψης, ελέγχου και καταστολής που είχε διαθέσει η ιταλική κυβέρνηση δυστυχώς απέτυχαν εν μέρει στην αποστολή τους. Απέτυχαν ταυτόχρονα λόγω υπερβολής και λόγω έλλειψης: έλλειψης δραστηριοτήτων ενημέρωσης, πληροφοριών και προληπτικής εποπτείας· υπερβολής στην καταστολή από ένα μέρος μόνο ορισμένων τμημάτων των δυνάμεων της τάξης, αλλά δυστυχώς υπήρξαν πράξεις καταστολής που μπορούσαν και που έπρεπε να αποφευχθούν.
<P>
Τέλος, αυτός ο τρόπος δράσης είναι, πράγματι, καταδικαστέος, όμως όχι μόνο σε σχέση με τα μέλη των δυνάμεων της τάξης, αλλά και σε σχέση με εκείνους που τους έδωσαν τις εντολές ή που έπρεπε να διευθύνουν και να συντονίσουν τις δραστηριότητες, τόσο από τεχνική άποψη όσο και από την άποψη της αστυνομίας. Όλα αυτά δεν έγιναν και λυπόμαστε γι' αυτό. Περιμένουμε με ηρεμία την κρίση των δικαστικών αρχών και του ιταλικού κοινοβουλίου και ελπίζουμε στο μέλλον να μην υπάρχουν πια πράξεις βίας.

<SPEAKER ID=186 NAME="Frassoni">
Κυρία Πρόεδρε, η κ. Υπουργός άρχισε την παρέμβασή της μιλώντας για τη γενιά της. Εγώ ανήκω σ' εκείνη τη γενιά που στην Ιταλία ονομάζεται "του αντίθετου ρεύματος" - είμαι πολύ νέα τόσο για το '68 όσο και για το '77 - και έχω συνηθίσει να βλέπω την αστυνομία και τους καραμπινιέρους σαν εκείνους που εγγυώνται την ασφάλεια του ατόμου και που κατέστησαν δυνατή την πάταξη της τρομοκρατίας στην Ιταλία. Γι' αυτό, το πιο εκπληκτικό και πιο συγκλονιστικό στοιχείο, για μένα, των γεγονότων της Γένοβας ήταν ακριβώς το ότι είδαμε πως εντός των δυνάμεων της τάξης έφτασε ένα τίποτα, μια απλή αλλαγή κυβέρνησης, μια εκστρατεία δυσφήμησης του κινήματος κατά της G8, μια ανεπαρκής οργάνωση και μια συμμορία βίαιων χούλιγκαν, για να επανεμφανιστεί σε μερικούς από αυτούς - επαναλαμβάνω, σε μερικούς από αυτούς - η βούληση να γίνουν όργανα τυφλής και εντελώς ανόητης καταστολής.
<P>
Αυτό, κύριε Tajani, Επίτροπε Vitorino, είναι ένα ζήτημα ευρωπαϊκό και όχι εθνικό. Το χάσμα που δημιουργείται, δίκαια ή άδικα, είτε το θέλουμε είτε όχι, από τη Νίκαια ως το Γκέτεμποργκ, τη Γένοβα και ίσως, αύριο, το Λάκεν - αν και τα ωραία λόγια της Υπουργού ίσως μας επιτρέπουν να είμαστε αισιόδοξοι - μεταξύ των ανθρώπων που πιστεύουν, καλόπιστα, ότι δρουν για έναν καλύτερο κόσμο και των αρχών - της αστυνομίας, του κοινοβουλίου, της κυβέρνησης - είναι ένα πρόβλημα που πρέπει να μας απασχολεί όλους, Αριστερά και Δεξιά.
<P>
Έχω την πεποίθηση πως, αν η συνεργασία των αστυνομιών είχε εφαρμοσθεί με αποτελεσματικούς τρόπους και σεβασμό στο ατομικό δικαίωμα, αν η ελεύθερη κυκλοφορία ήταν πραγματικό δικαίωμα, προτεραιότητα του ίδιου επιπέδου με την ελεύθερη κυκλοφορία των κεφαλαίων, αν ο Χάρτης των Θεμελιωδών Δικαιωμάτων είχε μπει στο DNA όλων μας, τα χειρότερα γεγονότα της Γένοβας ίσως να μην είχαν συμβεί. Να γιατί πιστεύω ότι, για να αποφευχθούν άλλες Νίκαιες, άλλα Γκέτεμποργκ, άλλες Γένοβες, είναι απαραίτητο να κάνουμε δύο πράγματα: το πρώτο είναι η διαφάνεια. Στην Ιταλία εργάζεται ήδη η δικαιοσύνη, εργάζεται ήδη η κοινοβουλευτική εξεταστική επιτροπή. Εδώ πρέπει να κάνουμε μιαν ακριβή αξιολόγηση των τρόπων με τον οποίο διεξήχθησαν οι συνεργασίες των ευρωπαϊκών αστυνομιών και να καταλάβουμε αν παραβιάστηκαν ή όχι οι Χάρτες των Θεμελιωδών Δικαιωμάτων στη μεταχείριση των συλληφθέντων.
<P>
Το δεύτερο και τελευταίο πράγμα, κυρία Πρόεδρε, είναι να καταλάβουμε αν η αναστολή των διατάξεων των συμφωνιών του Σένγκεν μπορεί να δικαιολογήσει την αδιάκριτη και συλλογική απαγόρευση της ελεύθερης κυκλοφορίας.
<P>
Αυτά είναι τα πράγματα που πρέπει να κάνουμε σ' αυτό το όργανο και ελπίζω ότι θα τα κάνουμε όλοι μαζί.

<SPEAKER ID=187 NAME="Vinci">
Κυρία Πρόεδρε, η συνεδρίαση της G8 στη Γένοβα δεν έδωσε ουσιαστικά τίποτα στους φτωχούς πληθυσμούς του Τρίτου Κόσμου: αυτή είναι η αλήθεια! Ιδιαίτερα περιγελάστηκε η αίτηση του Κόφι Ανάν για την πίστωση επαρκούς ελάχιστου ύψους και όχι ελεημοσύνης για την καταπολέμηση του AIDS.
<P>
Οι αξιώσεις των ηγετών της Δύσης να είναι κυβερνήτες του κόσμου και οι υπηρεσίες τους για τη φιλελεύθερη διαχείριση της παγκόσμιας οικονομίας αποτελούν, από το Σηάτλ και εξής, αντικείμενο της κριτικής και της ενεργού αμφισβήτησης ενός κινήματος χιλιάδων ενώσεων, εκατομμυρίων ατόμων, καθώς και κρατών - έχω κατά νου τη Νότια Αφρική - που διεκδικούν ένα εναλλακτικό μοντέλο παγκοσμιοποίησης, δημοκρατικό και προσανατολισμένο προς την ικανοποίηση των συχνά δραματικών αναγκών των πληθυσμών, ιδίως του Τρίτου Κόσμου.
<P>
Στη Γένοβα λοιπόν, προσκεκλημένα από το Genoa social forum - δηλαδή μιας χιλιάδας όλων ανεξαιρέτως ειρηνικών και μη βίαιων οργανώσεων, κατά το ήμισυ ιταλικών - συγκεντρώθηκαν 300 000 άτομα για να διαδηλώσουν τη διαφωνία τους και εναλλακτικούς στόχους.
<P>
Είδατε όλοι από τα μέσα μαζικής ενημέρωσης τις φωτογραφίες και τις βιντεοσκοπήσεις των όσων συνέβησαν στη Γένοβα. Υπάρχουν αποδείξεις, κύριε Ferri! Διάβασα τις εφημερίδες και άκουσα την τηλεόραση. Μερικές εκατοντάδες χούλιγκαν, λοιπόν, 600 με 800 σύμφωνα με την ίδια την ιταλική αστυνομία, έλαβαν το ελεύθερο να τριγυρνούν στη Γένοβα, παρότι ήταν γνωστό πού ακριβώς είχαν καταλύσει, και να καταστρέφουν μαγαζιά, τράπεζες και δημόσια αγαθά, ενώ οι αστυνομικές δυνάμεις επιτέθηκαν με τον πιο άγριο τρόπο στους ειρηνικούς διαδηλωτές. Έκαναν εφόδους στα κτίρια όπου κοιμόντουσαν και τους εξολόθρευσαν· συνέλαβαν εκατοντάδες νέες και νέους και στα κρατητήρια της αστυνομίας τους ξυλοκόπησαν, τους έβρισαν, τους υπέβαλαν σε βασανιστήρια, τους υποχρέωσαν να σταθούν επί ώρες όρθιοι με τα χέρια ακουμπισμένα στον τοίχο και τα πόδια σε διάσταση, τους υποχρέωσαν να τραγουδήσουν φασιστικούς ύμνους και να εγκωμιάσουν τον Μουσολίνι· τις κοπέλες, τέλος, τις απείλησαν με βιασμό.
<P>
Ήμουν στη Γένοβα εκείνες τις ημέρες και υπήρξα άμεσος μάρτυρας των τζιπ της αστυνομίας που εφορμούσαν με όλη τους την ταχύτητα και των επιθέσεων της αστυνομίας σε ειρηνικές πομπές, της εφόρμησης εναντίον χιλιάδων άοπλων ανθρώπων, μεταξύ των οποίων παιδιών και αναπήρων, των εκατοντάδων δακρυγόνων. Πήγα έπειτα στις φυλακές όπου είχαν μεταφέρει εκατοντάδες νέους και νέες Ιταλούς, Ισπανούς, Γερμανούς, Αυστριακούς, Σουηδούς, Ελβετούς, 18-20 ετών, και φέρνω από κει την εξής μαρτυρία: όλοι, λέω όλοι, είχαν ξυλοκοπηθεί, βριστεί, βασανιστεί, πολλοί είχαν σημάδια από ραφή στο κεφάλι, και όλα αυτά είχαν συμβεί στα κρατητήρια μετά τη σύλληψη.
<P>
Οι αυταρχικές διαδικασίες της Δεξιάς έχουν ιστορία στην Ευρώπη! Μέρος της ιστορίας αυτής, μαζί με τους ουσιώδεις παράγοντες, είναι και τυχαία γεγονότα αφενός και η συνενοχή ή η αδιαφορία των μετριοπαθών, φιλελεύθερων και καθολικών Δεξιών.
<P>
Η στάση υποτίμησης, που εμφανίζεται εδώ, από πλευράς του Συμβουλίου, καθώς και από ένα μέρος των πολιτικών δυνάμεων που εκπροσωπούνται στο Ευρωπαϊκό Κοινοβούλιο, σε σχέση με τη γενική πορεία που αρχίζει να παίρνει η Ιταλία και η οποία εκδηλώθηκε δραματικά στη Γένοβα, είναι λοιπόν - επιτρέψτε μου να πω - ανεύθυνη, όχι μόνο έναντι της δημοκρατίας, αλλά και έναντι των ίδιων αυτών δυνάμεων. Για πολύ λιγότερα, για τις φαφλατοσύνες του Haider, η Αυστρία υποβλήθηκε σε εποπτεία και σε κυρώσεις από τις άλλες 14 χώρες της Ένωσης.

<SPEAKER ID=188 NAME="Segni">
Κύριε Vinci, υπήρχαν και οι επιθέσεις κατά της αστυνομίας, όχι μόνο οι υπερβολές της αστυνομίας τις οποίες κατέκρινα, ας το πούμε καθαρά. Αλλά δεν είναι αυτό το πρόβλημα στο οποίο θέλω να αναφερθώ σήμερα.
<P>
Υπάρχει ένα σημείο, αντίθετα, που είναι κοινό σε όλους μας και αυτό είναι: τι μπορεί να κάνει η Ευρώπη; Κυρία Υπουργέ των Εξωτερικών, είπατε πως η Ευρώπη μπορεί να είναι πρότυπο έναντι των προβλημάτων της αυριανής παγκοσμιοποίησης. Είναι αλήθεια: όμως όχι αυτή η Ευρώπη, ας το πούμε με ειλικρίνεια, κυρία Υπουργέ Εξωτερικών. Βέβαια, η Ευρώπη των ανθρωπίνων δικαιωμάτων, της οποίας υπήρξαμε το λίκνο, η Ευρώπη του σεβασμού των μειονοτήτων και των διαφορών, η Ευρώπη του "όχι" στη θανατική ποινή, που έρχεται να αντιμετωπίσει τις αγωνίες μεγάλου μέρους, ίσως του καλύτερου μέρους της ανθρωπότητας. Θα τις αντιμετώπιζε όμως πραγματικά, αν η Ευρώπη είχε μία φωνή και ένα μέσο για να εκφράσει με δύναμη, στον κόσμο, αυτή την ιδέα. Η διαιρεμένη Ευρώπη δεν μπορεί να το κάνει αυτό. Η G8 δεν έδινε την εντύπωση μιας Ευρώπης που είναι ικανή να επηρεάσει τις αποφάσεις. Η G8 έδωσε στον κόσμο την εντύπωση της μεγάλης υπερδύναμης και μιας Ευρώπης διαιρεμένης, ανίσχυρης και αναποτελεσματικής εξαιτίας του κατατεμαχισμού της. Αυτό είναι το πραγματικό πρόβλημα που έχουμε ενώπιόν μας.
<P>
Αν θέλουμε να ανταποκριθεί η Ευρώπη στα άγχη της παγκοσμιοποίησης, ας συνεχίσουμε την πορεία για να οικοδομήσουμε την πολιτική Ένωση και για να δώσουμε στην Ευρώπη μία και μόνη φωνή. Αν σε μία συνεδρίαση της G8 δεν μιλούσαν τέσσερα ευρωπαϊκά κράτη, αλλά μιλούσε μόνο ένα εξ ονόματος όλης της Ευρώπης, δεν θα υπήρχε πια μια μεγάλη Αμερική και πολλά μικρά κράτη: θα υπήρχαν δύο φωνές με την ίδια βαρύτητα.
<P>
Κυρία Υπουργέ Εξωτερικών, η κυβέρνησή σας, στο Λάκεν, θα μπορούσε να παράσχει μεγάλη συμβολή σ' αυτόν το δρόμο, παρουσιάζοντας και προωθώντας ένα σχέδιο Συντάγματος που να μην είναι εκτός της πραγματικότητας των προβλημάτων, όπως είναι ακόμη σήμερα η συζήτηση, αλλά θα γίνει σε μερικά χρόνια, μετά την καθιέρωση του ευρώ ως κοινού νομίσματος και μετά το πρόβλημα της παγκοσμιοποίησης, ένα μέσο για να μιλά η Ευρώπη στον κόσμο με μία και μόνη φωνή και με μία και μόνη πολιτική ενότητα.

<SPEAKER ID=189 LANGUAGE="FR" NAME="Gollnisch">
Κυρία Πρόεδρε, αγαπητοί συνάδελφοι, τα γεγονότα της Γένοβας αποκαλύπτουν διάφορα πράγματα. Το πρώτο, τολμώ να πω, από την πλευρά των ευρωπαίων ή παγκόσμιων ηγετών οπαδών της ευρωπαγκοσμιοποίησης, οι οποίοι ήταν οχυρωμένοι σ' αυτήν την πόλη, οδηγεί στο αρκετά απλό συμπέρασμα ότι, παρόλο που κυβερνούν καλά, προστατεύονται καλά.
<P>
Το δεύτερο δεν μας οδηγεί, ωστόσο, στο να εγκρίνουμε τους βίαιους τρόπους, σκοπίμως βίαιους, των αντι-διαδηλώσεων που οργανώθηκαν και οι οποίες δεν προκαλούσαν τόση αγανάκτηση στις τάξεις τους όσο τις χρησιμοποιούσαν εναντίον των κομμάτων της εθνικής δεξιάς. Όταν διαδηλώνουν εναντίον των Φλαμανδών, Ιταλών, Γάλλων, Γερμανών και λοιπών εθνικών αγωνιστών, όλα είναι εντάξει και δεν έλειπαν ηγέτες στους κόλπους του γαλλικού σοσιαλιστικού κόμματος για να ενθαρρύνουν και να οργανώσουν αυτό που αποκαλούσαμε δημοκρατική παρενόχληση. Μέχρι την ημέρα που - προσωποποίηση της παροιμίας "πήγε για μαλλί και βγήκε κουρεμένος" - οι ίδιοι οι σοσιαλιστές ηγέτες δέχονται τον λιθοβολισμό. Τα αιματηρά γεγονότα της Γένοβας αποδεικνύουν, πράγματι, ότι η διαμαρτυρία κατά της παγκοσμιοποίησης δεν εκφράζει μια ηθική διαμαρτυρία η οποία γεννιέται από μια θέληση δικαιότερης ανακατανομής του πλούτου του πλανήτη. Στην πραγματικότητα, το διακύβευμα, τώρα όπως και στο παρελθόν, είναι πολιτικό και ιδεολογικό. Ο Lucas Casarini, επικεφαλής του κινήματος "άσπρες φόρμες" , το επιβεβαίωσε σε μια συνέντευξη στην εφημερίδα "La Repubblica" . Ο Negri, καταδικασμένος για ένοπλη εξέγερση κατά του ιταλικού κράτους που τώρα βρίσκεται σε καθεστώς ημι-ελευθερίας, το εξέφρασε σε ένα βιβλίο. Αυτοί οι άνθρωποι δεν είναι πια διεθνείς σοσιαλιστές, διεθνείς προλετάριοι, αλλά παραμένουν διεθνιστές. Ο λαός του Σηάτλ δεν είναι η φωνή των φτωχών όλου του κόσμου: είναι ένα πολιτικό όργανο το οποίο κατευθύνουν εναντίον του δυτικού κόσμου. Στην Γένοβα, ξεκίνησε την επίθεσή του ξεκινώντας από την ίδια την καρδιά της αυτοκρατορίας που ισχυριζόταν πως θα κατέστρεφε αλλά, στην πραγματικότητα, στη φιλελεύθερη παγκοσμιοποίηση αντιτίθεται διαλεκτικά μια άλλη μορφή παγκοσμιοποίησης το ίδιο ανατρεπτική. Δεν υποστηρίζουμε ούτε τη μία ούτε την άλλη. Η αληθινή απάντηση βρίσκεται στην υπεράσπιση των εθνικών ταυτοτήτων.

<SPEAKER ID=190 NAME="Gawronski">
Κυρία Πρόεδρε, μετά το πνεύμα της πρώτης G5 στο Rambouillet, περάσαμε στα θλιβερά γεγονότα της Γένοβας και πολλοί αρχίζουν να πιστεύουν ότι αυτές οι συνεδριάσεις έχουν γίνει υπερβολικά μεγάλες, μαζικές, γραφειοκρατικές και έχουν χάσει την παλιά και ωφέλιμη ατμόσφαιρα των κλειστών συναντήσεων. Η Επιτροπή μίλησε γι' αυτό πριν από λίγο και ασφαλώς είναι ένα θέμα που χρήζει εμβαθύνσεως.
<P>
Στις περιστάσεις αυτές, όμως, πολλοί από μας κατάλαβαν επίσης ότι στο Ευρωπαϊκό Κοινοβούλιο υπάρχουν δυνάμεις ικανές να εκμεταλλευθούν μέχρι και τις τραγωδίες, σαν την τραγωδία του νεκρού στη Γένοβα. Και αυτό μόνο και μόνο για να επιτύχουν τους πολιτικούς τους στόχους, που είναι η άρνηση νομιμοποίησης της κεντροδεξιάς κυβέρνησης στην Ιταλία. Για να επιτύχουν αυτό το αποτέλεσμα, χρησιμοποιούν το Ευρωπαϊκό Κοινοβούλιο, διοργανώνουν σ' αυτό το Κοινοβούλιο, όπως επί παραδείγματι εχθές, συνεδριάσεις με εισηγητές από κινήματα κατά της παγκοσμιοποίησης που υποστηρίζουν γελοίες και ψευδείς κατηγορίες και προσβάλλουν μια χώρα μέλος της Ένωσης χαρακτηρίζοντάς τη ατελή δημοκρατία που πρέπει να τεθεί υπό εποπτεία. Λυπάμαι που σ' αυτές τις εκδηλώσεις συμμετέχουν ενεργά και ιταλοί συνάδελφοι - αρκεί να κατονομάσω τον κ. Vinci - που ίσως δεν συνειδητοποιούν ότι δυσφημίζουν όχι τόσο την κεντροδεξιά κυβέρνηση, αλλά ολόκληρη τη χώρα τους.
<P>
Το αίτημά μου είναι προφανές και κοινότυπο: αν στην Ιταλία ήταν στην εξουσία μια κυβέρνηση της Αριστεράς, θα υπήρχε η ίδια κινητοποίηση δυνάμεων στο Ευρωπαϊκό Κοινοβούλιο, με ταξίδια προσκυνήματα συναδέλφων μας βουλευτών, που δεν τους είχε ποτέ περάσει από το μυαλό να πάνε στις προηγούμενες συνόδους, αλλά που - ίδε περίπτωση - στη Γένοβα ήταν παρόντες;
<P>
Ελπίζω οι διαμαρτυρίες στη Γένοβα και αλλού να μην καταφέρουν ποτέ να εμποδίσουν, όπως υπάρχει κίνδυνος να κάνουν, τους ηγέτες αυτού του κόσμου από το να συνεχίσουν να συνομιλούν μεταξύ τους.

<SPEAKER ID=191 LANGUAGE="NL" NAME="Van den Berg">
Κυρία Πρόεδρε, εμείς οι σοσιαλιστές είμαστε αντίθετοι στην παγκοσμιοποίηση ως συνώνυμο του δίκαιου του ισχυροτέρου· επικροτούμε όμως την παγκοσμιοποίηση με ανθρώπινο πρόσωπο.
<P>
Σε παγκόσμιο επίπεδο συνδεόμαστε όλοι ολοένα και περισσότερο μεταξύ μας, αλληλοεξαρτώμαστε όλο και περισσότερο. Δεν έχει επομένως νόημα να περιχαρακωνόμαστε πίσω από αυθαίρετα εθνικά, ευρωπαϊκά ή διάφορα άλλα σύνορα. Συγχρόνως διαβλέπουμε βέβαια και την αρνητική πλευρά της παγκοσμιοποίησης. Ναι μεν ανθεί το παγκόσμιο εμπόριο, όμως οι πλουσιότερες χώρες κερδίζουν τριάντα επτά φορές περισσότερο από τις φτωχότερες και, παρά την τεράστια αύξηση του παγκόσμιου εμπορίου κατά τα τελευταία χρόνια, το χάσμα μεταξύ πλουσίων και φτωχών διευρύνεται διαρκώς. Το ένα πέμπτο του πληθυσμού του παγκόσμιου χωριού μας εξακολουθεί να μην έχει πρόσβαση στην εκπαίδευση ή στην ιατροφαρμακευτική περίθαλψη. Ακριβώς μέσα σε αυτό το παγκόσμιο χωριό αυτές οι κατάφωρες ανισότητες αποτελούν πρόβλημα όλων μας.
<P>
Η Ευρώπη - δηλαδή η Ευρωπαϊκή Επιτροπή, το Συμβούλιο, το Κοινοβούλιο, τα κράτη μέλη - οφείλει να μιλά με μία φωνή. Αυτό είναι δυνατόν και με τον τρόπο αυτόν μπορούμε να διαδραματίσουμε έναν σημαντικότατο ρόλο. Μπορούμε να διαδραματίσουμε καθοδηγητικό ρόλο ως η μεγαλύτερη εμπορική δύναμη στον πλανήτη. Οφείλουμε να υπερασπιστούμε το ευρωπαϊκό κοινωνικό πρότυπο προς τα μέσα και προς τα έξω και να αναλάβουμε έτσι τις ευθύνες μας υποστηρίζοντας νέες κοινωνικές και καινοτόμες λύσεις. Οφείλουμε για παράδειγμα να υποστηρίξουμε τις φτωχές χώρες οι οποίες επιδιώκουν την φτηνή παραγωγή φαρμάκων κατά του AIDS. Θα πρέπει να επιτρέψουμε κάτι τέτοιο και να υπερασπιστούμε τα δικαιώματα αυτών των χωρών.
<P>

<P>
Εάν θέτουμε δικούς μας στόχους, ας φροντίζουμε να είναι αυτοί σοβαροί, ιδιαίτερα μάλιστα τη στιγμή κατά την οποία οι Ηνωμένες Πολιτείες απειλούν συχνά να απομακρυνθούν από την πολυπλευρική προσέγγιση και να κλειστούν πίσω από ένα τείχος ιδιοτέλειας, είναι εξαιρετικά σημαντικό να διαδραματίσει η Ευρώπη ένα δραστήριο ρόλο σε παγκόσμιο επίπεδο. Τίθεται βέβαια το ερώτημα ποιο ρόλο και για ποιες δραστηριότητες πρόκειται.
<P>
Να σας αναφέρω διάφορα, πολλά υποσχόμενα θέματα: "Όλα εκτός από όπλα" , το πρόγραμμα δράσης μας κατά του AIDS και οι πρωτοβουλίες των Jospin και Schrφder σχετικά με τον φόρο Tobin. Είναι άραγε η Επιτροπή και το Συμβούλιο επίσης πρόθυμες να μελετήσουν στα σοβαρά τουλάχιστον τέτοιες πρωτοβουλίες και να τις υποστηρίξουν; Να σας αναφέρω και τα αδύνατα σημεία μας: η άρνησή μας να μεταρρυθμίσουμε ταχέως τη γεωργία. Αναφέρομαι στο γεγονός ότι ο Πρόεδρος της Επιτροπής Πρόντι διαθέτει μεν 120 εκ. ευρώ για το Παγκόσμιο Ταμείο Υγείας μας, αλλά καταβάλλουμε τους πόρους αυτούς από το δικό μας προϋπολογισμό, κάνει δηλαδή κηδεία με ξένα κόλλυβα. Εξάλλου, πότε θα υποβληθούν οι προτάσεις του Κοινοβουλίου για το ζήτημα αυτό; Ερωτώ διότι το μέτρο αυτό χρειάζεται να λάβει επίσημη έγκριση. Το Κοινοβούλιο είναι υπέρ περαιτέρω πόρων για το σκοπό αυτό και δεν θέλει να κάνει κηδείες με ξένα κόλλυβα. Αναφέρομαι επίσης στα κράτη μέλη τα οποία δεν διαθέτουν το 0,7% του ΑΕΠ στη συνεργασία για την ανάπτυξη.
<P>
Εάν η Ευρώπη θέλει να αποτελέσει σύμμαχο όσων ζητούν παγκοσμιοποίηση με ανθρώπινο πρόσωπο, εάν θέλει να τείνει ευήκοον ους σε όλους αυτούς και να αποτελέσει παράδειγμα για όσους διαδηλώνουν τις ανησυχίες τους, θα πρέπει να αναλάβει συγκεκριμένη δράση, να υιοθετήσει συγκεκριμένη πολιτική. Πιστεύω ότι εκεί βρίσκεται ο πυρήνας της εταιρικής μας σχέσης με τις αναπτυσσόμενες χώρες. Εκεί βρίσκεται και η βάση της επιτυχίας του νέου γύρου διαπραγματεύσεων στον ΠΟΕ. Πρόκειται όμως για μία Ευρώπη διαφορετική από αυτήν η οποία παίρνει το μέρος των λίγων κερδισμένων της παγκοσμιοποίησης. Εάν πραγματικά θέλουμε να ισχύει ο νόμος το ίδιο για όλους, έχουμε στην Ευρώπη μία χρυσή ευκαιρία να βαδίσουμε από κοινού. Αυτό το δρόμο θέλουμε να ακολουθήσουμε εμείς οι σοσιαλδημοκράτες.

<SPEAKER ID=192 LANGUAGE="DE" NAME="Voggenhuber">
Κυρία Πρόεδρε, κυρίες και κύριοι, η άρνηση της δημοκρατίας και της κοινωνικής διάστασης στην ευρωπαϊκή ολοκλήρωση δημιουργεί διαμάχες. Ποια είναι η απάντησή μας; Αμέτρητοι νέοι άνθρωποι περίμεναν το καλοκαίρι αυτή την πρώτη συνεδρίαση του Ευρωπαϊκού Κοινοβουλίου. Στη Γένοβα γνώρισαν ένα κράτος και μια Ευρώπη που τους τραυμάτισε βαθύτατα. Αυτό το τραύμα μεγαλώνει κάθε ημέρα που δεν βρίσκουμε την κατάλληλη απάντηση.
<P>
Ποια είναι η απάντηση αυτού του Σώματος; Ο κ. Poettering συνεχάρη την πρώτη ημέρα τον κύριο Berlusconi. Οι Χριστιανοδημοκράτες και οι δεξιοί αυτού του Σώματος απέρριψαν το ψήφισμα και κατέστησαν σαφές ότι θα απορρίψουν και τη συγκρότηση εξεταστικής επιτροπής. Πρέπει να κατανοήσουν με τι ταυτίζονται. Βίαιες παρεκτροπές της αστυνομίας, συστηματικές κακοποιήσεις, ακόμη και βασανιστήρια στις φυλακές ή κατά τη σύλληψη, εκατοντάδες αυθαίρετες συλλήψεις, σεξουαλικές οχλήσεις, ναζιστικά συνθήματα σε αστυνομικά τμήματα.
<P>
Βρισκόμουν για μια εβδομάδα στη Γένοβα. Επισκέφτηκα τις φυλακές. Μίλησα με τους υπευθύνους, και για δέκα ώρες κατέγραφα αναφορές ανθρώπων, οι οποίοι είχαν υποστεί βασανιστήρια ή είχαν κακοποιηθεί συστηματικά μερικές φορές και για τριάντα ώρες. Όλα αυτά θέλετε να τα εξαφανίσετε κάτω από το τραπέζι! Ναι, οι Χριστιανοδημοκράτες ανέθεσαν στους ιταλούς δεξιούς να απαντήσουν σ' αυτή τη συζήτηση. Ένας απ' αυτούς είχε μάλιστα το θράσος να πει ότι δεν υπάρχουν αποδείξεις.
<P>
Κυρίες και κύριοι, ψηφίστε υπέρ της εκπόνησης έκθεσης από εξεταστική επιτροπή και εμείς θα σας φέρουμε με τις βαλίτσες αποδείξεις για εκατοντάδες περιπτώσεις βασανισμών, κακοποιήσεων, παραβιάσεων και παρεκτροπών της αστυνομίας. Δεν είναι μόνο υπόθεση της ιταλικής αστυνομίας, γιατί αυτοί οι νέοι άνθρωποι περίμεναν σε όλη την Ευρώπη αυτή την πρώτη συνεδρίαση, πιστεύοντας πως οι θεματοφύλακες των θεμελιωδών δικαιωμάτων βρίσκονται σ' αυτό το Σώμα και ότι αυτό το Σώμα δεν θα σιωπήσει και δεν θα κάνει κοινό μέτωπο με αυτή τη δεξιά κυβέρνηση της Ιταλίας.
<P>
Επιτρέψτε μου να επιδείξω κάποια πικρία ως Αυστριακός. Τι θα γινόταν, αν πριν από ένα χρόνο πραγματοποιούνταν μια τέτοια απαράδεκτη σύνοδος κορυφής στην Αυστρία; Ένας νεκρός, 500 τραυματίες, 470 συλληφθέντες που προσήχθησαν στις φυλακές, εκ των οποίων το 90% έπρεπε να απελευθερωθεί ελλείψει αποδείξεων, επειδή η αστυνομία τους συνέλαβε αυθαίρετα σε ακτίνα 50 χιλιομέτρων από τη Γένοβα και τους κατηγόρησε με ψευδή αποδεικτικά στοιχεία. Αυτό έχει ευρωπαϊκή διάσταση, και αυτό το Σώμα πρέπει να αντιμετωπίσει το ερώτημα ·
<P>
(Η Πρόεδρος αφαιρεί το λόγο από τον ομιλητή)

<SPEAKER ID=193 NAME="Cossutta">
Κυρία Πρόεδρε, τα πολιτικά αποτελέσματα της G8, ας το πούμε ειλικρινά, ήταν σχεδόν μηδαμινά, ακόμη και αρνητικά, και ωστόσο όλα επισκιάστηκαν, ως γνωστόν, από τις βίαιες συγκρούσεις.
<P>
Επαναλαμβάνουμε εδώ την πιο έντονη διαμαρτυρία κατά της ιταλικής κυβέρνησης και των αστυνομικών δυνάμεων, που ήταν ανεκτικές και υποχωρητικές με τους βιαιοπραγούντες και άγριες με τους αθώους. Η Ευρώπη μπόρεσε να κρίνει και έκρινε με ταραχή και αγανάκτηση τις άγριες εικόνες τριτοκοσμικών πράξεων, διώξεων χιλιανού τύπου από μέρους ενός κράτους μέλους της Ένωσης.
<P>
Επαναλαμβάνουμε εδώ επίσης τη σταθερή καταδίκη μας για την άσκηση βίας σε τμήματα των διαδηλωτών και την αποφασιστική επίκρισή μας για εκείνους τους διοργανωτές που στα μεν λόγια απορρίπτουν τη βία, στην πράξη όμως ούτε μπορούσαν ούτε ήθελαν να διακόψουν κάθε σχέση με τους υποστηρικτές και τους δράστες των βιαιοπραγιών εντός του κινήματος.
<P>
Κάθε σχετική ανοχή αποβαίνει υπέρ των εχθρών του αγώνα των λαών· κάθε αφέλεια εκείνων που, πιστεύοντας ότι αρκεί κανείς να έχει δίκιο για να επικρατήσει το δίκιο του, δεν ενδιαφέρεται να εναντιωθεί, να απομονώσει, να αποκλείσει τους βιαιοπραγούντες όλων των παρατάξεων, δεν είναι αρετή, αλλά τρέφει εντός της ένα δηλητηριώδη καρπό, αποτελεί πραγματικό μπούμερανγκ σε σχέση με την ανάγκη επέκτασης και διεύρυνσης του μεγάλου κινήματος κατά της νεοφιλελεύθερης παγκοσμιοποίησης.

<SPEAKER ID=194 NAME="Bodrato">
Κυρία Πρόεδρε, το Ευρωπαϊκό Κοινοβούλιο πρέπει να είναι πολύ ισορροπημένο όταν υποβάλλει τη συζήτησή του στην ευθύνη των εθνικών κοινοβουλίων, για να μην δώσει την εντύπωση ότι παρεμβαίνει στα εσωτερικά των διάφορων χωρών, με τη μία ή την άλλη έννοια. Σε σχέση με τη G8 συμμερίζομαι, στα υπέρ και τα κατά, τη γνώμη του Συμβουλίου και της Επιτροπής, αλλά αναρωτιέμαι και εγώ: γιατί κάθε φορά που διοργανώνονται διεθνείς διασκέψεις, από το Σηάτλ ως το Γκέτεμποργκ και τη Γένοβα, ξεσπούν διαμάχες που απειλούν τη δημόσια τάξη, σαν να επρόκειτο για αγώνα ενάντια σ' έναν αόρατο τύραννο; Επ' αυτού του παραδόξου πρέπει να προβληματιστούμε και να ανοίξουμε διάλογο με τους νέους, ξαναδίνοντας ρόλο στην πολιτική.
<P>
Η βία πρέπει να απορριφθεί χωρίς δισταγμούς· η βία είναι ασύμβατη με τη δημοκρατία· ο εξτρεμισμός είναι πολλές φορές το λίκνο της βίας. Για τις βιαιότητες της Γένοβας διεξάγεται σήμερα έρευνα των ιταλικών δικαστικών αρχών, στις οποίες έχουμε πλήρη εμπιστοσύνη.
<P>
Υπάρχει όμως ένα πολιτικό ζήτημα, υπάρχουν διάφοροι τρόποι υπεράσπισης των αρχών. Δεν χρειάζεται να συγχέονται τα Black Block που επιζητούσαν τη βία με τους ανθρώπους που ασκούσαν το δικαίωμα της δημόσιας διαδήλωσης. Η σύγχυση τρέφει μια σπείρα που παράγει νέα βία και σπέρνει την τρομοκρατία. Στις καταστάσεις αυτές είναι πολύ δύσκολο να εξασφαλιστεί ο σεβασμός στο νόμο χωρίς τη χρήση βίας, αλλά αυτή είναι η ευθύνη των κυβερνήσεων. Για να απομονωθούν τα εξτρεμιστικά κινήματα, αφετηρία είναι η ηθική ευθύνη των εθνικών και ευρωπαϊκών αρχών και η ικανότητά τους να δείχνουν απόλυτο σεβασμό στα δικαιώματα των πολιτών.

<SPEAKER ID=195 LANGUAGE="ES" NAME="Terrσn i Cusν">
Κυρία Πρόεδρε, η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων θα κάνει μια σύσταση σχετικά με την πρόταση που μας υπέβαλε το Συμβούλιο Δικαιοσύνης και Εσωτερικών Υποθέσεων προκειμένου να εξασφαλιστεί η δημόσια τάξη κατά τη διάρκεια των συνεδριάσεων.
<P>
Θα εκτιμήσουμε την ανάγκη υπεράσπισης της ελευθερίας και των θεμελιωδών δικαιωμάτων των πολιτών. Από τη Συνθήκη της Νίκαιας, το Ευρωπαϊκό Κοινοβούλιο έχει το καθήκον να ασκεί το δικαίωμα εποπτείας του σεβασμού αυτών των δικαιωμάτων και αυτό το δικαίωμα μας το εκχωρεί η Συνθήκη.
<P>
Επιπλέον, θα πρέπει να ασκούμε το δημοκρατικό έλεγχο των μέτρων ασφαλείας που προτείνει το Συμβούλιο, της αναλογικότητας και της αποτελεσματικότητάς τους. Δεν θα εξαπολύσω κατηγορίες εναντίον της ιταλικής αστυνομίας, αλλά πιστεύω πως η αναστολή του δικαιώματος της ελεύθερης κυκλοφορίας κάποιων πολιτών και η άδεια εισόδου εκείνων που πρωταγωνίστησαν σε ό,τι πρωταγωνίστησαν στη Γένοβα μπορεί να θεωρηθεί τουλάχιστον ελάχιστα αποδοτική και ελάχιστα αποτελεσματική.
<P>
Όλα αυτά θα τα κάνουμε. Ωστόσο, κυρία Πρόεδρε, πιστεύω πως σήμερα αυτό που πρέπει κυρίως να ζητήσουμε από τα ευρωπαϊκά θεσμικά όργανα είναι μια πολιτική αντίδραση ενώπιον μιας κατάστασης που δεν είναι θεομηνία, ενώπιον της οποίας μπορεί να υποβληθεί ένα σχέδιο πολιτικής άμυνας, όπως φάνηκε ότι έκανε πριν από λίγες ημέρες ο Υπουργός Duquesne ενώπιον της επιτροπής μας, αλλά ένα πολιτικό φαινόμενο μπροστά στο οποίο θα πρέπει να υπάρξει αντίδραση. Και αυτή η αντίδραση θα πρέπει να προέρχεται επίσης και κυρίως από το ίδιο το Ευρωπαϊκό Κοινοβούλιο.
<P>
Σε αυτό το Κοινοβούλιο έχουμε την υποχρέωση να δημιουργούμε χώρους πολιτικής παρέμβασης ενώπιον ενός αιτήματος που αποκτά ολοένα και μεγαλύτερη δύναμη, και πρέπει να το κάνουμε κυρίως διότι η Ευρωπαϊκή Ένωση διαθέτει αυτό το δημοκρατικά εκλεγμένο θεσμικό όργανο. Είναι η μόνη διεθνής οργάνωση που το διαθέτει και ενώπιον της διαδεδομένης αίσθησης μη δυνατότητας άσκησης του πολιτικού αιτήματος σε αυτόν τον διεθνή χώρο, εμείς θα πρέπει να φανούμε ικανοί να κάνουμε ένα βήμα προς τα εμπρός και να προσφέρουμε αυτόν τον χώρο το συντομότερο δυνατόν, ελπίζοντας ότι θα ακολουθήσουν και τα υπόλοιπα θεσμικά όργανα.

<SPEAKER ID=196 NAME="Lucas">
Κυρία Πρόεδρε, παρά τα όσα είπε νωρίτερα η άλλη πλευρά σε αυτό το Κοινοβούλιο, είναι σαφές ότι η αστυνομία προέβη σε συστηματικά σωματικά και ψυχολογικά βασανιστήρια στη Γένοβα. Όπως και άλλοι συνάδελφοι, λυπούμε για το ότι δεν έχουμε μπροστά μας ένα ψήφισμα όπου να εκφράζουμε την πλήρη καταδίκη μας για την κτηνωδία της αστυνομίας και τη βία του Μαύρου Μπλοκ στη Γένοβα, την πεποίθησή μας ότι οι υπεύθυνοι πρέπει να παραπεμφθούν στη δικαιοσύνη, τη δέσμευσή μας να προασπίσουμε το δικαίωμα της ειρηνικής διαμαρτυρίας και την αποφασιστικότητά μας να διασαφηνίσουμε τα αυξανόμενα στοιχεία που δείχνουν ότι μεγάλο μέρος της βίας και των ζημιών κατά της περιουσίας που σημειώθηκαν στη Γένοβα ήταν έργο προβοκατόρων.
<P>
Έχουμε, όμως, ένα άλλο καθήκον μπροστά μας και, συγκεκριμένα, να εξετάσουμε πλήρως τους λόγους για τους οποίους 300 000 άνθρωποι επέλεξαν, δαπανώντας το χρόνο και τα χρήματα τους, να πάνε στη Γένοβα, σαν τους εκατοντάδες χιλιάδες που πήγαν στο Σηάτλ, στο Γκέτεμποργκ και αλλού για να διαδηλώσουν για το συνεχιζόμενο βάρος του χρέους των φτωχών, για τις αυξανόμενες και κωμικοτραγικές ανισότητες μεταξύ φτωχών και πλουσίων και για τον αυξανόμενο έλεγχο πολλών πτυχών της ζωής μας από τις εταιρείες. Αυτό σημαίνει πως πρέπει να αντιμετωπίσουμε το γεγονός ότι οι νεοφιλελεύθερες οικονομικές πολιτικές της Ευρωπαϊκής Ένωσης αποτελούν σήμερα μέρος του προβλήματος και όχι της λύσης.
<P>
Για παράδειγμα, η ΕΕ είναι εκείνη που πιέζει αμείλικτα προς ένα νέο, φιλόδοξο, γενικό γύρο εμπορικών συνομιλιών στη Ντόχα, το Νοέμβριο, μπροστά στην αντίθεση της πλειοψηφίας των αναπτυσσόμενων χωρών και των κοινωνικών κινημάτων σε όλον τον κόσμο. Ο Επίτροπος Vitorino είπε ότι το περασμένο Σαββατοκύριακο επιτεύχθηκε συμφωνία στο Μεξικό. Μπορεί μεν να επιτεύχθηκε συμφωνία μεταξύ των χωρών Quad αλλά σίγουρα δεν την προσυπέγραψαν οι αφρικανικές χώρες, οι ΛΠΧ, η Ινδία, η Μαλαισία, η Ινδονησία, και ο κατάλογος συνεχίζεται.
<P>
Επιπλέον, στα περισσότερα κράτη μέλη της ΕΕ, το επίπεδο της επίσημης αναπτυξιακής βοήθειας παραμένει χαμηλότερος από το στόχο του ΟΗΕ και, σε αντίθεση με τη διακήρυξη του Γκέτεμποργκ, το Συμβούλιο προτείνει στον προϋπολογισμό του για το 2002 την περαιτέρω περικοπή 3,2% των αναλήψεων για την εξωτερική βοήθεια σε σχέση με τον προϋπολογισμό του περασμένου έτους.
<P>
Ως βουλευτές του Ευρωπαϊκού Κοινοβουλίου, έχουμε την ευθύνη να διασφαλίσουμε ότι οι πολίτες της Ευρωπαϊκής Ένωσης θα συνεχίσουν να απολαμβάνουν του δικαιώματος της ειρηνικής διαμαρτυρίας. Έχουμε επίσης την ευθύνη να ακούσουμε τις διαμαρτυρίες τους και να απαντήσουμε σε αυτές γιατί, αν δεν το κάνουμε, δεν θα πρέπει να απορούμε εάν συνεχίσει να αυξάνεται η φήμη των οργάνων της ΕΕ ως απόμακρων και απροσπέλαστων.

<SPEAKER ID=197 LANGUAGE="ES" NAME="Marset Campos">
Κυρία Πρόεδρε, πήγα στη Γένοβα ως προσκεκλημένος του Κοινωνικού Φόρουμ της Γένοβας και εξεπλάγην διότι ποτέ μου δεν είχαν αντιμετωπίσει τέτοια συμπεριφορά εκ μέρους οργάνων της αστυνομίας και φανταστείτε ότι εγώ από το 1996 μάχομαι στην Ισπανία για τη δημοκρατία και την ελευθερία.
<P>
Ούτε επί της δικτατορίας του Φράνκο η αστυνομία δεν συμπεριφερόταν έτσι όπως συνέβη στη Γένοβα. Έμοιαζε περισσότερο με την κατάσταση που έζησα στο Σαντιάγο της Χιλής στις 11 Σεπτεμβρίου 1973 όταν έγινε το πραξικόπημα του Πινοσέτ.
<P>
Αυτό θέτει ένα σοβαρό πρόβλημα για την Ευρωπαϊκή Ένωση: να εξασφαλίσει ότι όπως μπορεί να συνεδριάζει η G8, να μπορούν επίσης να συνεδριάζουν δημοκρατικά ομάδες ατόμων, ομάδες νέων που θέλουν έναν διαφορετικό κόσμο. Αυτή είναι η ευθύνη της Ευρωπαϊκής Ένωσης, του Ευρωπαϊκού Κοινοβουλίου.
<P>
Για αυτόν τον λόγο πιστεύω πως θα πρέπει να στηρίζουμε τις προσπάθειες για δημοκρατία και ελευθερία για όλους.

<SPEAKER ID=198 LANGUAGE="FR" NAME="Patrie">
Κύριε Πρόεδρε, ενώ δεν έχει πέσει ακόμα φως στις αστυνομικές βιαιότητες που ξέσπασαν εις βάρος όσων διαδήλωναν κατά της παγκοσμιοποίησης κατά την πρόσφατη Σύνοδο Κορυφής της G8 στη Γένοβα, οι μαρτυρίες συγκλίνουν στην επιβεβαίωση ότι ο θάνατος του νεαρού διαδηλωτή Carlo Giuliani δεν είναι αποτέλεσμα μιας απλής εσφαλμένης ενέργειας της αστυνομίας. Επίσης, οι μέθοδοι που χρησιμοποίησαν οι ιταλικές αρχές δεν φαίνονται να είναι μόνο η πράξη μιας αστυνομίας που απηύδησε από τις ενέργειες των καταστροφέων, ενέργειες τις οποίες, φυσικά, καταδικάζουμε. Το ιταλικό ιδιωτικό κανάλι Sette δεν πρόβαλλε εικόνες που δείχνουν άτομα ντυμένα σαν τους Black Blocks να συζητούν ήσυχα με αστυνομικούς των ομάδων καταστολής των διαδηλώσεων και έπειτα να φεύγουν;
<P>
Ακόμα και αν αυτό δεν αρμόζει στους οπαδούς μιας στενής αντίληψης για την κυριαρχία των κρατών, πρέπει να επιβεβαιώσουμε ότι τα γεγονότα της Γένοβας δεν προέκυψαν μόνο από εσωτερικές υποθέσεις της Ιταλίας, αλλά αφορούν άμεσα τα ευρωπαϊκά θεσμικά όργανα και μεταξύ αυτών, κατά κύριο λόγο, το Ευρωπαϊκό Κοινοβούλιο, εφόσον είναι εκλεγμένο με καθολική ψηφοφορία. Αρχικά, η Ευρώπη ενδιαφέρεται γιατί η Ένωση δεν πρέπει να είναι απλώς το σκαλοπάτι για την ελεύθερη παγκοσμιοποίηση, αλλά και ο χώρος ελευθερίας μέσα στον οποίο οι πολίτες έχουν δικαιώματα που διασφαλίζονται από την ευρωπαϊκή Συνθήκη των δικαιωμάτων του ανθρώπου και, πιο πρόσφατα, από τον Χάρτη Θεμελιωδών Δικαιωμάτων της Ένωσης. Επίσης, από τη στιγμή που πολίτες κάθε εθνικότητας ενώνονται για να ασκήσουν τη συλλογική τους ελευθερία, την ελευθερία γνώμης και το δικαίωμά τους να διαδηλώνουν, είναι καθήκον της Ευρωπαϊκής Κοινότητας να διασφαλίζει την αποτελεσματική άσκηση αυτών των δικαιωμάτων.
<P>
Κατά δεύτερο λόγο, η Ευρώπη δεν μπορεί να μείνει αμέτοχη μπροστά σε τόσο ανησυχητικούς μηχανισμούς χειραγώγησης. Η Ευρώπη δεν μπορεί να ανεχτεί ότι, στους κόλπους της, μια κυβέρνηση αναπτύσσει μεθόδους τόσο ασύμβατες με τις δημοκρατικές και φιλελεύθερες αξίες της. Τέλος, είναι δική μας ευθύνη ως δημοκράτες να μην υποστηρίξουμε το αμάλγαμα πράξεων βίας μιας μειονότητας ακτιβιστών και ειρηνικής λογικής χιλιάδων αμφισβητιών της φιλελεύθερης παγκοσμιοποίησης, διότι η Ένωση, με τη σειρά της, πρέπει να καταστεί η κινητήριος δύναμη μιας δημοκρατικής και αλληλέγγυας παγκοσμιοποίησης.
<P>
Λυπάμαι για την απόρριψη της πρότασης που στόχευε στην κατάθεση ψηφίσματος του Ευρωπαϊκού Κοινοβουλίου. Θα επιθυμούσα τη σύσταση μιας εξεταστικής επιτροπής. Μαζί με ορισμένους από τους σοσιαλιστές συντρόφους μου και με άλλους συναδέλφους, θα συμμετάσχω ενεργά στην ομάδα παρακολούθησης και επαγρύπνησης που ανέφερε ο Francis Wurtz και θα εξετάσουμε προσεκτικά τα συμπεράσματα της ιταλικής εξεταστικής επιτροπής.

<SPEAKER ID=199 NAME="Αλυσανδράκης">
Κύριε Πρόεδρε, η προσπάθεια του μονοπωλιακού κεφαλαίου να κυριαρχήσει παγκόσμια τώρα που δεν υπάρχει πλέον το αντίπαλο δέος του σοσιαλιστικού στρατοπέδου, η αντιλαϊκή πολιτική που χτυπάει τους εργαζομένους των αναπτυγμένων χωρών και ληστεύει τον πλούτο του τρίτου κόσμου είναι φυσιολογικό, αγαπητέ συνάδελφε, - και μην γελάτε - να προκαλούν λαϊκές αντιδράσεις.
<P>
Παρά τις προσπάθειες χειραγώγησης και αποπροσανατολισμού σαν αυτές που ακούσαμε εδώ από το Συμβούλιο και την Επιτροπή για εμπλοκή σε διάλογο με την κοινωνία των πολιτών, είμαστε σίγουροι ότι το κίνημα αυτό θα ριζοσπαστικοποιηθεί ακόμη περισσότερο, θα στραφεί ακόμη πιο καθαρά κατά του καπιταλιστικού συστήματος. Παράλληλα με την χειραγώγηση, εφαρμόζεται και η ωμή αστυνομική βία, όπως έγινε στο Γκέτεμποργκ και ιδιαίτερα στη Γένοβα. Χωρίς να υποβαθμίζουμε την ευθύνη της ιταλικής κυβέρνησης, τονίζουμε ότι η καταστολή της Γένοβας γεννήθηκε και αναπτύσσεται στην Ευρωπαϊκή Ένωση με τη Συνθήκη Σένγκεν, την αστυνομική συνεργασία, τις αποφάσεις του Συμβουλίου στις 13 Ιουλίου, τις προετοιμασίες για καταστολή των διαδηλώσεων στο Βέλγιο. Σε κάθε περίπτωση, η ιστορία μας έχει διδάξει ότι όσο δυνατοί και αν είναι οι καταπιεστές, όση βία και αν χρησιμοποιούν, οι καταπιεσμένοι είναι στο τέλος πιο δυνατοί.

<SPEAKER ID=200 LANGUAGE="NL" NAME="Neyts-Uyttebroeck">
. (NL) Κύριε Πρόεδρε, κύριοι συνάδελφοι, διάφοροι συνάδελφοι έκαναν έκκληση για την πραγματοποίηση διαλόγου με την κοινωνία των πολιτών γενικά και ενός διαλόγου με το Κοινοβούλιο και τα εθνικά κοινοβούλια ειδικότερα. Ακριβώς επειδή η Προεδρία, όχι μόνο εγώ αλλά και ο πρωθυπουργός του Βελγίου, λαμβάνει τόσο σοβαρά αυτό τον διάλογο, μου ανέθεσε ο πρωθυπουργός να αντιπροσωπεύσω σήμερα την Προεδρία και να μην περιοριστώ φυσικά στην παρουσίαση μίας σύντομης δήλωσης, αλλά να ακούσω με προσοχή τα σχόλια σας και να σιωπήσω την ώρα που μιλάτε εσείς, ακόμα και αν διαφωνώ απολύτως με ορισμένα από τα σχόλια αυτά. Είναι φυσικό όμως κάτι τέτοιο.
<P>
Ακουσα λοιπόν με προσοχή τα σχόλια που ακούστηκαν από τη Δεξιά, την Αριστερά και το Κέντρο στη συζήτηση αυτή και σας διαβεβαιώ ότι ορισμένα από αυτά τα σχόλια αναμφίβολα θα μας εμπνεύσουν. Παρόλο που ο βέλγος πρωθυπουργός δήλωσε μετά το Γκέτεμποργκ ότι οι δυνάμεις επιβολής του νόμου στην χώρα μου διαθέτουν μακρά και πλούσια πείρα με κάθε είδους διαδηλώσεις, καθώς πραγματοποιούνται στην πρωτεύουσα της χώρας μου κάποτε περισσότερες από δύο χιλιάδες διαδηλώσεις κάθε χρόνο, ας μην θεωρήσει κανείς ότι δεν λαμβάνουμε στα σοβαρά την κατάσταση.
<P>
Προσωπικά ανέφερα βέβαια ότι θεωρώ το θέαμα μίας απολύτως αποκλεισμένης ζώνης πριν από μία Σύνοδο Κορυφής, όπως συνέβη τον Ιούνιο ή πριν από λίγες εβδομάδες, ιδιαίτερα απεχθές. Θεωρώ όμως επίσης απεχθείς και τις βιαιότητες που διαδραματίσθηκαν στους δρόμους. Η κλιμάκωση τέτοιων επεισοδίων είναι δραματική και τραγική όπως διαπιστώσαμε ιδίοις όμμασιν, όταν είδαμε νεαρούς διαδηλωτές να χάνουν τη ζωή τους στη διάρκεια αυτών των διαδηλώσεων. Κάτι τέτοιο δεν θα πρέπει να επαναληφθεί, οφείλουμε να προλάβουμε τέτοιες καταστάσεις. Για ελάχιστες, πραγματικά ελάχιστες αιτίες αξίζει να χάσει κανείς τη ζωή του. Φυσικά θα πρέπει να διασφαλιστεί το δικαίωμα στη διαδήλωση, το δικαίωμα του συνέρχεσθαι, φυσικά έχει ο καθένας το δικαίωμα της ελεύθερης έκφρασης, δεν είναι όμως δυνατόν να χάνονται άνθρωποι ή να γίνονται θύματα σωματικής και ηθικής βίας.
<P>
Σας διαβεβαιώ ότι εμείς θα καταβάλουμε κάθε δυνατή προσπάθεια για την ομαλή διεξαγωγή των Συνόδων του Συμβουλίου κατά τις επόμενες ημέρες και εβδομάδες. Η πρώτη μου εμπειρία - και ελπίζω να μην αποτελέσει "βάπτισμα του πυρός" - θα είναι αύριο το βράδυ. Η άτυπη σύνοδος Υπουργών Εξωτερικού Εμπορίου στην Bruges θα αρχίσει αύριο το βράδυ και θα ακολουθήσει μία ολόκληρη σειρά τέτοιων συνόδων. Καταβάλλουμε κάθε δυνατή προσπάθεια προκειμένου να βρούμε την κατάλληλη ισορροπία μεταξύ διαφάνειας και προσβασιμότητας, όμως θα φροντίσουμε επίσης να υπάρχει ασφάλεια και να μην κλιμακωθούν οι εκδηλώσεις διαμαρτυρίας, όπως συνέβη κατά το παρελθόν. Το δηλώνω αυτό με απόλυτη σαφήνεια.
<P>

<P>
Εξάλλου, κύριε Πρόεδρε, είμαι πεπεισμένη ότι η συζήτηση σχετικά με την παγκοσμιοποίηση έχει ήδη ξεκινήσει και θα διαρκέσει ακόμα πολύ καιρό. Φυσικά δεν θα συμφωνούμε πάντοτε για όλα τα ζητήματα, όμως δεν χρειάζεται να συμφωνούμε πάντοτε. Προκειμένου η συζήτηση αυτή να αποβεί καρποφόρος, είναι εξαιρετικά σημαντικό όχι μόνο να ακούμε την άλλη πλευρά αλλά και να καταβάλλουμε κάθε δυνατή προσπάθεια προκειμένου να καταλάβουμε τι λέει αυτή. Για παράδειγμα, ανέφερα το ζήτημα της διατήρησης της τάξης και είπα ότι ο τρόπος με τον οποίο διατηρείται η τάξη αποτελεί αποκλειστική δραστηριότητα των κρατών μελών. Ναι, αλλά ανέφερα επίσης στην αρχή της παρέμβασής μου ότι στο Συμβούλιο Δικαιοσύνης και Εσωτερικών Υποθέσεων, εντός των αρμοδιοτήτων της Ένωσης και χρησιμοποιώντας τα όργανα που έχουμε στη διάθεσή μας, θα καταβληθεί κάθε δυνατή προσπάθεια προκειμένου να αποφευχθούν στο μέτρο του δυνατού οι βιαιότητες.
<P>
Κατά την ώρα των ερωτήσεων θα επανέλθουμε στο ζήτημα αυτό και θα έχω την ευκαιρία να δώσω ορισμένες διευκρινήσεις με τις απαντήσεις μου. Λέμε ναι στον εποικοδομητικό διάλογο, αναμφίβολα. Δεν θα πρέπει όμως μόνο να ακούμε ο ένας τον άλλον, θα πρέπει και να προσπαθούμε να καταλάβουμε τι λέει η άλλη πλευρά, ιδιαίτερα μάλιστα όταν δεν συμφωνούμε μαζί της.

<SPEAKER ID=201 LANGUAGE="FR" NAME="Vitorino">
. (FR) Κυρίες και κύριοι βουλευτές, καταρχάς, πιστεύω ότι αυτή η συζήτηση καταλήγει στην αναγνώριση της ανάγκης δόμησης της πολιτικής συζήτησης σχετικά με τη ρύθμιση της παγκοσμιοποίησης. Προς αυτή την κατεύθυνση, πιστεύω ότι η Επιτροπή έχει κάνει πολλές προτάσεις για το "πώς να δομηθεί αυτή η συζήτηση" . Αναγνωρίζουμε - θέλω να το εκφράσω με σαφήνεια - ότι το Ευρωπαϊκό Κοινοβούλιο και οι εκλεγμένοι εκπρόσωποι των Ευρωπαίων διαδραματίζουν κεντρικό ρόλο στη δόμηση αυτής της συζήτησης. Επειδή πρέπει να την επιχειρήσουμε με κάποια μετριοφροσύνη, ψάχνουμε όλοι μας τις απαντήσεις, κανείς όμως δεν μπορεί να πει, με τρόπο καθησυχαστικό, ότι έχει όλες τις απαντήσεις για την πολυπλοκότητα του θέματος με το οποίο όλοι μας ερχόμαστε αντιμέτωποι.
<P>
Γι' αυτό το λόγο, θέλω να τονίσω, απαντώντας στον κ. Baron Crespo, ότι ο Πρόεδρος Πρόντι ήθελε πραγματικά να είναι παρών σήμερα γι' αυτή τη συζήτηση. Είχε την πρόθεση να συμμετάσχει αν η συζήτηση είχε παραμείνει στην ημερήσια διάταξη του Ευρωπαϊκού Κοινοβουλίου την ώρα που είχε αρχικά προβλεφθεί, δηλαδή σήμερα το πρωί. Όμως, το Κοινοβούλιο άλλαξε τη σειρά των εργασιών του και ο κ. Πρόντι αναγκάστηκε να επιστρέψει στις Βρυξέλλες για τη συνάντηση κορυφής με τη Λαϊκή Δημοκρατία της Κίνας, γεγονός που τον εμπόδισε να παρευρεθεί, εδώ, σήμερα, και που μου έδωσε την τιμή και τη χαρά να είμαι μαζί σας γι' αυτή τη συζήτηση.
<P>
Το δεύτερο σημείο που θα θίξω αφορά το ταμείο. Πιστεύω ότι η Επιτροπή συνεργάστηκε καλά με το Κοινοβούλιο για την ουσία των αποφάσεων της Γένοβας. Οφείλω να σας πω ότι συμμεριζόμαστε τη γενική προσέγγιση. Κατά τη γνώμη μας, συντελέστηκε πρόοδος και λήφθηκαν θετικές αποφάσεις από την G8. Φυσικά, είναι ανεπαρκείς. Η χρηματοδότηση του ταμείου καταπολέμησης των ασθενειών, σίγουρα, είναι ανεπαρκής, συμφωνούμε, έχουμε όμως τουλάχιστον την τιμή να συμμετέχουμε στην χρηματοδότησή του.
<P>
Κατά τον ίδιο τρόπο, αυτό που δεν καταλαβαίνω - οφείλω να σας το πω με κάθε ειλικρίνεια - είναι ότι, στα πλαίσια της διαπραγμάτευσης μιας νέας παγκόσμιας οργάνωσης του εμπορίου, μπορεί κανείς να μας προσάψει ότι εννοούμε την προώθηση της ελευθερίας των ελεύθερων συναλλαγών στο παγκόσμιο εμπόριο. Συνεργαζόμαστε στενά με το Κοινοβούλιο και αυτό που προσπαθούμε είναι να προσδιορίσουμε τις διαπραγματεύσεις που να λαμβάνουν αμέσως υπόψη ζητήματα όπως η περιβαλλοντική ισορροπία, η κοινωνική ατζέντα, τα συμφέροντα των λιγότερο αναπτυγμένων χωρών. Πιστεύω, επομένως, ότι τα συμπεράσματα του Μεξικού συμβαδίζουν απόλυτα με την πολιτική που εκθειάζει η Επιτροπή για τη ρύθμιση της παγκοσμιοποίησης.
<P>
Τέλος, απαντώντας στην κ. Frassoni, θέλω να τονίσω ότι τα λόγια μου πρέπει να εκλαμβάνονται με την κυριολεκτική τους έννοια. Αυτό που είπα και αυτό που, εξάλλου, αναφέρει και η Συνθήκη, στο άρθρο 33, είναι ότι η τήρηση της δημόσιας τάξης εμπίπτει, κατά πρώτο λόγο, στην αρμοδιότητα των κρατών μελών. Αναγνωρίζω, όμως, ότι υπάρχει και μια ευρωπαϊκή διάσταση στο ζήτημα της δημόσιας τάξης.
<P>
Το 1997, το Συμβούλιο ενέκρινε μια κοινή δράση σχετικά με την τήρηση της δημόσιας τάξης. Ίσως τότε να μην είχε δοθεί προσοχή στο περιεχόμενο αυτής της απόφασης, ωστόσο υπάρχει, και τα συμπεράσματα του Συμβουλίου Δικαιοσύνης και Εσωτερικών Υποθέσεων της 13ης Ιουλίου στηρίζονται στην κοινή αυτή δράση του 1997. Η κοινή αυτή δράση προβλέπει την αστυνομική και δικαστική συνεργασία στο θέμα της τήρησης της δημόσιας τάξης σε ευρωπαϊκό επίπεδο και τις τοποθετεί στο πλαίσιο της Συνθήκης Eυρωπόλ. Έχουμε εδώ ένα νομοθετικό κείμενο που είναι το ρυθμιστικό κείμενο της ευρωπαϊκής συνεργασίας σχετικά με την τήρηση της δημόσιας τάξης.
<P>
Επίσης, υπάρχουν οι συμφωνίες του Σένγκεν. Σχετικά με αυτό, οφείλω να σας πω ότι όσον αφορά τη σύνοδο της Γένοβας επρόκειτο για μια κοινή δράση, ας πούμε "δυο ιταλικών κυβερνήσεων" : στην ουσία, την ξεκίνησε η παλιά κυβέρνηση και την ολοκλήρωσε η νέα. Βλέπετε, επομένως, ότι η ουδετερότητα της Επιτροπής είναι υπεράνω πάσης υποψίας στην ιταλο-ιταλική συζήτηση. Η αλήθεια, όμως, είναι ότι η ιταλική κυβέρνηση τήρησε τις υποχρεώσεις της που απορρέουν από τις συμφωνίες του Σένγκεν με την επανάληψη των ελέγχων των συνόρων, με την ευκαιρία της συνόδου της G8 στη Γένοβα. Φυσικά, σχετικά με τον έλεγχο της εφαρμογής των συμφωνιών του Σένγκεν, υπάρχουν αρμοδιότητες τόσο της Επιτροπής όσο και του Ευρωπαϊκού Κοινοβουλίου. Πρόκειται για αρμοδιότητες περιορισμένης εμβέλειας αλλά αυτό, κυρία Frassoni, είναι άλλη συζήτηση.
<P>
(Χειροκροτήματα)

<SPEAKER ID=202 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.

<CHAPTER ID=7>
Ηλεκτρονικές επικοινωνίες
<SPEAKER ID=203 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(A5-0270/2001) του κ. Cappato, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την επεξεργασία δεδομένων προσωπικού χαρακτήρα και την προστασία της ιδιωτικής ζωής στον τομέα των ηλεκτρονικών επικοινωνιών (COM(2000) 385 - C5-0439/2000 - 2000/0189(COD))·
<P>
(A5-0284/2001) της κ. Cederschiφld, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την στρατηγική για μια ασφαλέστερη Κοινωνία της Πληροφορίας με τη βελτίωση της ασφάλειας των υποδομών πληροφόρησης και την καταπολέμηση του εγκλήματος πληροφορικής .

<SPEAKER ID=204 NAME="Cappato">
 - (ΙΤ) Κύριε Πρόεδρε, είναι κρίμα που μετά από μία ολόκληρη ημέρα που το Σώμα συζητά για θέματα επί των οποίων δεν έχει νομοθετική αρμοδιότητα, μόνο το απόγευμα και έπειτα το βράδυ θα συζητήσουμε για πράγματα για τα οποία είμαστε νομοθέτες. Μοιάζει με μία κακή συνήθεια κοινοβουλευτικής υποβάθμισης και με κάποιον τρόπο θα πρέπει να προσπαθήσουμε να αντισταθούμε σε αυτούς τους πειρασμούς προβολής από τα μέσα ενημέρωσης.
<P>
Τούτου λεχθέντος, η πρόταση οδηγίας της Ευρωπαϊκής Επιτροπής συνιστά μία σημαντική εργασία και μία συμβολή για την προστασία των δικαιωμάτων καθώς και των ελευθεριών στο δίκτυο, όχι μόνον αναφορικά με τις ηλεκτρονικές επικοινωνίες των πολιτών στην Ευρώπη, και ακριβώς γι' αυτό εκφράζουμε τα συγχαρητήριά μας για την εργασία που έγινε. Σπεύδω όμως να πω ότι η ίδια η Επιτροπή θα πρέπει, πιστεύω, να λάβει σοβαρότερα υπόψη της ότι οι δυσκολίες και οι καθυστερήσεις στην εφαρμογή των οδηγιών στα κράτη μέλη παρουσιάζουν τον κίνδυνο να μας κάνουν, ενώ έχουμε ευρωπαϊκά νομοθετήματα ολοένα ακριβέστερα και λεπτομερέστερα, που κατά κάποιον τρόπο παρακολουθούν την τεχνολογική πρόοδο, να ενημερώνουμε αντίθετα μία οδηγία του 1997, τεσσάρων ετών δηλαδή, όταν αυτή η οδηγία δεν έχει ακόμα εφαρμοσθεί από όλα τα κράτη μέλη: μία ειδική οδηγία σε σχέση με μία γενική οδηγία του 1995, που και αυτή ακόμα δεν έχει εφαρμοσθεί από τα κράτη μέλη. Συνεπώς, ίσως, αυτή που θα έπρεπε να τεθεί εκ νέου υπό συζήτηση είναι η νομοθετική μέθοδος!
<P>
Κατόπιν τούτου, όμως, πιστεύω πράγματι ότι υπάρχει εγγύηση και αποσαφήνιση σημαντικών κανόνων για την προστασία της ιδιωτικής ζωής των ευρωπαίων πολιτών, τους οποίους η Επιτροπή Ελευθεριών και Δικαιωμάτων των Πολιτών και ο εισηγητής της υποστήριξαν στο σύνολό τους στο πλαίσιο της επιτροπής και οι οποίοι εγκρίθηκαν.
<P>
Θα ήθελα τώρα να σταθώ σε δύο σημεία, ίσως περισσότερο αμφισβητούμενα από πολιτικής απόψεως: το ζήτημα της εξουσίας των δημόσιων και κρατικών αρχών να έχουν πρόσβαση στα προσωπικά δεδομένα των πολιτών της Ευρωπαϊκής Ένωσης και το ζήτημα των μη ζητηθέντων εμπορικών μηνυμάτων.
<P>
Σχετικά με το πρώτο σημείο, η Επιτροπή Ελευθεριών και Δικαιωμάτων των Πολιτών απεδέχθη τη βούληση της Ευρωπαϊκής Επιτροπής να μην παραχωρήσει αυτό το είδος λευκού χαρτιού, εν λευκώ επιταγής, που θα ήθελαν ορισμένα κράτη της Ένωσης, ώστε να μπορούν να παρακολουθούν και να έχουν πρόσβαση στα προσωπικά δεδομένα των πολιτών της Ένωσης, για παράδειγμα στα δεδομένα που συλλέγουν οι εταιρείες τηλεφωνίας.
<P>
Η Ευρωπαϊκή Επιτροπή έχει δίκιο που επιμένει στη διατήρηση αυτού του σημείου. Ευχόμαστε να μας ακολουθήσει και στο περαιτέρω αίτημα που εκφράσθηκε από την Επιτροπή Ελευθεριών και Δικαιωμάτων των Πολιτών και να θεσπίσει μία ειδική δέσμευση σε όλες τις εξαιρέσεις των οδηγιών και των ευρωπαϊκών κανόνων που δεν είναι εντελώς εξαιρετικού χαρακτήρα, βασίζονται σε ειδικό νόμο και είναι προσιτές στο κοινό και περιορισμένης διάρκειας, με τη συνέπεια που γράψαμε στην έκθεση, να απαγορεύεται η γενικευμένη παρακολούθηση. Θεωρώ σημαντικό να μπορέσει η Ευρωπαϊκή Επιτροπή να το υποστηρίξει αυτό, διότι πιστεύω πως ο μεγαλύτερος κίνδυνος για τον ιδιωτικό βίο των πολιτών έγκειται ακριβώς στην παντοδυναμία του κράτους να έχει πρόσβαση στα προσωπικά δεδομένα.
<P>
Σχετικά με το άλλο σημείο - των μη ζητηθέντων ηλεκτρονικών εμπορικών μηνυμάτων - προτίμησα, και η Επιτροπή Ελευθεριών και Δικαιωμάτων με ακολούθησε, να μην αποδεχθώ την πρόταση της Ευρωπαϊκής Επιτροπής να επιβάλει ένα εναρμονισμένο ευρωπαϊκό σύστημα opt in, αλλά να αφήσουμε στα κράτη μέλη την επιλογή opt in και opt out. Πιστεύω, πράγματι, ότι και τα δύο συστήματα είναι ανεπαρκή για να σταματήσουν το λεγόμενο spamming: οι πραγματικοί spammer που φράσσουν τις θυρίδες του ηλεκτρονικού ταχυδρομείου είναι άτομα που το κάνουν με δόλιο τρόπο, με κρυφές διευθύνσεις, και κατά συνέπεια δεν έχουν κανένα συμφέρον να σεβασθούν ούτε το opt in ούτε το opt out. Στην απαγόρευση την λεγόμενη opt in διαβλέπω έναν κίνδυνο για την ελευθερία της έκφρασης όλων εκείνων που ακούν το εμπόριο με τον σωστό τρόπο: για την ελευθερία της έκφρασης δεν είναι τόσο εύκολος ο διαχωρισμός των εμπορικών μηνυμάτων από τα μη εμπορικά μηνύματα: μπορεί να υπάρχουν δημοσιογραφικά ή πολιτικά κείμενα που έχουν χορηγούς και, σαν τέτοια, θα μπορούσαν να τύχουν μεταχείρισης σαν να ήταν εμπορικά μηνύματα.
<P>
Πιστεύω επίσης ότι σήμερα υπάρχουν εργαλεία αυτορρύθμισης, φίλτρα, τεχνολογίες που μπορούν να δώσουν λύση στο πρόβλημα με πιο ευέλικτο και αποτελεσματικό τρόπο από όσο μπορεί να γίνει στις αίθουσες των δικαστηρίων. Ακόμα και το κόστος για τους καταναλωτές, ακριβώς λόγω της ελευθέρωσης των τηλεπικοινωνιών που προωθεί η Ευρωπαϊκή Επιτροπή στις άλλες οδηγίες του πακέτου, πρόκειται να μειωθεί. Συνεπώς, με τα flat τιμολόγια, με την σύνδεση σε ευρύ φάσμα, ακόμα και το πρόβλημα του κόστους γίνεται ολοένα και λιγότερο σημαντικό για μερικά δευτερόλεπτα σύνδεσης: να λοιπόν γιατί, μπροστά στους πιθανούς κινδύνους του συστήματος opt in, εκφράζουμε την αντίθεσή μας σε ένα ενιαίο ευρωπαϊκό εναρμονισμένο σύστημα.

<SPEAKER ID=205 LANGUAGE="SV" NAME="Cederschiφld">
. (SV) Κύριε Πρόεδρε, αντιμετωπίζουμε καθημερινά τους κινδύνους από τα εγκλήματα στον τομέα της πληροφορικής. Αυτό συμβαίνει κάθε φορά που χρησιμοποιούμε πιστωτικές κάρτες, σηκώνουμε το ακουστικό του τηλεφώνου, ανοίγουμε το ηλεκτρονικό μας ταχυδρομείο ή ταξιδεύουμε με αεροπλάνο. Πρόκειται για παραδοσιακά εγκλήματα που μας πλήττουν με τη βοήθεια των τεχνολογιών της πληροφορικής: παιδική πορνογραφία, πλαστογραφίες, ξενοφοβία, καθώς και λαθρεμπόριο ναρκωτικών, εμπόριο ανθρωπίνων όντων, οργάνων και όπλων κλπ, πρόκειται όμως επίσης και για νέες μορφές εγκλημάτων κατά της ίδιας της λειτουργίας της κοινωνίας: διάδοση ιών, παράνομη πρόσβαση σε προσωπικά στοιχεία, hacking, επιθέσεις τύπου Denial of Service κλπ.
<P>

<P>
Οι παραδοσιακές μέθοδοι καταπολέμησης του εγκλήματος δεν αρκούν, παρόλο που η εγκληματικότητα on-line είναι το ίδιο επικίνδυνη όπως και η εγκληματικότητα off-line. Οι εγκληματίες απειλούν την κοινωνία με νέες μεθόδους που στηρίζονται σε ψηφιακή πλατφόρμα. Εκμεταλλεύονται τις διαφορές στις νομοθεσίες των κρατών μελών, και για το λόγο αυτό η ΕΕ οφείλει να επιδείξει συγκροτημένη στάση.
<P>
Η Ευρωπαϊκή Επιτροπή υπέβαλε πρόταση την οποία υποστηρίζει και αναπτύσσει περισσότερο η επιτροπή μας. Ζητούμε να υιοθετηθούν κοινοί ορισμοί προκειμένου να αντιμετωπιστούν οι συγκρούσεις αρμοδιοτήτων, ζητούμε επίσης εναρμόνιση του ποινικού δικαίου και της δικονομίας των κρατών μελών, καθώς και αμοιβαία αναγνώριση των ενταλμάτων. Θέλουμε να καταστούν αποτελεσματικότερες η Europol και η Eurojust, θέτοντας όμως συγχρόνως και σαφή όρια στις αρμοδιότητές τους.
<P>
Προβάλλονται επίσης και αμφιλεγόμενες απαιτήσεις σχετικά με τις παρακολουθήσεις, την καταγραφή και την αποθήκευση των τηλεπικοινωνιών. Στο πλαίσιο αυτό, η επιτροπή απαιτεί σεβασμό των θεμελιωδών δικαιωμάτων, όπως το απόρρητο της αλληλογραφίας και των τηλεφωνικών συνδιαλέξεων, καθώς και αυστηρούς κανόνες στο σύνολο του τομέα των τηλεπικοινωνιών. Η επιτροπή ζητά επίσης την απαγόρευση τέτοιων παραβιάσεων της ιδιωτικής ζωής, εκτός από τις περιπτώσεις κατά τις οποίες τα συγκεκριμένα μέτρα πληρούν στο σύνολό τους τούς εξής όρους: είναι αναγκαία, είναι σαφώς τεκμηριωμένα, αποτελούν τη μόνη δυνατή λύση, είναι ανάλογα προς το συγκεκριμένο έγκλημα, είναι χρονικά περιορισμένα και έχει λάβει απόφαση για αυτά δικαστήριο. Κανείς δεν επιθυμεί την κοινωνία του Μεγάλου Αδελφού.
<P>
Εμείς στην Ευρωπαϊκή Ένωση οφείλουμε να τηρούμε τους κανόνες που έχουμε θέσει σχετικά με φτηνή πρόσβαση στο Διαδίκτυο για όλους τους πολίτες, γεγονός που συνεπάγεται ότι δεν μπορούμε να μεταφέρουμε το σχετικό βάρος στις επιχειρήσεις. Θέλουμε να ενισχύσουμε την ελεύθερη συνεργασία και προτείναμε για το λόγο αυτό τη δημιουργία ενός ανοικτού βήματος, όπου να μπορούν να παρουσιάζονται οι εμπειρίες όλων των φορέων και να δημιουργούνται φαινόμενα συνεργίας, ένα βήμα το οποίο να συμβάλει στην αύξηση της αμοιβαίας κατανόησης, στη συνειδητοποίηση ότι τα προβλήματα αυτά μπορούν να εξελίσσονται και ότι θα πρέπει να προωθούνται οι βέλτιστες πρακτικές. Εδώ μπορούν οι βιομηχανικές και νομικές αρχές, από κοινού με τους καταναλωτές, να δημιουργήσουν έναν κώδικα δεοντολογίας και να αναπτύξουν το σύστημα έγκαιρης προειδοποίησης καθώς και μεθόδους αντιμετώπισης κρίσεων. Με το βήμα αυτό μπορούν να αναπτυχθούν και να διαδοθούν τεχνικές πρόληψης και μέτρα προστασίας.
<P>

<P>
Απαιτείται περαιτέρω συντονισμός εντός της ΕΕ προκειμένου να μην εξουδετερώνονται σε διεθνές επίπεδο τα μέτρα που λαμβάνουμε. Τα κράτη μέλη και οι υποψήφιες χώρες θα πρέπει να κληθούν να καταστρώσουν μία κοινή στρατηγική και να παρουσιάσουν μία συγκροτημένη θέση της ΕΕ σε διεθνείς οργανισμούς όπως ο ΟΗΕ, ο ΟΟΣΑ, το Συμβούλιο της Ευρώπης και οι G8.
<P>
Η επιτροπή υποστήριξε ομόφωνα το μήνυμα που στέλνει η έκθεση, δηλαδή, ότι χρειάζεται περισσότερος σεβασμός στην ιδιωτική ζωή αλλά και όλο και πιο αποτελεσματικά μέτρα κατά του εγκλήματος στο χώρο της πληροφορικής.
<P>
Τέλος, θα ήθελα να ευχαριστήσω θερμά όλους όσους συνέβαλαν στην εκπόνηση αυτής της έκθεσης, είναι πολλοί οι συνάδελφοι που μας βοήθησαν και συνέβαλαν στον συγκερασμό πολλών αντιτιθέμενων συμφερόντων.
<P>

<P>
Θα ήθελα να αναφερθώ σύντομα στις δύο τροπολογίες που υποβλήθηκαν για την έκθεση. Μπορούν να χαρακτηριστούν τεχνικής φύσεως. Η μία ζητά να προστεθεί η λέξη "τρομοκρατία" , και η επιτροπή την υιοθέτησε ομόφωνα ως προφορική τροπολογία, η οποία ωστόσο δεν έχει περιληφθεί για κάποιο λόγο στο κείμενο που υποβλήθηκε στην Ολομέλεια. Ο όρος "τρομοκρατία" θα πρέπει φυσικά να περιλαμβάνεται σε μία έκθεση για το έγκλημα στον κυβερνοχώρο. Θέλουμε επίσης να τροποποιήσουμε τον όρο "σήμανση" (labelling). Η τροποποίηση αυτή προτάθηκε διότι ο όρος «labelling» δεν έχει προφανώς το ίδιο εύρος με τον όρο "πιστοποίηση" (certification), τον οποίο θέλουμε να υιοθετήσουμε. Ο όρος που χρησιμοποιούμε στα Σουηδικά ( "mδrkning») μεταφράζεται κάπως περίεργα. Είναι λοιπόν κυρίως μεταφραστικό το πρόβλημα.
<P>
Θα ήθελα στη συνέχεια να αναφερθώ στην έκθεση Cappato και καθώς δεν έχω και πολύ χρόνο στη διάθεσή μου θα αναφερθώ μόνο στη συζήτηση για το opt-in/opt-out. Είναι πρόωρο ακόμα να καταργήσουμε τώρα την αρχή της επικουρικότητας και να αναγκάσουμε όλους να εγκαταλείψουν το σημερινό καθεστώς που προβλέπει ελευθερία επιλογής θεσπίζοντας αντ' αυτού μία ρήτρα opt in. Θα μας κατηγορήσουν ότι κάνουμε υπερβολικές ρυθμίσεις. Θα επικριθεί η ΕΕ ότι επιδεικνύει υπερβολικό ζήλο και ρυθμίζει κάθε λεπτομέρεια όπως είχαμε παλιά στη συζήτηση "για τα αγγούρια" . Η στάση αυτή μπορεί να αποβεί εις βάρος της μελλοντικής νομοθεσίας στον τομέα των τεχνολογιών της πληροφορικής και να καταστήσει ασυνεπή την ισχύουσα νομοθεσία, καθώς θα αντέβαινε στις δύο βαριές οδηγίες που ισχύουν σήμερα στον τομέα των τεχνολογιών της πληροφορικής. Θα απέβαινε επίσης εις βάρος της συζήτησης για τα συνταγματικά ζητήματα, καθώς αυτή η προσέγγιση θα μπορούσε να αποβεί εις βάρος της αξιοπιστίας της ΕΕ. Αυτό ισχύει ιδιαίτερα για το Κοινοβούλιο, εφόσον υιοθετήσουμε ασυνεπείς θέσεις.
<P>
Βρισκόμαστε εν μέσω μίας διαδικασίας τεχνικής εξέλιξης, με φίλτρα και ζώνες συχνοτήτων η οποία μπορεί να καταστήσει ξεπερασμένη και ανεπίκαιρη αυτή τη συζήτηση για το opt in / opt out. Δεν νομίζω ότι θα πρέπει να υιοθετήσουμε ξεπερασμένες θέσεις και να καταργήσουμε συγχρόνως τις δυνατότητες επιλογής χωρίς να δημιουργούμε προστιθεμένη αξία. Το λέω αυτό διότι μία ευρωπαϊκή λύση opt in δεν καταργεί τα spam διότι πολλά από αυτά προέρχονται από πηγές εκτός ΕΕ. Οι ίδιες οι Ηνωμένες Πολιτείες δεν έχουν εναρμονίσει π.χ. την νομοθεσία τους.
<P>
Το opt in δημιουργεί ένα πρόβλημα: πώς θα γίνει ο διαχωρισμός μεταξύ των εμπορικών πληροφοριών αφενός και των κοινωνικών πληροφοριών καθώς και των μη κυβερνητικών οργανώσεων αφετέρου, ενώ μπορεί επίσης να εμποδίσει την ανάπτυξη εφημερίδων του Διαδικτύου και να δημιουργήσει εμπόδια για τις μικρές επιχειρήσεις οι οποίες οφείλουν να αποθηκεύουν τις πληροφορίες που διαθέτουν για την περίπτωση κατά την οποία απαγγελθούν κατηγορίες εναντίον τους - και πώς μπορούν να επιβάλλονται ποινές σε τέτοιες περιπτώσεις; Τέλος, κύριε Πρόεδρε, εμείς οι πολιτικοί δεν θα πρέπει να νομοθετούμε ευθύς μόλις διαπιστώνουμε φαινόμενα που δεν μας αρέσουν. Εμείς οι πολιτικοί δεν γνωρίζουμε πάντοτε καλύτερα από άλλους τι θα πρέπει να γίνεται για κάθε άτομο και για κάθε επιχείρηση σε κάθε συγκεκριμένη περίπτωση. Εμείς οι πολιτικοί οφείλουμε να προωθούμε την ανάπτυξη και τη διάδοση των προϊόντων της τεχνολογίας τα οποία αντιμετωπίζουν τα spam και τις απαιτήσεις για εποπτεία, όπως κάνει η τροπολογία της κ. Palacio Vallelersundi.
<P>
Τέλος, εμείς οι πολιτικοί θα πρέπει να υπεραμυνόμαστε της ελεύθερης έκφρασης, και όχι να την περιορίζουμε με τρόπο περιττό και απρόσεκτο.

<SPEAKER ID=206 LANGUAGE="DE" NAME="Schrφder, Ilka">
, συντάκτρια γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας. (DE) Κύριε Πρόεδρε, στο θέμα της προστασίας των δεδομένων στον ηλεκτρονικό τομέα, που μόλις αναφέρθηκε. Σε σχέση με όσα ανέφερε η κ. Cedersciold, κατάλαβα από πολλά φόρα και πολλά άλλα μέσα επικοινωνίας στο Διαδίκτυο και μέσω ηλεκτρονικού ταχυδρομείου, ότι δημιουργήθηκε πολύ μεγάλη αναστάτωση στους χρήστες. Είναι βέβαια λογικό όταν διασαφηνίζουμε την αρχή του opt in και opt out χρησιμοποιώντας για παράδειγμα μια επιστολή, γιατί στην πραγματικότητα το opt out δεν είναι τίποτα άλλο, από την αποστολή ηλεκτρονικού ταχυδρομείου επί αντικαταβολή, δηλαδή οι χρήστες πληρώνουν τέλη για να μπουν στο Διαδίκτυο. Και εγώ θα είχα θυμώσει. Δεν θέλω να πω ότι πρόκειται για κακή επέμβαση, αλλά θα τασσόμουν υπέρ του opt in στον χώρο του ηλεκτρονικού ταχυδρομείου.
<P>
Πιστεύω επίσης ότι το μεγαλύτερο πρόβλημα στην οδηγία είναι ότι αυτό που δεν έχει ρυθμιστεί δηλαδή η παρακολούθηση από το κράτος, αυτή εξαιρείται κατηγορηματικά. Πιστεύω πως αυτός είναι ο μεγαλύτερος κίνδυνος για τα θεμελιώδη δικαιώματα στην Ευρωπαϊκή Ένωση, και ουσιαστικά, ο λόγος ύπαρξης των θεμελιωδών δικαιωμάτων είναι να προστατεύουν τους πολίτες από το κράτος. Αυτό εξαιρείται. Συνεπώς πρόκειται για ανεπαρκή οδηγία. Αυτό που απομένει είναι ένα πολύ καλό επίπεδο προστασίας. Αν όμως το συνδέσουμε με την άποψη για το έγκλημα στον κυβερνοχώρο και την άποψη του Σώματος για την τρομοκρατία, τότε γίνεται φανερό, ότι εδώ ρίχνονται πολλά πράγματα σε ένα καζάνι και ποινικοποιούνται, για παράδειγμα η φράση "Όλα όσα είναι παράνομα εκτός Διαδικτύου, πρέπει να είναι παράνομα και εντός Διαδικτύου" . Αυτό είναι ήδη έτσι, και δεν χρειαζόμαστε οδηγίες για το έγκλημα στον κυβερνοχώρο. Δεν μου εξήγησε κανείς, γιατί το χρειαζόμαστε, ποιοι νόμοι εισάγονται μ' αυτό, ποια αδικήματα εισάγονται, που δεν έχουν καλυφθεί ακόμη. Πιστεύω λοιπόν πως όλο αυτό το θέμα του εγκλήματος στον κυβερνοχώρο εξυπηρετεί κυρίως τη νομιμοποίηση νέων επεμβάσεων στα θεμελιώδη δικαιώματα.
<P>
Τέλος θα ήθελα να σας υπενθυμίσω μια επέτειο, η οποία πραγματοποιήθηκε πριν από δύο ημέρες: Πριν από 100 χρόνια απαγορεύτηκε η γραφομηχανή στην Τουρκία. Γιατί; Γιατί υπήρχε ο φόβος ότι οι άνθρωποι θα μπορούσαν να επικοινωνήσουν ανώνυμα, ότι δεν μπορούσε να διαπιστωθεί ο γραφικός χαρακτήρας, και συνεπώς η εγκληματικότητα θα μπορούσε να λύνει και να δένει. Αυτό ήθελαν να αποφύγουν με την απαγόρευση της γραφομηχανής. Ίσως θα πρέπει να το εφαρμόσουμε και εδώ!

<SPEAKER ID=207 NAME="McCarthy">
. (ΕΝ) Κύριε Πρόεδρε, καλωσορίζω τη στρατηγική της Επιτροπής για το έγκλημα στον κυβερνοχώρο. Πρόκειται, όπως είπε η κ. Cederschiφld, για έναν αμφιλεγόμενο και δύσκολο τομέα που θέτει το ζήτημα του τρόπου της ρύθμισης του Διαδικτύου χωρίς να καταπνιγεί η ανάπτυξή του·καθώς και σημαντικά ζητήματα σχετικά με την επιτήρηση του εγκλήματος και την ιδιωτική ζωή, την προστασία και διατήρηση δεδομένων. Πρέπει, όμως, να θυμόμαστε ότι οι εγκληματίες του κυβερνοχώρου δεν σέβονται την προσωπική μας ακεραιότητα.
<P>
Σήμερα, υπάρχει το εντεινόμενο φαινόμενο του λεγόμενου "streaming - hacking" των δεδομένων στα συστήματα των υπολογιστών και της μαζικής κλοπής στοιχείων πιστωτικών καρτών. Το συνολικό κόστος των απωλειών στο ΗΒ το περασμένο έτος ήταν 300 εκατομμύρια λίρες, μία αύξηση κατά 55% από το 1999. Χρειαζόμαστε ασφαλέστερα συστήματα, εάν πρόκειται να τονώσουμε την εμπιστοσύνη του καταναλωτή στη χρήση του Διαδικτύου.
<P>
Κύριε Επίτροπε, θα ήθελα να δώσετε προτεραιότητα στην στρατηγική σας αντιμετώπιση της πολύ ανησυχητικής ανάπτυξης της παιδικής πορνογραφίας στο Διαδίκτυο. Πρέπει να πατάξουμε τη σεξουαλική εκμετάλλευση των παιδιών. Και εδώ, παρατηρήθηκε μία πολύ μαζική αύξηση της διασυνοριακής παιδικής πορνογραφίας. Στο ΗΒ, συνελήφθησαν μέλη του αποκαλούμενου "Wonderland Club" , ενός κυκλώματος παιδεραστίας στο Διαδίκτυο, και βρέθηκε ότι διατηρούσαν δικτυακούς τόπους σε 12 διαφορετικές ευρωπαϊκές χώρες.
<P>
Στη δική μου περιφέρεια, η Μονάδα Ασεμνων Δημοσιευμάτων του Μείζονος Μάντσεστερ σημείωσε επιτυχίες στην πάταξη της παιδεραστίας με ένα νέο λογισμικό ανίχνευσης του Διαδικτύου. Για το λόγο αυτό, με την υποστήριξη πολλών οργανώσεων για τα παιδιά από όλη την Ευρωπαϊκή Ένωση, καλούμε σε μία σειρά δράσεων. Θέλουμε να εξετάσετε τη δυνατότητα συμμετοχής των εταιρειών έκδοσης πιστωτικών καρτών και παροχής πρόσβασης στο Διαδίκτυο στην στήριξη της κατάρτισης μαύρης λίστας των δικτυακών τόπων που εμπορεύονται παράνομο πορνογραφικό περιεχόμενο. Θέλουμε να επεκταθούν οι εικοσιτετράωρες ανοικτές τηλεφωνικές γραμμές και οι ηλεκτρονικοί πύργοι παρακολούθησης. Θέλουμε να δημιουργηθεί ένα ευρωπαϊκό σύστημα αξιολόγησης για τους φιλικούς προς τα παιδιά παροχείς πρόσβασης στο Διαδίκτυο και να εμφανίζονται μηνύματα ασφάλειας των παιδιών. Θέλουμε να αποκλειστεί η παιδική πορνογραφία από τις ομάδες ενημέρωσης. Θέλουμε στενότερη ανάμιξη της Ευρωπόλ στη δίωξη των παιδεραστών του κυβερνοχώρου και καλύτερη συνεργασία μεταξύ των ευρωπαϊκών φορέων επιβολής του νόμου.
<P>
Η Ευρωπαϊκή Ένωση πρέπει να δράσει για να διασφαλίσει πως δεν υπάρχουν ασφαλή καταφύγια για τους παιδεραστές τους κυβερνοχώρου στην Ευρώπη. Γι' αυτό, τo μήνυμά μας είναι ότι κλιμακώνουμε τη δράση μας και κλείνουμε αυτούς τους δικτυακούς τόπους. Κύριε Επίτροπε, θέλουμε να αναλάβετε δράση σε αυτόν τον τομέα.

<SPEAKER ID=208 NAME="Ζορμπά">
Κύριε Πρόεδρε, θα ήθελα να πω ότι και η επιτροπή και η εισηγήτρια αντιμετωπίζουν το θέμα με πολύ ισορροπία και ψυχραιμία και, δυστυχώς, η εικονική πραγματικότητα, εκτός από τα πολύ θετικά της, γεννά όχι εικονικά αλλά πραγματικά υλικά εγκλήματα τα οποία πρέπει να αντιμετωπίζουμε χωρίς όμως να δαιμονοποιούμε. Πρέπει να είμαστε έτοιμοι και για την πρόληψη και για την τιμωρία τους καθώς αυτά εμφανίζονται. Η ασφάλεια των υποδομών και η καταπολέμηση του εγκλήματος είναι απαραίτητο να συνδυάζονται με τον σεβασμό των ελευθεριών και την προστασία των προσωπικών δεδομένων. Και αυτό δεν θα πρέπει καθόλου να το ξεχνάμε και πρέπει να παραμένει διαρκώς σε μια σχέση ισορροπίας.
<P>
Ασφαλώς χρειάζεται συντονισμός σε διεθνές επίπεδο και ασφαλώς ο ρόλος των κρατών μελών και της Ευρωπαϊκής Ένωσης είναι απαραίτητο να λειτουργήσει στους διεθνείς οργανισμούς με μια κατάλληλη στρατηγική, διότι δεν μπορούμε να λύσουμε μόνοι μας το πρόβλημα. Το Διαδίκτυο είναι διεθνές και έτσι θα πρέπει να αντιμετωπιστεί.
<P>
Ασφαλώς χρειάζεται καλύτερος προσδιορισμός των διαφόρων τύπων εγκλήματος. Δεν μπορούμε να μιλάμε γενικά και ούτε αυτά που εμφανίζονται σήμερα ως τα σημαντικότερα, δηλαδή η πορνογραφία ή οι χάκερς ή ο ρατσισμός, σημαίνει ότι θα είναι και αύριο τα ίδια. Το εμπορικό έγκλημα είναι επίσης πάρα πολύ σημαντικό και νομίζω ότι εδώ χρειάζεται η συνεργασία μας με την βιομηχανία και τις τράπεζες, έτσι ώστε οι λύσεις που θα δοθούν να είναι πραγματικά οι καταλληλότερες.
<P>
Ένα ιδιαίτερο θέμα, που διαπερνάει όλα τα υπόλοιπα, αποτελεί η πνευματική ιδιοκτησία που κινδυνεύει πάρα πολύ, και μπορεί να αποβεί σε βάρος των δημιουργών και των παραγωγών του πολιτισμού μας. Νομίζω ότι χρειάζεται λειτουργική προστασία και όχι υπερβολικά μέτρα τα οποία θα εμποδίσουν το Διαδίκτυο να λειτουργήσει.

<SPEAKER ID=209 NAME="Πρόεδρος">
 Διακόπτουμε εδώ τη συζήτηση, η οποία θα συνεχισθεί στις 21.00.

<CHAPTER ID=8>
Παρουσίαση από το Συμβούλιο του σχεδίου Γενικού Προϋπολογισμού - 2002
<SPEAKER ID=210 NAME="Πρόεδρος">
 Η ημερήσια διάταξη προβλέπει την παρουσίαση από το Συμβούλιο του σχεδίου Γενικού Προϋπολογισμού για το 2002.

<SPEAKER ID=211 LANGUAGE="NL" NAME="Vande Lanotte">
. (NL) Κύριε Πρόεδρε, με την ομιλία μου αυτή θα ήθελα να συνεχίσω το διάλογο μεταξύ των δύο κλάδων που αποτελούν τη δημοσιονομική αρχή, δηλαδή του Ευρωπαϊκού Κοινοβουλίου και του Συμβουλίου. Ο διάλογος αυτός είχε ήδη αρχίσει στο πλαίσιο της διοργανικής συμφωνίας μέσω διαφόρων τριμερών συνομιλιών και μίας διαβούλευσης που πραγματοποιήθηκε τον Ιούλιο, την μέρα κατά την οποία το Συμβούλιο υιοθέτησε το σχέδιο προϋπολογισμού για το δημοσιονομικό έτος 2002.
<P>
Γνωρίζω ότι κατά την διάρκεια των τελευταίων συζητήσεων στην Επιτροπή Προϋπολογισμών του Κοινοβουλίου αρκετοί βουλευτές εξέφρασαν τη λύπη τους για τα αποτελέσματα αυτής της διαβούλευσης, διότι δεν θεώρησαν τα αποτελέσματά της ουσιαστικά και διερωτήθηκαν για τον λόγο αυτόν εάν έχουν νόημα τέτοιου είδους διαβουλεύσεις.
<P>
Θα ήθελα να κάνω δύο παρατηρήσεις στο σημείο αυτό. Καταρχάς, οφείλουμε να θεωρήσουμε αυτή τη διαβούλευση μεταξύ όλων των μελών του Συμβουλίου και του Κοινοβουλίου ως αρχή της συζήτησης μεταξύ των δύο κλάδων της δημοσιονομικής αρχής. Ακόμη και αν η διαβούλευση αυτή δεν φέρει άμεσα αποτελέσματα, επηρεάζει τις διαβουλεύσεις που πραγματοποιούνται εντός του Συμβουλίου κατά τους μήνες μέχρι και το τέλος της δημοσιονομικής περιόδου το Δεκέμβριο.
<P>
Εξάλλου, οι δραστηριότητες που πραγματοποιεί το Συμβούλιο για την προετοιμασία της συνεδρίασης του Ιουλίου είχαν προχωρήσει ήδη κατά τη στιγμή της διαβούλευσης και είχαν βρεθεί οι αναγκαίες συμβιβαστικές λύσεις προκειμένου να διερευνήσουμε την πληθώρα δυνατοτήτων που είχε εκφραστεί από τα ίδια τα κράτη μέλη. Συγχρόνως, όπως σίγουρα γνωρίζετε, το πακέτο που αποτελεί το συμβιβασμό για το σχέδιο προϋπολογισμού είχε ήδη επηρεαστεί από τις θέσεις που μας υπέβαλε το Ευρωπαϊκό Κοινοβούλιο μέσω των πολυάριθμων επαφών που πραγματοποίησε μαζί μας. Οι επαφές αυτές αρχίζουν ήδη τον Φεβρουάριο και το Μάρτιο ξεκινήσαμε τον άτυπο τριμερή διάλογο στην πρωτεύουσα της προεδρεύουσας χώρας, διάλογος ο οποίος συνεχίζεται σε διάφορα επίπεδα μέχρι το Συμβούλιο του Ιουλίου. Σας διαβεβαιώνω ότι το σχέδιο προϋπολογισμού που σας έχει υποβληθεί θα είχε εντελώς διαφορετική μορφή χωρίς αυτόν το διαρκή διάλογο.
<P>
Θα ήθελα να υπογραμμίσω σήμερα την σημασία που δίνει η βελγική Προεδρία στη σωστή συνεργασία με το Κοινοβούλιο. Θα ήθελα να σας πληροφορήσω άμεσα σχετικά με τις δραστηριότητες του Συμβουλίου οι οποίες κατέληξαν στο σχέδιο προϋπολογισμού του 2002 το οποίο σας έχει τώρα υποβληθεί και στη βάση του οποίου θα προετοιμάσετε την πρώτη σας ανάγνωση κατά τους επόμενους δύο μήνες.
<P>
Καταρχάς, θα ήθελα να σας παρουσιάσω εν συντομία τις κατευθυντήριες γραμμές που ακολούθησε το Συμβούλιο κατά την εκπόνηση αυτού του σχεδίου προϋπολογισμού. Πρώτα από όλα, αυτό το σχέδιο προϋπολογισμού συνάδει απολύτως με την διοργανική συμφωνία της 6ης Μαΐου 1999 σχετικά με τη δημοσιονομική πειθαρχία και τη βελτίωση της διαδικασίας εκπόνησης του προϋπολογισμού. Το Συμβούλιο θεωρεί ιδιαίτερα σημαντικό το σεβασμό των ετησίων ανωτάτων ορίων δαπανών, τα οποία καθορίστηκαν στις δημοσιονομικές προοπτικές και απορρέουν από την πρόσφατη απόφαση του Ευρωπαϊκού Κοινοβουλίου και του Συμβουλίου που αφορά με την τροποποίηση των δημοσιονομικών προοπτικών σε σχέση με την εκτέλεση του προϋπολογισμού, καθώς και από την τεχνική τροποποίηση της εξέλιξης του ΑΕΠ και των τιμών, την οποία πραγματοποίησε η Επιτροπή. Το Συμβούλιο φρόντισε ώστε να διατηρηθούν στο μέτρο του δυνατού επαρκή περιθώρια κάτω από τα ανώτατα ποσά των διαφόρων κεφαλαίων, με την εξαίρεση των κεφαλαίων 2 και 7.
<P>
Δεύτερον, το Συμβούλιο έλαβε υπόψη τις δημοσιονομικές κατευθυντήριες γραμμές για το 2002 τις οποίες υιοθέτησε εφέτος τον Μάρτιο. Θα διαπιστώσατε αναμφίβολα ότι υιοθέτησε για πρώτη φορά τέτοια συμπεράσματα. Θεωρώ ότι πρόκειται για σωστή προσέγγιση στην κατεύθυνση της αύξησης της διαφάνειας, κατεύθυνση η οποία συμβάλλει έτσι στην βελτίωση της συζήτησης για τον προϋπολογισμό. Και εσείς στο Κοινοβούλιο υιοθετείτε εδώ και πολύ καιρό κατευθυντήριες γραμμές για τον προϋπολογισμό, στις οποίες στηρίζονται καθ' όλη τη διάρκεια της διαδικασίας εκπόνησης του προϋπολογισμού οι συζητήσεις σας. Το ίδιο ισχύει για την Επιτροπή, η οποία καθορίζει επίσης τις προτεραιότητές της κάθε χρόνο.
<P>
Το Συμβούλιο είναι πεπεισμένο ότι τα διάφορα μέτρα της Ευρωπαϊκής Ένωσης θα πρέπει να χρηματοδοτούνται με τον κατάλληλο τρόπο εντός των διαθέσιμων χρηματοδοτικών ορίων, κάτω δηλαδή από τα όρια των δημοσιονομικών προοπτικών. Προς το σκοπό αυτό το Συμβούλιο όσον αφορά τις πιστώσεις ανάληψης υποχρεώσεων έλαβε υπόψη τις εκτιμήσεις για τις δυνατότητες εκτέλεσης των πιστώσεων. Τέλος, το Συμβούλιο έδωσε ιδιαίτερη προσοχή στην εξέλιξη των πιστώσεων πληρωμών, περιορίζοντας την αύξησή τους σε σχέση με το 2001 και λαμβάνοντας στο πλαίσιο αυτό ιδιαίτερα υπόψη τις δυνατότητες εκτέλεσης και τον αναμενόμενο ρυθμό πληρωμών σε σχέση με τα ποσά που θα πρέπει ακόμα να καταβληθούν και τις απαιτήσεις των εθνικών προϋπολογισμών.
<P>

<P>
Θα ήθελα να υπογραμμίσω ότι οι προσπάθειες αυτές για εγκράτεια καλύπτουν τόσο τις υποχρεωτικές όσο και τις μη υποχρεωτικές δαπάνες. Δράττομαι εξάλλου της ευκαιρίας για να σας θυμίσω ότι το Συμβούλιο θεωρεί χρήσιμο να του υποβάλει για άλλη μία φορά η Επιτροπή, όπως έκανε πέρυσι, σημείωμα με πρόταση για τον οριστικό προϋπολογισμό για το 2002, το οποίο να περιλαμβάνει υπολογισμό του πλεονάσματος που είναι διαθέσιμο από τον προϋπολογισμό του 2001. Στη βάση όλων αυτών, το σχέδιο προϋπολογισμού για το 2002 προβλέπει ποσό πιστώσεων υποχρεώσεων ύψους 99 009 εκ. ευρώ, πρόκειται δηλαδή για αύξηση 2%, και ποσό πιστώσεων πληρωμών ύψους 95 598 εκ. ευρώ, δηλαδή αύξηση 2%. Το σχέδιο προϋπολογισμού που σας υποβάλαμε αποτελεί συμβιβασμό, μέσω του οποίου μπορούν να χρηματοδοτούνται όλες οι πολιτικές και οι προτεραιότητες της Ευρωπαϊκής Ένωσης χωρίς να επιβάλλεται υπερβολικό άχθος στα κράτη μέλη τα οποία προσπαθούν να εξυγιάνουν τις οικονομίες τους. Στο πλαίσιο αυτό δόθηκε περιθώριο, κυρίως κάτω από το ανώτατο ποσό του κεφαλαίου 3 των δημοσιονομικών προοπτικών και του κεφαλαίου 4, έτσι ώστε να υπάρχει η δυνατότητα να λαμβάνουμε υπόψη νέες προτεραιότητες.
<P>
Το Συμβούλιο διέθεσε πιστώσεις υποχρεώσεων για διαρθρωτικές δράσεις σε επίπεδο ιδιαίτερο υψηλό λαμβάνοντας υπόψη τις δεσμεύσεις που αναλήφθηκαν στο πλαίσιο των συμπερασμάτων του Ευρωπαϊκού Συμβουλίου του Βερολίνου το Μάρτιο του 1999 και τις διοργανικής συμφωνίας του Μαΐου του 1999. Οι δεσμεύσεις σε αυτό το σχέδιο προϋπολογισμού και στα προγράμματα τα οποία υιοθετήθηκαν στο πλαίσιο της συναπόφασης με το Ευρωπαϊκό Κοινοβούλιο και το Συμβούλιο συνάδουν με τον προγραμματισμό που έχει γίνει δεκτός από κοινού. Οι διοικητικές δαπάνες συζητήθηκαν λεπτομερέστατα από το Συμβούλιο. Προσπαθήσαμε στο μέτρο του δυνατού να λάβουμε υπόψη τις ανάγκες των διαφόρων οργάνων και τα ιδιαίτερα χαρακτηριστικά τους, καθώς και τον γενικό στόχο της συγκρατημένης αύξησης των διοικητικών δαπανών. Είμαι πεπεισμένος ότι το Κοινοβούλιο θα ακολουθήσει την ίδια προσέγγιση κατά τη συνέχεια των συζητήσεων για τον προϋπολογισμό.
<P>
Στο πλαίσιο αυτό η συμφωνία που επιτεύχθηκε μεταξύ του Ευρωπαϊκού Κοινοβουλίου και του Συμβουλίου κατά τη διαβούλευση της 20ής Ιουλίου σχετικά με κοινή δήλωση αποτελεί καλό οιωνό. Τα δύο όργανά μας συμφώνησαν συγκεκριμένα να ζητήσουν από το Γενικό Γραμματέα των οργάνων να υποβάλει έκθεση προς τη δημοσιονομική αρχή με πολυετή ανάλυση για το κεφάλαιο 5, την οποία θα συζητήσει το Συμβούλιο Υπουργών Οικονομικών τον Νοέμβριο. Στην έκθεση αυτή θα πρέπει να αναφέρονται οι οικονομίες κλίμακας που πραγματοποιούνται μέσω της ενίσχυσης της διοργανικής συνεργασίας, καθώς και οι προτάσεις για οικονομίες που χρειάζονται προκειμένου να μην υπερβληθεί το ανώτατο όριο του κεφαλαίου 5, λαμβάνοντας υπόψη και την προετοιμασία της διεύρυνσης.
<P>

<P>
Δεν θα ήθελα να τελειώσω αυτή τη γενική παρουσίαση του σχεδίου προϋπολογισμού για το 2002 χωρίς να αναφέρω δύο σημαντικά σημεία σε σχέση με τα οποία το Συμβούλιο έχει κρατήσει στάση αναμονής, διότι δεν διέθετε διάφορα στοιχεία τα οποία αναμενόταν να γίνουν οριστικά γνωστά μόνο σε ύστερη φάση της διαδικασίας προϋπολογισμού. Πρόκειται συγκεκριμένα για τις κρίσεις σπογγώδους εγκεφαλοπάθειας και του αφθώδους πυρετού αφενός και την αλιευτική συμφωνία με το Μαρόκο αφετέρου.
<P>

<P>
Όσον αφορά τη χρηματοδότηση των συνεπειών της σπογγώδους εγκεφαλοπάθειας και του αφθώδους πυρετού, κατά τη διαβούλευση της 20ής Ιουλίου μεταξύ του Ευρωπαϊκού Κοινοβουλίου και του Συμβουλίου επιτύχαμε συμφωνία σχετικά με κοινή δήλωση με την οποία οι δύο κλάδοι της δημοσιονομικής αρχής σημειώνουν το γεγονός ότι υπό το ανώτατο ποσό του υποκεφαλαίου 1α των δημοσιονομικών προοπτικών, όπως καθορίζονται στο σχέδιο προϋπολογισμού, θα πρέπει να τηρηθεί επαρκές περιθώριο προκειμένου να ληφθούν υπόψη οι ανάγκες που υπάρχουν σε σχέση με τις κρίσεις της σπογγώδους εγκεφαλοπάθειας και του αφθώδους πυρετού. Ζητούν από την Επιτροπή να υποβάλει λεπτομερή ανάλυση των αναγκών και να προτείνει, πρώτον, την χρήση των πιστώσεων που είναι ακόμα διαθέσιμες για το 2001 και, δεύτερον, να περιλάβει στο σημείωμα τις τροποποιήσεις των πιστώσεων που χρειάζονται το φθινόπωρο του 2002.
<P>
Όσον αφορά τις οικονομικές συνέπειες από τη μη επίτευξη αλιευτικής συμφωνίας με το Μαρόκο και τη χρηματοδότηση της αναδιάρθρωσης του εμπλεκόμενου αλιευτικού στόλου, το Συμβούλιο δήλωσε ότι θα επανεξετάσει την κατάσταση στο πλαίσιο του σημειώματος για την τροποποίηση του εφετινού προϋπολογισμού, το οποίο θα πρέπει να υποβληθεί σύμφωνα με τη διοργανική συμφωνία.
<P>
Για όλους αυτούς τους λόγους το Συμβούλιο έκανε δεκτό το προσχέδιο προϋπολογισμού που υπέβαλε η Επιτροπή όσον αφορά τη διεθνή αλιευτική συμφωνία και κάλεσε την Επιτροπή να χρησιμοποιήσει αυτές τις πιστώσεις αποκλειστικά για άλλες αλιευτικές συμφωνίες. Θα ήθελα με την ευκαιρία να σας θυμίσω ότι οι πιστώσεις για διεθνείς αλιευτικές συμφωνίες σύμφωνα με τη διοργανική συμφωνία έχουν περιληφθεί στις υποχρεωτικές δαπάνες ασχέτως του εάν βρίσκονται σε γραμμή του προϋπολογισμού στο αποθεματικό ή σε μία γραμμή ΒΑ του προϋπολογισμού.
<P>
Δεν θα ήθελα να σας κάνω πλήρη παρουσίαση του σχεδίου προϋπολογισμού. Τέτοια παρουσίαση μπορείτε να βρείτε στη λεπτομερή επεξηγηματική έκθεση που σας έχει υποβληθεί. Θα ήθελα ωστόσο να αναφερθώ λεπτομερέστερα, δηλαδή ανά κατηγορία δαπανών, σε αυτά που αποφάσισε το Συμβούλιο στο σχέδιο προϋπολογισμού του για το έτος 2002.
<P>
Όσον αφορά το κεφάλαιο 1 των δημοσιονομικών προοπτικών για τις δαπάνες για τη γεωργία, στο σχέδιο προϋπολογισμού λαμβάνονται υπόψη οι συνέπειες των αποφάσεων που έλαβε το Ευρωπαϊκό Συμβούλιο του Βερολίνου το Μάρτιο του 1999 σχετικά με την μεταρρύθμιση της κοινής γεωργικής πολιτικής. Παρόλα αυτά το Συμβούλιο προέβλεψε για το υποκεφάλαιο 1Α των δημοσιονομικών προοπτικών, το οποίο καλύπτει την κοινή γεωργική πολιτική, ποσά κατά 200 εκατομμύρια ευρώ συνολικά χαμηλότερα από αυτά που είχε προτείνει η Επιτροπή στο δικό της σχέδιο προϋπολογισμού. Η μείωση αυτή δεν προδικάζει τις συζητήσεις για το σημείωμα σχετικά με τις τροποποιήσεις που προβλέπει η διοργανική συμφωνία προκειμένου να ληφθεί ιδιαίτερα υπόψη η εξέλιξη των αγορών και η κατάσταση των διαπραγματεύσεων σχετικά με τις διάφορες κοινές οργανώσεις αγοράς. Η μείωση αυτή είναι κυρίως γραμμική και δεν αφορά ιδιαίτερα τις δημοσιονομικές γραμμές σε σχέση με τις συνέπειες των κρίσεων της σπογγώδους εγκεφαλοπάθειας και του αφθώδους πυρετού, καθώς και τις γραμμές σε σχέση με τις κοινές οργανώσεις αγοράς για τις οποίες διεξάγονται διαπραγματεύσεις.
<P>
Εξάλλου το Συμβούλιο, όπως ανέφερα μόλις, δεν έκανε δεκτή την αρχή του αποθεματικού ύψους ενός δισεκατομμυρίου ευρώ, την οποία είχε προτείνει η Επιτροπή για την αντιμετώπιση των συνεπειών από τις κρίσεις της σπογγώδους εγκεφαλοπάθειας και του αφθώδους πυρετού, αρχή με την οποία θα είχε πραγματοποιηθεί αύξηση στο περιθώριο. Το Συμβούλιο προτίμησε να περιμένει το σημείωμα σχετικά με τροποποιήσεις του προϋπολογισμού που θα υποβληθεί εφέτος το φθινόπωρο.
<P>
Στην πρώτη ανάγνωση του Συμβουλίου προτείνεται αύξηση των δαπανών για την κοινή γεωργική πολιτική κατά 2,3% σε σχέση με το 2001. Για τις δαπάνες υπέρ της ανάπτυξης της υπαίθρου το Συμβούλιο μετέφερε τις προτεινόμενες πιστώσεις από το προσχέδιο προϋπολογισμού και υιοθέτησε επομένως το σύνολο του υποκεφαλαίου 1Β των δημοσιονομικών προοπτικών.
<P>
Το Συμβούλιο περιέλαβε στον προϋπολογισμό το σύνολο του κεφαλαίου 2 των δημοσιονομικών προοπτικών που αφορά τα διαρθρωτικά μέτρα ως πιστώσεις ανάληψης υποχρεώσεων σύμφωνα με τα συμπεράσματα του Ευρωπαϊκού Συμβουλίου του Βερολίνου του Μαρτίου 1999. Εξάλλου το Συμβούλιο έκανε δεκτό σχεδόν το σύνολο των πιστώσεων πληρωμών από το προσχέδιο προϋπολογισμού και πραγματοποίησε μείωση ύψους μόνο 375 εκατομμυρίων ευρώ στα προγράμματα κοινοτικών πρωτοβουλιών λαμβάνοντας υπόψη την αναμενόμενη καθυστέρηση στην εκτέλεσή τους.
<P>
Όσον αφορά τη χρηματοδότηση της εσωτερικής πολιτικής, στην οποία αναφέρεται το κεφάλαιο 3 των δημοσιονομικών προοπτικών, το Συμβούλιο δεσμεύτηκε για την κατάλληλη χρηματοδότηση των πολυετών προγραμμάτων. Έκανε έτσι δεκτά τα ποσά που είχε προτείνει η Επιτροπή στο προσχέδιο προϋπολογισμού που υπέβαλε, ιδιαίτερα για το πρόγραμμα πλαίσιο για την έρευνα και την ανάπτυξη των διευρωπαϊκών δικτύων. Αντίθετα το Συμβούλιο περιόρισε στη βάση της προβλεπόμενης εξέλιξης των τιμών τις πιστώσεις ανάληψης υποχρεώσεων και τις πιστώσεις πληρωμών για τις δημοσιονομικές γραμμές οι οποίες δεν στηρίζονται σε πολυετή προγράμματα καθώς και για διάφορες υπηρεσίες. Στο πλαίσιο αυτού του κεφαλαίου θα ήθελα να υπογραμμίσω ότι το Συμβούλιο μετέφερε στην πρώτη ανάγνωση πιστώσεις στο σχέδιο προϋπολογισμού υπέρ της έναρξης λειτουργίας της Eurojust και του Συστήματος Πληροφοριών Σένγκεν 2 (SIS2) και στις γραμμές του προϋπολογισμού οι οποίες αφορούσαν τους στόχους αυτούς στο προσχέδιο προϋπολογισμού της Επιτροπής.
<P>
Όπως βλέπετε, το Συμβούλιο φρόντισε να καλύπτει το σχέδιο προϋπολογισμού του επαρκώς τις προτεραιότητες της εσωτερικής πολιτικής που αναφέρονται στο κεφάλαιο 3 των δημοσιονομικών προοπτικών. Με τον τρόπο αυτό το Συμβούλιο δημιούργησε προληπτικό περιθώριο 110 εκατομμυρίων ευρώ, περιθώριο το οποίο είναι ευρύτερο από αυτό που προτείνεται στο προσχέδιο προϋπολογισμού της Επιτροπής. Το περιθώριο αυτό θα πρέπει να αρκέσει για να καλύψει προτεραιότητες όπως ανέφερε ο εισηγητής σας, π.χ το e-learning και τη μετανάστευση.
<P>
Θα ήθελα να αναφερθώ στη συνέχεια στη χρηματοδότηση των εξωτερικών δράσεων της Ευρωπαϊκής Ένωσης, οι οποίες αναφέρονται στο κεφάλαιο 4 των δημοσιονομικών προοπτικών. Το Συμβούλιο ακολουθεί σε μεγάλο βαθμό το προσχέδιο προϋπολογισμού της Επιτροπής. Το Συμβούλιο διατήρησε συγκεκριμένα σημαντικά κονδύλια και πραγματοποίησε περιορισμένη μόνο μείωση των πιστώσεων ανάληψης υποχρεώσεων και των πιστώσεων πληρωμών, γεωγραφικά κατανεμημένη σε περιορισμένο αριθμό γραμμών του προϋπολογισμού.
<P>
Εξάλλου, το Συμβούλιο, όπως ανέφερα πριν, διατήρησε στο σύνολό τους τις πιστώσεις για τις διεθνείς αλιευτικές συμφωνίες. Τέλος, εκφράζω τη λύπη μου για το γεγονός ότι κατά τη διάρκεια της διαβούλευσης της 20ής Ιουλίου δεν επιτεύχθηκε συμφωνία για το ύψος των πιστώσεων που θα πρέπει να διατεθούν για την κοινή εξωτερική πολιτική και πολιτική ασφάλειας. Για το λόγο αυτό το Συμβούλιο στο σχέδιο προϋπολογισμού υιοθέτησε τα ποσά που πρότεινε η Επιτροπή στο προσχέδιό της. Ομολογώ ότι δεν καταλαβαίνω απολύτως αυτούς που ζητούν μείωση των κονδυλίων για την κοινή εξωτερική πολιτική και την πολιτική ασφάλειας. Θα συμφωνήσετε μαζί μου ότι τα ποσά αυτά, τα οποία είναι ήδη χαμηλότερα από τα ποσά που προέβλεπε ο προϋπολογισμός του 2001, είναι πολύ περιορισμένα και αποτελούν πραγματικά το ελάχιστο που απαιτείται προκειμένου η Ευρώπη να διαδραματίσει πρωτεύοντα ρόλο στο παγκόσμιο προσκήνιο και ιδιαίτερα στις περιοχές οι οποίες πλήττονται από κρίσεις, περιοχές που γνωρίζουμε όλοι μας. Η πρόταση μείωσης αυτών των ποσών θα είχε ως συνέπεια να πληγεί η αξιοπιστία της Ευρωπαϊκής Ένωσης και δεν νομίζω ότι είναι αυτός ο στόχος σας.
<P>
Ελπίζω επομένως να αποδειχθεί από τη συνέχιση των συζητήσεων για τον προϋπολογισμό και ιδιαίτερα από το αποτέλεσμα της πρώτης ανάγνωσης του Κοινοβουλίου ότι δώσατε την δέουσα προσοχή στα επιχειρήματά μου, τα επιχειρήματα του Συμβουλίου, και ότι καταλήξατε στα ίδια συμπεράσματα μαζί μου όσον αφορά την ανάγκη διάθεσης των ποσών που προτείνονται στο προσχέδιο προϋπολογισμού της Επιτροπής. Όπως θα διαπιστώσατε, το Συμβούλιο κατέβαλε προσπάθειες προκειμένου να διαθέσει τους αναγκαίους πόρους στις διάφορες προτεραιότητες στον τομέα των εξωτερικών δράσεων της Ευρωπαϊκής Ένωσης.
<P>
Παρόλα αυτά το Συμβούλιο περιέλαβε περιθώριο 100 εκατομμυρίων ευρώ υπό το ανώτατο ποσό του κεφαλαίου 4 των δημοσιονομικών προοπτικών, γεγονός που θα σας επιτρέψει να καθορίσετε τις προτεραιότητές σας στον τομέα αυτόν. Κατά την εκπόνηση του σχεδίου προϋπολογισμού για τις διοικητικές δαπάνες, τις οποίες καλύπτει το κεφάλαιο 5 των δημοσιονομικών προοπτικών, το Συμβούλιο, όπως ανέφερα πριν, προσπάθησε στο μέτρο του δυνατού να λάβει υπόψη τις ανάγκες των οργάνων της Ένωσης και τα ιδιαίτερα χαρακτηριστικά τους.
<P>

<P>
Όσον αφορά τα αιτήματα της Επιτροπής για προσωπικό, το Συμβούλιο εξακολουθεί να υποστηρίζει τις μεταρρυθμίσεις και συμφώνησε στην πρώτη ανάγνωση για τη δημιουργία 78 νέων θέσεων. Όσον αφορά τις υπόλοιπες 239 θέσεις, το Συμβούλιο της 20ής Ιουλίου δεν έλαβε θέση σχετικά. Ελπίζω να λάβει θέση το Συμβούλιο λαμβάνοντας υπόψη την απόφαση σχετικά με την οριστική παύση υπηρεσίας των υπαλλήλων της Επιτροπής.
<P>
Στο σχέδιο προϋπολογισμού παραμένει περιθώριο πάνω από 53 εκατομμύρια ευρώ υπό το ανώτατο ποσό του κεφαλαίου 5 των δημοσιονομικών προοπτικών, προκειμένου να αντιμετωπιστούν νέες ανάγκες στον τομέα των διοικητικών δαπανών και ιδιαίτερα του ευρωπαίου επόπτη προστασίας δεδομένων.
<P>
Θα ήθελα να ολοκληρώσω την παρουσίαση των διαφόρων κατηγοριών δαπανών με τις δαπάνες για την προενταξιακή υποστήριξη των υποψηφίων κρατών. Στο σημείο αυτό το Συμβούλιο έκανε δεκτό το ποσό που πρότεινε η Επιτροπή στο προσχέδιο προϋπολογισμού που υπέβαλε για τις πιστώσεις ανάληψης υποχρεώσεων. Όσον αφορά τις πιστώσεις πληρωμών, προβλέπεται στο σχέδιο προϋπολογισμού σημαντική αύξηση ύψους 20,9% σε σχέση με πέρυσι μετά από τροποποίηση που γίνεται με τη μορφή μείωσης κατά 380 εκατομμύρια ευρώ του ποσού που είχε προτείνει η Επιτροπή στο σχέδιο προϋπολογισμού. Η αύξηση αυτή καταδεικνύει τη σημασία που δίνει στις δαπάνες αυτές το Συμβούλιο με την υποστήριξη του Ευρωπαϊκού Κοινοβουλίου και τις Επιτροπής.
<P>
Δεν θα ήθελα να τελειώσω την παρουσίαση του σχεδίου προϋπολογισμού που εκπόνησε στις 20 Ιουλίου εφέτος το Συμβούλιο χωρίς να υπογραμμίσω ότι πρόθεσή μου είναι να καταλήξει η συζήτηση για τον προϋπολογισμό σε αίσιο αποτέλεσμα και, όπως και πέρυσι, να επιτευχθεί συμφωνία κατά τις διαβουλεύσεις για την προετοιμασία του Συμβουλίου του Νοεμβρίου. Επιθυμία μου είναι λοιπόν να συνεχιστούν οι συζητήσεις για τον προϋπολογισμό στο ίδιο πνεύμα, έτσι ώστε για το δημοσιονομικό έτος 2002 να υιοθετηθεί ένας προϋπολογισμός των Ευρωπαϊκών Κοινοτήτων που να μας επιτρέψει να ανταπεξέλθουμε στις προτεραιότητες και στις προκλήσεις που θα αντιμετωπίσει σύντομα η Ευρωπαϊκή Ένωση.
<P>
Θα ήθελα ακόμα, τέλος, να ευχαριστήσω τους δύο εισηγητές, τον κ. Costa Neves και την κ. Buitenweg για την εποικοδομητική τους συνεισφορά.

<SPEAKER ID=212 NAME="Wynn">
, πρόεδρος της Επιτροπής Προϋπολογισμών. (ΕΝ) Κύριε Πρόεδρε, κύριε Προεδρεύοντα, Επίτροπε κύριε Liikanen - χαίρομαι που σας βλέπω. Η Επίτροπος Schreyer είπε ότι δεν ήταν διαθέσιμη και ότι θα την αντικαθιστούσατε εσείς. Όπως τον παλιό καιρό. Στοιχηματίζω ότι χαίρεστε πολύ που βρίσκεστε εδώ. Ευχαριστώ, κύριε Προεδρεύοντα, για τα ευγενικά σας λόγια, αλλά για να είμαι ειλικρινής μαζί σας, απογοητεύτηκα πάρα πολύ με το αποτέλεσμα της πρώτης ανάγνωσης, και ιδίως με τον τρόπο που εξελίχθηκε η συνδιαλλαγή. Ίσως καλομάθαμε πέρυσι κατά τη διάρκεια της γαλλικής Προεδρίας, η οποία τουλάχιστον έκανε κάποιες παραχωρήσεις, αλλά φέτος τα πράγματα επανήλθαν στο φυσιολογικό. Επί 12 χρόνια λέω τα ίδια πράγματα - ότι αυτός είναι ένας προϋπολογισμός της Επιτροπής Μονίμων Αντιπροσώπων για την πρώτη ανάγνωση του Συμβουλίου και ότι η συμβολή των πολιτικών είναι μηδενική.
<P>
Προσπαθούμε να σας κάνουμε να λάβετε πολιτικές αποφάσεις, προβάλλουμε όλα μας τα επιχειρήματα και ξοδεύουμε πολύ χρόνο γι' αυτό (στο μεταξύ οργανώνεται ένα πολύ ωραίο γεύμα) και δεν καταφέρνουμε απολύτως τίποτε. Είναι ένας διάλογος κωφών. Μιλούμε και ξαναμιλούμε και δεν αλλάζουμε απολύτως τίποτε σε ό,τι αφορά τη θέση του Συμβουλίου. Η διαφορά μεταξύ των δύο οργάνων μας είναι ότι εμείς ενεργούμε όπως οφείλει να ενεργεί ένα Κοινοβούλιο. Ένα Κοινοβούλιο οφείλει να έχει έναν προϋπολογισμό που να αντανακλά τις πολιτικές του προτεραιότητες. Δεν ξοδεύουμε χρήματα μόνο και μόνο για να ξοδέψουμε χρήματα. Εξετάζουμε τις πολιτικές προτεραιότητες και ύστερα αποφασίζουμε ποιοι πόροι πρέπει να διοχετευθούν σε αυτές. Το Συμβούλιο θέλει να περιορίσει τις δαπάνες στο ελάχιστο δυνατό, ανεξάρτητα από τις συνέπειες ή το κόστος. Προσπαθούμε να συζητήσουμε θέματα όπως το γάλα στα σχολεία. Είπαμε την άποψή μας. Δεν έγινε τίποτε. Μιλήσαμε για τα προβλήματα με τα Διαρθρωτικά Ταμεία. Δεν έγινε τίποτε.
<P>
Σχετικά με τις εσωτερικές πολιτικές, η υπηρεσία φαρμάκων και τα ορφανά φάρμακα ήταν δύο από τα θέματα που αναφέρθηκαν. Πέρυσι στο ΔΕΠ συζητήσαμε με το Συμβούλιο για την αύξηση της χρηματοδότησης για τα ορφανά φάρμακα, και τι κάνετε φέτος; Αφαιρείτε 1,9 εκατομμύρια. Δεν έχει νόημα. Όταν λέμε ότι πρέπει να προσπαθήσουμε να βγάλουμε την Κύπρο και τη Μάλτα από την κατηγορία 4 και να τις βάλουμε εκεί που ανήκουν, δεν προσελκύουμε το ενδιαφέρον σας. Και όταν μιλούμε για αποζημίωση για την έλλειψη αλιευτικής συμφωνίας με το Μαρόκο, μπαίνουμε σε μία πραγματικά σοβαρή συζήτηση, γιατί και πάλι δεν γίνεται τίποτε. Προσπαθούμε να επισημάνουμε ότι αν θέλετε να δημιουργήσετε κονδύλια στην κατηγορία 2, χρειάζεστε τη σύμφωνη γνώμη μας, εκτός και αν θέλετε να τα πάρετε από τα υφιστάμενα Διαρθρωτικά Ταμεία. Ας είμαστε σαφείς ως προς τα χρήματα της κατηγορίας 4 για την αλιευτική συμφωνία με το Μαρόκο. Πρόκειται για αποθεματικό.
<P>
Τα μόνα πράγματα για τα οποία συμφωνήσαμε στη συνδιαλλαγή ήταν δύο ανώδυνες δηλώσεις, μία για την γεωργία, μία για την κατηγορία 5, αλλά το Κοινοβούλιο έκανε μία μονόπλευρη δήλωση για την αλιεία. Θα σας θυμίσω κάτι σχετικά με ένα μέρος, γιατί είπατε ότι θα εξετάσετε τη διορθωτική επιστολή και θα αποφασίσετε. Σύμφωνα με το Παράρτημα IV του IIA, μόνο τα ποσά που εγγράφονται στον προϋπολογισμό για συμφωνίες που έχουν ήδη συναφθεί από την Επιτροπή θεωρούνται υποχρεωτικές δαπάνες. Συνεπώς, ποσά που εγγράφονται
<P>
σε αποθεματικό - και αυτό το αστρονομικό ποσόν των 125 εκατομμυρίων ευρώ είναι αποθεματικό - για συμφωνίες που δεν έχουν συναφθεί, θεωρούνται μη υποχρεωτικές δαπάνες.
<P>
Ίσως το Συμβούλιο να έχει αντίθετη γνώμη, αλλά δεν βλέπουμε με ποιο επιχείρημα μπορεί να μας πείσει. Θα έχουμε τον τελευταίο λόγο για ό,τι συμβεί και να είστε σίγουροι ότι δεν θα παζαρέψουμε το αν θα το κρατήσουμε ή θα το αφαιρέσουμε για να δημιουργήσουμε το ίδιο ποσό στην κατηγορία 2. Αυτό είναι κάτι που θα πρέπει να το συζητήσουμε. Πρέπει να είμαστε σοβαροί σχετικά με αυτόν τον προϋπολογισμό, να δούμε τις δαπάνες, ιδίως στην κατηγορία 5. Τι θα κάνουμε με τις διοικητικές δαπάνες ιδίως σε σχέση με τη διεύρυνση; Η δήλωση ότι οι γενικοί γραμματείς θα εξετάσουν τις δυνατότητες συνεργασίας των οργάνων είναι πολύ ωραία αλλά τίθεται ένα πολύ ευρύτερο ζήτημα. Εμείς προτείναμε, η αρχή του προϋπολογισμού να εξετάζει εάν οι δαπάνες που γίνονται αξίζουν τον κόπο και αυτό για κάθε θεσμό της Ευρωπαϊκής Ένωσης. Ούτε καν μας απαντήσατε σε αυτό.
<P>
Ελπίζω απλώς ότι από τώρα έως την πρώτη μας ανάγνωση, και ιδίως από τώρα έως τη δεύτερη δική σας ανάγνωση, θα μπορέσουμε να συζητήσουμε σοβαρά και να συνδιαλλαγούμε σοβαρά και στο τέλος να έχουμε κάποιες σοβαρές συμφωνίες για έναν προϋπολογισμό που να μας ικανοποιεί όλους. Για ένα πράγμα δεν θα μας κατηγορήσουν - δεν λέω ότι το είπατε εσείς αυτό αλλά πολλοί συνάδελφοί σας στο Συμβούλιο φαίνεται να το πιστεύουν - ότι θέλουμε απλώς να διογκώσουμε τις δαπάνες για να χρηματοδοτήσουμε τα σχέδια που μας αρέσουν τη στιγμή που εσείς θέλετε να επιδείξετε μέγιστη σύνεση. Επιδεικνύουμε μέγιστη σύνεση. Επιδεικνύουμε ευαισθησία στον τρόπο που χειριζόμαστε τα πράγματα αλλά θέλουμε να το κάνουμε σαν ομάδα. Θέλουμε να ενεργούμε ως αρχή αρμόδια για τον προϋπολογισμό, όχι να επιστρέψουμε στον παλιό καιρό, όταν εσείς ψηφίζατε για τις υποχρεωτικές δαπάνες, εμείς ψηφίζαμε για τις μη υποχρεωτικές δαπάνες και γύρω στο Δεκέμβριο ελπίζαμε να καταλήξουμε σε έναν προϋπολογισμό.
<P>
Ας ελπίσουμε ότι φέτος θα μπορέσουμε να περάσουμε από την κακή, κατά τη γνώμη μου, αρχή σε μία πολύ καλύτερη συνεννόηση μεταξύ των δύο οργάνων μας. Εάν η τωρινή βελγική Προεδρία μοιάζει έστω και λίγο με την προηγούμενη βελγική Προεδρία, τότε που εργάστηκα για τον προϋπολογισμό του 1994, θα είμαι εξαιρετικά ευτυχής.

<SPEAKER ID=213 NAME="Costa Neves">
(ΡΤ) Κύριε Πρόεδρε, κύριε Προεδρεύοντα, κύριε Επίτροπε, πρέπει να εργαστούμε πολύ στη διάρκεια των μηνών που μας απομένουν μέχρι το Δεκέμβριο ώστε να καταλήξουμε στην απαραίτητη συμφωνία όσον αφορά τον επόμενο προϋπολογισμό. Οι θέσεις των ευρωπαϊκών θεσμικών οργάνων διαφέρουν επί του παρόντος σε πολύ σημαντικές πτυχές. Όσον αφορά το Ευρωπαϊκό Κοινοβούλιο, υπάρχουν κάποιες προϋποθέσεις που πρέπει να επιτύχουμε: πρώτον, να διασφαλιστεί αυστηρότητα και διαφάνεια στον προϋπολογισμό και στην εκτέλεσή του δεύτερο, να λάβουμε θέση μόνο και στο βαθμό που διαθέτουμε την απαραίτητη πληροφόρηση.
<P>
Στο πλαίσιο αυτό θα πρέπει να εκφράσουμε για άλλη μία φορά ρητώς τις αντιρρήσεις που εξακολουθούμε να έχουμε. Στο πλαίσιο της γεωργίας χρειαζόμαστε ενημέρωση όσον αφορά τα αποτελέσματα που ήδη επιτεύχθηκαν με την τελευταία μεταρρύθμιση της κοινής γεωργικής πολιτικής όσον αφορά τη μεσοπρόθεσμη δημοσιονομική επίπτωση από την κρίση της ΣΕΒ και του αφθώδους πυρετού επίσης όσον αφορά τα εμπόδια που τίθενται στην άμεση λειτουργία του νέου οργανισμού σε θέματα τροφίμων και ακόμη όσον αφορά τις προοπτικές εξέλιξης των ζητημάτων αυτών βραχυπρόθεσμα και μεσοπρόθεσμα. Όσον αφορά τα διαρθρωτικά ταμεία θέλουμε να είμαστε σίγουροι ότι ο προϋπολογισμός διαθέτει τα απαραίτητα μέσα για να προχωρήσει στην άμεση πληρωμή των υποχρεώσεων που έχουν αναληφθεί. Διευκρινίζουμε ότι, με βάση τις προτάσεις που υποβλήθηκαν, μόλις λίγο περισσότερο από το 1% των υποχρεώσεων που θα αναληφθούν το 2002 αποτελούν πληρωμές του ιδίου έτους.
<P>
Στον τομέα των εσωτερικών πολιτικών - κατηγορία 3 - διαπιστώνουμε ότι εμφανίζονται νέες δαπάνες με νέες δράσεις και νέους φορείς και το συνολικό ποσό διατηρείται. Είναι σαφές ότι το περιθώριο μειώνεται. Όσον αφορά την εξωτερική δράση της Ευρωπαϊκής Ένωσης - κατηγορία 4 - οι νέες ανάγκες είναι προφανείς και δεν είναι δυνατό να καλυφθούν με τίμημα τη μείωση των υποχρεώσεων που αναλήφθηκαν προηγουμένως, είτε με περικοπές στα ποσά που έχουν αναληφθεί, είτε με την καθυστέρηση των πληρωμών, όπως συμβαίνει αυτή τη στιγμή.
<P>
Εν τω μεταξύ, προϋπολογίζονται κονδύλια για την αλιευτική συμφωνία με το Μαρόκο, ενώ όλοι γνωρίζουμε ότι δεν θα πραγματοποιηθεί, επιδιώκοντας έτσι εκ των πραγμάτων το πάγωμα 125 εκατομμυρίων ευρώ σε μία κατηγορία που αντιμετωπίζει καταφανείς δυσκολίες. Επειδή πρόκειται για μη υποχρεωτική δαπάνη, είμαι βέβαιος ότι το Κοινοβούλιο θα αναλάβει επίσης στο σημείο αυτό τις ευθύνες του. Στην κατηγορία 5, διοικητικές δαπάνες, αφενός περιορίζεται το περιεχόμενο και ο ρυθμός της μεταρρύθμισης της Επιτροπής, αφετέρου διπλασιάζονται δαπάνες σχετικά με την ασφάλεια και την προστασία και επιχειρείται να αντιμετωπιστεί η διεύρυνση χωρίς τη διάθεση συμπληρωματικών ποσών, αντίθετα από όσα προβλέπει η διοργανική συμφωνία
<P>
Όσον αφορά τις προενταξιακές δαπάνες, υπάρχουν οι καθυστερημένες πληρωμές και δεν φαίνεται να αλλάζει η κατάσταση με αυτή την πρόταση. Η εκτέλεση προηγούμενων προϋπολογισμών δεν μας καθησυχάζει όσον αφορά το μέλλον. Απέναντι στις δυσκολίες που αναγγέλλονται για την ικανοποίηση ορισμένων παλαιών και νέων αναλήψεων, πώς είναι δυνατό να αποδεχθούμε ότι το 2001 επιστράφηκαν στα κράτη μέλη 10 δισεκατομμύρια ευρώ που έμειναν αχρησιμοποίητα; Αφενός, γίνεται συζήτηση για ένα ευρώ περισσότερο ή λιγότερο, αφετέρου μένει αχρησιμοποίητο το 12% του προϋπολογισμού του 2000, γεγονός που από μόνο του αποδεικνύει ότι το Κοινοβούλιο πρέπει να αναλάβει όλο και πιο αποτελεσματικά τον έλεγχο της εκτέλεσης του προϋπολογισμού. Στο γεωργικό τομέα θα αποφασίσουμε μόνο στο βαθμό που θα γνωρίζουμε την υφιστάμενη κατάσταση και θα έχουμε προοπτικές όσον αφορά την εξέλιξή της. Δεν μπορούμε να αποδεχθούμε το επίπεδο πληρωμών που μας προτείνεται, πόσο μάλλον όταν θέλουμε να ανακτήσουμε τις καθυστερήσεις του παρελθόντος χωρίς να διακυβεύσουμε το παρόν. Θέλουμε σαφή και αντικειμενικό καθορισμό προτεραιοτήτων καθώς επίσης και στόχων σε όλο τον προϋπολογισμό. Δεν συμφωνούμε με τον προϋπολογισμό κονδυλίων για τα οποία είναι γνωστό από την αρχή ότι δεν θα χρησιμοποιηθούν. Πρέπει να προσδιορίσουμε ρητά τις δαπάνες που ήδη πραγματοποιούνται λόγω της διεύρυνσης. Ελπίζουμε στην ουσιαστική μεταρρύθμιση της Επιτροπής και στην αύξηση της αποτελεσματικότητάς της. Θέλουμε, εν ολίγοις, να αναλάβουμε πλήρως τις ευθύνες που έχουμε ως επί του προϋπολογισμού αρχή, τις ευθύνες που προκύπτουν από τον ίδιο το λόγο ύπαρξής μας: την εκπροσώπηση αυτών που μας εκλέγουν. Αυτό θα πράξουμε, βεβαιώνοντας εκ νέου ότι είμαστε πρόθυμοι να συνεργαστούμε για την αναζήτηση καλύτερων προτάσεων για τα εκκρεμή ζητήματα.

<SPEAKER ID=214 LANGUAGE="NL" NAME="Buitenweg">
. (NL) Κύριε Πρόεδρε, ορισμένα πράγματα μπορεί να τα μάθει κανείς γρήγορα. Δεν χρειάζεται να είσαι βετεράνος σε ζητήματα προϋπολογισμού για να καταλάβεις ότι το Συμβούλιο θα υποβάλει πρόταση για περικοπές θέσεων. Το Συμβούλιο υπερηφανεύεται για την ικανότητά του να χρησιμοποιεί τόσο επιδέξια τον "κόφτη" . Ο ολλανδός Υπουργός Οικονομικών, ο συνάδελφός σας, δήλωσε μάλιστα πρόσφατα δημοσίως ότι το Ευρωπαϊκό Κοινοβούλιο αποτελεί τον πλέον σπάταλο από τους δύο κλάδους της δημοσιονομικής αρχής.
<P>
Εάν δούμε τις μάχες που διεξάγονται κατά τη διαδικασία συζήτησης του προϋπολογισμού, φαίνεται ότι έχει δίκιο. Το Κοινοβούλιο όντως υπερφαλαγγίζει συχνά τις προτάσεις του Συμβουλίου. Όμως αυτό δεν συμβαίνει επειδή του αρέσει να "γδέρνει" τους φορολογούμενους, αλλά ακριβώς επειδή θέλει να αποτελεί μία αξιόπιστη αρχή, διότι αισθάνεται υποχρεωμένο να φροντίζει ώστε να εφαρμόζονται στην πράξη τα καθήκοντα και οι δεσμεύσεις της Ευρωπαϊκής Ένωσης. Τα ωραία λόγια και οι υποσχέσεις θα πρέπει να μετατρέπονται σε έργα και αυτό είναι συχνά δαπανηρή υπόθεση. Προβλέπω ότι πολύ σύντομα ο Υπουργός κ. Zalm θα μας κατηγορήσει ότι η κατασκευή άλλου ενός κτιρίου του Κοινοβουλίου αποτελεί κατασπατάληση χρήματος.
<P>
Θα ήθελα να απαντήσω στο Συμβούλιο ότι αντί να διαμαρτύρεται θα πρέπει να διαπιστώσει ότι πολλές από αυτές τις δαπανηρές αποφάσεις λαμβάνονται σε ευρωπαϊκές Συνόδους Κορυφής. Ας αναφέρω το παράδειγμα της Συνόδου Κορυφής της Νίκαιας: σε αυτή τη σύνοδο πραγματοποιήθηκαν ολονύκτιες συνεδριάσεις για το εάν θα δοθεί ένα "κουκί" πάνω ή ένα "κουκί" κάτω στο Συμβούλιο. Προκειμένου να κατευνάσει τους χαμένους της μοιρασιάς, το Συμβούλιο επιδαψίλευσε έδρες στο Κοινοβούλιο. Το γεγονός αυτό είναι βέβαια πολύ ενδεικτικό για το πώς αντιμετωπίζει το Συμβούλιο το Κοινοβούλιο: καλύτερα να κερδίσουμε λίγα περισσότερα "κουκιά" πίσω από κλειδαμπαρωμένες πόρτες παρά λαϊκούς αντιπροσώπους στο Κοινοβούλιο. Τα παζαρέματα αυτά του Συμβουλίου θα έχουν ως αποτέλεσμα να φορτωθούμε χωρίς τη θέλησή μας 32 νέους συναδέλφους και τελικά μπορεί ο αριθμός των μελών του Κοινοβουλίου να ανέλθει σε 800 συνολικά. Τα μέλη αυτά χρειάζονται βοηθούς και γραφεία, και αυτό δεν είχε προβλεφθεί βέβαια όταν κατασκευαζόντουσαν τα κτίρια που χρησιμοποιούμε σήμερα. Έλαβαν υπόψη οι διάφορες Σύνοδοι Κορυφής τα προβλήματα αυτά; Γιατί τελικά το θύμα είμαστε εμείς. Θα πρότεινα λοιπόν μετά το πέρας των ευρωπαϊκών Συνόδων Κορυφής να μην δημοσιεύονται μόνο τα πολιτικά συμπεράσματα αλλά και ένας γενικός υπολογισμός των δημοσιονομικών τους συνεπειών. Καλώ μάλιστα τον Πρόεδρο του Συμβουλίου να σχολιάσει την πρότασή μου αυτή.
<P>
Η δεύτερή μου παρατήρηση αφορά τις δαπάνες του ίδιου του Συμβουλίου. Εντός της κατηγορίας 5, τις διοικητές δαπάνες, το Συμβούλιο αποτελεί εκείνο το όργανο που παρουσιάζει τη σημαντικότερη αύξηση, γεγονός που δημιουργεί ακόμη περισσότερη ένταση εντός αυτής της κατηγορίας. Το Συμβούλιο θεωρεί ιερές και απαραβίαστες τις δημοσιονομικές προοπτικές και για αυτό αναζητά την λύση στη κατάργηση διαφόρων δαπανών τις οποίες κανονικά θα είχε προτιμήσει να περιλάβει στον δικό του προϋπολογισμό, στην κατηγορία 3, όπως π.χ. 3,5 εκατομμύρια για την Eurojust και σχεδόν 1 εκατομμύριο για το Σένγκεν. Αυτό περιορίζει τα περιθώρια του Ευρωπαϊκού Κοινοβουλίου να καθορίζει τις δικές του προτεραιότητες σε αυτή την κατηγορία. Αισιοδοξώ όμως: η κατάσταση αυτή έχει και τα πλεονεκτήματά της, διότι συνειδητοποιούμε έτσι τι συμβαίνει και αυξάνουμε για το λόγο αυτό κάπως τους δημοκρατικούς ελέγχους. Αυτό καταδεικνύει φυσικά πού θα βρισκόντουσαν οι προτεραιότητες των κυβερνήσεων εάν αναλαμβάναμε αποκλειστικά τους ελέγχους για την σωτηρία της διοργανικής συμφωνίας και το δικαίωμα διάθεσης κάποιων πόρων.
<P>
Η εγγραφή της Eurojust στην κατηγορία 3 δεν αποτελεί ωστόσο επιτυχή επιλογή. Εξηγούμαι: δεν θέλω να περιληφθεί η Eurojust στον προϋπολογισμό του Συμβουλίου αλλά στο κεφάλαιο διοικητικές δαπάνες. Δεδομένης της φύσεως αυτών των δαπανών η λύση αυτή είναι και η πλέον λογική, όπως αναγνώρισε και το Συμβούλιο σιωπηρά κατά τη διάρκεια του τριμερούς διαλόγου. Ελπίζω να συμφωνήσουμε τουλάχιστον επ' αυτής της αρχής, δηλαδή ότι οι λειτουργικές δαπάνες ανήκουν στην κατηγορία 3 και οι διοικητικές δαπάνες στην κατηγορία 5. Ή μήπως κάτι τέτοιο θα ανησυχούσε κάπως το Συμβούλιο δεδομένου του αυξανόμενου αριθμού λειτουργικών δαπανών που περιλαμβάνει στον δικό του προϋπολογισμό;
<P>
Όπως προαναφέρθηκε, το Συμβούλιο αντιδρά συχνά ενστικτωδώς μειώνοντας τις προτεινόμενες δαπάνες. Είναι σωστό αυτό που είπε ο Terry Wynn: προτείναμε να ακολουθήσουμε μία ρηξικέλευθη προσέγγιση στις δαπάνες, να δούμε ποιες από αυτές παραμένουν αναγκαίες και ποιες όχι, εάν μπορούμε να ακολουθήσουμε διαφορετική μέθοδο, εάν υπάρχουν αλληλοεπικαλύψεις στις αρμοδιότητες κάποιων οργάνων ή εάν υπάρχουν υπηρεσίες οι οποίες πραγματοποιούν διπλό έργο. Το Συμβούλιο απέρριψε την πρόταση αυτή, γεγονός που με εκπλήσσει έντονα, διότι εφόσον χρειάζονται οικονομίες, οι προτάσεις αυτές συμβάλλουν στην πραγματοποίησή τους. Εμείς οφείλουμε να αναλάβουμε περαιτέρω πρωτοβουλίες προκειμένου να αναζητήσουμε ριζικές οικονομίες.
<P>
Το Συμβούλιο όμως εξακολουθεί να κάνει περικοπές χωρίς να λαμβάνει πάντοτε υπόψην τις πραγματικές ανάγκες. Καθώς δεν έχω πολύ χρόνο στη διάθεσή μου, θα ήθελα να αναφέρω ένα παράδειγμα μόνο σχετικά με τη διαδικασία μεταρρυθμίσεων στην Επιτροπή. Η διαδικασία αυτή αποτελεί προτεραιότητα για όλους μας. Ωστόσο το Συμβούλιο ενέκρινε μόνο 89 από τις 315 θέσεις που είχαν ζητηθεί. Φυσικά ο καθένας έχει το δικαίωμα να ασκεί κριτική στη διαδικασία μεταρρυθμίσεων και δεν χρειάζεται να εγκρίνει στα τυφλά όλα τα προτεινόμενα σχέδια. Τώρα περιμένετε να δείτε ποιες θα είναι οι συνέπειες του συστήματος πρόωρης συνταξιοδότησης. Με βάση την μέχρι τώρα εμπειρία, διερωτώμαι μήπως το Συμβούλιο απλώς περιμένει μέχρις ότου να αναλάβουμε εμείς τις ευθύνες, γιατί τότε θα φανεί ότι το Κοινοβούλιο είναι πάλι αυτό το οποίο ζητά εκ νέου νέες δαπάνες.
<P>
Οι οικονομίες είναι καλό πράγμα, όμως θα πρέπει να δίνονται οι δυνατότητες στα όργανα της Ένωσης να εκπληρώνουν τα καθήκοντά τους· ειδάλλως οι πολίτες της Ένωσης, οι φορολογούμενοι, αναμφίβολα θα απογοητευθούν.

<SPEAKER ID=215 NAME="Πρόεδρος">
Το σημείο αυτό έληξε.

<CHAPTER ID=9>
Ώρα τωv Ερωτήσεωv (Συμβoύλιo)
<SPEAKER ID=216 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0332/2001).
<P>

<P>

<SPEAKER ID=217 NAME="Bart Staes">
Ερώτηση αριθ. 1 του κ. (H-0594/01):
<P>
Θέμα: Έρευνα σχετικά με ανωμαλίες στην Europol Το Συμβούλιο, στις 12 Ιουνίου ανακοίνωσε ότι η λειτουργία της Europol αποτελεί αντικείμενο εμπεριστατωμένου ελέγχου. Ένα από τα κύρια ερωτήματα αφορά την προέλευση των τεχνολογιών πληροφοριών που αποτελούν τη βάση των συστημάτων Eurint και Europolis της Europol. Φαίνεται ότι η Europol κάνει ενδεχομένως χρήση τεχνολογιών πληροφοριών που έχουν κλαπεί.
<P>
Μπορεί να επιβεβαιώσει το Συμβούλιο ότι η κατοχυρωμένη με δίπλωμα ευρεσιτεχνίας τεχνολογία Polygon της επιχείρησης Polygeneses του Μονάχου αποτελεί την βάση των συστημάτων πληροφοριών Eurint και Europolis της Europol ή έχει ενσωματωθεί σ' αυτά. Σε περίπτωση καταφατικής απάντησης, από πότε χρησιμοποιεί η Europol αυτή την τεχνολογία και με ποιόν τρόπο απέκτησε η Europol την τεχνολογία αυτή και/ή το δικαίωμα χρήσεώς της;

<SPEAKER ID=218 LANGUAGE="NL" NAME="Neyts-Uyttebroeck">
. (NL) Θα ήθελα να δώσω την εξής απάντηση στο ερώτημα του κ. Bart Staes. Πρώτον, ότι το Συμβούλιο παραδέχεται ότι φέρει γενικά ευθύνες σε σχέση με την Europol. Η εκτέλεση των συμβάσεων αποτελεί ωστόσο ζήτημα το οποίο βρίσκεται καταρχάς στην αρμοδιότητα των επιτροπών της Europol. Το ζήτημα αυτό το έχει αναλάβει επομένως τη στιγμή αυτή ο διευθυντής της Europol, υπό την εποπτεία του διοικητικού συμβουλίου.
<P>
Το Συμβούλιο διαθέτει ωστόσο πληροφορίες σύμφωνα με τις οποίες όλα τα συμβόλαια τα οποία έχουν συναφθεί από την Europol, εξετάζονται τη στιγμή αυτή από ανεξάρτητη διοικητική υπηρεσία σύμφωνα με απόφαση του διοικητικού συμβουλίου της Europol. Η έρευνα για την υποτιθέμενη κλοπή λογισμικού και την ενδεχόμενη χρήση του έχει ανατεθεί για περαιτέρω εξέταση στις εισαγγελικές αρχές της Χάγης. Παράλληλη δικαστική έρευνα έχει ξεκινήσει στη Γερμανία.
<P>
Θα πρέπει επομένως να περιμένουμε τα αποτελέσματα της δικαστικής έρευνας πριν μπορέσουμε να δώσουμε περισσότερες λεπτομέρειες. Θα ήθελα να επιστήσω την προσοχή σας, κύριε βουλευτά, στο γεγονός ότι η αποκάλυψη περιπτώσεων απάτης αποτέλεσε το αποτέλεσμα της πραγματικά καλής εργασίας των υφισταμένων ελεγκτικών υπηρεσιών, διότι χωρίς την παρέμβασή τους δεν θα είχαν αποκαλυφθεί οι απάτες αυτές.

<SPEAKER ID=219 LANGUAGE="NL" NAME="Staes">
θα ήθελα να ευχαριστήσω την κ. Neyts για την λεπτομερή της απάντηση, μία απάντηση απολύτως σαφή σε μία σαφή ερώτηση. Θα ήθελα, ωστόσο, να σχολιάσω την υπόθεση αυτή από πολιτικής απόψεως. Ανέφερε μεν η κ. Neyts ότι οι πρόσφατες υποθέσεις απάτης ανακαλύφθηκαν χάριν στους εσωτερικούς ελέγχους. Παρ' όλα αυτά επικρατεί στην κοινή γνώμη και σε μεγάλο τμήμα του πολιτικού κόσμου η εντύπωση ότι δεν υπάρχουν επαρκείς δημοκρατικοί έλεγχοι στην Europol και καταβάλλονται διάφορες προσπάθειες προκειμένου να ενταθούν οι έλεγχοι.
<P>
Προτείνεται μεταξύ άλλων λ.χ. τροποποίηση του κανονισμού OLAF ενώ στο βελγικό κοινοβούλιο υπάρχει η σκέψη να υπάρξει σύμφωνα με το βελγικό πρότυπο και για την Europol μία επιτροπή Α για την εποπτεία των αστυνομικών υπηρεσιών και μία επιτροπή Π για τις υπηρεσίες πληροφοριών.
<P>
Διαβλέπετε, κυρία υπουργέ, δυνατότητα να πραγματοποιηθεί στο άμεσο μέλλον συζήτηση στο Συμβούλιο και στα ευρωπαϊκά όργανα για το ζήτημα αυτό, έτσι ώστε να καθησυχάσουμε τους πολίτες σχετικά με τους δημοκρατικούς ελέγχους σε αυτή την τόσο σημαντική αστυνομική υπηρεσία, παρόλο που αυτή βρίσκεται ακόμα στα σπάργανά της;

<SPEAKER ID=220 LANGUAGE="NL" NAME="Neyts-Uyttebroeck">
. (NL) Θα ήθελα να σας απαντήσω, κύριε βουλευτά, και καταλαβαίνετε, ελπίζω ότι θέλουμε να περιμένουμε πρώτα μέχρις ότου συγκεκριμενοποιηθούν οι ενδιαφέρουσες ιδέες οι οποίες εξετάζονται τη στιγμή αυτή.

<SPEAKER ID=221 NAME="Πρόεδρος">


<SPEAKER ID=222 NAME="Camilo Nogueira Romαn">
Ερώτηση αριθ. 2 του κ. (H-0595/01):
<P>
Θέμα: Διακρίσεις στην κατανομή μεταξύ των διαφόρων εθνικών στόλων της μείωσης των αλιευμάτων βακαλάου που καθόρισε το Συμβούλιο Υπουργών Στην κατανομή μεταξύ των διαφόρων εθνικών στόλων της μείωσης των αλιευμάτων βακαλάου, που καθόρισε το Συμβούλιο Υπουργών που πραγματοποιήθηκε στις 18 Ιουνίου, υπήρξε μια σοβαρή διάκριση που πλήττει κυρίως τον ισπανικό στόλο, και ιδιαίτερα το στόλο της Γαλικίας, ο οποίος αναγκάζεται να θέσει σε αχρηστία εκατοντάδες αλιευτικά σκάφη, ενώ τα μέτρα προβλέπουν εξαιρέσεις για εκατοντάδες γαλλικών και ιρλανδικών σκαφών. Σε ποιους λόγους οφείλεται το γεγονός ότι ο ισπανικός στόλος, και, στο πλαίσιο αυτό, ο στόλος της Γαλικίας, βρίσκεται διαρκώς στο στόχαστρο μέτρων που περιορίζουν τη δραστηριότητά του με την αιτιολογία της διατήρησης των πόρων, ενώ τα μέτρα αυτά δεν ισχύουν για άλλες χώρες;

<SPEAKER ID=223 NAME="Neyts-Uyttebroeck">
. (ΕΝ) Μπορώ να πω στον αξιότιμο βουλευτή ότι στις 18 Ιουνίου του τρέχοντος έτους, το Συμβούλιο Αλιείας δεν έλαβε απόφαση σχετικά με την αλιεία του μερλούκιου. Ωστόσο, με βάση την κρίσιμη κατάσταση των αποθεμάτων του βακαλάου και του μερλούκιου που σκιαγραφείται στην ανακοίνωση της Επιτροπής της 12ης Ιουνίου και την αποκατάσταση των αποθεμάτων βακαλάου και μερλούκιου που παρουσιάστηκε στο Συμβούλιο, παραθέτω: "Η Επιτροπή στις 14 Ιουνίου υιοθέτησε έκτακτο κανονισμό για τη λήψη μέτρων ανάκτησης των αποθεμάτων μερλούκιου του βορρά. Το άρθρο 2 (2) του κανονισμού της Επιτροπής προβλέπει παρέκκλιση για σκάφη συνολικού μήκους μικρότερου των 12 μέτρων που χρησιμοποιούν δίχτυα με θηλιές διαμέτρου μικρότερης των 100 χλστ από το μέγιστο μερίδιο 20% του μερλούκιου στο αλίευμα, αρκεί τα σκάφη - όχι το αλίευμα - να επιστρέψουν στο λιμάνι εντός 24 ωρών" . Στις 22 Ιουνίου, η Ισπανία ζήτησε από το Συμβούλιο να τροποποιήσει αυτή τη διάταξη. Στις 20 Ιουλίου, το Συμβούλιο διαπίστωσε ότι η τροποποίηση που προτάθηκε από την Ισπανία δεν συγκέντρωσε πλειοψηφία.

<SPEAKER ID=224 NAME="Nogueira Romαn">
Κύριε Πρόεδρε, κυρία Πρόεδρε του Συμβουλίου, πιστεύω ότι μόνο οι διακρίσεις τις οποίες υφίσταται ο στόλος της νότιας Ευρώπης, της Πορτογαλίας και του ισπανικού κράτους - και ιδίως της Γαλικίας - εξηγεί τη συγκεκριμένη διάκριση που εξετάζουμε τώρα. Πράγματι, τα θεσμικά όργανα της Ευρωπαϊκής Ένωσης θεωρούν ακόμη το στόλο αυτό ως παρείσακτο στις θάλασσες που ανήκουν σε όλους μας, και οι διακρίσεις προκαλούνται μέσω της εφαρμογής της αρχής της σχετικής σταθερότητας η οποία, για παράδειγμα, παραχωρεί σε μία χώρα της βόρειας Ευρώπης το 40% των αλιευμάτων που πρέπει να πραγματοποιηθούν στις κοινοτικές θάλασσες, ενώ η Ισπανία και η Γαλικία διαθέτουν μόνο το 6%. Συνεπώς, θέτουμε εκ νέου το ερώτημα: ποια είναι η θέση του Συμβουλίου σχετικά με την αναγκαία κοινοτικοποίηση των δικαιωμάτων αλίευσης στα ύδατα της Ευρωπαϊκής Ένωσης σύμφωνα με τις αρχές που καθορίζονται από τις Συνθήκες;

<SPEAKER ID=225 NAME="Neyts-Uyttebroeck">
. (ΕΝ) Κύριε Πρόεδρε, το μόνο που μπορώ να πω είναι ότι ελπίζω το κράτος που κατέθεσε την τροπολογία να επανέλθει στο ζήτημα και ότι το Συμβούλιο θα το ξανασυζητήσει. Αυτό είναι το μόνο που μπορώ να πω αυτήν τη στιγμή.

<SPEAKER ID=226 LANGUAGE="ES" NAME="Varela Suanzes-Carpegna">
Κύριε Πρόεδρε, επωφελούμαι της παρουσίας της Προεδρίας του Συμβουλίου που λέει ότι θα επανεξετάσει το θέμα για να πω πως η δικαιολογία της διατήρησης ενός πόρου όπως είναι ο μπακαλιάρος, χωρίς επαρκείς και τεκμηριωμένες επιστημονικές εκθέσεις, αποτελεί την απαρχή διάκρισης του ισπανικού στόλου στην οποία αναφερόμαστε εδώ.
<P>
Η Επιτροπή μάς είπε στην Επιτροπή Αλιείας ότι αυτή η διάκριση οφείλεται σε κοινωνικούς λόγους υπέρ της Μεγάλης Βρετανίας και της Γαλλίας και ότι αποτελεί την αιτιολογία της εξαίρεσης.
<P>
Η ερώτησή μου, κυρία Πρόεδρε, είναι γιατί δεν υπερασπίζεται η Επιτροπή, και σε αυτήν την περίπτωση, το Συμβούλιο, πλειοψηφικά και για κοινωνικούς λόγους, την Ισπανία, και συγκεκριμένα μια περιφέρεια του Στόχου 1, όπως είναι η Γαλικία, και που συνεπώς έχει μεγαλύτερη ανάγκη, της οποίας οι αλιείς κατά παράδοση αλίευαν σε αυτά τα ύδατα που τώρα είναι κοινά. Κάποιοι αλιείς που για κοινωνικούς λόγους δεν κοιμούνται στα σπίτια τους λόγω της μεγάλης απόστασης που πρέπει να καλύψουν.
<P>
Αν οι λόγοι είναι κοινωνικοί, σας παρακαλώ να λάβετε υπόψη εκείνους που αφορούν τους ισπανούς αλιείς.

<SPEAKER ID=227 NAME="Neyts-Uyttebroeck">
. (ΕΝ) To μόνο που μπορώ να πω είναι ότι μετά από τα πέντε πολύ ευχάριστα και πολύ ενδιαφέροντα χρόνια που πέρασα στο σεπτό αυτό σώμα, έχω πλήρη επίγνωση της σοβαρότητας και της ευαισθησίας του θέματος. Το λαμβάνω υπόψιν.

<SPEAKER ID=228 NAME="Πρόεδρος">
Δεν αμφιβάλλουμε ότι αυτή η δεκαετία κατά τη διάρκεια της οποίας είστε μέλος αυτού του Σώματος, θα σας βοηθήσει να μεταβιβάσετε στο Ευρωπαϊκό Συμβούλιο αυτό το τόσο σοβαρό πρόβλημα.
<P>
Δεδομένου ότι αναφέρονται στο ίδιο θέμα, οι ερωτήσεις 3, 4, 5 και 6 θα εξεταστούν από κοινού.

<SPEAKER ID=229 NAME="Herman Schmid">
Ερώτηση αριθ. 3 του κ. (H-0599/01):
<P>
Θέμα: Η δύναμη ταχείας αντιδράσεως της ΕΕ στη Σουηδία Λόγω των χαοτικών καταστάσεων που δημιουργήθηκαν στο Gφteborg κατά τη συνάντηση κορυφής της ΕΕ φέτος τον Ιούνιο, όταν αστυνομία και διαδηλωτές ήλθαν σε σύγκρουση μεταξύ τους, ακούσθηκε σε διάφορα κράτη μέλη ότι θα έπρεπε να μπορεί να χρησιμοποιείται η δύναμη ταχείας αντιδράσεως της ΕΕ για την καταστολή εξεγέρσεων και ταραχών. Ο επί κεφαλής του Ιδρύματος Εξωτερικής Πολιτικής της Σουηδίας Anders Mellbourn δήλωσε, επί παραδείγματι, στην εφημερίδα Dagens Nyheter στις 24 Ιουνίου:
<P>
"Τούτο πιθανώς σημαίνει ότι η αστυνομία πρέπει να συμπληρωθεί από κάποιου είδους ειδικές δυνάμεις οι οποίες να συνδυάζουν αρμοδιότητα τόσο αστυνομίας όσο και στρατού. Αυτό το καθήκον είναι κάθε άλλο παρά καθήκον κληρωτών: απαιτεί επαγγελματίες στρατιώτες ή αστυνομία με στρατιωτική κατάρτιση. Εδώ χρειάζεται λειτουργική συνεργασία δυνάμεων αστυνομίας και στρατού από διάφορα κράτη ΕΕ. [·] Δεν είναι εύκολο για την ΕΕ να συγκεντρώσει μία μόνιμη δύναμη επεμβάσεως 5000 αστυνομικών για τη διαχείριση των κρίσεων σε περίπτωση αναταραχής του πλήθους. Ο διάλογος για την πρόληψη των συγκρούσεων πρέπει προς τούτο να συμπληρώνεται από αυξημένη δραστηριότητα για συγκέντρωση πληροφοριών. Όλα αυτά χρειάζονται για να μπορεί να συμβάλει κανείς στην πράξη στη διαχείριση συγκρούσεων και κρίσεων στα Βαλκάνια ή τη Μέση Ανατολή. Χρειάζονται επίσης όμως - μολονότι σπανίως, ελπίζει κανείς - προς αντιμετώπιση ορισμένων εσωτερικών κρίσεων στη Σουηδία ή τα γειτονικά κράτη ΕΕ".
<P>
Συμφωνεί το Συμβούλιο ότι μελλοντικά θα πρέπει να μπορεί να χρησιμοποιείται η δύναμη ταχείας αντιδράσεως της ΕΕ στο εσωτερικό της ίδιας της Ένωσης, όταν ανακύπτουν καταστάσεις όπως αυτή στο Gφteborg;

<SPEAKER ID=230 NAME="Αλέξανδρου Αλαβάνου">
Ερώτηση αριθ. 4 του κ. (H-0676/01):
<P>
Θέμα: Η Σύνοδος του G8 και η "ασφάλεια των Συνόδων Κορυφής και άλλων Διασκέψεων αντίστοιχης σπουδαιότητας". Λίγες ημέρες πριν τα θλιβερά γεγονότα που έλαβαν χώρα στη Γένοβα κατά την διάρκεια της Συνόδου του G8, οι 15 Υπουργοί Εξωτερικών επικύρωσαν ομόφωνα τις αποφάσεις των Υπουργών Δημόσιας Τάξης σχετικά με "την ασφάλεια των συνόδων κορυφής της Ε.Ε. και άλλων διασκέψεων αντίστοιχης σπουδαιότητας". Ερωτάται το Συμβούλιο των Υπουργών: Υπήρξε αίτημα από τις Ιταλικές Αρχές για "σύσταση ομάδας αστυνομικών ή αξιωματούχων των υπηρεσιών πληροφοριών που θα λειτουργούν ως σύνδεσμοι και θα μπορούν να αποσπώνται από τα κράτη μέλη από τα οποία προέρχονται ομάδες ταραχοποιών (Αρθρο 1b)" και για την " χρησιμοποίηση όλων των νόμιμων τεχνικών μέσων για μια περισσότερο δομική ανταλλαγή πληροφοριών σχετικά με τους ταραχοποιούς με βάση τους φακέλους που υπάρχουν στα διάφορα κράτη μέλη; (Αρθρο 2d)" Αν ναι, ανταποκρίθηκαν οι κυβερνήσεις των 15 και ποιες;

<SPEAKER ID=231 NAME="Ιωάννη Πατάκη">
Ερώτηση αριθ. 5 του κ. (H-0678/01):
<P>
Θέμα: Παραβίαση βασικών δημοκρατικών ελευθεριών και δικαιωμάτων του ανθρώπου στη Γένοβα Οι ομόφωνες αποφάσεις του Συμβουλίου για τη λήψη κατασταλτικών μέτρων, ενόψει της Συνόδου στη Γένοβα, αποτέλεσαν την πολιτική κάλυψη για την ιταλική κυβέρνηση των όσων διαδραματίστηκαν. Για μια ακόμη φορά περίσεψε η βία και η αγριότητα των κατασταλτικών μηχανισμών. Μετά το αιματοκύλισμα των διαδηλώσεων στο Γκέτεμποργκ, νέο αιματοκύλισμα στη Γένοβα, με την αγριότερη επίθεση της αστυνομίας και του στρατού της Ιταλίας εναντίον των ειρηνικών διαδηλώσεων κατά της λεγόμενης παγκοσμιοποίησης, που έκφραζαν την αντίθεση στις αποφάσεις που λαμβάνονται ερήμην και σε βάρος των λαών από τη G7+1, την ΕΕ ή άλλους οικονομικοπολιτικούς οργανισμούς. Τα συμπεράσματα της Συνόδου αυτής είναι νεκροί, πλήθη τραυματίες, μαζικές απελάσεις και συλλήψεις, βάναυση παραβίαση δημοκρατικών ελευθεριών ακόμα και της ίδιας της κοινοτικής αρχής περί ελεύθερης κυκλοφορίας.
<P>
Επειδή στη Σύνοδο αυτή πήραν μέρος και οι αρχηγοί των 4 μεγαλύτερων και κυρίαρχων κρατών της ΕΕ και επειδή οι δηλώσεις τόσο της βέλγικης προεδρίας όσο και άλλων κυβερνήσεων της ΕΕ, όσον αφορά τα γεγονότα στη Γένοβα, προμηνύουν κλιμάκωση της βίαιης και αιματηρής αντιμετώπισης των διαδηλώσεων κατά τις επόμενες συνόδους, με πρώτη ευκαιρία το Λάακεν.
<P>
Ερωτάται το Συμβούλιο αν συναισθάνεται τις τεράστιες πολιτικές ευθύνες των αποφάσεών του για τη λήψη κατασταλτικών μέτρων που έλαβε στις 13/7 και 16/7 και αν προτίθεται να τις καταργήσει μια και αυτές έρχονται σε κατάφωρη αντίθεση με τις δημοκρατικές ελευθερίες και τα Δικαιώματα του Ανθρώπου, όπως της ελεύθερης διακίνησης, του συναθροίζεσθαι και της έκφρασης γνώμης, που βάναυσα παραβιάσθηκαν στη Γένοβα.

<SPEAKER ID=232 NAME="Hans-Peter Martin">
Ερώτηση αριθ. 6 του κ. (H-0687/01):
<P>
Θέμα: Το μέλλον των διασκέψεων κορυφής της ΕΕ μετά τα συμβάντα στο Γκέτεμποργκ και στη Γένοβα Μετά τα συμβάντα στο πλαίσιο της διάσκεψης κορυφής της ΕΕ στο Γκέτεμποργκ και της συνάντησης της G-8 στη Γένοβα, πώς κρίνει το Συμβούλιο το μέλλον τέτοιου είδους διασκέψεων κορυφής, λαμβάνοντας ειδικότερα υπόψη τις προσπάθειες να διεξάγονται μελλοντικά οι διασκέψεις αυτές αποκλειστικά στο Βέλγιο; Τι συνέπειες μπορούν να εκτιμηθούν τόσο από οργανωτική όσο και από πλευράς περιεχομένου σε συνάρτηση με την έκταση της ημερήσιας διάταξης τέτοιου είδους συνεδριάσεων;

<SPEAKER ID=233 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, αγαπητοί συνάδελφοι, οι ερωτήσεις αυτές εγγίζουν τη συζήτηση που διεξήχθη σήμερα το απόγευμα σχετικά με τη σύνοδο της G8 στη Γένοβα και με όλα όσα την περιέβαλαν. Θα ήθελα να υπενθυμίσω στους αξιότιμους βουλευτές την ομόφωνη θέση του Συμβουλίου και των εκπροσώπων των κυβερνήσεων των κρατών μελών σχετικά με το θέμα της ασφάλειας των συνεδριάσεων του Ευρωπαϊκού Κοινοβουλίου και άλλων εκδηλώσεων ικανών να έχουν παρόμοιο αντίκτυπο.
<P>
Το Συμβούλιο υπενθύμισε ότι ένας από τους στόχους της Ευρωπαϊκής Ένωσης είναι να διατηρήσει και να αναπτύξει την Ένωση ως χώρο ελευθερίας, ασφάλειας και δικαιοσύνης. Στο εσωτερικό ενός τέτοιου χώρου, οι πολίτες πρέπει να απολαμβάνουν του δικαιώματος να εκφράζουν ελεύθερα τη γνώμη τους και να συνέρχονται ειρηνικά. Πρέπει, λοιπόν, τα δικαιώματα αυτά να ασκούνται υπό τέτοιες συνθήκες που να μην απειλείται η ασφάλεια των πολιτών και οι περιουσίες τους. Πάνω σ' αυτό, το Συμβούλιο και οι εκπρόσωποι των κυβερνήσεων των κρατών μελών, στις 13 Ιουλίου, εξέφρασαν τη λύπη τους για τις ενέργειες όσων προσέβαλαν τα δημοκρατικά αυτά δικαιώματα προκαλώντας, οργανώνοντας και συμμετέχοντας σε πράξεις βίας με την ευκαιρία λαϊκών διαδηλώσεων.
<P>
Με σκοπό τη διασφάλιση της εφαρμογής αυτών των αρχών, στα πλαίσια μεγάλων συνεδριάσεων, το Συμβούλιο και οι εκπρόσωποι υπενθύμισαν ότι δεν πρέπει να υπάρξει μόνο διάλογος με τις μη κυβερνητικές οργανώσεις, τους κοινωνικούς εταίρους και την κοινωνία των πολιτών, αλλά και ότι πρέπει, και πρόκειται, να στηριχτούμε στις δυνατότητες που προσφέρουν τα νομικά μέσα και τα όργανα που λειτουργούν στα πλαίσια της Ευρωπαϊκής Ένωσης.
<P>
Σε αυτό το σημείο, υπενθυμίζω, ειδικότερα, όπως έκανε λίγο πιο πριν ο Eπίτροπος Vitorino, τις διατάξεις της Σύμβασης Eφαρμογής της Συμφωνίας του Σένγκεν και την κοινή δράση της 26ης Μαΐου 1997 σχετικά με την συνεργασία στον τομέα της δημόσιας τάξης και ασφάλειας. Η ιδέα είναι ότι η ομάδα εργασίας των υπεύθυνων των αστυνομικών υπηρεσιών της Ευρωπαϊκής Ένωσης θα πρέπει να μπορεί να συνεισφέρει σημαντικά στην υλοποίηση της συνεργασίας μεταξύ των αστυνομικών αρχών των κρατών μελών. Αυτή η ομάδα εργασίας, επιπλέον, δεν έχει καμία σχέση με αυτό που ο συντάκτης μιας ερώτησης αποκάλεσε κοινή αστυνομική μονάδα στα πλαίσια μιας δράσης της Ευρωπαϊκής Ένωσης για την διαχείρηση κρίσεων.
<P>
Με την ευκαιρία των δυο ερωτήσεων που τέθηκαν, μετά την τελευταία συνεδρίαση αυτού του Κοινοβουλίου τον Ιούλιο του 2001, από τους κκ. Krarup και Κόρακα, αντίστοιχα, είχα την ευκαιρία, εξ ονόματος του Συμβουλίου, να αναφέρω λεπτομερώς τα μέτρα που έλαβε η κυβέρνηση της Σουηδίας κατά τη Σύνοδο Κορυφής του Γκέτεμποργκ. Κατά τον ίδιο τρόπο, με επιστολή της 11ης Ιουλίου 2001, η ιταλική κυβέρνηση γνωστοποίησε, σύμφωνα με τις ισχύουσες διαδικασίες, τα μέτρα που λήφθηκαν βάσει του άρθρου 2, παράγραφος 2, δεύτερο εδάφιο, της Σύμβασης Εφαρμογής της Συμφωνίας του Σένγκεν.
<P>
Κατά τη συνεδρίαση του Συμβουλίου στις 16 Ιουλίου 2001, οι υπουργοί δήλωσαν ότι ευνοούν μια στενότερη διεθνή συνεργασίας προκειμένου να διασφαλιστεί, απ' τη μια πλευρά, η άσκηση του δικαιώματος έκφρασης και, απ' την άλλη, ότι οι δημόσιες εκδηλώσεις τέτοιου είδους μπορούν να διεξάγονται και διεξάγονται ειρηνικά. Όπως και να' χει πάντως, η ευθύνη για τη διατήρηση της δημόσιας τάξης στο έδαφος των κρατών μελών της Ένωσης εμπίπτει στην αρμοδιότητα των αρχών του κάθε κράτους μέλους. Το Συμβούλιο δεν μπορεί να λάβει θέση σε ένα θέμα που δεν ανήκει στον τομέα των αρμοδιοτήτων τις οποίες του παραχωρούν οι συνθήκες.

<SPEAKER ID=234 NAME="Αλαβάνος">
Ευχαριστώ την προεδρεύουσα που έδωσε μια εκτεταμένη απάντηση. Ίσως όμως, μέσα σα αυτή την έκταση, χάθηκε το συγκεκριμένο δικό μου ερώτημα, διότι το Συμβούλιο δεν εμφανίζεται τόσο ομόφωνο όσο μας το παρουσίασε. Για παράδειγμα, υπήρξαν από την ελληνική κυβέρνηση διαμαρτυρίες προς την ιταλική κυβέρνηση για το γεγονός ότι δεκάδες έλληνες πολίτες δεν μπόρεσαν να μπουν στην Ιταλία και στάλθηκαν πίσω με το ίδιο καράβι πριν από την συνάντηση της Γένοβας.
<P>
Το ερώτημά μου, στο οποίο θα ήθελα απάντηση από την κυρία υπουργό, είναι: τα μέτρα τα οποία είχαν προβλεφθεί για σύσταση ομάδας αστυνομικών ή αξιωματούχων υπηρεσιών πληροφοριών που θα λειτουργούν ως σύνδεσμοι των Δεκαπέντε και τα μέτρα που είχαν προβλεφθεί για μια ανταλλαγή πληροφοριών σχετικά με φακέλους ατόμων που εθεωρούντο ταραξίες υλοποιήθηκαν πριν την Γένοβα ή όχι; Υπήρξε συνεργασία των Δεκαπέντε σα αυτό τον τομέα;

<SPEAKER ID=235 LANGUAGE="FR" NAME="Neyts-Uyttebroeck">
Kύριε Πρόεδρε, αγαπητοί συνάδελφοι, καταρχάς, πιστεύω ότι έχω ήδη πει - έστω και με αρκετά διπλωματικό τρόπο - ότι το Συμβούλιο δεν πρέπει να λαμβάνει θέση σε ό,τι αφορά τον τρόπο με τον οποίο μια χώρα μέλος, ένα κράτος μέλος, οργάνωσε την τήρηση της δημόσιας τάξης στο δικό της έδαφος, διότι δεν είναι αρμόδιο. Αυτό δεν εμποδίζει, βέβαια, ένα κράτος μέλος να εκφράσει τη θέση του σε ό,τι αφορά ένα άλλο κράτος μέλος και αυτό, πράγματι, έχει συμβεί. Αλλά αυτό δεν υπάγεται στην αρμοδιότητα του Συμβουλίου.
<P>
Σε ό,τι αφορά τη δεύτερή σας ερώτηση, θα πρέπει να ελέγξω και να ενημερωθώ, πριν μπορέσω να σας απαντήσω. Το μόνο που γνωρίζω είναι ότι, προφανώς, στα πλαίσια της καταπολέμησης αυτού που αποκαλείται "χουλιγκανισμός" κατά την διάρκεια μεγάλων αθλητικών γεγονότων, οι αστυνομικές αρχές άρχισαν να συνεργάζονται στον τομέα ανταλλαγής πληροφοριών που αφορούν άτομα τα οποία ήταν αποδεδειγμένα επανειλημμένως υπεύθυνα για ταραχές ή και ακόμα χειρότερα, κατά την διάρκεια αθλητικών εκδηλώσεων. Αυτό το γνωρίζω. Έγινε κάτι παρεμφερές εν αναμονή ή για την πρόληψη ταραχών κατά τη διάρκεια των συνεδριάσεων θεσμικών οργάνων της Ευρωπαϊκής αΈνωσης; Δεν το νομίζω, αλλά θα πρέπει να ενημερωθώ και θα το κάνω.

<SPEAKER ID=236 NAME="Αλαβάνος">
Η κυρία υπουργός είπε ότι θα πρέπει να πληροφορηθεί καλύτερα για να μας ενημερώσει. Αυτό σημαίνει ότι θα υπάρξει μια γραπτή απάντηση προς εμένα όταν θα έχει αυτές τις πληροφορίες;

<SPEAKER ID=237 NAME="Πρόεδρος">
 Το Συμβούλιο απαντά ανάλογα με τις γνώσεις και την κρίση του, εσείς μπορείτε, αν το επιθυμείτε, να θέσετε εκ νέου την ερώτησή σας.
<P>
Κύριε Πατάκη, επιθυμείτε να θέσετε εκ νέου την ερώτησή σας;

<SPEAKER ID=238 NAME="Πατάκης">
Δεν έχω λάβει απάντηση από την προεδρεύουσα του Συμβουλίου στην ερώτηση που έχω υποβάλει και θα ήθελα να την επαναλάβω, αφού αναφέρω ότι από την επιδρομή της αστυνομίας στα γραφεία οργανώσεων στην Λιέγη, αλλά και από την θέση που πήρε ο Υπουργός Εσωτερικών του Βελγίου στην Επιτροπή Ελευθεριών του Ευρωπαϊκού Κοινοβουλίου, φαίνεται ότι η βελγική Προεδρία δεν έχει αγαθές προθέσεις απέναντι στις διαδηλώσεις που θα γίνουν στο Laeken.
<P>
Ερωτώ: μπορεί η κυρία προεδρεύουσα να μας διαβεβαιώσει ότι δεν θα έχουμε αστυνομική βία και καταστολή όπως είχαμε στο Γκέτεμποργκ και στη Γένοβα;

<SPEAKER ID=239 LANGUAGE="FR" NAME="Neyts-Uyttebroek">
Ακόμα μια φορά, κύριε Πρόεδρε, αγαπητοί συνάδελφοι, πρέπει να διαχωρίσουμε τις απαντήσεις που δίνω ως προεδρεύουσα του Συμβουλίου, οι οποίες δεν μπορούν να ξεπερνούν τις αρμοδιότητές του - αυτό πρέπει να είναι απόλυτα σαφές - και αυτές που θα μπορούσα να δώσω ως μέλος της βελγικής κυβέρνησης, από την άλλη.
<P>
Πρώτον, είναι έθιμο, μάλλον κάτι περισσότερο από έθιμο, είναι νομίζω καθήκον όλων των μελών κυβερνήσεων να μην κάνουν σχόλια σχετικά με τις δικαστικές ανακρίσεις που βρίσκονται σε εξέλιξη. Δεύτερον, αγαπητοί συνάδελφοι, όταν, σήμερα το απόγευμα, εξέθεσα τη θέση της Προεδρίας σε ό,τι αφορά την G8 και αναφέρθηκα σε ζητήματα που αφορούσαν την ομαλή εξέλιξη τόσο των συνεδριάσεων όσο και των διαδηλώσεων έξω από αυτές, είπα και επανέλαβα πως η προσοχή και η σταθερή θέληση της βελγικής κυβέρνησης είναι να συνδυαστούν το δικαίωμα διαδήλωσης και η τήρηση της δημόσιας τάξης, καθώς και η πρόληψη της βίας σαν αυτή που είδαμε τόσο στο Γκέτεμποργκ όσο και στην Ιταλία.
<P>
Κάνουμε ό,τι περνάει από το χέρι μας για να φτάσουμε σε αυτό το αποτέλεσμα. Ελπίζω πως όλος ο κόσμος θα θελήσει να συνεισφέρει προσωπικά, χρησιμοποιώντας όλες τις διαθέσιμες δυνατότητες.

<SPEAKER ID=240 LANGUAGE="DE" NAME="Martin, Hans-Peter">
Κύριε Πρόεδρε, άκουσα με ενδιαφέρον τις απόψεις σας, θα ήθελα όμως να σας παραπέμψω εκ νέου στην ερώτησή μου, ερώτηση 6: ποια συμπεράσματα πρέπει να βγουν τώρα, όχι σε σχέση με την εμπλοκή της αστυνομίας, αλλά από την άποψη της οργάνωσης και του περιεχομένου για τέτοιες συνόδους κορυφής του Συμβουλίου της ΕΕ; Πιο συγκεκριμένα θα ήθελα να μάθω αν σκέφτεστε, παρόμοια όπως και στη διάσκεψη των G8, να μειώσετε την έκταση καθώς και τους συμμετέχοντες και την ημερήσια διάταξη. Αν στο μέλλον οι σύνοδοι κορυφής πραγματοποιούνται μόνο στο Βέλγιο, σκεφτήκατε κάποιον δικό τους χώρο; Υπάρχουν σχετικά σκέψεις, και αν ναι, ποιες είναι;

<SPEAKER ID=241 LANGUAGE="FR" NAME="Neyts-Uyttebroeck">
Πρώτο στοιχείο, ο Πρωθυπουργός της κυβερνήσεώς μου ήδη επισήμανε ότι σκεφτόταν και ότι θα έκανε προτάσεις σχετικά με μια αναθεώρηση του τρόπου λειτουργίας της G8. Δεύτερο στοιχείο: ο Πρωθυπουργός Verhofstadt έστειλε επιστολή στους συναδέλφους του των δεκατεσσάρων άλλων κυβερνήσεων για να τους ζητήσει να περιορίσουν τις αντιπροσωπίες που θα αποσταλούν ή που θα συμμετέχουν στο Συμβούλιο του Laeken. Σας υπενθυμίζω ότι, σε ό,τι αφορά το ευρωπαϊκό συμβούλιο του Gand, επέλεξε μια πολύ περιορισμένη παρουσία. Σκοπεύουμε να ακολουθήσουμε αυτή την οδό διότι προσπαθούμε να επωφεληθούμε όσο το δυνατόν περισσότερο από το πάθημά μας είτε στο Γκέτεμποργκ, είτε στη Γένοβα, ή και στα δύο.

<SPEAKER ID=242 NAME="Κόρακας">
Κατανοούμε κατά κάποιο τρόπο τον πανικό που έχει καταλάβει τους εκπροσώπους, ας μου επιτραπεί η έκφραση, του μεγάλου κεφαλαίου και, μεταξύ αυτών, και τη σημερινή Προεδρία, μπροστά στην αυξανόμενη αντίδραση των εργαζομένων των χωρών μας ενάντια στις αντιλαϊκές πολιτικές και στη νέα ιμπεριαλιστική τάξη. Θα ήθελα να σημειώσω στην κυρία εκπρόσωπο του Συμβουλίου ότι στην Γένοβα η επίθεση δεν ήταν εναντίον του "bloc noir", αλλά ήταν εναντίον αυτών που διαδήλωναν ειρηνικά. Η επίθεση στα γραφεία του Κοινωνικού Φόρουμ, που ήταν ο οργανωτής των διαδηλώσεων, ήταν μια επίθεση που δείχνει ότι στόχος δεν είναι οι προβοκάτορες οι οποίοι συζήταγαν με τις δυνάμεις καταστολής, αλλά είναι αυτοί οι οποίοι οργανώνουν την πάλη των λαών ενάντια στην επικρατούσα πολιτική των G8, αλλά και της Ευρωπαϊκής Ένωσης.
<P>
Οι δηλώσεις του υπουργού Εσωτερικών του Βελγίου στην Επιτροπή Ελευθεριών του Ευρωπαϊκού Κοινοβουλίου μας ανησυχούν, κυρία εκπρόσωπε του Συμβουλίου. Η επίθεση στα γραφεία της Λιέγης, που σας είναι γνωστή, μας ανησυχεί και φοβόμαστε ότι στο Laeken θα έχουμε αγριότερη αντιμετώπιση. Θέλουμε να δεσμευθείτε ότι δεν θα υπάρξουν παρόμοιες αντιδράσεις ενάντια στο δικαίωμα διαδήλωσης και έκφρασης των εργαζομένων των χωρών μας. Θα έρθουμε μαζικά.
<P>
Θα έρθουμε όλοι μαζί στο Laeken για να διαμαρτυρηθούμε ενάντια της πολιτικής που εφαρμόζει η Ευρωπαϊκή Ένωση. Θα μας περιποιηθείτε όπως το κάνατε στη Γένοβα ;

<SPEAKER ID=243 LANGUAGE="FR" NAME="Neyts-Uyttebroeck">
Επιτρέψτε μου αρχικά να πω ότι απορρίπτω ολοκληρωτικά τη δίκη προθέσεων που έχει ξεκινήσει ο αξιότιμος - συνεχίζω να τον αποκαλώ αξιότιμο - βουλευτής κατά της βελγικής Προεδρίας και κυβέρνησης. Αυτή η δίκη προθέσεων δεν δικαιολογείται και θα ήθελα να του ζητήσω να αναιρέσει όσα ειπώθηκαν με τη λογική ότι αυτό αποτελεί, στην ακριβώς προκειμένη περίπτωση, δίκη προθέσεων.
<P>
Απάντησα ήρεμα καθ' όλη τη διάρκεια της ημέρας και ασχοληθήκαμε πάρα πολύ ώρα με αυτά τα ζητήματα. Δεν μπορώ παρά να επαναλάβω αυτό που ήδη έχω πει. Κατόπιν, λαμβάνω υπόψη την επιθυμία που εκφράσατε να έρθετε να διαδηλώσετε - ειρηνικά ελπίζω - τις απόψεις σας για τη λειτουργία των θεσμών της Ευρωπαϊκής Ένωσης. Αν διαδηλώσετε ειρηνικά, αυτό δεν μας δημιουργεί κανένα πρόβλημα.
<P>
Στη συνέχεια, θα ήθελα να καθησυχάσω όλο τον κόσμο και να πω ότι δεν πρόκειται για πανικό, αλλά για την όσο το δυνατό πιο προσεκτική προετοιμασία προκειμένου να αποφευχθεί η επανάληψη όσων έχουν ήδη συμβεί, αλλά και επειδή, πρέπει να σας το θυμίσω αγαπητοί συνάδελφοι, η χώρα μου, δυστυχώς, έζησε τραγωδίες που προκλήθηκαν ή που συνέβησαν κατά τη διάρκεια μεγάλων αθλητικών συναντήσεων πριν από περίπου δεκαπέντε χρόνια και θέλουμε πάση θυσία και για πάντα να αποφύγουμε κάτι παρόμοιο.
<P>
Στη συνέχεια, θα ήθελα να επισημάνω ότι, κατά την διάρκεια της αθλητικής συνάντησης που έλαβε χώρα το περασμένο καλοκαίρι - το Euro 2000 - αποδείξαμε ότι είχαμε διδαχθεί από τα λάθη της τραγωδίας που μόλις ανέφερα και ότι δείξαμε έναν απόλυτο έλεγχο της οργάνωσης παρομοίων γεγονότων που έχουν να κάνουν με την μετακίνηση πλήθους. Δεν πρόκειται για πανικό, πρόκειται για πολύ προσεκτική προετοιμασία.

<SPEAKER ID=244 NAME="Πρόεδρος">


<SPEAKER ID=245 NAME="Gerard Collins">
Ερώτηση αριθ. 7 του κ. (H-0601/01):
<P>
Θέμα: Το Σάννον ως έδρα της ΕΕ για παρεμβάσεις σε φυσικές ή περιβαλλοντικές καταστάσεις έκτακτης ανάγκης Κατά τη συνεδρίασή του στις 28-29 Μαΐου 2001 το Συμβούλιο αποφάσισε να βελτιώσει και να συντονίσει την παρέμβαση πολιτικής άμυνας της ΕΕ στην περίπτωση σοβαρών φυσικών, τεχνολογικών, ραδιενεργών ή περιβαλλοντικών καταστάσεων έκτακτης ανάγκης με τη δημιουργία κοινού συστήματος επικοινωνίας για έκτακτες ανάγκες, κοινής κατάρτισης και ταχείας κινητοποίησης ομάδων αξιολόγησης/συντονισμού καθώς και ομάδων παρέμβασης. Θα μπορούσε το Συμβούλιο να εξετάσει την εγκατάσταση της επιχειρησιακής έδρας αυτού του σχεδίου πολιτικής άμυνας στο Σάννον το οποίο, μεταξύ των πολλών σχετικών εγκαταστάσεών του, διαθέτει μεγάλο διεθνές αεροδρόμιο που θα μπορούσε να χρησιμοποιηθεί για τη μεταφορά πόρων και εφοδίων για παρεμβάσεις σε τρίτες χώρες και θα μπορούσε να διαχειρισθεί τη συγκέντρωση πληροφοριών για ορούς και εμβόλια που αναφέρονται επίσης στην οδηγία του Συμβουλίου;

<SPEAKER ID=246 LANGUAGE="NL" NAME="Neyts-Uyttebroeck">
. (NL) Στις 29 Μαΐου 2001 το Συμβούλιο υιοθέτησε κοινή στάση σε σχέση με σχέδιο απόφασης για τον καθορισμό κοινοτικού μηχανισμού προς διευκόλυνση της ενισχυμένης συνεργασίας σε περιπτώσεις επεμβάσεων για την χορήγηση συνδρομής στο πλαίσιο της πολιτικής άμυνας, με την επιφύλαξη της συζήτησης για την γνωμοδότηση του Ευρωπαϊκού Κοινοβουλίου της 14ης Ιουνίου εφέτος και εφόσον το Κοινοβούλιο άρει ορισμένες από τις επιφυλάξεις του.
<P>
Από τότε μέχρι σήμερα οι υπηρεσίες του Συμβουλίου κατέληξαν σε απόλυτη συμφωνία σχετικά με το ζήτημα αυτό, με την επιφύλαξη της νομικής και γλωσσικής επεξεργασίας του κειμένου, και όπως ήδη ανέφερα, της άρσης των επιφυλάξεων του Κοινοβουλίου. Το κείμενο του σχεδίου απόφασης υπ' αριθμ. 10483/01 εμφανίζεται εξάλλου στην ιστοσελίδα του Συμβουλίου. Το σχέδιο προβλέπει την δημιουργία κέντρου παρακολούθησης και ενημέρωσης, το οποίο να συγκεντρώνει τις αιτήσεις για συνδρομή και την προσφερόμενη συνδρομή, κέντρο το οποίο θα συνδέεται με τα σημεία επαφής που θα ορίσουν τα κράτη μέλη.
<P>
Το κέντρο αυτό μπορεί να προειδοποιεί ομάδες αξιολόγησης και/ή συντονισμού, καθώς και ομάδες άμεσης παρέμβασης οι οποίες θα έχουν ορισθεί και συσταθεί εκ των προτέρων. Το σχέδιο προβλέπει εξάλλου την εκπόνηση εκπαιδευτικών προγραμμάτων, τη συγκέντρωση πληροφοριών σχετικά με ορούς και εμβόλια και την προώθηση της χρήσης των νέων τεχνολογιών. Αντίθετα από ό,τι πιστεύετε, κύριε βουλευτά, δεν υπάρχουν σχέδια συγκέντρωσης του υλικού της ενίσχυσης σε ένα σημείο, καθώς το υλικό αυτό θα χορηγείται άμεσα από τα κράτη μέλη.
<P>
Η εφαρμογή αυτού του μηχανισμού θα ανατεθεί στην Ευρωπαϊκή Επιτροπή, την οποία θα επικουρεί μία επιτροπή. Επαφίεται επομένως στην Ευρωπαϊκή Επιτροπή πότε θα τεθεί σε λειτουργία το κέντρο παρακολούθησης και ενημέρωσης καθώς και οι άλλες υπηρεσίες που απαιτούνται για την εφαρμογή αυτού του μηχανισμού. Το ερώτημα αυτό θα πρέπει να απευθυνθεί στην κατάλληλη χρονική στιγμή στην Επιτροπή.

<SPEAKER ID=247 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 8 καθίσταται άκυρη.
<P>

<P>

<SPEAKER ID=248 NAME="Brian Crowley">
Ερώτηση αριθ. 9 του κ. (H-0605/01):
<P>
Θέμα: Αντιμετώπιση της επιχειρηματικής αποτυχίας Η Επιτροπή διοργάνωσε σεμινάριο με τίτλο "Daring to risk going bust" (Αποτολμώντας τον κίνδυνο μιας αποτυχίας) ως τμήμα του προγράμματος της Επιτροπής για τις επιχειρήσεις, την επιχειρηματικότητα και την αντιμετώπιση της επιχειρηματικής αποτυχίας. Το εν λόγω σεμινάριο υπήρξε επίσης και απάντηση στις απαιτήσεις του Χάρτη των Μικρών Επιχειρήσεων που έγινε ευμενώς αποδεκτός από το Ευρωπαϊκό Συμβούλιο της Φέιρα. Ποιες είναι άραγε οι απόψεις του Συμβουλίου όσον αφορά τον αντίκτυπο της νομοθεσίας για την επιχειρηματική αποτυχία, την ανάγκη θέσπισης μέτρων στήριξης για τους επιχειρηματίες που αντιμετωπίζουν τον κίνδυνο μιας επιχειρηματικής αποτυχίας και τη δυνατότητα για ένα νέο ξεκίνημα ύστερα από μία επιχειρηματική αποτυχία, που υπήρξαν τα κυρίαρχα θέματα στα παράλληλα "εργαστήρια" ;

<SPEAKER ID=249 LANGUAGE="NL" NAME="Neyts-Uyttebroeck">
. (NL) Θα ήθελα να σας υπενθυμίσω, κύριε βουλευτά, ότι το Ευρωπαϊκό Συμβούλιο υπογράμμισε στην σύνοδο της Santa Maria da Feira στις 19 και 20 Ιουνίου ότι οι μικρές επιχειρήσεις αποτελούν αναμφίβολα την σπονδυλική στήλη της ευρωπαϊκής οικονομίας. Αποτελούν σημαντική πηγή θέσεων απασχόλησης και ευαίσθητο δέκτη νέων επιχειρηματικών ιδεών.
<P>
Το Συμβούλιο υπογράμμισε, προς επιβεβαίωση των συστάσεων που είχε διατυπώσει, διάφορα σημεία, όπως την ιδέα ότι η ανάληψη ευθυνών και πρωτοβουλιών ενέχει κινδύνους και μπορεί κάποτε να οδηγήσει σε αποτυχίες, οι οποίες θα πρέπει να αντιμετωπίζονται ως απόκτηση πείρας και δυνατότητες μάθησης. Γενικά το Συμβούλιο έλαβε θετική στάση απέναντι στην απλοποίηση του ρυθμιστικού πλαισίου για τις επιχειρήσεις.
<P>
Το σεμινάριο στο οποίο αναφέρεστε, κύριε βουλευτά, διοργανώθηκε από κοινού από το Υπουργείο Οικονομικών και την Ευρωπαϊκή Ένωση στις 10 και 11 Μαΐου του 2001. Το Συμβούλιο δεν έλαβε θέσεις για τα αποτελέσματα του σεμιναρίου και για το λόγο αυτό θα σας παρέπεμπα, κύριε βουλευτά, κατευθείαν στους διοργανωτές του προκειμένου να ενημερωθείτε σχετικά.

<SPEAKER ID=250 NAME="Crowley">
Κύριε Πρόεδρε, θα ήθελα να ευχαριστήσω την Προεδρεύουσα για την απάντησή της, αν μπορούμε να τη θεωρήσουμε ως απάντηση. Το ειδικότερο σημείο που έθιξα στην ερώτησή μου, το οποίο θεώρησα αυτονόητο, ήταν ότι λόγω της ξαφνικής καθοδικής πορείας της οικονομίας στην Αμερική και σε άλλα μέρη του κόσμου, οι μικρομεσαίες επιχειρήσεις υφίστανται εντεινόμενη πίεση σε μία πολύ κλειστή και αυστηρά ανταγωνιστική αγορά.
<P>
Γι' αυτό, εμψυχώθηκα κάπως από τη στάση της συνδιάσκεψης, η οποία δεν πτοήθηκε από τον κίνδυνο μιας αποτυχίας, γιατί αυτό θα μας έδινε μία εμπειρία για τους κύριους λόγους αποτυχίας των μικρομεσαίων επιχειρήσεων, ενώ ταυτόχρονα θα αναγνώριζε ότι αποτελούν τη μεγαλύτερη κινητήρια δύναμη ανάπτυξης στην οικονομία της Ευρωπαϊκής Ένωσης γενικά δημιουργώντας περίπου το 82% της απασχόλησης και αντιπροσωπεύοντας το 74% όλης της μεταποίησης.
<P>
Εξου η ερώτησή μου προς την Προεδρεύουσα σχετικά με τη θέση του Συμβουλίου: ποιές ενέργειες μπορούν να γίνουν για να διασφαλίσουμε τη συνέχεια αυτού του πολύ ισχυρού τομέα; Συγκεκριμένα, πώς μπορούν να διδαχθούν οι επιχειρηματίες από τα λάθη και τις αποτυχίες και πώς θα τους ενθαρρύνουμε, όταν αποτυγχάνουν μία φορά, να συνεχίσουν διδασκόμενοι από αυτά τα λάθη;

<SPEAKER ID=251 NAME="Neyts-Uyttebroeck">
. (ΕΝ) Εφόσον ο αξιότιμος βουλευτής επανέλαβε την ερώτηση που μας είχε απευθύνει νωρίτερα, το μόνο που μπορώ να κάνω είναι να επαναλάβω την απάντηση που έδωσα. Λυπάμαι.
<P>
Ο προβληματισμός εξελίσσεται και αυτό φαίνεται από τα συμπεράσματα στα οποία αναφέρομαι. Το σεμινάριο είναι μία περαιτέρω πρωτοβουλία. Αναμένω ότι εσείς ή κάποιος από τους συναδέλφους σας θα καλέσει την Επιτροπή να λάβει μία σειρά μέτρων. Γνωρίζω ότι το Συμβούλιο δίνει μεγάλη σημασία στις μικρομεσαίες επιχειρήσεις και αναγνωρίζει ότι αποτελούν το σκελετό των εθνικών οικονομιών μας και της ευρωπαϊκής οικονομίας μας γενικότερα.

<SPEAKER ID=252 NAME="Πρόεδρος">


<SPEAKER ID=253 NAME="Pat the Cope Gallagher">
Ερώτηση αριθ. 10 του κ. (H-0607/01):
<P>
Θέμα: Προτεραιότητες στον τομέα της αλιείας κατά τη διάρκεια της βελγικής προεδρίας Θα μπορούσε το Συμβούλιο υπό βελγική προεδρία να γνωστοποιήσει τις προτεραιότητές του για τον τομέα της αλιείας λαμβάνοντας υπόψη τις ιδιαίτερες και αποκλειστικές απαιτήσεις των χωρών της περιφέρειας, όπως η Ιρλανδία που έχει στη δικαιοδοσία της το 11% των κοινοτικών υδάτων αλλά μόνον το 4% των κοινοτικών ποσοστώσεων;

<SPEAKER ID=254 LANGUAGE="FR" NAME="Neyts-Uyttebroeck">
Η βελγική Προεδρία θα κάνει ό,τι μπορεί για να φέρει σε αίσιο πέρας τη συζήτηση που διεξάγεται στο Συμβούλιο για το Πράσινο Βιβλίο της Επιτροπής με θέμα τη μεταρρύθμιση της κοινής αλιευτικής πολιτικής.
<P>
Αλλες προτεραιότητες αφορούν την παράταση των πολυετών προγραμμάτων προσανατολισμού και την αποκατάσταση των απειλούμενων αποθεμάτων.
<P>
Τα πρώτα ζητήματα μας έδειξαν ότι η εργασία αυτή είναι φοβερά πολύπλοκη.
<P>
Θα προσέξουμε ιδιαίτερα το ζήτημα των απορρίψεων στη θάλασσα. Οι ειδικοί γνωρίζουν περί τίνος πρόκειται: αν το επιθυμείτε, θα σας το εξηγήσω σε απάντηση ερώτησης.
<P>
Σε ό,τι αφορά, παραθέτω, "τις ιδιαίτερες απαιτήσεις της Ιρλανδίας" , αρμόζει να υπενθυμίσουμε ότι οι δυνατότητες αλιείας είναι κατανεμημένες ανάμεσα στα έθνη που ασχολούνται με την αλιεία, σύμφωνα με την αρχή της σχετικής σταθερότητας και ότι το εύρος της αλιευτικής ζώνης ενός κράτους μέλους δεν αποτελεί αφεαυτού κριτήριο κατανομής αυτών των δυνατοτήτων.
<P>
Η Ιρλανδία, ωστόσο, επωφελείται μιας προτιμησιακής μεταχείρισης σε ό,τι αφορά την οικονομική υποστήριξη της Κοινότητας για την εφαρμογή των μέτρων ελέγχου, εποπτείας και επίβλεψης.

<SPEAKER ID=255 NAME="Gallagher">
Σημειώνω ότι η Προεδρεύουσα αναφέρθηκε στις συνομιλίες, οι οποίες ελπίζει να καταλήξουν σε γόνιμο και αίσιο τέλος. Εγώ θα πρόσθετα ότι ελπίζω το τέλος αυτό να είναι και δίκαιο. Επιπρόσθετα, χαίρομαι που αναφέρθηκε στα αλιεύματα που επιρρίπτονται στη θάλασσα. Πρέπει να αποτελέσουν ύψιστη προτεραιότητα γιατί πάρα πολλά από τα ψάρια που αλιεύονται επιρρίπτονται στη θάλασσα - και τότε είναι πολύ αργά.
<P>
Ζητώ από την Προεδρεύουσα να λάβει υπόψη της την πρωτοβουλία τόσο της Ιρλανδίας όσο και του ΗΒ σε σχέση με τα τεχνικά μέτρα διατήρησης και να φροντίσει να καταβάλουν όλες οι χώρες κάποια προσπάθεια για να μην αλιεύονται τα μικρότερα ψάρια.
<P>
Αναφερθήκατε στο σημείο σύμφωνα με το οποίο η σχετική σταθερότητα και οι ιδιαίτερες και μοναδικές συνθήκες δεν μπορούν να ληφθούν υπόψη. Πάνε 20 χρόνια που ισχύει αυτό και, εάν συνεχίσουμε με την ίδια αρχή που ακολουθούσαμε το 1983, τότε οι μικρές χώρες όπως η Ιρλανδία την έχουν πολύ άσχημα.
<P>
Πρέπει να είμαστε πραγματιστές. Το Συμβούλιο, το Συμβούλιο Υπουργών, η Προεδρία πρέπει να λάβουν υπόψη τους ότι, στην Ιρλανδία, οι παράκτιες περιοχές δεν έχουν εναλλακτική πηγή απασχόλησης. Είναι μία απόκεντρη περιφέρεια, μία περιφέρεια του Στόχου 1. Αυτές οι περιφέρειες πρέπει να ληφθούν υπόψη. Ζητώ από την Προεδρεύουσα να εξετάσει το ζήτημα με ευρύτητα σκέψης.

<SPEAKER ID=256 NAME="Neyts-Uyttebroeck">
. (ΕΝ) Κύριε Πρόεδρε, μπορώ να διαβεβαιώσω τον αξιότιμο βουλευτή ότι αυτά που είπε θα ληφθούν υπόψη.

<SPEAKER ID=257 NAME="Newton Dunn">
Κύριε Πρόεδρε, ως συμπληρωματική ερώτηση, ανησυχεί η Προεδρία για το γεγονός ότι υπάρχουν τόσο πολλοί σταθμοί παραγωγής ηλεκτρικής ενέργειας, ιδίως γύρω από τη Βόρειο Θάλασσα και τη βόρεια Ευρώπη όπου, όταν αναρροφείται νερό για την ψύξη του σταθμού, καταστρέφονται τεράστιοι αριθμοί, κυριολεκτικά εκατομμύρια, μικροσκοπικών αιωρούμενων πλασμάτων που θα γίνονταν ψάρια. Θα αναλάβει η Προεδρεύουσα να το ερευνήσει και να προσπαθήσει να διατηρήσει τα αποθέματα των ιχθύων, πολλά από τα οποία καταστρέφονται ως νεογνά;

<SPEAKER ID=258 NAME="Neyts-Uyttebroeck">
. (ΕΝ) Ελπίζω ο αξιότιμος βουλευτής να μην περιμένει να το ερευνήσω αυτό προσωπικά και σωματικά. Και πάλι, είναι κάτι που θα το εξετάσουμε.

<SPEAKER ID=259 NAME="Πρόεδρος">
Δεν επρόκειτο ακριβώς για μια άμεση ερώτηση σχετικά με την αλιευτική πολιτική, αλλά η ευγένεια της κ. Προεδρεύουσας του Συμβουλίου μας επιτρέπει να σκεφτούμε ότι το λαμβάνει σοβαρά υπόψη και ότι το Συμβούλιο θα εξετάσει επίσης αυτό το θέμα.

<SPEAKER ID=260 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 11 καθίσταται άκυρη.

<SPEAKER ID=261 NAME="Liam Hyland">
Ερώτηση αριθ. 12 του κ. (H-0611/01)
<P>
Θέμα: Χρησιμοποίηση ενέργειας από το υδρογόνο στις αστικές και υπεραστικές μεταφορές Η Επιτροπή έχει ανακοινώσει στις αρχές του έτους την υποστήριξή της στην εφαρμογή δοκιμαστικού σχεδίου χρησιμοποίησης της ενέργειας από την καύση υδρογόνου για την κίνηση λεωφορείων στην Ισλανδία, - χώρα που δεν είναι μέλος της ΕΕ -, αλλά έχει το προβάδισμα στην εξεύρεση αειφόρων λύσεων στις αστικές μεταφορές.
<P>
Λαμβάνοντας υπόψη τη δέσμευση της ΕΕ για την τήρηση του Πρωτοκόλλου του Κυότο και τη δεδομένη υποστήριξή της στην αειφόρο ανάπτυξη, μπορεί το Συμβούλιο να διαβεβαιώσει ότι παρόμοια σχέδια όπως το σχέδιο αυτό, που είναι το πρώτο μιας σειράς δοκιμαστικών χρήσεων της καύσης υδρογόνου για την κίνηση λεωφορείων στην Ευρώπη στα προσεχή έτη, θα συνεχίσουν να υποστηρίζονται από την ΕΕ ως πρώτη προτεραιότητα, δεδομένου ότι η καύση υδρογόνου εξασφαλίζει μηδενικές εκπομπές καυσαερίων; Επίσης, μπορεί να εξασφαλίσει τη χρησιμοποίηση της τεχνολογίας αυτής όχι μόνο στις αστικές αλλά και στις υπεραστικές μεταφορές;

<SPEAKER ID=262 LANGUAGE="FR" NAME="Neyts-Uyttebroeck">
Κύριε Πρόεδρε, αγαπητοί συνάδελφοι, το Συμβούλιο έδωσε την πολιτική του συγκατάθεση, στις 6 Ιουνίου 2001, για μια κοινή θέση σχετικά με την πρόταση απόφασης του Ευρωπαϊκού συμβουλίου και του Συμβουλίου σχετικά με το 6ο πρόγραμμα δράσης για το περιβάλλον.
<P>
Από αυτό το κείμενο, του οποίου η τελική εκδοχή εγκρίθηκε επίσημα και θα διαβιβαστεί στο Κοινοβούλιο στο τέλος του τρέχοντος μηνός ή στην αρχή του επομένου για την δεύτερη ανάγνωση, προκύπτει ότι το Συμβούλιο σκοπεύει να υποστηρίξει σταθερά τις ανανεώσιμες πηγές ενέργειας. Όσον αφορά το συγκεκριμένο σχέδιο στο οποίο αναφέρεται ο αξιότιμος βουλευτής, πρέπει η Επιτροπή, στο πλαίσιο των αρμοδιοτήτων της, να οργανώσει πρότυπα σχέδια ή επιδείξεις και, στην προκειμένη περίπτωση, να παρουσιάσει στο Συμβούλιο πρόσφορες προτάσεις.

<SPEAKER ID=263 NAME="Hyland">
Ευχαριστώ την Προεδρεύουσα για τη θετική της απάντηση και για το ότι περιέγραψε την τρέχουσα θέση σχετικά με την ερώτησή μου. Τα εναλλακτικά καύσιμα αποτελούν ζωντανό μέρος της ημερήσιας διάταξης του Κοινοβουλίου εδώ και μερικά χρόνια αλλά δεν φαίνεται να πλησιάζουμε σε μία πρακτική έκβαση. Είναι ολοφάνερο ότι η παραγωγή ενέργειας από υδρογόνο αποτελεί μία εναλλακτική λύση αντί των ορυκτών καυσίμων αλλά υπάρχουν και άλλες δυνατές εναλλακτικές λύσεις όπως η βιοενέργεια, η οποία συνδέεται και με αειφόρους χρήσεις γης. Μπορεί η Προεδρεύουσα να ενημερώσει το Σώμα για την έρευνα που διεξάγεται σε αυτούς τους τομείς και πόσο σύντομα μπορούμε να αναμένουμε μία θετική πρόοδο στον τομέα των εναλλακτικών καυσίμων;

<SPEAKER ID=264 NAME="Neyts-Uyttebroeck">
. (ΕΝ) Πρέπει να ομολογήσω στον αξιότιμο βουλευτή ότι όσο και να θέλω, δεν μπορώ να απαντήσω στην ερώτησή σας. Το μόνο που μπορώ να κάνω είναι να σας παραπέμψω στην Επιτροπή, μεταξύ των καθηκόντων της οποίας περιλαμβάνεται η υποχρέωση να παρακολουθεί το θέμα αυτό εκ του σύνεγγυς και να ελέγχει το τι συμβαίνει. Η Επιτροπή μπορεί να δώσει πλήρη απάντηση στην ερώτησή σας καλύτερα από εμένα.

<SPEAKER ID=265 NAME="Πρόεδρος">


<SPEAKER ID=266 NAME="Esko Olavi Seppδnen">
Ερώτηση αριθ. 13 του κ. (H-0619/01):
<P>
Θέμα: Ευρωπαϊκή φορολογία Η βελγική Προεδρία δεν υπήρξε σαφής σχετικά με το θέμα της πιθανής καθιέρωσης ενός ευρωπαϊκού φόρου. Τί προτίθεται να πράξει η Προεδρία και σε ποιά νομική βάση στηρίζει το σχέδιό της για την καθιέρωση ενός ευρωπαϊκού φόρου, ως πηγής των ιδίων πόρων της Ευρωπαϊκής Ένωσης;

<SPEAKER ID=267 LANGUAGE="FR" NAME="Neyts-Uyttebroeck">
Η βελγική Προεδρία ανέφερε μεταξύ άλλων, κατά την διάρκεια του Συμβουλίου Ιcofin της 10ης Ιουλίου 2001, την ιδέα μιας απευθείας χρηματοδότησης της Ευρωπαϊκής Ένωσης. Οφείλω να πω, για να είμαι ειλικρινής, ότι οι αντιδράσεις δεν ήταν όλες ενθουσιώδεις. Ωστόσο, κατά την άποψη της Προεδρίας, πρέπει, σε ό,τι αφορά το μέλλον της Ένωσης, να εξετάσουμε πρώτα και έπειτα, περισσότερο μακροπρόθεσμα, να προβλέψουμε τη δυνατότητα απευθείας χρηματοδότησης μέρους του κοινοτικού προϋπολογισμού, χωρίς ωστόσο να αυξήσουμε τη φορολογική πίεση στο σύνολο της. Το θέμα της χρηματοδότησης της Ένωσης, τόσο της έμμεσης χρηματοδότησης, την οποία γνωρίζουμε, όσο και της πιθανότητας μιας απευθείας χρηματοδότησης, είναι μέρος των σκέψεων για το μέλλον της Ένωσης.

<SPEAKER ID=268 LANGUAGE="FI" NAME="Seppδnen">
Κύριε Πρόεδρε, θα ρωτούσα την κ. υπουργό της προεδρεύουσας χώρας εάν έχει σημειώσει ότι, κατά την ψηφοφορία που διεξήχθη τον Ιούλιο, το Ευρωπαϊκό Κοινοβούλιο δεν υποστήριξε την πρόταση σχετικά με τη θέσπιση ευρωπαϊκού φόρου.

<SPEAKER ID=269 NAME="Neyts-Uyttebroeck">
. (ΕΝ) Η Προεδρία το σημείωσε αυτό, ευχαριστώ.

<SPEAKER ID=270 NAME="Πρόεδρος">
Υπενθυμίζω στους κυρίους βουλευτές πως σύμφωνα με τον Κανονισμό είναι συμφέρον να κάνουν ερωτήσεις· αυτό δεν εμποδίζει κάποιες φορές την πραγματοποίηση δηλώσεων. Αυτό δεν μπορεί να αποφευχθεί. Ωστόσο, σας υπενθυμίζω πως πρόκειται για την Ώρα των Ερωτήσεων.
<P>

<P>

<SPEAKER ID=271 NAME="Marνa Izquierdo Rojo">
Ερώτηση αριθ. 14 της κ. (H-0621/01):
<P>
Θέμα: Απόσυρση πυρηνελαίου Αναφορικά με την προληπτική διακοπή της κυκλοφορίας στην Ισπανία όλου του πυρηνελαίου και της επείγουσας απόσυρσής του από το εμπόριο:
<P>
Πληρούσε το λάδι αυτό το ευρωπαϊκό πρότυπο για το πυρηνέλαιο; Πρόκειται για τυχαία μόλυνση ή πρόκειται για αποτέλεσμα μια συνήθους διαδικασίας παραγωγής; Ήταν η επιστροφή μιας παρτίδας πυρηνελαίου που είχε εξαχθεί στην Δημοκρατία της Τσεχίας η αιτία που αποκαλύφθηκε το υπερβολικό περιεχόμενο σε βενζοπυρένιο; Ποιες άλλες παρτίδες εξήχθησαν και προς ποιες χώρες; Ήταν γνωστή η παρουσία αυτής της παρτίδας ήδη από τον παρελθόντα Μάιο; Θα αποκατασταθεί η προκληθείσα ζημία; Ποια θα είναι η τύχη του αποσυρθέντος πυρηνελαίου;

<SPEAKER ID=272 LANGUAGE="NL" NAME="Neyts-Uyttebroeck">
. (NL) Σύμφωνα με πληροφορίες που έχει λάβει η Επιτροπή και οι αρμόδιές της υπηρεσίες, καθώς και το Συμβούλιο, το πυρηνέλαιο έχει αποσυρθεί από το εμπόριο στην Ισπανία αφότου η ισπανική κυβέρνηση έθεσε σε λειτουργία στις 4 Ιουλίου 2001 το σύστημα έγκαιρης προειδοποίησης για έκτακτες περιπτώσεις διότι εντοπίστηκαν πολυκυκλικοί αρωματικοί υδατάνθρακες στο προϊόν αυτό.
<P>
Η μόλυνση αυτή πιστεύεται ότι συνέβη κατά τη διάρκεια της συνηθισμένης διαδικασίας παραγωγής, διαδικασία η οποία περιλαμβάνει και τον εξευγενισμό του πυρηνέλαιου. Κατά τη διάρκεια της διαδικασίας καύσεως που προκαλεί η ξήρανση του πυρηνόξυλου απελευθερώθηκε βενζοπυρένιο. Η κοινοτική νομοθεσία δεν προβλέπει ανώτατο όριο για το περιεχόμενο πολυκυκλικών υδρογονανθράκων στα τρόφιμα. Η επιστημονική επιτροπή της Ευρωπαϊκής Επιτροπής για τα τρόφιμα που προορίζονται για ανθρώπινη κατανάλωση αξιολογεί τη στιγμή αυτή τις συνέπειες των πολυκυκλικών αρωματικών υδρογονανθράκων στη δημόσια υγεία, προκειμένου να καθορίσει το ανώτατο επιτρεπόμενο περιεχόμενο των ουσιών αυτών στην ανθρώπινη διατροφή. Καθώς οι αρμόδιες υπηρεσίες συνεχίζουν την έρευνά τους τη στιγμή αυτή, θα καταλαβαίνετε, κυρία βουλευτή, ότι το Συμβούλιο δεν αποτελεί την αρμόδια αρχή για να αποφανθεί επί του ζητήματος. Για το λόγο αυτό σας παραπέμπω στην Ευρωπαϊκή Επιτροπή για περισσότερες πληροφορίες.

<SPEAKER ID=273 LANGUAGE="ES" NAME="Izquierdo Rojo">
Κύριε Πρόεδρε, κυρία Προεδρεύουσα του Συμβουλίου, σας ευχαριστώ πολύ για την τόσο τεκμηριωμένη από τεχνικής απόψεως απάντησή σας στην ερώτησή μου, την οποία έχω επίσης θέσει στην Επιτροπή.
<P>
Ωστόσο, γνωρίζει το Συμβούλιο πως ήταν η βιασύνη και η ανικανότητα της υπουργού που προκάλεσαν ζημίες ύψους 14 δισ. πεσετών, με καταστρεπτικές οικονομικές επιπτώσεις;
<P>
Κυρία Προεδρεύουσα του Συμβουλίου, όταν είναι οι ίδιοι οι υπουργοί εκείνοι που προκαλούν τις κρίσεις λόγω της ανικανότητας και αναποτελεσματικότητας τους, προβλέπεται να αναλαμβάνουν εκείνοι το σχετικό κόστος;
<P>
Αν η ισπανική κυβέρνηση γνώριζε ότι υπήρχε μια μολυσμένη παρτίδα από το Μάιο, γιατί το απέκρυβε για έναν μήνα και γιατί έπειτα από ένα μήνα έκρουσε τον κώδωνα του κινδύνου; Γιατί το ανακοίνωσε στην Ευρωπαϊκή Ένωση με τόσο κακό τρόπο και τόσο καθυστερημένα; Υπήρξε συντονισμός με την Ευρωπαϊκή Ένωση;
<P>
Γνωρίζει το Συμβούλιο ότι αφού χτύπησε ο συναγερμός στη διαχείριση αυτής της διατροφικής κρίσης, προκλήθηκε ένα πραγματικό χάος λόγω της αντιπαθητικής αγαπητής υπουργού;
<P>
Σε ποιες χώρες εξήχθησαν τέτοιες παρτίδες;

<SPEAKER ID=274 LANGUAGE="FR" NAME="Neyts-Uyttebroeck">
Η κ. Izquierdo γνωρίζει πολύ καλά ότι η προεδρία του συμβουλίου πρέπει να σταθεί υπεράνω των κρατών μελών και υπεράνω επίσης των πολιτικών και ιδεολογικών διαφορών. Θα καταλάβει, λοιπόν, ότι δεν μπορώ να απαντήσω στις ερωτήσεις που μου έθεσε για τους λόγους που ανέφερα.
<P>
Απλώς, θα ήθελα να κάνω, προσωπικά, μια γενική παρατήρηση. Όταν μέλη μιας κυβέρνησης, όποια και αν είναι, δεν αντιδρούν αρκετά γρήγορα σε περίπτωση προβλημάτων που αφορούν προϊόντα διατροφής ή άλλα καταναλωτικά προϊόντα, τους κατηγορούμε. Όταν δρουν μόλις πιστέψουν ότι υπάρχουν αρκετά στοιχεία για να κάνουν κάτι, τους κατηγορούμε ότι προκαλούν χάος και οικονομικές απώλειες. Δεν είναι λοιπόν, αγαπητοί συνάδελφοι, καλό πράγμα να διατελεί κανείς υπουργός στις μέρες μας !

<SPEAKER ID=275 NAME="Πρόεδρος">
Αντιλαμβανόμαστε πως η κ. Neyts-Uytebroeck τώρα δεν είναι βουλευτής, δεν είναι συνάδελφος, είναι υπουργός· τότε είναι κατανοητό το ότι μιλά για τα προβλήματα των υπουργών.
<P>
Το λόγο έχει η κ. Ayuso Gonzαlez για μια συμπληρωματική ερώτηση.

<SPEAKER ID=276 LANGUAGE="ES" NAME="Ayuso Gonzαlez">
Κύριε Πρόεδρε, κυρία Προεδρεύουσα του Συμβουλίου, μπορώ να συμμεριστώ την ανησυχία της κ. βουλευτού που σας έθεσε την ερώτηση, αλλά έπειτα από αυτό θα ήθελα να διασαφηνίσω ότι το πυρηνέλαιο είναι ένα υποπροϊόν το οποίο παράγεται αφού πάρουμε το ελαιόλαδο και, επιπλέον, από κάθε 100 κιλά ελιών παράγονται 20 λίτρα ελαιόλαδου και 1,6 λίτρα πυρηνελαίου. Συνεπώς, πρόκειται για το 8% της παραγωγής και επιπλέον η κατανάλωσή του είναι ελάχιστη.
<P>
Όπως πολύ καλά είπατε, κυρία Πρόεδρε, το πρόβλημα οφειλόταν στη μέθοδο παραγωγής του πυρηνελαίου και για αυτόν τον λόγο βρέθηκε περιεχόμενο βενζοπυρένιου στο πυρηνέλαιο και μπροστά στην έλλειψη, όπως επίσης είπατε, ευρωπαϊκού κανονισμού που καθορίζει κάποια όρια, το ισπανικό Υπουργείο Υγείας εφήρμοσε την αρχή της προφύλαξης, αποσύροντας αυτό το έλαιο από την κυκλοφορία. Σήμερα έχουν τροποποιηθεί οι τεχνικές παραγωγής και μπορεί να παραχθεί πυρηνέλαιο που δεν περιέχει βενζοπυρένιο. Σήμερα, το ίδιο πρόβλημα και για τους ίδιους λόγους αντιμετωπίζει επίσης η Ιταλία.
<P>
Για αυτόν το λόγο, θα ήθελα να ρωτήσω το Συμβούλιο αν θα προωθήσει κάποιον τρόπο κάλυψης αυτού του νομοθετικού κενού ούτως ώστε να υπάρχουν κάποια αποδεκτά όρια στην ανθρώπινη διατροφή, γιατί όπως λέγεται το δηλητήριο δεν έγκειται στην ουσία αλλά στη δοσολογία, και αυτή είναι η βασική αρχή της τοξικολογίας.

<SPEAKER ID=277 LANGUAGE="FR" NAME="Neyts-Uyttebroeck">
Μπορώ να πω δυο λόγια σχετικά με τις παρατηρήσεις και τις ερωτήσεις που μόλις έγιναν.
<P>
Επιτρέψτε μου πρώτα να υπενθυμίσω ότι ο εκπρόσωπος του κ. Byrne, του Επιτρόπου που είναι αρμόδιος για την υγεία, επισήμανε, για να αποφύγουμε οποιαδήποτε παρεξήγηση, ότι δεν υπάρχει περίπτωση, παραθέτω, "τα Κράτη μέλη να λάβουν μέτρα κατά των παρθένων ελαιόλαδων - εφόσον εκεί δεν τίθεται κανένα πρόβλημα - ισπανικής προέλευσης, τα όποια δεν έχουν καμία σχέση λόγω της εντελώς διαφορετικής διαδικασίας παραγωγής τους με τη μόλυνση από βενζοπυρένιο. "
<P>
Κατόπιν, σας επισήμανα, κυρία, ότι το επιστημονικό συμβούλιο, το οποίο έχει συστήσει η Επιτροπή, διενεργεί συγκεκριμένα μελέτες για να μπορέσουμε να προσδιορίσουμε τα μέγιστα επιτρεπτά ποσοστά αυτών που αποκαλούμε πολυκυκλικούς αρωματικούς υδρογονάνθρακες. Η μελέτη λοιπόν έχει ήδη ξεκινήσει και δεν αμφιβάλλω καθόλου πως η Επιτροπή θα υποβάλει προτάσεις στο Συμβούλιο το οποίο τότε θα εγκύψει σ' αυτές τις προτάσεις.

<SPEAKER ID=278 NAME="Πρόεδρος">


<SPEAKER ID=279 NAME="Ιωάννη Μαρίνου">
Ερώτηση αριθ. 15 του κ. (H-0623/01):
<P>
Θέμα: Ενημέρωση των Ελλήνων για το ευρώ Ελάχιστους μήνες πριν την επίσημη καθιέρωση του ευρώ, έρευνα του "Ευρωβαρόμετρου" που διενεργήθηκε στην Ελλάδα μεταξύ τέλους Μαρτίου και αρχών Απριλίου 2001 κατέδειξε ότι το 47,8% των Ελλήνων αισθάνονται ότι γνωρίζουν "ελάχιστα ή λίγα" για το ευρώ, ενώ το 25,5% ανέφερε ότι δεν γνωρίζει τίποτε για το θέμα. Τα χαμηλότερα ποσοστά παρατηρούνται μεταξύ των ατόμων που είναι μεγαλύτερα των 55 ετών, όπου το 36% δεν γνωρίζει τίποτε για το νέο νόμισμα και μόνο το 16% δηλώνει ότι είναι επαρκώς ενημερωμένο. Αξίζει να σημειωθεί ότι το 42% των Ελλήνων με χαμηλό εισόδημα παρουσιάζονται ως εντελώς απληροφόρητοι για το ευρώ, ενώ 4 στους 10 Έλληνες αγνοούν το ότι η Ελλάδα είναι μέλος της "Ευρωζώνης" .
<P>
Πώς αξιολογεί το Συμβούλιο τα αποτελέσματα αυτής της έρευνας; Ποια είναι τα αντίστοιχα ποσοστά ενημέρωσης στις άλλες χώρες της "Ευρωζώνης"; Ποια είναι τα συμπεράσματα που προκύπτουν αναφορικά με την αποτελεσματικότητα της ενημερωτικής εκστρατείας που ανέλαβε η ελληνική αλλά και οι άλλες 11 κυβερνήσεις για το νέο νόμισμα; Ποιες αρνητικές επιπτώσεις συνεπάγεται η ανεπαρκής, ως αποδεικνύεται, προετοιμασία ψυχολογικής αποδοχής του ευρώ από τους πολίτες, αλλά και ποιους κινδύνους σε βάρος της συνοχής και της νομισματικής σταθερότητας η έλλειψη πρακτικής ενημέρωσης και οργανωτικής προετοιμασίας ιδιαίτερα των μικρομεσαίων επιχειρήσεων;
<P>
Πρόκειται για μια πολύ ευρεία ερώτηση και εμπιστεύομαι τη συνθετική ικανότητα της κ. Προεδρεύουσας του Συμβουλίου.

<SPEAKER ID=280 NAME="Neyts-Uyttebroeck">
Κυρίες και κύριοι, σε υπουργικό επίπεδο, η ομάδα της ζώνης του ευρώ εξετάζει κάθε μήνα την εξέλιξη των προετοιμασιών που οδηγούν στο πέρασμα στο ευρώ. Στη συνεδρίαση που έλαβε χώρα στις 4 Ιουνίου, οι υπουργοί, ο πρόεδρος της Ευρωπαϊκής Κεντρικής Τράπεζας και ο αρμόδιος Επίτροπος εξέτασαν τις προετοιμασίες ενόψει της εισαγωγής των χαρτονομισμάτων και κερμάτων ευρώ την 1η Ιανουαρίου του ερχόμενου έτους. Έμειναν ικανοποιημένοι από την ενθαρρυντική πρόοδο που πραγματοποιήθηκε σε αυτό το θέμα, κυρίως, εξαιτίας του γεγονότος ότι οι καταναλωτές ευαισθητοποιούνται ολοένα και περισσότερο. Επαναδιατύπωσαν την πρόθεσή τους να εντατικοποιήσουν τις ενημερωτικές εκστρατείες κατά τη διάρκεια του δεύτερου εξάμηνου για να συνεισφέρουν με αυτό τον τρόπο στην ομαλή αλλαγή του νομίσματος.
<P>
Μέσα σε αυτό το πλαίσιο, οι υπουργοί επιβεβαίωσαν τη μέριμνά τους να εξασφαλίσουν ότι η μετατροπή όλων των τιμών, των τιμολογίων και των οφειλών που εξαρτώνται από τις κυβερνήσεις τους δεν θα επηρεάσει τις τιμές ή ότι θα έχει όσο το δυνατόν λιγότερες επιπτώσεις για τους καταναλωτές. Οι υπουργοί δέσμευσαν τους εμπόρους να τηρήσουν τη δέσμευσή τους να σέβονται τις καλές πρακτικές που αποφάσισαν με την κοινή δήλωση των αντιπροσώπων των ευρωπαίων καταναλωτών και εμπόρων, που εγκρίθηκε στις 2 Απριλίου 2001, και να καταβάλουν κάθε προσπάθεια για να διασφαλίσουν τη γενική σταθερότητα των τιμών τους κατά τη μετατροπή σε ευρώ και να επισημάνουν σαφώς αυτή τους τη δέσμευση στους πελάτες τους.
<P>
Οι υπουργοί σημείωσαν, επίσης, πως πολλά κράτη μέλη είχαν εντατικοποιήσει τον έλεγχο των τιμών και πως τα αρμόδια όργανα επαγρυπνούσαν σχετικά με τις πρακτικές που αφορούσαν τη μετατροπή των τιμών. Οι υπουργοί είναι της γνώμης ότι η διπλή αναγραφή καθ' όλη την διάρκεια της διπλής κυκλοφορίας είναι αποφασιστικής σημασίας για να δοθεί στους καταναλωτές η δυνατότητα να ελέγχουν τις τιμές σε ευρώ και ταυτόχρονα στο εθνικό τους νόμισμα. Γι' αυτό τον λόγο, ενθάρρυναν τους καταναλωτές να εξοικειωθούν περισσότερο με τις τιμές που αναγράφονται σε ευρώ και να εξακολουθήσουν να συγκρίνουν προσεκτικά τις τιμές μεταξύ ανταγωνιστών, ιδιαίτερα από τώρα μέχρι το τέλος του χρόνου και κατά τη διάρκεια της διπλής κυκλοφορίας.

<SPEAKER ID=281 NAME="Μαρίνος">
Ευχαριστώ την κυρία υπουργό που μου έδωσε μια γενικότερη απάντηση. Εγώ ρωτούσα ειδικότερα για την Ελλάδα. Αλλά ήθελα να πω ότι τα στοιχεία που είχα στην ερώτησή μου είχαν διατυπωθεί πολύ πριν δοθεί η απάντηση. Υπάρχει εξέλιξη, θετική, προς αυτή την κατεύθυνση. Όμως, σύμφωνα με τα πρόσφατα στοιχεία της EUROSTAT, έχει αυξηθεί και η ανησυχία ότι πάρα πολλοί θα επωφεληθούν της ευκαιρίας για να αυξήσουν τις τιμές αγαθών και υπηρεσιών, πράγμα που θα πλήξει κυρίως τις περισσότερο ευάλωτες κατηγορίες συναλλασσομένων, όπως είναι οι ηλικιωμένοι, οι ανήλικοι, οι χαμηλής εκπαίδευσης, οι ξένοι μετανάστες, οι διανοητικά καθυστερημένοι. Και αυτό διευκολύνεται και από το γεγονός ότι, τουλάχιστον στην χώρα μου, η ισοτιμία 1 Ευρώ = 340,75 δραχμές δεν επιτρέπει στον καθένα μας στιγμιαίους υπολογισμούς, όπως θα απαιτείται συνεχώς κάθε μέρα και κάθε ώρα. Για αυτό ερωτώ εάν, έστω και την τελευταία στιγμή, το Συμβούλιο σκέπτεται την πιο απλή για όλους λύση που είναι η εξής: το κάθε κράτος μέλος να παραγγείλει και διανείμει ευτελούς αξίας υπολογιστές τσέπης για τη μετατροπή των ευρώ στο εθνικό νόμισμα της κάθε χώρας, έτσι ώστε και ο πιο ανενημέρωτος ή ανήμπορος πολίτης να μπορεί να διαπιστώνει αμέσως τι πληρώνει, τι εισπράττει ή ποιοί πάνε να τον κλέψουν.

<SPEAKER ID=282 NAME="Πρόεδρος">
Αυτή δεν είναι ερώτηση, κύριε Μαρίνο. Ακούσαμε πολύ προσεκτικά τη δήλωσή σας σχετικά με τα προβλήματα που κατά τη γνώμη σας ενδέχεται να υπάρξουν στην Ελλάδα· ωστόσο, δεν μπορεί να υπάρξει απάντηση.
<P>
Κύριε Μαρίνο, αν η κ. Προεδρεύουσα του Συμβουλίου θέλει να σας απαντήσει με κάποιον τρόπο, εγώ φυσικά δεν έχω αντίρρηση και έχετε τον λόγο. Ωστόσο, ως Πρόεδρος, θεωρώ πως δεν υπήρξε συμπληρωματική ερώτηση αλλά μια δική σας εξήγηση.

<SPEAKER ID=283 NAME="Μαρίνος">
Κύριε Πρόεδρε, ερώτησα εάν προτίθεται το Συμβούλιο να εισαγάγει αυτό το σύστημα απλού υπολογισμού. Ερώτησις είναι, κύριε Πρόεδρε, και δεν αφορά την Ελλάδα, αφορά το σύνολο των χωρών, όχι μόνον την Ελλάδα. Το ίδιο πρόβλημα θα έχουν οι συναλλασσόμενοι σε όλες τις χώρες.

<SPEAKER ID=284 NAME="Πρόεδρος">
Δεν αντελήφθην αυτήν την ερώτηση στη δήλωσή σας. Εν πάση περιπτώσει, αν μετά από αυτήν τη διευκρίνιση η κ. Προεδρεύουσα θεωρεί ότι μπορεί να απαντήσει εν τάχει σε αυτήν την ερώτηση, έχει τον λόγο.

<SPEAKER ID=285 NAME="Neyts-Uyttebroeck">
Συμβούλιο. (FR) Δεν θυμάμαι να έχω διαβάσει αυτό το ερώτημα στο κείμενο της προφορικής ερώτησης του συναδέλφου. Αυτό, που γνωρίζω είναι ότι οι υπουργοί, οι οποίοι είναι μέλη του Ecofin και ιδιαίτερα, εκείνοι που είναι μέλη της ομάδας της ζώνης του ευρώ, αποφάσισαν να ξεκινήσουν μία εντατική εκστρατεία, η οποία θα εντατικοποιηθεί από εδώ και στο εξής, γιατί αναλογίστηκαν ότι, εάν ξεκινούσε πριν το καλοκαίρι, το αποτέλεσμά της θα κινδύνευε να εξανεμιστεί κατά τη διάρκεια του καλοκαιριού και ότι θα έπρεπε να αρχίσουν και πάλι από την αρχή. Θα εγκαινιαστεί λοιπόν μία εκστρατεία. Νομίζω, επίσης, ότι θα διεξαχθεί σε δύο επίπεδα, δηλαδή μία εκστρατεία στο επίπεδο της Ένωσης, η οποία θα υποστηρίζεται από εκστρατείες οργανωμένες από τα κράτη μέλη και τις διάφορες εθνικές κυβερνήσεις. Όσον αφορά τους υπολογιστές, δεν μπορώ να σας πω εάν συμπεριλαμβάνονται στην εκστρατεία στο επίπεδο της ζώνης του ευρώ. Συμπεριλαμβάνονται σε ένα συγκεκριμένο αριθμό εθνικών εκστρατειών, ίσως όμως θα έπρεπε να επιχειρήσετε να κάνετε προσπάθειες προς αυτή την κατεύθυνση στη χώρα σας, εφόσον δεν προβλέπονται ήδη.

<SPEAKER ID=286 LANGUAGE="DE" NAME="Rόbig">
Κύριε Πρόεδρε, κυρία Πρόεδρε, και εσείς ο ίδιος γνωρίζεται από το Βέλγιο το χαρτονόμισμα των εκατό φράγκων, που αντιστοιχεί περίπου στα 2 ευρώ. Στην Ελλάδα υπάρχει το χαρτονόμισμα των χιλίων δραχμών, που αντιστοιχεί μόνο σε 0,5 λεπτά. Αυτό σημαίνει ότι έχουμε συνηθίσει να έχουμε πολλά χαρτονομίσματα, εξου και το ερώτημα: πιστεύετε ότι είναι δυνατόν να αποκτήσουμε κάποτε χαρτονομίσματα του ενός ή των δύο ευρώ, δεδομένου ότι αυτή τη στιγμή το μικρότερο χαρτονόμισμα είναι αυτό των 5 ευρώ; Τα χαρτονομίσματα είναι, ιδιαίτερα στις νότιες χώρες, πολύ πιο δημοφιλή από τα νομίσματα.

<SPEAKER ID=287 NAME="Neyts-Uyttebroeck">
Συμβούλιο. (FR) Όλα αυτά τα ζητήματα συζητήθηκαν εκτενώς και επί μακρόν στις αρμόδιες επιτροπές αυτού του Κοινοβουλίου, στην Ολομέλειά του, στο αρμόδιο Συμβούλιο. Οι αποφάσεις λήφθηκαν, επικυρώθηκαν και ξανα-επικυρώθηκαν και θα εκτελεστούν και θα εφαρμοστούν έτσι όπως αποφασίστηκαν και έτσι όπως το Κοινοβούλιό σας είχε την ευκαιρία να τις αξιολογήσει και να δώσει τη γνώμη του σχετικά.

<SPEAKER ID=288 NAME="Fatuzzo">
Κυρία Προεδρεύουσα του Συμβουλίου, συνήθως, επιστρέφοντας στην πατρίδα μου, το Μπέργκαμο, από τις Βρυξέλλες, φθάνω αργά το βράδυ και πηγαίνω να φάω μία πίτσα. Ο πιτσαδόρος, συζητώντας μαζί μου, γνωρίζοντας ότι είμαι ευρωβουλευτής, μου είπε: "Τώρα που θα τεθεί σε ισχύ το ευρώ, θα γράψω τις τιμές σε ευρώ και θα τις στρογγυλοποιήσω, ώστε να είναι υψηλότερες από τη σημερινή τιμή σε ιταλικές λιρέτες" .
<P>
Δεν θα ήταν καλύτερα να εκδώσουμε έναν κανονισμό που θα ορίζει ότι, κατά τη μετατροπή, δεν θα πρέπει να υπάρξουν αυξήσεις στις τιμές των αγαθών που ίσχυαν τους τελευταίους τρεις μήνες, για παράδειγμα, πριν από την έναρξη ισχύος του ευρώ;

<SPEAKER ID=289 NAME="Neyts-Uyttebroeck">
Συμβούλιο. (FR) Θα ήθελα να απαντήσω στον αξιότιμο βουλευτή ότι, απ' ότι ξέρω, έτσι είναι. Αν μερικά άτομα, σε ορισμένες χώρες και ορισμένες περιφέρειες, δεν σέβονται αυτές τις διατάξεις, έγκειται στις υπεύθυνες υπηρεσίες επιθεώρησης και ελέγχου των τιμών να πράξουν τα δέοντα.
<P>
Αυτό ισχύει στη χώρα μου. Υποθέτω ότι το ίδιο ισχύει ή ότι θα έπρεπε να ισχύει σε όλες τις χώρες που θα περάσουν στο ευρώ την 1η Ιανουαρίου του επομένου έτους.
<P>
Με κίνδυνο προφανώς να φανώ αυθάδης, αγαπητέ συνάδελφε, θα σας ερωτήσω τι απαντήσατε στον πιτσαδόρο σας.

<SPEAKER ID=290 LANGUAGE="IT" NAME="Fatuzzo">
Του είπα ότι θα ρωτούσα τον Προεδρεύοντα του Συμβουλίου, μεταφέροντάς του ό,τι μου είχε πει, και πως θα του έλεγα μετά την απάντηση.

<SPEAKER ID=291 NAME="Πρόεδρος">
Κύριε Fatuzzo, θα πρέπει να περιμένετε έως ότου σας δώσει τον λόγο ο Πρόεδρος της Ολομέλειας.
<P>
Πρόκειται για μια διευκρίνιση που έκανε πιο χαρούμενο το απόγευμα για όλους μας.

<SPEAKER ID=292 NAME="Lennart Sacrιdeus">
Ερώτηση αριθ. 16 του κ. (H-0624/01):
<P>
Θέμα: Νομοθεσία σχετικά με "αιρέσεις" και οι συνέπειές της για τη θρησκευτική ελευθερία και το σεβασμό της θρησκευτικής ελευθερίας στην Ευρώπη Ένα από τα κράτη μέλη της ΕΕ, η Γαλλία, διαθέτει αμφιλεγόμενη νομοθεσία στον τομέα της θρησκευτικής ελευθερίας, όπου η έννοια "αίρεση" διαδραματίζει βασικό ρόλο όταν πρόκειται για μικρότερες εκκλησιαστικές κοινωνίες και θρησκευτικές ομάδες.
<P>
Επειδή η νομοθεσία αυτή είναι πολύ ελαστική, υπό την έννοια ότι μπορούν να δοθούν ελεύθερες ερμηνείες και ο δικαστής να κρίνει κατά την προσωπική του αντίληψη, έχει αποδειχθεί ότι δεν αποτελεί πρόσφορο μέσο για να εξασφαλίζει τη νομική ασφάλεια. Ως εκ τούτου, τόσο η καθολική όσο και η προτεσταντική εκκλησία στη Γαλλία έχουν ασκήσει κριτική, καθώς και το Συμβούλιο της Ευρώπης, με αναφορά στα ανθρώπινα δικαιώματα, και συγκεκριμένα για τον περιορισμό των κατ' εξοχήν θεμελιωδών δικαιωμάτων και ελευθεριών, όπως η ελευθερία της θρησκείας και του συνέρχεσθαι.
<P>
Πώς κρίνει το Συμβούλιο, στο πλαίσιο του Χάρτη των θεμελιωδών δικαιωμάτων σύμφωνα με τη διάσκεψη της Νίκαιας, αυτή τη γαλλική νομοθεσία, κυρίως τώρα που η νομοθεσία αυτή αποτελεί πηγή έμπνευσης για ορισμένες υποψήφιες προς ένταξη χώρες, κατά την κατάρτιση νέας σχετικής νομοθεσίας τους, όπως π.χ. για την Τσεχία; Δεν εγκυμονεί ο κίνδυνος να μειωθεί ο σεβασμός για την επιλογή της θρησκευτικής λατρείας από τους συμπολίτες μας - με αποτέλεσμα μία κλιμακούμενη μισαλλοδοξία - όταν ολοένα και περισσότερα κράτη μέλη της ΕΕ υιοθετούν νομοθεσία που κηρύσσει παράνομες ορισμένες εκκλησιαστικές κοινωνίες και θρησκευτικές ομάδες ή όταν παρακολουθεί στενά τις δραστηριότητές τους, και δεν θα πρέπει να προβάλλεται μάλλον παρά να απαγορεύεται το θεάρεστο έργο και ο ιδεαλισμός των θρησκευτικών κοινωνιών;

<SPEAKER ID=293 LANGUAGE="NL" NAME="Neyts-Uyttebroeck">
Θα ήθελα να απαντήσω στον κ. Sacrιdeus ότι το Συμβούλιο δεν έχει καμία απολύτως αρμοδιότητα να λάβει θέση για το ζήτημα που ανέφερε στην ερώτησή του. Θα ήθελα να του θυμίσω την δήλωση υπ' αριθ. 11 στην τελική πράξη του Αμστερνταμ, δήλωση σχετικά με το καθεστώς των εκκλησιών και των μη θρησκευτικών οργανώσεων. Η δήλωση αυτή έχει ως εξής: "Η Ευρωπαϊκή Ένωση σέβεται και δεν θίγει το καθεστώς των εκκλησιών και των θρησκευτικών ενώσεων όπως ορίζεται από το εθνικό δίκαιο των κρατών μελών. Η Ευρωπαϊκή Ένωση σέβεται το καθεστώς των φιλοσοφικών και μη θρησκευτικών οργανώσεων" .

<SPEAKER ID=294 LANGUAGE="SV" NAME="Sacrιdeus">
Θα ήθελα να ευχαριστήσω την βελγική Προεδρία για την απάντηση που μας έδωσε. Η Ευρωπαϊκή Ένωση αποτελεί ένωση κοινών αξιών. Αυτές είναι που μας συνδέουν και όχι ο μαμμωνάς, δηλαδή το χρήμα, αλλά εμάς τους Ευρωπαίους μας συνδέει ο κοινός πολιτισμός και οι κοινές αξίες. Αναφέρομαι με τα λόγια αυτά στην ερώτηση σχετικά με τη γαλλική νομοθεσία και τον υποτιμητικό όρο sectaire που χρησιμοποιεί, έναν όρο καθόλου εποικοδομητικό. Θεωρώ ότι ο όρος αυτός είναι ασαφής και αυθαίρετος, ενώ η νομοθεσία δεν χαρακτηρίζεται από ακρίβεια, αλλά στην ουσία λέει ότι σε περίπτωση που ένας πολίτης αποτελέσει αντικείμενο ταπείνωσης ή επανειλημμένων πιέσεων και τεχνικών με στόχο να τροποποιηθούν οι κριτικές ικανότητές του, ο πολίτης αυτός μπορεί να καταδικαστεί σε φυλάκιση μέχρι πέντε ετών ή σε πρόστιμο μέχρι πέντε εκατομμυρίων γαλλικών φράγκων.
<P>

<P>
Θα ήθελα να επαναλάβω ότι η καθολική Εκκλησία και πολλές Εκκλησίες στη Γαλλία βλέπουν με μεγάλο σκεπτικισμό το νόμο αυτό. Δεν πρόκειται για ένα ζήτημα που αφορά την ανθρώπινη αξία και τη δημοκρατία;

<SPEAKER ID=295 NAME="Πρόεδρος">
Δεν υπάρχει ερώτηση, αλλά δήλωση.
<P>

<P>

<SPEAKER ID=296 NAME="Αννας Καραμάνου">
Ερώτηση αριθ. 17 της κ. (H-0626/01):
<P>
Θέμα: Βασανισμός ανθρώπων με βάση τον σεξουαλικό τους προσανατολισμό Τα περιστατικά βασανισμών και κακομεταχείρισης σε βάρος των ανθρώπων που αναπτύσσουν σχέσεις με ανθρώπους του ίδιου φύλου έχουν αυξηθεί δραματικά και επιτείνονται από τη γενικευμένη ανοχή των παραβιάσεων και την απροθυμία των θυμάτων να εκτεθούν. Η πρόσφατη έκθεση της Διεθνούς Αμνηστίας περιγράφει τα δεινά των χιλιάδων ανθρώπων που βασανίζονται, υφίστανται κακομεταχείριση, δέχονται σεξουαλικές επιθέσεις και υποβάλλονται δια της βίας σε ιατρική ή ψυχιατρική αγωγή. Στην έκθεση περιλαμβάνονται τεκμηριωμένα παραδείγματα από περίπου 30 χώρες, ενώ σε περισσότερες από 70 χώρες, οι σχέσεις μεταξύ ανθρώπων του ίδιου φύλου θεωρούνται ποινικό αδίκημα.
<P>
Ερωτάται το Συμβούλιο τι προτίθεται να κάνει ώστε σε μια δημοκρατική Ευρώπη που προτάσσει το σεβασμό στη διαφορετικότητα και τη σεξουαλική ταυτότητα του ατόμου να πάψουν να παρατηρούνται ανάλογα γεγονότα;

<SPEAKER ID=297 NAME="Neyts-Uyttebroeck">
Κύριε Πρόεδρε, κυρίες και κύριοι, η Συνθήκη για την Ευρωπαϊκή Ένωση ορίζει, στο άρθρο 6, πρώτη παράγραφος, ότι η Ευρωπαϊκή Ένωση βασίζεται στις αρχές της ελευθερίας και της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών. Αυτό το ίδιο άρθρο διευκρινίζει, στην παράγραφο 2, ότι η Ένωση σέβεται τα θεμελιώδη δικαιώματα όπως αυτά εξασφαλίζονται από την Ευρωπαϊκή Σύμβαση για την προάσπιση των ανθρώπινων δικαιωμάτων και των θεμελιωδών ελευθεριών και όπως αυτές προκύπτουν από τις κοινές συνταγματικές παραδόσεις των κρατών μελών ως γενικές αρχές του κοινοτικού δίκαιου.
<P>
Από αυτή την άποψη, το άρθρο 3 της εν λόγω Ευρωπαϊκής Σύμβασης "απαγορεύει να υποστεί οποιοσδήποτε βασανιστήρια ή απάνθρωπες ή εξευτελιστικές ποινές ή μεταχείριση, ενώ το άρθρο 14 θεσπίζει ότι η ενάσκηση των δικαιωμάτων και των ελευθεριών που αναγνωρίζονται στη Συνθήκη πρέπει να διασφαλίζεται χωρίς καμία διάκριση, κυρίως χωρίς καμία διάκριση λόγω φύλου.
<P>
Το άρθρο 13 της Συνθήκης για την ίδρυση της Ευρωπαϊκής Κοινότητας διευκρινίζει ότι μέσα στα όρια των αρμοδιοτήτων του, το Συμβούλιο, αποφασίζοντας ομόφωνα μετά από πρόταση της Επιτροπής και διαβούλευση με το Ευρωπαϊκό Κοινοβούλιο, μπορεί να λάβει τα απαραίτητα μέτρα για την καταπολέμηση των διακρίσεων, ιδίως λόγω φύλου ή γενετήσιου προσανατολισμού. Θέλοντας να δράσει πιο αποφασιστικά και πιο συντονισμένα σε εθνικό, περιφερειακό και διεθνές επίπεδο, η Ευρωπαϊκή Ένωση ενέκρινε τον Απρίλιο αυτού του έτους, τις κατευθυντήριες γραμμές για την πολιτική της απέναντι στα τρίτα κράτη όσον αφορά τα βασανιστήρια και τις άλλες ποινές ή τη σκληρή, απάνθρωπη ή εξευτελιστική μεταχείριση, επιβεβαιώνοντας έτσι την κεντρική θέση που κατέχει αυτό το θέμα στην πολιτική της για τα ανθρώπινα δικαιώματα. Αυτές οι κατευθυντήριες γραμμές προσφέρουν στην Ένωση ένα μέσο παρέμβασης σε περιπτώσεις βασανιστηρίων και εντατικοποίησης των προσπαθειών που αποσκοπούν στην περαιτέρω ενίσχυση της τήρησης των διεθνών κανόνων.

<SPEAKER ID=298 NAME="Καραμάνου">
Θα ήθελα να ευχαριστήσω την προεδρεύουσα για την απάντησή της, η οποία με ικανοποίησε σε πολύ μεγάλο βαθμό. Αλλωστε γνωρίζουμε ότι η Ευρωπαϊκή Ένωση είναι πολύ ευαίσθητη σε θέματα σεβασμού των ανθρωπίνων δικαιωμάτων και αυτή η ευαισθησία εκφράζεται μέσα από τις Συνθήκες και από την Ευρωπαϊκή Σύμβαση για τα Ανθρώπινα Δικαιώματα.
<P>
Ωστόσο, κυρία προεδρεύουσα, διαβάζοντας κανείς την πρόσφατη έκθεση της Διεθνούς Αμνηστίας για τα βασανιστήρια που υφίστανται χιλιάδες άνθρωποι σε όλη την γη λόγω του σεξουαλικού τους προσανατολισμού, αισθάνεται ότι αυτά που κάνουμε στην Ευρωπαϊκή Ένωση δεν είναι αρκετά. Πρόσφατα ανελήφθη μια πρωτοβουλία από την Επιτροπή Ανθρωπίνων Δικαιωμάτων του ΟΗΕ προκειμένου να ενθαρρυνθούν οι καταγγελίες για βασανισμούς και παραβιάσεις ανθρωπίνων δικαιωμάτων λόγω σεξουαλικής ταυτότητας. Μήπως σκοπεύετε και εσείς να αναλάβετε μία παρόμοια πρωτοβουλία σε επίπεδο Ευρωπαϊκής Ένωσης;

<SPEAKER ID=299 NAME="Πρόεδρος">
Λαμβάνουμε υπόψη τη δήλωσή σας, που ούτε αυτή αποτελεί ερώτηση.
<P>

<P>
Δεδομένου ότι αναφέρονται στο ίδιο θέμα, οι ερωτήσεις 18 και 19 θα εξεταστούν από κοινού.

<SPEAKER ID=300 NAME="William Francis Newton Dunn">
Ερώτηση αριθ. 18 του κ. (H-0628/01):
<P>
Θέμα: Πρόσβαση του κοινού στα έγγραφα του Συμβουλίου Στις 30 Μαΐου 2001, το Συμβούλιο, έχοντας θέσει σε ισχύ τις διατάξεις για το άνοιγμα των εγγράφων του στο κοινό, καθόρισε προθεσμία έξι μηνών (έως την 3η Δεκεμβρίου 2001) για την ολοκλήρωση των προπαρασκευαστικών μέτρων. Τώρα βρισκόμαστε στις αρχές Σεπτεμβρίου, δηλαδή στα μισά της εξάμηνης περιόδου που όρισε το ίδιο το Συμβούλιο.
<P>
Είναι άραγε το Συμβούλιο "εντός χρονοδιαγράμματος" με τις προετοιμασίες του; Εάν όχι, μήπως θα ήθελε τη βοήθεια του Κοινοβουλίου του οποίου τα έγγραφα είναι ήδη ανοικτά στο κοινό εδώ και τόσα χρόνια;

<SPEAKER ID=301 NAME="Jonas Sjφstedt">
Ερώτηση αριθ. 19 του κ. (H-0630/01):
<P>
Θέμα: Περισσότερος ανοικτός χαρακτήρας Τον Μάιο 2001 εγκρίθηκε η νομική πράξη που διέπει την πρόσβαση του κοινού στα έγγραφα ΕΕ. Οι νέοι κανόνες θα τεθούν εν ισχύι εντός εξαμήνου.
<P>
Δύναται να δηλώσει το Συμβούλιο σε ποίου είδους προηγουμένως εμπιστευτικού χαρακτήρα έγγραφα πρόκειται να έχει τώρα πρόσβαση το κοινό βάσει των νέων κανόνων περί ανοικτού χαρακτήρα;

<SPEAKER ID=302 LANGUAGE="NL" NAME="Neyts-Uyttebroeck">
. (NL) Όπως ανέφερα πριν απαντώντας στην προφορική ερώτησή σας Η-0545/01, κύριε βουλευτά, ο κανονισμός (ΕΚ) αριθ. 1049/2001 του Ευρωπαϊκού Κοινοβουλίου και του Συμβουλίου της 30ής Μαΐου 2001 σε σχέση με την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής θα ισχύσει από 3ης Δεκεμβρίου εφέτος. Μέχρι τότε οι αιτήσεις των πολιτών για πρόσβαση σε έγγραφα του Συμβουλίου θα αντιμετωπίζονται όπως κατά το παρελθόν στη βάση της απόφασης 93/731/ΕΚ σε σχέση με την πρόσβαση του κοινού στα έγγραφα του Συμβουλίου.
<P>
Και τα τρία αυτά όργανα της Ένωσης υιοθετούν αυτή τη στιγμή μέτρα προκειμένου να εξασφαλίσουν ότι ο νέος κανονισμός θα εφαρμοστεί στην πράξη από 3ης Δεκεμβρίου εφέτος. Σύμφωνα με το άρθρο 15 του κανονισμού, τα όργανα της Ένωσης οφείλουν να συστήσουν διοργανική επιτροπή η οποία θα εξετάσει ποιες είναι οι βέλτιστες πρακτικές και θα συζητήσει ενδεχόμενες διαφορές και τις μελλοντικές εξελίξεις σε σχέση με την πρόσβαση του κοινού στα έγγραφα. Όσον αφορά το Συμβούλιο, οι αρμόδιες υπηρεσίες πραγματοποιούν τη στιγμή αυτή διαβουλεύσεις σχετικά με τα μέτρα που θα πρέπει να ληφθούν και σχετικά με το χρονοδιάγραμμα για την εφαρμογή τους, έτσι ώστε να διευκολυνθεί η άσκηση των δικαιωμάτων των πολιτών τα οποία τους εξασφαλίζονται σαφέστερα τώρα με τον νέο κανονισμό. Θα ληφθούν τα αναγκαία μέτρα προκειμένου να τηρηθεί η χρονική προθεσμία της 3ης Δεκεμβρίου.
<P>
Όσον αφορά τις διαφορετικές κατηγορίες εγγράφων στις οποίες μπορεί να έχει πρόσβαση το κοινό, μπορώ να σας διαβεβαιώσω, κύριε βουλευτά, ότι τη στιγμή αυτή στη βάση της απόφασης 93/731/ΕΚ της 20ής Δεκεμβρίου 1993 σχετικά με την πρόσβαση του κοινού στα έγγραφα του Συμβουλίου, όλα τα έγγραφα του Συμβουλίου μπορούν να δίνονται στο κοινό. Ανάλογα με το περιεχόμενό τους και ιδιαίτερα υπό το φως των παρεκκλίσεων που προβλέπονται στο άρθρο της 4, θα αποφασίζεται εάν μπορούν να δημοσιευθούν ή όχι τα συγκεκριμένα έγγραφα, μετά από λεπτομερή ανάλυση ανά περίπτωση.
<P>
Το άρθρο 1, εδάφιο 1 της απόφασης 93/731/ΕΚ, όπως τροποποιήθηκε με την απόφαση 2000/527/ΕΚ του Συμβουλίου της 14ης Αυγούστου πέρυσι, ορίζει επίσης ότι εφόσον αίτηση για πρόσβαση αφορά έγγραφο το οποίο έχει χαρακτηριστεί ως απολύτως απόρρητο, απόρρητο ή εμπιστευτικό, όπως ορίζεται στην απόφαση του Γενικού Γραμματέα του Συμβουλίου της 27ης Ιουλίου 2000, και εφόσον το έγγραφο αυτό αφορά επιπλέον ζητήματα ασφάλειας και άμυνας της Ένωσης ή ενός τουλάχιστον των κρατών μελών της ή τη διαχείριση πολιτικών ή στρατιωτικών κρίσεων, θα ενημερώνεται ο αιτών ότι το εν λόγω έγγραφο δεν περιλαμβάνεται στο πεδίο εφαρμογής της απόφασης 93/731/ΕΚ.
<P>
Θα ήθελα να επιστήσω την προσοχή σας στο γεγονός ότι η διάταξη δεν περιλαμβάνεται στον προαναφερθέντα κανονισμό (ΕΚ) αριθ. 1049/2001 ο οποίος θα τεθεί σε ισχύ την 3η Δεκεμβρίου εφέτος.
<P>
Το άρθρο 9 αυτού του κανονισμού ορίζει επίσης ότι οι αιτήσεις για πρόσβαση στα έγγραφα που χαρακτηρίζονται ευαίσθητα από αυτόν τον κανονισμό θα τυγχάνουν ξεχωριστής αντιμετώπισης. Τέτοιες αιτήσεις μπορούν να εξετάζονται για παράδειγμα αποκλειστικά από άτομα τα οποία έχουν τα ίδια δικαίωμα πρόσβασης στα ανάλογα έγγραφα. Ο κανονισμός (ΕΚ) αριθ. 1049/2001 στηρίζεται στην ίδια γενική αρχή με την απόφαση του 1993, ότι δηλαδή κάθε ζητούμενο έγγραφο θα εξετάζεται ξεχωριστά. Μπορεί να απορριφθεί αίτηση για πρόσβαση σε έγγραφο ενδεχομένως στο πλαίσιο της παρέκκλισης που προβλέπει το άρθρο 4 του κανονισμού.
<P>
Το Συμβούλιο αποφάσισε εξάλλου με την απόφαση της 9ης Απριλίου εφέτος σχετικά με τη διάθεση στο κοινό συγκεκριμένων κατηγοριών εγγράφων του Συμβουλίου να καθιστά προσβάσιμα στο κοινό διάφορα έγγραφα, ιδιαίτερα έγγραφα νομοθετικής φύσεως. Με τον τρόπο αυτό το Συμβούλιο ρύθμισε το ζήτημα ήδη πριν τεθεί σε ισχύ ο κανονισμός, και συγκεκριμένα το άρθρο 12, παράγραφος 3.

<SPEAKER ID=303 NAME="Newton Dunn">
Κύριε Πρόεδρε, πρώτα απ' όλα, θα ήθελα να συγχαρώ την Προεδρεύουσα που απάντησε σε τόσες ερωτήσεις σε αυτήν την Ώρα των Ερωτήσεων. Ίσως πετύχατε νέο ρεκόρ. Δεν ξέρω ποια είναι η προηγούμενη επίδοση αλλά ήσαστε πολύ καλή. Δεύτερον, σημειώνω τη δήλωσή σας ότι η διαδικασία αυτή θα ξεκινήσει στις 3 Δεκεμβρίου. Όλοι στο Κοινοβούλιο και στο κοινό το ακούν με μεγάλη ευχαρίστηση και σας ευχαριστούν για την πληρέστατη απάντησή σας. Επιτρέψτε μου απλώς να ρωτήσω: το επόμενο βήμα θα είναι να ανοίξουν οι συνεδριάσεις του Συμβουλίου στο κοινό όταν νομοθετείτε, έτσι ώστε να μπορούμε όλοι να βλέπουμε τι κάνετε; Τότε θα υπάρξει πραγματική δημοκρατία στο Συμβούλιο. Θα είναι αυτή η επόμενη κίνησή σας;

<SPEAKER ID=304 NAME="Neyts-Uyttebroeck">
. (ΕΝ) Φοβάμαι ότι για να γίνει αυτό, χρειαζόμαστε πρώτα μία Διακυβερνητική Διάσκεψη, γι' αυτό θα πρέπει να περιμένετε λίγο. Αλλά, όπως ακούσατε από την απάντηση, έχει γίνει μεγάλη πρόοδος και θα δούμε. Δεν θα παραθέσω τα λόγια του πρώην Πρωθυπουργού του Βελγίου, όταν τόλμησα να κάνω αυτήν την πρόταση στο δικό μου εθνικό Κοινοβούλιο αλλά μπορώ να σας τα πω κατ' ιδίαν αργότερα. Τα πράγματα προχωρούν και προοδεύουν, ας περιμένουμε και ας ελπίζουμε.

<SPEAKER ID=305 LANGUAGE="SV" NAME="Sjφstedt">
Θα ήθελα κι εγώ να ευχαριστήσω το Συμβούλιο για τη λεπτομερή απάντηση που μας έδωσε, ζητώ ωστόσο μία διευκρίνιση. Θα μπορούσατε να μας δώσετε κάποια συγκεκριμένα παραδείγματα εγγράφων, τα οποία κατά το παρελθόν ήταν απόρρητα και θα δημοσιεύονται τώρα με τους νέους κανόνες; Αναφέρομαι σε ορισμένα είδη εγγράφων τα οποία ελπίζεται ότι θα μπορέσουν να δοθούν στη δημοσιότητα. Μόνο εφόσον γνωρίζει κανείς ποια είδη εγγράφων θα καταστούν πραγματικά δημόσια, μπορεί κανείς να κάνει λόγο για πραγματική πρόοδο και αύξηση της διαφάνειας.

<SPEAKER ID=306 NAME="Neyts-Uyttebroeck">
. (ΕΝ) Βλέπω ότι απέτυχα στην προσπάθειά μου να σας πείσω ότι όντως σημειώθηκε πρόοδος. Σας προτείνω να υποβάλετε και πάλι ερωτήσεις για το ίδιο θέμα στις αρχές του νέου έτους ή κατά τη διάρκεια του Δεκεμβρίου. Πιθανόν να μπορέσουμε να σας δώσουμε μία πιο πλήρη απάντηση από ό,τι τώρα γιατί οι νέοι κανόνες δεν τέθηκαν ακόμη σε ισχύ. Σημειώθηκε πρόοδος. Προσπάθησα να σας πείσω γι' αυτό.

<SPEAKER ID=307 NAME="Καραμάνου">
Κύριε Πρόεδρε, θα ήθελα να διαμαρτυρηθώ για τον τρόπο που διευθύνετε τη συζήτηση αυτή. Χαρακτηρίσατε συλλήβδην όλες τις συμπληρωματικές ερωτήσεις που κάναμε ως δηλώσεις και δεν επιτρέψατε στην προεδρεύουσα να μας απαντήσει. Το ίδιο κάνατε και με τον κύριο Μαρίνο, με τον κ. Sacrιdeus και με εμένα. Νομίζω ότι έγιναν συγκεκριμένες ερωτήσεις και θα έπρεπε, τουλάχιστον, να αφήσετε την κυρία προεδρεύουσα να μας απαντήσει. Αν δεν είχε απάντηση στο ερώτημά μας, θα μπορούσε απλά να μας πει ότι δεν έχει απάντηση. Εμένα όμως πρώτη φορά μου συμβαίνει να βλέπω να παρεμβαίνει με τέτοιο τρόπο ο Πρόεδρος, όπως εσείς προηγουμένως, και να χαρακτηρίζει, όπως χαρακτηρίσατε, τις ερωτήσεις και τις τοποθετήσεις μας.

<SPEAKER ID=308 NAME="Πρόεδρος">
Σας ευχαριστώ για την παρατήρησή σας, θα τη λάβω σοβαρά υπόψη· ωστόσο, ο Κανονισμός αναφέρει ρητώς πως μπορούν να πραγματοποιούνται μόνο συμπληρωματικές ερωτήσεις, όχι δηλώσεις. Εν πάση περιπτώσει, δεν θα εμποδίσω την κ. Προεδρεύουσα του Συμβουλίου να απαντήσει σε ό,τι κρίνει κατάλληλο, ακόμη και αν δεν υφίσταται ερώτηση. Πάντα έχει την ευκαιρία. Ωστόσο, εσείς η ίδια και η μετάφραση της παρέμβασης του κ. Μαρίνου από τους διερμηνείς, τουλάχιστον η μετάφραση από τους διερμηνείς σε διάφορες γλώσσες, γιατί τη συμβουλεύτηκα, δεν συμπεριλάμβανε καμία ερώτηση, αλλά μια ευρεία δήλωση.
<P>
Η παρούσα Προεδρία δεν καταπάτησε ούτε το γράμμα ούτε το πνεύμα αυτής της Ώρας των Ερωτήσεων σκοπός της οποίας είναι η πραγματοποίηση συγκεκριμένων ερωτήσεων και η λήψη όσο το δυνατόν πιο συγκεκριμένων απαντήσεων.
<P>
Σας καλώ να διαβάσετε τα άρθρα του Κανονισμού που αφορούν την Ώρα των Ερωτήσεων.
<P>
Παρότι είμαστε εκτός χρόνου, θα γίνουν δύο ερωτήσεις στην κ. Προεδρεύουσα, να το γνωρίζετε κυρίες και κύριοι συνάδελφοι, θα γίνουν οι ερωτήσεις 20 και 21, ενώ οι υπόλοιπες θα απαντηθούν γραπτώς.

<SPEAKER ID=309 NAME="Πρόεδρος">


<SPEAKER ID=310 NAME="Bernd Posselt">
Ερώτηση αριθ. 20 του κ. (H-0635/01):
<P>
Θέμα: Εκλογές στο Κοσσυφοπέδιο Τι υποστήριξη παρέχει το Συμβούλιο για τη διεξαγωγή των πρώτων γενικών εκλογών στο Κοσσυφοπέδιο και τι προοπτικές θεωρεί ότι υπάρχουν για την περιοχή αυτή;

<SPEAKER ID=311 NAME="Neyts-Uyttebroeck">
Συμβούλιο. (FR) Οι εκλογές της 17ης Νοεμβρίου αυτού του έτους θα αποτελέσουν, σίγουρα, ένα σημαντικό γεγονός για το μέλλον του Κοσσυφοπεδίου και θα επιτρέψουν την αύξηση της άμεσης συμμετοχής του πληθυσμού και των τοπικών πολιτικών ηγετών στη λειτουργία του προσωρινού θεσμικού πλαισίου, που καταρτίστηκε από την UΝΜΙΚ.
<P>
Με αυτήν την προοπτική, το Συμβούλιο εκτιμά πως είναι σημαντικό αυτές οι εκλογές να εκτυλιχθούν ομαλά, σύμφωνα με ευρωπαϊκές προδιαγραφές και με τη συμμετοχή όλου του πληθυσμού, ιδιαίτερα της σερβικής μειονότητας του Κοσσυφοπεδίου.
<P>
Ωστόσο, το Συμβούλιο της Ευρωπαϊκής Ένωσης δεν διαδραματίζει κανένα ρόλο στην άμεση προετοιμασία των εκλογών. Πράγματι, η οργάνωση αυτή έχει ανατεθεί στον ΟΑΣΕ, στο Συμβούλιο της Ευρώπης, στον τρίτο πυλώνα της αποστολής των Ηνωμένων Εθνών στο Κοσσυφοπέδιο, περισσότερο γνωστής με τα αρχικά UΝΜΙK.
<P>
Όλα τα κράτη μέλη συνεισφέρουν, ωστόσο, σημαντικότατα στον προϋπολογισμό που προβλέπεται για αυτόν τον σκοπό, μέσω του ΟΑΣΕ και του Συμβουλίου της Ευρώπης και ετοιμάζουν, επίσης, την αποστολή παρατηρητών, πάντα μέσα στο πλαίσιο του ΟΑΣΕ και του Συμβουλίου της Ευρώπης.

<SPEAKER ID=312 LANGUAGE="DE" NAME="Posselt">
Κύριε Πρόεδρε, καταρχάς θα ήθελα να ρωτήσω αν η Ευρωπαϊκή Ένωση ασχολείται τουλάχιστον ενεργά - όπως το κάνει παντού αλλού - με τη χρηματοδότηση ανεξάρτητων ΜΜΕ, με την εκπαίδευση των πολιτικών, την υποστήριξη των δημοκρατικών κομμάτων και την ενίσχυση των θεσμών. Αυτό είναι κανονικά, εκείνο που κάνουμε παντού, και δεν θα καταλάβαινα τους λόγους, αν δεν το κάναμε στο Κοσσυφοπέδιο.
<P>
Δεύτερον, θα ήθελα να ρωτήσω αν σκοπεύει το Συμβούλιο, μετά τις εκλογές στο Κοσσυφοπέδιο, να έρθει απευθείας σε επαφή με τους εκεί εκλεγμένους, ούτως ώστε οι μετριοπαθείς δυνάμεις, που υποθέτω ότι θα κερδίσουν, να έχουν πραγματική επιτυχία για να μην κυνηγάμε ύστερα πάλι τις ριζοσπαστικές δυνάμεις.

<SPEAKER ID=313 NAME="Neyts-Uyttebroeck">
Συμβούλιο. (FR) Σε ό,τι αφορά την οργάνωση των εκλογών, πιστεύω πως έδωσα όλα τα στοιχεία και όλες τις πληροφορίες που διαθέτω. Σε ό,τι αφορά την προσπάθεια παρουσίας και συχνότατων επαφών με τις αρχές, τους ηγέτες, τις προσωπικότητες που διαδραματίζουν κάποιο ρόλο στο Κοσσυφοπέδιο, γνωρίζετε πολύ καλά ότι αυτό πάντοτε ήταν και παραμένει το μέλημα της Ευρωπαϊκής Ένωσης.
<P>
Προσωπικά, θα ήθελα να σας πω ότι ίσως είναι φρόνιμο να αποφύγουμε να πάρουμε θέση πριν τις εκλογές και να δηλώσουμε έτσι ξεκάθαρα ποιος θα θέλαμε να τις κερδίσει. Πιστεύω, πράγματι, ότι έχουμε γευτεί πολλές πικρές απογοητεύσεις σ' αυτή την περιοχή της Ευρώπης και ότι πρέπει να δείξουμε εμπιστοσύνη στη δημοκρατία στο Κοσσυφοπέδιο, παρακολουθώντας όμως πολύ προσεκτικά ό,τι συμβαίνει και ό,τι θα εξακολουθήσει να συμβαίνει μετά τις εκλογές για τις οποίες όλοι και όλες ελπίζουμε ότι θα εκτυλιχθούν όπως αρμόζει.

<SPEAKER ID=314 NAME="Μαρίνος">
Κύριε Πρόεδρε, έχω γραμμένη την ερώτησή μου και θα σας στείλω φωτοτυπία του κειμένου και μετάφραση για να διευκολύνω την επιβεβαίωση ότι ερώτησα την κυρία υπουργό. Αλλά θα ήθελα να σας πω ότι δεν θα επιθυμούσα να θεωρηθεί ότι αντιδικώ μαζί σας. Σας εκτιμώ και σας σέβομαι, ιδιαιτέρως ως προεδρεύοντα. Έχω κατα επανάληψη βρεθεί σε συνεδριάσεις όπου διευθύνατε την ώρα των ερωτήσεων και δεν έχω κανένα παράπονο. Αλλά θα ήθελα να προσθέσω, για να αποδείξω ότι υπήρξε ερώτηση, ότι η κυρία υπουργός, είπε πως η συμπληρωματική ερώτηση που έκανα δεν περιελαμβάνετο εις το κείμενον της ερωτήσεώς μου.
<P>
Θα ήθελα λοιπόν να σας πω και να σας ρωτήσω ως Πρόεδρο: πρώτον, προκύπτει ότι έκανα ερώτηση· δεύτερον, οι συμπληρωματικές ερωτήσεις πρέπει να επαναλαμβάνουν αυτό το οποίο ερωτήθηκε στην πρώτη φάση ή να συμπληρώνουν την πρώτη ερώτηση με άλλο περιεχόμενο, επί του ιδίου θέματος φυσικά; Αυτό είναι ένα σημείο το οποίο ζητώ να μου διευκρινίσετε ως πολύ πιο έμπειρος από εμένα στα θέματα του Κανονισμού.

<SPEAKER ID=315 NAME="Πρόεδρος">
Έχετε απόλυτο δίκιο, κύριε Μαρίνο. Η συμπληρωματική ερώτηση δεν είναι η ίδια η αρχική ερώτηση, όπως υποδηλώνει η ονομασία της, είναι μια ερώτηση συμπληρωματική. Αυτό που συνέβη είναι ότι από τη διερμηνεία δεν συνειδητοποιήσαμε ότι επρόκειτο για ερώτηση, αλλά εσείς την κάνατε, όλοι το καταλάβαμε πολύ καλά και σας ευχαριστούμε για τη συνεργασία και την εκτίμησή σας. Ευχαριστώ πολύ.

<SPEAKER ID=316 NAME="Πρόεδρος">


<SPEAKER ID=317 NAME="Luis Berenguer Fuster">
Ερώτηση αριθ. 21 του κ. (H-0637/01):
<P>
Θέμα: Έγκριση του Κανονισμού σχετικά με τα Σχέδια και Υποδείγματα Πότε προβλέπεται να εγκριθεί ο Κανονισμός για τα Σχέδια και Υποδείγματα;

<SPEAKER ID=318 LANGUAGE="NL" NAME="Neyts-Uyttebroeck">
Υπάρχει ήδη ομοφωνία στο Συμβούλιο σχετικά με όλες σχεδόν τις πτυχές της πρότασης κανονισμού. Παραμένει ένα μόνο εκκρεμές ζήτημα επί του οποίου η Προεδρία πραγματοποιεί διμερείς επαφές με ορισμένες αντιπροσωπείες. Στο πλαίσιο αυτό ελπίζουμε να ξεπεραστεί και αυτό το τελευταίο εμπόδιο. Καταλαβαίνετε ότι δεν μπορώ να σας δώσω περισσότερες πληροφορίες σχετικά σε αυτή την λεπτή φάση των συζητήσεων.

<SPEAKER ID=319 LANGUAGE="ES" NAME="Berenguer Fuster">
Κύριε Πρόεδρε, θα το κάνω υπό μορφή ερώτησης ούτως ώστε να μην προκαλέσω τις πολύ δικαιολογημένες, όπως πάντα, αντιρρήσεις της Προεδρίας.
<P>
Κυρία Προεδρεύουσα του Συμβουλίου, η αλήθεια είναι ότι δεν αντιλαμβάνομαι τους λόγους για τους οποίους παραλείπετε τη διευκρίνιση σχετικά με αυτό το σημείο που εκκρεμεί, γιατί η αλήθεια είναι ότι δεν μπορώ να καταλάβω ποιο μπορεί να είναι αυτό το σημείο.
<P>
Κάποτε, στον κανονισμό για τα σχέδια και τα υποδείγματα σε αυτό το Κοινοβούλιο, όταν είχε εξεταστεί η συγκεκριμένη οδηγία, υπήρχαν διάφορα αντιφατικά σημεία, παραδείγματος χάρη η ρήτρα περί επανόρθωσης, ωστόσο, εφόσον με την αμεσότατη συμμετοχή του Ευρωπαϊκού Κοινοβουλίου, της Επιτροπής και του Κοινοβουλίου, επιτεύχθηκε μια δέσμευση σχετικά με τη συγκεκριμένη ρήτρα που διαφαινόταν στην πρόταση της Επιτροπής και που έγινε δεκτή ως τέτοια από το Ευρωπαϊκό Κοινοβούλιο, δεν αντιλαμβάνομαι ποιο μπορεί να είναι αυτό το αντιφατικό σημείο.
<P>
Επίσης δεν καταλαβαίνω ότι, όπως ειπώθηκε, μπορούν να υπάρχουν άλλα αντιφατικά σημεία που τότε είχαν καθυστερήσει την έγκριση του κανονισμού περί σημάτων, όπως ήταν εκείνα που αφορούσαν τη γλώσσα, τη διαδικασία, ή την έδρα του γραφείου εναρμόνισης της εσωτερικής αγοράς, γιατί αυτό έχει ήδη επιλυθεί με τον κανονισμό περί σημάτων. Και τώρα αυτή η πρόταση κανονισμού για τα σχέδια, τους κανόνες διαδικασίας, τις γλώσσες της διαδικασίας και την αρμοδιότητα του γραφείου εναρμόνισης της εσωτερικής αγοράς είναι θέματα που έχουν ήδη επιλυθεί.
<P>
Συνεπώς, δεν καταλαβαίνω ποιο είναι αυτό το σημείο και, παρά την πρόσκλησή σας, θα σας ήμουν ευγνώμων αν μου το διευκρινίζατε.

<SPEAKER ID=320 NAME="Neyts-Uyttebroeck">
Συμβούλιο. (FR) Δεν μπορώ παρά να επαναλάβω αυτό που μόλις είπα. Δεν είναι πάντοτε απαραίτητο να καταλαβαίνει κανείς το βάσιμο ούτε να συμμερίζεται το βάσιμο των επιφυλάξεων που μπορεί να έχει το κάθε κράτος μέλος σε κάθε θέμα, προκειμένου να διαπιστωθεί ότι υπήρχαν ωστόσο επιφυλάξεις, ότι διατηρήθηκαν και ότι είναι δύσκολο να αρθούν. Η Προεδρία θα κάνει, ακόμα πριν το τέλος της χρονιάς, ό,τι της είναι δυνατό για να αρθούν. Είναι το μόνο που μπορώ να πω σε αυτό στάδιο της κατάστασης.

<SPEAKER ID=321 NAME="Πρόεδρος">
Ευχαριστώ πολύ, κυρία Προεδρεύουσα. Με αυτήν την απάντηση έληξε η συζήτηση.
<P>
Δεδομένου ότι έληξε ο χρόνος της Ώρας των Ερωτήσεων προς το Συμβούλιο, οι ερωτήσεις 22 έως 36 θα απαντηθούν γραπτώς.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση διακόπτεται στις 19.13 και συνεχίζεται στις 21.00)

<CHAPTER ID=10>
Ανακoίνωση του Πρoέδρoυ
<SPEAKER ID=322 NAME="Πρόεδρος">
Κατ' εφαρμογή του άρθρου 74 του Κανονισμού, η Προεδρία πρέπει να προβεί στην εξής ανακοίνωση:
<P>
Ελήφθησαν από το Συμβούλιο οι ακόλουθες κοινές θέσεις που θα περιλαμβάνονται στα συνοπτικά πρακτικά της σημερινής συνεδρίασης, καθώς επίσης και οι αιτιολογίες της έγκρισής τους. Η τρίμηνη προθεσμία που έχει στη διάθεσή του το Κοινοβούλιο για να αποφανθεί μετρά από αύριο 6 Σεπτεμβρίου 2001.

<CHAPTER ID=11>
Ηλεκτρονικές επικοινωνίες (συνέχεια)
<SPEAKER ID=323 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
(A5-0270/2001) του κ. Cappato, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την επεξεργασία δεδομένων προσωπικού χαρακτήρα και την προστασία της ιδιωτικής ζωής στον τομέα των ηλεκτρονικών επικοινωνιών (COM(2000) 385 - C5-0439/2000 - 2000/0189(COD))·
<P>
(A5-0284/2001) της κ. Cederschiφld, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με τη στρατηγική για μια ασφαλέστερη Κοινωνία της Πληροφορίας με τη βελτίωση της ασφάλειας των υποδομών πληροφόρησης και την καταπολέμηση του εγκλήματος πληροφορικής .

<SPEAKER ID=324 LANGUAGE="DE" NAME="von Boetticher">
Κύριε Πρόεδρε, αγαπητοί συνάδελφοι, δεν θα ήθελα να αναφερθώ σε όλες τις πτυχές, οι οποίες πρέπει να ρυθμιστούν στην πρόταση οδηγίας της Επιτροπής σχετικά με την προστασία δεδομένων στην ηλεκτρονική επικοινωνία. Οι περισσότερες προτάσεις είναι σωστές, απαραίτητες και τις υποστηρίζουμε. Το ίδιο ισχύει και για την εργασία του εισηγητή Cappato, τον οποίο θα ήθελα να συγχαρώ για την έκθεσή του.
<P>
Υπάρχει ωστόσο ένα σημείο, το οποίο είναι έντονα αμφιλεγόμενο. Ποια είναι η θέση μας σε σχέση με την εμπορική άμεση διαφήμιση μέσω ηλεκτρονικού ταχυδρομείου; Αυτή τη στιγμή υπάρχουν στην Ευρώπη τέσσερα κράτη μέλη που διαθέτουν το σύστημα opt-in, στο οποίο απαγορεύονται τα εμπορικά μηνύματα μέσω ηλεκτρονικού ταχυδρομείου και επιτρέπονται μόνο μετά από προηγούμενη συγκατάθεση του πολίτη. Τα περισσότερα άλλα κράτη μέλη έχουν τη λύση opt-out, στην οποία ο πολίτης πρέπει να εγγραφεί στις λεγόμενες λίστες Robinson, αν δεν επιθυμεί να λαμβάνει εμπορικά μηνύματα μέσω ηλεκτρονικού ταχυδρομείου.
<P>
Έχουμε λοιπόν τώρα δύο επιλογές: οι τροπολογίες 42, 43 και 44 της επιτροπής και του εισηγητή τάσσονται υπέρ της λύσης opt-out ως ελάχιστο στάνταρ και συμπληρώνονται με την τροπολογία 61, σύμφωνα με την οποία το ζήτημα πρέπει να επανεξεταστεί μετά τρία χρόνια. Χώρες, που είχαν έως τώρα το σύστημα opt-in, μπορούν να το συνεχίσουν ως κάτι παραπάνω από το ελάχιστο στάνταρ.
<P>
Σύμφωνα με τις τροπολογίες 53, 60 και 62 θα πρέπει να πραγματοποιηθεί η άμεση εισαγωγή του καθεστώτος opt-in, το οποίο θα είναι δεσμευτικό για όλα τα κράτη μέλη. Υπάρχουν καλά επιχειρήματα τόσο για το opt-in όσο και για το opt-out και θα ακούσουμε ακόμη πολλά απ' αυτά τα επιχειρήματα σ' αυτή τη συζήτηση που θα προβληθούν σίγουρα με μεγάλο πάθος. Ακόμη κι εγώ ομολογώ την ενοχή μου ότι υποστηρίζω περισσότερο το καθεστώς opt-in. Ωστόσο σήμερα υπάρχει μόνο μια σοβαρή απόφαση, και αυτή είναι η παραλλαγή Ι, δηλαδή το opt-out ως ελάχιστο στάνταρ, με άλλα λόγια η διατήρηση του status quo στα κράτη μέλη.
<P>
Γιατί; Πρώτον, στην οδηγία σχετικά με το ηλεκτρονικό εμπόριο πριν από έναν χρόνο επιλέξαμε και εκεί το opt-out ως ελάχιστο στάνταρ, το οποίο επανεξετάζεται μετά τρία χρόνια. Θα ήταν παράλογο, ασυνάρτητο και αντιφατικό, σήμερα μετά από μόλις έναν χρόνο να λάβουμε οριστικές αποφάσεις για τις ρυθμίσεις που περιέχει αυτή η οδηγία, είτε πρόκειται για το opt-in είτε για το opt-out.
<P>
Δεύτερον, κανείς δεν μπορεί σήμερα να εκτιμήσει την ακριβή εξέλιξη. Κανένας δεν μπορεί να πει ποια πλεονεκτήματα και μειονεκτήματα θα προκύψουν τα επόμενα δύο χρόνια για τις δύο επιλογές. Οι εμπορικές συνήθειες, η απαίτηση των πολιτών για πληροφόρηση, αλλά και η ανάγκη των πολιτών για ασφάλεια υπόκεινται σε ραγδαίες αλλαγές. Δεν μπορούμε να προβλέψουμε πώς θα αντιδράσει το εμπόριο στις νέες δυνατότητες της άμεσης διαφήμισης μέσω ηλεκτρονικού ταχυδρομείου. Η σύγκριση με τη συνηθισμένη διαφήμιση μέσω ταχυδρομείου ίσως να δείχνει το πρόβλημα, είναι όμως άτυπη. Ας παραμείνουμε πιστοί στην έως τώρα γραμμή μας, και ας περιμένουμε χωρίς να βιαζόμαστε και χωρίς να βγάζουμε γρήγορα συμπεράσματα με όσα αποφασίσαμε σοφά - και προσθέτω με συντριπτική πλειοψηφία - στην οδηγία σχετικά με το ηλεκτρονικό εμπόριο: ελάχιστο στάνταρ opt-out, δυνατότητα opt-in για τα κράτη μέλη και παρακολούθηση και των δύο μεθόδων.
<P>
(Χειροκροτήματα)

<SPEAKER ID=325 LANGUAGE="IT" NAME="Paciotti">
Κύριε Πρόεδρε, η ανακοίνωση της Ευρωπαϊκής Επιτροπής σχετικά με την ασφαλή κοινωνία της πληροφορίας αποτελεί συμπλήρωμα των προηγουμένων πρωτοβουλιών, ειδικότερα δε του συνολικού σχεδίου δράσης για την τηλεματική Ευρώπη, και θα απαιτήσει περαιτέρω παρεμβάσεις σε έναν τομέα που βρίσκεται σε διαρκή εξέλιξη.
<P>
Η έκθεση της κ. Cederschiφld εγκρίνει αυτή την πρωτοβουλία και την εμπλουτίζει με κατάλληλα νομοθετικά μέτρα, προτάσεις για εργαλεία συνεργασίας που θα αυξήσουν την αποτελεσματικότητα του αγώνα για την καταπολέμηση του εγκλήματος πληροφορικής και θα διασφαλίσουν μία ισορροπία ανάμεσα στις απαιτήσεις πρόληψης και τιμωρίας του εγκλήματος και τον σεβασμό των δικαιωμάτων ελευθερίας των πολιτών. Αυτή η ισορροπία, την οποίαν εγγυάται ο Χάρτης των Θεμελιωδών Δικαιωμάτων, θα πρέπει να αποτελεί πάντοτε την πυξίδα που προσανατολίζει την δράση της Ευρωπαϊκής Ένωσης και, ως εκ τούτου, η ευρεία και λεπτομερής έκθεση Cederschiφld αξίζει της πλήρους συναίνεσής μας.
<P>
Αξια πολλών συγχαρητηρίων είναι επίσης η πρόταση οδηγίας της Επιτροπής, η οποία στοχεύει σε μία πιο ενημερωμένη προστασία των προσωπικών δεδομένων στον τομέα των ηλεκτρονικών επικοινωνιών και όχι στο να αφήσει τα πράγματα ως έχουν, δεδομένου ότι μία εναρμόνιση είναι αναγκαία.
<P>
Η έκθεση Cappato σε ένα εδάφιο προτείνει επωφελείς συμπληρώσεις της οδηγίας, οι οποίες ενισχύουν τους περιορισμούς στην παρέμβαση των δημόσιων αρχών στον ιδιωτικό βίο, ιδιαίτερα όσον αφορά μορφές γενικευμένης ηλεκτρονικής παρακολούθησης, για τις οποίες έγινε λόγος σήμερα το πρωί. Το τμήμα αυτό οφείλουμε ασφαλώς να το συμμερισθούμε, έστω και αν δυστυχώς στον τομέα αυτό οι νομοθετικές μας εξουσίες είναι ανύπαρκτες. Σε άλλα εδάφια, όμως, η έκθεση Cappato μειώνει την προστασία του ιδιωτικού βίου των πολιτών, την οποία παρέχει η πρόταση οδηγίας, εκεί ακριβώς όπου έχουμε νομοθετική αρμοδιότητα.
<P>
Η Επιτροπή προτείνει να μπορούν τα δεδομένα που σχετίζονται με τις ηλεκτρονικές διευθύνσεις και τα κινητά τηλέφωνα των ευρωπαίων πολιτών να συμπεριλαμβάνονται σε δημόσιους καταλόγους και να διανέμονται στο δίκτυο, μόνο αν οι ενδιαφερόμενοι έχουν προηγουμένως εκφράσει την συναίνεσή τους. Η έκθεση Cappato, αντίθετα, προτείνει να συμπεριλαμβάνονται οι διευθύνσεις ηλεκτρονικού ταχυδρομείου και τα δεδομένα που σχετίζονται με τα κινητά τηλέφωνα στους δημόσιους καταλόγους και ο κάθε ενδιαφερόμενος να μπορεί να αιτείται και να επιτυγχάνει την μη αναγραφή του σε αυτούς.
<P>
Ανάλογη διαφορά - το ακούσαμε ήδη να λέγεται - αφορά και τη ρύθμιση των μη ζητηθέντων μηνυμάτων με σκοπούς άμεσης εμπορίας. Η Ευρωπαϊκή Επιτροπή προτείνει να μην μπορούν τα μηνύματα να αποστέλλονται, παρά μόνο σε εκείνους που έχουν προηγουμένως συναινέσει, όπως συμβαίνει σήμερα με τις τηλεομοιοτυπίες. Η έκθεση Cappato προτείνει να μπορεί επίσης να υιοθετηθεί ένα σύστημα opt out.
<P>
Αν αναλογιστούμε την ταχύτητα με την οποία ένας κατάλογος διευθύνσεων ηλεκτρονικού ταχυδρομείου μπορεί να μεταδοθεί στο δίκτυο και να περιέλθει εις γνώση ενός απεριόριστου αριθμού ατόμων που ενδιαφέρονται να αποστείλουν μη ζητηθέντα μηνύματα και αν αναλογιστούμε επίσης το κόστος σε χρόνο και σε χρήμα της διαγραφής αυτών των ανεπιθύμητων μηνυμάτων και του αιτήματος προς τους διάφορους αποστολείς να διακόψουν την αποστολή τους, τότε θα έχουμε το μέτρο της επιβάρυνσης που συνεπάγεται η υιοθέτηση του συστήματος opt out για τους πολίτες. Είναι μία προοπτική που παρουσιάζει τον κίνδυνο να αποθαρρύνει και να μειώσει τα κίνητρα για τη διάδοση της χρήσης του δικτύου και του ηλεκτρονικού εμπορίου.
<P>
Σε ένα διασκεδαστικό άρθρο κάποιος ιταλός δημοσιογράφος έγραψε: "Πίστευα ότι είχα αγοράσει ένα κινητό τηλέφωνο και βρέθηκα να έχω ένα tamagochi, αυτό το γιαπωνέζικο παιχνίδι που πρέπει να το φροντίζεις σαν μικρό παιδί. Η τηλεφωνική μου συντροφιά δεν με αφήνει ποτέ μονάχο, μου στέλνει διάφορα μηνύματα, σαν teenager. Με ρωτάει αν θέλω να πάρω μέρος σε ένα διαγωνισμό, αν έχω ενημερωθεί για κάποιες νέες εκπτώσεις, με αποχαιρετάει όταν φεύγω στο εξωτερικό, με καλωσορίζει όταν επιστρέφω στην πατρίδα" .
<P>
Φαντασθείτε όταν ο αριθμός του κινητού τηλεφώνου σας και η διεύθυνση του ηλεκτρονικού ταχυδρομείου σας θα είναι γνωστά όχι μόνο στον προμηθευτή σας, αλλά σε όλους τους πιθανούς προμηθευτές του κόσμου, οι οποίοι δεν θα περιορίζονται μόνο στην πώληση εμπορευμάτων, αλλά θα θέλουν το προϊόν τους να σας αρέσει, να σας αποπλανεί, να σας ανήκει.
<P>
Αν θέλουμε να έχει μέλλον το ηλεκτρονικό εμπόριο, δεν μπορούμε να επιβάλουμε στους καταναλωτές να αναλώνουν τον χρόνο τους σβήνοντας ανεπιθύμητα μηνύματα ή κυνηγώντας τους αποστολείς, παρακαλώντας τους να τους αφήσουν στην ησυχία τους. Δεν υπάρχει λόγος να μην διασφαλίσουμε για το ηλεκτρονικό ταχυδρομείο την ίδια προστασία που υπάρχει για τις τηλεομοιοτυπίες. Το υψηλότερο επίπεδο προστασίας των δικαιωμάτων εξασφαλίζει και τη μεγαλύτερη εμπιστοσύνη των καταναλωτών.

<SPEAKER ID=326 LANGUAGE="NL" NAME="Plooij-van Gorsel">
Κύριε Πρόεδρε, συνάδελφοι, κύριε Επίτροπε, η ελευθερία της έκφρασης και επιλογής αποτελούν πολύτιμα αγαθά για τους Φιλελευθέρους. Ωστόσο, συνάδελφοι, όχι με κάθε τίμημα. Η παραλαβή ηλεκτρονικού ταχυδρομείου βρίσκεται σημαντικά λιγότερο στη διακριτική ευχέρεια του παραλήπτη από ό,τι η παραλαβή εγγράφων, φυλλαδίων και άλλων εντύπων. Το σχετικό κόστος για τους παραλήπτες μπορεί σύντομα να ανέλθει σε 10 δισεκατομμύρια ευρώ ετησίως, για να μην κάνουμε καν λόγο για τη σπατάλη χρόνου. Όπως ακριβώς για τα διαφημιστικά φυλλάδια, χρειαζόμαστε λοιπόν ένα αυτοκόλλητο που να λέει "όχι ευχαριστώ!" . Θα προτιμούσα προσωπικά την αυτορύθμιση από τις επιχειρήσεις, στην πράξη όμως φαίνεται ότι αυτό το opt out δεν είναι δυνατόν να ισχύσει. Για το λόγο αυτό η Ομάδα των Φιλελευθέρων θα υποστηρίξει την πρόταση της Επιτροπής για το opt in. Τη στιγμή αυτή έχει επίσης υποβληθεί στο Κογκρέσο των Ηνωμένων Πολιτειών νομοσχέδιο σχετικά με ρύθμιση opt in η οποία παρέχει την δυνατότητα για καλές διεθνείς συμφωνίες, οι οποίες είναι απαραίτητες στην εποχή των επικοινωνιών χωρίς σύνορα.
<P>
Το ανεπιθύμητο ταχυδρομείο δεν θα περιοριστεί αποκλειστικά στο Διαδίκτυο. Ο τομέας της κινητής τηλεφωνίας θα διαδραματίζει όλο και σημαντικότερο ρόλο στο μέλλον, έτσι ώστε οι επιχειρήσεις και οι καταναλωτές θα αντιμετωπίζουν σημαντικό κόστος, ενώ η χρήση της υποδομής θα γίνεται έντονα προβληματική.
<P>
Η δεύτερή μου παρατήρηση αφορά το ζήτημα των δεδομένων κυκλοφορίας. Σας παραπέμπω σχετικά στην πρωινή συζήτηση για το σύστημα Echelon. Εφόσον στοιχεία σχετικά με την κυκλοφορία αποθηκεύονται περισσότερο από ό,τι χρειάζεται, πρόκειται, πιστεύω, για παραβίαση της ιδιωτικής ζωής. Με τον τρόπο αυτό ο καταναλωτής δεν θα αποκτήσει ποτέ εμπιστοσύνη στο ηλεκτρονικό εμπόριο. Τέλος, συνάδελφοι, θα πρέπει να υπάρξει εναρμόνιση της νομοθεσίας στην Ένωση. Ως γνωστόν οι επιχειρήσεις τηλεπικοινωνιών σήμερα λειτουργούν σε πανευρωπαϊκό επίπεδο και χρειάζονται επομένως ενιαίους κανόνες προκειμένου να μην δημιουργείται νομική ανασφάλεια. Για τον λόγο αυτό δεν χρειάζεται η αρχή της επικουρικότητας στον συγκεκριμένο τομέα.

<SPEAKER ID=327 LANGUAGE="NL" NAME="Buitenweg">
Κύριε Πρόεδρε, το δικαίωμα στην ελευθερία έκφρασης επιτρέπει στις επιχειρήσεις να επιδεικνύουν τα προϊόντα τους μέσω του Διαδικτύου. Όμως αυτό δεν σημαίνει ότι θα πρέπει να μπορούν να υποχρεώνουν τους πολίτες να διαβάζουν τα μηνύματά τους. Λαμβάνω τακτικά ανεπιθύμητες διαφημίσεις στο ηλεκτρονικό ταχυδρομείο. Πολύ συχνά αναγκάζομαι να προσπαθώ να καταλάβω έντυπα γραμμένα στα αγγλικά προκειμένου να δηλώσω ότι θέλω να διαγραφώ από τον ταχυδρομικό κατάλογο διαφόρων επιχειρήσεων. Παρ' όλα αυτά συχνά δεν έχω επιτυχία στην προσπάθειά μου αυτή. Μία ρύθμιση opt out είναι αρνητική για τον καταναλωτή. Εξαρτάται από την καλή θέληση της επιχείρησης εάν θα διαγράψει πραγματικά το όνομά του ή το όνομά της από τον ταχυδρομικό της κατάλογο. Η διαγραφή αυτή καθεαυτή κοστίζει πολύ χρόνο και το κόστος βαραίνει τον καταναλωτή.
<P>
Αναφέρεται συχνά ότι οι καλές επιχειρήσεις απευθύνουν μόνο ηλεκτρονικά μηνύματα σε συγκεκριμένους αποδέκτες. Αυτό όμως σημαίνει εξ ορισμού ότι υπάρχει ένας μεγάλος αριθμός κακών επιχειρήσεων οι οποίες στέλνουν μηνύματα δεξιά και αριστερά και, δεύτερον, μπορεί μεν να αποτελεί επιτυχημένο μάρκετινγκ εάν λαμβάνω πληροφορίες για παιδικά ρουχαλάκια, όμως δεν θα ήθελα να κατεβάζω στην οθόνη του υπολογιστή μου με δικά μου έξοδα διαφημίσεις για παιδικές πάνες και μωρουδίστικες φόρμες. Καλό μάρκετινγκ δεν σημαίνει και αποστολή ευπρόσδεκτου ή περιορισμένου υλικού. Εάν αυξηθούν μακροπρόθεσμα οι ανεπιθύμητες διαφημίσεις που στέλνονται με ηλεκτρονικό ταχυδρομείο, προβλέπω ότι πολλοί θα πάψουν να χρησιμοποιούν το ανοικτό Διαδίκτυο και το ηλεκτρονικό ταχυδρομείο. Κάτι τέτοιο θα αποτελέσει πλήγμα για την ελεύθερη έκφραση.

<SPEAKER ID=328 NAME="Crowley">
Κύριε Πρόεδρε, θα ήθελα να προσθέσω κι εγώ τα συγχαρητήριά μου προς τους εισηγητές για το έργο τους. Προφανώς, όλος ο τομέας των νέων τεχνολογιών μας έχει δημιουργήσει πολλά προβλήματα καθώς και απεριόριστες ευκαιρίες. Δυστυχώς, όμως, όπως με τις περισσότερες νέες ευκαιρίες, τις καπηλεύτηκαν σε τεράστιο βαθμό άνθρωποι με εγκληματικές προθέσεις που τις χρησιμοποιούν για αθέμιτους σκοπούς. Γι' αυτό, το βάρος πέφτει επάνω μας για να διασφαλίσουμε ότι μπορούμε να θεσπίσουμε κατάλληλους ελέγχους και μέτρα, όχι όσον αφορά την πρόσβαση, αλλά για να διασφαλίσουμε ότι οι γονείς μπορούν να βεβαιωθούν ότι τα παιδιά τους δεν θα κινδυνεύσουν από τις νέες αυτές τεχνολογίες και επίσης ότι υπάρχει συνεργασία μεταξύ των υπηρεσιών επιβολής του νόμου σε όλα τα κράτη μέλη. Χαιρετίζω το γεγονός ότι οι εκθέσεις παραχωρούν ένα ρόλο στην Ευρωπόλ και στην ευρωπαϊκή δικαιοσύνη καθώς και μεταξύ των κρατών μελών. Χαιρετίζω επίσης τη θέσπιση του φόρουμ για το έγκλημα στον κυβερνοχώρο. Είναι ένας σημαντικός τομέας όπου μπορούμε να συνενώσουμε όλους τους πρωταγωνιστές, συμπεριλαμβανόμενων των κατασκευαστών εξοπλισμών οι οποίοι μπορούν να κάνουν κάτι για να μας βοηθήσουν.
<P>
Τέλος, είναι ένα σχέδιο στραμμένο προς το μέλλον όσον αφορά τη συνεργασία με τις Ηνωμένες Πολιτείες της Αμερικής και άλλες χώρες από όλον τον κόσμο, για να εξασφαλίσουμε ότι η νέα αυτή τεχνολογία μπορεί να χρησιμοποιηθεί προς όφελος όλης της ανθρωπότητας και όχι για εκείνους που θέλουν να αποφύγουν τις νομικές μας δομές.

<SPEAKER ID=329 LANGUAGE="NL" NAME="Van Velzen">
Κύριε Πρόεδρε, κύριε Επίτροπε, συνάδελφοι, θα ήθελα καταρχάς να συγχαρώ τον εισηγητή για την έκθεση που εκπόνησε, αλλά θα ήθελα επίσης να εκφράσω εξ ονόματος του συναδέλφου Westendorp, προέδρου της Επιτροπής Βιομηχανίας, σοβαρές αντιρρήσεις κατά της διαδικασίας που ακολουθείται. Είχε συμφωνηθεί να γίνει χρήση της ενισχυμένης διαδικασίας Hughes, όμως ελάχιστα ακολουθήθηκε τελικά η διαδικασία αυτή. Δεν θέλω να υπεισέλθω σε λεπτομέρειες. Η Επιτροπή Βιομηχανίας δεν θέλησε να καθυστερήσει αυτή τη συζήτηση, η οποία ήταν επείγουσα, όμως εκφράζουμε παρ' όλα αυτά την έντονη διαμαρτυρία μας.
<P>
Κύριε Πρόεδρε, πρόκειται τελικά για δύο σημαντικά πολιτικά ζητήματα. Δηλαδή εάν καταρχάς επιλέγουμε το opt in ή το opt out ή ένα μικτό σύστημα για ένα συγκεκριμένο χρονικό διάστημα. Δεύτερον, σχετικά με το πώς θα αποθηκεύονται τα δεδομένα για την κυκλοφορία. Προσωπικά είμαι υπέρ του opt in και θα ήθελα να αναφέρω ορισμένα επιχειρήματα σχετικά. Ο συνάδελφος Plooij αναφέρθηκε ήδη στη μελέτη της Ευρωπαϊκής Επιτροπής με την οποία αποδεικνύεται ότι ο ευρωπαίος πολίτης χάνει περίπου 10 δισεκατομμύρια συνολικά εξαιτίας του άχρηστου ηλεκτρονικού ταχυδρομείου και μόνο.
<P>
Πολύ σημαντικότερο θεωρώ το γεγονός ότι η υποστήριξη των πολιτών προς την κοινωνία της γνώσης εξαφανίζεται. Ο κόσμος αισθάνεται κορεσμό, δεν αντέχει πλέον τη στιγμή που λαμβάνει δύο σύντομα ηλεκτρονικά μηνύματα από καλούς ανθρώπους, μηνύματα που θέλει να λάβει, και συγχρόνως 74 άλλα απολύτως ανεπιθύμητα. Και μάλιστα θα πρέπει να πληρώνουν οι πολίτες για τα μηνύματα αυτά! Κύριε Πρόεδρε, η κατάσταση αυτή προκαλεί αγανάκτηση, γεγονός που είχε ως αποτέλεσμα στις Ηνωμένες Πολιτείες τη δημιουργία του νέου όρου permission based marketing. Ζητείται δηλαδή εκ των προτέρων άδεια του αποδέκτη προκειμένου να του σταλεί κάτι. Πρόκειται για μορφή αυτορρύθμισης, την οποία θα πρέπει να υιοθετήσουμε και εμείς στην Ευρώπη. Αντιμετωπίζουμε εδώ καθυστέρηση και θα πρέπει να βάλουμε κάποια τάξη στα πράγματα. Για αυτό θεωρώ σωστή την τροπολογία της συναδέλφου De Palacio, παρόλο που κάνει λόγο για το 2006. Το 2006 μπορούμε όντως να περάσουμε στην αυτορρύθμιση, τώρα όμως χρειάζεται το opt in.
<P>
Κύριε Πρόεδρε, η τρίτη αντίρρηση που έχω αφορά το γεγονός ότι σχεδόν όλοι κάνουν λόγο για ηλεκτρονικό ταχυδρομείο και ευτυχώς αναφέρθηκαν ορισμένοι συνάδελφοι στο ζήτημα αυτό. Ας υποθέσουμε ότι λαμβάνουμε όλοι μηνύματα με καλωσορίσματα όταν περάσουμε τα σύνορα της Γαλλίας ή του Λουξεμβούργου. Δεν ξέρουμε τι κρύβεται πίσω από τα μηνύματα αυτά, διότι δεν μας δίνεται η εντύπωση ότι αυτά περιλαμβάνουν ένα κρυφό μήνυμα. Παρ' όλα αυτά θα πρέπει να εκτυπώσουμε αυτό το μήνυμα, γεγονός δαπανηρό. Ας υποθέσουμε ότι ο καθένας μας θα ακούσει σε αυτήν εδώ την αίθουσα μία προφορική έκθεση από καλόβουλους ιδιοκτήτες μικρομεσαίων επιχειρήσεων σχετικά με ένα νέο προϊόν. Ποιος θα πληρώσει για αυτή την παρουσίαση, κύριε Πρόεδρε; Είναι ένα πραγματικό πρόβλημα και θα πρέπει να το σκεφτούμε σε βάθος.
<P>
Ο τέταρτος λόγος, κύριε Πρόεδρε, για τον οποίον ζήτησα τον λόγο αφορά το γεγονός ότι η πλειονότητα των κρατών μελών - δεν πρόκειται πλέον για τέσσερα, αλλά για επτά τη στιγμή αυτή - επέλεξαν το σύστημα opt in. Κύριε Πρόεδρε, πρόκειται εδώ για ένα ζήτημα αρχών, και παρακαλώ την Επιτροπή να μου απαντήσει σχετικά. Γιατί να έχουμε δύο συστήματα για το ηλεκτρονικό εμπόριο και όχι για το συγκεκριμένο ζήτημα; Εάν κατάλαβα καλά, κύριε Πρόεδρε, υπάρχει ένας λόγος αρχών, δηλαδή ότι για το ηλεκτρονικό εμπόριο δεν ισχύουν τα εναρμονισμένα άρθρα, δεν έχουν περιληφθεί και βρίσκονται επομένως εντός αγκυλών. Η ουσία αυτής της οδηγίας είναι ότι αφορά ρητώς την εναρμόνιση.
<P>

<P>
Το δεύτερο πρόβλημα είναι φυσικά τι θα συμβεί στην πράξη εφόσον ένα κράτος μέλος επιλέξει το opt in και ένα άλλο το opt out. Τι θα συμβεί στην πράξη, καθώς τα ηλεκτρονικά μηνύματα δεν ξεχωρίζουν σύνορα. Πιστεύω ότι η Επιτροπή θα πρέπει να πει κάτι και σχετικά με το κόστος, καθώς επίσης και για το ζήτημα της παράλληλης ύπαρξης δύο διαφορετικών νομικών συστημάτων.
<P>
Η τελευταία μου παρατήρηση αφορά την ανιχνευσιμότητα. Φυσικά δεν θεωρούμε ότι οι παροχείς θα πρέπει να έχουν την υποχρέωση ανίχνευσης, και για αυτό το λόγο ο περιορισμός σχετικά με την φύση των δεδομένων κυκλοφορίας και την προθεσμία αποθήκευσης τέτοιων δεδομένων είναι ιδιαίτερα μεγάλης σημασίας. Για τον λόγο αυτόν έχουν υποβληθεί οι σχετικές τροπολογίες, προκειμένου να μην δοθεί στους πολίτες η εντύπωση ότι μέσω του ηλεκτρονικού ταχυδρομείου και των κινητών τηλεφώνων που χρησιμοποιούμε εισάγεται πάλι ένα καλυμμένο σύστημα Echelon.

<SPEAKER ID=330 LANGUAGE="IT" NAME="Cappato">
. (IT) Κύριε Πρόεδρε, σχετικά με την διαδικασία η οποία ακολουθήθηκε κατά την ψήφιση της έκθεσής μου, ο κ. Van Velzen αναφέρθηκε σε μία υποθετική παραβίαση της διαδικασίας. Ζητώ από το Προεδρείο να αποσαφηνίσει αυτό το σημείο για την αυριανή συζήτηση, διότι δεν θέλω να υπάρχει αυτή η ασάφεια. Αν παραβιάσθηκε η διαδικασία, καλό είναι να διαγραφεί το προϊόν της παραβίασης αυτής της διαδικασίας. Αν η διαδικασία έγινε σεβαστή, έγινε σεβαστή. Πιστεύω ότι αυτό είναι το ελάχιστο που οφείλουμε στο Σώμα.
<P>
Προσωπικά ουδέποτε ερωτήθηκα, ως εισηγητής της αρμόδιας επί του θέματος επιτροπής, από καμιά από τις άλλες επιτροπές. Αν είχε υπάρξει μία "ενισχυμένη διαδικασία Hughes" - που δεν υπάρχει - όφειλαν να με είχαν συμβουλευθεί. Όπως και να έχουν τα πράγματα - δεν είμαι ειδήμων επί των διαδικασιών - ζητώ να διευκρινισθεί αν παραβιάσθηκαν οι διαδικασίες: τα αποτελέσματα της παραβίασης αυτών των διαδικασιών πρέπει να διαγραφούν.

<SPEAKER ID=331 NAME="Πρόεδρος">
Κύριε Cappato, η Προεδρία λαμβάνει υπόψη τα όσα μόλις εκθέσατε.

<SPEAKER ID=332 LANGUAGE="SV" NAME="Thors">
Αξιότιμε κύριε επίτροπε, αξιότιμοι φίλοι, θα ήθελα καταρχάς να ευχαριστήσω τους συναδέλφους Cederschiφld και Cappato για το καλό έργο που πραγματοποίησαν. Είμαι σίγουρος ότι το βήμα το οποίο υποστηρίζει η Επιτροπή και η κ. Cederschiφld θα καταδείξει νέα προβλήματα και νέα ζητήματα. Εξάλλου οι πολιτικές διαχωριστικές γραμμές πιστεύω ότι δεν είναι αυτές που έχουμε συνηθίσει. Αυτό το βλέπουμε πολύ καθαρά και στη σημερινή συζήτηση για τις ηλεκτρονικές τηλεπικοινωνίες.
<P>
Θα ήθελα να υπογραμμίσω ότι η Ομάδα των Φιλελευθέρων δεν υποστηρίζει την τροπολογία 55. Θεωρώ ότι η πρόταση της επιτροπής είναι σαφέστερη όσον αφορά τη νομοθεσία για τα τέλη στην κυκλοφορία. Μία μειονότητα στην Ομάδα των Φιλελευθέρων θεωρεί ότι θα πρέπει να τηρήσουμε στάση αναμονής απέναντι σε αυτό το σύστημα και ότι θα πρέπει να ισχύσει η αρχή της επικουρικότητας. Υποστηρίζουμε την τροπολογία 65 σχετικά με την ρήτρα εποπτείας. Η στάση μας στο σημείο αυτό είναι μετριοπαθής, καθώς δεν πιστεύουμε ότι το σημαντικό είναι κάποια από αυτές τις προτάσεις: το σημαντικό είναι οι συνειδητοί πολίτες.
<P>

<P>
Πιστεύω ότι πολλοί από όσους θα λάβουν αύριο εδώ στην αίθουσα του Κοινοβουλίου απόφαση για το ζήτημα αυτό δεν γνωρίζουν πραγματικά ότι το ζήτημα του spam ρυθμίζεται σε μεγάλο βαθμό μέσω της γενικής οδηγίας περί προστασίας δεδομένων. Σε χώρες όπως την Μεγάλη Βρετανία π.χ. το 44% των εμπορευομένων στο Διαδίκτυο δεν γνωρίζει ότι παραβαίνει την οδηγία αυτή. Επίσης οι πολίτες δεν γνωρίζουν τι υπηρεσίες μπορούν να λάβουν. Θεωρώ ότι μία υπεύθυνη και συνειδητή συμπεριφορά των καταναλωτών είναι ό,τι σημαντικότερο στο ζήτημα αυτό.
<P>
Προέρχομαι από μία χώρα όπου ισχύει το opt in, ωστόσο δεν μπορούμε να κάνουμε τίποτα για παράδειγμα για άτομα τα οποία εκμεταλλεύονται τροποποιημένες διευθύνσεις. Διαρκώς έχουμε διάφορες μορφές spam. Διερωτώμαι εάν θα έπρεπε να απαιτούνται κάποιας μορφής μητρώα διευθύνσεων στο μέλλον.
<P>

<P>
Θα ήθελα να θέσω το εξής ερώτημα προς την Επιτροπή: πώς προτίθεστε να θέσετε το ζήτημα αυτό στο διατλαντικό διάλογο καθώς και στο διάλογο σε παγκόσμιο επίπεδο; Ποια είναι η αλήθεια σχετικά με αυτά που λέγονται σχετικά με τη θέση της Αμερικής; Έχουμε λάβει αντικρουόμενες πληροφορίες για το ζήτημα. Πολλοί ισχυρίζονται ότι η κυβέρνηση Μπους δεν προτίθεται να πράξει τίποτα ακόμα, ότι πιστεύει πως είναι ακόμα πρόωρο, ότι θέλει να περιμένει τις τεχνικές εξελίξεις. Εξάλλου, διερωτώμαι ποιοι κανόνες ισχύουν εφόσον μία ευρωπαϊκή επιχείρηση πραγματοποιεί spam εκτός ΕΕ. Ισχύει μήπως η οδηγία για το ηλεκτρονικό εμπόριο ή η οδηγία που συζητούμε;

<SPEAKER ID=333 NAME="Harbour">
Κύριε Πρόεδρε, θα ήθελα να εστιάσω τις παρατηρήσεις μου απόψε στην έκθεση της κ. Cederschiφld. Γι' αυτό βρίσκομαι εδώ, αφού συμμετείχα ως σκιώδης εισηγητής στην Επιτροπή Βιομηχανίας, Εξωτερικού Εμπορίου, Έρευνας και Ενέργειας. Θα ήθελα να επαινέσω την κ. Cederschiφld για τον τρόπο με τον οποίο ενσωμάτωσε τόσο πολλές από τις γνωμοδοτήσεις των διαφόρων επιτροπών σε μία πολύ ολοκληρωμένη έκθεση και να συγχαρώ την Επιτροπή για αυτήν την πρωτοβουλία. Πιστεύω ότι πρόκειται για ένα πολύ αξιόλογο έγγραφο το οποίο θέτει πολλές προκλήσεις.
<P>
Ένα από τα προβλήματα της έκθεσης είναι ότι περιέχει τεράστιο όγκο υλικού και δυνητικών δράσεων και γι' αυτό θα πρέπει να τεθούν προτεραιότητες. Έτσι, απόψε, θα ήθελα απλώς να μιλήσω για ένα κρίσιμο, όπως πιστεύω, πρόβλημα, που πρέπει να εξετασθεί στο εγγύς μέλλον: το όλο ζήτημα του πώς θα ενθαρρύνουμε την ανάπτυξη του ηλεκτρονικού εμπορίου για τη χρησιμοποίηση αυτών των εργαλείων, πώς θα αντιμετωπίσουμε τα επιχειρηματικά θέματα τα οποία μερικοί συνάδελφοι προσπαθούν ήδη να ματαιώσουν, κατά τη γνώμη μου, κινούμενοι πρόωρα προς αυτόν τον άκαμπτο διακανονισμό opt-in για τον οποίο μιλούν.
<P>
Η αγορά του ηλεκτρονικού εμπορίου διανύει ένα πολύ πρώιμο στάδιο και δεν έχει ακόμη αναπτυχθεί. Δεν θέλουμε να την καταπνίξουμε με ορισμένα από τα πράγματα για τα οποία μιλούμε. Αλλά πρέπει να επιλύσουμε τα θέματα ασφάλειας.
<P>
Μία πολύ σημαντική έκθεση που συντάχθηκε από το βρετανικό σύλλογο επιχειρήσεων, τον CBI, την περασμένη εβδομάδα, έδειξε σαφώς ότι τόσο οι επιχειρήσεις όσο και οι καταναλωτές αποθαρρύνονται από το να εισέλθουν στην αγορά του ηλεκτρονικού εμπορίου επειδή ανησυχούν για την ασφάλεια. Οι επιχειρήσεις, ιδίως οι μικρομεσαίες, ανησυχούν για το ευάλωτο των επιχειρήσεων τους στην απάτη και τις παράνομες συναλλαγές. Προτείνω, ένας από τους τομείς επάνω στους οποίους πρέπει να εργαστούμε, να είναι η διασφάλιση ότι οι μικρομεσαίες επιχειρήσεις θα επωφεληθούν από αυτήν την επανάσταση.
<P>
Οι καταναλωτές φοβούνται να εμπλακούν σε συναλλαγές, γιατί ανησυχούν για την ασφάλεια των πληρωμών τους. Αυτά είναι κρίσιμα θέματα που πρέπει να αντιμετωπίσουμε. Πρέπει να τα συνδυάσουμε με ένα καθεστώς που θα επιτρέπει στις ΜΜΕ να χρησιμοποιούν το ηλεκτρονικό εμπόριο με στοχευμένο και αποτελεσματικό τρόπο. Έτσι, θα συνδυάσω τις παρατηρήσεις μου και για τις δύο εκθέσεις λέγοντας ότι και με την κ. Cederschiφld είμαστε στο σωστό δρόμο και με τον κ. Cappato είμαστε στο σωστό δρόμο.

<SPEAKER ID=334 NAME="Coelho">
Κύριε Πρόεδρε, οι νέες τεχνολογίες της πληροφορίας και επικοινωνίας έχουν θεμελιώδη επίπτωση στην καθημερινή ζωή των πολιτών και στην ίδια την οικονομία των κοινωνιών μας. Καθίσταται απαραίτητο, επομένως, να υπάρχει αυστηρή προστασία απέναντι σε ενδεχόμενες καταχρήσεις ή και εγκληματικές πράξεις. Μιλάμε για κυβερνοεγκληματικότητα, τόσο στο επίπεδο των θεμελιωδών δικαιωμάτων και της ιδιωτικής ζωής των πολιτών, όσο και στο επίπεδο των υπηρεσιών γενικού συμφέροντος, των τραπεζικών μεταφορών, των επενδύσεων, της απάτης με πιστωτικές κάρτες, μεταξύ άλλων.
<P>
Η συνάδελφος κ. Cedershiφld έχει επομένως δίκαιο όταν υποστηρίζει μία ευρωπαϊκή στρατηγική η οποία να είναι συνεπής και η οποία, αφενός, να διασφαλίζει την ελευθερία της αγοράς και να ενισχύει την ασφάλεια των υπηρεσιών και των υποδομών της πληροφορίας και, αφετέρου, να καταπολεμά τις εγκληματικές δραστηριότητες που πλήττουν όχι μόνο τα συμφέροντα των πολιτών σε προσωπική βάση αλλά και το ίδιο το δημόσιο συμφέρον.
<P>
Είναι επίσης υπό συζήτηση η έκθεση του κ. Cappato, τον οποίο συγχαίρω, με την ευκαιρία, για την εξαίρετη εργασία που εκπόνησε σχετικά με την επεξεργασία των προσωπικών δεδομένων και την προστασία της ιδιωτικής ζωής στον τομέα των τηλεπικοινωνιών. Ήταν μία έκθεση η οποία άξιζε να συζητηθεί ευρέως και η οποία επιχειρεί να εξεύρει ισορροπία μεταξύ της προστασίας της ιδιωτικής ζωής, των νομικών πτυχών, των συμφερόντων της βιομηχανίας. Εκτός από τα ζητήματα που αφορούν την παρέμβαση των κρατών μελών στη διεξαγωγή ερευνών για εγκλήματα, το μεγάλο ζήτημα αφορά το spamming.
<P>
Συμφωνώ με τη θέση που ανέπτυξε ο κ. Boetticher εξ ονόματος του ΕΛΚ. Αλλά θα ήθελα να προσθέσω μία προσωπική διαφωνία: από την άποψη της προστασίας των συμφερόντων των καταναλωτών συμφωνώ περισσότερο με την πρόταση της Επιτροπής παρά με την πρόταση του κ. Cappato, συμφωνώ περισσότερο με τη λύση opt in παρά με τη λύση opt out. Επομένως, το ζήτημα που τίθεται είναι να δούμε κατά πόσο είναι αποτελεσματική, κυρίως εάν εγκριθεί μόνο από την Ευρωπαϊκή Ένωση. Τίθεται εδώ ένα ζήτημα που αφορά τη σχέση της Ένωσης με άλλους εταίρους, που ήδη αναφέρθηκε στη συζήτηση αυτή. Πιστεύω ότι ασφαλώς κανείς από εμάς δεν θα θελήσει ένα σύστημα ηλεκτρονικού ταχυδρομείου όλο και λιγότερο χρηστικού επειδή θα κατακλύζεται και θα παρεμποδίζεται από αναρίθμητα μηνύματα, τα οποία δεν ζητά κανείς και είναι, όχι σπάνια, αμφίβολου ποιότητας.

<SPEAKER ID=335 LANGUAGE="DE" NAME="Rόbig">
Κύριε Πρόεδρε, κυρίες και κύριοι, μιλούμε σήμερα για ηλεκτρονικό ταχυδρομείο, για το spamming, για τους πιο διαφορετικούς τομείς. Πιστεύω πως θα πρέπει καταρχήν να διακρίνουμε τρεις τομείς, το from business to business, from business to customer και from customer to customer. Μετά θα πρέπει να σκεφτούμε τις βασικές αρχές. Δεν πιστεύω ότι για κάθε τεχνική μορφή της επικοινωνίας είναι αναγκαία δική της λύση. Όλοι μας γνωρίζουμε την αρχή του γραμματοκιβωτίου, στο οποίο μπορούμε να τοποθετήσουμε ένα αυτοκόλλητο. Όλοι μάθαμε να χρησιμοποιούμε το τηλέφωνο, το κινητό, τα την υπηρεσία γραπτών μηνυμάτων του κινητού και το ηλεκτρονικό ταχυδρομείο. Πιστεύω ότι καλούμαστε πραγματικά να σκεφτούμε τη θεμελιώδη αρχή, με την οποία θέλουμε να εφαρμόσουμε στο μέλλον αυτή την τεχνολογία, αυτή την προσφορά πληροφόρησης, αυτή τη διαφήμιση, που μπορούμε να έχουμε.
<P>
Hier gilt es natόrlich auch, Wertmaίstδbe zu berόcksichtigen.Θα πρέπει βέβαια να λάβουμε υπόψη κριτήρια αξιών. Ich kenne Menschen, die sagen, ich mφchte so viel Informationen wie mφglich in allen mφglichen Bereichen bekommen.Γνωρίζω ανθρώπους που λένε ότι θέλουν να λάβουν όσο το δυνατόν περισσότερες πληροφορίες για όλους τους δυνατούς τομείς. Ich will selbst entscheiden, was ich dann wegwerfe oder nicht.Θέλω να αποφασίσω ο ίδιος τι θα κρατήσω και τι θα πετάξω. Es gibt andere, die sagen, ich mφchte nur die Information bekommen, die ich persφnlich angefordert habe.Υπάρχουν άλλοι που λένε ότι θέλουν να λάβουν πληροφορίες, τις οποίες ζητούν προσωπικά. Τα γνωρίζουμε αυτά και σε σχέση με το κομίσιμο και άρσιμο χρέος. Wir kennen das auch unter Hol- und Bringschuld.Ich glaube, auch όber diesen Punkt sollten wir intensiv diskutieren.Πιστεύω ότι θα έπρεπε να συζητήσουμε σοβαρά και γι' αυτό το σημείο.
<P>
Σε σχέση με τον πόλεμο και το έγκλημα στον κυβερνοχώρο θα πρέπει να επικεντρωθούμε σε τρία σημεία: θα πρέπει να ενισχύσουμε την έρευνα και την ανάπτυξη σ' αυτούς τους τομείς και ιδιαίτερα στο Ispra στο Μιλάνο. Πιστεύω ότι θα πρέπει να γίνουν πολλά πράγματα, και στον τομέα της βασικής ασφαλείας στην Επιτροπή και το Κοινοβούλιο. Πρέπει να σκεφτούμε, ποια εκπαίδευση και μετεκπαίδευση μπορούμε να προσφέρουμε σ' αυτόν τον τομέα, π.χ. σε ανώτατες σχολές, πανεπιστήμια. Πιστεύω ότι πρέπει να δραστηριοποιηθούμε. Πρέπει να σκεφτούμε ποια υποδομή για την ασφάλεια θα έπρεπε να προσφερθεί στο μέλλον στον τομέα του λογισμικού και των μηχανημάτων.
<P>
Τέλος, θέλω να προσθέσω ότι είναι σημαντική και η διάκριση των εξουσιών. Ιδιαίτερα οι αρχές ποινικής δίωξης, τα δικαστήρια και οι αρμόδιοι χειριστές θα πρέπει να είναι σε εγρήγορση για να μην υπάρξει κακοδιαχείριση αυτών των συστημάτων.

<SPEAKER ID=336 NAME="Liikanen">
. (ΕΝ) Κύριε Πρόεδρε, θα ήθελα να ευχαριστήσω τον κ. Cappato καθώς και την κ. Thors, τον κ. Μπακόπουλο και την κ. Schrφder από τις διάφορες επιτροπές του Ευρωπαϊκού Κοινοβουλίου που συνεισέφεραν στην παρούσα έκθεση. Θα ξεκινήσω με την έκθεση Cappato.
<P>
Χαίρομαι που το Κοινοβούλιο συζητεί τώρα αυτήν την σημαντική οδηγία η οποία αποτελεί ουσιώδες στοιχείο του πακέτου ρυθμιστικών μεταρρυθμίσεων για τις ηλεκτρονικές επικοινωνίες. Αυτό θα μας επιτρέψει να προσπαθήσουμε να ελαχιστοποιήσουμε τις διαδικαστικές καθυστερήσεις που είχαμε στην περίπτωση της οδηγίας για την προστασία των δεδομένων σε σύγκριση με το υπόλοιπο πακέτο.
<P>
Θα ήθελα επίσης να επικεντρωθώ σε δύο θέματα τα οποία συζητήθηκαν από πολλούς. Πρώτον, το opt-in για το μη ζητηθέν εμπορικό ηλεκτρονικό ταχυδρομείο και το ζήτημα της κατακράτησης δεδομένων για σκοπούς επιβολής του νόμου.
<P>
Από τη συζήτηση φαίνεται ότι το προτεινόμενο opt-in για το μη ζητηθέν εμπορικό ηλεκτρονικό ταχυδρομείο διχάζει το Σώμα. Αυτό είναι κατανοητό, αφού πρόκειται για ένα σύνθετο ζήτημα και τα επιχειρήματα και των δύο πλευρών έχουν το βάρος τους. Ωστόσο, είμαι πεπεισμένος ότι η πρόταση της Επιτροπής για το opt-in είναι η καλύτερη, ουσιαστικά για δύο λόγους. Πρώτον, η εσωτερική αγορά χρειάζεται μια εναρμονισμένη λύση, έναν απλό και σαφή κανόνα σε όλη την ΕΕ. Αυτό είναι ιδιαίτερα σημαντικό σε έναν οικονομικό τομέα που πραγματικά δεν έχει σύνορα, όπως το ηλεκτρονικό εμπόριο μέσω του Διαδικτύου.
<P>
Ο κ. van Velzen μου έκανε μία ερώτηση για τη δυνατότητα εφαρμογής της επικουρικότητας σε αυτό το πεδίο. Θέλω να είμαι απολύτως σαφής. Νομικά είναι αδύνατον για τις χώρες opt-in να εφαρμόσουν το σύστημά τους σε ηλεκτρονικό ταχυδρομείο που προέρχεται από χώρες opt-out. Τα δύο αυτά συστήματα δεν μπορούν να υπάρξουν, γιατί το καθεστώς opt-out υπερισχύει κάθε συστήματος opt-in. Μπορούμε να συζητήσουμε για την επικουρικότητα, αλλά στην πράξη δεν μπορεί να λειτουργήσει και με τα δύο συστήματα. Το σύστημα opt-out, ιδίως υπερισχύει του συστήματος opt-in.
<P>
Ο δεύτερος λόγος είναι το θέμα του κόστους το οποίο αναφέρθηκε από πολλούς. Είναι πολύ δύσκολο να δικαιολογήσουμε γιατί οι παραλήπτες μη ζητηθέντων εμπορικών ηλεκτρονικών μηνυμάτων πρέπει να πληρώνουν για μηνύματα που δεν επιθυμούν να λαμβάνουν. Η λήψη έντυπου διαφημιστικού υλικού στο παραδοσιακό γραμματοκιβώτιο είναι ενοχλητική, αλλά τουλάχιστον δεν πληρώνει κανείς γι' αυτό. Δεν πληρώνει για την εκτύπωση, δεν πληρώνει για τη μεταφορά. Το μάρκετινγκ του ηλεκτρονικού ταχυδρομείου είναι ίσως η μόνη μορφή μάρκετινγκ όπου ο παραλήπτης βαρύνεται με το μεγαλύτερο μέρος του κόστους. Επιπλέον, η αφαίρεση των μη ζητηθέντων ηλεκτρονικών μηνυμάτων από τους εξυπηρετητές ταχυδρομείου συνεπάγεται μεγάλο κόστος για τους παροχείς πρόσβασης στο Διαδίκτυο. Γι' αυτόν το λόγο, οι παροχείς πρόσβασης στο Διαδίκτυο είναι υπέρ των λύσεων opt-in.
<P>
Tέλος, πρέπει να θυμόμαστε ότι το Διαδίκτυο μπαίνει στην κινητή τηλεφωνία, αρχίζοντας από τώρα με τα μηνύματα SMS. Αυτή η νομοθεσία, όμως, αφορά όλα τα ηλεκτρονικά μηνύματα που στο μέλλον θα κατευθύνονται σε κινητά τερματικά. Αυτό θα είναι πιο ενοχλητικό από τη λήψη ανάλογων μηνυμάτων στον προσωπικό σας υπολογιστή. Φανταστείτε τη συσκευή του κινητού στην τσέπη σας να χτυπάει διαρκώς για να σας αναγγείλει την άφιξη άλλης μίας εμπορικής προσφοράς την οποία δεν μπορείτε να αρνηθείτε τη στιγμή που εσείς θέλετε να έχετε ανοιχτό το κινητό σας για να συνδεθείτε με τους κοντινούς σας ανθρώπους. Ακόμη, τα μηνύματα προς κινητά τερματικά μπορεί να συνεπάγονται ακόμη μεγαλύτερο κόστος, εάν ο συνδρομητής έχει κάνει περιαγωγή, όπως οι περισσότεροι από εμάς εδώ σήμερα. Πρακτικά, κάνουμε συνεχώς περιαγωγή. Με την έλευση του Κινητού Διαδικτύου, το κόστος και οι παρενοχλήσεις από τις μη ζητηθείσες επικοινωνίες θα αυξηθούν, λοιπόν, σημαντικά.
<P>
Η κ. Thors έθιξε δύο θέματα. Πρώτον, την κατάσταση στις Ηνωμένες Πολιτείες. Είχα το προνόμιο να συμμετάσχω σε πολλές συζητήσεις με τα μέλη της Γερουσίας και του Κογκρέσου των Ηνωμένων Πολιτειών σε αυτόν τον τομέα. Σήμερα, υπάρχουν περίπου 60 προτάσεις στο Κογκρέσο γι' αυτό το ζήτημα. Γενικά, συμφωνείται ότι το παρόν σύστημα opt-out έχει πολλά προβλήματα, αλλά οι λύσεις ποικίλλουν. Ορισμένοι συμφωνούν με τις λύσεις opt-in, άλλοι προτείνουν διαφορετικά σχήματα με αυστηρούς κανόνες, όπως το να υπάρχει κύρωση για τις εταιρείες που δεν αφαιρούν το όνομά σου μόλις το ζητήσεις. Δεν μπορώ να πω πως υπάρχει μία απλή λύση, ασκείται κριτική κατά της παρούσας πρακτικής opt-out. Ισχυρά μέλη της Γερουσίας και του Κογκρέσου συνηγορούν υπέρ των λύσεων opt-in. Θα μπορέσετε να έρθετε σε επαφή με αυτούς τους ανθρώπους όταν η ομάδα του Κογκρέσου για το Διαδίκτυο επισκεφθεί την Ευρώπη τις επόμενες εβδομάδες.
<P>
Όσον αφορά την ισχύ ενός καθεστώτος opt-in εκτός της Ευρώπης, η συμφωνία GATT επιτρέπει τη λήψη μέτρων για την επιβολή της νομοθεσίας προστασίας δεδομένων στην επικράτειά τους. Σε αυτή τη βάση, η ΕΕ μπορεί να απαιτήσει από τις εταιρείες που εδρεύουν εκτός της ΕΕ να συμμορφωθούν με την νομοθεσία περί opt-in. Ο κ. Coelho ρώτησε εάν είναι δύσκολος ο έλεγχος. Στον κόσμο που ζούμε είναι πολύ δύσκολο να υπάρξει 100% αδιάβλητη νομοθεσία. Αλλά είμαι βέβαιος ότι θα είναι πολύ πιο δύσκολο να ελέγξουμε το opt-out από ό,τι το opt-in. Δεν υπάρχει εναρμονισμένο σύστημα. Υπάρχουν εκατοντάδες χιλιάδες βάσεις δεδομένων, πρακτικές, ιδιωτικές επιχειρήσεις και, αν κάποιος είναι αισιόδοξος, τον προκαλώ να δοκιμάσει. Θα μπορούσε, για παράδειγμα, να στείλει μία επιστολή σε όλες τις εταιρείες από τις οποίες δεν θέλει να λαμβάνει υλικό και ύστερα να ελέγξει πόσες θα αφαιρέσουν το όνομά του μέσα στις επόμενες ημέρες και πόσες θα ανταποκριθούν στο αίτημά του. Ο καθένας μπορεί να το δοκιμάσει. Το έχω κάνει εγώ ο ίδιος. Δεν είμαι αισιόδοξος.
<P>
Το καθεστώς opt-in είναι μία ομοιόμορφη νομική λύση. Μας δημιουργεί δυσκολίες, αλλά είμαι σίγουρος ότι είναι λιγότερες από ό,τι με το παρόν καθεστώς opt-out. Για τους λόγους αυτούς, η Επιτροπή δεν μπορεί να δεχτεί τις τροπολογίες 19, 41 και 42. Ωστόσο, γνωρίζοντας τη δυσκολία του ζητήματος και πόσο διχασμένες είναι οι γνώμες στο Σώμα, θα αναζητήσουμε συμβιβαστικές λύσεις και θέλω να είμαι ανοιχτός και εποικοδομητικός ως προς το θέμα. Γι' αυτό, οι εποικοδομητικές συμβιβαστικές τροπολογίες 53 και 62 που παρουσιάστηκαν είναι ευπρόσεκτες. Η Επιτροπή είναι πρόθυμη να αναζητήσει λύσεις σύμφωνα με αυτές τις τροπολογίες αλλά με κάποιες αλλαγές στη διατύπωση και με κάποια ενοποίηση με το υφιστάμενο νομικό πλαίσιο.
<P>
Το δεύτερο σημαντικό ζήτημα που θα ήθελα να αναφέρω είναι η γενική παρεμπόδιση της διαβίβασης για το σκοπό της εφαρμογής του νόμου. Ως προς αυτό, έχω την εντύπωση ότι η Επιτροπή και το Ευρωπαϊκό Κοινοβούλιο βρίσκονται στην ίδια πλευρά. Σύμφωνα με την ισχύουσα οδηγία για την προστασία των δεδομένων των τηλεπικοινωνιών, τα δεδομένα διαβίβασης πρέπει να διαγράφονται όταν δεν χρειάζονται πλέον για την παροχή της υπηρεσίας ή για την χρέωση. Επιπλέον, υπάρχει μία ρήτρα που παραπέμπει στους λόγους για τους οποίους τα κράτη μέλη μπορούν να υιοθετήσουν ειδικά νομικά μέτρα κατά παρέκκλιση αυτής της αρχής σε εξαιρετικές περιπτώσεις. Οι λόγοι αυτοί περιλαμβάνουν, μεταξύ άλλων, την εθνική ασφάλεια, την άμυνα και την έρευνα και δίωξη εγκλημάτων. Συζητήσαμε τα θέματα αυτά νωρίτερα σήμερα στο Σώμα. Αφού τα δικαιώματα που προστατεύονται από την ισχύουσα και την προτεινόμενη οδηγία βασίζονται στο άρθρο 8 της Ευρωπαϊκής Σύμβασης Ανθρωπίνων Δικαιωμάτων - στο τμήμα το σχετικό με την προστασία της ιδιωτικής ζωής κατ' οίκον, της οικογενειακής ζωής και της αλληλογραφίας - κάθε εξαίρεση οφείλει να παραμείνει εντός των κανόνων που έχει θεσπίσει το Ευρωπαϊκό Δικαστήριο Ανθρωπίνων Δικαιωμάτων στο Στρασβούργο.
<P>
Όπως είπαμε σήμερα το πρωΐ στη διάρκεια της συζήτησης για το Echelon, είναι σημαντικό οι κανόνες τόσο για τους πολίτες όσο και για το κράτος να είναι πολύ σαφείς και ακριβείς σχετικά με τα δικαιώματα και τις υποχρεώσεις σε αυτόν τον ευαίσθητο τομέα. Γι' αυτό, η Επιτροπή μπορεί να υποστηρίξει την τροπολογία 4 που ενισχύει το κείμενο των αιτιολογικών σκέψεων ως προς αυτό το σημείο. Ωστόσο, η Επιτροπή δεν είναι υπέρ της αντιγραφής του ίδιου κειμένου στο άρθρο 15, όπως προτείνεται με την τροπολογία 50, γιατί μπορεί να παρακάμψει τη νομική βάση της οδηγίας.
<P>
Συνοψίζοντας, από τις 62 τροπολογίες που υποβλήθηκαν στην Ολομέλεια, η Επιτροπή μπορεί να στηρίξει πλήρως τις 35. Πρόκειται για τις τροπολογίες 1 έως 4, 7 έως 10, 12, 14, 15, 17, 18, 21 έως 29, 31 έως 35, 37, 39, 45, 49, 51, 52, 56 και 57.
<P>
Αλλες επτά τροπολογίες τις οποίες μπορούμε να υποστηρίξουμε εν μέρει ή κατ' αρχήν υπό την προϋπόθεση ορισμένων αλλαγών στη διατύπωση είναι οι 5, 46 έως 48, 53, 60 και 62. Τις δύο από αυτές τις ανέφερα νωρίτερα.
<P>
Υπάρχουν, όμως, 20 τροπολογίες τις οποίες δεν μπορεί να στηρίξει η Επιτροπή: οι 6, 11, 13, 16, 19, 20, 30, 36, 38, 40 έως 44, 50, 54, 55, 58 και 59.
<P>
Όσο αφορά την έκθεση Cederschiφld, θα ήθελα να ευχαριστήσω τα αξιότιμα μέλη του Ευρωπαϊκού Κοινοβουλίου για την εποικοδομητική τους προσέγγιση στην ανακοίνωση της Επιτροπής για το έγκλημα και την ασφάλεια στον κυβερνοχώρο. Θα ήθελα να ευχαριστήσω ιδιαιτέρως την εισηγήτρια, την κ. Cederschiφld, καθώς και την κ. McCarthy και την κ. Ζορμπά, συντάκτριες των συναρμοδίων επιτροπών. Η έκθεση επισημαίνει κρίσιμα θέματα για περαιτέρω εξέταση.
<P>
Πολλές από τις συστάσεις αυτής της έκθεσης συμβαδίζουν με την τρέχουσα άποψη της Επιτροπής για τη χάραξη πολιτικής σχετικά με την πάταξη του εγκλήματος στον κυβερνοχώρο και τη βελτίωση της ασφάλειας.
<P>
Ωστόσο, υπάρχει μία σύσταση, η οποία οφείλω να πω ότι δεν είναι αποδεκτή από την Επιτροπή, δηλαδή η σύσταση 5 που αφορά τη μεταφορά της ευθύνης για την προστασία των δεδομένων στο εσωτερικό της Επιτροπής και τη συγκέντρωση της ευθύνης για ορισμένες άλλες δραστηριότητες σε μεμονωμένες μονάδες. Αυτό είναι θέμα εσωτερικής οργάνωσης της Επιτροπής και πρέπει να αφεθεί στην πλήρη διακριτική ευχέρεια του Προέδρου της Επιτροπής.
<P>
Σχετικά με τις άλλες συστάσεις, στο μέτρο που δεν αποτελούν ήδη μέρος σχεδίων για τη χάραξη πολιτικής, η Επιτροπή θα τις εξετάσει με προσοχή και θα δει σε ποιο βαθμό μπορούν να ενσωματωθούν σε επικείμενες ή νέες πρωτοβουλίες.
<P>
Όπως γνωρίζετε, η ανακοίνωση αυτή εκδόθηκε τον Ιανουάριο του τρέχοντος έτους. Υποστηρίχθηκε από κοινού από τον Επίτροπο Vitorino και από εμένα. Πρόκειται για την πρώτη ολοκληρωμένη δήλωση πολιτικής της Ευρωπαϊκής Επιτροπής για το ζήτημα του εγκλήματος στον κυβερνοχώρο.
<P>
Το Μάρτιο, η Επιτροπή οργάνωσε μία δημόσια ακρόαση. Πάνω από 400 άνθρωποι ήλθαν στις Βρυξέλλες για να την παρακολουθήσουν, πράγμα που δείχνει το έντονο ενδιαφέρον του κοινού για τη συμμετοχή του σε αυτήν τη συζήτηση. Στη συνέχεια, η Επιτροπή θα εκδώσει σύντομα μια πρόταση για μία απόφαση-πλαίσιο για την καταπολέμηση σοβαρών επιθέσεων κατά των συστημάτων πληροφοριών. Αυτή η πρωτοβουλία αντιμετωπίζει θέματα όπως το hacking, επιθέσεις με τη μορφή άρνησης παροχής υπηρεσίας και τη διασπορά ιών.
<P>
Τον Ιούνιο, η Επιτροπή εξέδωσε μία ανακοίνωση για την ασφάλεια των δικτύων και των πληροφοριών, την οποία παρουσίασα αναλυτικά στο Σώμα σήμερα το πρωΐ. Η ανακοίνωση αυτή αφορά προληπτικά οργανωτικά και τεχνικά μέτρα και συμπληρώνει την απόφαση-πλαίσιο, η οποία αφορά μετέπειτα ποινικές έρευνες.
<P>
Σε τεχνικό επίπεδο, ως μέρος του Προγράμματος Τεχνολογιών της Κοινωνίας των Πληροφοριών, η Επιτροπή προωθεί την έρευνα και την ανάπτυξη για την κατανόηση και τη μείωση των τρωτών σημείων και την ώθηση της διάδοσης της τεχνογνωσίας. Τα προγράμματα ΤΚΠ εστιάζουν ειδικότερα στην ανάπτυξη τεχνολογιών οικοδόμησης εμπιστοσύνης.
<P>
Η πρώτη νομοθετική πρωτοβουλία που εξαγγείλαμε με αυτήν την ανακοίνωση έχει ήδη δημοσιευτεί: είναι μία πρόταση για απόφαση-πλαίσιο που περιλαμβάνει μέτρα για την πάταξη της παιδικής πορνογραφίας. Συμμερίζομαι πλήρως τις έντονες απόψεις που εξέφρασε το Σώμα ως προς αυτό σήμερα.
<P>
Η ανακοίνωση εξήγγειλε τη δημιουργία ενός βήματος όπου οι εμπλεκόμενες πλευρές θα έχουν την ευκαιρία να συζητούν διάφορα θέματα έτσι ώστε να βρουν την κατάλληλη ισορροπία μεταξύ της ασφάλειας των δικτύων, των εξουσιών επιβολής του νόμου, της προστασίας της ιδιωτικής ζωής και των οικονομικών προτεραιοτήτων. Μία ανοιχτή συζήτηση είναι ζωτική για να επιτευχθεί μία αποτελεσματική, συνεκτική και ισόρροπη προσέγγιση πολιτικής και για να εξασφαλισθεί η εμπιστοσύνη και η πίστη εκ μέρους των ευρωπαίων πολιτών. Η εμπιστοσύνη και η πίστη των χρηστών συνδέεται άμεσα με την άνοδο του ηλεκτρονικού εμπορίου και την επιτυχία της Κοινωνίας των Πληροφοριών.
<P>
Η έκθεση του Ευρωπαϊκού Κοινοβουλίου αποτελεί ένα σημαντικό ορόσημο σε αυτήν τη συζήτηση περί πολιτικής.

<SPEAKER ID=337 NAME="van Velzen">
Κύριε Πρόεδρε, ο Επίτροπος διασαφήνισε γιατί, κατά τη γνώμη του, ένα σύστημα opt-in και opt-out δεν μπορούν να λειτουργήσουν παράλληλα σε αυτήν την οδηγία. Πρέπει, όμως, να του κάνω άλλη μία ερώτηση. Έχει ζωτική σημασία για την Ομάδα μου να γνωρίζει γιατί αυτό είναι δυνατόν στην οδηγία για το ηλεκτρονικό εμπόριο. Ίσως ο Επίτροπος μπορεί να μας δώσει μία απάντηση σε αυτό.

<SPEAKER ID=338 NAME="Liikanen">
. (ΕΝ) Ο λόγος ήταν ότι η οδηγία για το ηλεκτρονικό εμπόριο απέκλειε όλα τα θέματα σχετικά με την προστασία των δεδομένων. Γι' αυτό, τα θέματα αυτά αντιμετωπίστηκαν σε διαφορετικό πλαίσιο στην οδηγία για την προστασία των δεδομένων και στην παρούσα οδηγία.

<SPEAKER ID=339 NAME="Πρόεδρε">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Εφαρμογή των κανόνων ανταγωνισμού
<SPEAKER ID=340 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0229/2001) του κ. Evans, εξ ονόματος της Επιτροπής Οικονομικής και Νομισματικής Πολιτικής, σχετικά με την εφαρμογή των κανόνων ανταγωνισμού.

<SPEAKER ID=341 NAME="Evans, Jonathan">
. (ΕΝ) Κύριε Πρόεδρε, από όλα τα θέματα που συζητήθηκαν αυτήν την εβδομάδα εδώ, κανένα δεν μπορεί να έχει μεγαλύτερες επιπτώσεις για τον οικονομικό πλούτο της Ευρώπης από τη μεταρρύθμιση της πολιτικής ανταγωνισμού. Ο δίκαιος και ανοικτός ανταγωνισμός είναι το θεμέλιο επάνω στο οποίο είναι χτισμένη η εσωτερική ευρωπαϊκή αγορά και από το οποίο εξαρτάται η ανάπτυξη των ευρωπαϊκών κοινωνιών. Γι' αυτό, πρέπει να διατηρήσουμε την αποφασιστικότητά μας να ξεριζώσουμε τα μονοπώλια και όσους εμπλέκονται σε σκοτεινούς αθέμιτους προσδιορισμούς τιμών ή συμφωνίες για το μοίρασμα της αγοράς. Οι ενέργειες αυτές δεν υπονομεύουν μόνο τα συμφέροντα των εμπορικών ανταγωνιστών, αλλά καταληστεύουν τους καταναλωτές και υπονομεύουν την δυναμική ανταγωνιστική οικονομία στην οποία στηρίζονται τα μελλοντικά οικονομικά συμφέροντα.
<P>
Πρέπει, όμως, επίσης να αναγνωρίσουμε ότι τα όπλα του Επιτρόπου Monti για την αντιμετώπιση τέτοιων καταχρήσεων είναι θλιβερά παρωχημένα. Το Λευκό Βιβλίο της Επιτροπής για την μεταρρύθμιση της πολιτικής ανταγωνισμού ανέδειξε τις δυσκολίες. Η χρονολογούμενη από 40ετίας διαδικασία που προβλέπει ο κανονισμός 17 είχε γίνει μία γραφειοκρατική άσκηση χαρτοβασιλείου. Η Επιτροπή θέλει ριζική αλλαγή, μεταθέτοντας την εφαρμογή της νομοθεσίας ανταγωνισμού της ΕΕ στις εθνικές αρχές για να εστιάσει και πάλι την προσοχή της στις προσπάθειες εκρίζωσης των καρτέλ και της κατάχρησης της δύναμης στην αγορά.
<P>
Το Κοινοβούλιο συμφώνησε με αυτούς τους στόχους. Αλλά εκφράσαμε έντονα την ανησυχία μας για σημαντικά θέματα όπως η ανάγκη ασφάλειας δικαίου. Επισημάναμε επίσης τον πιθανό κίνδυνο η μεταρρύθμιση να οδηγήσει σε άνιση εφαρμογή ή ακόμη και σε επανεθνικοποίηση της πολιτικής ανταγωνισμού, καταστρέφοντας έτσι την εσωτερική αγορά.
<P>
Αυτές ήταν πραγματικές ανησυχίες που εκφράστηκαν από πολλούς βουλευτές, καθώς και από σημαντικούς τομείς της επιχειρηματικής κοινότητας σε όλη την Ευρώπη. Αναγνώρισα και συμμερίστηκα αυτές τις ανησυχίες και ορισμένοι συνάδελφοι και εκπρόσωποι ευρωπαϊκών επιχειρήσεων εξακολουθούν να τις συμμερίζονται σήμερα. Παρόλα αυτά, πιστεύω ότι ο Επίτροπος Monti έλαβε πράγματι υπόψη του τις ανησυχίες μας και αυτό φαίνεται στην πρόταση της Επιτροπής.
<P>
Πάνω απ' όλα, θέλω να επιστήσω την προσοχή στο άρθρο 3 του κανονισμού, το οποίο ορίζει απερίφραστα ότι σε περιπτώσεις που επηρεάζεται το εμπόριο μεταξύ των κρατών μελών υπερισχύει η ευρωπαϊκή νομοθεσία περί ανταγωνισμού. Αυτό αποτελεί κεντρική προϋπόθεση της εσωτερικής αγοράς και υποστηρίχθηκε έντονα από όλες τις πλευρές στις συζητήσεις μας στις επιτροπές.
<P>
Για εμάς, η διατήρηση του άρθρου 3 αποτελεί ουσιώδες μέρος αυτής της μεταρρύθμισης. Αναγνωρίζουμε ότι κάποια κράτη μέλη θα προσπαθήσουν ίσως να μειώσουν τις συνέπειές της. Θεωρούμε ότι το άρθρο 3 αποτελεί τόσο κεντρικό στοιχείο της μεταρρύθμισης, ώστε θα θελήσουμε να γίνει πάλι διαβούλευση, εάν το Συμβούλιο υποχρεώσει την Επιτροπή να εισαγάγει σημαντικές αλλαγές σε αυτό το άρθρο.
<P>
Προτείναμε έναν αριθμό τροπολογιών για να βελτιώσουμε τη λειτουργία αυτής της ριζικής μεταρρύθμισης. Για παράδειγμα, εκτός της Bundeskartellamt, είχαμε μικρή υποστήριξη για το νέο σύστημα καταχώρησης σύμφωνα με το άρθρο 4, το οποίο θεωρούμε ως χάσιμο χρόνο και στερούμενο αξίας. Θέλουμε να διαγραφεί.
<P>
Προτείναμε ένα φάσμα τροπολογιών για να βελτιώσουμε την ασφάλεια δικαίου για τις επιχειρήσεις, συμπεριλαμβανομένης της διεύρυνσης του άρθρου 10 - αλλαγές που χαίρουν ευρύτατης υποστήριξης από τον επιχειρηματικό κόσμο. Παροτρύναμε να θεσπιστούν κατάλληλα εχέγγυα έναντι των εξουσιών της Επιτροπής σε σχέση με την εφαρμογή των κατασταλτικών μέτρων διαρθρωτικού χαρακτήρα. Προτείναμε οι κυρώσεις που επιβάλλουν οι εθνικές αρχές σύμφωνα με τη νομοθεσία της ΕΕ να καθορίζονται από την νομοθεσία της ΕΕ. Προτείναμε επίσης αλλαγές για τις μεταβατικές ρυθμίσεις και για τη διενέργεια έγκαιρης αναθεώρησης.
<P>
Ασχοληθήκαμε, επίσης, με το ζήτημα της πρόσφορης διεκπεραίωσης των δηλώσεων από εσωτερικούς νομικούς συμβούλους. Είμαι πολύ ευγνώμων προς το συνάδελφό μου, τον κ. Rovsing, για την προσοχή με την οποία εξέτασε αυτό το θέμα. Ισχύουν διαφορετικοί κανόνες σε διαφορετικά μέρη της Ευρωπαϊκής Ένωσης. Προσπαθήσαμε να διασφαλίσουμε την αναγνώριση του επαγγελματικού γοήτρου των εσωτερικών δικηγόρων, χωρίς ταυτόχρονα να παρεμποδίζεται η Επιτροπή στην ενδελεχή διερεύνηση πιθανών παραβάσεων.
<P>
Κατά την ψηφοφορία στην επιτροπή, επισήμανα ότι η κατάσταση αυτή πιθανόν να μπορούσε να αντιμετωπιστεί με δήλωση της Επιτροπής που να διευκρινίζει τη μεταχείριση αυτών των στοιχείων κατά την εφαρμογή των κυρώσεων της Επιτροπής. Ο κ. Rovsing, και τώρα και εγώ, καταλαβαίνουμε ότι ο Επίτροπος Monti ίσως έχει κατά νου να προβεί σε μια τέτοια δήλωση, στην οποία περίπτωση η Ομάδα μας δεν θα θεωρήσει πλέον σκόπιμο να διατηρήσει την τροπολογία 10.
<P>
Η συζήτηση αυτή ανέδειξε επίσης και άλλα σημαντικά αλλά ευρύτερα θέματα της μεταρρύθμισης της πολιτικής ανταγωνισμού. Χαιρετίζουμε το δυναμισμό τον οποίο επέδειξε ο Επίτροπος Monti στην ενημέρωσή του. Ο "Supermario" , όπως τον χαρακτηρίζουν τα μέσα ενημέρωσης, ανέλαβε ηγετικό ρόλο και όχι μόνο στην άσκηση πίεσης για ριζική μεταρρύθμιση στην Ευρώπη. Βρέθηκε στο επίκεντρο των κινήσεων προς έναν παγκόσμιο συντονισμό της πολιτικής ανταγωνισμού και της επιβολής του νόμου.
<P>
Είμαστε βέβαιοι ότι σε μία αυξανόμενα παγκόσμια οικονομία τέτοιες ριζικές μεταρρυθμίσεις θα είναι απαραίτητες. Ωστόσο, πιστεύουμε επίσης στον έλεγχο και την ισορροπία και θέλουμε οι ενέργειες της Επιτροπής να είναι πλήρως ελέγξιμες από το Δικαστήριο.
<P>
Η επιτροπή μας ευχαριστεί τον Επίτροπο Monti για την αφοσίωσή του στον πραγματικό και ουσιαστικό διάλογο. Επαναλαμβάνουμε, όμως, το στόχο του Κοινοβουλίου να κινηθεί προς την πλήρη συναπόφαση σε αυτά τα θέματα.
<P>
Το ενδιαφέρον των κοινοβουλευτικών συναδέλφων για θέματα πολιτικής ανταγωνισμού δεν είναι απλώς μία ακαδημαϊκή άσκηση για δικηγόρους του εμπορικού δικαίου. Σε έναν αυξανόμενα παγκόσμιο κόσμο, αναγνωρίζουμε ότι ο αποτελεσματικός ανταγωνισμός αποτελεί ουσιώδη μοχλό ανάπτυξης των ευρωπαϊκών οικονομιών και ότι η ευημερία των λαών που μας έστειλαν εδώ εξαρτάται από τον δίκαιο και ανοιχτό ανταγωνισμό ο οποίος προάγει την ανάπτυξη.

<SPEAKER ID=342 LANGUAGE="DE" NAME="Wieland">
Κύριε Πρόεδρε, κυρίες και κύριοι, είμαι της ίδιας άποψης περίπου με τον κ. von Boetticher στην προηγούμενη συζήτηση. Δεν θα ήθελα να υπεισέλθω σε λεπτομέρειες εξ ονόματος της Επιτροπής Νομικών Θεμάτων και Εσωτερικής Αγοράς. Θεωρούμε ότι η έκθεση του εισηγητή Evans είναι ολοκληρωμένη και επιτυχημένη και γι' αυτό εκφράζουμε τα συγχαρητήριά μας. Οι τροπολογίες, οι οποίες κατατέθηκαν από την Επιτροπή Νομικών Θεμάτων και Εσωτερικής Αγοράς και εγκρίθηκαν από την αρμόδια επί της ουσίας επιτροπή, ενισχύουν την έκθεση του εισηγητή. Θα ήθελα να αναφέρω μόνο ένα παράδειγμα: η Επιτροπή Νομικών Θεμάτων και Εσωτερικής Αγοράς ζητά σύμφωνα με το νέο κείμενο οι αποφάσεις να πρέπει να δημοσιεύονται και όχι, όπως πιθανόν να συνιστά το παλιό κείμενο, να μπορούν να δημοσιεύονται, πάντα βέβαια τηρώντας τα επιχειρηματικά μυστικά.
<P>
Θα ήθελα να στρέψω την προσοχή σας σε ένα σημείο, το οποίο ανέφερε προ ολίγου ο εισηγητής, και να τονίσω αυτό το σημείο στον Επίτροπο και την ειδική πλειοψηφία των αρμοδίων συναδέλφων που παρίστανται εδώ. Πρόκειται για την τροπολογία 10 της αρμόδιας επί της ουσίας επιτροπής.
<P>
Σε ορισμένα κράτη μέλη υπάρχει μια ιδιαίτερη σχέση εμπιστοσύνης μεταξύ πελάτη και νομικού του συμβούλου. Αυτό είναι μέρος της ανεπτυγμένης νομικής πραγματικότητας στα περισσότερα κράτη μέλη. Κάθε φορά που ο άνθρωπος πρέπει να απογυμνώνεται τελείως, χρειάζεται ένα ιδιαίτερο άτομο εμπιστοσύνης, είτε πρόκειται για τον γιατρό είτε τον δικηγόρο ή σε αντίστοιχες συνθήκες τον ιερέα.
<P>
Η τροπολογία 10 διασφαλίζει αυτή την κλασική σχέση μεταξύ εκείνων που προσφέρουν και εκείνων που ζητούν νομική αρωγή, και μάλιστα αυτό ισχύει και για τους λεγόμενους in-house lawyers. O Επίτροπος θα ήθελε ίσως να διαβεβαιώσει ότι οι αντίστοιχες γνώσεις που προκύπτουν από τα στοιχεία τα οποία διαθέτει μια τέτοιου είδους νομική αρωγή δεν θα επηρεάσουν την αυστηρότητα της ποινής. Κατά τη γνώμη μου, δεν εξυπηρετεί σε τίποτα αν περιορίσουμε το ύψος της ποινής και πούμε: ακόμη και ο συνήγορός σου σού είπε να μην το κάνεις. Επειδή όμως παρόλα αυτά το έκανες, θα αντιμετωπίσεις μεγαλύτερη ποινή. Αυτό είναι λογικό, θα ήθελα όμως να τονίσω ότι δεν θα αρκούσε μια τέτοια δήλωση, γιατί μόνο μέσω των αντίστοιχων γνώσεων, που αποκτούνται από την νομική αρωγή, μπορούν να εξασφαλιστεί το πραγματικό ιστορικό μιας υπόθεσης. Αυτό δεν ανταποκρίνεται στην ανεξαρτησία της επαγγελματικής τάξης και την αρχή της εμπιστοσύνης μεταξύ πελάτη και συνηγόρου του. Κατά τη γνώμη μου πρέπει να αποφασίσουμε είτε το ένα είτε το άλλο. "Λίγο έγκυος" δεν μπορεί να υπάρξει σ' αυτή την κατεύθυνση.

<SPEAKER ID=343 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες και κύριοι, καταρχάς θα ήθελα να ευχαριστήσω τον εισηγητή που κατέθεσε και παρουσίασε τώρα μια εξαιρετική έκθεση, η οποία ασχολείται με τις προτάσεις της Επιτροπής, και τα συμπληρωματικά μέτρα της σχετικής επιτροπής. Ευχαριστώ πολύ!
<P>
Όλοι γνωρίζουμε, ότι οι κανόνες για τον ανταγωνισμό θεσπίστηκαν το 1957 και ο κανονισμός αρ. 17 το 1962 και ότι από τότε έχουν αλλάξει ουσιαστικά όλα τα νομικά πλαίσια. Από τη μια μεριά βρισκόμαστε αντιμέτωποι με την παγκοσμιοποίηση, και από την άλλη η Ευρωπαϊκή Ένωση των έξι γίνεται ΕΕ των 25, και εγώ προσωπικά το θεωρώ καλό, ότι από το συγκεντρωτικό σύστημα, σύμφωνα με το οποίο μεταβιβάστηκε η εφαρμογή του άρθρου 81 και 82 αποκλειστικά στην Επιτροπή, θα προκύψει ένα αποκεντρωμένο σύστημα. Αυτό το αποκεντρωμένο σύστημα δεν πρέπει ωστόσο να οδηγήσει στην επανεθνικοποίηση της πολιτικής ανταγωνισμού.
<P>
Αυτό προλαμβάνεται de facto, θέτοντας το ευρωπαϊκό δίκαιο πάνω από το εθνικό, και περιμένω, ότι η τωρινή πρόταση θα δημιουργήσει τις συνθήκες για θεμιτό ανταγωνισμό και όρους ίσου ανταγωνισμού, νομική ασφάλεια για όλες τις επιχειρήσεις, ενιαία εφαρμογή της πολιτικής ανταγωνισμού, απλοποίηση των διαδικασιών βάσει της αρχής του συστήματος one-stop-shop, συντονισμό των εθνικών και για μένα ανεξάρτητων αρχών ανταγωνισμού και στενή συνεργασία των εθνικών αρχών και δικαστηρίων με την Επιτροπή καθώς και σαφή καταμερισμό των αρμοδιοτήτων μεταξύ των εθνικών αρχών και των δικαστηρίων σε σχέση με την εφαρμογή της ευρωπαϊκής νομοθεσίας περί ανταγωνισμού και καρτέλ και ότι η Επιτροπή θα παραμείνει Θεματοφύλακας των Συνθηκών και θα έχει έτσι περισσότερο χρόνο για τα πραγματικά προβλήματα, αυτά του ελέγχου των συγχωνεύσεων και των καρτέλ.
<P>
Θερμά συγχαρητήρια για το θάρρος σας να δρομολογήσετε νέα πράγματα! Το ίδιο θα επιθυμούσα και σε άλλους τομείς.

<SPEAKER ID=344 LANGUAGE="ES" NAME="Berenguer Fuster">
Κύριε Πρόεδρε, πιστεύω πως λόγω παραίτησης από τη χρήση του χρόνου άλλου μέλους της πολιτικής μου ομάδας, διαθέτω επιπλέον χρόνο ομιλίας. Εν πάση περιπτώσει, δεν θα τον εξαντλήσω.
<P>
Πραγματικά, κύριε Πρόεδρε, είχε δίκιο ο εισηγητής, κ. Evans, τον οποίον και συγχαίρω για την έκθεσή του, όταν είπε πως πρόκειται για ένα θέμα μείζονος σημασίας, παρότι είναι επίσης αλήθεια ότι τα θέματα που αφορούν στη μεταρρύθμιση της διαδικασίας ανταγωνισμού δεν ενδιαφέρουν τους πολίτες, όσο σημαντικά και να είναι για τον κόσμο της οικονομίας.
<P>
Ωστόσο, εγώ προσωπικά θα πρέπει να παραδεχτώ ότι, κατά την άποψή μου, η συμμετοχή στη μεταρρύθμιση των κανόνων ανταγωνισμού επιφέρει μια ιδιαίτερα σημαντική προσωπική ικανοποίηση. Διότι η συμμετοχή, παρότι είναι ελάχιστη στη διαδικασία κατάργησης του κανονισμού 17 του 1962, ενάντια στον οποίο έχω διεξάγει μεγάλο και μακροχρόνιο αγώνα και σχετικά με τον οποίον έχω γράψει επανειλημμένα με πολύ κριτικό ύφος, μου προσφέρει, και θα πρέπει να το εξομολογηθώ εδώ, τεράστια ικανοποίηση.
<P>
Αλλά κατά την ταφή αυτού του κανόνα, και εύχομαι να παραμείνει καλά θαμμένος, που ανέκαθεν θεωρούσα ακατάλληλο, αυτήν τη στιγμή, ίσως, με τον σεβασμό που πρέπει να έχουμε απέναντι στους νεκρούς, θα πρέπει να κάνουμε μια πιο δίκαιη επιμνημόσυνη δέηση αναγνωρίζοντας τα καλά του στοιχεία.
<P>
Ο κανονισμός 17 είχε νόημα όταν είχε εγκριθεί, δηλαδή το 1962, όταν γεννιόταν η εφαρμογή του κοινοτικού δικαίου περί ανταγωνισμού, κάτι που μπορούσε να αιτιολογήσει μια συγκέντρωση εξουσιών στην Επιτροπή, για μια Κοινότητα αποτελούμενη από έξι χώρες με λιγότερους από 200 εκατομμύρια κατοίκους. Ωστόσο, το πρόβλημα του κανονισμού 17 δεν έγκειτο ούτε στην κατάρτισή του ούτε στους κανόνες που θέσπιζε κατά την κατάρτισή του. Το πρόβλημά του ήταν η διατήρησή του για περίπου σαράντα χρόνια, όταν οι συνθήκες είχαν αλλάξει ριζικά. Όποιος ερχόταν σε επαφή με τις διαδικασίες της Επιτροπής σε θέματα ανταγωνισμού γνώριζε την έλλειψη ικανοποίησης που επέφερε η εφαρμογή του.
<P>
Τέλος, ευτυχώς, η Επιτροπή επέλεξε να υποκύψει στο προφανές και να προωθήσει την κατάργηση αυτού του Κανονισμού, αντικαθιστώντας τον με έναν περισσότερο ενημερωμένο κανόνα σύμφωνα με τα όσα είχε τότε ανακοινώσει στη Λευκή της Βίβλο σχετικά με τον εκσυγχρονισμό των κοινοτικών κανόνων ανταγωνισμού.
<P>
Στην έκθεση που είχε καταρτιστεί σχετικά με τη Λευκή Βίβλο, αυτό το Κοινοβούλιο είχε την ευκαιρία να εκφράσει τη θετική του γνώμη, παρότι είναι αλήθεια πως σε κάποιες περιπτώσεις, υπήρχαν κάποιες διαφοροποιήσεις. Αυτές αφορούσαν ίσως τις επιφυλάξεις κάποιων μελών κάποιας χώρας που είχαν διαδραματίσει αποφασιστικό ρόλο στην εκπόνηση του εθνικού τους συστήματος και είχαν επηρεάσει ουσιαστικά τον Κανονισμό της διαδικασίας. Προφανώς, αυτές οι επιφυλάξεις δεν ήταν δικές μου. Θεωρώ πως οι νέοι προσανατολισμοί στο κοινοτικό δίκαιο ανταγωνισμού αποτελούν όχι μόνο μια θαυμάσια προσπάθεια για εκσυγχρονισμό του κοινοτικού δικαίου αλλά επιπλέον μια προσπάθεια προς την σωστή κατεύθυνση.
<P>
Σήμερα μας υποβάλλεται μια πρόταση κανονιστικού κειμένου που σε μεγάλο βαθμό ανταποκρίνεται σε όσα προβλέπονταν στη Λευκή Βίβλο. Και επίσης, σε κάποιο βαθμό, περιλαμβάνει κάποιες από τις παρατηρήσεις που τότε είχε κάνει αυτό το Κοινοβούλιο.
<P>
Είναι αλήθεια πως κάποιες πτυχές της πρότασης κανονισμού μας εξέπληξαν με ακρότητες που δεν αναφέρονταν στη Λευκή Βίβλο. Αναφέρομαι συγκεκριμένα στις διατάξεις του άρθρου 7 σχετικά με τη δυνατότητα λήψης διαρθρωτικών μέτρων ως συνέπεια μιας απόφασης που επέπεσε σε έναν φάκελο απαγορευμένων συμπεριφορών. Ούτε λίγο ούτε πολύ πρόκειται για τη λήψη μέτρων όπως ο κατακερματισμός των επιχειρήσεων, ιδιαίτερα εκείνων που έκαναν κατάχρηση της ισχυρής τους θέσης. Πρόκειται για μέτρα που όπως γνωρίζετε, κυρίες και κύριοι, είναι συνηθισμένα στο δίκαιο των Ηνωμένων Πολιτειών. Αυτή είναι η περίπτωση της Microsoft και η περίφημη περίπτωση των επτά αδερφικών εταιρειών, ο κατακερματισμός της πετρελαιοπαραγωγού εταιρίας Rockefeller, πιθανότητες που είναι πρωτόγνωρες για το ευρωπαϊκό δίκαιο.
<P>
Εγώ υποστηρίζω ανεπιφύλακτα αυτό το μέτρο· και οι τροποποιήσεις που έχουν εισαχθεί μέσω τροπολογίας σε αυτό το Κοινοβούλιο αποτελούν απλά ένδειξη επιθυμίας να γίνει προσεκτική χρήση αυτού του μέσου, όπως αναμφίβολα θα κάνει η Επιτροπή.
<P>
Ίσως είναι αλήθεια ότι άλλες πτυχές της πρότασης της Επιτροπής δεν προσαρμόζονται πλήρως στα όσα είχε εγκρίνει το Ευρωπαϊκό Κοινοβούλιο. Συγκεκριμένα, αυτό το Κοινοβούλιο είχε εκφράσει θετική γνώμη σχετικά με έναν πραγματικό κανονισμό της διαδικασίας που να ρυθμίζει τις λογικές αρχές οποιουδήποτε διαδικαστικού κανόνα, παρότι απλώς ενσωμάτωνε τις χρήσεις που η ίδια η Γενική Διεύθυνση Ανταγωνισμού είχε εισάγει κατά τη διάρκεια σαράντα ετών. Από αυτήν την άποψη, η πρόταση της Επιτροπής ήταν περισσότερο άτολμη από ότι σχετικά με άλλες απόψεις, ωστόσο, σε κάθε περίπτωση, αν εγκριθούν οι τροπολογίες που περιέχονται στην έκθεση Evans ή ακόμη αυτές που συνεχίζει να διατηρεί αυτή η πολιτική ομάδα, θα μπορεί να διορθωθεί αυτό το ελάττωμα.
<P>
Υπάρχουν άλλα σημεία τα οποία ενδεχομένως να μην είναι πλήρως ικανοποιητικά. Είναι αλήθεια πως δεν υπάρχει ένα ενιαίο πρότυπο όσον αφορά τις εγγυήσεις διαδικασίας ή τα δικαιώματα υπεράσπισης. Ωστόσο, όσοι προερχόμαστε από μια χώρα στην οποία σχετικά με τις διαδικασίες διοικητικών κυρώσεων εφαρμόζονται μέσω συνταγματικής εγγύησης οι ίδιες αρχές που εφαρμόζονται στην ποινική διαδικασία, και εκχωρούνται τα ίδια δικαιώματα τόσο στα φυσικά όσο και στα νομικά πρόσωπα, θα θέλαμε αυτό το πρότυπο, αυτό το επίπεδο εγγυήσεων να ήταν υψηλότερο σύμφωνα με τις τροπολογίες που εγκρίθηκαν από την Επιτροπή Νομικών Θεμάτων και που δεν ενσωματώθηκαν στο κείμενο. Ωστόσο, σε τελική ανάλυση, στη χώρα μου λέγεται ότι το καλύτερο είναι εχθρός του καλού και αναμφίβολα αυτός είναι ένας καλός κανονισμός και τον υποστηρίζουμε.

<SPEAKER ID=345 NAME="Πρόεδρος">
Όντως, επιπλέον του δικού σας χρόνου είχατε επίσης τον χρόνο της κ. Randzio-Plath, συνολικά έξι λεπτά.

<SPEAKER ID=346 LANGUAGE="DA" NAME="Riis-Jψrgensen">
Κύριε Πρόεδρε, καταρχάς θέλω να απευθύνω ένα μεγάλο ευχαριστώ στον εισηγητή, κ. Evans, για την καλή και εποικοδομητική συνεργασία η οποία κατέληξε σε μια καλή έκθεση. Ήταν μεγάλη ευχαρίστηση να συνεργαστώ μαζί σου. Μια συνεχιζόμενη καλή πολιτική ανταγωνισμού είναι ο κύριος στόχος της αναθεώρησης, η οποία δρομολογείται μέσω της νομοθεσίας στον τομέα του ανταγωνισμού. Στη Δανία το καλοκαίρι αυτό είδαμε πόσο σημαντικό είναι να υπάρχει αποτελεσματική πολιτική ανταγωνισμού. Σε σχέση με τα παραπάνω θα ήθελα να σας συγχαρώ, Επίτροπε κ. Monti, για τη δραστήρια προσπάθειά σας στην υπόθεση της SAS/Maersk, τη μεγάλη υπόθεση της αεροπορίας με την οποία διασκεδάσαμε κατά τις καλοκαιρινές διακοπές, όπου ένα παράνομο καρτέλ αποκαλύφθηκε και επιδόθηκε ένα μεγάλο πρόστιμο. Χωρίς τη δική σας προσπάθεια και την προσπάθεια της Επιτροπής η υπόθεση δεν θα είχε ποτέ προχωρήσει τόσο μακριά και οι καταναλωτές δεν θα είχαν λάβει καμία βοήθεια. Ως εκ τούτου είμαι ικανοποιημένη με το άρθρο 3 της πρότασης της Επιτροπής, το οποίο καθορίζει με σαφήνεια ότι είναι το δίκαιο περί ανταγωνισμού της Κοινότητας και όχι των κρατών μελών που εφαρμόζεται σε υποθέσεις ανταγωνισμού διασυνοριακού χαρακτήρα.
<P>
Αυτό που έχει ύψιστη σημασία για την Oμάδα των Φιλελευθέρων είναι να μηn γίνει επανεθνικοποίηση της πολιτικής ανταγωνισμού της ΕΕ. Δεν αποτελεί μυστικό ότι πολλοί από εμάς ανησυχούμε ότι η πρόταση της Επιτροπής μπορεί να οδηγήσει σε επανεθνικοποίηση και κατά συνέπεια σε υπονόμευση της εσωτερικής αγοράς, εξέλιξη που θα πλήξει πιο σκληρά τις μικρομεσαίες επιχειρήσεις και θα βλάψει τους καταναλωτές. Ως εκ τούτου πρέπει να μας υποσχεθείτε, Επίτροπε κ. Monti, ότι θα παρακολουθείτε με πάρα πολύ μεγάλη προσοχή τις εθνικές αρχές ανταγωνισμού και μπορώ να σας διαβεβαιώσω ότι εμείς θα παρακολουθούμε με πολύ μεγάλη προσοχή εσάς, κ. Επίτροπε ως προς το αν στέκεστε στο ύψος των προσδοκιών μας, όπως έχετε κάνει μέχρι τώρα. Για τον λόγο αυτό θα ήθελα να ζητήσω απο την αρχή ανταγωνισμού της Επιτροπής να λάβει περισσότερους πόρους ώστε να μην διακινδυνέψουμε την αποδυνάμωση της πολιτικής ανταγωνισμού ή την ανάληψή της από τα κράτη μέλη.
<P>
Εάν το Συμβούλιο, όπως φημολογείται, απορρίψει το άρθρο 3, θα σας συστήσω ένθερμα, κύριε Monti, να αποσύρετε την πρότασή σας στο σύνολό της και να ξεκινήσετε από την αρχή. Χωρίς το άρθρο 3 η πρόταση είναι απαράδεκτη για την Ομάδα των Φιλελευθέρων. Οι δισταγμοί του Συμβουλίου γύρω από το άρθρο 3 δείχνουν με μεγάλη σαφήνεια πόσο ζωτικό είναι να έχει το Κοινοβούλιο δικαίωμα συναπόφασης στην πολιτική ανταγωνισμού. Αυτό το ζητά το Κοινοβούλιο εδώ και πολλά χρόνια και με την επόμενη διακυβερνητική διάσκεψη πρέπει να έχει έρθει η ώρα να διαπραγματευτούμε.

<SPEAKER ID=347 LANGUAGE="FR" NAME="Herzog">
Κύριε Πρόεδρε, όπως και οι προλαλήσαντες συνάδελφοι, εγκρίνω την αρχή της μεταρρύθμισης της πολιτικής ανταγωνισμού που πρότεινε η Επιτροπή. Συμφωνώ με την αποκέντρωση. Η ισχύουσα συγκεντρωτική μέθοδος, η συμφόρηση των φακέλων, συνοδεύονται αναγκαστικά από ένα βαθμό αυθαιρεσίας. Δεν εγγυώνται την ασφάλεια δικαίου. Κατά τη γνώμη μου, όμως, η μεταρρύθμιση αναγκαστικά θα αναπτύξει μια φοβερά ενδιαφέρουσα διακύβευση, αυτήν της αποσαφήνισης και της εξέλιξης των κανόνων. Και σε αυτό το σημείο έχω ορισμένες αποκλίσεις.
<P>
Το άρθρο 3 είναι προφανώς βασικό. Δίδει το προβάδισμα στο κοινοτικό δίκαιο έναντι του εθνικού δικαίου όταν οι πρακτικές ενδέχεται να επηρεάσουν το εμπόριο μεταξύ των κρατών μελών. Αλλά αυτό δεν μπορούμε να το δεχτούμε χωρίς αποσαφήνιση. Για παράδειγμα, όταν πρόκειται για υπηρεσία γενικού ενδιαφέροντος ή για άλλες αποστολές ουσιώδεις για τα κράτη και τις περιφέριες, είμαι σίγουρος ότι χρειάζονται κανονισμοί εξαίρεσης. Το λιγότερο, η Επιτροπή θα πρέπει - όπως το προτείνει η Οικονομική και Κοινωνική Επιτροπή - να υποβάλει μια ερμηνευτική ανακοίνωση σχετικά με αυτό το θέμα.
<P>
Το άρθρο 10 είναι επίσης ένα άλλο σημαντικό άρθρο. Προβλέπει, πολύ σωστά, ότι η Επιτροπή θα μπορεί να κάνει παρατηρήσεις στα κράτη για λόγους κοινοτικού δημόσιου συμφέροντος. Σε αυτό το σημείο, επίσης, χρειάζονται απαραιτήτως διασαφηνίσεις. Ο Jonathan Evans τονίζει την περίπτωση μεγάλων επενδύσεων. Σε αυτό το σημείο θα έπρεπε, επίσης, να αναφέρουμε τις υπηρεσίες γενικού ενδιαφέροντος.
<P>
Δυο τελευταίες παρατηρήσεις. Ο εισηγητής έχει δίκιο να τονίζει ότι είναι αντιφατικό να καταργούμε την προηγούμενη κοινοποίηση και να θεσπίζουμε μητρώο. Πιστεύω ότι πρέπει να καταργήσουμε το μητρώο. Έχει δίκιο να θέλει τη σύγκλιση των εθνικών δικαίων. Όλο το πρόβλημα βρίσκεται σε αυτό το σημείο. Αυτό προϋποθέτει ότι σεβόμαστε τον πολιτισμό των άλλων και ότι μπορούμε να επιτύχουμε κάποια ισορροπία ανάμεσα στον ανταγωνισμό και τους κανόνες της κοινωνίας και του περιβάλλοντος μεταξύ των οποίων και οι υπηρεσίες γενικού ενδιαφέροντος. Ραντεβού, λοιπόν, στην έκθεση Langen και σε άλλες εκθέσεις.

<SPEAKER ID=348 LANGUAGE="IT" NAME="Della Vedova">
Κύριε Πρόεδρε, κύριε Επίτροπε, οι ιταλοί ριζοσπάστες θα υπερψηφίσουν την έκθεση του κ. Evans, ο οποίος επιτέλεσε ένα εξαίρετο έργο.
<P>
Εγώ πιστεύω ότι τα μέτρα που συζητούμε συνιστούν μία σοβαρή προσπάθεια αντιμετώπισης ενός αναπόφευκτου προβλήματος, που είναι ο κίνδυνος να καταλήξει η Επιτροπή να συνθλιβεί από τις κοινοποιήσεις, και πιστεύω ότι ήταν ορθή και θαρραλέα η επιλογή να ανατεθεί αυτή η μεταρρύθμιση σχετικά με την αποκέντρωση στις εθνικές αρχές και τα δικαστήρια.
<P>
Η εναλλακτική λύση θα ήταν να δημιουργηθεί μία γιγάντια, υπεργραφειοκρατική, διάρθρωση εντός της γενικής της διεύθυνσης, πολύ περισσότερο φυσικά, ενόψει της διεύρυνσης.
<P>
Βέβαια, μόνον η εμπειρία θα μας πει αν οδεύουμε προς ένα ακατανόητο μωσαϊκό ή προς μία κατάσταση η οποία θα εγγυάται την ασφάλεια του δικαίου και, θα έλεγα, την ομοιογένεια του δικαίου στο πλαίσιο της ενιαίας ευρωπαϊκής αγοράς. Πιστεύω, πάντως, ότι η προσπάθεια πρέπει να υποστηριχθεί, όπως επίσης πιστεύω ότι θα πρέπει να χαιρετισθεί με ιδιαίτερη εύνοια η κατάργηση της υποχρεωτικής κοινοποίησης και εξουσιοδότησης και η καθιέρωση της αρχής της εξαίρεσης, που νομίζω πως είναι μια πολύ πιο φιλελεύθερη αρχή, ειδικά σε έναν τομέα - αυτόν των ρυθμιστικών αρχών ή και του ανταγωνισμού - που διατρέχει πάντοτε τον κίνδυνο να καταστεί ένα νέο και διαφορετικό εργαλείο κρατικής ανάμιξης στη δυναμική της αγοράς.
<P>
Δεν είναι βέβαια αυτή η περίπτωση της Επιτροπής, όμως πολλές αρχές - αναφέρω για παράδειγμα ορισμένες κεντρικές τράπεζες που διατηρούν, εκ των πραγμάτων, εξουσίες antitrust στην πιστωτική αγορά - αυτόν τον κίνδυνο, κατά την άποψή μου, τον διατρέχουν και ενίοτε προχωρούν και πέραν αυτού.
<P>
Πιστεύω όμως, εν κατακλείδι, ότι η ενίσχυση των εξουσιών επιβολής κυρώσεων και διεξαγωγής ερευνών της Επιτροπής, οι οποίες και εμπεριέχονται στο μέτρο, κύριε Επίτροπε, χρήζουν κατάλληλων δικονομικών και δικαστικών εγγυήσεων - αυτό το σημείο υπογραμμίζεται στις αιτιολογήσεις του συναδέλφου Evans - πολλώ δε μάλλον σε μία κατάσταση όπως είναι η ευρωπαϊκή, στην οποία η Επιτροπή συγκεντρώνει στα χέρια της τόσο την ιδιότητα του ανακριτή, θα λέγαμε, όσο και αυτήν του δικαστή, δεδομένου ότι δεν βρισκόμαστε μέσα ένα πλαίσιο όπου ο δικαστής είναι κάποιος τρίτος. Βέβαια, υπάρχουν οι εφέσεις, οι αποφάσεις είναι εφέσιμες, αλλά επ' αυτού πιστεύω, σχετικά με τις εγγυήσεις των εμπλεκομένων μερών στις διαδικασίες, ότι θα πρέπει να διασφαλίζονται οι μέγιστες εγγυήσεις.

<SPEAKER ID=349 NAME="Titford">
Κύριε Πρόεδρε, χθες ενώπιον του Σώματος, μίλησα για το θέμα της Ευρωπαϊκής Αρχής Ασφάλειας της Αεροπορίας και επεσήμανα ότι τα μέσα με τα οποία επιχειρείται είναι η σταδιακή ενοποίηση των εθνικών συστημάτων. Φυσικά, όπως θα περιμένετε από εμένα ως ηγέτη ενός κόμματος που θέτει την εθνική κυριαρχία επάνω από τις ενοποιητικές τάσεις της ΕΕ, αντιτίθεμαι σφοδρά σε αυτήν τη διαδικασία σταδιακής ενοποίησης.
<P>
Σήμερα, πίσω από την διαφορετική επικεφαλίδα της μεταρρύθμισης της πολιτικής ανταγωνισμού θεωρώ ότι βρίσκομαι αντιμέτωπος με το ίδιο ακριβώς πράγμα - άλλη μία απόπειρα της Επιτροπής να επιτύχει τη σταδιακή ενοποίηση των εθνικών μας συστημάτων. Αλλά αυτό που κάνει τούτη την απόπειρα ιδιαίτερα καταχθόνια είναι ότι παρουσιάζεται πίσω από τον απατηλό και απόλυτα παραπλανητικό ισχυρισμό ότι η μεταρρύθμιση έχει σκοπό - παραθέτω από το ενημερωτικό δελτίο της συνόδου - "να απελευθερώσει το ασφυκτικά πιεζόμενο προσωπικό της Υπηρεσίας Πολιτικής Ανταγωνισμού της Επιτροπής από ζητήματα ρουτίνας για να μπορέσει να επικεντρωθεί στις σημαντικές περιπτώσεις συμπεριφοράς που νοθεύει τον ανταγωνισμό" .
<P>
Μολονότι ένα από τα αποτελέσματα αυτής της πρότασης μπορεί να είναι η διευκόλυνση της ζωής των αξιωματούχων της Επιτροπής, ο τρόπος με τον οποίο επιχειρείται είναι παραχωρώντας περιορισμένες εξουσίες στις εθνικές αρχές ανταγωνισμού να εφαρμόζουν τους κανόνες του ανταγωνισμού που έως τώρα ήταν μονοπώλιο της Επιτροπής.
<P>
Αλλά οι αρχές αυτές δεν είναι ούτε ανεξάρτητες, όπως υποστηρίζεται, ούτε ελεύθερες να δράσουν. Τους δίδεται η άδεια να ενεργούν αντί της Επιτροπής σύμφωνα με το κοινοτικό δίκαιο, υπό την επίβλεψη της Επιτροπής και με υποχρέωση λογοδοσίας σε αυτήν. Η Επιτροπή θέλει οι αρχές ανταγωνισμού να σχηματίσουν ένα δίκτυο με κέντρο την Επιτροπή. Με άλλα λόγια, η Επιτροπή θέλει οι δημόσιοι υπάλληλοι στα διάφορα κράτη μέλη, που πληρώνονται από τα κράτη μέλη, σε κυβερνητικά κτίρια που πληρώνονται από τα κράτη μέλη, χρησιμοποιώντας εγκαταστάσεις που παρέχονται και πληρώνονται από τα κράτη μέλη, να εργάζονται όχι για τα κράτη μέλη που τους χρηματοδοτούν, αλλά για την Επιτροπή, εφαρμόζοντας το κοινοτικό δίκαιο.
<P>
Περιέργως - και αυτό δείχνει πόσο επιφανειακή είναι η άποψη και η κατανόηση τόσο πολλών σχολιαστών - αυτό θεωρείται και παρουσιάζεται ως επικουρικότητα και αποκέντρωση. Κάθε άλλο παρά αποκέντρωση είναι. Είναι το αντίθετο, απορροφά τους δημοσίους υπαλλήλους πολλών χωρών σε ένα τεράστιο συγκεντρωτικό κόμβο. Περί αυτού πρόκειται: όλοι εργάζονται για την ίδια κεντρική αρχή - την Επιτροπή.
<P>
Όσο για την επικουρικότητα, δεν είναι ότι τα κράτη μέλη μπορούν να αποφασίζουν και να διαχειρίζονται τις υποθέσεις τους σε τοπικό επίπεδο. Εδώ, η Επιτροπή διαχειρίζεται τις υποθέσεις των κρατών μελών, χρησιμοποιώντας τους πόρους και τις εγκαταστάσεις των κρατών μελών σαν να ήταν δικοί της.
<P>
Αυτή η κατάσταση πραγμάτων, από ό,τι φαίνεται, ισχύει και για τα δικαστήρια τα οποία θα δικάζουν τις διαφορές στα κράτη μέλη. Μολονότι κατ' όνομα είναι δικαστήρια των κρατών μελών και οι δαπάνες λειτουργίας τους καταβάλλονται από τα κράτη μέλη, είναι - όπως τόσο ξεκάθαρα μας υπενθυμίζει ο συντάκτης - δικαστήρια κοινοτικού δικαίου το οποίο διέπει όλο το δικαστικό σύστημα της Κοινότητας. Με άλλα λόγια, η Κοινότητα καταβροχθίζει όχι μόνο τους δημόσιους υπαλλήλους των κρατών μελών, αλλά και τα δικαστήρια.
<P>
Όλα αυτά γίνονται στο όνομα της αποτελεσματικότητας. Θα πρέπει να θυμόμαστε ότι η πιο αποτελεσματική μορφή διακυβέρνησης είναι η συγκεντρωτική δικτατορία. Η λιγότερο αποτελεσματική είναι η δημοκρατία. Κατά σημαντικούς τρόπους, λοιπόν, η αποτελεσματικότητα είναι ο εχθρός της δημοκρατίας.
<P>
Φοβάμαι ότι στο υποτιθέμενο συμφέρον της αποτελεσματικότητας παραδίδουμε κάτι πολύ πιο πολύτιμο - την ίδια τη δημοκρατία στην καρδιά όλων των εθνών μας - στην συγκεντρωτική τεχνοκρατία που είναι η Επιτροπή. Αυτό δεν είναι ολοκλήρωση αλλά αφομοίωση. Στο τέλος, θα κλάψουμε.

<SPEAKER ID=350 NAME="Kauppi">
Κύριε Πρόεδρε, κατά γενική ομολογία απαιτείται σαφώς κάποια μεταρρύθμιση σε ορισμένους κανόνες του ανταγωνισμού και ιδίως στην πρακτική τους εφαρμογή. Ο κανονισμός 1017 εφαρμόστηκε με μία μόνο μικρή τροποποίηση από τη δεκαετία του ' 60. Γι' αυτό, καταλαβαίνει κανείς ότι η συνέχιση της εφαρμογής του κανονισμού αυτού με την τωρινή μορφή του δεν είναι πλέον συνεπής με την αποτελεσματική επίβλεψη του ανταγωνισμού. Πρέπει να προσφέρουμε καλύτερες υπηρεσίες στους καταναλωτές και τις εταιρείες μας με ενημερωμένους κανόνες εφαρμογής.
<P>
Κατά την άποψή μου, στα 30 χρόνια της υλοποίησής της, η νομοθεσία ανταγωνισμού της ΕΚ έχει φτάσει σε ένα επίπεδο όπου η αποκέντρωση είναι όχι μόνο δυνατή αλλά και απολύτως απαραίτητη. Όλοι γνωρίζουμε το φόρτο εργασίας της ΓΔ Ανταγωνισμού και καταλαβαίνουμε ότι πρέπει να κάνουμε κάτι για να τον μειώσουμε ή να αυξήσουμε δραστικά τους πόρους στις Βρυξέλλες. Την ίδια ώρα, οι εκλογείς μας μας υπενθυμίζουν ότι πρέπει να τηρούμε τις αρχές της επικουρικότητας και της αναλογικότητας και ότι πρέπει να αποφεύγουμε τη συγκέντρωση όλων των αποφάσεων στους γραφειοκράτες των Βρυξελλών. Ως προς αυτό, διαφωνώ πλήρως με τον κ. Titford.
<P>
Με τη μεταρρύθμιση που έχουμε ανά χείρας μπορούμε να πετύχουμε πολλούς από τους στόχους μας. Ο τερματισμός του σημερινού συστήματος της προηγούμενης κοινοποίησης θα ωφελήσει τις επιχειρήσεις και θα οδηγήσει σε μεγαλύτερη διαθεσιμότητα πόρων στην Επιτροπή έτσι ώστε να επικεντρωθεί σε πιο σοβαρές παραβάσεις. Η προηγούμενη κοινοποίηση δεν πρέπει να αντικατασταθεί με ένα οχληρό σύστημα καταχώρησης. Ωστόσο, η μετακίνηση προς το νέο καθεστώς δεν θα είναι εύκολη υπόθεση. Είναι εξαιρετικά σημαντικό να διασφαλίσουμε ότι τα θέματα ανταγωνισμού στο εσωτερικό της ΕΕ αντιμετωπίζονται ομοιόμορφα σε όλα τα κράτη μέλη. Υπάρχουν πολλές περίπλοκες περιπτώσεις όπου κινδυνεύει η ασφάλεια δικαίου. Εγώ προσωπικά, και πολλοί συνάδελφοι από μικρότερα κράτη μέλη, ανησυχούμε για τους ορισμούς της δεσπόζουσας θέσης στην αγορά. Οι εταιρείες από τα κράτη μέλη - ιδίως από τα μικρότερα κράτη μέλη - πρέπει να έχουν ίσες ευκαιρίες να αναπτυχθούν στην εσωτερική αγορά και να καταλάβουν στρατηγική θέση για να ανταγωνιστούν τους παγκόσμιους αντιπάλους. Η απόφαση της Επιτροπής να πει όχι στη συγχώνευση Volvo/Scania ήταν ένα παράδειγμα μίας κατάστασης όπου ο ορισμός της σχετικής αγοράς ίσως ήταν πολύ στενός. Η Επιτροπή δεν πρέπει να χαρακτηρίζει μία αγορά ως εθνική ή περιφερειακή, εάν υπάρχουν σαφείς ενδείξεις ότι δεν ισχύει αυτό.

<SPEAKER ID=351 NAME="Rovsing">
) Κύριε Πρόεδρε, είμαι σε θέση να πω ότι ο λαός της Δανίας εδώ και πολύ καιρό δεν έχει ακούσει τόσα πολλά για την ΕΕ όσο τις τελευταίες δύο εβδομάδες και για αυτό μπορούμε να ευχαριστήσουμε τον Επίτροπο κ. Monti. Το έργο του κατά των καρτέλ ήταν στα πρωτοσέλιδα για δύο εβδομάδες, συζητήθηκε διεξοδικά στην τηλεόραση και το ράδιο και προκάλεσε συζητήσεις στον λαό και τη Βουλή. Σας ευχαριστώ για αυτό και σημειώνω ότι γενικά υπήρξε συμφωνία παντού ως προς τις ενέργειες του Επιτρόπου, οπότε μπορούμε να πούμε ότι το δίκαιο περί ανταγωνισμού τέθηκε στο προσκήνιο και τώρα το γνωρίζει ο λαός της Δανίας - σας ευχαριστώ για αυτό.
<P>
Όσον αφορά την τροπολογία αριθ. 10 έγιναν συζητήσεις ανάμεσα στον Επίτροπο και τους συνεργάτες του αλλά και μεταξύ εμού και των συνεργατών μου. Σημειώσαμε ότι είναι αναγκαίο για την Επιτροπή να έχει πρόσβαση σε όλα τα έγγραφα ώστε να είναι σε θέση να εκμεταλλευτεί αποτελεσματικά τις αρμοδιότητές της και να κυνηγήσει τα καρτέλ που δεν πληρούν τους νόμους. Συμφωνώ ότι είναι απαραίτητο, αλλά οι διοικήσεις και οι ηγεσίες των επιχειρήσεων χρειάζονται οι ειδικοί τους να μπορούν να τους παρέχουν πραγματικές και ανεξάρτητες συμβουλές χωρίς να φοβούνται ότι αν αργότερα κάτι πάει στραβά, επειδή είτε η διοίκηση είτε η ηγεσία θα προβεί σε πράξεις αντίθετες με τις συμβουλές, θα υπάρξουν αυξημένες ποινές. Καταλαβαίνω από τον Επίτροπο κ. Monti και τους συνεργάτες του ότι αυτή είναι μια άποψη που συμμερίζεται και ο ίδιος και συνεπώς η Ομάδα ΕΠΚ, όπως είπε ο κ. Evans, θα ψηφίσει κατά της τροπολογίας αριθ. 10, αν ο Επίτροπος καταθέσει μια τέτοια γνωμοδότηση. Ευχαριστώ τον Επίτροπο για την καλή συνεργασία και για το τεράστιο έργο που γενικά επιτελεί και που έχει πολύ μεγάλη σημασία ειδικά για τις μικρές χώρες.

<SPEAKER ID=352 NAME="Monti">
. (ΙΤ) Κύριε Πρόεδρε, είμαι ευτυχής που η Επιτροπή Οικονομικής και Νομισματικής Πολιτικής, στην έκθεση που συνέταξε ο κ. Evans, υπογραμμίζει την σημασία της μεταρρύθμισης ως μέσου που εγγυάται την αποτελεσματική εφαρμογή των κανόνων ανταγωνισμού στο πλαίσιο μίας διευρυμένης Κοινότητας. Ευχαριστώ προσωπικά τον κ. Evans για την εκτίμησή του προς την Επιτροπή, για τον ζήλο με τον οποίον αντιμετώπισε αυτό το θέμα και για την υψηλή ποιότητα της έκθεσής του. Γενικότερα επιθυμώ να ευχαριστήσω το Ευρωπαϊκό Κοινοβούλιο και όλους εκείνους που παρενέβησαν απόψε, για την υποστήριξη και τη μεγάλη ώθηση που το Σώμα έδωσε στην Επιτροπή κατά την διάρκεια, αλλά και μετά τις συζητήσεις σχετικά με την Λευκή Βίβλο. Οφείλω να πω ότι η πρόταση κανονισμού μας ωφελήθηκε τα μέγιστα από τις παρατηρήσεις, τις κριτικές και τα κίνητρα που προήλθαν από τις επιτροπές και από το Σώμα.
<P>
Ο κύριος σκοπός αυτής της μεταρρύθμισης είναι η δημιουργία ενός αποτελεσματικότερου συστήματος εφαρμογής, προς όφελος των καταναλωτών, των επιχειρήσεων και της ευρωπαϊκής οικονομίας γενικότερα.
<P>
Καταργώντας το υπάρχον σύστημα κοινοποίησης και εξουσιοδότησης και την αποκλειστική αρμοδιότητα της Επιτροπής για την εφαρμογή του άρθρου 81(3), η Επιτροπή και οι εθνικές αρχές ανταγωνισμού θα μπορέσουν να εστιάσουν τις προσπάθειές τους στην καταπολέμηση των σοβαρότερων παραβάσεων.
<P>
Η θέσπιση ενός δικτύου αρχών προστασίας του ανταγωνισμού θα μας επιτρέψει να συντονίσουμε τις προσπάθειές μας και να χρησιμοποιήσουμε όσο καλύτερα γίνεται τους σχετικούς πόρους. Η αναγκαία προϋπόθεση για την επίτευξη αυτής της συνεργασίας είναι η όσο το δυνατόν ευρύτερη εφαρμογή των κοινοτικών κανόνων από όλες τις αρχές ανταγωνισμού, διαφορετικά το προβλεπόμενο δίκτυο θα παραμείνει κενό γράμμα. Τούτο είναι αναγκαίο αν θέλουμε να δημιουργήσουμε ομοιογενείς συνθήκες ανταγωνισμού για τις επιχειρήσεις της κοινής αγοράς και αν θέλουμε να αποφύγουμε μία επανεθνικοποίηση της κοινοτικής πολιτικής ανταγωνισμού.
<P>
Εκτιμώ, συνεπώς, βαθύτατα το γεγονός ότι η έκθεση, κύριε Evans, υποστηρίζει πλήρως και με πεποίθηση την πρόταση της Επιτροπής που εμπεριέχεται στο άρθρο 3 και που στοχεύει να καταστήσει το κοινοτικό δίκαιο για τον ανταγωνισμό τον μοναδικό εφαρμοστέο κανόνα στις περιπτώσεις εκείνες που μπορούν να βλάψουν το εμπόριο μεταξύ των κρατών μελών.
<P>
Πρόκειται για μία πρόταση με ευρύτατες συνέπειες, η οποία συναντάει αντιστάσεις από την πλευρά αρκετών κρατών μελών, στο πλαίσιο της ομάδας εργασίας του Συμβουλίου. Παραμένω, εντούτοις, πεπεισμένος για το στέρεο λογικό υπόβαθρο της πρότασης και μπορώ να σας διαβεβαιώσω ότι η Επιτροπή θα παραμείνει αμετακίνητη στον στόχο της δημιουργίας ομοιογενών προϋποθέσεων για τις συμφωνίες που μπορούν να βλάψουν το εμπόριο μεταξύ των κρατών μελών.
<P>
Θα ήθελα τώρα να θίξω, κύριε Πρόεδρε, μερικά από τα κυριότερα ειδικά ζητήματα που ανέκυψαν, αρχίζοντας από το επαγγελματικό απόρρητο. Η αποτελεσματική εφαρμογή των κανόνων ανταγωνισμού είναι στενότατα συνδεδεμένη με την ικανότητα της Επιτροπής να βρίσκει τις αποδείξεις των παραβάσεων. Οι εξουσίες μας συνδέονται στενά με τις έγγραφες αποδείξεις. Βασιζόμαστε πολύ στις επιτόπιες επιθεωρήσεις για την ανεύρεση των τεκμηρίων που αποδεικνύουν την ύπαρξη καρτέλ. Η οποιαδήποτε αλλαγή που θα μείωνε την αποτελεσματικότητα των επιθεωρήσεών μας θα είχε συνεπώς σαν αποτέλεσμα βαρύτατες συνέπειες στην δυνατότητα εφαρμογής των κανόνων ανταγωνισμού, καθώς επίσης και στην αποτελεσματικότητα αυτών των κανόνων. Κατά συνέπεια, ανησυχώ βαθύτατα για την τροπολογία που επιδιώκει να επεκτείνει το επαγγελματικό απόρρητο στους εσωτερικούς νομικούς συμβούλους των επιχειρήσεων.
<P>
Θα ήθελα, όμως, να αποφύγω τις παρανοήσεις επί του σημείου αυτού: η Επιτροπή έχει πλήρη επίγνωση του θετικού ρόλου που μπορούν να διαδραματίσουν οι εσωτερικοί νομικοί σύμβουλοι, συμβουλεύοντας τις επιχειρήσεις σχετικά με την τήρηση των κανόνων ανταγωνισμού. Αυτός ο ρόλος θα αποκτήσει μεγαλύτερη σημασία στο πλαίσιο του νέου καθεστώτος, όπου οι επιχειρήσεις θα πρέπει να προβαίνουν συστηματικότερα σε μία αυτοαξιολόγηση των συμφωνιών τους, ώστε να καθορίζουν ειδικότερα την συμμόρφωση προς τις προϋποθέσεις εξαίρεσης, που προβλέπονται από το άρθρο 81(3).
<P>
Εντούτοις, το ζήτημα του επαγγελματικού απορρήτου για τους εσωτερικούς νομικούς συμβούλους τίθεται κατα ουσία στο πλαίσιο των επιθεωρήσεων, που στόχο έχουν να καθορίσουν την ύπαρξη σοβαρών περιορισμών, οι οποίοι δεν μπορούν να ικανοποιήσουν τις προϋποθέσεις του άρθρου 81(3). Στο πλαίσιο αυτό, η μεταρρύθμιση που προτείνεται από την Επιτροπή ουδόλως τροποποιεί την ισχύουσα κατάσταση. Θα πρέπει συνεπώς να συνεχίσουμε να λαμβάνουμε υπόψη μας το γεγονός ότι, εν αντιθέσει προς τους εξωτερικούς νομικούς συμβούλους, οι εσωτερικοί νομικοί σύμβουλοι είναι υπάλληλοι της επιχείρησης και υπόλογοι στη διεύθυνσή της. Βρίσκονται σε θέση λειτουργικής εξάρτησης και, ενδεχομένως, σε κατάσταση σύγκρουσης συμφερόντων μεταξύ της πίστης στον εργοδότη και του σεβασμού των ηθικών κανόνων. Εξάλλου, οι εσωτερικές επικοινωνίες μεταξύ του εσωτερικού νομικού συμβούλου μίας επιχείρησης και του εργοδότη του είναι τόσο πολυάριθμες και αδιαχώριστες από την παροχή συμβουλών καθαρά επιχειρηματικού χαρακτήρα - που διακρίνονται από τις νομικές συμβουλές - ώστε το δικαίωμα στο επαγγελματικό απόρρητο θα μπορούσε να δημιουργήσει έντονο δυναμικό απόκρυψης αποδεικτικών εγγράφων. Αν οι επικοινωνίες μεταξύ των εσωτερικών νομικών συμβούλων μίας επιχείρησης και των υπολοίπων υπαλλήλων καθίσταντο εμπιστευτικές, οι εξουσίες της Επιτροπής σχετικά με την εφαρμογή των κανόνων θα κινδύνευαν σοβαρότατα.
<P>
Σχετικά με αυτό το ειδικό πρόβλημα σημείωσα αυτές τις ενδείξεις που ανέφεραν πριν από λίγο οι κ.κ. Evans και Rovsing, με σκοπό την εξεύρεση μίας συμβιβαστικής λύσης. Από την πλευρά μου, μπορώ να διαβεβαιώσω ότι αν απορριφθεί η τροπολογία αριθ. 10, η Επιτροπή θα αρνηθεί να θεωρήσει τις αποδείξεις που εμπεριέχουν αυτά τα έγγραφα ως επιβαρυντικά στοιχεία κατά τον καθορισμό των χρηματικών κυρώσεων. Σε τέτοιο ενδεχόμενο μπορώ να δεσμευθώ και να προτείνω στην Επιτροπή την ακόλουθη διάταξη: "Στις μελλοντικές περιπτώσεις η Επιτροπή, κατά τον καθορισμό του ύψους μίας χρηματικής κύρωσης που θα επιβληθεί σε μία επιχείρηση, δεν θα θεωρεί επιβαρυντικό στοιχείο, κατά την έννοια των κατευθυντήριων γραμμών για τον υπολογισμό των προστίμων που επιβάλλονται κατ' εφαρμογή του άρθρου 15, παράγραφος 2 του κανονισμού αριθ. 17 και του άρθρου 65, παράγραφος 5 της Συνθήκης ΕΚΑΧ, την ύπαρξη τεκμηρίων που αποδεικνύουν ότι οι εσωτερικοί νομικοί σύμβουλοι της επιχείρησης είχαν προειδοποιήσει την διεύθυνση για το παράνομο της συμπεριφοράς που αποτελεί αντικείμενο της απόφασης της Επιτροπής" .
<P>
Εύχομαι αυτή η δέσμευση να μπορέσει να αποτελέσει έναν συμβιβασμό μεταξύ της Επιτροπής και εκείνων που αιτούνται την διεύρυνση του επαγγελματικού απορρήτου στους εσωτερικούς νομικούς συμβούλους των επιχειρήσεων.
<P>
Η έκθεση Evans δηλώνει, δικαίως, τη σημασία της ασφάλειας του δικαίου για τις επιχειρήσεις. Οι κανόνες και η εφαρμογή τους πρέπει να είναι επαρκώς προβλέψιμοι.
<P>
Μία ευρύτερη εφαρμογή των κοινοτικών κανόνων ανταγωνισμού από την πλευρά των αρμόδιων αρχών στο πλαίσιο ενός δικτύου στενής συνεργασίας θα αποτελέσει ήδη ένα μεγάλο βήμα για τη διασφάλιση αυτής της προβλεψιμότητας συγκριτικά με την παρούσα κατάσταση, κατά την οποία δεκαέξι αρχές ανταγωνισμού εφαρμόζουν ξεχωριστούς κανόνες.
<P>
Η Επιτροπή αναγνωρίζει ότι σε ορισμένες περιστάσεις μπορεί να υπάρχει θεμιτή ανάγκη διευκρίνισης σχετικά με μία μεμονωμένη περίπτωση και οι προσανατολισμοί, οι κατευθυντήριες γραμμές και η υπάρχουσα νομολογία δεν προσφέρουν πάντοτε τις απαντήσεις. Εντούτοις, είναι θεμελιώδες να αποφευχθεί οποιοσδήποτε κανόνας μπορεί να οδηγήσει στην επαναφορά του συστήματος κοινοποίησης.
<P>
Η τροπολογία που προτείνεται στο άρθρο 10 εγείρει ανησυχίες σχετικά με το θέμα αυτό. Καθορίζει, συμπληρωματικά και διευκρινιστικά, ότι η Επιτροπή μπορεί να λάβει αποφάσεις οι οποίες ορίζουν ότι δεν υφίσταται παράβαση των άρθρων 81 και 82, ειδικότερα όταν οι συμφωνίες εμπεριέχουν κάποιον οικονομικό κίνδυνο ή μία επένδυση σημαντικού κεφαλαίου. Αυτή η τροπολογία θα ήταν αποδεκτή, μόνο αν η Επιτροπή δεν ήταν πρακτικά υποχρεωμένη να λαμβάνει αποφάσεις μη παράβασης σε όλες τις περιπτώσεις στις οποίες διακυβεύονται σημαντικές επενδύσεις.
<P>
Η Επιτροπή θεωρεί ότι η καλύτερη προσέγγιση για την διασφάλιση της προβλεψιμότητας στις μεμονωμένες περιπτώσεις είναι η καθιέρωση ενός νέου μέσου: της υιοθέτησης γνωμοδοτήσεων. Η Επιτροπή έχει ήδη δεσμευθεί να καθιερώσει ένα παρόμοιο σύστημα, που της επιτρέπει να εκδίδει αιτιολογημένες γραπτές γνωμοδοτήσεις στις περιπτώσεις όπου υπάρχουν κενά στους ισχύοντες κανόνες και στη διαδικασία λήψης αποφάσεων. Για την απόφαση αν θα εκδοθεί ή όχι γνωμοδότηση, το ύψος των επενδύσεων θα αποτελεί εξάλλου ένα εκ των σημαντικών κριτηρίων. Η εντύπωσή μου είναι πως το προτεινόμενο σύστημα σχετικά με τη διατύπωση γνωμοδοτήσεων έχει γίνει ευνοϊκά δεκτό από τον κόσμο των επιχειρήσεων.
<P>
Εναρμόνιση των διαδικασιών και των κυρώσεων: η πρόταση της Επιτροπής βασίζεται στην παραδοσιακή προσέγγιση, που δίνει στα κράτη μέλη την ευχέρεια να καθορίζουν τις διαδικασίες και τις κυρώσεις για την εφαρμογή του κοινοτικού δικαίου.
<P>
Συμφωνώ με την έκθεση Evans στο γεγονός ότι θα ήταν ευχής έργο να υπάρχουν κοινές διαδικασίες και κυρώσεις, όμως ούτε η Ρώμη ούτε η Κοινότητα χτίστηκαν σε μία και μόνο ημέρα. Η προσέγγισή μας έχει σκοπό να καθιερώσει, σε πρώτη φάση, ένα ουσιώδες πλαίσιο, αφήνοντας για μία επόμενη φάση την ενδεχόμενη καθιέρωση κοινών διαδικασιών και κυρώσεων. Όταν θα έχει αποκτηθεί η εμπειρία λειτουργίας αυτού του συστήματος, θα είναι πολύ πιο απλός ο εντοπισμός των τομέων που οδηγούν σε πρακτικά προβλήματα, και η διατύπωση κανόνων για την αποτελεσματικότερη αντιμετώπισή τους.
<P>
Το τελευταίο σημείο που θα ήθελα να θίξω, κύριε Πρόεδρε, αφορά τους εθνικούς δικαστές. Είμαι πεπεισμένος ότι θα είναι πλήρως ικανοί να εφαρμόσουν τους κοινοτικούς κανόνες ανταγωνισμού στο σύνολό τους, διότι ήδη διαδραματίζουν ένα θεμελιώδη ρόλο στην εφαρμογή του κοινοτικού δικαίου. Δεν θα πρέπει επίσης να λησμονούμε ότι, για να διασφαλίσει μία συνεκτική εφαρμογή των κανόνων, η πρόταση προβλέπει ειδικότερα πως η Επιτροπή, μαζί με τις εθνικές αρχές που εγγυώνται τον ανταγωνισμό, θα έχει την ευχέρεια να κάνει παρατηρήσεις ως amicus curiae στο πλαίσιο των διαδικασιών που εκκρεμούν ενώπιον των δικαστηρίων. Οι προτεινόμενες εξουσίες θα επιτρέπουν στην Επιτροπή να προστατεύει το δημόσιο συμφέρον, εφαρμόζοντας αποτελεσματικά και με συνοχή τους κανόνες και εστιάζοντας την προσοχή των δικαστικών οργάνων σε σημαντικά ζητήματα που σχετίζονται με την ερμηνεία και την εφαρμογή τους. Στο πλαίσιο, φυσικά, του σεβασμού της δικαιοσύνης, τα δικαστικά όργανα δεν θα δεσμεύονται από τις παρατηρήσεις του amicus curiae και θα είναι σε κάθε περίπτωση ελεύθερα να καταθέτουν προδικαστικά ζητήματα στο Δικαστήριο.
<P>
Έχουμε επίγνωση του γεγονότος ότι η προτεινόμενη μεταρρύθμιση μπορεί να απαιτήσει από τους δικαστές την απόκτηση νέων δεξιοτήτων. Η εφαρμογή των κανόνων ανταγωνισμού μπορεί, πράγματι, να αποτελέσει ένα πολύπλοκο θέμα. Συμφωνώ, κατά συνέπεια, πλήρως με τον κ. Evans στο γεγονός ότι το ζήτημα της κατάρτισης των δικαστών χρήζει προσεκτικής εξέτασης. Η Επιτροπή μπορεί να συμβάλει επί της ουσίας, διαθέτοντας υλικούς και ανθρώπινους πόρους. Εξετάζουμε επίσης τη δυνατότητα συνεργασίας με τις εθνικές αρχές σχετικά με το θέμα αυτό, όπως επίσης και την χορήγηση χρηματοδοτήσεων ξεκινώντας από τα ήδη υπάρχοντα προγράμματα κατάρτισης.
<P>
Καταλήγω, κύριε Πρόεδρε, απευθύνοντας στο Ευρωπαϊκό Κοινοβούλιο ειλικρινείς και βαθιές ευχαριστίες για την κοινή πορεία που ολοκληρώνουμε στον τόσο πολύπλοκο αυτόν τομέα, αλλά, όπως άλλωστε πολλές παρεμβάσεις απόψε θέλησαν να υποδηλώσουν, και τόσο κοντινό στα ζωτικά συμφέροντα της οικονομίας, αλλά και των μεμονωμένων πολιτών μας που εσείς εκπροσωπείτε.

<SPEAKER ID=353 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Μεσοπρόθεσμη οικονομική στήριξη του ισοζυγίου πληρωμών των κρατών μελών
<SPEAKER ID=354 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0269/2001), του κ. Andria, εξ ονόματος της Επιτροπής Οικονομικής και Νομισματικής Πολιτικής, σχετικά με τη θέσπιση μηχανισμού μεσοπρόθεσμης οικονομικής στήριξης του ισοζυγίου πληρωμών των κρατών μελών.

<SPEAKER ID=355 NAME="Andria">
(ΙΤ) Κύριε Πρόεδρε, κύριε Επίτροπε, αξιότιμοι κύριοι συνάδελφοι, το σχέδιο έκθεσης που θέτω υπόψη σας ξεκινάει από την πρόταση κανονισμού του Συμβουλίου αριθ. 1969/88, που θέσπισε έναν μηχανισμό μεσοπρόθεσμης οικονομικής στήριξης του ισοζυγίου πληρωμών των κρατών μελών. Η Συνθήκη, στο άρθρο 119, προβλέπει ότι, σε περίπτωση δυσκολιών ή και μόνον απειλής κατάρρευσης των ισοζυγίων πληρωμών, το Συμβούλιο ενεργοποιεί την "αμοιβαία βοήθεια" , ώστε να μην κινδυνεύσει η ορθή λειτουργία της κοινής αγοράς. Αυτός ο μηχανισμός μπορεί να ενεργοποιηθεί από το Συμβούλιο κατόπιν πρωτοβουλίας του κράτους μέλους που αντιμετωπίζει μία κατάσταση δυσκολίας ή κατόπιν πρωτοβουλίας της Επιτροπής.
<P>
Τουλάχιστον λόγω της θέσης που φιλοδοξεί να αποκτήσει, αυτός ο θεσμός πρέπει να διακρίνεται καταρχάς για την ταχύτητα παρέμβασής του και, σαν απάντηση του ληφθέντος δανείου, για την έγκριση όλων των μέτρων οικονομικής πολιτικής που μπορούν να επανασταθεροποιήσουν μία βιώσιμη κατάσταση του ισοζυγίου πληρωμών. Από την ημερομηνία έναρξης ισχύος του - 25 Ιουνίου 1988 - ο μηχανισμός δεν έτυχε μεγάλης εφαρμογής. Χρησιμοποιήθηκε μόνο δύο φορές, το 1991 για τη χορήγηση ενός δανείου 2,2 δισ. ευρώ, εκ των οποίων χορηγήθηκε μόνο το ένα δισ., και το 1993 για ποσό 8 δισ. ευρώ, εκ των οποίων καταβλήθηκαν μόνο οι πρώτες δόσεις.
<P>
Είναι αμέσως εμφανές ότι πολλές ευρωπαϊκές δυνατότητες που προσφέρονται στα κράτη μέλη δεν χρησιμοποιούνται πλήρως· υπενθυμίστηκε άλλωστε η ελλιπής χρήση των διαρθρωτικών ταμείων από πλευράς ορισμένων κρατών μελών. Ενδεχομένως να χρειάζονταν μεγαλύτεροι φορείς ενημέρωσης, ώστε να ωθούσαν τους δικαιούχους, επικαλούμενοι την ευθύνη τους, να χρησιμοποιούν καλύτερα τις προσφερόμενες δυνατότητες.
<P>
Επιστρέφοντας στο σχέδιο έκθεσης, πρέπει να τονίσω ότι, κατόπιν των συμπερασμάτων που ενέκρινε το Συμβούλιο ECOFIN της 13ης Οκτωβρίου 1997 και σύμφωνα με το άρθρο 12 του ισχύοντος κανονισμού, η Επιτροπή παρουσίασε στο Συμβούλιο και στο Κοινοβούλιο μία έκθεση για την διατήρηση αυτού του μέσου. Επί τη ευκαιρία πρέπει να τονισθεί ότι αυτή η προσέγγιση οδηγεί στο γεγονός ότι, επειδή η χρήση αυτού του μηχανισμού είναι δυνατή μόνο από τα κράτη που παρεκκλίνουν, με τη διεύρυνση αυτή η πιθανότητα ενδέχεται να συμβεί επανειλημμένα.
<P>
Εν τω μεταξύ, θεωρήθηκε αναγκαίο να μειωθούν από 16 σε 12 δισ. ευρώ τα ανώτατα ποσά - τροπολογία αριθ. 2, παράγραφος 8. Το Συμβούλιο υιοθετεί την απόφαση διαβουλευόμενο και με το Ευρωπαϊκό Κοινοβούλιο - τροπολογία αριθ. 3, άρθρο 9 - και εξετάζει κάθε δύο χρόνια και όχι τρία - τροπολογία αριθ. 4, άρθρο 11 - την προσαρμογή του μηχανισμού. Κατά συνέπεια, υπάρχει η δυνατότητα για τροποποιήσεις εκ των υστέρων ακόμα και σχετικά με το μέγιστο προβλεπόμενο ποσό.
<P>
Είμαστε επίσης υπέρ της τροπολογίας της Επιτροπής Προϋπολογισμών - τροπολογία αριθ. 1, παράγραφος 6α (νέα) - σχετικά με τη θέσπιση ενός μηχανισμού προστασίας από ενδεχόμενους κινδύνους αφερεγγυότητας και τις σχετικές αξιώσεις επί της εγγύησης. Στην πραγματικότητα θεωρούμε ότι αυτό το ενδεχόμενο είναι κάπως απίθανο. Με τη διεύρυνση τα νέα κράτη που πρόκειται να μπουν έχουν ξεκινήσει σημαντικές προσπάθειες να βάλουν τάξη στα δημοσιονομικά τους και στα ισοζύγια πληρωμών τους. Ο κοινοτικός προϋπολογισμός προστατεύεται όσον αφορά τα δάνεια που χορηγούνται σε τρίτες χώρες από τον μηχανισμό του Ταμείου Εγγυήσεων. Μπορεί να εξεταστεί ως ενδεχόμενο ένας ανάλογος μηχανισμός, αλλά με μικρότερη οικονομική δέσμευση, στην περίπτωση χρηματοδότησης παρεκκλινουσών χωρών.
<P>
Τα συμπεράσματα είναι τα ακόλουθα: πρώτον, τα χορηγούμενα δάνεια είναι εγγυημένα 100% από τον κοινοτικό προϋπολογισμό. Δεύτερον, ο κίνδυνος αθέτησης, που δεν μπορεί ποτέ να αποκλεισθεί, πρέπει να καλύπτεται από κατάλληλο μηχανισμό προστασίας. Τρίτον, το θεσπιζόμενο μέσο αναμένεται να έχει καλύτερη και μεγαλύτερη χρήση με τη φάση της ευρωπαϊκής διεύρυνσης. Τέταρτο και τελευταίο, η διαχείριση των δανείων ανατίθεται στην ΕΚΤ, η οποία αντικαθιστά την Επιτροπή που ήταν προηγουμένως επιφορτισμένη.

<SPEAKER ID=356 LANGUAGE="PT" NAME="Torres Marques">
Κύριε Πρόεδρε, κύριε Επίτροπε, αγαπητοί συνάδελφοι, το Ευρωπαϊκό Σοσιαλιστικό Κόμμα υποστηρίζει την παρούσα πρόταση της Επιτροπής στο βαθμό που η πρόταση αυτή επιχειρεί να απλοποιήσει και να εκσυγχρονίσει τον ενιαίο μηχανισμό χρηματοδοτικής στήριξης στα ισοζύγια πληρωμών των κρατών της Ευρωπαϊκής Ένωσης που δεν ανήκουν στη ζώνη ευρώ. Το γεγονός ότι μόνο τρεις χώρες, η Μεγάλη Βρετανία, η Σουηδία και η Δανία, επωφελήθηκαν από το μηχανισμό αυτό, καθώς και το γεγονός ότι το μέσο αυτό χρησιμοποιήθηκε μόνο δύο φορές από την ημερομηνία που τέθηκε σε ισχύ, δηλαδή τον Ιούνιο 1988, δικαιολογούν μία μείωση των συνολικών ποσών που προβλέπονται για δάνεια από 16 σε 12 δισεκατομμύρια ευρώ. Υποστηρίζουμε επίσης και άλλες προτάσεις όπως είναι η δυνατότητα της Επιτροπής να πραγματοποιεί συναλλαγές swap, η αναγνώριση του ρόλου της Οικονομικής και Δημοσιονομικής Επιτροπής και η ανάγκη να καταστεί ο μηχανισμός στήριξης συμβατός με το ενδεχόμενο άνοιγμα πολύ βραχυπρόθεσμα ενός κονδυλίου πιστώσεων από την Ευρωπαϊκή Κεντρική Τράπεζα.
<P>
Εγείρονται ωστόσο τρία προβλήματα σχετικά με τα οποία θα ήθελα να ακούσω τη θέση του Επιτρόπου Pedro Solbes Mira. Πρώτον: με την πρόταση να εφαρμοστεί ο μηχανισμός αυτός στις χώρες της διεύρυνσης, δεν υπάρχει το ενδεχόμενο να εμφανιστούν ανισορροπίες στα ισοζύγια πληρωμών των μελλοντικών κρατών μελών, δεδομένων των σημαντικών διαρθρωτικών μεταρρυθμίσεων που θα πρέπει να πραγματοποιηθούν για να καταστεί δυνατή η ένταξη; Πρέπει επομένως να προβλέψουμε από τώρα μηχανισμούς για να αντιμετωπιστούν οι δύο αυτές καταστάσεις. Δεύτερο: πρέπει και μπορεί ο μηχανισμός αυτός να εφαρμοστεί στις υποψήφιες για ένταξη χώρες κατά την προενταξιακή περίοδο; Τέλος, ποιο θα είναι το πλεονέκτημα εάν η Επιτροπή διαχειρίζεται αυτά τα δάνεια και όχι η Ευρωπαϊκή Κεντρική Τράπεζα ;
<P>
Ευχαριστώ τον Επίτροπο για τις απαντήσεις που θα μας δώσει και συγχαίρω το συνάδελφο Andria για την παρούσα έκθεση.

<SPEAKER ID=357 LANGUAGE="ES" NAME="Solbes">
. (ES) Κύριε Πρόεδρε, θα ήθελα να ευχαριστήσω πάρα πολύ τον κ. Andria για την έκθεσή του σχετικά με την τροποποίηση του Κανονισμού που αφορά το μεσοπρόθεσμο μηχανισμό οικονομικής στήριξης του ισοζυγίου πληρωμών των κρατών μελών.
<P>
Στις παρεμβάσεις σας, κυρίες και κύριοι, εκφράσατε μια σειρά αμφιβολίες και ερωτήματα που θα ήθελα να διασαφηνίσω.
<P>
Η πρώτη θεμελιώδης αμφιβολία είναι: μπορεί να επεκταθεί αυτός ο μηχανισμός στα υποψήφια κράτη; Γνωρίζετε, και στην έκθεση είναι σαφές ότι δεν μπορεί να εφαρμοστεί ακριβώς το ίδιο πρότυπο στα υποψήφια κράτη. Το σύστημα αυτό ισχύει για τα κράτη μέλη. Είναι διαφορετικό το θέμα του αν μπορούμε να εφαρμόσουμε αυτόν τον μηχανισμό στα υποψήφια κράτη αφού υπογράψουν τις συμφωνίες προσχώρησης και πριν από την κύρωση των ιδίων. Δηλαδή, κατά τη στιγμή που θα πρέπει να επιτευχθούν μεγαλύτερες πρόοδοι στις διαδικασίες διαρθρωτικής προσαρμογής των οικονομιών τους.
<P>
Ωστόσο, αυτό σημαίνει ότι τα υποψήφια κράτη δεν διαθέτουν κανένα σύστημα στήριξης για την αντιμετώπιση τυχόν δυσκολιών σε αυτόν τον τομέα; Αναμφίβολα όχι. Συνεχίζουμε να εφαρμόζουμε το σύστημα μακροοικονομικής χρηματοδοτικής στήριξης που μπορεί να εφαρμοστεί στις υποψήφιες χώρες, όπως αυτό που εφαρμόζεται σε οποιαδήποτε τρίτη χώρα.
<P>
Πιστεύουμε πως αυτή είναι η λογική του προτύπου και φρονούμε πως αν τροποποιήσουμε το σύστημα, προσπαθώντας να παρέχουμε ιδιαίτερη μεταχείριση στις υποψήφιες χώρες κατά τη διάρκεια των διαπραγματεύσεων, όχι μόνο θα εισάγουμε μια έλλειψη καθορισμού των χωρών στις οποίες το εφαρμόζουμε, αλλά επίσης αμφιβολίες στις χρηματοοικονομικές αγορές σχετικά με το αν η διαδικασία ελευθέρωσης των κινήσεων κεφαλαίου θα μπορούσε να επιφέρει κινδύνους που θα μας οδηγήσουν απαραιτήτως στην εφαρμογή ενός μηχανισμού αντιστάθμισης των ίδιων.
<P>
Για αυτόν τον λόγο, η Επιτροπή φρονεί πως είναι πολύ λογικότερο να διατηρήσουμε το σύστημα ακριβώς όπως εφαρμόζεται προς το παρόν, έχοντας την εγγύηση ότι, αναμφίβολα, αν υπάρχουν υποψήφιες χώρες με προβλήματα, θα εφαρμοστεί το σύστημα μακροοικονομικής χρηματοδοτικής στήριξης. Πιστεύουμε πως οποιοδήποτε άλλο πρότυπο θα δημιουργούσε μεγαλύτερη σύγχυση στη χρηματοοικονομική αγορά και περισσότερα προβλήματα αντί να παρέχει βοήθεια για την αντιμετώπιση των δυσκολιών.
<P>
Το δεύτερο σημείο που θίξατε, κυρίες και κύριοι, είναι το πρόβλημα που αφορά τον βαθμό στον οποίο το νέο πρότυπο που εφαρμόζεται θα έχει αρνητικές επιπτώσεις στον κοινοτικό προϋπολογισμό. Πιστεύω πως εδώ δεν υπάρχει καμία δυσκολία. Γνωρίζετε πολύ καλά ότι έχουμε ένα διαφορετικό πρότυπο εγγυήσεων, έχουμε ήδη αναφερθεί στην μακροοικονομική χρηματοδοτική στήριξη προς τρίτες χώρες, ας το κάνουμε και με τη μακροπρόθεσμη στήριξη εντός του κοινοτικού πλαισίου.
<P>
Είναι αλήθεια πως παρέχουμε μακροοικονομική χρηματοδοτική στήριξη σε κάποιες τρίτες χώρες που αντιμετωπίζουν δυσκολίες. Είναι επίσης αλήθεια ότι την παρέχουμε σε συνεργασία με άλλους διεθνείς χρηματοπιστωτικούς οργανισμούς και με την εφαρμογή προγραμμάτων που έχουν συμφωνηθεί με τα ίδια. Η εμπειρία μας δείχνει ότι εν γένει δεν υπάρχουν προβλήματα υπερημερίας. Ωστόσο, υπάρχει ένας κίνδυνος, ελάχιστος, αλλά που δεν μπορούμε να αγνοήσουμε. Για αυτόν τον λόγο τέθηκε σε εφαρμογή το ταμείο εγγυήσεων που μας επιτρέπει να αντιμετωπίζουμε αυτά τα προβλήματα υπερημερίας. Και αυτό το σύστημα θα πρέπει να διατηρηθεί.
<P>
Είναι απαραίτητη η εφαρμογή ενός αντίστοιχου ταμείου εγγυήσεων για τη μακροπρόθεσμη στήριξη των κρατών μελών της Ένωσης. Κατά τη γνώμη μας, η κατάσταση αυτή δεν είναι λογική ούτε τώρα ούτε στο μέλλον. Όταν μιλάμε για μακροπρόθεσμη στήριξη ή για δάνεια προς κράτη μέλη της Ευρωπαϊκής Ένωσης, τότε αναμφίβολα μιλάμε για χώρες με εύρωστες οικονομικές δομές, εντός του πλαισίου των κοινοτικών υποχρεώσεων και κατά συνέπεια χωρίς κανέναν κίνδυνο όσον αφορά την υπερημερία.
<P>
Οι υποψήφιες χώρες θα αντιμετωπίσουν περισσότερους κινδύνους σε σχέση με τα σημερινά κράτη μέλη όταν θα γίνουν επίσης κράτη μέλη της Ευρωπαϊκής Ένωσης; Κατά τη γνώμη μου, όχι. Η εκπλήρωση των υποχρεώσεων που προκύπτουν από τη διεύρυνση, μεταξύ άλλων, θα επιφέρει μια συνεργασία στα συστήματα επιτήρησης που θα μας επιτρέψει όχι μόνο να τα βοηθήσουμε να τροποποιήσουν και να βελτιώσουν τα οικονομικά τους συστήματα, αλλά επίσης να έχουν όλες τις εγγυήσεις που απαιτούνται ούτως ώστε η κατάστασή τους να είναι παρόμοια με εκείνη των σημερινών κρατών μελών. Συνεπώς, δεν πιστεύουμε πως είναι απαραίτητο να τροποποιήσουμε αυτό το σύστημα προς αυτήν την κατεύθυνση.
<P>
Πιστεύουμε πως όταν θα εφαρμοστεί το σύστημα στις υποψήφιες χώρες, αυτές θα είναι ήδη κράτη μέλη της Ευρωπαϊκής Ένωσης και κατά συνέπεια δεν θα απαιτείται κανένα ειδικό πρόγραμμα εγγυήσεων. Αν θα πρέπει να λάβουν μακροοικονομική στήριξη εφόσον είναι υποψήφια κράτη, θα εφαρμοστεί σε αυτά το ίδιο πρότυπο που χρησιμοποιείται για την μακροοικονομική χρηματοδοτική στήριξη.
<P>
Το τρίτο πρόβλημα που έχετε θέσει, κυρίες και κύριοι, είναι: ποιος πρέπει να χορηγήσει αυτού του είδους τη στήριξη, η Τράπεζα ή η Επιτροπή; Αυτό αποτελεί αντικείμενο μιας τεχνικής συζήτησης. Δεν έχει επιλυθεί, παρότι, ωστόσο, δεν πιστεύω πως αυτό είναι το σημαντικότερο πρόβλημα· κάθε ένα από τα πρότυπα έχει τα πλεονεκτήματα και τα μειονεκτήματά του, ανάλογα με τη συνεκτικότητα και την ευελιξία του, και ελπίζω να βρεθεί μια λύση στο Συμβούλιο. Ωστόσο, για την Επιτροπή δεν αποτελεί το μεγαλύτερο πρόβλημα.
<P>
Το τελευταίο σημείο που θίξατε, κυρίες και κύριοι, είναι: σε ποιο βαθμό μπορεί το Ευρωπαϊκό Κοινοβούλιο να εμπλακεί στη χορήγηση αυτών των μακροπρόθεσμων ενισχύσεων στο ισοζύγιο πληρωμών; Ο μηχανισμός που εφαρμόζεται προς το παρόν βασίζεται σε μια θεμελιώδη ιδέα: το κατεπείγον. Όταν μιλάμε για καταστάσεις δυσκολιών του ισοζυγίου πληρωμών, μιλάμε για αποφάσεις που πρέπει να ληφθούν πολύ γρήγορα. Κατά δεύτερον, με επαρκή τεχνική υποστήριξη που να επιτρέπει στις χρηματοοικονομικές αγορές να εκτιμήσουν ως θετική την απόφαση που λαμβάνεται.
<P>
Όσον αφορά το κατεπείγον, το σημερινό πρότυπο προβλέπει ότι αυτό θεσπίζεται από την Επιτροπή και κατόπιν έκθεσης της Οικονομικής και Δημοσιονομικής Επιτροπής. Πιστεύουμε πως αυτό το πρότυπο μας επιτρέπει να ανταποκριθούμε στο κατεπείγον και να επιτύχουμε επίσης την απαραίτητη τεχνική υποστήριξη ούτως ώστε τα δάνεια ή οι ενισχύσεις να είναι θετικές για την αγορά. Θα πρέπει το Ευρωπαϊκό Κοινοβούλιο να συμμετέχει σε αυτό το πρότυπο; Κατά τη γνώμη μου, δεν είναι τυχαίο ότι στη Συνθήκη δεν περιλαμβάνεται το Ευρωπαϊκό Κοινοβούλιο ως θεσμικό όργανο με το οποίο υπάρχει πρότερη διαβούλευση. Πιστεύω πως αυτό είναι ακριβώς συνέπεια αυτής της ιδέας του κατεπείγοντος. Εντούτοις, αυτό δεν θα πρέπει σε καμία περίπτωση να σημαίνει ότι το Ευρωπαϊκό Κοινοβούλιο δεν έχει δικαίωμα να λαμβάνει κάθε πληροφορία και να γνωρίζει τις αποφάσεις που λαμβάνονται και τους λόγους για τους οποίους λαμβάνονται.
<P>
Κατά τη γνώμη μου, θα μπορούσαμε να βελτιώσουμε το σύστημα ενημερώνοντας το Ευρωπαϊκό Κοινοβούλιο αμέσως μετά τη λήψη αυτών των αποφάσεων, ούτως ώστε να τις γνωρίζει λεπτομερώς, ούτως ώστε να γνωρίζει τον λόγο για τον οποίον λαμβάνονται και όλο το περιεχόμενό τους. Αναμφίβολα, ούτε η δυνατότητα αναθεώρησης του Κανονισμού στο μέλλον, σε δύο ή τρία χρόνια, αποτελεί για εμάς σημαντικό πρόβλημα και προφανώς στις περιπτώσεις αναθεώρησης του Κανονισμού, το Ευρωπαϊκό Κοινοβούλιο θα πρέπει να συνεχίσει να διαδραματίζει το ρόλο του όπως κάνει μέχρι τώρα.
<P>
Θα ήθελα να σας ευχαριστήσω όλους σας για τη συμμετοχή σας σε αυτό το θέμα, που είναι ενίοτε δύσκολο, αλλά πιστεύω πως είναι επίσης θεμελιώδες για όλους. Θα πρέπει να εξετάσουμε τους μηχανισμούς που, όπως είπατε, θα μας επιτρέψουν να διαθέτουμε μια δικλείδα ασφαλείας στην περίπτωση που θα υπάρξουν στο μέλλον δυσκολίες σε κάποιο κράτος μέλος, ως συνέπεια της διεύρυνσης, δυσκολίες που θα πρέπει να αντιμετωπιστούν αποτελεσματικά, χρησιμοποιώντας στο μέγιστο τις διαδικασίες που συμπεριλάβαμε στη Συνθήκη.

<SPEAKER ID=358 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Περιορισμοί κυκλοφορίας στην αγορά και χρήσης του πενταβρωμοδιφαινυλαιθέρα
<SPEAKER ID=359 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0271/2001) της κ. Ries, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τους περιορισμούς κυκλοφορίας στην αγορά και χρήσης μερικών επικίνδυνων ουσιών και παρασκευασμάτων.

<SPEAKER ID=360 NAME="Ries">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να απευθύνω τις ευχαριστίες μου σε όλους τους συνάδελφους που συμμετείχαν στις συζητήσεις σχετικά με την έκθεσή μου ενώπιον της επιτροπής και ιδιαίτερα στους σκιώδεις εισηγητές των διαφόρων πολιτικών ομάδων, την κ. Oomen-Ruijten, τον κ. Bowe, την κ. Schφrling και τον κ. Sjφstedt. Το θέμα μας είναι, λοιπόν, η εικοστή τέταρτη πρόταση τροποποίησης της οδηγίας "Επικίνδυνες Ουσίες" του 1976, η οποία προτείνει την απαγόρευση κυκλοφορίας στην αγορά και χρήσης του πενταβρωμοδιφαινυλαιθέρα.
<P>
Για τι πράγμα μιλάμε ακριβώς; Ο πενταβρωμοδιφαινυλαιθέρας είναι ένας επιβραδυντής φλόγας που χρησιμοποιείται κατά 95% στην κατασκευή μαλακού αφρού από πολυουρεθάνη κυρίως για έπιπλα και για το γέμισμά τους. Το συναντάμε, για παράδειγμα, στα μαξιλαράκια των αυτοκινήτων ή στα αφρώδη προστατευτικά και υλικά συσκευασίας ηλεκτρικών και ηλεκτρονικών εξαρτημάτων.
<P>
Σε ό,τι αφορά τον πενταβρωμοδιφαινυλαιθέρα καταρχάς και την επικινδυνότητά του για το περιβάλλον και την υγεία μας, τα πράγματα είναι ξεκάθαρα, πολύ ξεκάθαρα. Μια πρώτη μελέτη, που πραγματοποιήθηκε το 1998 από τις σουηδικές αρχές δείχνει μεγάλη συγκέντρωση της ουσίας στο μητρικό γάλα. Δύο γνωμοδοτήσεις της επιστημονικής επιτροπής για την τοξικότητα και οικοτοξικότητα και το περιβάλλον, το Φεβρουάριο και τον Ιούνιο του 2000, καταδεικνύουν τις βλάβες που θα μπορούσε να προκαλέσει ο πενταβρωμοδιφαινυλαιθέρας, η απόρριψη της ουσίας αυτής στο περιβάλλον ως ανθεκτικής και βιοσυσσωρευόμενης ουσίας. Κίνδυνος, λοιπόν, για το περιβάλλον, κίνδυνος για την ανθρώπινη υγεία. Όλες οι γνώμες συμπίπτουν. Είναι, λοιπόν, απόλυτα λογικό που η επιτροπή πρότεινε τον Ιανουάριο αυτού του έτους την απαγόρευση της κυκλοφορίας στην αγορά και τη χρήση του πενταβρωμοδιφαινυλαιθέρα. Και είναι, επίσης, απόλυτα λογικό, θα έλεγα, το γεγονός ότι η επιτροπή Περιβάλλοντος του Σώματος επικύρωσε, με τη ψήφο της, την απαγόρευση αυτή.
<P>
Δεύτερη ουσία, ο οκταβρωμοδιφαινυλαιθέρας που τον αφορά άμεσα η οδηγία, εξαιτίας του ποσοστού υπολειμμάτων πενταβρωμοδιφαινυλαιθέρα που περιέχει όταν διατίθεται στο εμπόριο. Ο οκταβρωμοδιφαινυλαιθέρας χρησιμοποιείται κυρίως ως επιβραδυντής φλόγας, στην προκειμένη περίπτωση στα πλαστικά υλικά και τον εξοπλισμό γραφείου. Η Επιτροπή, σ' αυτήν την περίπτωση, προτίμησε να επαφεθεί στα τελικά πορίσματα και στη μελέτη αξιολόγησης κινδύνων η οποία, γι' αυτή την ουσία, εξακολουθεί να διεξάγεται. Αρκέστηκε στο να περιορίσει στο 5% το επιτρεπόμενο ποσοστό περιεκτικότητας υπολειμμάτων του πενταβρωμοδιφαινυλαιθέρα στον οκταβρωμοδιφαινυλαιθέρα. Η επιτροπή περιβάλλοντος, το διευκρινίζω, δεν συμμερίζεται αυτήν την άποψη. Θεωρούμε, πράγματι, εντελώς αντιφατικό, από τη μία να απαγορεύσουμε τον πενταβρωμοδιφαινυλαιθέρα και, από την άλλη, να επιτρέπουμε την παρουσία του σε σημαντικές ποσότητες, όπως νομίζουμε εμείς εν πάση περιπτώσει, στη σύνθεση άλλων χημικών προϊόντων, άλλων ουσιών. Θα έλεγα, επίσης, ότι τα πρώτα συμπεράσματα που αφορούν τη μελέτη αξιολόγησης κινδύνων, η οποία είναι σε εξέλιξη και της οποίας μπόρεσα να λάβω γνώση, είναι αρνητικά και αποδεικνύουν την επικινδυνότητα αυτού του προϊόντος τόσο για το περιβάλλον όσο και τη δημόσια υγεία με τα οποία ασχολούνται αντιστοίχως οι Αγγλοι και οι Γάλλοι ειδικοί τους οποίους συμβουλεύτηκα εκτενώς για το θέμα. Ενόψει αυτών των διαφόρων στοιχείων, η επιτροπή περιβάλλοντος, κύριε Πρόεδρε, κατέθεσε μια τροπολογία που αποσκοπεί στο να επεκτείνει την απαγόρευση της κυκλοφορίας στην αγορά και στον οκταβρωμοδιφαινυλαιθέρα, κι αυτό, εφαρμόζοντας αυστηρά την αρχή της πρόληψης. Πρέπει να υπενθυμίσω εδώ ότι η πρόληψη συνίσταται στο να μην περιμένει κανείς το απόλυτο αποδεικτικό στοιχείο, στην περίπτωσή μας το τελικό πόρισμα της μελέτης αξιολόγησης, από τη στιγμή που αρκετά σοβαρά και απτά στοιχεία αποδεικνύουν ότι μία ουσία θα μπορούσε να έχει βλαβερές επιπτώσεις στην υγεία και το περιβάλλον. Είναι ακριβώς η περίπτωση του οκταβρωμοδιφαινυλαιθέρα.
<P>
Τρίτο και τελευταίο, δεν υπάρχει ποτέ δύο χωρίς τρία, ο δεκαβρωμοδιφαινυλαιθέρας, αυτός ο επιβραδυντής φλόγας της ίδιας οικογένειας, ο οποίος αντιπροσωπεύει στην πραγματικότητα το 80% της οικογένειας των βρωμοδιφαινυλαιθέρων και έχει πολυάριθμες εφαρμογές, όχι μόνο στα ηλεκτρικά και ηλεκτρονικά είδη, αλλά κυρίως στα μονωτικά και δομικά προϊόντα και τα υφάσματα. Ο δεκαβρωμοδιφαινυλαιθέρας, πρέπει να διευκρινιστεί, είναι η μόνη από τις τρεις ουσίες, που δεν αναφέρεται καν στο κείμενο της Επιτροπής. Μου φαίνεται, εντούτοις, δύσκολο, στην πραγματικότητα αδύνατο, και θα επανέλθω σε λίγο σ' αυτό, να μην συμπεριληφθεί ο δεκαβρωμοδιφαινυλαιθέρας, ενώ ζητώ με την τροπολογία 4 της εκθέσεώς μου μία μέθοδο αξιολόγησης των κινδύνων ανά οικογένεια και όχι ξεχωριστά, ανά ουσία. Η επιτροπή περιβάλλοντος επεξέτεινε, σε μια προσπάθεια συνοχής, το πεδίο εφαρμογής του κειμένου σε όλους τους πολυβρωμοδιφαινυλαιθέρες. Σέβεται, κατ' αυτό τον τρόπο, απολύτως την πολύ πρόσφατη ψήφο της Συνέλευσής μας σχετικά με την οδηγία "ηλεκτρικές και ηλεκτρονικές συσκευές" . Εν αναμονή συγκεκριμένων στοιχείων που αφορούν τη μελέτη αξιολόγησης κινδύνων σχετικά με τον δεκαβρωμοδιφαινυλαιθέρα, μελέτη η οποία ακόμα βρίσκεται σε εξέλιξη, η τροπολογία 16 που κατέθεσα από κοινού με την Ομάδα του ΕΛΚ και τη σοσιαλιστική ομάδα προτείνει κατ' ουσία την απαγόρευση του δεκαβρωμοδιφαινυλαιθέρα από την 1η Ιανουαρίου 2006, εκτός αν η αξιολόγηση των κινδύνων απενεχοποιήσει κατά κάποιο τρόπο την ουσία και αποφανθεί τελικά ότι ο δεκαβρωμοδιφαινυλαιθέρας δεν δημιουργεί προβλήματα. Πρόκειται για ένα είδος ρήτρας ανατροπής.
<P>
Μια και αναφέρομαι στις τροπολογίες, επισημαίνω ότι είμαι αντίθετος στην τροπολογία 9, η οποία αποσκοπεί στην τροποποίηση του τίτλου της πρότασης με σκοπό να επεκτείνει την άμεση απαγόρευση διάθεσης του δεκαβρωμοδιφαινυλαιθέρα στην αγορά. Στην πραγματικότητα, δεν έχω ουσιαστική αντίρρηση σε φιλοσοφικό επίπεδο για τις τροπολογίες 12, 13 και 14, όμως προτιμώ το πρωτότυπο κείμενο της Επιτροπής. Όσον αφορά τις άλλες τροπολογίες που κατατέθηκαν από την Ομάδα των Πρασίνων και της ενιαίας αριστεράς, θεωρώ ότι η έκθεσή μου λαμβάνει υπόψη τις κριτικές που ασκούνται στην τροπολογία 11 σχετικά με την απόλυτη δυσκαμψία και βραδύτητα των διαδικασιών αξιολόγησης των κινδύνων και ελέγχου των υφισταμένων ουσιών. Κάτι ανέφερα σχετικά πριν από λίγο.
<P>
Κλείνοντας, η ομάδα εργασίας του Συμβουλίου για τις επικίνδυνες ουσίες, η οποία θα συνεδριάσει σε μια εβδομάδα, θα καθορίσει τις γενικές κατευθύνσεις που θα εγκριθούν από το Συμβούλιο Εσωτερικής αγοράς, στις 27 Σεπτεμβρίου την ερχόμενη εβδομάδα. Ελπίζω, επίσης, και νομίζω ότι είναι απόλυτα εφικτό να ολοκληρώσουμε την έγκριση αυτής της εικοστής τέταρτης πρότασης τροπολογίας της οδηγίας "Επικίνδυνες ουσίες" στη δεύτερη ανάγνωση.

<SPEAKER ID=361 LANGUAGE="NL" NAME="Oomen-Ruijten">
Κύριε Πρόεδρε, θα ήθελα καταρχάς να συγχαρώ την κ. Ries για την πολύ καλή έκθεση που εκπόνησε. Συζητούμε σήμερα για τους περιορισμούς στην κυκλοφορία και χρήση ορισμένων επικίνδυνων ουσιών και σκευασμάτων, συγκεκριμένα των επιβραδυντών καύσης, όπως ο πενταβρωμοδιφαινυλαιθέρας.
<P>
Από αναλύσεις κινδύνου που πραγματοποιήθηκαν, όπως ανάφερε μόλις η κ. Ries, φάνηκε ότι η χρήση του πενταβρωμοδιφαινυλαιθέρα ενέχει κινδύνους για το περιβάλλον και τη δημόσια υγεία, διότι αυτό το βρωμιούχο, επιβραδυντικό της καύσης μέσο χρησιμοποιείται στην παραγωγή επίπλων και υφασμάτων. Για το λόγο αυτό, προκειμένου να φροντίσουμε τη δημόσια υγεία και το περιβάλλον, θα πρέπει να απαγορευτεί η θέση σε εμπορία και η χρήση του πενταβρωμοδιφαινυλαιθέρα και όλων των προϊόντων που περιέχουν την ουσία αυτή.
<P>
Εναλλακτικοί επιβραδυντές καύσης υπάρχουν σήμερα στην αγορά, δεν θα αυξηθούν επομένως οι κίνδυνοι πυρκαγιών και άλλοι κίνδυνοι για το περιβάλλον από αυτή την απαγόρευση. Κύριε Πρόεδρε, εκτός από τον πενταβρωμοδιφαινυλαιθέρα υπάρχουν επίσης και δύο άλλοι βρωμιούχοι επιβραδυντές καύσεως που διατίθενται στην αγορά, συγκεκριμένα ο δεκαβρωμοδιφαινυλαιθέρας και ο οκταβρωμοδιφαινυλαιθέρας. Ο οκταβρωμοδιφαινυλαιθέρας χρησιμοποιείται κυρίως σε πλαστικά είδη γραφείου και σε τμήματα οικιακών συσκευών. Κατά τη συζήτηση της οδηγίας για τον περιορισμό της χρήσης ορισμένων επικίνδυνων υλικών σε ηλεκτρικές και ηλεκτρονικές συσκευές, το Κοινοβούλιο έλαβε ήδη θέση υπέρ της σταδιακής απαγόρευσης όλων των πενταβρωμοδιφαινυλαιθέρων σε συγκεκριμένες εφαρμογές έως τον Ιανουάριο του 2006 περίπου. Τη στιγμή αυτή αξιολογούνται οι ενδεχόμενοι κίνδυνοι από τον όκτα - και δεκαβρωμοδιφαινυλαιθέρα και το αποτέλεσμα αυτής της μελέτης θα υποβληθεί κατά τα τέλη του έτους στην επιστημονική επιτροπή τοξικότητας, οικοτοξικότητας και περιβάλλοντος.
<P>
Όσον αφορά τον δεκαβρωμοδιφαινυλαιθέρα για τον οποίο δεν υπάρχουν ακόμα αρνητικά πορίσματα, η Ομάδα του ΕΛΚ θεωρεί ότι θα πρέπει να μπορεί να ανακαλείται η απαγόρευση, ανάλογα με τα αποτελέσματα της ανάλυσης κινδύνου τα οποία θα γίνουν γνωστά πριν από τα τέλη του έτους. Όσον αφορά του οκταβρωμοδιφαινυλαιθέρα, συμφωνώ με την κ. Ries ότι η χρήση της ουσίας αυτής θα πρέπει να απαγορευθεί τώρα κιόλας, παρόλο που δεν έχει ολοκληρωθεί ακόμα η ανάλυση κινδύνου. Τα πρώτα γνωστά πορίσματα των αναλύσεων κινδύνου για τον οκταβρωμοδιφαινυλαιθέρα, αναλύσεις οι οποίες πραγματοποιούνται τη στιγμή αυτή στο Ηνωμένο Βασίλειο σχετικά με τις συνέπειες στο περιβάλλον και στη Γαλλία σχετικά με τις συνέπειες στη δημόσια υγεία, δείχνουν ότι το υλικό αυτό ενέχει σαφείς κινδύνους για την ανθρώπινη υγεία και το περιβάλλον. Η αρχή της προφύλαξης σημαίνει επομένως ότι θα πρέπει να απαγορευτεί η χρήση του και ότι δεν θα πρέπει να καθυστερήσει αυτή η απαγόρευση μέχρις ότου καταστούν γνωστά τα τελικά πορίσματα της έρευνας.
<P>
Κύριε Πρόεδρε, για την προστασία της υγείας των ευρωπαίων πολιτών και του περιβάλλοντος χρειάζεται, στη βάση των μέχρι τώρα γνωστών πορισμάτων από την χρήση βρωμιούχων επιβραδυντών καύσεως και στη βάση της αρχής της προφύλαξης, να απαγορευτεί ο πεντα - και οκταβρωμοδιφαινυλαιθέρας, καθώς και ο δεκαβρωμοδιφαινυλαιθέρας εφόσον από την ανάλυση κινδύνου που αναμένεται να έχει πραγματοποιηθεί μέχρι τα τέλη του έτους φανεί ότι ο δεκαβρωμοδιφαινυλαιθέρας μπορεί να προκαλεί προβλήματα.

<SPEAKER ID=362 NAME="Bowe">
Κύριε Πρόεδρε, καταρχάς θα ήθελα να συγχαρώ την εισηγήτρια για την έκθεση, η οποία ήταν δύσκολη από την άποψη της επίτευξης μιας ισορροπίας συμφερόντων στο πολύ σημαντικό - και πολύ άμεσο - ζήτημα της πυρασφάλειας και στο ακόμη πιο δύσκολο, αλλά πιο μακροπρόθεσμο, πρόβλημα των μελλοντικών βλαβών της δημόσιας υγείας και του περιβάλλοντος.
<P>
Οι ουσίες που αποτελούν αντικείμενο αυτής της έκθεσης έχουν σαφείς και αποδεδειγμένες ωφέλιμες ιδιότητες ως επιβραδυντικά φλόγας σε υλικά και προϊόντα όπως τα έπιπλα που είναι παραγεμισμένα με αφρό. Ωστόσο, έχουν και σημαντικές αρνητικές ιδιότητες. Είναι τοξικές. Είναι βιοσυσσωρευόμενες στα ζώα και στο γενικό περιβάλλον και έχουν βρεθεί, όπως ειπώθηκε ήδη, στο ανθρώπινο γάλα.
<P>
Η ανάληψη δράσης γι' αυτές τις ουσίες έχει καθυστερήσει πολύ κατά την άποψη πολλών βουλευτών του Σώματος λόγω της αργής προόδου της διεξαγωγής των αξιολογήσεων κινδύνου σύμφωνα με τον υφιστάμενο κανονισμό ουσιών του 1993. Τα τελικά αποτελέσματα και η δημοσίευση της αξιολόγησης κινδύνου για ορισμένες από αυτές τις ουσίες αναμένονται ακόμη. Ελπίζω ότι η Επιτροπή θα το σημειώσει αυτό.
<P>
Tα γενικά συμπεράσματα είναι σαφή. Αυτές οι ουσίες που είναι εν δυνάμει επιζήμιες για το περιβάλλον πρέπει να υποβληθούν σε αυστηρό έλεγχο. Ωστόσο, δεν μπορούμε να αγνοήσουμε τα πολύ πραγματικά και θετικά οφέλη τους για τη σημαντική μείωση του ετήσιου ποσοστού θανάτων λόγω πυρκαγιάς. Συνεπώς, χαιρετίζω την έκθεση. Υποστηρίζω τις τροπολογίες αυτής της έκθεσης που επιτρέπουν τη συνέχιση της χρήσης του πιο σταθερού ισομερούς, δηλαδή του δεκαβρωμοδιφαινυλαιθέρα, ώσπου να ολοκληρωθεί η αξιολόγηση κινδύνου αυτής της ουσίας, καθώς και οι πραγματικές χρήσεις της και οι κίνδυνοι, και να έχουμε κάποια συμπεράσματα. Προτείνω στο Σώμα να υπερψηφίσει την έκθεση.

<SPEAKER ID=363 LANGUAGE="SV" NAME="Schφrling">
Κύριε Πρόεδρε, χαίρομαι πραγματικά που ο εισηγητής, κ. Ries, και η συζήτηση στην Επιτροπή Περιβάλλοντος συνέβαλαν στην βελτίωση της πρότασης της Επιτροπής για τα βρωμιούχα επιβραδυντικά φλόγας. Ως γνωστόν, ο πενταβρωμοδιφαινυλαιθέρας, ο οκταβρωμοδιφαινυλαιθέρας καθώς και ο δεκαβρωμοδιφαινυλαιθέρας αποτελούν ανθεκτικές και τοξικές ουσίες οι οποίες συσσωρεύονται στους ζωντανούς οργανισμούς, καθώς έχουν εντοπιστεί επιβραδυντικά φλόγας με υψηλή περιεκτικότητα σε βρώμιο στα ανώτατα επίπεδα της διατροφικής αλυσίδας. Σουηδικές μελέτες για το περιβάλλον διαπίστωσαν ότι και ο δεκαβρωμοδιφαινυλαιθέρας συσσωρεύεται στους ζωντανούς οργανισμούς. Ολόκληρη η ομάδα των βρωμοδιφαινυλαιθέρων θα πρέπει επομένως να απαγορευθεί. Η αρχή της προφύλαξης απαιτεί να αναλάβουμε δράση τώρα χωρίς να περιμένουμε να ολοκληρωθεί η αξιολόγηση κινδύνου που πραγματοποιείται τη στιγμή αυτή και η οποία προτείνεται για τον δεκαβρωμοδιφαινυλαιθέρα στην τροπολογία 16. Ο δεκαβρωμοδιφαινυλαιθέρας αντιπροσωπεύει το 80% της χρήσης βρωμιούχων επιβραδυντικών φλόγας. Εάν περιμένουμε μέχρι το 2006 για την απαγόρευση της ουσίας αυτής, τόνοι ολόκληροι αυτών των εξαιρετικά επικίνδυνων χημικών ουσιών θα εκπέμπονται στο περιβάλλον, γεγονός που βρίσκεται σε προφανή σύγκρουση με την αρχή της προφύλαξης. Για τον λόγο αυτό σας καλώ να υποστηρίξετε την τροπολογία της Ομάδας των Πρασίνων, η οποία ζητά να απαγορευθεί τώρα κιόλας ολόκληρη η ομάδα των επιβραδυντικών φλόγας.

<SPEAKER ID=364 LANGUAGE="NL" NAME="Van Brempt">
Κύριε Πρόεδρε, συνάδελφοι, θα ήθελα και εγώ με την σειρά μου να συγχαρώ την εισηγήτρια. Όλοι οι προλαλήσαντες ανέφεραν ήδη ότι πρόκειται για ένα πολύ δύσκολο ζήτημα διότι ενέχονται διάφορα συμφέροντα μεγάλων ομάδων άσκησης πιέσεων, αλλά τίθεται επίσης και ζήτημα ασφάλειας από πυρκαγιές, καθώς επίσης και το ζήτημα της προστασίας και του μέλλοντος του περιβάλλοντος μακροπρόθεσμα.
<P>
Πρόκειται ενδεχομένως για μία πολύ τεχνική συζήτηση. Πενταβρωμοδιφαινυλαιθέρες. What' s in a name? Πρόκειται για βρωμιούχους επιβραδυντές καύσεως, αλλά και για ένα ζήτημα που αφορά έντονα την κοινωνία. Οι προλαλήσαντες υπογράμμισαν με σαφήνεια τα προβλήματα που προκαλούν στο περιβάλλον και τη δημόσια υγεία. Ο οκταβρωμοδιφαινυλαιθέρας και ο δεκαβρωμοδιφαινυλαιθέρας βρίσκονται, σύμφωνα με κανονισμό που υιοθετήθηκε μετά από επτά χρόνια σχετικά με την ανάλυση κινδύνου, στην κορυφή του καταλόγου ουσιών στις οποίες θα πρέπει να δοθεί προτεραιότητα για την πραγματοποίηση ανάλυσης κινδύνου. Οι μελέτες αυτές δεν έχουν ακόμη ολοκληρωθεί. Καθώς οι ουσίες αυτές φημίζονται ως επικίνδυνες για το περιβάλλον, η αναμονή για τα πορίσματα αυτής της τόσο αργής ανάλυσης κινδύνου θα καθυστερούσε χωρίς λόγο την καλύτερη προστασία των ανθρώπων και του περιβάλλοντος. Παρόλο που προσωπικά θα προτιμούσα να επιβληθεί άμεση απαγόρευση στους βρωμιούχους επιβραδυντές καύσεως, το γνωρίζουν αυτό οι συνάδελφοι, υποστηρίζω απολύτως την συμβιβαστική πρόταση, διότι είναι λογική. Προβλέπει άμεση απαγόρευση του πεντα - οκταβρωμοδιφαινυλαιθέρα και την απαγόρευση του δεκαβρωμοδιφαινυλαιθέρα το 2006, εκτός - κάτι όχι ασήμαντο - και αν αποδειχθεί τι είναι αβλαβές.
<P>
Με το ζήτημα αυτό που συζητούμε βρισκόμαστε στο μεταίχμιο μεταξύ της παλαιάς πολιτικής που στηριζόταν στην ανάλυση κινδύνου και της νέας πολιτικής για τις χημικές ουσίες, την οποία συζητούμε αυτή τη στιγμή, και η οποία θα πρέπει να καταστήσει δυνατή την πραγματοποίηση ταχύτερων αναλύσεων, αλλά δεν θέτει την κύρια ευθύνη πλέον στην επιτροπή κεφαλαίου και τα κράτη μέλη, αλλά στους παραγωγούς αυτών των ουσιών.
<P>
Το ζήτημα αυτό δείχνει για άλλη μία φορά ότι η ισχύουσα πολιτική για τις χημικές ουσίες, η οποία προβλέπει ανάλυση για κάθε ουσία ξεχωριστά, παίρνει χρόνια, ενώ οι δημόσιες αρχές βρίσκονται σε πολύ αδύναμη θέση προκειμένου να προστατεύσουν τον άνθρωπο και το περιβάλλον. Για το λόγο αυτό ζητούμε με επιμονή να αναθεωρηθεί επειγόντως αυτή η πολιτική όπως ακριβώς κάνουμε τώρα με τη Λευκή Βίβλο σχετικά με την πολιτική για τις χημικές ουσίες.

<SPEAKER ID=365 NAME="Byrne">
. (ΕΝ) Πρώτον, θα ήθελα να εκφράσω τις ευχαριστίες μου προς τους βουλευτές για το ενδιαφέρον τους γι' αυτήν την πρόταση και ιδίως προς την κ. Ries, την εισηγήτρια, για το εποικοδομητικό έργο της.
<P>
Ο πενταΒΔΑ είναι ένα επιβραδυντικό φλόγας που χρησιμοποιείται στην παραγωγή αφρού πολυουραιθάνης για έπιπλα και υλικά παραγεμίσματος επίπλων. Θέτει κινδύνους για το περιβάλλον, είναι βιοσυσσωρευόμενο και έχει βρεθεί στο ανθρώπινο γάλα. Ανταποκρινόμενη στα ευρήματα μίας αξιολόγησης κινδύνου σύμφωνα με τον κανονισμό για την αξιολόγηση και τον έλεγχο των υφιστάμενων ουσιών, η Επιτροπή πρότεινε, τον Ιανουάριο του τρέχοντος έτους, μία οδηγία που απαγορεύει την εμπορία και χρήση του πενταΒΔΑ.
<P>
Η προτεινόμενη οδηγία της Επιτροπής καλύπτει όλες τις χρήσεις του πενταΒΔΑ και τα αντικείμενα που περιέχουν πενταΒΔΑ. Είναι μία εφαρμογή της αρχής της προφύλαξης, δεδομένης της ανησυχίας από την παρουσία πενταΒΔΑ στο ανθρώπινο γάλα από άγνωστες πηγές.
<P>
Το κόστος και τα οφέλη της προτεινόμενης απαγόρευσης αναλύθηκαν προσεκτικά. Υπάρχουν κατάλληλες εναλλακτικές λύσεις τόσο τεχνικά όσο και οικονομικά. Τονίζω ότι η οδηγία δεν θα οδηγήσει σε μεγαλύτερο κίνδυνο από πυρκαγιές ή σε μεγαλύτερο κίνδυνο για το περιβάλλον. Πιστεύω ότι είναι ένα λογικό μέτρο.
<P>
Η προτεινόμενη οδηγία όχι μόνο μεριμνά για την προστασία του περιβάλλοντος και της υγείας των καταναλωτών και των εργαζομένων, αλλά προφυλάσσει και την Ενιαία Αγορά. Εισάγει εναρμονισμένους κανόνες στα κράτη μέλη.
<P>
Η Επιτροπή δεν μπορεί να δεχτεί τις τροπολογίες του Κοινοβουλίου που επεκτείνουν το πεδίο εφαρμογής της προτεινόμενης οδηγίας ώστε να συμπεριλάβει την απαγόρευση και άλλων ουσιών, όπως ο οκταΒΔΑ και ο δεκαΒΔΑ (τροπολογία 1, το δεύτερο μέρος της τροπολογίας 2, τροπολογίες 3, 6, 7, 9, 10, 11, 12, 13, 14 και 15). Αυτές οι άλλες ουσίες θα μπορούσαν να αποτελέσουν αντικείμενο μιας επόμενης οδηγίας της Επιτροπής, όταν θα ολοκληρωθούν οι αξιολογήσεις κινδύνου και αναλυθεί η διαθεσιμότητα ασφαλών υποκατάστατων.
<P>
Η Επιτροπή δεν μπορεί επίσης να δεχτεί τις τροπολογίες που προτείνουν την απαγόρευση του οκταΒΔΑ και του δεκαΒΔΑ από την 1η Ιανουαρίου 2006, εάν οι αξιολογήσεις των κινδύνων δεν καταλήξουν στο συμπέρασμα ότι οι ουσίες δεν αποτελούν λόγο ανησυχίας (τροπολογίες 8 και 16). Συνεπώς, αυτές οι ουσίες θα απαγορευτούν πλήρως από το 2006, εάν οι αξιολογήσεις δείξουν ανησυχία ή θα αφεθούν εντελώς ελεύθερες, εάν οι αξιολογήσεις δεν δείξουν καθόλου ανησυχία.
<P>
Η Επιτροπή είναι υπέρ μιας λιγότερο απόλυτης προσέγγισης, που θα σήμαινε ότι τα μέτρα θα τεθούν σε ισχύ πολύ νωρίτερα από το 2006. Η ολοκλήρωση των αξιολογήσεων κινδύνου και των αναλύσεων της διαθεσιμότητας ασφαλών υποκατάστατων θα μας επιτρέψει να εντοπίσουμε τις χρήσεις που δημιουργούν πρόβλημα και να λάβουμε γρήγορα τα κατάλληλα μέτρα. Εάν χρειαστεί, θα εφαρμοστεί η αρχή της προφύλαξης για την απαγόρευση αυτών των ουσιών. Καθώς οι αξιολογήσεις αναμένεται να συμπληρωθούν το φθινόπωρο του 2001, τα επιλεγόμενα μέτρα θα τεθούν σε ισχύ πριν από το 2006.
<P>
Η Επιτροπή δεν μπορεί επίσης να δεχτεί την τροπολογία για τις διαδικασίες αξιολόγησης κινδύνου του κανονισμού 793/93 (τροπολογία 4). Η τροπολογία αυτή υπερβαίνει την παρούσα πρόταση και περιορίζει την εμπορία και χρήση του πενταBΔA.
<P>
H Επιτροπή μπορεί να δεχτεί την αρχή της διαγραφής της εξαίρεσης της απαγόρευσης του πενταΒΔΑ σε συγκεντρώσεις μικρότερες του 5% σε τεχνικού βαθμού οκταΒΔΑ (πρώτο τμήμα της τροπολογίας 2 και 5 της Επιτροπής Περιβάλλοντος), καθώς νέες πληροφορίες από τους παραγωγούς δείχνουν ότι ο οκταΒΔΑ μπορεί να παρασκευαστεί χωρίς πενταΒΔΑ.
<P>
Για να συνοψίσουμε τη θέση μας, η Επιτροπή μπορεί να δεχτεί την τροπολογία 5. Η Επιτροπή δεν μπορεί να δεχτεί τις τροπολογίες 1 έως 4 και 6 έως 16. Ωστόσο, η Επιτροπή μπορεί να δεχτεί επί της αρχής το πρώτο μέρος της τροπολογίας 2.
<P>
Θέλουμε να συνεχίσουμε το διάλογο με το Κοινοβούλιο και είμαι πεπεισμένος ότι μπορούμε να φτάσουμε σε εποικοδομητική λύση.

<SPEAKER ID=366 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Ανθρώπινο αίμα και συστατικά του αίματος
<SPEAKER ID=367 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0272/2001) του κ. Nisticς, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τα πρότυπα ποιότητας και ασφάλειας για τη συλλογή, τον έλεγχο, την επεξεργασία, την αποθήκευση και τη διανομή ανθρωπίνου αίματος.

<SPEAKER ID=368 NAME="Nisticς">
, εισηγητής. (ΙΤ) Κύριε Πρόεδρε, κύριε Επίτροπε, καταρχάς θερμότατες ευχαριστίες στην πρόεδρο Caroline Jackson για την ιδιαίτερη μεταχείριση που επεφύλαξε σε αυτή την έκθεση. Εξίσου θερμά ευχαριστώ σε όλους τους αφανείς εισηγητές, με τους οποίους είχαμε εξαιρετική σχέση συνεργασίας, όπως επίσης ευχαριστώ τους διευθύνοντες της Επιτροπής, τους εκπροσώπους των διαφόρων ενώσεων και όλους εκείνους τους συναδέλφους που με εξειδικευμένες τροπολογίες συνέβαλαν στη βελτίωση αυτής της σημαντικής και λεπτής οδηγίας.
<P>
Η οδηγία έρχεται να καλύψει ένα κενό που υπήρχε μέχρι τώρα στην Ευρώπη σχετικά με τις προδιαγραφές ποιότητας και ασφάλειας του αίματος. Ο στόχος της παρούσας οδηγίας είναι καταρχάς η προστασία των αιμοδοτών και των ασθενών, επιτρέποντας επιτέλους την ύπαρξη κοινών κανόνων για όλα τα κράτη μέλη, οι οποίοι θα εξασφαλίζουν το μέγιστο δυνατό επίπεδο ποιότητας και ασφάλειας του αίματος, των συστατικών του και των παραγώγων του, όχι μόνο του αίματος που διατίθεται στις χώρες της Ευρωπαϊκής Ένωσης, αλλά και εκείνου που εισάγεται από τρίτες χώρες.
<P>
Η οδηγία προβλέπει τη συνεχή ενημέρωση, τουλάχιστον μία φορά τον χρόνο, των εργαστηριακών εξετάσεων για τον εντοπισμό παθογόνων παραγόντων, βακτηριακής φύσεως ή από ιούς και άλλους μολυσματικούς παράγοντες, όπως επίσης προβλέπει την ενημέρωση των πιο προηγμένων τεχνολογιών για την αποτελεσματικότερη και ασφαλέστερη αποστείρωση του αίματος και των συστατικών του. Προβλέπονται επίσης συστάσεις προς τα κράτη μέλη να ενισχύσουν την επιστημονική έρευνα στον τομέα αυτό. Η ύπαρξη μίας νέας ευρωπαϊκής οδηγίας, η οποία θα προβλέπει τα ίδια πρότυπα ποιότητας για τα μεμονωμένα κράτη μέλη, θα επιτρέψει την ελεύθερη κυκλοφορία του αίματος και των συστατικών του στο επίπεδο των κρατών της Ευρωπαϊκής Ένωσης και την κατάργηση των ανεπιθύμητων περιορισμών στη μετακίνηση των αιμοδοτών από τη μία χώρα στην άλλη.
<P>
Υψηλά πρότυπα ποιότητας και ασφάλειας πρέπει να διέπουν όλες τις φάσεις της μετάγγισης, από την αιμοληψία έως τον έλεγχο με εξειδικευμένες εργαστηριακές εξετάσεις, τη συλλογή, την επεξεργασία, τη διάθεση και τη χρήση του ανθρώπινου αίματος και των συστατικών του.
<P>
Η εγγύηση ποιότητας και αποτελεσματικότητας πρέπει εξάλλου να αφορά την ικανότητα των δοτών αίματος και πλάσματος και των συστατικών τους, όπως επίσης πρέπει να αφορά τον ιατρικό εξοπλισμό για τις μεταγγίσεις, την εξειδίκευση και την κατάρτιση του ιατρικού, τεχνικού και νοσηλευτικού προσωπικού και τους μηχανισμούς επαλήθευσης, επιθεώρησης και ελέγχου, καθώς και ένα σύστημα ανίχνευσης της πορείας του αίματος, από τον αιμοδότη έως τον αιμολήπτη. Για το υπεύθυνο άτομο το Ευρωπαϊκό Κοινοβούλιο προβλέπει την κατοχή πτυχίου ιατρικής, κατά προτίμηση με ειδικότητα στην αιματολογία ή στην ιατρική των μεταγγίσεων, ή σε κάποια άλλη συναφή ειδικότητα.
<P>
Για να κατανοήσουμε καλύτερα την σημασία του ελέγχου καθεμίας από αυτές τις φάσεις, θα πρέπει να υπενθυμίσουμε δυστυχώς τις δυσμενείς και τρομακτικές αντιδράσεις που υπήρξαν και που ευχόμαστε στο μέλλον να μην υπάρχουν πλέον, όπως για παράδειγμα το AIDS, μολυσματικές ασθένειες όπως οι ηπατίτιδες τύπου Β και Γ ή άλλες μολύνσεις, ενίοτε θανατηφόρες, όπως το αλλεργικό ή το σηψαιμικό σοκ.
<P>
Η Επιτροπή έκανε δεκτή την πρόταση του εισηγητή για διαχωρισμό των παραρτημάτων, καθώς αυτά είναι ένα θέμα εξαιρετικά λεπτό που θα πρέπει να ενημερώνεται περιοδικά με έναν απλό και ευέλικτο μηχανισμό.
<P>
Τέλος, η αρχή σύμφωνα με την οποία όλες οι δωρεές πρέπει να γίνονται εθελοντικά και όχι επ' αμοιβή ενισχύθηκε με πολυάριθμες τροπολογίες του Κοινοβουλίου. Κατά την άποψή μου, εντούτοις, το πρώτιστο συμφέρον παραμένει, κύριε Επίτροπε, η διασφάλιση των αναγκών των ασθενών. Πράγματι, εάν απαγορεύονταν άμεσα και κατηγορηματικά μορφές παροχής κινήτρων υπέρ των αιμοδοτών, λαμβάνοντας υπόψη τον περιορισμένο δυστυχώς ακόμα αριθμό των αιμοδοτών και της έλλειψης αυτάρκειας σε αίμα που υπάρχει στην Ευρώπη, ενδέχεται να παρατηρηθούν τεράστιες δυσκολίες για τους ασθενείς με κινδύνους ακόμα και θανατηφόρους. Η έλλειψη αίματος και πλάσματος είναι ένα πρόβλημα πασίγνωστο στην Ευρώπη.
<P>
Για τον σκοπό αυτό εύχομαι να εγκρίνει η Συνέλευση την τροπολογία του ΕΠΚ και της Ομάδας των Φιλελευθέρων που, από τη μία πλευρά, διασφαλίζει την αρχή του εθελοντικού χαρακτήρα και της δωρεάν προσφοράς, αλλά, από την άλλη, επιτρέπει την ύπαρξη μίας μεταβατικής φάσης για την υλοποίηση αυτής της αρχής. Μία προφορική τροπολογία του συναδέλφου κ. Lisi ορίζει ότι, μέχρι το τέλος Δεκεμβρίου 2008, όλες οι δωρεές πρέπει να γίνονται σε εθελοντική και δωρεάν βάση. Αυτή η αρχή πρέπει να αποτελέσει ένα στόχο, τον οποίον τα μεμονωμένα κράτη μέλη οφείλουν να ενθαρρύνουν και να επιτύχουν, με τον απαραίτητο σταδιακό χαρακτήρα ώστε να αποφευχθούν ενδεχόμενες καταστροφικές συνέπειες για τον άνθρωπο.
<P>
Σχετικά με το εισαγόμενο αίμα - τροπολογία αριθ. 43 - σκόπιμο θα ήταν να διευκρινισθεί ότι τα κριτήρια στα οποία αναφέρεται αυτή η τροπολογία πρέπει να αφορούν την ποιότητα και την ασφάλεια του αίματος.
<P>
Εν κατακλείδι, κύριε Πρόεδρε, η εγγύηση υψηλών προτύπων ποιότητας, αποτελεσματικότητας και ασφάλειας του αίματος, όπως προβλέπει η οδηγία, θα επιτρέψει στους πολίτες της Ευρωπαϊκής Ένωσης να αισθανθούν μεγαλύτερη ηρεμία σχετικά με ενδεχόμενες θεραπευτικές αγωγές με αίμα, αλλά και μεγαλύτερη εμπιστοσύνη στα ευρωπαϊκά όργανα και στις εθνικές αρχές.

<SPEAKER ID=369 LANGUAGE="NL" NAME="Oomen-Ruijten">
Κύριε Πρόεδρε, η καλή ρύθμιση της προμήθειας αίματος, και επομένως η ασφάλειά της, είναι ιδιαίτερα σημαντικό ζήτημα για την υγεία των ευρωπαίων πολιτών. Για τον λόγο αυτό καλωσορίζω θερμά την οδηγία αυτή η οποία περιλαμβάνει προδιαγραφές ποιότητας και ασφάλειας για τη συλλογή, τη δοκιμή, την επεξεργασία, την αποθήκευση και την διανομή αίματος και συστατικών αίματος.
<P>
Θα ήθελα να συγχαρώ τον κ. Nisticς για την έκθεσή του και τον τρόπο με τον οποίο βελτίωσε την διάρθρωση της πρότασης, όμως σε ένα σημείο δεν συμφωνώ μαζί του. Πιστεύω - όπως εξάλλου πιστεύει και ο κ. Nisticς - ότι θα πρέπει εμείς στην Ευρώπη να επιμείνουμε σε δύο σημαντικές αρχές για τις οποίες αγωνίστηκα κάθε φορά στις διάφορες συζητήσεις, εδώ στο Κοινοβούλιο από το 1989 και προηγουμένως στις Κάτω Χώρες. Ποιες αρχές; Εκτός από την αυτάρκεια εντός της Ένωσης, πρόκειται για την εθελοντική και δωρεάν προσφορά αίματος και προϊόντων αίματος.
<P>
Κύριε Πρόεδρε, οι τροπολογίες καθιστούν σαφές ότι όσον αφορά την δωρεάν προσφορά, θα μπορούσε να γίνει μία μικρή παραχώρηση προς τον δότη για τον κόπο που έκανε. Κατά την προηγούμενη περίοδο έγινε πολύς λόγος για την δωρεάν προσφορά. Θα ήθελα να κάνω ορισμένα σχόλια σχετικά. Αυτό που κυρίως με ενδιαφέρει είναι η ασφάλεια του αίματος και των προϊόντων αίματος. Αυτό δεν μπορούμε να το αγνοούμε. Η δωρεάν και εθελοντική προσφορά αποτελεί ζήτημα ασφάλειας και όχι απλώς ένδειξη φιλανθρωπίας. Η ασφάλεια του αίματος που παρέχεται δωρεάν είναι μεγαλύτερη σε σχέση με άλλες μορφές παροχής αίματος - όπως έχει αποδειχθεί επιστημονικά σε διάφορες χώρες και όχι μόνο στη δική μου.
<P>
Εφόσον υπάρξουν ελλείψεις σε συγκεκριμένα προϊόντα τα οποία χρειαζόμαστε για παράδειγμα για αιμοφιλικούς ασθενείς, δεν υπάρχει κανένα απολύτως πρόβλημα να καλυφθούν αυτές οι ελλείψεις με εισαγωγή αίματος. Κύριε Πρόεδρε, εφόσον δεν γίνει σεβαστή αυτή η αρχή, θα υπάρξουν προβλήματα στις δημόσιες τράπεζες αίματος οι οποίες υπάρχουν σε ορισμένα κράτη μέλη. Για το λόγο αυτό πιστεύω ότι, δυστυχώς κύριε Nisticς, στη συμβιβαστική πρόταση που προτείνετε απομακρύνεστε υπερβολικά από αυτή την αρχή.
<P>
.

<SPEAKER ID=370 LANGUAGE="DA" NAME="Lund">
Κύριε Πρόεδρε, καταρχάς ευχαριστώ την Επιτροπή διότι προέβηκε στην εφαρμογή των νέων διατάξεων της Συνθήκης του Αμστερνταμ για τη θέσπιση πρότυπων ποιότητας και ασφάλειας όσον αφορά το αίμα και τα συστατικά του αίματος. Επίσης όμως ευχαριστώ τον κ. Nisticς για το έργο που εκπόνησε με την παρούσα έκθεση. Θεωρώ ότι είναι εξαιρετικό έργο και χαίρομαι που μέσω της Επιτροπής Περιβάλλοντος μπορούμε να συμβάλουμε στη βελτίωση της οδηγίας. Με τις βελτιώσεις που έχουν προετοιμαστεί από πλευράς Επιτροπής Περιβάλλοντος, μπορούμε να παράσχουμε περισσότερη ασφάλεια και να εξασφαλίσουμε καλύτερη ποιότητα για το αίμα, ευθύς εξαρχής από τη συλλογή ως τη διανομή. Θεωρώ επίσης ότι αγγίζουμε ορισμένα ουσιαστικά θέματα. Πρώτα από όλα ότι το αίμα δεν είναι εμπορεύσιμο προϊόν που υπόκειται στους συνηθισμένους κανόνες ελεύθερου εμπορίου.
<P>
Όσον αφορά την αυτάρκεια θεωρώ επίσης ότι είναι σημαντικό να λεχθεί ότι με τους παρόντες κανόνες τόσο σε κάθε μεμονωμένη χώρα όσο και στην ΕΕ εν συνόλω μπορούμε να δώσουμε προτεραιότητα στο θέμα της αυτάρκειας. Το προσφερόμενο αίμα από τον ίδιο τον πληθυσμό είναι ξεκάθαρα η βέλτιστη λύση και συνεπώς συστήνω όλα τα κράτη να δημιουργήσουν ένα μεγάλο σώμα από δωρητές οι οποίοι θα θεωρούν προσωπικό και κοινωνικό καθήκον να δίνουν αίμα και πλάσμα για να βοηθήσουν τους συνανθρώπους τους στην ίδια τους την κοινωνία. Πολλά κράτη έχουν ήδη δημιουργήσει τέτοια σώματα δωρητών. Είναι απολύτως εφικτή η δημιουργία ενός τέτοιου σώματος και συνεπώς δεν υπάρχει καμία δικαιολογία για τα κράτη που ακόμη δεν το έχουν κάνει. Ας ξεκινήσουν τώρα λοιπόν. Εάν δημιουργηθεί ένα τέτοιο μεγάλο σώμα δωρητών, τότε αυξάνεται και η ποσότητα του αίματος που συλλέγεται και ως εκ τούτου η δυνατότητα να εξασφαλιστεί η αυτάρκεια με τη βέλτιστη ποιότητα αίματος. Αυτό με οδηγεί εξάλλου να πω δυο λόγια για το θέμα σε ποιον βαθμό το αίμα είναι δωρεάν, το οποίο φυσικά είναι το σημαντικότερο ζήτημα στη συγκεκριμένη υπόθεση. Είμαι της γνώμης ότι η αιμοδοσία πρέπει να είναι μη αμειβόμενη όπως άλλωστε συστήνει το Συμβούλιο της Ευρώπης στις κατευθυντήριες γραμμές του και όπως συστήνει και η Επιτροπή Περιβάλλοντος. Πιστεύω ότι αυτό πρέπει να τονιστεί για δύο λόγους. Πρώτον είναι ηθικό. Το αίμα, ο ιστός και τα όργανα ενός ανθρώπου δεν πρέπει να μετατραπούν σε εμπορεύσιμα προϊόντα κατά τη γνώμη μου. Αυτός είναι ο ένας λόγος. Ο άλλος λόγος είναι ότι με αυτόν τον τρόπο διασφαλίζεται η καλύτερη ασφάλεια και η καλύτερη ποιότητα εάν η αιμοδοσία είναι μη αμειβόμενη. Αναρίθμητες έρευνες δείχνουν ότι το αίμα που δίνεται χωρίς αμοιβή είναι καλύτερης ποιότητας από τα άλλα αίματα και θεωρώ ότι πρέπει να το πούμε έξω από τα δόντια: Το σώμα δωρητών που βασίζεται σε εθελοντική και μη αμειβόμενη αιμοδοσία διαφέρει από ένα σώμα που δημιουργείται μέσα από την αμειβόμενη δωρεά. Ως εκ τούτου χαίρομαι ιδιαίτερα για την ευρεία υποστήριξη που παρείχε η Επιτροπή Περιβάλλοντος στον ορισμό της εθελοντικής και μη αμειβόμενης αιμοδοσίας του Συμβουλίου της Ευρώπης.
<P>
Υπάρχουν τμήματα της βιομηχανίας τα οποία έχουν ασκήσει ανυπολόγιστες πιέσεις κατά της μη αμειβόμενης αιμοδοσίας και τα οποία ως συνήθως έχουν βάλει μπροστά τους ασθενείς να ασκούν τις πιέσεις. Αυτό θεωρώ ότι είναι ακαλαίσθητο και πιστεύω ότι η βιομηχανία στην πραγματικότητα με άκρα κυνικότητα συντελεί στην παρεμπόδιση της επίτευξης ιδανικών συνθηκών για τους ασθενείς που πρέπει να κάνουν μεταγγίσεις, δηλαδή το αίμα και το πλάσμα να χορηγείται χωρίς αμοιβή από ένα σταθερό και μόνιμο σώμα δωρητών. Πιστεύω ότι πρέπει να μας βάλει σε σκέψεις ότι στα κράτη όπου υπάρχει μη αμειβόμενη αιμοδοσία μέσω ενός μεγάλου και σταθερού σώματος δωρητών εκεί υπάρχει εντελώς ξεκάθαρα αυτάρκεια αίματος και πλάσματος.
<P>
Θα ήθελα πάντως να προσθέσω στα όσα είπε ο κ. Nisticς ότι εκφράζω την ικανοποίησή μου για την προφορική τροπολογία που προτάθηκε για την τροπολογία αριθ. 75 του κ. Nisticς και ότι κατά τη γνώμη μου δεν υπάρχει απολύτως κανείς παρών που θα διανοούταν να οδηγήσει έναν ασθενή σε μια κατάσταση όπου δεν θα μπορεί να λάβει αίμα ή πλάσμα. Φυσικά όλοι οι ασθενείς πρέπει να είναι σε θέση να λάβουν αίμα και πλάσμα, αλλά πιστεύω ότι παρέχουμε στους ασθενείς την καλύτερη ευκαιρία αν επιτρέψουμε στην αιμοδοσία να συνεχίσει να είναι μη αμειβόμενη εξασφαλίζοντας κατά αυτόν τον τρόπο τη βέλτιστη ποιότητα αίματος.

<SPEAKER ID=371 LANGUAGE="FR" NAME="Ries">
Κύριε Πρόεδρε, θα ήθελα με την σειρά μου, πριν απ' όλα, να συγχαρώ τον εισηγητή, κ. Nisticς, για την μεγάλη ακρίβεια και την ποιότητα της δουλειάς του, το ανοιχτό του πνεύμα και τη συνεργασία του με τους σκιώδεις εισηγητές.
<P>
Αυτή η οδηγία είναι ουσιώδης. Καθορίζει, για πρώτη φορά στην κοινοτική νομοθεσία, τις απαιτήσεις ποιότητας και ασφάλειας των προϊόντων αίματος, είτε αυτά προορίζονται για μεταγγίσεις είτε για την μετατροπή τους σε φάρμακα. Επιτρέπει επίσης, πρέπει να το αναφέρουμε, την ελεύθερη κυκλοφορία των αιμοδοτών και των προϊόντων αίματος στην Ευρωπαϊκή Ένωση. Θα έλεγα, λοιπόν, ότι το κείμενο είναι φιλόδοξο και γενικά ικανοποιητικό. Θα προσέθετα ότι οι βασικές βελτιώσεις που επέφερε η ψηφοφορία της επιτροπής προσανατολίζονται όλες προς την ίδια κατεύθυνση: την ενίσχυση των μέτρων ελέγχου και επίβλεψης σε όλο το μήκος της αλυσίδας μεταγγίσεων. Αυτό αποσκοπεί στο να προστατεύσει τους δότες από κάποιο ανθρώπινο σφάλμα και τους λήπτες από τον κίνδυνο έκθεσής τους σε μετάγγιση πιθανόν μολυσμένου αίματος.
<P>
Υπάρχει όμως και κάτι άλλο που απειλεί τους ασθενείς: η έλλειψη πλάσματος και παραγώγων πλάσματος στην Ένωση. Γι' αυτό, η Ομάδα των Φιλελευθέρων είναι αντίθετη με την απόλυτη και άμεση υποχρέωση της δωρεάν προσφοράς αίματος, δηλαδή με τις τροπολογίες 55 και 56 οι οποίες, ειρήσθω εν παρόδω, φαίνεται να εναντιώνονται επίσης σε κάθε έννοια επικουρικότητας. Αρχικά, επειδή δεν διακυβεύεται η δωρεάν προσφορά αίματος. Σε καμία περίπτωση δεν αμφισβητήσαμε την αρχή του εθελοντισμού, ούτε τον αναντικατάστατο ρόλο του εθελοντή αιμοδότη. Δεν πρόκειται λοιπόν για τη δωρεάν προσφορά αίματος, αλλά για το ότι πρέπει υποχρεωτικά να γίνεται δωρεάν.
<P>
Και έπειτα, κυρίως, γιατί αυτές οι τροπολογίες αγνοούν περίτρανα τις ανησυχίες των ασθενών. Συμβουλευτήκαμε επί μακρόν ασθενείς, ιδιαίτερα ανήσυχους, και χρησιμοποιώ έναν ευφημισμό, λόγω της εξάρτησης που χρόνο με τον χρόνο αυξάνεται, από τις εισαγωγές κυρίως πλάσματος από την Αμερική, και ιδίως αιμοφιλικούς που έχουν κατά νου ότι η δωρεάν προσφορά δεν τους προστάτευσε καθόλου από τις μολύνσεις που οφείλονται σε ιούς. Δε θα έπρεπε εδώ το καλύτερο να είναι ο εχθρός του καλού. Είναι σαφές, ξεκάθαρο, επιτακτικό το αίμα να μην είναι μια πηγή κέρδους. Το αναφέρουμε, το επαναλαμβάνουμε συχνά, σε πολλές αιτιολογικές σκέψεις, στη συμβιβαστική τροπολογία που καταθέσαμε μαζί με το ΕΛΚ. Είναι ένας στόχος που εναπόκειται στα κράτη μέλη μέσα στις συνθήκες και το χρονοδιάγραμμα που προβλέπεται από την τροπολογία 75, όμως το να καταστεί αυτή η δωρεάν προσφορά απαραίτητη προϋπόθεση για να δώσει κανείς το αίμα του θα ήταν καταστροφικό για τους ασθενείς και μιλάω για ασθενείς και όχι για βιομηχάνους, κύριε Lund, καθώς είναι οι αιμοφιλικοί κυρίως αυτοί που συμβουλευτήκαμε και ακούσαμε επί μακρόν.
<P>
Αυτό που μετράει εδώ, στην πραγματικότητα, είναι το αίμα να είναι βέλτιστης ποιότητας, κάτι για το οποίο πρέπει να φροντίζει η οδηγία, όμως τι θα άξιζε η ποιότητα και η ασφάλεια χωρίς διαθεσιμότητα αίματος; Σας ερωτώ. Σας υπενθυμίζω ότι στην Ευρώπη υπάρχουν 7 εκατομμύρια αιμοδότες για 360 εκατομμύρια πολίτες.
<P>
Κλείνω κύριε Πρόεδρε και γι' αυτό καλώ τις πολιτικές ομάδες να υποστηρίξουν αυτή τη συμβιβαστική τροπολογία που εξασφαλίζει την ελεύθερη πρόσβαση των ασθενών στο αίμα και στα φάρμακά τους, αίμα και φάρμακα που καθημερινά σώζουν χιλιάδες ζωές.

<SPEAKER ID=372 LANGUAGE="FR" NAME="Rod">
Κύριε Πρόεδρε, περιμένουμε εδώ και πολύ καιρό μια οδηγία σχετικά με την ποιότητα του αίματος, απαραίτητη για να εξασφαλίσουμε σε ευρωπαϊκό επίπεδο την ασφάλεια των αιμοδοτών και των ληπτών. Απ' αυτήν την άποψη, η έκθεση του συναδέλφου Nisticς, εμπλουτισμένη από τις πολλές τροπολογίες που εγκρίθηκαν σχεδόν ομόφωνα από την Επιτροπή, οδεύει προς μια μεγαλύτερη προστασία της ανθρώπινης υγείας, διεκδικώντας κυρίως έναν εντονότερο ιατρικό έλεγχο των αιμοδοτών και ενισχύοντας την ευθύνη των ιατρών και των ιδρυμάτων που επεξεργάζονται το αίμα σε όλα τα επίπεδα, από την συλλογή μέχρι την αποθήκευση και τη στιγμή της παρασκευής των παράγωγων αίματος.
<P>
Μόλις διαπιστώσαμε ότι εκκρεμεί ένα θέμα για το οποίο δεν συμφωνούμε όλοι μεταξύ μας: δωρεάν ή επί πληρωμή το αίμα; Παραμένουμε προσκολλημένοι στην αρχή της δωρεάς αίματος, πράγμα το οποίο μας επιτρέπει να έχουμε αρκετό αίμα χωρίς κανένα πρόβλημα, σε πολλές ευρωπαϊκές χώρες, και δεν μπορούμε να δεχτούμε την αμφισβήτησή της κυρίως για δυο λόγους. Πρώτον, από ηθικής άποψης, δεν μπορούνε να υποστηρίξουμε την ιδέα της πώλησης του αίματος, ούτε και κανενός άλλου σωματικού στοιχείου. Το ανθρώπινο σώμα δεν είναι εμπόρευμα. Εξάλλου, βρίσκουμε εξαιρετικά σκανδαλώδες επιχειρήσεις να μπορούν να έχουν κέρδος από τη δωρεά αίματος. Δεύτερον, η πληρωμή του αίματος μπορεί να είναι αντιπαραγωγική ποιοτικά. Οι δότες, κεντρισμένοι από το χρηματικό δόλωμα, μπορεί να οδηγηθούν να αρνηθούν τα ενδεχόμενα προβλήματα υγείας τους, πράγμα το οποίο μπορεί να έχει δραματικές επιπτώσεις για την ίδια τους την υγεία, αλλά και αυτήν των ληπτών. Η πρόσφατη ειδοποίηση για τους εκατοντάδες χιλιάδων κινέζων που είναι τώρα προσβεβλημένοι από το AIDS επειδή πούλησαν το πλάσμα τους είναι το τραγικό παράδειγμα και δεν θέλουμε να συμβεί στο μέλλον το ίδιο πράγμα και στην Ευρώπη.

<SPEAKER ID=373 NAME="Mόller, Emilia Franziska">
Κύριε Πρόεδρε, κύριε Επίτροπε, αξιότιμοι συνάδελφοι, ο κ. Nisticς κατέθεσε μια εξαιρετική έκθεση, της οποίας το περιεχόμενο υποστηρίζω πλήρως. Είναι αναγκαίο με αυτή την οδηγία να δημιουργηθεί ένα ενιαίο καθεστώς στα κράτη μέλη σε σχέση με την ασφάλεια και ποιότητα του αίματος και του πλάσματος. Οι προϋποθέσεις γι' αυτό είναι ταυτόσημες μέθοδοι ελέγχου στο πιο σύγχρονο επιστημονικό επίπεδο. Εκπαιδευμένο προσωπικό θα πρέπει να διασφαλίζει βέλτιστη ασφάλεια τόσο για τον δότη όσο και για τον αποδέκτη. Το διαφανές σύστημα για την ανιχνευσιμότητα και τον χαρακτηρισμό φροντίζει ώστε να μπορούμε να παρακολουθούμε τη διαδρομή του αίματος από τον δότη στον αποδέκτη και αντίστροφα. Αυτό συμβάλλει και στη μείωση του κινδύνου λοιμώξεων.
<P>
Η εθελοντική και δωρεάν αιμοδοσία αποτελεί βασική αρχή και έτσι πρέπει να παραμείνει. Αντίθετα με τον κ. Lund, εγώ πιστεύω ότι δεν υπάρχει μετά βεβαιότητος άμεση σχέση μεταξύ δωρεάς επί πληρωμή ή χωρίς πληρωμή και ασφάλειας ή ποιότητας. Αποφασιστική σημασία έχει η επιλογή του δότη και ο εμπεριστατωμένος έλεγχος. Δεν θα πρέπει ωστόσο να αποκλείσουμε μελλοντικά αποζημιώσεις για δότες πλάσματος στην Ευρωπαϊκής Ένωσης. Η Ευρώπη μπορεί να καλύψει τις ανάγκες της για πλάσμα αίματος μόνο κατά 50%. Γι' αυτό το λόγο το έλλειμμα καλύπτεται με πλάσμα από τις ΗΠΑ, για το οποίο οι δότες έχουν λάβει κάποια αποζημίωση! Η νέα οδηγία δεν θα πρέπει επίσης να εμποδίσει την εισαγωγή πλάσματος, που προέρχεται από δότες, οι οποίοι έχουν λάβει κάποια αποζημίωση. Αυτό θα οδηγούσε αναμφισβήτητα σε στενότητα, ακόμη και για τα φάρμακα που παράγονται απ' αυτό. Το πλάσμα απαιτείται για την κατασκευή απαραίτητων για την υγεία φαρμάκων, όπως π.χ. για τον συντελεστή πήξης 8 και τον συντελεστή πήξης 7 για αιμοφιλικούς καθώς και για την ανοσοσφαιρίνη που χρησιμεύει στην αποτροπή λοιμώξεων σε ασθενείς με εγγενή αδυναμία στο ανοσοποιητικό σύστημα. Η στενότητα θα έθετε σε κίνδυνο την υγεία πολλών ασθενών. Σας παρακαλώ να λάβετε υπόψη αυτή την κατάσταση κατά την ψηφοφορία.

<SPEAKER ID=374 NAME="Stihler">
Κύριε Πρόεδρε, η ασφάλεια και η ποιότητα των προϊόντων αίματος δεν ήταν ποτέ τόσο σημαντική. Κάθε εβδομάδα, ακούμε τη μία ιστορία μετά την άλλη γι' αυτό το ζήτημα από όλη την ΕΕ. Πιστεύω ότι κάθε βουλευτής του Σώματος θέλει να καθησυχαστεί ξέροντας ότι υπάρχει ένα επίπεδο ασφάλειας και ποιότητας του αίματος και των προϊόντων αίματος σε όλη τη διαδικασία της μετάγγισης στα κράτη μέλη.
<P>
Για τους πολίτες μας, αυτό σημαίνει ότι στην ατυχή περίπτωση όπου, για παράδειγμα, πάθει κανείς ατύχημα στη διάρκεια των διακοπών και χρειάζεται μετάγγιση αίματος, υπάρχει η εγγύηση της ίδιας ποιότητας και ασφάλειας τόσο σε ένα ελληνικό όσο σε ένα σκωτσέζικο νησί. Όπως όλοι γνωρίζουμε, ο κύριος τομέας όπου υπάρχουν διαφορές μεταξύ των βουλευτών είναι το θέμα των προϊόντων αίματος που προσφέρονται επ' αμοιβή ή όχι. Πιστεύω ότι η καλύτερη επιλογή είναι η εθελοντική αιμοδοσία. Όπως υπογραμμίζει η Ευρωπαϊκή Συμμαχία Αίματος, η εθελοντική και μη αμειβόμενη προσφορά αίματος και προϊόντων αίματος θεωρείται ως δωρεά από τους υγιείς πολίτες προς εκείνους που τα έχουν ανάγκη. Πιο σημαντικό, όμως, είναι το γεγονός ότι ο Χάρτης των Θεμελιωδών Δικαιωμάτων της ΕΕ απαγορεύει να γίνεται το ανθρώπινο σώμα και τα μέρη του πηγή οικονομικού κέρδους.
<P>
Εμείς, ως Κοινοβούλιο, και στα άλλα θεσμικά όργανα, ήμασταν πάντοτε υπέρ της εθελοντικής, μη αμειβόμενης αιμοδοσίας. Τα στοιχεία δείχνουν ότι ο επιπολασμός των ιών και των ασθενειών που μπορεί να μεταδίδονται μέσω του αίματος είναι υψηλότερος στους αιμοδότες που αμείβονται από ό,τι στους αιμοδότες που προσφέρουν χωρίς αμοιβή.
<P>
Ωστόσο, υπάρχει ένα ζήτημα που θα ήθελα να τονίσω. Πρόκειται για την τροπολογία 43. Στη Σκωτία και στο ΗΒ, έχουμε ένα ειδικό θέμα με τη νόσο Κρόυτσφελντ-Γιάκομπ. Πολλοί αιμοφιλικοί, καθώς και όσοι πάσχουν από διαταραχές του ανοσοποιητικού, εξαρτώνται από τα προϊόντα του αίματος των ΗΠΑ, γιατί στη Σκωτία και το ΗΒ δεν χρησιμοποιούμε πια πλάσμα από δότες του ΗΒ για την παρασκευή προϊόντων αίματος λόγω της νόσου Κρόυτσφελντ-Γιάκομπ και βασιζόμαστε στην εισαγωγή πλάσματος από τις ΗΠΑ.
<P>
Η προφορική τροπολογία που παρουσίασε η κ. Korhola στην τροπολογία 43 είναι ευπρόσδεκτη. Ελπίζω ότι οι βουλευτές θα την υποστηρίξουν αύριο.
<P>
Εν κατακλείδι, η ασφάλεια, η ποιότητα και οι προδιαγραφές του αίματος και των προϊόντων αίματος είναι ένα σημαντικό θέμα το οποίο θέλουμε να ρυθμίσουμε σωστά. Ίσως, στη δεύτερη ανάγνωση ο εισηγητής θα μπορούσε να οργανώσει μία αιμοδοσία για τους βουλευτές έξω από την αίθουσα. Στο κάτω-κάτω, ως βουλευτές, πρέπει να δώσουμε το παράδειγμα. Η αιμοδοσία είναι μία θετική πράξη της συνείδησης του πολίτη.

<SPEAKER ID=375 NAME="Bowis">
Κύριε Πρόεδρε, ένας φίλος μου ζει με το AIDS, το ίδιο και η γυναίκα του, επειδή του μεταγγίστηκε μολυσμένο αίμα και, στη συνέχεια, χωρίς να το ξέρει, μόλυνε τη γυναίκα του. Γνωρίζω τους κινδύνους, τα ρίσκα και τη σημασία της ποιότητας και της ασφάλειας του εφοδιασμού αίματος. Γι' αυτό, χαιρετίζω την πρόταση, και ιδίως το έργο του συναδέλφου μου, κ. Nisticς.
<P>
Θα ήταν, όμως, τραγικό να την καταστρέψουμε με μία τροπολογία η οποία επιδεινώνει τις γνωστές ελλείψεις σπάνιων ομάδων αίματος και πλάσματος. Θα ήταν τραγικό με όλη την έννοια της λέξης, γιατί η ΠΟΥ επισημαίνει ότι υπάρχουν 80 πρωτοπαθή σύνδρομα ανοσολογικής ανεπάρκειας στον κόσμο μας και εκτιμάται ότι 50 000 με 90 000 περίπου άνθρωποι στην Ευρώπη μας πάσχουν από τέτοια σύνδρομα. Τα περισσότερα μπορούν να αντιμετωπιστούν, οι περισσότεροι μπορούν να ζήσουν μία ικανοποιητική ζωή αλλά μόνο εάν, κάθε τρεις εβδομάδες, για όλη τους τη ζωή, κάνουν μία μετάγγιση αιμοσφαιρίνης προερχόμενης από ανθρώπινο πλάσμα και αυτό είναι που τους κρατά στη ζωή.
<P>
Η Ευρώπη χρησιμοποιεί 7 εκατομμύρια λίτρα ετησίως, από τα οποία 4 εκατομμύρια προέρχονται από αμειβόμενους δότες. Φυσικά, όλοι θα προτιμούσαμε όλες οι αιμοδοσίες να είναι εθελοντικές. Στο Ηνωμένο Βασίλειο είναι όλες εθελοντικές, αλλά στο Ηνωμένο Βασίλειο, όπως ακούσαμε, δεν υπάρχει πλάσμα που να προέρχεται από δότες προϊόντων αίματος του ΗΒ λόγω του θεωρητικού κινδύνου μετάδοσης της παραλλαγής της νόσου Κρόυτσφελντ-Γιάκομπ μέσω του αίματος. Ούτε μπορούμε να το προμηθευτούμε από άλλες χώρες της Ευρώπης. Δεν είναι ότι δεν υπάρχουν τράπεζες αίματος ή τράπεζες πλάσματος στην Ευρώπη - δεν μπορούμε να το προμηθευτούμε από χώρες της ΕΕ όπου παρουσιάστηκαν κρούσματα της ΣΕΒ ή της νέας παραλλαγής της νόσου Κρόυτσφελντ-Γιάκομπ κι έτσι πρέπει να το αναζητήσουμε αλλού και εμείς, όπως και άλλοι, βασιζόμαστε στον εφοδιασμό από τις ΗΠΑ. Το Υπουργείο Υγείας του Ηνωμένου Βασιλείου είπε ότι δεν υπάρχουν αποδεκτές εναλλακτικές πηγές. Φυσικά, αυτές οι εισαγωγές περιλαμβάνουν αίμα που έχει δοθεί επ' αμοιβή και δεν υπάρχουν στοιχεία ότι είναι λιγότερο ασφαλές από ό,τι το αίμα που προέρχεται από μη αμειβόμενη αιμοδοσία. Η τροπολογία 43 θα οδηγήσει στην απαγόρευση αυτού του κυριολεκτικά σωτήριου για τη ζωή πλάσματος και ζητώ την υποστήριξη του Σώματος για τη συμβιβαστική τροπολογία του εισηγητή.

<SPEAKER ID=376 NAME="Τρακατέλλης">
Κύριε Πρόεδρε, η πρόταση οδηγίας για τη θέσπιση προτύπων ποιότητας και ασφάλειας για τη συλλογή, τον έλεγχο, την επεξεργασία, την αποθήκευση και τη διανομή ανθρωπίνου αίματος και συστατικών του αίματος είναι εξαιρετικά επίκαιρη, ενόψει των εξελίξεων που καταγράφονται τον τελευταίο καιρό στο πεδίο της ιατρικής και της δημόσιας υγείας. Με την καθιέρωση νέων κανόνων επιδιώκουμε καταρχάς τον εκσυγχρονισμό του νομοθετικού πλαισίου ώστε να καλυφθούν περιοχές οι οποίες δεν καλύπτονταν από την κοινοτική νομοθεσία, με ενίσχυση των απαιτήσεων σχετικά με την καταλληλότητα των δοτών αίματος και πλάσματος, τον έλεγχο του αίματος καθώς και την δημιουργία σε κοινοτικό επίπεδο συστήματος ποιότητας για τα κέντρα αιμοδοσίας.
<P>
Δύο θέματα θα ήθελα να τονίσω, για τα οποία επιδίωξα τη βελτίωση του κειμένου της Επιτροπής με σκοπό την ενίσχυση της ασφάλειας για τον δότη και τον δέκτη του αίματος ή των συστατικών αυτού. Μιλώ για την τροπολογία 33, με την οποία στα κέντρα αιμοδοσίας ο υπεύθυνος πρέπει να έχει ως ελάχιστο προσόν πτυχίο ιατρικής και κατά προτίμηση την ειδικότητα της αιματολογίας ή συναφή ιατρική ειδικότητα. Το δεύτερο σημαντικό σημείο είναι ότι σήμερα αντιμετωπίζουμε μια αυξανόμενη έλλειψη αίματος. Στη χώρα μου η ζήτηση έχει αυξηθεί και περίπου τρεις στους δέκα ασθενείς έχουν ανάγκη αίματος και, παρά την αύξηση της προσφοράς αίματος από εθελοντές, οι ανάγκες εισαγωγών αυξήθηκαν. Με την τροπολογία 75 επιδιώκουμε να μην καταστεί απόλυτη η απαγόρευση των κινήτρων για την αιμοδοσία, διότι και ιατρικά και επιστημονικά είναι λάθος να υπάρχει δογματισμός σε ένα τόσο σημαντικό θέμα υγείας. Η επιθυμία για την εθελοντική αιμοδοσία δεν πρέπει να εκφράζεται με απόλυτο τρόπο. Πρέπει να δοθεί η δυνατότητα στα κράτη μέλη και στα κέντρα αιμοδοσίας με κίνητρα να καλύψουν την συλλογή, τον έλεγχο, την αποθήκευση και την διανομή σπανίων ομάδων αίματος, καθώς και συστατικών τους, όταν και εφόσον χρειάζεται.
<P>
Θα ήθελα να συγχαρώ τον συνάδελφο κ. Nisticς διότι έκανε πραγματικά μια εξαιρετική εργασία και να παρακαλέσω να υπερψηφιστεί η τροπολογία 75 η οποία πραγματικά, ενώ τηρεί την αρχή της εθελοντικής αιμοδοσίας, αφήνει την δυνατότητα στα κράτη μέλη και τα κέντρα αιμοδοσίας να καλύπτουν ενδεχόμενες ανάγκες και επομένως ιατρικά και επιστημονικά είναι απόλυτα σωστή.

<SPEAKER ID=377 LANGUAGE="FI" NAME="Korhola">
Κύριε Πρόεδρε, η διαμάχη σχετικά με την επί αντιτίμου αιμοδοσία, την οποία μπορούμε να εξετάσουμε στο πλαίσιο της εξαιρετικής έκθεσης του συναδέλφου κ. Nisticσ, αποτελεί ένα πολυδιάστατο, ηθικό και πρακτικό ζήτημα, και είναι πολύ σοβαρότερο από αυτό που μπορεί να συμπεράνει κανείς από τη συζήτηση. Εκπονήσαμε, από κοινού με τη συνάδελφο κ. Grossetκte, μια πρόταση τροπολογίας σχετικά με τη δωρεάν αιμοδοσία, και η επιτροπή την ενέκρινε. Κάνω έκκληση στους συναδέλφους να κρατήσουν τη στάση αυτή και σήμερα. Πολλοί φορείς ασθενών και υπηρεσιών υπέβαλαν στο Κοινοβούλιο την παράκληση να μην επιτρέψουμε την εμπορευματοποίηση της αιμοδοσίας. Καταρχάς, είναι επικίνδυνο για την ασφάλεια. Η άδεια για διακανονισμούς καταβολής αντιτίμου θα αλλάξει το υλικό-δότη και θα αυξήσει τον συνολικό κίνδυνο· συγκριτικές μελέτες καταδεικνύουν ότι η κατάσταση της υγείας των επί αντιτίμου δοτών είναι ασθενέστερη. Εδώ στο Κοινοβούλιο τονίστηκε η σπουδαιότητα των αιματολογικών εξετάσεων, και αυτό είναι καλό. Όμως, επί παραδείγματι, στην περίπτωση της λοίμωξης από τον ιό του AIDS, υπάρχει η ονομαζόμενη λανθάνουσα περίοδος, κατά την οποία ο HIV δεν είναι ακόμη εμφανής στα αποτελέσματα της εξέτασης.
<P>
Πρόκειται επίσης για κίνδυνο στο επίπεδο της ηθικής. Θέλω να δώσω έμφαση στο γεγονός ότι έχουμε επίσης ευθύνη και για το πώς ο υπόλοιπος κόσμος θα αντιγράψει τις πρακτικές μας. Εάν επιτρέψουμε να γίνεται αντικείμενο εμπορικής συναλλαγής ένα όργανο του ανθρώπινου σώματος, το αίμα, πρέπει να λάβουμε υπόψη ότι οι αναπτυσσόμενες χώρες θα ακολουθήσουν το παράδειγμα της Ευρώπης. Αυτό πρόκειται να οδηγήσει στην εκμετάλλευση, αλλά και σε αυξανόμενους κινδύνους. Σήμερα ήδη, γνωρίζουμε την περίπτωση της Κίνας, όπου προέκυψε τέλεια καταστροφή, όσον αφορά την ποιότητα του αίματος, όταν καταβάλλονταν στους δότες αίματος τεράστια ποσά, για τα δεδομένα του τόπου. Στην Αυστρία, τα 200 σελίνια για τον δότη είναι ένα συμβολικό ποσό, στην Ανατολική Ευρώπη όμως, είναι μια σημαντική απολαβή. Αυτό θέλουμε πραγματικά, για τους άλλους και για εμάς τους ίδιους;
<P>
Τρίτον, πρόκειται για τον κίνδυνο να βρεθούμε ένοχοι ασυνέπειας. Πολλές χώρες της ΕΕ έχουν υπογράψει συμφωνία για τη δεοντολογία της βιοϊατρικής (Σύμβαση για τα Ανθρώπινα Δικαιώματα και τη Βιοϊατρική), η οποία απαγορεύει ρητώς την οικονομική εκμετάλλευση του ανθρωπίνου σώματος και των οργάνων του, συμπεριλαμβανομένου του ανθρωπίνου αίματος.
<P>
Δεν αμφισβητώ την ανάγκη για το πλάσμα και η έλλειψή του είναι πραγματικότητα. Εντούτοις, αποτελεί ανέντιμη λογική, με βάση την έλλειψη πλάσματος, να ανοιχθεί όλος αυτός ο τομέας στις δυνάμεις της αγοράς. Η τροπολογία 17 εγγυάται, ωστόσο, επαρκώς τη δυνατότητα αποζημίωσης των εξόδων που συνεπάγεται η αιμοδοσία για πλάσμα, οι εργάσιμες ώρες που χάθηκαν, καθώς και τα έξοδα μετακίνησης. Συγχρόνως, θέλω να ζητήσω την υποστήριξη των συναδέλφων στην προφορική τροπολογία που πρόκειται να υποβάλω επί της τροπολογίας 43. Αυτή θα επέτρεπε την προσφυγή σε κατ' εξαίρεση δυνατότητες, στις περιπτώσεις, κατά τις οποίες η έλλειψη πλάσματος αποτελεί πράγματι ανυπέρβλητο πρόβλημα.

<SPEAKER ID=378 NAME="Doyle">
Κύριε Πρόεδρε, εδώ τίθενται δύο κύρια ζητήματα: το ένα είναι ο επαρκής εφοδιασμός και το δεύτερο ο ασφαλής εφοδιασμός. Για τις εκατοντάδες και χιλιάδες αιμοφιλικών και όσων πάσχουν από ένα φάσμα συνδρόμων ανοσολογικής ανεπάρκειας, τα θέματα αυτά απειλούν τη ζωή τους σε καθημερινή βάση. Ενώ συμφωνώ - και κανείς σε αυτό το Σώμα δεν διαφωνεί - ότι πρέπει να ενισχύσουμε μία νοοτροπία εθελοντικής προσφοράς ως τον κανόνα, ως ηθικό πρότυπο, σε όλα τα κράτη μέλη μας, καλώ το Σώμα να μην αποκλείσει συγκεκριμένα τις αμειβόμενες δωρεές. Ας μην τις αποκλείσουμε για τις σπάνιες ομάδες αίματος και για το σπανιότατο πλάσμα και προϊόντα πλάσματος, εάν είναι απαραίτητες για να εξασφαλίσουμε την επάρκεια του εφοδιασμού.
<P>
Το θέμα δεν είναι "εάν υπάρχει έλλειμμα εφοδιασμού" . Υπάρχει ήδη έλλειμμα. Σήμερα, το 40-50% των προϊόντων πλάσματος που χρησιμοποιούνται κάθε χρόνο από ευρωπαίους ασθενείς προέρχονται από δότες πλάσματος που αμείβονται για το χρόνο και την ενόχληση από τις χρονοβόρες διαδικασίες. Αυτά τα προϊόντα πλάσματος, ιδίως στο ΗΒ και την Ιρλανδία, εισάγονται κυρίως από τις ΗΠΑ από αμειβόμενους δότες.
<P>
Οι τροπολογίες σε αυτήν την οδηγία που ψηφίστηκαν και υιοθετήθηκαν από την Επιτροπή Περιβάλλοντος, θα έχουν σημαντικότατες επιπτώσεις στη δημόσια υγεία. Θα εμποδίσουν την αμοιβή των δοτών σε όλες τις περιπτώσεις και θα αποκλείσουν την εισαγωγή πλάσματος και προϊόντων πλάσματος από αμειβόμενους δότες. Καμία δικαιολογία περί δημόσιας υγείας δεν επιβάλλει πλέον μία απόλυτη απαίτηση να είναι μη αμειβόμενες όλες οι αιμοδοσίες. Αυτό συνέβαινε στη δεκαετία του εβδομήντα και του ογδόντα, αλλά με τον προληπτικό έλεγχο και τις διαδικασίες αποστείρωσης δεν ισχύει πλέον.
<P>
Επίτροπε Byrne, θα ήθελα να κάνω μία ερώτηση ειδικά σε εσάς και ίσως μπορέσετε να μου δώσετε μία απάντηση στην παρέμβασή σας: οι τροπολογίες που υιοθετήθηκαν από την Επιτροπή Περιβάλλοντος παραβιάζουν τη νομοθεσία της ΕΕ, συγκεκριμένα τις παραγράφους του άρθρου 152; Εφιστώ την προσοχή σας στο άρθρο 152 (5) το οποίο απαγορεύει την κοινοτική δράση όταν επηρεάζει τους εθνικούς κανόνες για τη δωρεά αίματος. Οι τροπολογίες παραβιάζουν τη νομοθεσία της ΕΕ; Οι οργανώσεις των γιατρών, οι οργανώσεις των ασθενών από όλη την Ευρώπη μας απευθύνουν έκκληση να μην αποκλείσουμε ειδικά την αμειβόμενη αιμοδοσία.
<P>
Συγχαίρω τον κ. Nisticς για το εξαίρετο έργο του και στηρίζω την τροπολογία 75 η οποία επιτυγχάνει τη σωστή ισορροπία.

<SPEAKER ID=379 LANGUAGE="NL" NAME="Oomen-Ruijten">
Ναι, κύριε Πρόεδρε, δεν θα ήθελα να υπάρξει παρανόηση. Ήρθε σε επαφή μαζί μου η Ολλανδική Ένωση Αιμοφιλικών και μου ζήτησε να διατηρήσουμε την αρχή της δωρεάν παροχής αίματος, γεγονός που σημαίνει ότι συνάδελφοι οι οποίοι εξέφρασαν διαφορετική γνώμη είναι υπέρ της ασφάλειας και εκφράζουν τα αιτήματα που τους εξέφρασαν οι διάφορες ενώσεις ασθενών.

<SPEAKER ID=380 NAME="Byrne">
. (ΕΝ) Κύριε Πρόεδρε, πρώτα απ' όλα επιτρέψτε μου να πω ότι είμαι πολύ ευγνώμων για το όλο έργο αυτής της σημαντικής και φιλόδοξης οδηγίας. Σημαντικής, γιατί αποτελεί την πρώτη οδηγία μας που βασίζεται στις νέες ενισχυμένες διατάξεις του άρθρου 152 της Συνθήκης και φιλόδοξης, γιατί είναι ένα ζωτικό στοιχεία στη γενική στρατηγική μας για την υγεία.
<P>
Πριν στραφώ στις λεπτομέρειες της οδηγίας που έχουμε σήμερα μπροστά μας, επιτρέψτε μου να αποτίσω φόρο τιμής στο επιτυχές και πολύτιμο έργο του Συμβουλίου της Ευρώπης στον τομέα της ασφάλειας του αίματος. Η πρόταση οδηγίας μας βασίζεται σε αυτές τις επιτυχίες.
<P>
Η νέα αυτή οδηγία θα καλύψει το αίμα και τα συστατικά του αίματος που δεν θεωρούνται φαρμακευτικά προϊόντα, στο μέτρο που διασφαλίζει ένα συγκρίσιμο επίπεδο ποιότητας και ασφάλειας σε όλη την αλυσίδα μετάγγισης αίματος σε όλα τα κράτη μέλη. Επιπλέον, η οδηγία θεσπίζει κανόνες σε κοινοτικό επίπεδο για ένα σύστημα ποιότητας για τα κέντρα αιμοδοσίας και την κατάρτιση του προσωπικού των κέντρων αιμοδοσίας.
<P>
Παρατηρώ με ευχαρίστηση ότι οι τροπολογίες που συζητώνται σήμερα υποστηρίζουν γενικά τη βασική προσέγγιση της Επιτροπής στα θέματα που συνδέονται με την ασφάλεια του αίματος και τον τρόπο που πρέπει να επιλυθούν σε κοινοτικό επίπεδο. Το μεγαλύτερο μέρος των τροπολογιών συνιστούν βελτιώσεις, διευκρινίσεις και χρήσιμες προσθήκες στο κείμενο και ευχαριστώ τον κ. Nisticς και όλους τους συναδέλφους του για τη συμβολή τους.
<P>
Μπορούμε να δεχτούμε πλήρως 29 τροπολογίες. Επιπροσθέτως, υπάρχουν άλλες 23 τροπολογίες οι οποίες περιέχουν πολύτιμες ιδέες που μπορούμε να υιοθετήσουμε αλλά, έτσι όπως είναι διατυπωμένες, δεν μπορούμε να τις δεχτούμε πλήρως. Αυτό συμβαίνει επειδή είτε περιέχουν συγκεκριμένα σημεία ουσίας που έρχονται σε αντίθεση με την προσέγγιση της οδηγίας, είτε επειδή εγείρουν τεχνικές ή νομικές δυσκολίες.
<P>
Με τόσες πολλές τροπολογίες, δεν είναι εφικτό να κάνω συγκεκριμένα σχόλια για κάθε μία. Γι' αυτό, θα επικεντρωθώ σε τέσσερις καίριους τομείς, όπου υπάρχουν αρκετές τροπολογίες που δεν μπορούμε να αποδεχτούμε και όπου πιστεύω ότι θα είναι χρήσιμο να διασαφηνιστεί η θέση της Επιτροπής.
<P>
Πρώτον, τα δεοντολογικά ζητήματα. Όλοι συμφωνούμε ότι η αρχή της εθελοντικής, μη αμειβόμενης δωρεάς αίματος είναι μία πολύ υψηλή ηθική αξία. Όπως είπε η κ. Stihler, ο Χάρτης Ανθρωπίνων Δικαιωμάτων της ΕΕ απαιτεί να μην γίνονται πηγή προσπορισμού οικονομικού κέρδους τα μέλη του ανθρώπινου σώματος αυτά καθεαυτά. Γι' αυτό, χαιρετίζω και θα υποστηρίξω ενεργά κάθε τρόπο με τον οποίο μπορεί να συμβάλει η Επιτροπή στην επίτευξη της γενικευμένης εφαρμογής αυτής της αρχής. Αλλά πρέπει να αναλύσουμε προσεκτικά όλες τις πτυχές του θέματος.
<P>
Είμαι αποφασισμένος να διασφαλίσω ότι η οδηγία αυτή δεν θα συμβάλει άθελά της στην έλλειψη θεραπειών σωτήριων για τη ζωή. Ο εφοδιασμός σε αίμα και σε παράγωγα αίματος, όπως φάρμακα προερχόμενα από πλάσμα, είναι ζήτημα ζωής και θανάτου για πολλούς ασθενείς, όπως είπαν πολλοί από εσάς. Μεγάλο μέρος του πλάσματος που χρησιμοποιείται γι' αυτά τα φάρμακα στην Ευρώπη δεν προέρχεται από δωρεές που μπορεί να θεωρηθούν "εθελοντικές, μη αμειβόμενες" υπό τη στενή έννοια των όρων αυτών και είναι δύσκολο να δούμε πώς θα μπορέσουν να αντικατασταθούν αυτές οι δωρεές βραχυπρόθεσμα. Υπάρχει σαφής κίνδυνος η απαγόρευσή τους να οδηγήσει σε σοβαρές ελλείψεις αυτών των προϊόντων.
<P>
Συνεπώς, θεωρώ ότι είναι πρόωρο να απαγορευτούν εν τοις πράγμασι όλες οι δωρεές που δεν εμπίπτουν πλήρως στον ορισμό της "εθελοντικής, μη αμειβόμενης αιμοδοσίας" που θεσπίζει η τροπολογία 17 και σε αυτό συμφωνώ με τον κ. Nisticς και τις συνεισφορές της κ. Ries, της κ. Mόller, του κ. Bowis και της κ. Doyle. Προσυπογράφω τις απόψεις τους και δέχομαι τα όσα είπαν σε σχέση με αυτό το θέμα.
<P>
Επιπλέον, διατηρώ αμφιβολίες για τη νομική βάση της διάταξης που ορίζει τον τρόπο διεξαγωγής της αιμοδοσίας και το θέμα έθιξε και η κ. Doyle. Το άρθρο 152 της Συνθήκης δεν επιτρέπει στην Επιτροπή να λαμβάνει μέτρα που "επηρεάζουν τις εθνικές διατάξεις περί δωρεάς" . Είναι αμφισβητήσιμο εάν η υποχρέωση αποδοχής μόνο εθελοντικών δωρεών μπορεί να δικαιολογηθεί με όρους αυξημένης ασφάλειας. Ιδίως στον τομέα των παράγωγων προϊόντων του πλάσματος, η ασφάλεια εξαρτάται σήμερα πολύ περισσότερο από εξελιγμένες δοκιμές προληπτικού ελέγχου και τα μέτρα απενεργοποίησης. Γι' αυτό, μια τέτοια διάταξη θα μπορούσε να αμφισβητηθεί στο Δικαστήριο λόγω έλλειψης κατάλληλης νομικής βάσης ή επί τη βάσει της επικουρικότητας.
<P>
Για τους λόγους αυτούς, μπορώ να δεχτώ εν μέρει μόνο τις τροπολογίες 55 και 56. Όπως ήδη είπα, είμαι έτοιμος να συζητήσω κάθε λύση που θα καθιστούσε σαφές ότι η γενικευμένη εφαρμογή της αρχής της εθελοντικής, μη αμειβόμενης αιμοδοσίας είναι κεντρικός, μακροπρόθεσμος στόχος της Κοινότητας.
<P>
Οι τροπολογίες 1, 3, 7, 8, 12, 60, και 61 στοχεύουν να εισαγάγουν δηλώσεις ή προϋποθέσεις ενισχυμένων δεοντολογικών προτύπων με τον ένα ή τον άλλο τρόπο. Όλες τους αξίζουν ασφαλώς να συζητηθούν και να μελετηθούν αναλυτικά, αλλά κατά την άποψή μας δεν είναι πραγματικά πρόσφορες για αυτήν την οδηγία γιατί είτε δεν συνδέονται άμεσα με τους στόχους της είτε δεν έχουν νομική βάση στη Συνθήκη.
<P>
Ορισμένοι από εσάς ανέφεραν ότι οι αμειβόμενες δωρεές ενέχουν μεγαλύτερους κινδύνους από άποψη ασφάλειας. Πολλοί από εσάς αναφέρθηκαν σε μελέτες. Σύμφωνα με τα στοιχεία που λαμβάνω, όλες αυτές οι μελέτες είναι παλαιές. Όλες οι σύγχρονες μελέτες τείνουν προς το αντίθετο. Ενόψει των όσων είπα νωρίτερα σε σχέση με άλλα μέτρα ασφάλειας, όπως οι δοκιμές προληπτικών ελέγχων και τα μέτρα απενεργοποίησης, αυτά παρέχουν το βαθμό ασφάλειας που απαιτείται σε σχέση με τη συγκεκριμένη συζήτηση. Ειπώθηκε επίσης ότι, εάν παρουσιαστεί έλλειψη στον εφοδιασμό, μπορούν να αντικατασταθούν με εισαγωγές, αλλά πρέπει να επισημάνω ότι οι εισαγωγές θα είναι από αμειβόμενες πηγές, επομένως έτσι υπονομεύεται ο ίδιος ο σκοπός που επιθυμούμε να επιτύχουμε.
<P>
Η κ. Ries ανέφερε επίσης ότι σύλλογοι αιμοφιλικών ήρθαν σε επαφή μαζί της και πράγματι, το ίδιο σημείο το έθιξαν και άλλοι. Πρέπει να πω ότι σύλλογοι αιμοφιλικών και άλλες ενώσεις ήρθαν σε επαφή με τις υπηρεσίες μου και με εμένα και μας παρακάλεσαν να μην διαλέξουμε το δρόμο του αποκλεισμού του εφοδιασμού επ' αμοιβή από την αλυσίδα της αιμοδοσίας. Παρακαλώ το Κοινοβούλιο να το προσέξει πολύ αυτό όταν αύριο θα ψηφίζει γι' αυτό το θέμα και να ακολουθήσει τις απόψεις που εκφράζω σχετικά. Υποστηρίζω πλήρως και συμφωνώ πλήρως με τις απόψεις πολλών από εσάς που μιλήσατε ήδη γι' αυτό το ζήτημα.
<P>
Το επόμενο θέμα που θέλω να θίξω είναι το πεδίο εφαρμογής της οδηγίας. Το τελευταίο τμήμα της τροπολογίας 13, μαζί με την τροπολογία 72, στοχεύει στην επέκταση του πεδίου εφαρμογής της οδηγίας στη συλλογή και έλεγχο του αίματος και των συστατικών του ως πρώτης ύλης για φαρμακευτικά προϊόντα. Η Επιτροπή μπορεί να δεχτεί αυτήν την αρχή αλλά πρέπει να διατηρηθεί η νομική σαφήνεια ως προς τα αντίστοιχα πεδία εφαρμογής αυτής της οδηγίας και της οδηγίας 89/381/EΟΚ για τα παράγωγα αίματος και πλάσματος. Γι' αυτό, είναι απαραίτητο να αναθεωρηθεί η διατύπωση και των δύο τροπολογιών υπό το φως του τελικού συμβιβασμού που θα συμφωνηθεί με το Συμβούλιο.
<P>
Αλλες τροπολογίες εισάγουν τον όρο "παράγωγα αίματος" στο κείμενο της οδηγίας·αυτό δεν μπορεί να γίνει δεκτό, γιατί μπορεί να οδηγήσει σε σύγχυση με τον όρο "φαρμακευτικά προϊόντα" .
<P>
Επιτρέψτε μου να είμαι σαφής: ό,τι παρασκευάζεται από το αίμα και χρησιμοποιείται για θεραπεία του ανθρώπου εμπίπτει στο πεδίο εφαρμογής είτε αυτής της οδηγίας είτε της ισχύουσας οδηγίας 89/381/EΟΚ. Αν υπάρχει αμφιβολία, η Επιτροπή θα επανεξετάσει τους χρησιμοποιούμενους ορισμούς.
<P>
Το τρίτο σημείο αφορά τα τεχνικά πρότυπα. Ο εισηγητής πρότεινε να αφαιρεθούν τα τεχνικά παραρτήματα από την οδηγία και να υιοθετηθούν τεχνικά πρότυπα αργότερα μέσω της επιτροπολογίας.
<P>
Εκτιμώ αυτήν την προσέγγιση και είμαι πολύ ευγνώμων για την εμπιστοσύνη στο έργο της Επιτροπής που δείχνει αυτή η κίνηση. Οι βουλευτές του Κοινοβουλίου θα γνωρίζουν ότι έχω μιλήσει γι' αυτό το θέμα παλαιότερα στο Κοινοβούλιο και είμαι ιδιαίτερα ευτυχής που υιοθετήθηκε αυτή η προσέγγιση με αυτήν την ευκαιρία. Αν το Συμβούλιο μπορέσει να δεχτεί αυτή τη λύση, οι υπηρεσίες μου θα αρχίσουν αμέσως να συντάσσουν προτάσεις για τεχνικά πρότυπα για να διασφαλίσουν την υιοθέτησή τους πριν τεθεί σε ισχύ η οδηγία.
<P>
Επιτρέψτε μου ακόμη να σας διαβεβαιώσω ότι οι υπηρεσίες μου δεν θα προσπαθήσουν να ξαναεφεύρουν τον τροχό κατά την προετοιμασία της τακτικής προσαρμογής των τεχνικών προτύπων ανάλογα με την επιστημονική και τεχνική πρόοδο. Θα κάνουμε πλήρη χρήση του πρωτοποριακού έργου του Συμβουλίου της Ευρώπης.
<P>
Δεν θα ήταν εφικτό να προσθέσουμε και να περιπλέξουμε κι άλλο αυτές τις διαδικασίες σε έναν τομέα όπου πρέπει να λαμβάνονται γρήγορες αποφάσεις για την προστασία της δημόσιας υγείας. Για το λόγο αυτό, μπορώ να δεχτώ μόνο εν μέρει τις τροπολογίες 68 και 71 και δεν μπορώ να δεχτώ την τροπολογία 69.
<P>
Οι τροπολογίες 39 και 41 που παραπέμπουν σε άλλη οδηγία ή στα πρότυπα ISO ως αναφορά για τα πρότυπα που θα θεσπιστούν με αυτήν την οδηγία, δεν μπορούν να γίνουν δεκτές. Όταν προτείνει τα ενημερωμένα πρότυπα, η Επιτροπή θα λάβει υπόψη της όλα τα σχετικά εξωτερικά και κοινοτικά πρότυπα ελλείψει άλλων. Το να αναφέρω ορισμένα σε βάρος των άλλων θα προκαλέσει νομικά προβλήματα στην εφαρμογή ή θα αναγκάσει την Κοινότητα να εφαρμόσει πρότυπα που θεσπίστηκαν εκτός του νομικού πλαισίου της.
<P>
Δεν μπορούμε επίσης να δεχτούμε την τροπολογία 22 που εισάγει έναν ορισμό ανιχνευσιμότητας, ο οποίος κατά τη γνώμη μου είναι πολύ γενικός αλλά δεν καλύπτεται από τη Συνθήκη. Η τροπολογία 44 δεν είναι επίσης αποδεκτή γιατί εισάγει ένα παγκόσμιο σύστημα ταυτοποίησης του δότη το οποίο είναι και δαπανηρό και υπερβολικά φιλόδοξο και περιττό.
<P>
Τέλος, τα προσόντα του προσωπικού των κέντρων αιμοδοσίας. Η τροπολογία 33 μπορεί να περιορίσει τα προσόντα του "υπευθύνου" στα προσόντα ενός γιατρού. Αυτό είναι πολύ περιοριστικό και δεν μπορεί να γίνει δεκτό. Ο "υπεύθυνος" είναι, σύμφωνα με την πρόταση, επιφορτισμένος με διοικητικά και διαχειριστικά καθήκοντα σε σχέση με την εφαρμογή αυτής της οδηγίας και δεν έχει ιατρικές ευθύνες αυτές καθεαυτές. Και πάλι, όμως, τα κράτη μέλη είναι ελεύθερα να επιβάλουν και άλλες απαιτήσεις ως προς τα προσόντα του "υπευθύνου" .
<P>
Συνοψίζοντας, για τους λόγους που εξέθεσα, 19 τροπολογίες δεν μπρούν να γίνουν δεκτές. Αυτές είναι οι τροπολογίες 1, 3, 6, 7, 8, 12, 19, 20, 22, 30, 33, 39, 41, 44, 47, 60, 61, 69 και 73. 52 τροπολογίες γίνονται δεκτές εν όλω ή εν μέρει.
<P>
Οι επόμενες 23 τροπολογίες είναι εν μέρει αποδεκτές: οι τροπολογίες 2, 5, 10, 13, 14, 15, 17, 21, 27, 28, 32, 35, 43, 46, 55, 56, 62, 66, 67, 68, 70, 71 και 72. Οι υπόλοιπες 28 τροπολογίες μπορούν να γίνουν πλήρως δεκτές, συμπεριλαμβανόμενης της 75, της αποκαλούμενης "συμβιβαστικής τροπολογίας" .
<P>
Επιτρέψτε μου, τέλος, να επαναλάβω την εκτίμησή μου για όλο το εποικοδομητικό έργο που επιτέλεσε ο εισηγητής, η επιτροπή και όλοι οι παρόντες. Πολλές από τις τροπολογίες θα βελτιώσουν την πρόταση. Και για τα σημεία όπου παραμένουν δυσκολίες, η Επιτροπή είναι έτοιμη και πρόθυμη να βρει γρήγορα λύσεις. Μάλιστα, το γεγονός ότι η Επιτροπή μπορεί να δεχτεί εν όλω ή έν μέρει τις 52 από τις 71 τροπολογίες δείχνει την προθυμία μας να στηρίξουμε τις ουσιαστικές συμβολές στην πολιτική του Κοινοβουλίου και την εμπιστοσύνη μας ότι μαζί θα μπορέσουμε να προωθήσουμε αυτόν τον σημαντικό στόχο και να τον υιοθετήσουμε το συντομότερο δυνατόν.

<SPEAKER ID=381 LANGUAGE="DA" NAME="Lund">
Κύριε Πρόεδρε, θα είμαι πολύ σύντομος. Ταιριάζει μάλιστα και η σκέψη να κάνουμε μια συζήτηση για το αίμα γύρω στα μεσάνυχτα, την ώρα των βρικολάκων, αλλά αυτό ας το αφήσουμε καλύτερα. Ακριβώς στις 24.00 άκουσα τον Επίτροπο κ. Byrne να λέει - μπορεί όμως να είναι και μεταφραστικό σφάλμα οπότε θα ήθελα να το επαναλάβει - ότι θεωρεί πως η καλύτερη ποιότητα και ασφάλεια δεν συνδέεται με το αίμα που παρέχεται μέσω ενός σταθερού και εθελοντικού σώματος δωρητών, όπως γνωρίζουμε σε κάποια κράτη μέλη, εν συγκρίσει με το αίμα που προσφέρεται από άτομα που συμπληρώνουν το εισόδημά τους δίνοντας αίμα. Με σοκάρει ότι ο Επίτροπος σε θέματα υγείας αντιλαμβάνεται με αυτόν τον τρόπο την κατάσταση και για αυτό ελπίζω ο Επίτροπος να επιβεβαιώσει αυτό που είπα. Είναι απολύτως σίγουρο ότι το αίμα που προέρχεται από ένα εθελοντικό και σταθερό σώμα δωρητών πολιτών, οι οποίοι μετά χαράς διαθέτουν το αίμα τους προς όφελος των συνανθρώπων τους στην κοινωνία είναι πολύ καλύτερης ποιότητας από το αίμα που προέρχεται από άτομα που θέλουν να συμπληρώσουν το εισόδημά τους δίνοντας αίμα.

<SPEAKER ID=382 NAME="Πρόεδρος">
Θα σας παρακαλούσα να μην αρχίσετε εκ νέου τη συζήτηση, γιατί το περισσότερο που μπορείτε να κάνετε αυτήν τη στιγμή είναι να ζητήσετε κάποια διευκρίνιση από ή να κάνετε κάποια ερώτηση στον κ. Επίτροπο.
<P>
Κύριε Επίτροπε, έχετε τον λόγο.

<SPEAKER ID=383 NAME="Byrne">
. (ΕΝ) Κύριε Πρόεδρε, θα με λυπούσε πολύ να σοκάρω τον κ. Lund και, αν μπορώ να εξηγήσω πώς σκέφτομαι πάνω σε αυτό, ίσως να διασκεδάσω τις ανησυχίες σας.
<P>
Αντί να το θέσω όπως το έκανα, θα έλεγα ότι δεν σημαίνει απαραίτητα ότι το αίμα που προέρχεται από αμειβόμενη πηγή είναι λιγότερο ασφαλές από το αίμα που προέρχεται από μη αμειβόμενη πηγή και οι μελέτες που έχουν γίνει πιο πρόσφατα επάνω σε αυτό το ζήτημα τείνουν να τεκμηριώσουν αυτήν την πρόταση.
<P>
Έγινε αναφορά σε κάποιες μελέτες που τείνουν προς την αντίθετη κατεύθυνση αλλά όπως πληροφορήθηκα οι μελέτες αυτές είναι παλαιές και η πιο σύγχρονη άποψη συμφωνεί με την γνώμη που μόλις εξέφρασα.

<SPEAKER ID=384 NAME="Nisticς">
. (ΙΤ) Κύριε Πρόεδρε, θα ήθελα να επιβεβαιώσω αυτά που είπε μόλις τώρα ο Επίτροπος Byrne με μεγάλη ικανότητα, σοβαρότητα και επαγγελματισμό. Δεν αποτελεί παράγοντα ασφαλείας το αν ο αιμοδότης είναι εθελοντής ή όχι: η ασφάλεια - και το υποστήριξε ωραία ο κ. Τρακατέλλης, άλλος ένας επιστήμονας - εξαρτάται από την ποιότητα και από τη σχολαστικότητα των εξετάσεων. Σήμερα ανησυχούμε για τα κολεόπτερα, διότι δεν υπάρχουν ακόμα πάρα πολύ προηγμένες εργαστηριακές εξετάσεις. Υπήρξε μόνο μία εργασία, η οποία δημοσιεύθηκε στο Nature. Εύχομαι σύντομα, μέσω αυτού του ευέλικτου και γρήγορου μηχανισμού, και αυτές οι εξετάσεις να μπορούν να διασφαλίζουν ασφαλές αίμα, όμως είναι βέβαιο ότι αυτό δεν εξαρτάται από το αν κάποιος είναι εθελοντής ή ενήργησε βάσει κινήτρων.

<SPEAKER ID=385 NAME="Πρόεδρος">
Ευχαριστώ πολύ, κύριε Nisticς.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 00.13)

