<CHAPTER ID=1>
Απόφαση κατεπείγoντoς
<SPEAKER ID=1 NAME="Πρόεδρος">
Η ημερήσια διάταξη προβλέπει την ψηφοφορία επί των αιτήσεων συζήτησης κατεπείγοντος σύμφωνα με το άρθρο 112 του Κανονισμού.
<P>
Πρόταση κανονισμού του Συμβουλίου για την προώθηση της μετατροπής των στόλων και των αλιέων οι οποίοι εξαρτώντο, μέχρι το 1999, από την αλιευτική συμφωνία με το Μαρόκο (COM(2001) 384 - C5-0407/2001 - 2001/0163 (CNS))

<SPEAKER ID=2 LANGUAGE="ES" NAME="Varela Suanzes-Carpegna">
. (ES) Κύριε Πρόεδρε, αγαπητοί συνάδελφοι, η Επιτροπή Αλιείας ενέκρινε απόψε την έκθεση της συναδέλφου μας, της κ. Miguιlez Ramos, σχετικά με την αναδιάρθρωση του κοινοτικού αλιευτικού τομέα που επλήγη από την μη ανανέωση της αλιευτικής συμφωνίας με το Μαρόκο.
<P>
Θέλω να επισημάνω ενώπιον του Σώματος ότι η εν λόγω έκθεση περιορίζεται στη ρύθμιση των τεχνικών πτυχών σχετικά με τα κοινωνικά μέτρα που προορίζονται για τους πολυάριθμους πληγέντες. Πρόκειται για ένα πολύ λεπτό από κοινωνικής άποψης και, επομένως, πολιτικό θέμα, στα κράτη μέλη που επλήγησαν από αυτή την αναδιάρθρωση.
<P>
Κατά συνέπεια, κύριε Πρόεδρε, αγαπητοί συνάδελφοι, είμαι σε θέση να ζητήσω από την Ολομέλεια την ευνοϊκή της ψήφο γι' αυτή την αίτηση κατεπείγοντος που μας παρουσίασε το Συμβούλιο, ούτως ώστε αυτή η πρόταση να μπορέσει να συζητηθεί σ' αυτό από τους Υπουργούς Αλιείας, στην προβλεπόμενη συνάντησή τους στις 27 του τρέχοντος μηνός.

<SPEAKER ID=3 NAME="Wynn">
. (ΕΝ) Κύριε Πρόεδρε, η Επιτροπή Προϋπολογισμών αντιμετωπίζει με συμπάθεια τις ανάγκες των φίλων συναδέλφων της Επιτροπής Αλιείας. Ωστόσο, στις 21 Νοεμβρίου θα πραγματοποιηθεί συνεδρίαση συνδιαλλαγής και τα διάφορα θεσμικά όργανα δεν έχουν ακόμη αποφασίσει το πώς θα οριστικοποιηθεί η συμφωνία, ή σε ποια κατηγορία θα ενταχθεί. Υπό το φως της απόφασης που έλαβε το Συμβούλιο Προϋπολογισμών την περασμένη εβδομάδα, διακατεχόμαστε από έντονη σύγχυση σχετικά με το πώς πρόκειται να χειριστούμε το θέμα αυτό. Θα ήθελα να ζητήσω να μην το εξετάσουμε ως κατεπείγον και να αναβάλουμε τη συζήτηση για κάποια χρονική στιγμή μετά τη συνεδρίαση συνδιαλλαγής της 21ης Νοεμβρίου.

<SPEAKER ID=4 NAME="McKenna">
) Κύριε Πρόεδρε, θα ήθελα να δηλώσω ότι συμφωνώ με τον κ. Wynn. Βλέπω με ικανοποίηση ότι η Επιτροπή Προϋπολογισμών υιοθετεί μια υπεύθυνη προσέγγιση στο θέμα αυτό, διότι η ιδέα να το εξετάσουμε με τη διαδικασία του κατεπείγοντος χωρίς συζήτηση είναι απαράδεκτη. Πρέπει να είμαστε πολύ προσεκτικοί στο πώς χρησιμοποιούμε τα χρήματα των ευρωπαίων φορολογούμενων και πρέπει να σκεφτόμαστε το μέλλον. Πριν από κάποια χρόνια, σε αυτό το Κοινοβούλιο είχε ήδη λεχθεί πως το Μαρόκο δεν θα ενέκρινε άλλη συμφωνία με την ΕΕ. Το γνωρίζαμε αυτό από τότε και έπρεπε να είχαμε προετοιμαστεί.
<P>
Η κατάσταση αυτή δεν είναι μοναδική, θα ξανασυμβεί. Αυτή τη στιγμή, διεξάγονται συζητήσεις για μια σημαντική συμφωνία με τη Μαυριτανία. Θα έρθει κάποια μέρα που η Μαυριτανία θα πει στην ΕΕ ότι δεν επιθυμεί πλέον μια τέτοια συμφωνία. Τι θα κάνουμε τότε; Πρέπει πραγματικά να εξετάσουμε το θέμα αυτό, καταρχάς, σε σχέση με το πώς ρυθμίζουμε την κοινή αλιευτική πολιτική μας και, δεύτερον, σε σχέση με το πώς χρησιμοποιούμε το δημόσιο χρήμα. Ο τρόπος με τον οποίο επιχειρείται η εσπευσμένη εξέταση του θέματος είναι απαράδεκτος.
<P>
Δεν πρόκειται για ζήτημα που πρέπει να αποφασισθεί με τη διαδικασία του κατεπείγοντος, διότι γνωρίζαμε εδώ και πολλά χρόνια ότι το πρόβλημα αυτό θα ανέκυπτε. Πρέπει να είμαστε εξαιρετικά προσεκτικοί ως προς το πώς χρησιμοποιούμε τα χρήματα των ευρωπαίων φορολογούμενων. Κατανοώ τα προβλήματα που αντιμετωπίζει η αλιευτική κοινότητα, αλλά πρέπει να γίνουμε περισσότερο υπεύθυνοι.

<SPEAKER ID=5 LANGUAGE="ES" NAME="Garriga Polledo">
Κύριε Πρόεδρε, θα ήθελα να πω απλώς ότι η Επιτροπή Προϋπολογισμών σε καμία περίπτωση δεν έλαβε κάποια απόφαση σχετικά με το θέμα αυτό. Υπάρχουν αρκετοί βουλευτές - ειδικά της Ομάδας μου - σ' αυτή την Επιτροπή Προϋπολογισμών που πιστεύουμε ότι η αίτηση κατεπείγοντος είναι απολύτως ενδεδειγμένη. Κατανοούμε τους λόγους που μπόρεσε να δώσει ο πρόεδρος της Επιτροπής Αλιείας. Πιστεύουμε ότι, σ' αυτή την περίπτωση, είναι απαραίτητη μία νομική βάση και, εν πάση περιπτώσει, από δημοσιονομικής άποψης, αν χρειαστεί να τροποποιηθεί η εν λόγω βάση ως συνέπεια της διαπραγμάτευσης με το Συμβούλιο στις 21 του μηνός, αυτό θα μπορούσε να γίνει χωρίς κανένα πρόβλημα.
<P>
Επομένως, δεν νομίζω ότι μειώνεται το κύρος της θέσης αυτού του Κοινοβουλίου αν δεχτεί σήμερα την αίτηση κατεπείγοντος και ψηφίσει την έκθεση Miguιlez Ramos, η οποία, εξάλλου, αναφέρεται πολύ περισσότερο στα τεχνικά ζητήματα της πρότασης της Επιτροπής σχετικά με την αναδιάρθρωση του στόλου παρά στα ίδια τα δημοσιονομικά κίνητρα, που θα αποτελέσουν αντικείμενο άλλης έκθεσης.

<SPEAKER ID=6 LANGUAGE="DE" NAME="Schreyer">
Κύριε Πρόεδρε, η κατάσταση είναι γνωστή. Η αλιευτική συμφωνία με το Μαρόκο δεν ήταν δυνατόν να ανανεωθεί. Κατά συνέπεια, ο αλιευτικός τομέας αντιμετωπίζει δυσκολίες στην Ισπανία και εν μέρει και στην Πορτογαλία. Η Επιτροπή, κατόπιν αιτήματος του Συμβουλίου, υπέβαλε πρόταση σχετικά με ένα πρόγραμμα αναδιάρθρωσης του αλιευτικού στόλου. Επιτρέψτε μου να επισημάνω για άλλη μια φορά ότι εδώ δεν πρόκειται για την αλιευτική συμφωνία με τη Μαυριτανία, αλλά για ένα πρόγραμμα αναδιάρθρωσης του ισπανικού και τμήματος του πορτογαλικού αλιευτικού στόλου. Πρόκειται για τη χορήγηση επιδομάτων για τη διάλυση πλοίων, πρόκειται για τη λήψη μέτρων κοινωνικής υφής. Θεωρώ βέβαια σωστή την πρόταση να αποσυνδέσουμε το δημοσιονομικό ζήτημα από τη νομική βάση. Παρ' όλα αυτά, η Επιτροπή παρακαλεί για την ταχεία πραγμάτευση της νομικής βάσης και για τον λόγο αυτό υποστηρίζουμε την αίτηση κατεπείγοντος.
<P>
(Το Σώμα εγκρίνει την αίτηση κατεπείγοντος)
<P>
   Πρόταση απόφασης του Ευρωπαϊκού Κοινοβουλίου και του Συμβουλίου σχετικά με τη συνδρομή της Ευρωπαϊκής Κοινότητας στο "Παγκόσμιο Ταμείο για την Καταπολέμηση του HIV/AIDS, της φυματίωσης και της ελονοσίας" (COM(2001) 612 - C5-0520/2001 - 2001/0251)

<SPEAKER ID=7 NAME="Corrie">
Κύριε Πρόεδρε, είμαι αντίθετος στην έγκριση της πρότασης με τη διαδικασία του κατεπείγοντος για λόγους αρχής, όχι για λόγους ουσίας. Είμαι βέβαιος ότι όλοι υποστηρίζουμε τη σύσταση Παγκόσμιου Ταμείου για την Υγεία και ο Πρόεδρος Πρόντι υποσχέθηκε 120 εκατ. ευρώ στη διάσκεψη της Ομάδας των Οκτώ τον Ιούλιο. Ωστόσο, εγώ και πολλοί άλλοι είμαστε εξαιρετικά απογοητευμένοι για το γεγονός ότι η Επιτροπή παρουσίασε καθυστερημένα, μόλις το Νοέμβριο, κάποιες ουσιαστικές προτάσεις και ζητάει τώρα να διεξαχθεί η συζήτηση με τη διαδικασία του κατεπείγοντος, μην δίνοντας ουσιαστικά στο Συμβούλιο και το Κοινοβούλιο το χρόνο για να συζητήσουν ή να τροποποιήσουν την πρόταση αυτή. Μοιάζει σαν να πρόκειται να δώσουμε απλώς μια επιταγή και να λήξει εκεί το ζήτημα.
<P>
Η Επιτροπή προτείνει επίσης να εξευρεθεί η χρηματοδότηση παίρνοντας 60 εκατ. ευρώ από μια αλιευτική συμφωνία και 60 εκατ. ευρώ από το ΕΤΑ. Στο ψήφισμά του της 25ης Οκτωβρίου, το Σώμα τόνιζε ότι οι εισφορές πρέπει να διατεθούν από νέους και συμπληρωματικούς πόρους, ενώ αυτό δεν συνέβη. Σήμερα, μοιάζει μάλλον με εφάπαξ καταβολή.
<P>
Θα ήθελα να ακούσω την Επιτροπή να δεσμεύεται ότι θα βρεθεί νομική βάση για τη διαρκή χρηματοδότηση του Παγκόσμιου Ταμείου για την Υγεία μετά το 2000 και ότι θα υποβληθεί το συντομότερο δυνατό. Θα ήθελα μια διαβεβαίωση ότι πρόκειται για νέα κονδύλια και ότι το Κοινοβούλιο και το Συμβούλιο θα έχουν πλήρη ενημέρωση και συμμετοχή, έτσι ώστε να διαδραματίσουμε ένα νομοθετικό ρόλο στη διαδικασία αυτή. Ως βουλευτές, δεν μπορούμε να ανεχόμεθα ανάλογη αντιμετώπιση.

<SPEAKER ID=8 NAME="Wynn">
. (ΕΝ) Κύριε Πρόεδρε, είναι μάταιο να μιλάμε για παλιά ή νέα κονδύλια όταν δεν υπάρχουν κονδύλια!
<P>
(Γέλια)
<P>
Αν δεν καταλήξουμε εφέτος σε συμφωνία σχετικά με το ζήτημα αυτό με τη διαδικασία του κατεπείγοντος, δεν θα υπάρχουν κονδύλια το επόμενο έτος για το Παγκόσμιο Ταμείο για την Υγεία. Γνωρίζω ότι υπάρχουν προβλήματα όσον αφορά τη λήψη 60 εκατ. ευρώ από το ΕΤΑ, αλλά, ειλικρινά, αυτό είναι μια άλλη συζήτηση. Αν θέλουμε τα 60 εκατ. ευρώ από το γενικό προϋπολογισμό, πρέπει να συμφωνήσουμε να χρησιμοποιήσουμε τη διαδικασία κατεπείγοντος στο θέμα αυτό, ειδάλλως δεν θα υπάρχουν χρήματα για το Παγκόσμιο Ταμείο για την Υγεία.

<SPEAKER ID=9 LANGUAGE="DE" NAME="Schreyer">
Ναι, το θέμα της χρηματοδότησης σχετίζεται άμεσα με το προηγούμενο ζήτημα. Θα διατεθούν 50 εκ. ευρώ από τα κονδύλια που είχαν προβλεφθεί για την αλιευτική συμφωνία. Πρόκειται σαφώς για επιπλέον κονδύλια, τα οποία δεν ήταν προηγουμένως διαθέσιμα για άλλες εξωτερικές δράσεις. Θα διατεθούν επίσης 10 εκ. ευρώ από δύο γραμμές του προϋπολογισμού, στις οποίες υπήρχαν μέχρι σήμερα δυσκολίες κατά την υλοποίησή τους και συγκεκριμένα από τη γραμμή του προϋπολογισμού για τη Λατινική Αμερική και εκείνη για την Ασία. Στην προκείμενη περίπτωση τα κονδύλια θα χρησιμοποιηθούν για συγκεκριμένους στόχους και έχουμε ευνοϊκές ενδείξεις ότι τα επιπλέον 60 εκ. θα είναι δυνατόν να διατεθούν από το Ευρωπαϊκό Ταμείο Ανάπτυξης.
<P>
Θεωρώ ότι θα αποτελούσε πράγματι θετικό μήνυμα αν η Ευρωπαϊκή Ένωση λάμβανε τόσο νωρίς απόφαση για την υλοποίηση αυτής της χρηματοδότησης. Γνωρίζεται ότι οι δωρητές για το Παγκόσμιο Ταμείο για την Υγεία έχουν υποσχεθεί συνολικά 1,8 δισ. δολαρίων, αλλά όλα αυτά παραμένουν μέχρι σήμερα μόνο υποσχέσεις. Η Ευρωπαϊκή Ένωση θα ήταν λοιπόν η πρώτη που θα λάμβανε συγκεκριμένες αποφάσεις για τη σχετική χρηματοδότηση. Για τον λόγο αυτό παρακαλώ να γίνει δεκτή η προκείμενη αίτηση κατεπείγοντος. Χρειαζόμαστε μια νομική βάση ώστε να καταστεί δυνατή η σχετική μεταφορά στο Παγκόσμιο Ταμείο για την Υγεία. Είναι αυτονόητο ότι το Κοινοβούλιο θα ενημερώνεται για όλες τις ενέργειες.
<P>
Φυσικά, το ζήτημα θα συζητηθεί αρκετές φορές ακόμα στο πλαίσιο της διαδικασίας του προϋπολογισμού. Αν ήταν όμως δυνατόν να ληφθεί γρήγορα απόφαση για τη νομική βάση - και μάλιστα μια καλή νομική βάση που θα μας επέτρεπε να προβούμε στη μεταφορά - τότε δεν θα χρειαστούν άλλοι ελιγμοί και η κατάσταση θα είναι σαφής όσον αφορά τον προϋπολογισμό. Για τον λόγο αυτό σας παρακαλώ να εγκρίνετε την αίτηση κατεπείγοντος.

<SPEAKER ID=10 LANGUAGE="ES" NAME="Fernαndez Martνn">
Κύριε Πρόεδρε, εξ ονόματος της Επιτροπής Ανάπτυξης, δηλώνω ότι η θέση μας είναι αντίθετη με τη διαδικασία κατεπείγοντος, για λόγους ουσίας και τύπου.
<P>
Τα γεγονότα είναι τα ακόλουθα: η Επιτροπή μας πρότεινε μία συνεισφορά 60 εκατομμυρίων ευρώ από τον προϋπολογισμό του 2001 για το Παγκόσμιο Ταμείο για την καταπολέμηση του AIDS, της φυματίωσης και της ελονοσίας. Δεν είμαστε εναντίον αυτής της πρότασης, αλλά πιστεύουμε ότι αυτή δεν μπορεί να είναι μία μεμονωμένη συνεισφορά, για μία μόνο φορά, αν θέλουμε να επιτευχθεί αυτός ο στόχος.
<P>
Υποστηρίζουμε μία σταθερή και διαρκή συνεισφορά, όχι μόνο για ένα χρόνο. Αυτός είναι ο λόγος για τον οποίο δεν είμαστε σύμφωνοι με την αίτηση κατεπείγοντος· φιλοδοξούμε να παρουσιάσουμε τις τροπολογίες τις οποίες δικαιούμαστε βάσει της διαδικασίας συναπόφασης που εφαρμόζεται σ' αυτό το θέμα.
<P>
Η Επιτροπή, ζητώντας τη διαδικασία κατεπείγοντος, με απαράδεκτους όρους για το Κοινοβούλιο, μας στερεί αυτή την ουσιαστική και αναφαίρετη συμβολή. Η Επιτροπή ανακοίνωσε τη συνεισφορά της γι' αυτό το ταμείο τον Ιούλιο· μας τη γνωστοποίησε πριν από μερικούς μήνες και την ανακοίνωσε δημόσια στη Γένοβα εδώ και πάνω από τρεις μήνες. Και τώρα αξιώνει να αποφανθεί το Κοινοβούλιο επί του σημαντικού αυτού θέματος σε μία μόνο εβδομάδα.

<SPEAKER ID=11 NAME="Corrie">
Κύριε Πρόεδρε, επί της διαδικασίας. Μετά από τις παρεμβάσεις της Επιτρόπου και του εκπροσώπου της Επιτροπής Προϋπολογισμών, είμαι στην ευχάριστη θέση να αποσύρω την αντίρρησή μου.
<P>
(Το Σώμα εγκρίνει την αίτηση κατεπείγοντος)
<P>
   Έκθεση για την πρόταση απόφασης του Συμβουλίου για την τροποποίηση της απόφασης 1999/733/EΚ του Συμβουλίου σχετικά με τη χορήγηση συμπληρωματικής μακροοικονομικής χρηματοδοτικής συνδρομής στην πρώην Γιουγκοσλαβική Δημοκρατία της Μακεδονίας (COM(2001) 613 - 2001/0213 (CNS))
<P>
Πρόταση απόφασης του Συμβουλίου για την τροποποίηση της απόφασης 1999/325/ΕΚ του Συμβουλίου, σχετικά με την χορήγηση μακροοικονομικής ενίσχυσης στη Βοσνία-Ερζεγοβίνη (COM(2001) 610 - C5-0558/2001 - 2001/0250(CNS))
<P>
Πρόταση απόφασης του Συμβουλίου για την τροποποίηση της απόφασης 2001/549/ΕΚ της 16ης Ιουλίου 2001 σχετικά με την χορήγηση μακροοικονομικής ενίσχυσης στην Ομοσπονδιακή Δημοκρατία της Γιουγκοσλαβίας (COM(2001) 612 - C5-0520/2001 - 2001/0251 (COD))

<SPEAKER ID=12 LANGUAGE="SV" NAME="Fδrm">
Κύριε Πρόεδρε, ως εισηγητής θα ήθελα να δηλώσω ότι πρόκειται εδώ για τρία ζητήματα - την Μακεδονία, τη Βοσνία - Ερζεγοβίνη, καθώς και την Ομοσπονδιακή Δημοκρατία της Γιουγκοσλαβίας - τα οποία συζήτησε η Επιτροπή Προϋπολογισμών.
<P>
Υποστηρίζουμε την έκκληση της Επιτροπής να εφαρμοστεί η διαδικασία του κατεπείγοντος. Χρειάζεται οπωσδήποτε μία τέτοια διαδικασία, καθώς προέκυψαν πολύ μεγάλες ανάγκες, ιδιαίτερα στην Μακεδονία. Χρειάζεται επίσης να προσφερθεί βοήθεια στη Βοσνία - Ερζεγοβίνη καθώς και στην Ομοσπονδιακή Δημοκρατία της Γιουγκοσλαβίας. Ωστόσο χρειαζόμαστε λίγο περισσότερο χρόνο.
<P>
Καταρχάς θα πρέπει να διεξαχθεί μία σε βάθος συζήτηση στην Επιτροπή Προϋπολογισμών. Πρόκειται για μεταφορές πόρων για εφέτος και για δημοσιονομικά ζητήματα για του χρόνου. Χρειαζόμαστε λίγο χρόνο προκειμένου να λάβουμε την γνωμοδότηση της Επιτροπής Εξωτερικών Υποθέσεων, ενώ χρειάζεται επίσης να διεξαγάγουμε συζήτηση επί του συνόλου του προϋπολογισμού για τα Βαλκάνια για το 2002 στο πλαίσιο της διαδικασίας συνδιαλλαγής πριν από την δεύτερη ανάγνωση του προϋπολογισμού την επόμενη εβδομάδα.
<P>
Για το λόγο αυτό προτείνουμε να ψηφίσουμε υπέρ της εφαρμογής της διαδικασίας του κατεπείγοντος, συγχρόνως όμως να αποφασίσουμε να συζητήσουμε αυτά τα τρία ζητήματα κατά τη δεύτερη σύνοδο του Νοεμβρίου στις Βρυξέλλες. Θα μπορούσαμε τότε να διεξαγάγουμε κοινή συζήτηση σχετικά με τα ζητήματα των Βαλκανίων συγχρόνως με την εξέταση της έκθεσης Lagendijk σχετικά με την Ευρωπαϊκή Υπηρεσία Ανασυγκρότησης. Προτείνουμε λοιπόν να δεχθούμε την εφαρμογή της διαδικασίας του επείγοντος, όμως να πραγματοποιηθεί η συζήτηση κατά τη δεύτερη σύνοδο του Νοεμβρίου στις Βρυξέλλες.
<P>
(Το Σώμα εγκρίνει την αίτηση κατεπείγοντος) Πρόεδρος. Η ψηφοφορία ολοκληρώθηκε.

<CHAPTER ID=2>
Ετήσια έκθεση του Ελεγκτικού Συνεδρίου για το 2000
<SPEAKER ID=13 NAME="Πρόεδρος">
Η ημερήσια διάταξη προβλέπει την παρουσίαση της ετήσιας έκθεσης του Ελεγκτικού Συνεδρίου για το 2000.

<SPEAKER ID=14 NAME="Karlsson">
(ΕΝ) Κύριε Πρόεδρε, εξ ονόματος των μελών του Ευρωπαϊκού Ελεγκτικού Συνεδρίου, θα ήθελα να σας ευχαριστήσω για την πρόσκληση που μου απευθύνατε να παρουσιάσω την 24η Ετήσια Έκθεση του Ελεγκτικού Συνεδρίου για το οικονομικό έτος 2000. Όπως και κατά τα παρελθόντα έτη, η παρουσίαση αυτή σηματοδοτεί την έναρξη της διαδικασίας χορήγησης απαλλαγής.
<P>
Η έκθεση ακολουθεί τη μορφή που χρησιμοποιήθηκε τα τελευταία τρία χρόνια, με κεφάλαια που πραγματεύονται τα έσοδα και κάθε τομέα δαπανών που εμπίπτουν στους τίτλους των δημοσιονομικών προοπτικών. Υπάρχει εφέτος ένα συμπληρωματικό κεφάλαιο το οποίο σηματοδοτεί την εξέλιξη της Ένωσης και πραγματεύεται την προενταξιακή βοήθεια για την οποία από το 2000 υπάρχει χωριστός τίτλος στις δημοσιονομικές προοπτικές. Επίσης, θα βρείτε - ως είθισται - ένα κεφάλαιο αφιερωμένο στη δήλωση αξιοπιστίας ενώ στην έκθεση επισυνάπτονται οι παρατηρήσεις του Συμβουλίου σχετικά με τις δραστηριότητες του έκτου, έβδομου και όγδοου Ευρωπαϊκού Ταμείου Ανάπτυξης.
<P>
Τα διάφορα κεφάλαια της ετήσιας έκθεσης πραγματεύονται τέσσερα κύρια ζητήματα. Καταρχάς, υπάρχει μια ανάλυση της εκτέλεσης του προϋπολογισμού και των πρακτικών δημοσιονομικής διαχείρισης για καθέναν από τους τίτλους των δημοσιονομικών πρακτικών. Στη συνέχεια, θα βρείτε τη συνέχεια που δόθηκε στις παρατηρήσεις του Συνεδρίου οι οποίες διατυπώθηκαν σε προγενέστερες ετήσιες και ειδικές εκθέσεις. Τρίτον, η ειδική εκτίμηση στο πλαίσιο της δήλωσης αξιοπιστίας με πληροφοριακά στοιχεία για κάθε τίτλο των δημοσιονομικών προοπτικών. Τέλος, το νέο στοιχείο που χαρακτηρίζει τη φετινή έκθεση είναι ότι τα κυριότερα πορίσματα και οι συστάσεις των ειδικών εκθέσεων που ενέκρινε το Συνέδριο μετά την τελευταία απαλλαγή περιέχονται συνοπτικά στα διάφορα κεφάλαια σύμφωνα με τις επιθυμίες του Κοινοβουλίου. Αυτό σημαίνει ότι η φετινή ετήσια έκθεση περιέχει όλα τα κύρια πορίσματα και τις συστάσεις που αφορούν την εκτέλεση του γενικού προϋπολογισμού και των Ευρωπαϊκών Ταμείων Ανάπτυξης και δημοσιεύθηκαν από το Συνέδριο μετά την τελευταία απαλλαγή.
<P>
Θα βρείτε επίσης για πρώτη φορά - όχι στο αντίγραφο της ετήσιας έκθεσης που έχετε στα χέρια σας σήμερα, αλλά στην εκδοχή που θα δημοσιευθεί στην Επίσημη Εφημερίδα των ΕΚ όταν τυπωθεί η επίσημη έκδοση, κάτι το οποίο ζητούσε το Κοινοβουλίου εδώ και πολλά χρόνια - το κείμενο του Συνεδρίου σε μια στήλη και τις απαντήσεις της Επιτροπής στην ίδια σελίδα προκειμένου να γίνει η έκθεση, τουλάχιστον από αυτή την άποψη, περισσότερο φιλική στο χρήστη.
<P>
Όσον αφορά τη διαχείριση του προϋπολογισμού κατά το 2000, ένα ιδιαίτερο χαρακτηριστικό της εκτέλεσης του προϋπολογισμού ήταν η εμφάνιση ενός εξαιρετικά υψηλού πλεονάσματος εσόδων έναντι των δαπανών, ύψους 11,6 δισεκατ. ευρώ, ποσό που αντιστοιχεί σε ποσοστό μεγαλύτερο του 14% των τελικών δαπανών για πληρωμές. Τα σημαντικότερα αίτια αυτής της κατάστασης ήταν η υψηλότερη απόδοση των εσόδων σε σχέση με την προβλεπόμενη στον προϋπολογισμό και - ίσως ακόμη σημαντικότερο - οι χαμηλότερες πληρωμές για τα διαρθρωτικά μέτρα, και κυρίως για εκείνα της περιόδου προγραμματισμού 2000-2006.
<P>
Το Συνέδριο συνιστά στην Επιτροπή να εξετάσει με ποιον τρόπο μπορεί να χρησιμοποιήσει καλύτερα τη διαδικασία του διορθωτικού και συμπληρωματικού προϋπολογισμού, ώστε να αποφευχθούν τα υπερβολικά πλεονάσματα του προϋπολογισμού, καθώς και η στρέβλωση της θέσης των εσόδων για το επόμενο οικονομικό έτος η οποία προκαλείται από τη μεταφορά πλεονασμάτων.
<P>
Το Συνέδριο, ανταποκρινόμενο στις επιθυμίες της αρμόδιας για την απαλλαγή αρχής, εξακολούθησε να παρακολουθεί τη συνέχεια που δόθηκε στις παρατηρήσεις προηγούμενων ετήσιων και ειδικών εκθέσεων, αποσκοπώντας κυρίως στην εξέταση της δράσης που ανέλαβε, κατά κύριο λόγο η Επιτροπή, ως απάντηση στις παρατηρήσεις του Συνεδρίου, στις συστάσεις του Συμβουλίου και στα ψηφίσματα του Ευρωπαϊκού Κοινοβουλίου.
<P>
Σε όλους τους τομείς που εξετάστηκαν, διαπιστώθηκε ότι αναλήφθηκε κάποια μορφή δράσης. Αυτό που ποικίλλει σημαντικά, ωστόσο, είναι η έκταση και η αποτελεσματικότητά της. Σε γενικές γραμμές, η Επιτροπή, ιδίως στις περιπτώσεις που συμφωνούσε με προηγούμενες παρατηρήσεις και προτάσεις, ενέκρινε μέτρα τα οποία, ως απάντηση σε αυτές, προορίζονταν να βελτιώσουν την κατάσταση. Σε ορισμένες περιπτώσεις, η διορθωτική δράση ήταν βραδεία, σε άλλες οι πόροι - προσωπικό και κεφάλαια - που διατέθηκαν για την επίτευξη του επιθυμητού βαθμού βελτίωσης ήταν ανεπαρκείς.
<P>
Η υλοποίηση βελτιώσεων στη διαχείριση και τον έλεγχο πολύπλοκων προγραμμάτων, στα οποία ΰετέχουν πολλοί φορείς σε διάφορα επίπεδα, είναι δύσκολη και χρονοβόρα. Συχνά, χρειάζεται να ξεπεραστούν διαρθρωτικές δυσκαΰψίες, ενώ στους τοΰείς στους οποίους η διαχείριση γίνεται είτε από κοινού είτε σε αποκεντρωΰένο επίπεδο, και οι οποίοι αντιστοιχούν σε ποσοστό άνω του 80% του γενικού προϋπολογισΰού, η Επιτροπή πρέπει να εξασφαλίσει τη δράση άλλων, όπως τα κράτη μέλη.
<P>
Παρά το γεγονός ότι η επίτευξη αλλαγών ΰπορεί να είναι δύσκολη, η Επιτροπή πρέπει να εξασφαλίζει ότι λαΰβάνει κάθε δυνατό από την πλευρά της ΰέτρο για την υλοποίηση των συστάσεων του Συνεδρίου και του Κοινοβουλίου.
<P>
Στις αρχές του 2001, στο πλαίσιο του έργου παρακολούθησης της συνέχειας που δίδεται στις παρατηρήσεις του, το Συνέδριο προέβη σε ανασκόπηση της προόδου που είχε σηΰειωθεί στην αντικατάσταση της πρώην μονάδας για την καταπολέμηση της απάτης (UCLAF) με την Ευρωπαϊκή Υπηρεσία Καταπολέμησης της Απάτης (OLAF). Οι νέες ρυθΰίσεις για την OLAF δηΰιουργούν καταλληλότερο διοικητικό πλαίσιο και της εξασφαλίζουν ΰεγαλύτερη ανεξαρτησία από ό,τι διέθετε η προκάτοχός της.
<P>
Το Συνέδριο εξακολουθεί να συνεργάζεται στενά ΰε την OLAF. Έχει καθιερώσει επίσηΰες διαδικασίες οι οποίες εξασφαλίζουν ότι οι σχέσεις ΰεταξύ των δύο οργάνων είναι αποδοτικές και αποτελεσΰατικές. Επίσης, έχει καθιερώσει εποικοδοΰητικό διάλογο ΰε την επιτροπή που συστάθηκε για να εποπτεύει το έργο της OLAF, υπό την προεδρία της Καθηγήτριας κ. Delmas-Marty.
<P>
Το Συνέδριο εκπόνησε πρόσφατα γνωμοδότηση, η οποία θα δημοσιευθεί σύντομα, σχετικά με πρόταση οδηγίας του Ευρωπαϊκού Κοινοβουλίου και του Συμβουλίου για την προστασία των οικονομικών συμφερόντων της Κοινότητας. Η οδηγία αυτή αποτελεί σημαντικό βήμα προόδου στην καταπολέμηση της απάτης. Θα ήθελα να ευχαριστήσω, εξ ονόματος του Ελεγκτικού Συνεδρίου, την Πρόεδρο της Επιτροπής Ελέγχου του Προϋπολογισμού, κ. Theato, για την εντυπωσιακή εργασία και αφοσίωσή της όλα αυτά τα χρόνια με σκοπό να καταστήσει δυνατή αυτή τη σημαντική οδηγία.
<P>
(Χειροκροτήματα)
<P>
Όσον αφορά τη δήλωση αξιοπιστίας, το Συνέδριο είναι της γνώΰης ότι οι αναθεωρηΰένοι λογαριασΰοί για το οικονοΰικό έτος που έκλεισε στις 31 Δεκεΰβρίου 2000 αντικατοπτρίζουν αξιόπιστα τα έσοδα και τις δαπάνες της Κοινότητας για το οικονοΰικό έτος, καθώς και τη δηΰοσιονοΰική κατάσταση στο τέλος του έτους.
<P>
Όσον αφορά τη νοΰιΰότητα και την κανονικότητα των υποκειΰένων πράξεων, ο έλεγχος των κυριότερων συστηΰάτων διαχείρισης και ελέγχου που εφαρΰόζονται στη γεωργία και στα διαρθρωτικά ΰέτρα ενεφάνισε ατέλειες στη λειτουργία των ελεγκτικών διαδικασιών που διασφαλίζουν τη νοΰιΰότητα και την κανονικότητα των πράξεων.
<P>
Ο έλεγχος των επιχειρησιακών δαπανών έδειξε απαράδεκτη συχνότητα σφαλΰάτων που επηρεάζουν το ποσό των πληρωΰών ή την πραγΰατικότητα ή την επιλεξιΰότητα των υποκειΰένων πράξεων.
<P>
Ενόψει του συνόλου των αποτελεσΰάτων του ελέγχου του, το Συνέδριο είναι της γνώΰης ότι οι υποκείΰενες πράξεις των οικονοΰικών καταστάσεων, λαΰβανόΰενες ως σύνολο, είναι νόΰιΰες και κανονικές όσον αφορά τα έσοδα, τις αναλήψεις υποχρεώσεων και τις διοικητικές δαπάνες, αλλά αρνείται να παράσχει αυτή τη διαβεβαίωση όσον αφορά τις πληρωΰές για επιχειρησιακές δαπάνες.
<P>
Από την τελευταία ετήσια έκθεση μέχρι σήμερα, το Συνέδριο ενέκρινε δεκαοκτώ ειδικές εκθέσεις οι οποίες ελήφθησαν υπόψη στη διαδικασία χορήγησης απαλλαγής και περιέχουν τα αποτελέσματα των ελέγχων που εστιάζονται σε ευρύ φάσμα ειδικών τομέων στους οποίους μπορεί να βελτιωθεί η δημοσιονομική διαχείριση της Κοινότητας.
<P>
Από τα αποτελέσΰατα των ελέγχων του Συνεδρίου προκύπτουν σηΰαντικές θετικές διαπιστώσεις. Στον τοΰέα της γεωργίας, το αναθεωρηΰένο σύστηΰα εκκαθάρισης των λογαριασΰών και το Ολοκληρωΰένο Σύστηΰα Διαχείρισης και Ελέγχου συνέβαλαν στη βελτίωση της διαχείρισης ΰεγάλων ποσών από τους πόρους της Ευρωπαϊκής Ένωσης. Η στρατηγική της Επιτροπής για την αντιμετώπιση της ΣΕΒ είναι σε γενικές γραμμές ορθή.
<P>
Όσον αφορά τα διαρθρωτικά ΰέτρα, η κοινοτική πρωτοβουλία URBAN συνέβαλε στην υλοποίηση πολλών σχεδίων αστικής ανάπτυξης και άνοιξε για τις τοπικές αρχές το δρόΰο προς την κοινοτική χρηΰατοδότηση. Στον τοΰέα των εξωτερικών δράσεων, το έργο του οργανισΰού για την ανασυγκρότηση του Κοσσυφοπεδίου αποδείχθηκε αποτελεσΰατικό και συγχρόνως οικονοΰικά αποδοτικό. Το πρόγραΰΰα διασυνοριακής συνεργασίας TACIS αποτελεί ΰέσο που έχει τη δυνατότητα να διαδραΰατίσει χρήσιΰο ρόλο στην αντιΰετώπιση θεΰάτων σχετικών με τα νέα προς ανατολάς σύνορα, που θα προκύψουν από την επόμενη προσχώρηση κρατών.
<P>
Εντούτοις, διαπιστώθηκε επίσης ότι στόχοι ΰείζονος σηΰασίας δεν επιτεύχθηκαν ή ότι η πρόοδος που σηΰειώθηκε ήταν περιορισΰένη. Επιπλέον, συχνά παρατηρήθηκε ότι η αξιολόγηση της επίτευξης των στόχων εκ ΰέρους της Επιτροπής ήταν ανεπαρκής ή και ανύπαρκτη.
<P>
Το ΰεταρρυθΰιστικό πρόγραΰΰα της Επιτροπής δίνει μεγαλύτερη έΰφαση στη ΰέτρηση των αποτελεσΰάτων και της απόδοσης, σε ένα πλαίσιο διάθεσης των πόρων που αντικατοπτρίζει προκαθορισΰένες προτεραιότητες και συγκεκριΰένους στόχους. Οι διαπιστώσεις του Συνεδρίου σχετικά ΰε πρόσφατα προγράΰΰατα υποδηλώνουν ότι η Επιτροπή εξακολουθεί να βρίσκεται αντιμέτωπη με σηΰαντικές προκλήσεις στον τοΰέα αυτό.
<P>
Ένα από τα σημαντικότερα ζητήματα στη συζήτηση που διεξήχθη πέρυσι στο Κοινοβούλιο, όταν παρουσίασα την ετήσια έκθεση για το οικονομικό έτος 1999, αφορούσε την κατάσταση στα κράτη μέλη. Τα αποτελέσματα είναι εντυπωσιακά. Το Συνέδριο αφιέρωσε μεγάλο μέρος των πόρων του στον έλεγχο των συστημάτων ελέγχου στα κράτη μέλη ως συνέχεια της συζήτησης αυτής. Διαπιστώθηκε ότι οι έλεγχοι των κοινοτικών δράσεων εκ ΰέρους των κρατών ΰελών, όσον αφορά προγράμΰατα των οποίων η διαχείριση γίνεται από κοινού από την Επιτροπή και τα κράτη ΰέλη, εξακολουθούν να χαρακτηρίζονται από αδυναμίες. Αυτό ισχύει και για το Ολοκληρωμένο Σύστημα Διαχείρισης και Ελέγχου (ΟΣΔΕ), καθώς και για τις επιστροφές κατά την εξαγωγή και για τον κανονισμό για τον έλεγχο των διαρθρωτικών μέτρων. Η βελτίωση των ελεγκτικών διαδικασιών στα κράτη ΰέλη αποτελεί το κλειδί για την εξασφάλιση της ορθής χρήσης των κοινοτικών πόρων. Αποκτά συγχρόνως ιδιαίτερη σηΰασία, στο μέτρο που το Συνέδριο, για τους σκοπούς του δικού του ελέγχου, πρέπει να εκλαμβάνει ως εν μέρει τουλάχιστον αξιόπιστους τους ελέγχους που διενεργούνται από τις διάφορες υπηρεσίες ελέγχου και εποπτείας της Επιτροπής και των κρατών ΰελών. Θα επανέλθω σε αυτό το συγκεκριμένο πρόβλημα στο τέλος της ομιλίας μου.
<P>
Η αναμόρφωση του δημοσιονομικού κανονισμού, που αποτελεί ένα σημαντικό στοιχείο του προγράμματος μεταρρύθμισης της Επιτροπής, ίσως το πρώτο μέτρο που ελήφθη, στοχεύει τώρα στη διευκρίνιση και ενίσχυση των διατάξεων που αφορούν τις μεθόδους εκτέλεσης του προϋπολογισμού, τις προκαταβολές, τις συμβάσεις, την παρουσίαση των λογαριασμών και τις υπηρεσίες. Η εισαγωγή νέων διατάξεων που σκοπό έχουν να συΰβάλουν στην καθιέρωση ενός συνεκτικού νοΰικού πλαισίου στον τοΰέα της δηΰοσιονοΰικής εκτέλεσης, βασιζόΰενου στην υπεροχή του δηΰοσιονοΰικού κανονισΰού, είναι ένα άλλο σημαντικό στοιχείο της αναμόρφωσης του δημοσιονομικού κανονισμού. Ωστόσο, όπως θα δείτε από την ετήσια έκθεσή μας, ορισμένα σημαντικά ζητήματα αρχής που περιέχονται στη γνωμοδότηση του Συνεδρίου σχετικά με τις προτεινόμενες αλλαγές δεν υιοθετήθηκαν, γεγονός που ενδέχεται να οδηγήσει σε σοβαρές περιπλοκές στη δημοσιονομική διαχείριση.
<P>
Όσον αφορά τη διεύρυνση, η φετινή ετήσια έκθεση περιλαμβάνει ένα νέο κεφάλαιο που πραγματεύεται την προενταξιακή βοήθεια για την οποία από το 2000 και εξής προβλέπεται χωριστός τίτλος στις δημοσιονομικές προοπτικές. Σύμφωνα με τις συστάσεις του Κοινοβουλίου στο ψήφισμά του για τη χορήγηση απαλλαγής για το 1999, το Συνέδριο έχει βελτιώσει και εντατικοποιήσει τη συνεργασία με τις Ανώτατες Αρχές Ελέγχου των υποψηφίων χωρών κατά τη διάρκεια των τελευταίων λίγων ετών.
<P>
Επιπλέον, σε συνεργασία με τις Ανώτατες Αρχές Ελέγχου, το Συνέδριο εντατικοποίησε την ανταλλαγή πληροφοριών στα διάφορα επίπεδα των εθνικών αρχών. Η δημιουργία εθνικών συστημάτων εσωτερικού ελέγχου και εξωτερικού ελέγχου των κοινοτικών πόρων στις υποψήφιες χώρες απαιτεί στενότερη συνεργασία μεταξύ των αρχών ακόμη και πριν από την ένταξη.
<P>
Η διεύρυνση θα επιφέρει αλλαγές στον τρόπο εργασίας του Συμβουλίου, της Επιτροπής και του Δικαστηρίου, όπως επίσης και του Ελεγκτικού Συνεδρίου και του Κοινοβουλίου.
<P>
Σήμερα, κανείς δεν αμφισβητεί τις διατάξεις της Συνθήκης του Μάαστριχτ που καθιστούν το Ελεγκτικό Συνέδριο ένα από τα πέντε ανεξάρτητα θεσμικά όργανα της Ένωσης. Η Συνθήκη της Νίκαιας θα επιφέρει σημαντικές οργανωτικές αλλαγές στο προσεχές μέλλον, μεταξύ άλλων και για το Ευρωπαϊκό Ελεγκτικό Συνέδριο, το οποίο θα έχει τη δυνατότητα να δημιουργήσει μια οργανωτική διάρθρωση αποτελούμενη από τμήματα με μια πιο αποτελεσματική διαδικασία λήψης αποφάσεων, ακόμη και αν τότε η ΕΕ αποτελείται από 25 κράτη μέλη. Το Συνέδριο προετοιμάζεται εντατικά για αυτή τη προκλητική μεταρρύθμιση.
<P>
Το Συνέδριο αναπτύσσει σχέσεις με την νέα Υπηρεσία Εσωτερικού Ελέγχου της Επιτροπής μέσω συζητήσεων που καλύπτουν μια σειρά τομέων στους οποίους μπορούμε να εργαστούμε μαζί. Το Συνέδριο δίδει μεγάλη προτεραιότητα στην εκτίμηση του τρόπου με τον οποία θα μπορέσει να χρησιμοποιήσει το έργο της Υπηρεσίας Εσωτερικού Ελέγχου και τις ελεγκτικές δυνατότητες των Γενικών Διευθύνσεων. Ένα ιδιαίτερα ελπιδοφόρο σημάδι προόδου στον τομέα αυτόν ήταν η διάσκεψη, με τον ενδιαφέροντα τίτλο "Verstehen", η οποία πραγματοποιήθηκε με πρωτοβουλία του Εσωτερικού Ελεγκτή, κ. Muis, την Πέμπτη και Παρασκευή και την οποία παρακολούθησαν οι κυρίες Schreyer και Theato. Θα ήθελα να πω, ως Πρόεδρος του Ελεγκτικού Συνεδρίου, ότι η πρωτοβουλία αυτή μπορεί να αποτελέσει ένα εξαιρετικά εποικοδομητικό, συγκεκριμένο και ελπιδοφόρο βήμα προς την ιδέα ενός ενιαίου συστήματος ελέγχου όσον αφορά τους ευρωπαϊκούς πόρους.
<P>
Η Συνθήκη δηλώνει ξεκάθαρα ότι το Ευρωπαϊκό Ελεγκτικό Συνέδριο επικουρεί το Ευρωπαϊκό Κοινοβούλιο και το Συμβούλιο στην άσκηση των εξουσιών ελέγχου της εκτέλεσης του προϋπολογισμού.
<P>
Κυρίες και κύριοι, πρόκειται σύντομα να αποχωρήσω από τη θέση του Προέδρου και του μέλους του Ευρωπαϊκού Ελεγκτικού Συνεδρίου. Κατά τη διάρκεια της επταετούς θητείας μου στο Συνέδριο, είχα την τιμή να συμβάλω στην ενίσχυση του ρόλου του Συνεδρίου και στις συνεχείς προσπάθειες που καταβάλλει για να συνεργαστεί με το Κοινοβούλιο και να ικανοποιήσει τις ανάγκες του όσον αφορά τη βελτιστοποίηση της βοήθειας που παρέχει.
<P>
Το Συνέδριο αντιμετωπίζει, με τη μεθοδολογία που ακολουθεί στη δήλωση αξιοπιστίας, την ανάγκη για περισσότερη πληροφόρηση σχετικά με τη φύση και τις αιτίες των προβλημάτων που επηρεάζουν τη διαχείριση των κοινοτικών πόρων διευρύνοντας το φάσμα των αποδεικτικών στοιχείων που αποσκοπούν στην υποστήριξη των πορισμάτων του.
<P>
Οι πρόσφατες μεταρρυθμίσεις στον τομέα της δημοσιονομικής διαχείρισης και του εσωτερικού ελέγχου θα δώσουν στο Συνέδριο τη δυνατότητα να χρησιμοποιήσει περισσότερο το έργο της Επιτροπής, ιδίως κατά την εκπόνηση της δήλωσης αξιοπιστίας. Το Συνέδριο σκοπεύει να συνεχίσει να εκπονεί ειδικές εκτιμήσεις για κάθε σημαντικό τομέα της κοινοτικής δραστηριότητας ως συμπληρωματικό στοιχείο της δήλωσης αξιοπιστίας. Οι ειδικές εκτιμήσεις αναφέρονται πλέον στη Συνθήκη της Νίκαιας και αποτελούν σημαντικό εργαλείο που βοηθά την αρμόδια για την απαλλαγή αρχή να διατυπώσει τις κατάλληλες συστάσεις με σκοπό τη βελτίωση της διαχείρισης.
<P>
Ένα από τα βασικά καθήκοντα της διευρυμένης Ευρωπαϊκής Ένωσης θα είναι η συνεργασία μεταξύ των ευρωπαϊκών και των εθνικών Ανώτατων Ελεγκτικών Αρχών. Το σημείο αυτό αποτελεί επί μακρόν βασική ανησυχία του Ευρωπαϊκού Κοινοβουλίου. Όμως, όπως όλοι γνωρίζουμε, η συνεργασία αυτή έχει προχωρήσει αργά και το Κοινοβούλιο έχει επανειλημμένα προτρέψει το Συνέδριο να βελτιώσει την κατάσταση. Έχοντας παρακολουθήσει την πρόοδο για αρκετά χρόνια, κατέληξα στο συμπέρασμα ότι η επίτευξη καλού αποτελέσματος από αυτή την άποψη απαιτεί την ανάληψη πρωτοβουλιών σε υψηλότερο επίπεδο από την αμιγώς τεχνική συνεργασία μεταξύ των Ανώτατων Ελεγκτικών Αρχών των κρατών μελών και του Ευρωπαϊκού Ελεγκτικού Συνεδρίου.
<P>
Θα ήθελα να παραθέσω τα λόγια ενός βουλευτή του Σώματος, του Ζακ Σαντέρ, ο οποίος, όταν ήταν Πρόεδρος της Επιτροπής, είχε επισημάνει τη σημασία της συνεργασίας μεταξύ των εθνικών κοινοβουλίων και του Ευρωπαϊκού Κοινοβουλίου, η οποία θα μπορούσε να αποτελέσει ζωτικής σημασίας παράγοντα στον τομέα του δημοσιονομικού ελέγχου. Οι Ανώτατες Ελεγκτικές Αρχές ενεργούν ανεξάρτητα και έχουν στενή συνεργασία με τα αντίστοιχα εθνικά κοινοβούλιά τους. Έτσι, η συνεργασία μεταξύ των εθνικών κοινοβουλίων και του Ευρωπαϊκού Κοινοβουλίου θα μπορούσε να ασκεί σημαντική επιρροή στα εθνικά όργανα ελέγχου και στο Ευρωπαϊκό Ελεγκτικό Συνέδριο, ειδικότερα όσον αφορά το δημοσιονομικό έλεγχο.
<P>
Η μέθοδος της διακυβερνητικής συνεργασίας στον τομέα αυτόν δεν είναι η πιο πρακτική λύση που μπορεί να επιλεγεί, από τη στιγμή που οι Ανώτατες Ελεγκτικές Αρχές των κρατών μελών είναι, με εξαίρεση τη χώρα μου, ανεξάρτητες από τις κυβερνήσεις, εφόσον τις ελέγχουν. Ίσως όμως η λύση να μπορεί να βρεθεί στην ενισχυμένη συνεργασία μεταξύ αυτού του Κοινοβουλίου και των εθνικών κοινοβουλίων των κρατών μελών.
<P>
Επιτρέψτε μου, τέλος, να προσθέσω μόνο δύο λόγια. Ως βουλευτές του Ευρωπαϊκού Κοινοβουλίου, ως Επίτροποι της Ευρωπαϊκής Επιτροπής, καθώς και ως ελεγκτές στο Ευρωπαϊκό Ελεγκτικό Συνέδριο, έχουμε ένα διπλό ρόλο. Πρέπει να εκπληρώσουμε τα καθήκοντά μας σύμφωνα με τη Συνθήκη, ως Επίτροποι, ως βουλευτές και ως μέλη του Ελεγκτικού Συνεδρίου. Αλλά έχουμε επίσης έναν άλλο ρόλο να διαδραματίσουμε από κοινού: να προασπίζουμε πάντα την ιδέα της Ευρώπης.
<P>
(Χειροκροτήματα)

<SPEAKER ID=15 LANGUAGE="DE" NAME="Schreyer">
Κύριε Πρόεδρε, κύριε Πρόεδρε του Ελεγκτικού Συνεδρίου, αξιότιμοι βουλευτές, αξιότιμα μέλη του Ελεγκτικού Συνεδρίου, η παρούσα έκθεση του Ελεγκτικού Συνεδρίου για το οικονομικό έτος 2000 αποτελεί ενθάρρυνση και στήριξη τόσο της Επιτροπής, όσο και της αρμόδιας για τον προϋπολογισμό Επιτρόπου. Επιτρέψτε μου να ευχαριστήσω το Ελεγκτικό Συνέδριο, εσάς, κύριε Πρόεδρε, τα μέλη και τους συνεργάτες του Ελεγκτικού Συνεδρίου για την έκθεση που αφορά το 2000 και ιδιαίτερα για τις ειδικές εκθέσεις, οι οποίες με τις πολύ συγκεκριμένες συστάσεις τους διαδραματίζουν σημαντικότατο ρόλο στο έργο της Επιτροπής.
<P>
Θα ήθελα να εκφράσω ιδιαίτερα τη χαρά μου για τις θετικές παρατηρήσεις και την υποστήριξη του Ελεγκτικού Συνεδρίου σε σχέση με δύο δράσεις στις οποίες δίνω ιδιαίτερη σημασία. Η πρώτη αφορά τον τομέα της εξωτερικής πολιτικής και συγκεκριμένα την ανασυγκρότηση του Κοσσυφοπεδίου. Το Ελεγκτικό Συνέδριο έλεγξε τις λογιστικές πράξεις και τη διαχείριση των πόρων από τον Οργανισμό για την ανασυγκρότηση του Κοσσυφοπεδίου και κατέληξε σε πολύ θετικά συμπεράσματα. Έκρινε ότι ο Οργανισμός κατόρθωσε να πετύχει τους περισσότερους από τους φιλόδοξους στόχους της και θα πρέπει να εκτιμηθεί δεόντως η αποδοτικότητα της διοίκησης και της δημοσιονομικής διαχείρισης.
<P>
Κατά τη διαδικασία του προϋπολογισμού για το 2000 είχα υποστηρίξει ότι θα πρέπει να υπάρχει επάρκεια πόρων για την ανασυγκρότηση του Κοσσυφοπεδίου. Επίσης και το Κοινοβούλιο και ιδιαίτερα ο κ. Bourlanges - στον οποίο θα απευθύνομαι εν προκειμένω καθότι ήταν ο γενικός εισηγητής για τον προϋπολογισμό του 2000 - είχαν υποστηρίξει θερμά τη διάθεση πόρων σε αντίστοιχο ύψος.
<P>
Κατά τη διάρκεια του 2000 κατέστη δυνατόν να αυξηθούν μάλιστα οι πόροι του Οργανισμού για την ανασυγκρότηση του Κοσσυφοπεδίου χάρις στην καλή διαχείρισή του. Το γεγονός ότι το Ελεγκτικό Συνέδριο αξιολογεί τόσο θετικά τα μέτρα που υποστηρίξαμε με μεγάλο ζήλο με ευχαριστεί ιδιαίτερα - και εσείς, κύριε Bourlanges, θα αισθάνεστε βέβαια το ίδιο. Φυσικά αυτό αποτελεί σημαντικότατο μήνυμα και για τους φορολογούμενους: τα χρήματα χρησιμοποιούνται στο Κοσσυφοπέδιο με πολύ καλό, με αποδοτικό τρόπο.
<P>
Αυτό το υπογραμμίζω και για τον εξής λόγο. Στα μέσα ενημέρωσης συζητείται έντονα ο ρόλος της Επιτροπής στην Κοινή Εξωτερική Πολιτική και Πολιτική Ασφάλειας της Ευρωπαϊκής Ένωσης. Εδώ έχουμε ένα πολύ συγκεκριμένο παράδειγμα για μέτρα που λαμβάνονται από κοινού στην εξωτερική πολιτική καθώς επίσης και ένα πολύ συγκεκριμένο παράδειγμα για το πόσο καλό μπορεί να είναι το αποτέλεσμα, όταν ενεργούμε από κοινού.
<P>
Το δεύτερο σημείο που θέλω να θίξω προσωπικά και για το οποίο θέλω να ευχαριστήσω το Ελεγκτικό Συνέδριο για την υποστήριξή του αφορά τον δημοσιονομικό κανονισμό. Η αναδιατύπωση του δημοσιονομικού κανονισμού αποτελεί πολύ εκτεταμένο εγχείρημα. Το Ελεγκτικό Συνέδριο τοποθετήθηκε πολύ γρήγορα με τη γνωμοδότησή του και βοήθησε πολύ την Επιτροπή όχι μόνο κατά τη διατύπωση της επίσημης γνωμοδότησης αλλά και στις πολλές συναντήσεις σε τεχνικό επίπεδο και σε επίπεδο διοίκησης.
<P>
Ίσως αυτό να ακούγεται κάπως στεγνό, αλλά γεγονός είναι ότι ο δημοσιονομικός κανονισμός καθορίζει πολύ συγκεκριμένα πώς πρέπει να διεξάγεται η δημοσιονομική διαδικασία, ποιο ρόλο διαδραματίζει ο κάθε συντελεστής, ποιές είναι οι αρμοδιότητες ελέγχου και ποιος είναι αρμόδιος για ποιο πράγμα, όπως για παράδειγμα το ερώτημα, κατά πόσο και σε ποια σημεία μπορούν να γίνονται γρήγορα αναδιατάξεις στις γραμμές του προϋπολογισμού ώστε να μπορούν να αντιμετωπίζονται αλλαγές που ενδέχεται να προκύψουν κατά τη διάρκεια του οικονομικού έτους.
<P>
Είμαι ευγνώμων που το Ελεγκτικό Συνέδριο κατέστησε σαφές πόσο σημαντικό είναι να αντιστοιχούν όλες οι δημοσιονομικές ρυθμίσεις ειδικών τομέων στις αρχές του προϋπολογισμού, στις αρχές της χρηστής εκτέλεσης του προϋπολογισμού. Ευχαριστώ επίσης θερμά και το Κοινοβούλιο για τις τροπολογίες που υποβλήθηκαν πριν από τη θερινή παύση. Έτσι, η πρόταση που περιέχει την αναδιατύπωση του κανονισμού είναι πολύ βελτιωμένη και αυτό το υποστηρίζω απερίφραστα. Η Επιτροπή εκτέλεσε το καθήκον της, το Ελεγκτικό Συνέδριο εκτέλεσε το καθήκον του και το Κοινοβούλιο έχει εκτελέσει σε μεγάλο βαθμό το καθήκον του όσον αφορά τον συγκεκριμένο τομέα. Πιστεύω ότι απομένει μόνο η επίσημη τοποθέτηση του Κοινοβουλίου προκειμένου να εκτελέσει αντίστοιχα και το Συμβούλιο τα δικά του καθήκοντα χωρίς καθυστέρηση.
<P>
Θα υπεισέλθω τώρα στα σημεία στα οποία το Συνέδριο άσκησε έντονη κριτική, όπως είναι για παράδειγμα η εφαρμογή του κανονισμού για τον έλεγχο των διαρθρωτικών ταμείων.
<P>
Ο έλεγχος ως προς τη νομιμότητα της χρήσης των διαρθρωτικών ταμείων είναι κατά κύριο λόγο καθήκον των κρατών μελών. Ωστόσο, ισχύει επίσης ότι η Επιτροπή φέρει τη συνολική ευθύνη για την εκτέλεση του προϋπολογισμού και κατά συνέπεια φέρει επίσης την ευθύνη για τη σαφή διατύπωση και τη δυνατότητα εκτέλεσης των κανονιστικών διατάξεων που αφορούν ελέγχους, ώστε να μην υπάρχουν περιθώρια το κάθε κράτος μέλος να δίνει τη δική του ερμηνεία στις κανονιστικές διατάξεις και να τη χρησιμοποιεί ως γνώμονα για τις ενέργειές του.
<P>
Στην περίπτωση των διαρθρωτικών ταμείων, τα κράτη μέλη παραπονούνται κυρίως για το ότι οι ελεγκτικές διαδικασίες είναι πολύ περίπλοκες. Μερικές φορές φτάνουν μάλιστα στο σημείο να λένε: "Μελλοντικά, επιθυμούμε να μεταφέρονται οι πόροι των διαρθρωτικών ταμείων μόνο κατ' αποκοπή" . Φυσικά, η Επιτροπή δεν μπορεί να επικροτήσει αυτή τη λύση και πιστεύω πως το ίδιο ισχύει και για το Κοινοβούλιο. Και τούτο διότι τα κονδύλια του προϋπολογισμού της ΕΕ διατίθενται για την επίτευξη συγκεκριμένων στόχων και όχι με την έννοια μιας γενικότερης εξισορρόπησης ανισοτήτων. Σωστό είναι φυσικά το ότι, αν θέλουμε να συνεχίσουμε με τον ίδιο τρόπο, θα πρέπει να προχωρήσουμε στην απλοποίηση του σχετικού κανονισμού. Συμμερίζομαι την προτροπή του Ελεγκτικού Συνεδρίου να υιοθετηθεί ένας απλούστερος κανονισμός καθότι έτσι θα μειωθούν οι πιθανότητες να γίνονται λάθη μια και ταυτόχρονα θα αυξηθεί και η ελεγξιμότητα.
<P>
"Περίπλοκη διαδικασία" , αυτή ήταν η κριτική του Ελεγκτικού Συνεδρίου και σε σχέση με το πρόγραμμα Sapard για τη χορήγηση ενισχύσεων στον γεωργικό τομέα στις υποψήφιες για ένταξη χώρες. Σήμερα το απόγευμα θα συζητήσουμε στην Επιτροπή τις εκθέσεις προόδου για το σύνολο της προενταξιακής διαδικασίας. Ο δημοσιονομικός έλεγχος θα είναι ένα από τα σημαντικότερα σημεία και θα αξιολογηθεί επίσης κατά πόσο σημείωσαν πρόοδο οι υποψήφιες χώρες και ποια προβλήματα υπάρχουν ακόμα.
<P>
Στο πρόγραμμα Sapard αντιμετωπίζουμε το πρόβλημα ότι από το 1 δισ. ευρώ που έχει διατεθεί για τα έτη 2000 και 2001 έχουν στην πραγματικότητα εκταμιευθεί μόλις 16 εκ. ευρώ. Το αποτέλεσμα αυτό είναι φυσικά πολύ πενιχρό και οφείλω να αποδεχθώ την κριτική του Ελεγκτικού Συνεδρίου. Το συγκεκριμένο ζήτημα θα πρέπει να αποτελέσει επίσης αντικείμενο συζήτησης στους κόλπους της Επιτροπής. Το γεγονός ότι η διαδικασία είναι περίπλοκη δεν θα πρέπει να έχει ως αποτέλεσμα να μην γίνεται καμία απορρόφηση των κονδυλίων. Κατά συνέπεια θα πρέπει να βρεθεί στις υποψήφιες χώρες κάποια ισορροπία ανάμεσα στην απορρόφηση των κονδυλίων και στους λεπτομερείς ελέγχους, χωρίς όμως αυτό να παρακωλύει την εφαρμογή του κανονισμού.
<P>
Το Ελεγκτικό Συνέδριο αναφέρθηκε στο πολύ μεγάλο πλεόνασμα του προϋπολογισμού του 2000, ύψους 11,6 δισ. ευρώ. Επεσήμανε ότι το πλεόνασμα δεν θα πρέπει να εγγράφεται στον προϋπολογισμό του επόμενου έτους, αλλά, ει δυνατόν, να μειώνονται οι πληρωμές των κρατών μελών κατά το τρέχον έτος, δηλαδή να διορθώνεται προς τα κάτω ο προϋπολογισμός ήδη κατά το τρέχον οικονομικό έτος. Πιστεύω ότι το Συμβούλιο, δηλαδή οι Υπουργοί Οικονομικών, θα δεχθούν ασφαλώς πολύ θετικά αυτή τη λύση, αλλά παρ' όλα αυτά θα πρέπει εν προκειμένω να σταθμίσουμε επακριβέστερα ποιος είναι ο πιο σωστός τρόπος.
<P>
Περισσότερα από 3 δισ. του πλεονάσματος του προϋπολογισμού του περασμένου χρόνου οφείλονταν στα αυξημένα έσοδα που προέκυψαν από το γεγονός ότι οι ρυθμοί ανάπτυξης ήταν τον περασμένο χρόνο εκ των πραγμάτων καλύτεροι απ' ό,τι είχε προβλεφθεί αρχικά. Ωστόσο, οι επίσημοι αριθμοί ανακοινώθηκαν επίσημα μόλις τον Νοέμβριο. Αρκετές εκατοντάδες εκατομμυρίων ευρώ του πλεονάσματος προέρχονται από την πραγματική εξοικονόμηση πόρων στη γεωργία, επειδή ήταν πολύ ευνοϊκές οι εξελίξεις στην αντίστοιχη αγορά. Κατά την άποψή μου, είναι μεν πολύ θετικό να μην δαπανώνται κονδύλια, αλλά την εξοικονόμηση μπορεί κανείς να την διαπιστώσει μόνο στο τέλος του έτους.
<P>
Όσον αφορά τα διαρθρωτικά ταμεία, ο νομοθέτης είχε ήδη προβλέψει ότι ενδέχεται να εμφανιστούν δυσκολίες κατά την εκτέλεση του προγράμματος και για τον λόγο αυτό η διοργανική συμφωνία περιλάμβανε τη δυνατότητα μεταφοράς πόρων στα επόμενα έτη.
<P>
Θέλω να αποσαφηνίσω ακόμα μια φορά ότι δεν το θεωρώ αρνητικό να επιστρέφονται στα κράτη μέλη πόροι που δεν έχουν χρησιμοποιηθεί στο τέλος του έτους - ή όπως προτείνει το Ελεγκτικό Συνέδριο, ει δυνατόν, κατά τη διάρκεια του τρέχοντος έτους. Φυσικά είναι σωστό - και συμφωνώ με τα σχόλια που ενδεχομένως θα γίνουν από αρκετούς βουλευτές εδώ στο Κοινοβούλιο - ότι θα πρέπει να γίνονται διαφοροποιήσεις μεταξύ πόρων που δεν χρειάζονται για την επίτευξη του στόχου, και πόρων που δεν απορροφούνται επειδή υπάρχουν αδυναμίες στην εκτέλεση του προϋπολογισμού, αδυναμίες στη διαχείριση.
<P>
Αυτό μπορούμε να το κρίνουμε σωστά, εάν κατά τη διάρκεια της δημοσιονομικής διαδικασίας αντί να συζητάμε για το ύψος των πόρων, αρχίσουμε να μιλάμε για τους στόχους που θέλουμε να πετύχουμε. Μέσα από αυτό το πρίσμα, αποδέχομαι τις παρατηρήσεις του Ελεγκτικού Συνεδρίου σχετικά με το πόσο σημαντική είναι η αξιολόγηση για μια υψηλών απαιτήσεων διαδικασία του προϋπολογισμού.
<P>
Το Ελεγκτικό Συνέδριο επιβεβαίωσε την κανονικότητα των λογαριασμών, δηλαδή ότι τα βιβλία είναι εντάξει. Επιβεβαίωσε επίσης την κανονικότητα των εσόδων του προϋπολογισμού, την αξιοπιστία κατά την ανάληψη υποχρεώσεων και την αξιοπιστία των διοικητικών δαπανών. Στις διαδικασίες πληρωμών άσκησε όμως εκ νέου κριτική για την υπερβολική συχνότητα λαθών.
<P>
Ήταν άραγε πολύ περιορισμένες οι αλλαγές στις οποίες προέβη η Επιτροπή το 2000 για τη βελτίωση της δημοσιονομικής διαχείρισης; Επιτρέψτε μου να παραθέσω εδώ την επισήμανση του Ελεγκτικού Συνεδρίου ότι πολλές μεταρρυθμιστικές διαδικασίες ξεκίνησαν μόλις το 2000 και φυσικά χρειάζονται χρόνο για να καρποφορήσουν.
<P>
Είναι αδύνατον να απαριθμήσω εδώ όλα τα μέτρα που λάβαμε από τότε, αλλά θα ήθελα παρα όλα αυτά να υπογραμμίσω μερικά. Θα αναφερθώ για παράδειγμα στον τομέα του προσωπικού. Το προσωπικό για τη δημοσιονομική διαχείριση αυξήθηκε μέσω αναδιατάξεων εντός της Επιτροπής προκειμένου να ενισχυθεί η εκάστοτε Financial Unit στις διάφορες Γενικές Διευθύνσεις. Εκτός αυτού, το Κοινοβούλιο ενέκρινε για το 2001 επιπλέον θέσεις. Αυτή τη στιγμή έχει προκηρυχθεί ο σχετικός διαγωνισμός για την κατάρτιση καταλόγου 250 υποψηφίων που θα ενισχύσουν τη διαχείριση των οικονομικών και του προσωπικού.
<P>
Ένα άλλο σημείο που θα ήθελα να επισημάνω αφορά τη λήψη εκπαιδευτικών μέτρων. Λόγω των μεταρρυθμίσεων στην Επιτροπή αυξήθηκε σημαντικά η ανάγκη για επιμόρφωση των υπαλλήλων της. Μέσω της Γενικής Διεύθυνσης για τον Προϋπολογισμό, 2 800 υπάλληλοι έλαβαν ήδη μέρος σε δράσεις επιμόρφωσης για τον τομέα της δημοσιονομικής διαχείρισης και στους επόμενους μήνες θα διεξαχθούν ανάλογα σεμινάρια για άλλους 1 700 υπαλλήλους.
<P>
Στο παρελθόν είχαμε δεχθεί από αρκετές πλευρές κριτική για τα γραφεία τεχνικής βοήθειας. Από τις 127 συμβάσεις με γραφεία τεχνικής βοήθειας 93 συμβάσεις θα έχουν λυθεί μέχρι το τέλος του 2001. Θεωρώ ότι πρόκειται για σημαντικό βήμα που το οφείλουμε στην πίεση από την πλευρά του Κοινοβουλίου. Θα συνεχίσουμε την αποκέντρωση π.χ. στον εξωτερικό τομέα ώστε να εκμεταλλευτούμε και εδώ περισσότερο τις γνώσεις των ατόμων που βρίσκονται επιτόπου για την καλύτερη εφαρμογή των αποφάσεων δημοσιονομικής υφής.
<P>
Σήμερα το απόγευμα θα λάβουμε στην Επιτροπή αποφάσεις για πρόσθετα νέα συστήματα διαχείρισης, και για δίκτυα εθνικών γραφείων στήριξης. Πριν από λίγες εβδομάδες αποφασίσαμε ένα περιεκτικό πακέτο μέτρων για τη βελτίωση της πολιτικής προσωπικού. Το καλοκαίρι του τρέχοντος έτους είχα υποβάλει την έκθεση σχετικά με τα μέτρα που έλαβε ή αντίστοιχα πρότεινε στον νομοθέτη η Επιτροπή για την καταπολέμηση της απάτης, ξεκινώντας με τις ρυθμίσεις για τη νομιμοποίηση εσόδων από παράνομες δραστηριότητες και τη λήψη δασμολογικών μέτρων και φτάνοντας μέχρι την πρόταση για την καθιέρωση του θεσμού Ευρωπαίου Εισαγγελέα για πράξεις που θίγουν τα οικονομικά συμφέροντα της ΕΕ.
<P>
Πρέπει να γίνουν πολλά πράγματα ακόμα, όμως πολλά πράγματα έχουν ήδη επιτευχθεί. Η Επιτροπή έχει να επιδείξει ενεργή δράση σε περισσότερες από 100 χώρες. Παρέχει βοήθεια σε χώρες μετά από φυσικές καταστροφές, παρέχει ανθρωπιστική βοήθεια σε περιοχές που βρίσκονται σε κρίσιμη ή εμπόλεμη κατάσταση. Η δράση της επεκτείνεται επίσης σε μερικούς παραδοσιακούς τομείς όπως σε τμήματα της γεωργίας, αλλά και στη διάθεση πόρων για καινοτόμα μέτρα που προτείνει το Κοινοβούλιο. Μερικές φορές πρόκειται για εκατοντάδες εκατομμυρίων και άλλες φορές πάλι για σχετικά μικρά ποσά. Δικτυώνουμε ερευνητές και αποτελέσματα ερευνών, συγχρηματοδοτούμε σιδηροδρομικές γραμμές για συρμούς ταχείας κυκλοφορίας, αλλά και την ανταλλαγή φοιτητών. Είναι πραγματικά ευρύ το φάσμα των δραστηριοτήτων μας και δεν υπάρχει τίποτα το παγιωμένο. Τα προγράμματα αλλάζουν, αλλάζουν τα καθήκοντα, αλλάζει ο κόσμος. Καλούμαστε να αντεπεξερχόμαστε συνεχώς σε νέες προκλήσεις και όλα τα θεσμικά όργανα της Ευρωπαϊκής Ένωσης καλούνται να είναι συνεχώς ανοικτά σε νέες προκλήσεις.
<P>
Θέλουμε να ασκήσουμε καλή ευρωπαϊκή πολιτική, θέλουμε δηλαδή να μαθαίνουμε από τα λάθη του παρελθόντος και τις καλές δράσεις του παρελθόντος να τις κάνουμε ακόμα καλύτερες. Οι εκθέσεις του Ελεγκτικού Συνεδρίου μας προσφέρουν ουσιαστική βοήθεια για να πετύχουμε τον στόχο αυτό. Ευχαριστώ το Συνέδριο, τα μέλη που αποχωρούν και εκείνα που παραμένουν και ιδιαίτερα τον πρόεδρο του Ελεγκτικού Συνεδρίου. Υπό την προεδρία σας, κύριε Karlsson, αναπτύχθηκε η μέθοδος για τη δήλωση αξιοπιστίας και εκπονήθηκαν πάρα πολλές ειδικές εκθέσεις με πολύ συγκεκριμένες και πολύτιμες συστάσεις. Υπό την προεδρία σας βελτιώθηκε και ο βαθμός κατανόησης της δημοσιονομικής διαχείρισης αλλά, όπως πιστεύω, και η αλληλοκατανόηση των θεσμικών οργάνων μεταξύ τους. Δεχθείτε τις ιδιαίτερες ευχαριστίες μου.
<P>
(Χειροκροτήματα)

<SPEAKER ID=16 LANGUAGE="DE" NAME="Theato">
Κύριε Πρόεδρε, κυρία Επίτροπε Schreyer, αξιότιμε κύριε Πρόεδρε Karlsson, σήμερα, ως Πρόεδρος του Ελεγκτικού Συνεδρίου μαζί με τα ακόμα εν ενεργεία μέλη του Συνεδρίου υποβάλετε στο Ευρωπαϊκό Κοινοβούλιο την ετήσια έκθεσή σας και μάλιστα για τελευταία φορά ενόψει της δικής σας αποχώρησης και της αποχώρησης μιας σειράς μελών του Συνεδρίου. Θέλω να εκμεταλλευτώ αυτή την ευκαιρία για να εκφράσω σε σας, και στα απερχόμενα μέλη του Ελεγκτικού Συνεδρίου τόσο εξ ονόματος της Επιτροπής Ελέγχου του Προϋπολογισμού όσο και προσωπικά τις θερμές μας ευχαριστίες για όλα τα χρόνια καλής και αποτελεσματικής συνεργασίας και για το κλίμα αμοιβαίας εμπιστοσύνης υπό τη δική σας προεδρία, αλλά και υπό την προηγούμενη προεδρία του καθηγητή κ. Friedmann, ο οποίος απέρχεται επίσης. Περιστασιακά υποστηρίζαμε διαφορετικές απόψεις, αλλά πιστεύω ότι πάντα καταλήγαμε σε μια καλή συνεργασία και προπάντων στη διεξαγωγή ελέγχων που σε τελική ανάλυση απέβαιναν προ όφελος των φορολογουμένων. Σας ευχαριστώ θερμά για άλλη μια φορά. Η σημερινή έκθεση του Ελεγκτικού Συνεδρίου μας δείχνει ότι έχουμε προχωρήσει ακόμα περισσότερο. Θα αναφερθώ μόνο σε μερικά σημεία.
<P>
Το πιο ασυνήθιστο χαρακτηριστικό είναι το τεράστιο πλεόνασμα ιδίων πόρων, ύψους 11,6 δισ. ευρώ - περισσότερο από το 14% του προϋπολογισμού. Ασφαλώς οι Υπουργοί Οικονομικών θα χαρούν, μια και το επόμενο έτος θα χρειαστεί να καταβάλουν μικρότερα ποσά στα ταμεία της Ευρωπαϊκής Ένωσης. Ωστόσο, εμείς στην Επιτροπή Ελέγχου του Προϋπολογισμού, αναρωτιόμαστε με ανησυχία ποιοί από τους στόχους που είχαμε θέσει δεν επετεύχθησαν. Κατά την άποψή μου, μια και όπως πληροφορήθηκα από τον Τύπο θα υπάρξουν και εφέτος πλεονάσματα, η Επιτροπή καλά θα κάνει να αρχίζει να χρησιμοποιεί την έγκαιρη κατάρτιση διορθωτικών και συμπληρωματικών προϋπολογισμών προκειμένου να δαπανώνται πραγματικά οι πόροι που διατίθενται για την επίτευξη συγκεκριμένων στόχων.
<P>
Η περιπλοκότητα και η δυσκαμψία των νομικών διατάξεων και κατά συνέπεια και ενός μεγάλου αριθμού ελέγχων προκαλούν ανησυχία τόσο στο Κοινοβούλιο όσο και στο Ελεγκτικό Συνέδριο, και όπως επεσήμανε η κ. Schreyer, επίσης και στην Επιτροπή. Εδώ πρέπει να γίνουν επειγόντως απλοποιήσεις, ώστε οι ενισχύσεις να καταλήγουν στους πολίτες και να μην λένε οι τελευταίοι: "Οι διαδικασίες είναι τόσο περίπλοκες που δεν θέλω χρήματα από την Ευρωπαϊκή Ένωση" . Χρειάζονται έλεγχοι αλλά όχι υπερβολικοί, έλεγχοι που να είναι αποδοτικοί, να οδηγούν σε καλά αποτελέσματα και να λειτουργούν προληπτικά.
<P>
Τέλος θα αναφερθώ στη δήλωση αξιοπιστίας. Όποιος ψάχνει να βρει συγκεκριμένους αριθμούς ή ποσοστά λαθών στις πληρωμές, ψάχνει μάταια. Και πάλι δεν αναφέρθηκαν συγκεκριμένοι αριθμοί από το Ελεγκτικό Συνέδριο, μολονότι, ως Κοινοβούλιο, είχαμε επιμείνει σε αυτό το ζήτημα. Τώρα το Ελεγκτικό Συνέδριο θέλει να υποβάλει μια εκλεπτυσμένη μέθοδο για τη σύνταξη αυτής της δήλωσης αξιοπιστίας. Θα συνεργαστούμε ευχαρίστως, αλλά θα πρέπει να εντοπίσουμε και να αναλύσουμε σε ποια σημεία διαπράττονται τα λάθη σε επίπεδο κρατών μελών και σε ποια σημεία σε επίπεδο Επιτροπής, που σε τελική ανάλυση φέρει και την ευθύνη, στην οποία θα πρέπει να αντεπεξέλθει. Σας ευχαριστώ για άλλη μια φορά, Πρόεδρε Karlsson, για την εξαιρετική συνεργασία και εύχομαι σε σας προσωπικά και σε όλα τα απερχόμενα μέλη ό,τι καλύτερο για το μέλλον!
<P>
(Χειροκροτήματα)

<SPEAKER ID=17 NAME="Morgan">
Κύριε Πρόεδρε, θα ήθελα και εγώ να εκφράσω τη βαθύτατη εκτίμησή μου στον κ. Karlsson, να τον ευχαριστήσω για την παρουσίασή του και για το σύνολο του έργου που έχει επιτελέσει τα τελευταία χρόνια. Ελπίζω να διαβιβάσει τις ευχαριστίες μας στους άλλους συναδέλφους του που επίσης αποχωρούν.
<P>
Πρέπει να υπενθυμίσουμε ότι η παρούσα έκθεση είναι η πρώτη έκθεση που αξιολογεί το πρώτο πλήρες έτος λειτουργίας της Επιτροπής Prodi - μιας Επιτροπής η οποία, ας μην το ξεχνάμε, διορίστηκε με τη συγκεκριμένη εντολή της ριζικής αναμόρφωσης και μεταρρύθμισης της Ευρωπαϊκής Ένωσης. Το ερώτημα που θα θέσουμε εφέτος κατά τη διαδικασία μας για τη χορήγηση απαλλαγής είναι το εξής: "Η Επιτροπή εκπληρώνει την υπόσχεση αυτή;" . Ας γίνουμε σαφείς: αν δεν το κάνει, τότε διακυβεύεται η αξιοπιστία τόσο της Επιτροπής Prodi όσο και αυτού του Κοινοβουλίου.
<P>
Είναι πάρα πολύ νωρίς για να κρίνουμε την επιτυχία ή αποτυχία της Επιτροπής Prodi και της μεταρρύθμισης της Επιτροπής. Το μόνο ερώτημα που μπορούμε να θέσουμε στο σημείο αυτό είναι αν ακολουθούμε τη σωστή κατεύθυνση. Κύριε Karlsson, πρόσεξα τα λόγια σας χθες το βράδυ. Υπάρχουν αρκετά ελπιδοφόρα σημάδια στην έκθεση αυτή. Έτσι, εκεί όπου η Επιτροπή έχει ειδική ευθύνη, φαίνεται όντως ότι βλέπουμε κάποιες θετικές εξελίξεις. Όπως λέτε, η στρατηγική της Επιτροπής για τη ΣΕΒ είναι σε γενικές γραμμές ορθή. Το έργο του Οργανισμού για την Ανασυγκρότηση του Κοσσυφοπεδίου τήρησε τις αρχές της αποδοτικότητας και της οικονομίας. Το πρόγραμμα μεταρρύθμισης οδεύει προς τη σωστή κατεύθυνση. Εγκρίνατε την αναμόρφωση του δημοσιονομικού κανονισμού και τις προτάσεις της Επιτροπής για την παροχή οικονομικών κινήτρων στους υψηλόβαθμους υπαλλήλους, αν και παρατηρώ ότι διατηρείτε ορισμένες ανησυχίες σχετικά με τα λογιστικά συστήματα της Επιτροπής. Ίσως η κ. Schreyer να μπορούσε να σχολιάσει το σημείο αυτό.
<P>
Δεν πρόκειται να αφήσουμε την Επιτροπή σε ησυχία. Υπάρχει ένα ευρύ πεδίο όπου η Επιτροπή είναι συναρμόδια με τα κράτη μέλη, ιδίως στον τομέα της γεωργίας και των διαρθρωτικών ταμείων. Η πρωταρχική ευθύνη πρέπει να ανήκει στα κράτη μέλη, δεδομένου ότι είναι υπεύθυνα για το 85% του προϋπολογισμού. Εδώ βλέπουμε ορισμένες διαρθρωτικές αδυναμίες. Στα διαρθρωτικά ταμεία, εντοπίζουμε προβλήματα στην εφαρμογή των κανονισμών σε κάθε επίπεδο. Οι πιστώσεις για την ΚΓΠ αντιστοιχούν στο 40% και πλέον του προϋπολογισμού και εκεί όπου τα κράτη μέλη είναι αρμόδια, δεν υπάρχει βελτίωση. Οι πλασματικές δηλώσεις σχετικά με τον αριθμό των ζώων συνεχίζονται.
<P>
Γνωρίζουμε ότι το Βέλγιο, η Δανία, η Ιρλανδία και οι Κάτω Χώρες δεν έχουν υπογράψει τη Σύμβαση για την προστασία των οικονομικών συμφερόντων. Μας απογοήτευσε, κύριε Karlsson, το γεγονός ότι δεν τις κατονομάζετε στην έκθεση.
<P>
Για μία ακόμη φορά το Συνέδριο απέφυγε να δώσει μια δήλωση αξιοπιστίας στην Επιτροπή. Όπως είπα και χθές βράδυ, πρόκειται για μια πολύπλοκη και συνεχώς μεταλλασσόμενη διαδικασία και δεν πιστεύω ότι η Επιτροπή θα κατορθώσει ποτέ να λάβει δήλωση αξιοπιστίας.
<P>
Έτσι το κύριο μήνυμα, αν υπάρχει, είναι ότι η Επιτροπή πρέπει να συνεχίσει την πορεία της. Ακολουθεί τη σωστή κατεύθυνση. Τα κράτη μέλη πρέπει να σταματήσουν να κρύβονται πίσω από την Επιτροπή και να αναλάβουν τη δική τους ευθύνη όσον αφορά την προστασία των χρημάτων των ευρωπαίων φορολογούμενων.

<SPEAKER ID=18 NAME="Mulder">
 - (NL) Και εγώ, από την πλευρά μου, θα ήθελα να εκφράσω την εκτίμησή μου σε όλα τα αποχωρούντα μέλη του Ελεγκτικού Συνεδρίου.
<P>
Και εφέτος συμβαίνει το ίδιο, όπως ήδη δήλωσε το Ελεγκτικό Συνέδριο με γενικούς όρους, ότι δεν υπάρχει δήλωση αξιοπιστίας. Η ερώτηση είναι για πόσο ακόμη αυτό μπορεί να συνεχιστεί. Το 2001 είναι το πρώτο έτος, για το οποίο η σημερινή Επιτροπή είναι πλήρως υπεύθυνη. Νομίζω ότι κάποια στιγμή πρέπει να υπάρξει μία θετική δήλωση αξιοπιστίας. Θα επιθυμούσα να προτείνω η Επιτροπή να χρησιμοποιήσει το έτος 2000 ως αφετηρία σχετικά. Πρέπει κάθε έτος να εκδίδεται ένα σχέδιο δράσης, στο οποίο η Επιτροπή θα καθορίζει σχετικά τους στόχους της. Πρέπει να έχουμε στην ημερήσια διάταξη συγκεκριμένες γενικές κατευθύνσεις, με ένα ποσοστό λάθους μικρότερο του 1%.
<P>
Όσον αφορά τα κράτη μέλη, γνωρίζουμε όλοι μας ότι τα χρήματα διατίθενται εκεί. Νομίζω ότι το σύστημα, το οποίο έχουμε αυτή τη στιγμή, όσον αφορά τα γεωργικά κονδύλια, λειτουργεί αποτελεσματικά: όταν ένα κράτος μέλος διαθέτει λανθασμένα ορισμένα ποσά, τότε η Επιτροπή πρέπει να επιβάλλει κυρωτικές μειώσεις. Θα επιθυμούσα η Επιτροπή να υποβάλει προτάσεις, ώστε το σύστημα αυτό να διευρυνθεί και σε άλλους τομείς του προϋπολογισμού και, συγκεκριμένα, στα Διαρθρωτικά Ταμεία.

<SPEAKER ID=19 NAME="Staes">
 - (NL) Αγαπητά μέλη του Ελεγκτικού Συνεδρίου, κύριε Karlsson, κυρία Schreyer, θα ήθελα να απευθύνω και εγώ, εξ ονόματος της Ομάδας μου, ευχαριστίες, όπως έκαναν πολλοί συνάδελφοι. Αρχισα να διαβάζω αυτόν τον ογκώδη τόμο με δυσκολία. Πρέπει να παραδεχτώ ότι αυτή η 24η ετήσια έκθεση είναι περισσότερο εύστοχη και αυτό επειδή αναφέρονται περισσότερα ονόματα από ό,τι πριν. Αυτή η έκθεση είναι περισσότερο ευανάγνωστη και αυτό πρέπει να ειπωθεί. Είναι σαφές, επίσης, ότι εσείς έχετε ένα μήνυμα, δηλαδή μία επείγουσα έκκληση για την απλοποίηση της νομοθεσίας. Επειδή εάν η νομοθεσία είναι απλούστερη θα γίνονται λιγότερα λάθη, θα προλαμβάνονται περισσότερες παρατυπίες και θα διαπράττονται σαφώς λιγότερες απάτες.
<P>
Όταν διάβασα τι συμβαίνει με τους ίδιους πόρους, όταν είδα τα αποτελέσματα των δεδομένων, τα οποία δίνουν μία εποπτική εικόνα όλων των διαπιστωθεισών απατών και παρατυπιών από το 1996 για ένα ποσό 1,5 δισεκατ. ευρώ, συνειδητοποίησα ότι ασχολούμαστε με κάτι σημαντικό: βάσει της έκθεσης του Ελεγκτικού Συνεδρίου, των εκθέσεων της OLAF, των εργασιών των εισηγητών και των δικών μας ερευνών, πρέπει να καταστήσουμε σαφές στους ευρωπαίους φορολογούμενους τι γίνονται τα χρήματά τους.
<P>
Είμαι ιδιαίτερα ευτυχής για το γεγονός ότι στην ετήσια έκθεση γίνεται εμπεριστατωμένη αναφορά στον ρόλο όλων των κρατών μελών. Αυτά ελέγχουν ανεπαρκώς τα κοινοτικά προγράμματα, τα οποία διαχειρίζονται από κοινού με την Επιτροπή. Αυτά καταπολεμούν ανεπαρκώς την απάτη που σχετίζεται με τα εισοδήματα. Ένα παράδειγμα σχετικά είναι το γαϊτανάκι με τον ΦΠΑ. Τέλος, φροντίζουν τα κράτη μέλη ανεπαρκώς, όπως το δήλωσε ήδη η κ. Morgan, για την εφαρμογή της νομοθεσίας.
<P>
Σε σχέση με αυτό, επιθυμώ, για άλλη μία φορά, να δώσω ένα μάθημα στο κράτος μου. Στην έκθεση Blak συνεχίζει να καταδικάζεται το Βέλγιο επειδή δεν έχει ακόμη επικυρώσει τη συμφωνία του 1995. Σχετικά με αυτό, πραγματοποίησα μία ανταλλαγή επιστολών με τον Πρόεδρο του βελγικού κοινοβουλίου και πριν από τέσσερις μήνες μου υποσχέθηκαν ότι αυτή η συμφωνία θα επικυρωθεί κατά τη διάρκεια της βελγικής Προεδρίας. Αυτό δεν έχει συμβεί ακόμη. Αυτό αποτελεί ντροπή και είμαι ευγνώμων προς το Ελεγκτικό Συνέδριο, το οποίο σήμερα μας προσφέρει ακόμη ένα όπλο για να φροντίσουμε πραγματικά, ώστε η βελγική κυβέρνηση και το βελγικό κοινοβούλιο να εκπληρώσουν τις υποχρεώσεις τους. Αυτό αποτελεί ντροπή και πρέπει να συνεχίσουμε να το καταδικάζουμε δημοσίως.

<SPEAKER ID=20 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, μπορεί μεν το χρήμα να μην είναι το παν, αλλά με βάση τη διαχείριση του χρήματος μπορεί κανείς να διαπιστώσει κατά πόσο είναι επιτυχής μια πολιτική. Αυτό το είχε πει ο προηγούμενος πρόεδρος του Ελεγκτικού Συνεδρίου Bernhard Friedmann. Αν το θέσουμε ως κριτήριο για τη φετινή έκθεση θα πρέπει να αναρωτηθούμε πόσο επιτυχής είναι πραγματικά η πολιτική της Ένωσης.
<P>
Η παρούσα έκθεση συνοψίζει αυτά που γνωρίζαμε ήδη από πολλές άλλες εκθέσεις: η δημοσιονομική διαχείριση και το μάνατζμεντ ως προς τη χρησιμοποίηση των πιστώσεων εξακολουθεί να χρήζει μεταρρυθμίσεων. Σε μερικούς τομείς η κατάσταση είναι τόσο δραματική που θα μπορούσε να υποθέσει κανείς πως πίσω από τα δημοσιονομικού χαρακτήρα λάθη κρύβεται κάποιο σύστημα. Η στάση της Επιτροπής να αποδίδει την ευθύνη για ανωμαλίες και ελλείμματα στα κράτη μέλη είναι ανάρμοστη. Φυσικά ούτε τα κράτη μέλη δεν πρέπει να αποποιούνται τις ευθύνες τους. Όταν στα κράτη μέλη διαπιστώνονται ανωμαλίες ή και περιπτώσεις απάτης, η Επιτροπή θα πρέπει να συναγάγει τα αντίστοιχα συμπεράσματα. Το ποσοστό επανείσπραξης δηλαδή το ποσοστό των επιστροφών των μη απορροφηθέντων κονδυλίων δεν είναι ικανοποιητικό. Δεν είναι δυνατόν τα κράτη μέλη, με τους ελαστικούς ελέγχους που διεξάγουν, αφενός να υπονομεύουν την καταπολέμηση της απάτης και αφετέρου να καθυστερούν την επιστροφή των κονδυλίων. Η Επιτροπή φέρει από πολιτική άποψη την τελική ευθύνη για τη εκτέλεση του προϋπολογισμού της ΕΕ και συνεπώς είναι αρμόδια για την αποτελεσματικότητα των διατιθέμενων πόρων και τη διεξαγωγή του σχετικού ελέγχου.
<P>
Στις απαντήσεις που έδωσε η Επιτροπή στην έκθεση του προηγούμενου έτους διαβάζουμε μεταξύ άλλων ότι θα υιοθετηθούν νέα συστήματα τα οποία θα βελτιώσουν την ελεγξιμότητα των δυνατοτήτων είσπραξης του ΦΠΑ στα μεμονωμένα κράτη μέλη. Λαμβάνοντας υπόψη ότι και στο πεδίο αυτό έχουν διαπιστωθεί σημαντικές ατέλειες, τίθεται το ερώτημα πόσο επιτυχείς είναι οι ελεγκτικοί μηχανισμοί. Ευχαριστώ το Ελεγκτικό Συνέδριο για την επιτυχή, διαφωτιστική του εργασία και καλώ την Επιτροπή να εξακολουθήσει τις σχετικές ενέργειες, να μεταρρυθμίσει τις δομές της ώστε η κακοδιαχείριση και τα δημοσιονομικά λάθη να ανήκουν πια στο παρελθόν.

<SPEAKER ID=21 LANGUAGE="FR" NAME="Bourlanges">
Κύριε Πρόεδρε, τι να πρωτοπεί κανείς μέσα σε δύο λεπτά;
<P>
Λοιπόν, κύριε Πρόεδρε Karlsson, καταρχάς και απλώς "αντίο" και "ευχαριστώ" .
<P>
"Αντίο" , επειδή μας αφήνετε, μετά από τόσα χρόνια πιστής και αφοσιωμένης υπηρεσίας, και "ευχαριστώ" για την ποιότητα της συνεργασίας που αναπτύξατε με το Σώμα μας και για την ποιότητα της συγκεκριμένης έκθεσης, που αναδεικνύεται πλέον, μεγαλοπρεπώς, ως κυρίαρχη και συνοδεύεται από πολλές συναφείς ειδικές εκθέσεις.
<P>
Θα ήθελα να κάνω τρεις σύντομες παρατηρήσεις, καθώς δεν έχω πολύ χρόνο στη διάθεσή μου. Πρώτον, σωστά, κατά τη γνώμη μου, είπατε ότι το μείζον πρόβλημα του προϋπολογισμού 2000 είναι η μαζική υστέρηση στην αξιοποίηση αρκετών κονδυλίων. Ασφαλώς, η κ. Schreyer έχει δίκιο όταν λέει ότι ορισμένες φορές η υστέρηση αυτή είναι αιτιολογημένη, όμως, συνολικά, η αρμόδια δημοσιονομική αρχή αισθάνεται απογοήτευση και γνωρίζει ότι αυτή η υστέρηση σημαίνει ότι κάποια πράγματα δεν πάνε καλά. Θα αναφέρω τέσσερα: την πολυπλοκότητα των κανονισμών, τη βαρύτητα της διαχείρισης του κύκλου του έργου, την κακή διάρθρωση όσον αφορά την εκτέλεση και τον έλεγχο μεταξύ της Επιτροπής και των κρατών μελών και, τέλος, τη βαρύτητα της απαλλαγής από τις ευθύνες, οι επιπτώσεις ενός συχνά σχολαστικού ελέγχου όσον αφορά την απαλλαγή από τις ευθύνες. Σε αυτούς τους τέσσερις παράγοντες επικεντρώνεται η προσοχή μας όσον αφορά την απαλλαγή.
<P>
Μια παρατήρηση για τη δήλωση αξιοπιστίας. Με χαροποίησε ιδιαίτερα το γεγονός ότι το Ελεγκτικό Συνέδριο κρατά κάποια απόσταση. Οφείλουμε μάλιστα να πράξουμε και εμείς το ίδιο με αυτό το ποσοστό λάθους. Αυτό το συνολικό ποσοστό λάθους δεν είναι παρά η επιστημονικά αμφισβητήσιμη ομαδοποίηση των δημοσκοπήσεων, οι οποίες, αν και ενδιαφέρουσες, στηρίζονται στην τύχη. Δεν θα ήθελα το ποσοστό λάθους να συνδέεται με τον υψωμένο αντίχειρα του τάδε ή του δείνα, με τον αντίχειρα του αυτοκράτορα που αποφασίζει για τη ζωή ή τον θάνατο ενός χριστιανού. Το Ελεγκτικό Συνέδριο έχει αναπτύξει μια συλλογιστική όσον αφορά το συγκεκριμένο ζήτημα. Οφείλουμε, ως Σώμα, να την παρακολουθήσουμε και να την στηρίξουμε.
<P>
Η τρίτη και τελευταία παρατήρηση αφορά τη διαχείριση των πλεονασμάτων. Είναι κρίμα, κατά τη γνώμη μου, τα πλεονάσματα να επιστρέφονται συστηματικά στα κράτη μέλη. Στην ουσία, από οικονομικής άποψης, η διαχείριση αυτή έχει μια κυκλική παράλογη επίπτωση. Υποστηρίζουμε την ανάπτυξη όταν είναι έντονη και, κατόπιν, καθώς δεν έχουμε πια χρήματα, την τιμωρούμε όταν είναι αδύναμη. Θα έπρεπε ίσως να σκεφθούμε άλλες κανονιστικές μορφές πολυετούς ρύθμισης.

<SPEAKER ID=22 NAME="Casaca">
Κύριε Πρόεδρε, κύριε Πρόεδρε του Ελεγκτικού Συνεδρίου, κυρία Επίτροπε, αγαπητοί συνάδελφοι, επιτρέψτε μου να αφιερώσω την προσοχή μου στη συζήτηση αυτή στην ειδική έκθεση του Ελεγκτικού Συνεδρίου σχετικά με τις επιστροφές κατά την εξαγωγή. Πρόκειται για μία επιπλέον σημαντική συμβολή προκειμένου να αντιληφθούμε την επιτακτική ανάγκη προώθησης μίας σε βάθος μεταρρύθμισης της ΚΓΠ στους τομείς όπως η χρηματοδότηση των εξαγωγών γεωργικών προϊόντων.
<P>
Ποτέ μέχρι σήμερα δεν έχω διαβάσει, σε ένα μόνο έγγραφο, ένα τόσο καταστρεπτικό σύνολο γεγονότων σχετικά με την κακή χρήση δημόσιων πόρων από τα ευρωπαϊκά θεσμικά όργανα, εκ των οποίων ορισμένα αξίζει να αναφερθούν. Ογδόντα εκατομμύρια ευρώ από τον κοινοτικό προϋπολογισμό χρησιμοποιήθηκαν για τη χρηματοδότηση ανεφοδιασμού προς το Ιράκ, κατά παράβαση του εμπάργκο που αποφάσισαν τα Ηνωμένα Έθνη. Από τη χρηματοδότηση αυτή ανακτήθηκε μέχρι σήμερα ένα ελάχιστο ποσό ή και καθόλου. Σύμφωνα με τις ίδιες τις δηλώσεις των ρωσικών τελωνειακών αρχών τον Αύγουστο του 2000, σχεδόν το 80% των κοινοτικών επιδοτήσεων για τις εξαγωγές στη χώρα αυτή, τις οποίες εξέτασε η OLAF, αποδείχθηκε ότι συνιστούσαν απάτες. Υπενθυμίζεται ότι η Ρωσία είναι ο βασικός προορισμός των επιδοτούμενων ευρωπαϊκών εξαγωγών. Η Κοινότητα θέσπισε συμφωνίες ελεύθερης εισαγωγής γαλακτοκομικών προϊόντων με υποψήφιες για ένταξη χώρες αλλά συνεχίζει να επιχορηγεί την εξαγωγή γαλακτοκομικών για τις χώρες αυτές. Ως αποτέλεσμα, έχουμε ένα κλασσικό περιστρεφόμενο σύστημα που ήδη έχει διαπιστωθεί με την Εσθονία, όπου η Κοινότητα επιχορήγησε την εξαγωγή βουτύρου το οποίο στη συνέχεια επανεισάχθηκε απαλλαγμένο από τελωνειακούς δασμούς. Ο αριθμός υποτιθέμενων βοοειδών καθαρής φυλής, την εξαγωγή των οποίων χρηματοδότησε ήδη ο προϋπολογισμός, ήταν αρκετός για να μετατρέψει ορισμένες χώρες εισαγωγής, που χαρακτηρίζονται από μεσογειακό κλίμα ή κλίμα ερήμου, σε μεγάλες δεξαμενές βοοειδών ευρωπαϊκών καθαρών φυλών.
<P>
Το σύστημα των εταιρειών ελέγχου και παρακολούθησης για να διασφαλιστεί το αληθές των δηλώσεων εξαγωγής αποδείχθηκε πραγματικό φιάσκο. Η Επιτροπή, στο πλαίσιο ακόμη της τελευταίας διαδικασίας χορήγησης απαλλαγής και σε σχέση με την υπόθεση Flιchard, μας διαβεβαίωσε ότι ιδίως οι εξαγωγές προς τη Ρωσία ελέγχονταν τώρα ικανοποιητικά. Η έκθεση αυτή του Ελεγκτικού Συνεδρίου διαψεύδει κατηγορηματικά την Επιτροπή.

<SPEAKER ID=23 NAME="Van der Laan">
 - (NL) Κύριε Πρόεδρε, αυτή είναι η πρώτη φορά που διαθέτουμε μία έκθεση, η οποία αφορά μία περίοδο που είναι πλήρως υπό την ευθύνη της Επιτροπής Prodi. Μπορούμε να εξαγάγουμε σαφή συμπεράσματα σχετικά; Όχι, πραγματικά. Η Ομάδα μου επιδιώκει και η διαδικασία απαλλαγής τελικά να οδηγεί σε μία απάντηση στην ερώτηση ποιες χώρες δημιουργούν τα περισσότερα προβλήματα, ποιοι τομείς πολιτικής είναι οι περισσότερο προβληματικοί, και τι μπορεί να γίνει σχετικά, πού η Επιτροπή δεν εκτελεί τα καθήκοντά της, αλλά και πού είναι δυνατόν να πραγματοποιηθούν ακόμη βελτιώσεις και πού όχι. Τώρα η κατάσταση φαίνεται κάπως καλύτερη. Αυτό οφείλεται και στη στάση του Ευρωπαϊκού Κοινοβουλίου, αλλά και στο Ελεγκτικό Συνέδριο και για αυτό θα ήθελα να εκφράσω τις θερμές ευχαριστίες μου. Αυτό όμως εξακολουθεί να μην επαρκεί. Επιπλέον, δεν είναι δυνατόν ακόμη να εκδοθεί μία γενική δήλωση αξιοποιστίας αν και το πλεόνασμα του προϋπολογισμού είναι επί του παρόντος μεγαλύτερο από ποτέ. Έχουν, επομένως, γίνει μικρά βήματα προόδου, αλλά αυτό ακόμη δεν επαρκεί για να εξασφαλίσουμε την εμπιστοσύνη των πολιτών στην Ευρώπη. Αυτός είναι ο στόχος, για τον οποίο πρέπει να εργαστούμε όλοι.

<SPEAKER ID=24 LANGUAGE="DA" NAME="Blak">
Κύριε Πρόεδρε, όταν διαβάζω την ατέλειωτη ιστορία για τον εγγονό μου, τον Niklas, σκέφτομαι την ετήσια έκθεση του Ελεγκτικού Συνεδρίου. Υπάρχουν απίστευτα πολλά προβλήματα τα οποία επαναλαμβάνονται κάθε χρόνο ανελλιπώς: άθλια συστήματα ελέγχου στα κράτη μέλη, χαμένοι πόροι ΦΠΑ, γραφειοκρατικά και πολύπλοκα καθεστώτα για τις επιστροφές κατά την εξαγωγή, αγρότες που δηλώνουν υπερβολικές εκτάσεις, απάτες με τους διαρθρωτικούς πόρους, απάτες με τους πόρους έρευνας με τη μορφή υπέρμετρων πληρωμών, καθώς και αργές και γραφειοκρατικές διαδικασίες όσον αφορά την εξωτερική βοήθεια της ΕΕ. Κάθε χρόνο έχουμε την ίδια απαράλλακτη ιστορία. Τώρα όμως είναι τα κράτη μέλη αυτά που αμαρτάνουν περισσότερο. Όσο συχνά και να το πούμε δεν αρκεί. Οι αγροτικοί και οι διαρθρωτικοί πόροι είναι δικό μας πρόβλημα. Η διαχείριση των διαρθρωτικών ταμείων θα περάσει από πολύ σκληρή αντιμετώπιση εφέτος. Πέρυσι στην έκθεση απαλλαγής πρότεινα η Επιτροπή να επιβάλει πρόστιμα στα κράτη μέλη που επανειλημμένως παρανομούν, και είμαι πάρα πολύ ικανοποιημένος που η κ. Schreyer και η Επιτροπή υποσχέθηκαν να δουν θετικά αυτή τη δυνατότητα.
<P>
Η Δανία αναφέρθηκε και αυτή μια δυο φορές στην ετήσια έκθεση. Μια δυο φορές είναι ήδη πάρα πολλές. Υπάρχουν προβλήματα όσον αφορά τις υπέρΰετρες δηλώσεις εκτάσεων από τους αγρότες και τα άθλια συστήματα ελέγχου σε πολλές τελωνειακές αρχές. Παρομοίως η δανική πρακτική της απαίτησης άμεσης συμμετοχής των ενδιαφερομένων στις δαπάνες που αφορούν την αποστολή επιστροφών κατά την εξαγωγή θεωρείται παράνομη. Το γεγονός ότι η Επιτροπή επιτέλους αναγνώρισε την παρανομία αυτής της πρακτικής αποτελεί μεγάλο κατόρθωμα του Ελεγκτικού Συνεδρίου. Εκφράζω επίσης την ικανοποίησή μου που ασχολούμαστε με τα προβλήματα που αφορούν το απόθεμα υποθέσεων που εκκρεμούν στη Δανία σχετικά με τις πληρωμές εγγυήσεων, που είναι σκέτη καταστροφή. Και σε αυτό το σημείο η Επιτροπή ήταν πολύ καλός και αποτελεσματικός συνεργάτης.
<P>
Θα ήθελα εξάλλου να πω στον κ. Karlsson ότι ποτέ στη ζωή μου δεν πίστευα ότι ένας Δανός θα μπορούσε να πει ότι του λείπει ένας Σουηδός. Όμως στην πραγματικότητα έτσι είναι, και δεδομένου ότι και εγώ αποχωρώ από το Κοινοβούλιο μετά από αυτήν την περίοδο πρέπει να ιδρύσουμε μια λέσχη "σκανδιναβών πρώην" . Οπότε θα μπορούμε να τραγουδάμε το "Αναμνήσεις έχουμε δικαίωμα να έχουμε" . Πάντως το βιβλίο "Ο καλύτερος Karlsson του κόσμου" νομίζω ότι γράφτηκε με σένα κατά νου. Ευχαριστώ για την καλή συνεργασία καθ' όλα τα επτά χρόνια.

<SPEAKER ID=25 LANGUAGE="DE" NAME="Bφsch">
Κύριε Πρόεδρε, μερικές παρατηρήσεις: πρώτον, θα πρέπει να έχουμε επίγνωση του γεγονότος ότι για μια ακόμη φορά στάθηκε αδύνατον για το Ελεγκτικό Συνέδριο να παράσχει δήλωση αξιοπιστίας για τις δαπάνες της Επιτροπής. Έχουμε αρχίσει να θεωρούμε την ανωμαλία φυσική κατάσταση και θέλω να εκφράσω την έντονη αντίθεσή μου σε αυτό. Ίσως να μπορούμε να κάνουμε κάτι τέτοιο εδώ, αλλά σίγουρα δεν μπορούμε να το κάνουμε έξω από την αίθουσα του Κοινοβουλίου. Αν η διαδικασία για τη χορήγηση της δήλωσης αξιοπιστίας παρουσιάζει αδυναμίες, περιμένω σχετική ανακοίνωση από την πλευρά του Ελεγκτικού Συνεδρίου. Ειδάλλως θα πρέπει να το λάβουμε υπόψη ότι οι δαπάνες της Επιτροπής παρουσιάζουν αδυναμίες και να το αξιολογήσουμε με πολιτικά κριτήρια.
<P>
Δεύτερον, κυρία Επίτροπε, σας είμαι ευγνώμων που συνδέσατε την έκθεση του Ελεγκτικού Συνεδρίου με τη σημερινή συζήτηση της Επιτροπής σχετικά με τις εκθέσεις προόδου ως προς τη διεύρυνση. Το Ελεγκτικό Συνέδριο μας επισημαίνει ότι το 2000 ήταν έτος των μηδενικών δαπανών όσον αφορά τα νέα προενταξιακά μέτρα. Αυτό σημαίνει ότι βασικά παραμείναμε στον δημοσιονομικό τομέα εντελώς αδρανείς το 20% του χρόνου που απομένει μέχρι τη διεύρυνση - η Επιτροπή έχει κάνει λόγο ότι οι πρώτες υποψήφιες χώρες θα έχουν ενταχθεί στην ΕΕ το 2004. Αυτό συνεπάγεται φυσικά επιπλέον προσπάθειες για τα επόμενα χρόνια, ώστε να μπορέσουν να εφαρμοστούν αντίστοιχα τα προενταξιακά μέτρα.
<P>
Τρίτον, μια παρατήρηση σχετικά με την OLAF. Κύριε Πρόεδρε Karlsson, μου προκαλεί έκπληξη το γεγονός ότι στην έκθεση σας υποστηρίζεται λίγο πολύ η άποψη ότι το Κοινοβούλιο, προσθέτοντας ένα απόθεμα κατά τη σύσταση της OLAF, έθιξε την ανεξαρτησία αυτής της υπηρεσίας. Το θεωρήσαμε αναγκαίο, αφού, όπως βέβαια γνωρίζετε, η Επιτροπή μετέφερε απλά το σύνολο του προσωπικού της UCLAF στην OLAF και με αυτόν τον τρόπο θεώρησε ότι έλυσε το πρόβλημα, και προπάντων αφού μάθαμε από την επιτροπή παρακολούθησης της OLAF, την οποία εκτιμάτε τόσο πολύ, ότι η ανεξαρτησία της μονάδας κινδυνεύει πραγματικά. Τώρα αφού κατορθώσαμε να έρθουμε σε συνεννόηση με την Επιτροπή - και ευχαριστώ ρητά την κ Schreyer για αυτό - αντιμετωπίζουμε ένα νέο πρόβλημα. Πιστεύω, κυρία Schreyer, ότι εν προκειμένω θα πρέπει να δραστηριοποιηθεί η Επιτροπή.
<P>
Αυτή την εποχή, η νέα κυβέρνηση Μπερλουσκόνι μπλοκάρει μία από τις κεντρικές θέσεις της νέας OLAF. Θα ήμουν ευγνώμων αν αντιμετωπίζαμε το πρόβλημα αυτό από κοινού.

<SPEAKER ID=26 LANGUAGE="DE" NAME="Kuhne">
Κύριε Πρόεδρε, η έκθεση του Ελεγκτικού Συνεδρίου είναι πάντα κάτι σαν ένα σήμα εκκίνησης για τη διαδικασία απαλλαγής την οποία, όπως ελπίζουμε, θα ολοκληρώσουμε τον Απρίλιο του επόμενου έτους, πράγμα που δεν γίνεται πάντα. Τώρα πλέον, αφού κατά τη διάρκεια των τελευταίων ετών κατορθώσαμε να διευθετήσουμε τις εκκρεμούσες υποχρεώσεις, οι οποίες προσέλκυαν πάντα το ειδικό ενδιαφέρων των μέσων ενημέρωσης, έχω την εντύπωση ότι σήμερα αντιμετωπίζουμε προβλήματα που αφορούν περισσότερο το σύστημα. Εδώ δεν πρόκειται για θεαματικές μεμονωμένες περιπτώσεις αλλά για το ερώτημα κατά πόσο υπάρχουν λάθη στη λειτουργία των συστημάτων. Θα αναφερθώ στα τρία σημεία που θίχτηκαν με τη μεγαλύτερη συχνότητα κατά τη διάρκεια της συζήτησης. Το πρώτο σημείο αφορά τα τεράστια πλεονάσματα. Στη διαδικασία απαλλαγής θα πρέπει να θέσουμε το ερώτημα κατά πόσο τα πλεονάσματα αυτά οφείλονται στην υπερβολική προσοχή που επιδεικνύουν οι υπάλληλοι προτού υπογράψουν κάποιο χαρτί για δαπάνες, ή εάν οφείλονται σε υπερβολική περιπλοκότητα των ρυθμίσεων.
<P>
Σύμφωνα με τα πολυάριθμα παράπονα που ακούω όχι μόνο στην εκλογική μου περιφέρεια αλλά και παραπέρα, σε σχέση με τον όγκο των εγγράφων που πρέπει να ανταλλάξει κανείς με τις Βρυξέλλες όταν θέλει να ζητήσει ενίσχυση για το οποιοδήποτε θέμα, φοβάμαι ότι γνωρίζω ήδη την απάντηση. Θα δεχθώ πρόθυμα τις όποιες διαψεύσεις, αλλά αυτό παραμένει ένα ζήτημα που θα πρέπει να αποσαφηνιστεί.
<P>
Το δεύτερο σημείο αφορά τη δήλωση αξιοπιστίας και ο κ. Bφsch αναφέρθηκε στο δίλημμα: υπάρχουν πράγματι εργαλεία που να είναι περισσότερο αξιόπιστα ή μήπως αντιμετωπίζουμε τη δήλωση αξιοπιστίας με τον τρόπο που την αντιμετωπίζει συνήθως το Συμβούλιο, δηλαδή κάτι σαν το δελτίου καιρού χωρίς καμιά δεσμευτικότητα;
<P>
Τελευταίο σημείο: πρέπει να αποσαφηνίσουμε το ερώτημα κατά πόσο έχει επιδεινωθεί ο τρόπος με τον οποίο διαχειρίζονται τα κοινοτικά κονδύλια τα κράτη μέλη, ή εάν τα προβλήματα προέκυψαν απλά επειδή οι έλεγχοι έγιναν αυστηρότεροι. Αν ευσταθεί το τελευταίο, τότε θα πρέπει να θεωρηθεί πρόοδος και πραγματικό επίτευγμα της Επιτροπής. Πάντως αποτελεί καθήκον της να αυξήσει την πίεση στα κράτη μέλη και σε αυτό θα τη βοηθήσουμε ευχαρίστως!

<SPEAKER ID=27 NAME="Πρόεδρος">
Πριν να δώσω ξανά το λόγο στον κ. Karlsson, θα ήθελα να του πω εξ ονόματος του Κοινοβουλίου ότι εκτιμούμε την εποικοδομητική συνεργασία που είχαμε καθόλη τη διάρκεια της προεδρίας του. Σας ευχόμαστε ό,τι καλύτερο για το μέλλον.
<P>
Ο κ. Blak σας έκανε πιθανώς τη μεγαλύτερη φιλοφρόνηση λέγοντας ότι ένας Δανός θα νοσταλγήσει ένα Σουηδό. Είναι σαν να λέει ένας Σκωτσέζος ότι θέλουμε να νικήσει η Αγγλία στο ποδόσφαιρο. Ήταν μια αληθινή φιλοφρόνηση. Σας ευχαριστώ για τη συνεργασία σας.

<SPEAKER ID=28 NAME="Karlsson">
. (ΕΝ) Κύριε Πρόεδρε, εξ ονόματος των αποχωρούντων συναδέλφων μου και εμού του ιδίου θα ήθελα να σας διαβεβαιώσω ότι ποτέ άλλοτε δεν λυπήθηκα για την παραίτησή μου τόσο όσο αυτή τη στιγμή. Μακάρι να μπορούσα να παραιτούμαι κάθε φορά που συναντιόμαστε για να ακούω αυτή την εξαίσια μουσική. Σας ευχαριστώ πάρα πολύ για τα καλά σας λόγια. Επιπλέον, όταν επιστρέψω στη Σουηδία θα μεταφέρω στους συμπατριώτες μου αυτά τα ευγενικά λόγια που ακούστηκαν εκ μέρους της Δανίας. Σας ευχαριστώ, κύριε Blak.
<P>
Αντιλαμβάνομάι ότι η ημερήσια διάταξη είναι βεβαρημένη, αλλά θα ήθελα να επωφεληθώ αυτής της ευκαιρίας για να πω δυο λόγια.
<P>
Θα αρχίσω με όσα είπε προ ολίγου ο κ. Kuhne. Φαίνεται ότι ξεπεράσαμε κάποια προβλήματα και υπάρχει η αίσθηση - την οποία είχα και χθές σε μια συνεδρίαση της Επιτροπής Ελέγχου του Προϋπολογισμού - ότι είμαστε πλέον σε θέση να αντιμετωπίσουμε ορισμένα σημαντικά ζητήματα για το μέλλον. Το πρώτο είναι αυτό που κρύβεται πίσω από το πρόβλημα του πλεονάσματος του προϋπολογισμού. Δεν αναφέρομαι τόσο στα έσοδα, αλλά στην υποεκτέλεση και υποχρησιμοποίηση των πόρων οι οποίες, με τη σειρά τους, σχετίζονται σε μεγάλο βαθμό με τα προβλήματα που αντιμετωπίζουμε όσον αφορά την καλή διαχείριση και την καταπολέμηση της απάτης - πιο συγκεκριμένα, με την υπέρμετρη πολυπλοκότητα των κοινοτικών πόρων, της διοίκησης και των κανονισμών. Είχα μια μακρά συζήτηση σχετικά με αυτό με τον εισηγητή για την απαλλαγή, τον κ. Bourlanges, και πιστεύω ακράδαντα ότι αυτό το πρόβλημα θα επιλυθεί τώρα.
<P>
Η προσωπική μου συμβουλή προς το Κοινοβούλιο είναι να κάνει ό,τι είναι δυνατόν στο πλαίσιο των εξουσιών του, μαζί με τα άλλα θεσμικά όργανα, για να απλοποιήσει τα πράγματα. Σε όλα τα σημαντικά θέματα, όπως είναι οι πόροι της προενταξιακής βοήθειας, τα διαρθρωτικά ταμεία και οι επιστροφές κατά την εξαγωγή, καθώς και για τους κανονισμούς που αφορούν την αγορά γεωργικών προϊόντων, δημιουργήσαμε ένα βουνό πολυπλοκότητας, το οποίο, αν μου επιτρέπεται για μια στιγμή να προβώ σε μια πολιτική κρίση, εγείρει το σημαντικότατο ζήτημα της εμπιστοσύνης των ευρωπαίων πολιτών σε αυτή την Ένωση. Θα έλεγα ότι αν έπρεπε να επιλέξω ένα από τα καθήκοντα που ανέφερε ο κ. Kuhne ως τα πλέον σημαντικά, θα ήταν το εξής: απλοποίηση, για όνομα του Θεού!
<P>
Σας εύχομαι κάθε επιτυχία σε αυτό το έργο. Πιστεύω ότι το Κοινοβούλιο, μαζί με το Ελεγκτικό Συνέδριο και τα λοιπά θεσμικά όργανα, θα κατορθώσει στο μέλλον να τονώσει την εμπιστοσύνη των ευρωπαίων πολιτών στο μεγάλο μας σχέδιο, το οποίο φυσικά αποτελεί τον πρωταρχικό σκοπό όλων των θεσμικών οργάνων μας.
<P>
Με αυτά, σας ευχαριστώ για άλλη μία φορά, εγώ προσωπικά και εξ ονόματος των συναδέλφων μου, για τα ευγενικά σας λόγια και για αυτή την άκρως ενθαρρυντική και ενδιαφέρουσα ανταλλαγή απόψεων.

<SPEAKER ID=29 NAME="Πρόεδρος">
Η συζήτηση για το θέμα αυτό έληξε.

<CHAPTER ID=3>
Ξέπλυμα χρημάτων
<SPEAKER ID=30 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-380/2001) του κ. Klaus-Heiner Lehne, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 91/308/ΕΟΚ του Συμβουλίου της 10ης Ιουνίου 1991 για την πρόληψη της χρησιμοποίησης του χρηματοπιστωτικού συστήματος για τη νομιμοποίηση εσόδων από παράνομες δραστηριότητες (PE-CONS 3654/2001 - C5-0496/2001 - 1999/0152(COD)).

<SPEAKER ID=31 LANGUAGE="DE" NAME="Lehne">
Κύριε Πρόεδρε, αξιότιμοι κυρίες και κύριοι, η παρούσα δεύτερη οδηγία για την καταπολέμηση της νομιμοποίησης εσόδων από παράνομες δραστηριότητες έχει μακρά προϊστορία στην Ευρώπη. Γνωρίζετε βέβαια ότι η θέσπιση της σχετικής νομοθεσίας στα κράτη μέλη της Ευρώπης δεν οφείλεται κατά κύριο λόγο στη βούληση του εθνικού νομοθέτη, αλλά πολύ περισσότερο στο γεγονός ότι η Ευρωπαϊκή Ένωση είχε δρομολογήσει ήδη το 1991 μια πρώτη οδηγία για την καταπολέμηση της νομιμοποίησης εσόδων από παράνομες δραστηριότητες, η οποία αποτέλεσε έναυσμα για την εναρμόνιση και τη θέσπιση μιας σειράς εθνικών νόμων κατά της νομιμοποίησης εσόδων από παράνομες δραστηριότητες.
<P>
Ωστόσο, η οδηγία του 1991 περιείχε μόνο μια ελάχιστη προδιαγραφή, σύμφωνα με την οποία στον κατάλογο των βασικών αδικημάτων που σχετίζονται με το αξιόποινο της νομιμοποίησης εσόδων από παράνομες δραστηριότητες θα έπρεπε να περιλαμβάνονται και τα αδικήματα που έχουν σχέση με τη διακίνηση ναρκωτικών. Επίσης, όσον αφορά τις ομάδες επαγγελμάτων που ήταν υποχρεωμένες να συμμετέχουν στην καταπολέμηση της νομιμοποίησης εσόδων από παράνομες δραστηριότητες προέβλεπε την αναγκαστική συμμετοχή των τραπεζών και των παρόχων χρηματοπιστωτικών υπηρεσιών. Αυτό είχε ως αποτέλεσμα μεγάλες διαφορές στη μεταφορά της οδηγίας στο εκάστοτε εθνικό δίκαιο. Μερικά κράτη μέλη προχώρησαν πολύ περισσότερο απ' ό,τι προέβλεπαν αυτές οι ελάχιστες προδιαγραφές και άλλα κράτη περιορίσθηκαν στην εφαρμογή τους και μόνο. Ήδη το 1995 είχαμε προβεί στο πλαίσιο της Επιτροπής Εσωτερικών Υποθέσεων σε μεγάλη ακρόαση σχετικά με το συγκεκριμένο ζήτημα. Το συμπέρασμα της ακρόασης ήταν ότι από αυτές τις διαφορές στην υλοποίηση των ελάχιστων προδιαγραφών προέκυψαν μεγάλα προβλήματα για την καταπολέμηση της νομιμοποίησης εσόδων από παράνομες δραστηριότητες στην Ευρώπη, αφού η συνεργασία ανάμεσα στα κράτη μέλη λειτουργούσε ανεπαρκώς. Το συμπέρασμα στο οποίο είχαμε καταλήξει τότε, εδώ στο Σώμα - και υπάρχουν δύο εκθέσεις σχετικά, η μία του 1996 και η δεύτερη του 1998 - ήταν να απαιτήσουμε από την Επιτροπή να μας υποβάλει πρόταση για μια δεύτερη οδηγία με στόχο να γίνουν πιο αυστηρές αυτές οι ελάχιστες προδιαγραφές και ιδίως να διευρυνθεί ο κατάλογος των βασικών αδικημάτων και να δεσμευτούν και άλλες ομάδες επαγγελμάτων με τις υποχρεώσεις που επιβάλλει η οδηγία.
<P>
Ήδη τότε, όσον αφορά τις ομάδες επαγγελμάτων, είχαμε κατονομάσει τους εμπόρους έργων τέχνης, τα καζίνο, τους πλειστηριαστές, αλλά και τους δικηγόρους, τους συμβολαιογράφους και άλλα επαγγέλματα που παρέχουν νομικές συμβουλές. Η Επιτροπή υπέβαλε την πρότασή της το 1999, η οποία όμως, κατά την άποψή μας, τουλάχιστον στο ζήτημα των νομικών συμβούλων, δεν διέθετε την απαιτούμενη ευαισθησία. Γνωρίζετε βέβαια, ότι το αργότερο με τον Χάρτη της Νίκαιας, αλλά και στα εθνικά συντάγματα έχει κατοχυρωθεί το δικαίωμα των πολιτών να ζητούν νομικές συμβουλές και νομική εκπροσώπηση. Το εν λόγω δικαίωμα είναι δυνατόν να διασφαλιστεί αποτελεσματικά εάν οι πολίτες μπορούν να δίνουν στον νομικό τους σύμβουλο όλες τις σχετικές πληροφορίες και να είναι βέβαιοι ότι εκείνος θα τις κρατήσει μυστικές και δεν θα πάρει την επόμενη ημέρα τηλέφωνο τον εισαγγελέα για να του τις μεταφέρει. Για τον λόγο αυτό κατά την πρώτη ανάγνωση το ζητούμενο ήταν για το Κοινοβούλιο να διατηρηθεί το συγκεκριμένο δικαίωμα αλλά ταυτόχρονα να καταπολεμηθεί αποτελεσματικά στην Ευρώπη η νομοποίηση εσόδων από παράνομες δραστηριότητες.
<P>
Έτσι, αυτό συνεχίστηκε μέχρι τη διαδικασία συνδιαλλαγής και πιστεύω ότι ο συμβιβασμός που έγινε είναι ικανοποιητικός. Το Συμβούλιο έκανε υποχωρήσεις καθότι επέτρεψε στα κράτη μέλη να διατηρήσουν, αντίστοιχα με τη νομική τους παράδοση, τη δυνατότητα, να επιβάλουν την τήρηση του επαγγελματικού απορρήτου κατά την παροχή νομικών συμβουλών. Το Κοινοβούλιο έκανε και αυτό υποχωρήσεις καθότι δεν ζήτησε να εφαρμοστεί υποχρεωτικά αυτή η ρύθμιση αλλά έθεσε το ζήτημα στη διακριτική ευχέρεια των εθνικών νομοθετών. Στο άρθρο 6, παράγραφος 3 παρέχεται για τον λόγο αυτό η ευχέρεια στα κράτη μέλη να μεριμνήσουν για την τήρηση του επαγγελματικού απορρήτου στον τομέα της παροχής νομικών συμβουλών ανάλογα με την εθνική τους παράδοση.
<P>
Τα υπόλοιπα επίμαχα σημεία αντιμετωπίστηκαν με τον ίδιο τρόπο. Και εκεί βρέθηκαν ικανοποιητικές συμβιβαστικές λύσεις. Για το ζήτημα του tipping off, δηλαδή της απαγόρευσης να ενημερώνεται ο πελάτης για την παροχή πληροφοριών στις αρχές, δόθηκε επίσης συμβιβαστική λύση στο πνεύμα του άρθρου 6, παράγραφος 3. Δηλαδή η ρύθμιση τέθηκε στη διακριτική ευχέρεια των κρατών μελών. Το τι θα γίνεται με τις πληροφορίες που δόθηκαν στις κρατικές αρχές δίωξης εναπόκειται στον εθνικό νομοθέτη.
<P>
Εν κατακλείδι, όλα τα συμβαλλόμενα μέρη είπαν στο τέλος ότι δεν ήταν απόλυτα ικανοποιημένα με την παρούσα συμβιβαστική λύση, ότι δεν είναι ιδανική, αλλά ότι μπορούν να την αποδεχθούν. Ακριβώς αυτή την ιδιότητα έχει ένα ικανοποιητικός συμβιβασμός και για τον λόγο αυτό θα ήθελα να συστήσω στο Σώμα να εγκρίνει την πρόταση της Επιτροπής Συνδιαλλαγής και να συμβάλει έτσι ουσιαστικά ώστε να βελτιωθεί στην Ευρώπη η καταπολέμηση της νομιμοποίησης εσόδων από παράνομες δραστηριότητες. Λαμβάνοντας ιδίως υπόψη τα πρόσφατα γεγονότα, η οδηγία αποτελεί ουσιαστικό παράγοντα και στην καταπολέμηση της τρομοκρατίας. Από την άλλη πλευρά, μέσω του συμβιβασμού, κατορθώσαμε να διασφαλίσουμε ότι θα διαφυλαχθούν τα θεμελιώδη δικαιώματα των πολιτών και ότι δεν θα παραστεί ανάγκη να παρέμβουμε σε εδραιωμένες εθνικές νομικές παραδόσεις που εν μέρει έχουν χαρακτήρα συνταγματικού δικαίου. Σε τελική ανάλυση πρόκειται για έναν ικανοποιητικό συμβιβασμό και σας παρακαλώ να τον εγκρίνετε!
<P>
(Χειροκροτήματα)

<SPEAKER ID=32 LANGUAGE="DE" NAME="Rothley">
Κύριε Πρόεδρε, θα μιλήσω εκ μέρους της μειοψηφίας. Στη νέα αιτιολογική σκέψη 16 διαβάζουμε ότι αποτελεί καθήκον των επαγγελματιών να γίνονται καταδότες των πελατών τους: "εάν ο ίδιος ο νομικός σύμβουλος συμμετέχει σε δραστηριότητες νομιμοποίησης παρανόμων εσόδων, εάν οι νομικές συμβουλές παρέχονται με σκοπό τη νομιμοποίηση παρανόμων εσόδων ή ο δικηγόρος γνωρίζει ότι ο πελάτης του ζητεί νομικές συμβουλές προκειμένου να προβεί σε νομιμοποίηση εσόδων από παράνομες δραστηριότητες" . Αυτό είναι υπερβολικό και για συνεπώς θα ψηφίσω κατά. Έτσι διαταράσσεται ήδη στην εσωτερική της λογική η παροχή νομικών συμβουλών. Αυτό συνεπάγεται επίσης και μια δεύτερη διάσταση που δεν έχει προϋπάρξει στις νομοθεσίες μας. Και στις τρεις περιπτώσεις ο νομικός σύμβουλος, ο δικηγόρος, έχει υποπέσει σε αδίκημα, έχει διαπράξει αδίκημα και θα πρέπει να καταγγείλει και τον εαυτό του. Κάτι τέτοιο δεν έχει συμβεί πουθενά σε ολόκληρη την υφήλιο. Είμαι βέβαιος ότι δεν το προέβλεπαν ούτε καν οι νομοθεσίες της παλαιολιθικής εποχής. Το εγκόσμιο πνεύμα επέλεξε για κάποιον ανεξήγητο λόγο την Επιτροπή και με την επιφοίτησή του την ώθησε να θεσπίσει για πρώτη φορά στα χρονικά τον νομικό κανόνα που επιβάλλει να γίνεται κανείς καταδότης του εαυτού του.
<P>
Δεν είναι δυνατόν να συμφωνήσω με αυτό. Σκέφτομαι τον Λέσσινγκ ο οποίος είχε πει: "Ακόμα και όταν το φως του διαφωτισμού τρεμοσβήνει στο φυτίλι που κοντεύει να καεί, υπάρχει ακόμα στον κόσμο λίγη ελπίδα" . Κάνατε το ίδιο λάθος όπως και με στη νομοθεσία για την OLAF η οποία στο τέλος εισέδυσε και στα γραφεία των ευρωβουλευτών. Θα σας σταματήσουν. Αυτό δεν πρόκειται να γίνει αποδεκτό αν εξεταστεί μέσα από το πρίσμα του συνταγματικού δικαίου. Είχα επισημάνει τότε σε σχέση με τη νομοθεσία για την OLAF ότι η Ευρωπαϊκή Ένωση έχει περιπέσει σε κατάσταση αιμοδιψίας όσον αφορά το ρυθμιστικό της έργο. Εδώ συναντάμε ένα παρόμοιο φαινόμενο. Παρεμπιπτόντως, με λυπεί πολύ το πενιχρό σθένος που επέδειξε η συντεχνία των δικηγόρων στο ζήτημα αυτό.

<SPEAKER ID=33 NAME="Ludford">
Κύριε Πρόεδρε, ένα από τα μεγαλύτερα κενά στο σύστημα αποτροπής της νομιμοποίησης εσόδων από παράνομες δραστηριότητες ήταν ότι ίσχυε μόνο για τους χρηματοπιστωτικούς οργανισμούς. Όπως έχουν καταστήσει σαφές αλλεπάλληλες ειδήσεις από το διεθνή χώρο, οι δικηγόροι και λοιποί επαγγελματίες γίνονται εύκολα θύματα εκμετάλλευσης ως ακούσιοι συνένοχοι στο ξέπλυμα βρώμικου χρήματος από εγκληματίες και τρομοκράτες, καθώς οι τράπεζες υιοθετούν αυστηρότερους κανονισμούς πράγμα που, με ικανοποίηση λέγω, αναγκάζονται επιτέλους να κάνουν.
<P>
Θεωρώ την έκβαση της διαδικασίας συνδιαλλαγής σχετικά με αυτή την οδηγία ικανοποιητική αν ερμηνευθεί με την κοινή λογική. Αυτό σημαίνει ότι δικηγόροι, λογιστές και φοροτεχνικοί σύμβουλοι πρέπει, πέρα από τον αυστηρό ορισμό του νομικού προνομίου, να αναφέρουν συναλλαγές που είναι ύποπτες, με άλλα λόγια, όταν έχουν λόγο να πιστεύουν ότι ο πελάτης τους εμπλέκεται σε δραστηριότητα νομιμοποίησης εσόδων από παράνομες δραστηριότητες. Αυτή είναι η μόνη δυνατή ερμηνεία.
<P>
Δημιουργήθηκε μεγάλος θόρυβος σχετικά με αυτή την οδηγία με σκοπό να προστατευτούν τα κεκτημένα συμφέροντα των δικηγόρων και όχι, φοβούμαι, τα δικαιώματα του ατόμου. Αυτό καθυστέρησε χωρίς λόγο την οριστικοποίηση της οδηγίας επί έξι μήνες. Το Κοινοβούλιο δεν μπορεί να είναι υπερήφανο για τον εαυτό του.
<P>
Ελπίζω ότι όλα τα κράτη μέλη θα δηλώσουν ότι δεν έχουν πρόθεση να χρησιμοποιήσουν την εναλλακτική δυνατότητα εξαίρεσης των δικηγόρων από την απαγόρευση προειδοποίησης των πελατών ότι έχουν ενημερωθεί οι αρχές. Πρέπει να διασφαλίσουμε ότι τα νομικά και χρηματοπιστωτικά συστήματά μας δεν θα γίνουν αντικείμενο εκμετάλλευσης, αλλά θα επικεντρωθούν στη θέση των δικηγόρων και των ιδίων συμφερόντων τους.

<SPEAKER ID=34 LANGUAGE="IT" NAME="Cappato">
Κύριε Πρόεδρε, καταρχάς τα συγχαρητήριά μου στον εισηγητή, ο οποίος, στη διάρκεια της διαδικασίας συναπόφασης, κατόρθωσε να σχηματίσει μια λογική πρόταση συμβιβασμού σε σχέση με τα σημαντικότερα σημεία της έκθεσης αυτής. Οι ριζοσπάστες βουλευτές του Καταλόγου Bonino δεν θα μπορέσουν, ωστόσο, να ψηφίσουν υπέρ αυτής της έκθεσης και αυτό για δύο λόγους: ο πρώτος αφορά το περιεχόμενο του κειμένου συμβιβασμού, τη δυνατότητα δηλαδή που διατηρούν τα κράτη μέλη να χρησιμοποιούν και για έρευνες άλλου τύπου τις πληροφορίες που συγκεντρώνουν με τις διαδικασίες κατά της νομιμοποίησης των εσόδων. Το σημείο αυτό κινδυνεύει πραγματικά να μετατρέψει τις έρευνες για τη νομιμοποίηση των εσόδων σε έρευνες όπου οι ανακριτικές αρχές θα έχουν ειδικές εξουσίες για να παρακάμπτουν, ούτως ειπείν, τα καθιερωμένα, τα συνήθη δικαιώματα προστασίας που αφορούν τις πληροφορίες σε διαδικασίες για άλλα θέματα.
<P>
Το δεύτερο σημείο για το οποίο τρέφουμε επιφύλαξη είναι γενικότερο και είναι αυτό βάσει του οποίου η προτεραιότητα πρέπει να δοθεί στον αγώνα κατά του ξεπλύματος βρώμικου χρήματος. Εμείς πιστεύουμε ότι, για να νικήσουμε, για να καταφέρουμε ένα πλήγμα στα έσοδα των εγκληματικών οργανώσεων, το πιο επείγον πρόβλημα είναι αυτό των νομιμοποιήσεων. Το κείμενο αυτό εγκρίθηκε στο πλαίσιο των γεγονότων που ακολούθησαν τις τρομοκρατικές ενέργειες της 11ης Σεπτεμβρίου. Ας μην ξεχνάμε ότι το Αφγανιστάν, κατά του οποίου επεμβαίνουμε σήμερα με τα όπλα, είναι υπεύθυνο για το 80% της παγκόσμιας παραγωγής οπίου. Έτσι, λοιπόν, μια πολιτική νομιμοποιήσεων ίσως να ήταν πολύ πιο αποτελεσματική για να περιοριστεί η ισχύς των βαρόνων των ναρκωτικών από ό,τι το κυνήγι των κεφαλαίων τους ανά την υφήλιο.

<SPEAKER ID=35 LANGUAGE="DE" NAME="Hager">
Κύριε Πρόεδρε, το κομβικό σημείο στο παρόν κείμενο είναι φυσικά η ισορροπία ανάμεσα στα από νομικής άποψης αναγνωρισμένα καθήκοντα τήρησης του επαγγελματικού απορρήτου και στη διατύπωση του καθήκοντος παροχής πληροφοριών που χρησιμεύουν στην καταπολέμηση της νομιμοποίησης παρανόμων εσόδων.
<P>
Η οδηγία για το ξέπλυμα χρημάτων επιβάλει σε πιστωτικά ιδρύματα και χρηματοδοτικούς οργανισμούς σειρά υποχρεώσεων με αποτέλεσμα οι αναζητούντες τη νομιμοποίηση παρανόμων εσόδων να έχουν καταφύγει σε άλλους επαγγελματικούς κλάδους και να πρέπει να επεκταθεί το πεδίο εφαρμογής της οδηγίας και σε άλλες ομάδες επαγγελμάτων. Φυσικά, η λήψη αυστηρότερων μέτρων πρέπει να επικροτηθεί, αλλά τα μέτρα αυτά δεν θα πρέπει να οδηγήσουν σε χαλάρωση της υποχρέωσης τήρησης του απορρήτου που είναι απαραίτητη σε διάφορους επαγγελματικούς κλάδους, και προπάντων σε δικηγόρους, συμβολαιογράφους και φοροτεχνικούς.
<P>
Ο κ. Rothley έχει δίκιο με την επισήμανσή του ότι το κείμενο θίγει την αρχή nemo tenetur se ipsum accusare. Ωστόσο, αυτός είναι ακριβώς ο συμβιβασμός που θεωρούμε οριακά ανεκτό και πιστεύουμε ότι το πρόβλημα της στάθμισης μεταξύ επαγγελματικού απορρήτου και ποινικής δίωξης έχει λυθεί ικανοποιητικά. Για τον λόγο αυτό θα εγκρίνουμε το σχέδιο της οδηγίας.

<SPEAKER ID=36 LANGUAGE="DE" NAME="Ilgenfritz">
Κύριε Πρόεδρε, οφείλουμε να συγχαρούμε και να ευχαριστήσουμε τον εισηγητή. Με τη δική σας συμβολή κατορθώσαμε να αποκρούσουμε την επίθεση του Συμβουλίου και της Επιτροπής ενάντια στα θεμελιώδη δικαιώματα και τα δικαιώματα υπεράσπισης των ευρωπαίων πολιτών. Δεν είναι δυνατόν οι υπερασπιστές του νόμου, οι δικηγόροι και οι φοροτεχνικοί να μετατρέπονται σε εισαγγελείς. Είναι επίσης σαφές ότι δεν έχει λήξει ακόμα ο αγώνας για τη διατήρηση του δικαιώματος υπεράσπισης.
<P>
Η οδηγία θα πρέπει επίσης να εφαρμοστεί σε εθνικό επίπεδο και θα πρέπει να μεριμνήσουμε ώστε στο επίπεδο αυτό η ερμηνεία της να μην οδηγήσει στην περικοπή θεμελιωδών δικαιωμάτων και δικαιωμάτων υπεράσπισης των πολιτών. Μπορώ να σας διαβεβαιώσω ότι θα προβώ σε ενέργειες στους αρμόδιους κύκλους της αυστριακής κυβέρνησης υποστηρίζοντας την αποτροπή αυτής της περικοπής.

<SPEAKER ID=37 NAME="Bolkestein">
. (ΕΝ) Κύριε Πρόεδρε, εξ ονόματος της Επιτροπής, χαιρετίζω θερμά τη συμφωνία στην οποία κατέληξαν το Κοινοβούλιο και το Συμβούλιο. Οι αντιπροσωπείες στη διαδικασία συνδιαλλαγής σχετικά με την πρόταση για μια δεύτερη οδηγία που αφορά τη νομιμοποίηση εσόδων από παράνομες δραστηριότητες προσέφεραν τη στήριξή τους σε αυτή τη συμβιβαστική πρόταση και η Επιτροπή το εκτίμησε δεόντως.
<P>
Θα ήθελα ειδικότερα να ευχαριστήσω τον εισηγητή, κ. Lehne, καθώς και τον αντιπρόεδρο Provan που συμπροήδρευσαν στη συνεδρίαση της επιτροπής συνδιαλλαγής, για τις αποφασιστικές προσπάθειές τους να επιτευχθεί μια συμφωνία την οποία, όπως είπα, χαιρετίζει θερμά η Επιτροπή.
<P>
Η πρόταση της Επιτροπής σχετικά με την επικαιροποίηση και επέκταση της οδηγίας του 1991 για τη νομιμοποίηση εσόδων από παράνομες δραστηριότητες - την οποία το Κοινοβούλιο ζητούσε ήδη από το 1995, όπως πολύ σωστά αναφέρθηκε σήμερα το πρωί - έχει εγείρει δύσκολα και λεπτά ζητήματα τα οποία η Επιτροπή γνωρίζει πολύ καλά. Επίσης, η ανάμειξη ελευθέρων επαγγελματιών στην προστασία κατά της νομιμοποίησης εσόδων από παράνομες δραστηριότητες προσέλκυσε την προσοχή πολλών ανθρώπων που ενδιαφέρονται για αυτό το θέμα, και ειδικότερα των βουλευτών του Κοινοβουλίου.
<P>
Η Επιτροπή πιστεύει ότι το κοινό κείμενο το οποίο συμφωνήθηκε στη διαδικασία συνδιαλλαγής αποτελεί έναν καλό συμβιβασμό, που λαμβάνει υπόψη τις εύλογες ανησυχίες τόσο του Κοινοβουλίου όσο και του Συμβουλίου.
<P>
Ο αγώνας κατά της νομιμοποίησης εσόδων από παράνομες δραστηριότητες είναι μια σημαντική πτυχή του αγώνα κατά του σοβαρού και οργανωμένου εγκλήματος. Μετά τα τραγικά γεγονότα της 11ης Σεπτεμβρίου, έγινε επίσης αναπόσπαστο μέρος του αγώνα κατά της χρηματοδότησης της τρομοκρατίας. Η πρόταση που έχουμε ενώπιον μας τώρα, να ενισχύσουμε την άμυνα της Ευρωπαϊκής Ένωσης κατά της νομιμοποίησης εσόδων από παράνομες δραστηριότητες, προκάλεσε μεγάλο ενδιαφέρον στον υπόλοιπο κόσμο εκτός της Ευρωπαϊκής Ένωσης, ιδιαίτερα στην αποκαλούμενη Ομάδα Διεθνούς Χρηματοοικονομικής Δράσης που βρίσκεται στη διαδικασία επικαιροποίησης των 40 συστάσεων της.
<P>
Εν κατακλείδι, συστήνω στο Κοινοβούλιο το κοινό κείμενο και προσβλέπω στην όσο το δυνατόν συντομότερη έγκριση και εφαρμογή αυτής της νέας σημαντικής οδηγίας.

<SPEAKER ID=38 NAME="Πρόεδρος">
Ευχαριστώ πολύ, Επίτροπε κύριε Frederik Bolkestein.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Προσέγγιση του αστικού και του εμπορικού δικαίου μεταξύ των κρατών μελών
<SPEAKER ID=39 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-384/2001) του κ. Lehne, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την προσέγγιση του αστικού και εμπορικού δικαίου μεταξύ των κρατών μελών (COM(2001) 398 - C5-0471/2001 - 2001/2187(COS)).

<SPEAKER ID=40 LANGUAGE="DE" NAME="Lehne">
Κύριε Πρόεδρε, αξιότιμοι κυρίες και κύριοι, έχουμε μπροστά μας μια επίσης σημαντική έκθεση. Περί τίνος πρόκειται; Πρόκειται για το ότι η εσωτερική αγορά της Ευρώπης ενοποιείται όλο και περισσότερο, γεγονός που, όπως γνωρίζουμε, φυσικά παρουσιάζει αρκετές ελλείψεις ακόμα. Η Επιτροπή, το Κοινοβούλιο και το Συμβούλιο καταβάλλουν από χρόνια προσπάθειες για μια κοινή νομοθεσία σε επιμέρους πεδία και ιδίως όσον αφορά τον τομέα των εμπορικών συναλλαγών των καταναλωτών.
<P>
Στην ανακοίνωση που μας υπέβαλε η Επιτροπή σχετικά με το ευρωπαϊκό δίκαιο των συμβάσεων, ανακοίνωση στην οποία αναφέρεται η παρούσα έκθεση, παρουσιάζονται εκτεταμένα τα σχετικά νομοθετικά μέτρα που έχουν ληφθεί από κοινού στην Ευρωπαϊκή Ένωση και απαριθμούνται επίσης οι ήδη υπάρχουσες σχετικές οδηγίες. Αν εξετάσει κανείς ενδελεχώς τις οδηγίες αυτές θα διαπιστώσει ότι δεν είναι πάντα συνεκτικές μεταξύ τους. Υπάρχει μάλιστα το ενδεχόμενο να συναφθεί σύμβαση μεταξύ καταναλωτού και πωλητού στο πλαίσιο της οποίας θα πρέπει να υπογραφούν από τον αγοραστή μέχρι και τρεις διαφορετικές δηλώσεις σχετικά με το δικαίωμα υπαναχώρησης, επειδή στις διάφορες οδηγίες, όπως για παράδειγμα στην οδηγία για την πώληση εξ αποστάσεως και σε άλλες οδηγίες, προβλέπονται διαφορετικές προθεσμίες για την καταγγελία της σύμβασης. Είναι προφανές ότι αυτό δεν έχει καμία σχέση με την προστασία των καταναλωτών, και ότι πρόκειται μόνο για ανοησία. Επομένως είναι αναγκαίο να ενοποιηθεί και να συνοψισθεί αυτό το κοινό νομικό κεκτημένο και να παρουσιαστεί σε ένα κοινό αποτέλεσμα.
<P>
Είναι πολλοί και διάφοροι οι λόγοι για τους οποίους φτάσαμε στο σημείο αυτό. Εν μέρει εξηγούνται απλά από το γεγονός ότι εντός των ευρωπαϊκών θεσμικών οργάνων, την αρμοδιότητα για τις διάφορες επιμέρους πτυχές την είχαν εντελώς διαφορετικές μεταξύ τους Γενικές Διευθύνσεις, επιτροπές, και συμβούλια υπουργών που εξέταζαν τα ζητήματα από τη δική τους μεμονωμένη σκοπιά και κατά συνέπεια κατέληγαν σε διαφορετικά συμπεράσματα.
<P>
Μέχρι σήμερα έλειπε μια σφαιρική προσέγγιση, μια σφαιρική θεώρηση της εναρμόνισης του αστικού δικαίου. Θεωρώ πολύ θετικό ότι μετά από τα συμπεράσματα του Ευρωπαϊκού Συμβουλίου του Τάμπερε η Επιτροπή προτίθεται να καθιερώσει στο εξής τον σφαιρικό τρόπο θεώρησης, ακριβώς όπως και το Κοινοβούλιο. Είναι επειγόντως απαραίτητο διότι ο αριθμός των διασυνοριακών εμπορικών συναλλαγών αυξάνεται συνεχώς στην ευρωπαϊκή επικράτεια. Αυτό οφείλεται σε δύο πολύ ουσιαστικούς παράγοντες: ο ένας είναι ασφαλώς η καθιέρωση του ευρώ τον επόμενο χρόνο. Ο άλλος είναι η εξέλιξη της σύγχρονης τεχνολογίας και αναφέρω ενδεικτικά το ηλεκτρονικό εμπόριο. Όταν στο μέλλον θα δίνει κανείς παραγγελίες για εμπορεύματα και άλλα πράγματα μέσω του ηλεκτρονικού εμπορίου, δεν θα γνωρίζει πια ή τουλάχιστον δεν θα γνωρίζει συχνά πού ακριβώς έχει την έδρα του ο άλλος συμβαλλόμενος. Αυτό οδηγεί αναγκαστικά στην αύξηση των διασυνοριακών εμπορικών συναλλαγών. Κατά συνέπεια θεωρώ αναγκαίο να διευρύνουμε τα κοινά περιεχόμενα και να αναπτύξουμε ένα ευρύτερο κοινό πεδίο θέσπισης κοινοτικού δικαίου.
<P>
Η ισχύουσα οδηγία για το ηλεκτρονικό εμπόριο την οποία εγκρίναμε εδώ στο Σώμα δεν αποτελεί ιδανική λύση, όπως γνωρίζουμε ήδη από τώρα. Δεδομένου ότι αφενός ισχύει η αρχή της χώρας προέλευσης και αφετέρου, όσον αφορά τα δικαιώματα για την προστασία των καταναλωτών, η αρχή της χώρας προορισμού, ενδέχεται να προκύψει στην πράξη η περίπτωση όπου ένας ειρηνοδίκης στην Κολωνία να είναι αναγκασμένος να εφαρμόσει παράλληλα με το γερμανικό και το ιρλανδικό δίκαιο. Τολμώ μάλιστα να ισχυριστώ ότι αυτό θα οδηγήσει σε σημαντικά προβλήματα όσον αφορά διαφορές επί αντικειμένων ευτελούς αξίας και τον τεράστιο όγκο αντιδικιών. Αυτό δείχνει ότι είναι αναγκαίο να αναπτύξουμε στο μέλλον μια ευρύτερη κοινοτική νομοθεσία.
<P>
Η έκθεσή μου - στηριζόμενη στις γνωμοδοτήσεις πολυάριθμων επιστημονικών ομάδων - συνιστά στην Επιτροπή να συνεχίσει το έργο της καταρτίζοντας ένα πολυετές σχέδιο δράσης. Η πορεία αυτή θα πρέπει, κατά την άποψή μου, να καταλήξει στην ευρύτερη δυνατή θέσπιση κοινών κανόνων εντός της Ευρωπαϊκής Ένωσης τουλάχιστον για τις διασυνοριακές εμπορικές συναλλαγές.
<P>
Αυτό το θεωρώ αναγκαίο, έχοντας στο στόχαστρο όχι μόνο τη διαφάνεια για τους καταναλωτές και για τους εμπόρους, αλλά και τη νομική ασφάλεια, τη νομική πρακτικότητα και την εφαρμογή της νομοθεσίας.
<P>
Ως εκ τούτου, παρακαλώ την Ολομέλεια να εγκρίνει την πρόταση της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων για την έκθεση σχετικά με την προσέγγιση του αστικού και εμπορικού δικαίου των κρατών μελών. Αποτελεί κατά κάποιο τρόπο το έναυσμα για τη συνέχιση σχετικών εργασιών της Επιτροπής. Γνωρίζω ότι αυτή τη στιγμή το Συμβούλιο ασχολείται παράλληλα με μας με το συγκεκριμένο θέμα, το οποίο σκοπεύει να συζητήσει στη Σύνοδο Κορυφής του Λάκεν.
<P>
Πιστεύω ότι όλοι στην Ευρώπη έχουν αντιληφθεί ότι το ζήτημα αυτό έχει ιδιαίτερη προτεραιότητα και ότι το συγκεκριμένο έργο πρέπει να προχωρήσει. Για να ασκήσουμε λίγη πίεση, θεωρώ ότι πρέπει να αποφασίσουμε υπέρ του προγράμματος δράσης.

<SPEAKER ID=41 LANGUAGE="ES" NAME="Medina Ortega">
Κύριε Πρόεδρε, βρισκόμαστε σε μία κάπως ιδιόμορφη διαδικασία συνεργασίας του Κοινοβουλίου και της Επιτροπής, σε μία αρχική φάση της εργασίας της Επιτροπής.
<P>
Η ανακοίνωση που μας παρουσιάζει η Επιτροπή αναφέρεται σε μία περιορισμένη πτυχή της εναρμόνισης του ιδιωτικού δικαίου - συγκεκριμένα στο δίκαιο των συμβάσεων - και η έκθεση που μας παρουσιάζει ο κ. Lehne περιλαμβάνει ένα πολύ ευρύτερο πλαίσιο, διότι αναφέρεται στην εναρμόνιση του ιδιωτικού δικαίου γενικά. Εδώ, από τη σκοπιά της Επιτροπής Νομικών Θεμάτων και Εσωτερικής Αγοράς, εκτιμήσαμε ότι πιθανόν το πλαίσιο των συμβάσεων θα ήταν υπερβολικά περιορισμένο και δεν θα επαρκούσε για να συντελεσθεί μία γενική εναρμόνιση του ιδιωτικού δικαίου, η οποία είναι μάλλον απαραίτητη, όπως επεσήμανε ο κ. Lehne, ιδίως στο πλαίσιο της εισαγωγής του ευρώ και της γενίκευσης της ευρωπαϊκής σύμβασης.
<P>
Η ανακοίνωση της Επιτροπής είναι πολύ ευρεία, λόγω των θεμάτων που περιλαμβάνει και των ερωτήσεων που διατυπώνει. Στο Κοινοβούλιο, προφανώς, δεν μπορούμε να εργαστούμε εντατικά και έγκαιρα όπως θα ήταν επιθυμητό, αλλά διατυπώνουμε παρόλα αυτά ορισμένες υποδείξεις. Θα επικεντρωθώ σε μία: τη δυνατότητα να γίνεται, όσον αφορά την εναρμόνιση, περισσότερο αναφορά στον κανονισμό και λιγότερο στην οδηγία. Διότι αυτό που διαπιστώνουμε με τις οδηγίες είναι ότι κάθε φορά που υιοθετείται μία κοινοτική οδηγία, προκύπτουν δεκαπέντε διαφορετικές νομοθεσίες, γεγονός που μας ωθεί να σκεφτούμε ότι πιθανόν δεν επιτυγχάνουμε τον στόχο της εναρμόνισης, αλλά ακριβώς το αντίθετο, διότι η κοινοτική οδηγία, παραδόξως, οδηγεί σε ασυμφωνίες στη εξέλιξη καθεμίας από τις εθνικές νομοθεσίες.
<P>
Γνωρίζω ότι το θέμα είναι δύσκολο, διότι διατηρείται ένας νομοθετικός ζήλος εθνικού χαρακτήρα, αλλά είναι μία από τις δυνατότητες εξέλιξης μέσω μίας κοινοτικής νομοθεσίας, αντί για μία απλή έμμεση εναρμόνιση μέσω της οδηγίας.
<P>
Σταματώ εδώ, λόγω έλλειψης χρόνου, αφού πρώτα συγχαρώ την Επιτροπή για την πρωτοβουλία της και τον εισηγητή για την έκθεσή του.

<SPEAKER ID=42 NAME="Wallis">
Κύριε Πρόεδρε, θα ήθελα να συγχαρώ τον εισηγητή μας διότι προωθεί το σημαντικό αυτό ζήτημα και να συγχαρώ επίσης την Επιτροπή για ένα πολύ καλό έγγραφο διαβούλευσης σχετικά με το δίκαιο των συμβάσεων. Κάναμε μια καλή αρχή σε κάτι που αποτελεί ένα πολύ ευαίσθητο πολιτικά τομέα. Αν και μπορεί να κατανοούμε τα πρακτικά επιχειρήματα υπέρ του να προχωρήσουμε προς τα εμπρός λόγω της έλευσης του ευρώ, καθώς και λόγω του ηλεκτρονικού εμπορίου, πρέπει να διασφαλίσουμε ότι οι πολίτες μας αισθάνονται επίσης άνετα με αυτό.
<P>
Κάθε φορά που συζητάμε για την προσέγγιση των θεμάτων που αποτελούν τον πυρήνα του αστικού δικαίου, βλέπω στον αγγλικό Τύπο ιστορίες τρόμου ότι το αγγλικό κοινό δίκαιο πρόκειται να αντικατασταθεί από τον Ναπολεόντειο Κώδικα, οι οποίες συνοδεύονται από μια μικρή απεικόνιση του Ναπολέοντα. Την περασμένη εβδομάδα υποτίθετο ότι το αγγλικό δίκαιο των συμβάσεων βρισκόταν υπό απειλή. Ωστόσο, όσο εσφαλμένο και αν είναι ένα μέρος του σχολίου αυτού, πρέπει να σεβαστούμε τις ανησυχίες και να τις αντιμετωπίσουμε. Η διαδικασία που περιγράφεται σε αυτή την έκθεση θα μας επιτρέψει να το κάνουμε. Η Επιτροπή διετύπωσε ορισμένες πολύ ρεαλιστικές υποδείξεις σχετικά με το δίκαιο των συμβάσεων, σύμφωνα με τις οποίες ελπίζω ότι θα ενεργήσει το Συμβούλιο. Σε τελική ανάλυση, το Συμβούλιο ήταν αυτό που εισήγαγε αυτή την ιδέα της σύγκλισης στην ατζέντα του Τάμπερε. Πρέπει να εμμείνουμε ώστε ο χώρος ελευθερίας και δικαιοσύνης στον οποίο έγινε αναφορά στον Τάμπερε να αφορά τόσο το αστικό δίκαιο όσο και το ποινικό δίκαιο.
<P>
Τα συμπεράσματα του Τάμπερε προέβλεπαν τη σύγκλιση όσον αφορά το αστικό δίκαιο. Η σύγκλιση είναι μια μακρά διαδικασία, όχι ένα στιγμιαίο γεγονός· συνίσταται στην καθοδήγηση και κατεύθυνση των εξελίξεων στο κοινοτικό δίκαιο προκειμένου να αποκτήσουμε μια περισσότερο συνεκτική και λιγότερο αποσπασματική προσέγγιση, που θα μας επιτρέψει τελικά να αποκτήσουμε καλύτερη γνώση του δικαίου και ευχερέστερη πρόσβαση στη δικαιοσύνη από άκρου εις άκρον της ευρωπαϊκής εσωτερικής αγοράς.
<P>
Κατά την εξέταση αυτών των θεμάτων, θα ήταν πολύ καλύτερο να επικεντρωθούμε στο τι μας ενώνει στην κοινή ευρωπαϊκή νομική κληρονομιά. Οι νομικές παραδόσεις όλων των κρατών μας οφείλουν κάτι στην πρώιμη σύγχρονη συγχώνευση του φεουδαρχικού, ρωμαϊκού και κανονικού δικαίου στο λεγόμενο ius commune. Έχουμε τώρα την ευκαιρία να κατευθύνουμε και να διαρθρώσουμε τη σύγχρονη επανασύγκλιση των νομικών συστημάτων μας. Πρέπει να χαιρετίσουμε αυτή την ευκαιρία.

<SPEAKER ID=43 NAME="MacCormick">
Κύριε Πρόεδρε, υπήρξε μια εποχή που οι Ευρωπαίοι ταξίδευαν στα πανεπιστήμια όλης της Ευρώπης και σπούδαζαν αυτό που ήταν ακόμη τότε ένα κοινό δίκαιο βασισμένο στο ρωμαϊκό δίκαιο. Πράγματι, στη χώρα μου, τη Σκωτία, αυτό κράτησε μέχρι τον 17ο αιώνα, κατά τον οποίο 6 000 μέλη της Νομικής Σχολής της Σκωτίας σπούδασαν σε διαφορετικές χρονικές στιγμές στα πανεπιστήμια της Ουτρέχτης και του Λέϋντεν. Αυτού του είδους η αλληλεπίδραση μεταξύ των νομικών είναι ένα από τα στοιχεία που συνέβαλαν περισσότερο στον πολιτισμό μας και από τα οποία προέκυψαν οι νομικές μας παραδόσεις. Επομένως, πρόκειται για ένα πολύ καλό σχέδιο και το χρονοδιάγραμμα που προτείνουν ο κ. Lehne και η Επιτροπή είναι εφικτό και αξιόλογο.
<P>
Ωστόσο, όπως είπε η κ. Wallis, οι νομικές παραδόσεις είναι πολύτιμες. Ο κόσμος προβληματίζεται έντονα σχετικά με τη συνεκτικότητα και την ακεραιότητα της έννομης τάξης. Ως εκ τούτου, πρέπει να προχωρήσουμε με μεγάλη ευαισθησία στην επανένωση των νομικών συστημάτων και των νομικών παραδόσεων μέσω των τύπων κοινού ορισμού που προτείνει ο κ. Lehne.
<P>
Με όλα αυτά κατά νου, έχω μια αμφιβολία η οποία αφορά μια διαφορά με όσα μόλις είπε ο κ. Medina Ortega. Σύμφωνα με την παράγραφο 14 της έκθεσης, ο κανονισμός είναι ο καλύτερος τρόπος για να προχωρήσουμε. Η δυσκολία έγκειται στην επικουρικότητα. Αν αυτά τα πράγματα πρόκειται να γίνουν σωστά, οι κοινοί ορισμοί θα πρέπει να προσαρμοστούν προσεκτικά και να ενσωματωθούν στις πολύ βαθιά ριζωμένες και οργανικές νομικές παραδόσεις. Κάτι τέτοιο δεν μπορεί να γίνει επιβάλλοντας πιεστικά έναν κανονισμό στη νομική κοινότητα.
<P>
Εμείς, στο Ηνωμένο Βασίλειο, έχουμε δύο νομικά συστήματα, μάλλον ευδιάκριτα, και η επαρκής και δέουσα εκπροσώπησή τους στις περαιτέρω συζητήσεις, όπως έγινε κατά το παρελθόν σε όργανα όπως η Επιτροπή Lando, έχει απόλυτα καθοριστική σημασία για την εξέλιξη αυτή.

<SPEAKER ID=44 LANGUAGE="DE" NAME="Hager">
Κύριε Πρόεδρε, αρχικά θέλω να ασκήσω σε ένα σημείο κριτική, διότι - αν και ο εισηγητής μας εξήγησε στην επιτροπή τους λόγους που επιβάλουν τέτοια βιασύνη, και τους κατανοώ - θεωρώ ότι δεν θα έπρεπε καταρχήν να υπάρχουν τέτοιες βιαστικές διαδικασίες, επειδή ενδέχεται να καταλήξουν σε προχειρότητες. Ωστόσο, η έκθεση του εισηγητή αποτελεί ρητή εξαίρεση. Συμφωνώ απόλυτα με το περιεχόμενο της έκθεσης καθότι η εναρμόνιση των κοινοτικών προδιαγραφών αποτελεί επιβεβλημένη αναγκαιότητα και σε σχέση με τις μικρομεσαίες επιχειρήσεις για την αύξηση της νομικής ασφάλειας στις διασυνοριακές συμβάσεις, ιδιαίτερα μάλιστα ενόψει της μελλοντικής διεύρυνσης της Ένωσης.
<P>
Η δημιουργία ζώνης ελεύθερων συναλλαγών χωρίς την εξασφάλιση των απαραίτητων εργαλείων για την εύρυθμη κυκλοφορία οικονομικών αγαθών θα ήταν κάτι ανεύθυνο. Πιστεύω όμως - και ο κ. MacCormick αναφέρθηκε επίσης σε αυτό - ότι τα όρια της προσέγγισης του αστικού και εμπορικού δικαίου έχουν χαραχθεί από τις εδραιωμένες νομικές παραδόσεις των κρατών μελών και ότι αν αγνοηθούν οι παραδόσεις αυτές θα επιτευχθεί αναπότρεπτα το αντίθετο από εκείνο στο οποίο θα πρέπει να στοχεύουμε. Πιστεύω πάντως ότι έχουν βρεθεί ικανοποιητικές λύσεις για όλα τα προβλήματα και ότι είναι δυνατή η επίτευξη αυτού του στόχου. Για τον λόγο αυτό θα υποστηρίξουμε την έκθεση.

<SPEAKER ID=45 LANGUAGE="DE" NAME="Wuermeling">
Κύριε Πρόεδρε, κύριε Επίτροπε Byrne, αγαπητέ συνάδελφε Lehne, αξιότιμοι κυρίες και κύριοι. Αναρωτιόμουν πόσες νομικές συναλλαγές διαμείφθηκαν σε ολόκληρη την Ευρωπαϊκή Ένωση τα τελευταία 15 λεπτά της συζήτησής μας. Πρόκειται για ένα εκατομμύριο, για δέκα ή μήπως για εκατό εκατομμύρια; Πιστεύω πάντως ότι πρόκειται για μεγάλο αριθμό. Κινούμεθα σε ένα πεδίο όπου ο όγκος των συναλλαγών είναι τεράστιος, στο πεδίο των μαζικών συναλλαγών - ακόμα και αν η απόδοση αυτού του όρου στη μια ή στην άλλη γλώσσα δεν είναι ιδιαίτερα εύηχη. Ασφαλώς μόνο ένα κλάσμα αυτών των συμβάσεων έχει διασυνοριακό χαρακτήρα και ασφαλώς αυτές οι συμβάσεις από τη Λαπωνία μέχρι τη Σικελία, από τη Σκωτία μέχρι την Ανω Φρανκονία έχουν συναφθεί με βάση εντελώς διαφορετικές παραδόσεις και έθιμα. Ως εκ τούτου θα πρέπει να κατανοήσουμε ότι πρόκειται για πολύ ευαίσθητο ζήτημα και όποιες και αν είναι οι φιλοδοξίες μας, θα πρέπει να προχωρούμε με περίσκεψη και πολύ προσεκτικά. Η συνάδελφος Wallis ανέφερε ήδη ποια ήταν για παράδειγμα η ανάλογη αντίδραση στο Ηνωμένο Βασίλειο.
<P>
Επομένως, το θεωρώ πολύ λογικό που η Επιτροπή μας προτείνει στην επιλογή υπ' αρίθ. 2 να ξεκινήσουμε με την εκπόνηση γενικών νομικών αρχών. Κάποιος επιστήμονας είχε επισημάνει πολύ εύστοχα ότι το πρόβλημα στην εναρμόνιση της νομοθεσίας δεν είναι οι κανόνες αλλά οι εξαιρέσεις. Αυτό το διαπιστώνουμε πραγματικά και στις δικές μας εργασίες, όταν πρόκειται για τη διάρκεια της εγγύησης σε αγορές, για τόκους υπερημερίας, για ξέπλυμα χρημάτων ή για την οδηγία ανάληψης ευθυνών. Σε ό,τι αφορά τις γενικές αρχές μπορεί κανείς να συμφωνήσει πολύ γρήγορα, αλλά αντιστρόφως είναι πολύ δύσκολο να καθορίσει κανείς ενιαία διάφορα επιμέρους ζητήματα όπως π.χ. ποιες ομάδες πρέπει να τυγχάνουν ειδικής μεταχείρισης και ποιος χρήζει ειδικής προστασίας.
<P>
Για τον λόγο αυτό πρέπει να ορίσουμε λογικές προτεραιότητες στις εργασίες μας. Αρχικά θα πρέπει να τεθούν στο προσκήνιο οι διασυνοριακές πτυχές του ζητήματος. Θα πρέπει να επιτευχθεί η συμβατότητα μεταξύ των ευρωπαϊκών κανόνων από τη μία πλευρά και των εθνικών κανόνων από την άλλη. Θα πρέπει όμως να επιτευχθεί και η συμβατότητα των εθνικών κανόνων μεταξύ τους. Τα δικαστήρια θα πρέπει να συνεργάζονται καλύτερα και θα πρέπει να διασφαλιστεί η νομική συνδρομή. Πιστεύω ότι αυτά είναι πολύ συγκεκριμένα βήματα που μπορούμε να τα κάνουμε από τη μία μέρα στην άλλη και με τον τρόπο αυτό να παρέχουμε σε μεγάλο βαθμό βοήθεια στους πολίτες στις νομικές τους συναλλαγές εντός της εσωτερικής αγοράς.
<P>
Θεωρώ ότι πρέπει να συμπεριλάβουμε στις σκέψεις μας και την ιδέα της εκπόνησης ενός ευρωπαϊκού δικαίου το οποίο θα μπορούν να επιλέξουν οι συμβαλλόμενοι κατά τη σύναψη σύμβασης. Θα μπορούν λοιπόν να χρησιμοποιούν είτε το δίκαιο που έχει εκπονηθεί σε ευρωπαϊκό επίπεδο είτε κάποιο εθνικό δίκαιο. Πιστεύω ότι αυτό θα ήταν ένα είδος μαλακής εναρμόνισης, η πυροδότηση μιας διαδικασίας σύγκλισης που ενδεχομένως να απέφερε καλύτερα αποτελέσματα από τους κανονισμούς, κύριε MacCormick, οι οποίοι επιβάλλονται εκ των άνω από τη μία μέρα στην άλλη όπως το διατύπωση η κ. Wallis.
<P>
Σε συνάρτηση με το συγκεκριμένο θέμα θέλω επίσης να επισημάνω ότι το σχέδιο του συναδέλφου Lehne δεν επαναλαμβάνει φυσικά τα αιτήματα που είχαμε προβάλει το 1989 και το 1994. Είχαμε ζητήσει τότε την εκπόνηση ενός ευρωπαϊκού κώδικα αστικής νομοθεσίας αλλά το αίτημα αυτό δεν εμφανίζεται πια στα κείμενα που ενέκρινε η επιτροπή και απ' ό,τι είδα, ούτε στις τροπολογίες.
<P>
Βρισκόμαστε τώρα σε μια καλή, λογική και προσεκτική πορεία. Ευχαριστώ τον εισηγητή και όλους όσους μας βοήθησαν κατά την ακρόαση.
<P>
(Χειροκροτήματα)

<SPEAKER ID=46 LANGUAGE="DE" NAME="Rothley">
Κύριε Πρόεδρε, σε γενικές γραμμές συμφωνώ με τον εισηγητή και λόγω του περιορισμένου χρόνου θα αναφερθώ στο ένα ή στο άλλο σημείο χωρίς να υπάρχει μεταξύ τους συνοχή. Αυτό που χρειαζόμαστε είναι πρώτα απα όλα μια συνεκτική, ενιαία νομοθεσία σε ευρωπαϊκό επίπεδο. Είναι κάτι που λείπει σε πολλές και διάφορες περιπτώσεις καθότι χρησιμοποιούνται έννοιες που σε άλλα νομικά κείμενα έχουν διαφορετικό νόημα. Γενικά, δεν έχει γίνει σχεδόν καμία σχετική επιστημονική μελέτη του κοινοτικού δικαίου. Επομένως, μεριμνήστε πρώτα για συνοχή και ομοιογένεια στα δικά σας νομικά κείμενα και χρησιμοποιήστε παρακαλώ μια επιτροπή ειδικών για το συγκεκριμένο εγχείρημα. Αυτό ήταν το ένα σημείο.
<P>
Το δεύτερο σημείο στο οποίο θέλω να αναφερθώ είναι η σχέση προς το διεθνές ιδιωτικό δίκαιο. Έχω την εντύπωση ότι η έκθεση του συναδέλφου Lehne πραγματεύεται κάπως περιθωριακά το ζήτημα αυτό. Το διεθνές ιδιωτικό δίκαιο μπορεί να συμβάλει ουσιαστικά στην αντιμετώπιση των προβλημάτων που προκύπτουν σε διασυνοριακές αντιδικίες και κατά κανόνα - εδώ πρέπει να εκφραστώ πολύ προσεκτικά - το διεθνές ιδιωτικό δίκαιο δεν υπολείπεται του κοινοτικού δικαίου όσον αφορά την καλλιέργεια του νόμου και την ποιότητα των νομικών κειμένων. Όταν σε μια οδηγία έρχεται κανείς σε αντίθεση με το διεθνές ιδιωτικό δίκαιο, όπως συνέβη με την οδηγία για το ηλεκτρονικό εμπόριο, τότε η κατάσταση γίνεται κρίσιμη. Πρέπει λοιπόν να ελέγξουμε κατά πόσο θέλουμε να διατηρήσουμε το διεθνές ιδιωτικό δίκαιο.
<P>
Το επόμενο σημείο αφορά τις εθνικές νομοθεσίες. Νομίζω ότι δεν θα πρέπει να στοχεύσουμε σε κάτι που είναι υπεράνω των δυνάμεών μας. Θα είναι πάρα πολύ δύσκολα τα πράγματα. Πιστεύω ότι είναι πιο εύκολα όταν θα έχουμε στην Ευρωπαϊκή Ένωση πειστικές νομοθετικές πράξεις.

<SPEAKER ID=47 NAME="Byrne">
. (ΕΝ) Κύριε Πρόεδρε, χαιρετίζω την ευκαιρία που μου δίνεται να συγχαρώ το Κοινοβούλιο και ειδικά την Επιτροπή Νομικών Θεμάτων και τον εισηγητή της, κ. Lehne, για αυτή την επίκαιρη έκθεση σχετικά με την προσέγγιση του αστικού και εμπορικού δικαίου των κρατών μελών.
<P>
Δεδομένου του επερχόμενου Ευρωπαϊκού Συμβουλίου το Δεκέμβριο στο Λάκεν, με το οποίο συναρτάται η έκθεση αυτή, είμαι ιδιαίτερα ευχαριστημένος διότι το Ευρωπαϊκό Κοινοβούλιο συζητά αυτή την έκθεση εδώ σήμερα. Το Ευρωπαϊκό Συμβούλιο θα έχει ως εκ τούτου στη διάθεσή του όχι μόνο την ανακοίνωση της Επιτροπής και την έκθεση του Συμβουλίου, αλλά επίσης την έκθεση του Ευρωπαϊκού Κοινοβουλίου, που αντιμετωπίζει αυτό το σημαντικό ζήτημα με την αναγκαία βαρύτητα.
<P>
Η Επιτροπή χαιρετίζει επίσης θερμά την έκθεση ως απάντηση του Κοινοβουλίου στην διαδικασία διαβούλευσης της Επιτροπής, που δρομολογήθηκε με την ανακοίνωση για το ευρωπαϊκό δίκαιο των συμβάσεων. Είναι απόλυτα ουσιώδες η Επιτροπή να λαμβάνει όσο το δυνατόν περισσότερη ανάδραση και υλικό από τα άλλα κοινοτικά θεσμικά όργανα, έτσι ώστε να μπορέσει να διαμορφώσει τη μελλοντική της προσέγγιση στον τομέα του δικαίου των συμβάσεων.
<P>
Η Επιτροπή, καθώς και το Κοινοβούλιο και το Συμβούλιο ως οι δύο κλάδοι της ευρωπαϊκής νομοθετικής εξουσίας, αντιμετωπίζουν ένα θεμελιώδες ερώτημα. Πρέπει να συνεχίσουμε με την υφιστάμενη αποσπασματική προσέγγιση της εναρμόνισης του ευρωπαϊκού δικαίου των συμβάσεων με ένα πολύ εξειδικευμένο ανά τομέα τρόπο, όπως γίνεται τα τελευταία 20 χρόνια, ή πρέπει να υιοθετήσουμε μια νέα προσέγγιση; Είναι προφανές ότι αν η υφιστάμενη προσέγγιση ανταποκρίνεται στις ανάγκες της Ευρωπαϊκής Ένωσης, τότε πρέπει να τη συνεχίσουμε. Αν, όμως, υπάρχουν προβλήματα παρά, ή πιθανώς ακόμη εξαιτίας της υφιστάμενης προσέγγισης, τότε πρέπει να είμαστε αρκετά θαρραλέοι ώστε να την αλλάξουμε.
<P>
Η Επιτροπή ενέκρινε την ανακοίνωσή της σχετικά το ευρωπαϊκό δίκαιο των συμβάσεων προκειμένου να λάβει μια απάντηση σε αυτό το θεμελιώδες ερώτημα. Η επιλογή της μελλοντικής προσέγγισής μας είναι εξαιρετικά σημαντική για την ομαλή λειτουργία της εσωτερικής αγοράς και τη συμμετοχή των καταναλωτών, των μικρών και μεσαίων επιχειρήσεων και όλων των άλλων οικονομικών παραγόντων, όπως και για την ομοιόμορφη εφαρμογή της κοινοτικής νομοθεσίας.
<P>
Έχουμε ήδη λάβει μεγάλο αριθμό εποικοδομητικών σχολίων και αντιδράσεων που επιβεβαιώνουν ότι η πρωτοβουλία της Επιτροπής κρίνεται πολύ ενδιαφέρουσα από όλους τους εμπλεκόμενους παράγοντες. Φυσικά, δεν είναι όλες οι αντιδράσεις προς την ίδια κατεύθυνση, αλλά αυτό είναι αναπόφευκτο όταν πρόκειται για ένα τόσο σύνθετο θέμα όπου εγείρονται τόσο πολλά ζητήματα και πρέπει να εξεταστούν διαφορετικές επιλογές. Οι αντιδράσεις θα εξεταστούν ενδελεχώς από την Επιτροπή. Προφανώς, η Επιτροπή θα δώσει ιδιαίτερη σημασία στην ανταπόκριση του Κοινοβουλίου στην ανακοίνωσή μας η οποία, μόλις την εγκρίνετε, θα αναλυθεί πολύ προσεκτικά. Η Επιτροπή θα αποφασίσει τι προτάσεις θα κάνει υπό το φως των εκθέσεων του Κοινοβουλίου και του Συμβουλίου, την πιθανή αντίδραση από το Ευρωπαϊκό Συμβούλιο και τις αντιδράσεις στη διαδικασία διαβούλευσής μας.
<P>
Κατανοώ ότι το Συμβούλιο ενδέχεται να ζητήσει από την Επιτροπή να ενημερώσει τα κοινοτικά θεσμικά όργανα και το κοινό σχετικά με τη διαδικασία διαβούλευσης, μαζί με ορισμένες παρατηρήσεις και συστάσεις αν κριθεί αναγκαίο υπό τη μορφή μιας Πράσινης ή Λευκής Βίβλου, το αργότερο μέχρι τις 31 Δεκεμβρίου 2002. Η πρόταση του Ευρωπαϊκού Κοινοβουλίου για ένα πρόγραμμα δράσης είναι ιδιαίτερα σημαντική σε αυτό το πλαίσιο. Η Επιτροπή σημείωσε με τη δέουσα προσοχή τις φιλόδοξες ημερομηνίες για την υλοποίηση συγκεκριμένων μέτρων.
<P>
Εν κατακλείδι, θα ήθελα να εκφράσω τις ευχαριστίες της Επιτροπής για την προσεκτική ανάλυση η οποία περιλαμβάνεται σε αυτή την έκθεση. Αν υπάρχουν προβλήματα που πρέπει να αντιμετωπιστούν όσον αφορά την εσωτερική αγορά και την ομοιόμορφη εφαρμογή της κοινοτικής νομοθεσίας, είναι προφανές ότι, όποια κατεύθυνση και αν ακολουθήσουμε, πρόκειται για ένα ιδιαίτερα σημαντικό πιο μακροπρόθεσμό σχέδιο. Συνεπώς, δεν είναι η τελευταία φορά που θα συζητήσουμε θέματα σχετικά με το ευρωπαϊκό δίκαιο των συμβάσεων στο Σώμα.
<P>
Υπέβαλα την ανακοίνωση της Επιτροπής στο Σώμα των Επιτρόπων, μαζί με τους συναδέλφους μου κ. Vitorino, κ. Bolkestein και κ. Liikanen. Κατά την τελευταία συνεδρίαση του Συμβουλίου εσωτερικής αγοράς και θεμάτων καταναλωτών, τόνισα το θερμό προσωπικό μου ενδιαφέρον για το θέμα αυτό, όχι μόνο διότι είμαι πεπεισμένος για την αξία του, αλλά επίσης λόγω της επαγγελματικής εμπειρίας μου ως ασκών τη δικηγορία και ως διαιτητής σε διεθνείς εμπορικές διαφορές. Σε όσους εξέφρασαν ανησυχία σχετικά με την επιβίωση του κοινού νομικού συστήματος: είναι το σύστημα στο οποίο εργάζομαι εδώ και 27 χρόνια και είμαι κάπως δεμένος με αυτό. Ίσως με αυτό το παρελθόν να μπορέσω να διασφαλίσω ότι τα ζητήματα και οι ευαισθησίες αυτές θα ληφθούν πλήρως υπόψη.
<P>
Πρόκειται για ένα φιλόδοξο αλλά εφικτό σχέδιο. Όταν ασχολούμην με συμβάσεις όπου απαιτείτο διαιτησία ή έπρεπε να επιλυθεί κάποια διαφορά, το "εφαρμοστέο δίκαιο" ήταν το lex mercatoria. Τι είναι αυτό; Όσοι πρέπει να συνάψουν συμβάσεις με έναν όρο σαν και αυτό θα αισθάνονται πολύ άνετα με κάτι λίγο πιο αυστηρό, που είναι αυτό στο οποίο όλοι εμείς σε αυτή την αίθουσα αποσκοπούμε. Οι συνάδελφοι μου και εγώ προσβλέπουμε στον εποικοδομητικό διάλογο με το Κοινοβούλιο και τα άλλα θεσμικά όργανα της ΕΚ στο μέλλον.

<SPEAKER ID=48 NAME="Πρόεδρος">
Ευχαριστώ πολύ, Επίτροπε κύριε David Byrne.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=5>
Αυθαίρετες συλλήψεις και πολιτική κατάσταση στο Λάος
<SPEAKER ID=49 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τις αυθαίρετες συλλήψεις και την πολιτική κατάσταση στο Λάος.

<SPEAKER ID=50 NAME="Byrne">
. (ΕΝ) Κύριε Πρόεδρε, έχω την τιμή να προβώ σε αυτή τη δήλωση εξ ονόματος της Επιτροπής σχετικά με τις συλλήψεις στη Λαϊκή Δημοκρατία του Λάος.
<P>
Η Επιτροπή χαιρετίζει την απελευθέρωση των πέντε μελών του Διεθνικού Ριζοσπαστικού Κόμματος που είχαν συλληφθεί στις 26 Οκτωβρίου στη Vientiane της Λαϊκής Δημοκρατίας του Λάος, μετά τη διοργάνωση ειρηνικής διαδήλωσης. Είμαστε ιδιαίτερα ευτυχείς που βλέπουμε τον κ. Dupuis και πάλι κοντά μας.
<P>
Η απελευθέρωσή τους πραγματοποιήθηκε μετά από 14 ημέρες κράτησης, κατά τη διάρκεια των οποίων η Επιτροπή και τα κράτη μέλη της ΕΕ βρίσκονταν σε συνεχή επαφή με τις αρχές του Λάος για να εξασφαλίσουν την ταχεία ρύθμιση της κατάστασης. Μετά από δημόσια δίκη στις 9 Νοεμβρίου, οι κρατούμενοι κρίθηκαν ένοχοι για παραβίαση της νομοθεσίας του Λάος. Καταδικάστηκαν με αναστολή, και στη συνέχεια απελευθερώθηκαν και απελάθηκαν από τη χώρα. Σε σχέση με αυτό το συμβάν, η Επιτροπή παρατηρεί ότι η κατάσταση των ανθρωπίνων δικαιωμάτων στη Λαϊκή Δημοκρατία του Λάος, συμπεριλαμβανομένης της υπόθεσης των φοιτητών που οργάνωσαν διαδήλωση για την ελευθερία και τη δημοκρατία στη Λαϊκή Δημοκρατία του Λάος τον Οκτώβριο 1999, εξακολουθεί να προκαλεί ανησυχία.
<P>
Η Επιτροπή, μαζί με τις διπλωματικές αποστολές των κρατών μελών της ΕΕ, παρακολουθεί εκ του σύνεγγυς την κατάσταση των ανθρωπίνων δικαιωμάτων στη χώρα και συμμετέχει σε όλα τα διαβήματα της ΕΕ προς την κυβέρνηση της Λαϊκής Δημοκρατίας του Λάος σχετικά με τα ζητήματα αυτά, στα οποία συμπεριλαμβάνεται το έλλειμμα κράτους δικαίου. Υπάρχουν ακόμη ορισμένες ελλείψεις στη διαχείριση της δικαιοσύνης, που αφορούν ιδίως περιπτώσεις αυθαίρετων συλλήψεων, μακροχρόνιας κράτησης πριν από τη δίκη και έλλειψη εχεγγύων για μια δέουσα διαδικασία. Πολλά από τα προβλήματα αυτά οξύνονται λόγω της ελλιπούς κατάρτισης των ατόμων που εργάζονται στο δικαστικό σύστημα και η Επιτροπή προσέφερε ως εκ τούτου βοήθεια στην κυβέρνηση της Λαϊκής Δημοκρατίας του Λάος, τόσο όσον αφορά τη μεταρρύθμιση του συστήματος όσο και την ανάπτυξη του ανθρώπινου δυναμικού του.

<SPEAKER ID=51 LANGUAGE="DE" NAME="Nassauer">
Κύριε Πρόεδρε, κυρίες και κύριοι με την αυθαίρετη σύλληψη ενός συναδέλφου βουλευτή του Ευρωπαϊκού Κοινοβουλίου και μιας σειρά συνδιαδηλωτών του στη Ventiane έχουν επιβαρυνθεί σε μεγάλο βαθμό οι σχέσεις της Ευρωπαϊκής Ένωσης με το Λάος. Μετά από αυτές τις συλλήψεις, τόσο τα θεσμικά όργανα της Ευρωπαϊκής Ένωσης όσο και τα κράτη μέλη έκαναν το παν για να ασκήσουν πίεση προκειμένου να αφεθούν και πάλι ελεύθεροι οι συλληφθέντες. Θέλω να ευχαριστήσω εν προκειμένω τόσο την Επιτροπή όσο και την Επιτροπή Εξωτερικών Υποθέσεων υπό την ηγεσία του Elmar Brok καθώς και όλους τους συναδέλφους που ασχολήθηκαν με ζήλο για το συγκεκριμένο ζήτημα.
<P>
Στο μεταξύ οι συλληφθέντες είναι και πάλι ελεύθεροι. Πολύ επιβοηθητικές ήταν οι ενέργειες κυρίως της ιταλικής κυβέρνησης, η οποία έστειλε στο Λάος ένα μέλος της. Αυτή η ενέργεια ήταν πολύ επιτυχής. Θέλω να ευχαριστήσω ρητά και τον πρεσβευτή της Λαϊκής Δημοκρατίας του Λάος στις Βρυξέλλες που ήταν πάντα διαθέσιμος για συνομιλίες και προφανώς συνέβαλε και αυτός με την επιρροή που άσκησε.
<P>
Το Λάος έχει από το 1975 μονοκομματικό καθεστώς, δηλαδή δεν αποτελεί δημοκρατία με τη δική μας έννοια. Όπου δεν υπάρχει δημοκρατία και ελεύθερες εκλογές δεν υπάρχει κατά κανόνα και κράτος δικαίου, και αυτό κατέστη σαφές για άλλη μια φορά. Ανεξάρτητα από όλα αυτά η Ευρωπαϊκή Ένωση έχει συνάψει με το Λάος συμφωνία συνεργασίας, στο πλαίσιο της οποίας η Ευρωπαϊκή Ένωση παρέχει βοήθεια για την ανοικοδόμηση της χώρας και την προώθηση της δημοκρατίας και του κράτους δικαίου. Η αντιπροσωπεία του Συνδέσμου Κρατών Νοτιοανατολικής Ασίας μπόρεσε ήδη κατά το τρέχον έτος να διαπιστώσει ότι η βοήθεια αυτή είναι πραγματικά σκόπιμη. Υπάρχουν πολύ καλά σχέδια στα οποία συμμετέχει η Ευρωπαϊκή Ένωση.
<P>
Επιθυμώ να καταστήσω εδώ σαφές ότι, ανεξάρτητα από την απαράδεκτη συμπεριφορά που επέδειξαν οι υπεύθυνοι στο Λάος, εμείς θα διατηρήσουμε τη συμφωνία συνεργασίας και θα εξακολουθούμε να είμαστε διατεθειμένοι να χορηγούμε βοήθεια. Αντιλαμβάνομαι ότι οι δικές μας απόψεις για τη δημοκρατία και το κράτος δικαίου δεν θα πρέπει να υιοθετηθούν αναγκαστικά από όλα τα υπόλοιπα κράτη της υφηλίου. Και πραγματικά, μερικές φορές θα πρέπει να αναρωτιόμαστε κατά πόσο το Κοινοβούλιο είναι αληθινά εντεταλμένο να υποδεικνύει με αυστηρό ύφος σε όλες τις χώρες της υφηλίου τι σημαίνει δημοκρατία και κράτος δικαίου. Έχουμε όμως τις βασικές μας αρχές οι οποίες παραβιάστηκαν στην προκείμενη περίπτωση. Και στο μέλλον θα εξακολουθούμε να τις επικαλούμαστε. Ωστόσο είμαστε διατεθειμένοι να συνεχίσουμε και στο μέλλον να παρέχουμε βοήθεια σε αυτή τη χώρα, με έναν από τους φτωχότερους λαούς του κόσμου και να συμβάλουμε ώστε να έχει και η χώρα αυτή μια ευκαιρία να αποκτήσει ευημερία. Επιθυμούμε όμως επίσης η δημοκρατία και το κράτος δικαίου να κατακτήσουν στο Λάος τη θέση που τους αρμόζει.
<P>
(Χειροκροτήματα)

<SPEAKER ID=52 LANGUAGE="FR" NAME="Lalumiθre">
Κύριε Πρόεδρε, αισθανόμαστε ανακούφιση σήμερα διότι επέστρεψε επιτέλους κοντά μας ο συνάδελφος, ο Olivier Dupuis. Πάλι καλά! Ωστόσο, αξίζει να σταθούμε λίγο στα προβλήματα που μας απασχόλησαν την περασμένη εβδομάδα, ώστε να μην διστάσουμε ξανά, εάν τύχει δυστυχώς να βρεθούμε εκ νέου στο μέλλον αντιμέτωποι με μια παρόμοια κατάσταση.
<P>
Πρώτον, βρεθήκαμε αντιμέτωποι με σοβαρές παραβιάσεις των δικαιωμάτων του ανθρώπου. Μπορεί ή όχι μια χώρα να φυλακίζει χωρίς καμία μορφή δίκης πολίτες, κυρίως αλλοδαπούς, που διαδηλώνουν δημόσια υπέρ της δημοκρατίας και των δικαιωμάτων του ανθρώπου και καταγγέλλουν τις παρατυπίες της χώρας που τους φιλοξενεί; Ακόμη κι αν η νομοθεσία του Λάος απαγορεύει τέτοιου είδους διαδηλώσεις, είναι αυτονόητο ότι η άμεση σύλληψη πολιτών που διαδηλώνουν ειρηνικά είναι υπερβολική. Εξάλλου, φυσικό είναι η Ευρωπαϊκή Ένωση να παρακολουθεί στενά τον τρόπο με τον οποίο μια χώρα σαν το Λάος σέβεται ή όχι τη ρήτρα για τα δικαιώματα του ανθρώπου η οποία περιλαμβάνεται στη συμφωνία συνεργασίας που έχει υπογραφεί με τη χώρα αυτή.
<P>
Δεύτερον, βρεθήκαμε αντιμέτωποι με ένα θεσμικό ζήτημα που αφορά άμεσα το Ευρωπαϊκό Κοινοβούλιο: ένας από τους πολίτες που φυλακίστηκαν ήταν βουλευτής του Ευρωπαϊκού Κοινοβουλίου. Ασφαλώς, ο συνάδελφός μας δεν απαίτησε ποτέ ευνοϊκότερη μεταχείριση από τους συντρόφους τους. Ωστόσο, το Ευρωπαϊκό Κοινοβούλιο δεν μπορεί να μείνει αδιάφορο μπροστά στη μεταχείριση που υφίσταται ένας βουλευτής του. Διακυβεύεται έτσι η αξιοπιστία και η τιμή του θεσμικού μας οργάνου, αλλά και ολόκληρης της Ευρωπαϊκής Ένωσης. Αυτό πρέπει να καταστεί σαφές σε όλους ώστε, εάν τύχει δυστυχώς να βρεθούμε στο μέλλον αντιμέτωποι με μια παρόμοια κατάσταση, όλοι μας, η Επιτροπή, το Συμβούλιο, ο Ύπατος Εκπρόσωπος, τα κράτη μέλη, το Κοινοβούλιο, κυρίως δε η Επιτροπή Εξωτερικών Υποθέσεων του τελευταίου, να αντιδράσουμε άμεσα γνωρίζοντας τι ακριβώς να πράξουμε και με ποιο τρόπο. Τελικά, όλοι ενήργησαν όπως έπρεπε. Μας αξίζουν λοιπόν συγχαρητήρια. Απομένει τώρα να εργαστούμε ώστε το Λάος να αρχίσει να προοδεύει. Αυτό είναι το θέμα του ψηφίσματος που θα εγκρίνουμε αυτή την εβδομάδα.

<SPEAKER ID=53 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα καταρχάς να χαιρετίσω τον αντιβασιλέα και τα μέλη της βασιλικής οικογένειας του Λάος, τους υπεύθυνους, τους αρμόδιους των οργανώσεων του Λάος για τα δικαιώματα του ανθρώπου, τους φίλους μου Massimo Lensi και Bruno Mellano, που με συντρόφευσαν στη διαδήλωση και κατά τις επόμενες ημέρες στο Λάος. Θα ήθελα, αγαπητοί συνάδελφοι να ευχαριστήσω για μια ακόμη φορά εσάς καθώς και την Πρόεδρο, την κ. Nicole Fontaine, και όσους από εσάς υποστηρίξατε την προσπάθειά μας, που ήταν και παραμένει η απελευθέρωση των πέντε εκείνων επικεφαλής των φοιτητών που συνελήφθησαν το 1999 και για τους οποίους εξακολουθούμε να μην έχουμε κανένα νέο μέχρι σήμερα.
<P>
Νομίζω ότι το ζήτημα που θίγουμε είναι πολύ πιο ευρύ: αφορά τη δημοκρατία, την παγκοσμιοποίηση της δημοκρατίας.
<P>
Το Λάος ξεκίνησε, στις αρχές της δεκαετίας του 1990, μια διαδικασία εκδημοκρατισμού η οποία, κατά τα πρώτα πέντε χρόνια, οδήγησε σε ορισμένα ανοίγματα στον οικονομικό τομέα. Από το 1995, όμως, και μετά είμαστε μάρτυρες μιας ιδιαιτέρως σοβαρής παρέκκλισης, της μετατροπής αυτού του κομμουνιστικού καθεστώτος σε ένα πραγματικά κομμουνιστικό καθεστώς κλεφτών ή καλύτερα σε ένα υβρίδιο κομμουνισμού κλεφτών και εμπόρων ναρκωτικών. Η κατάσταση είναι ιδιαιτέρως σοβαρή. Οι πολίτες του Λάος τη ζουν καθημερινά και χάνουν τη ζωή τους κατά χιλιάδες. Δεκάδες χιλιάδες πολίτες, ξεκινώντας από την ίδια τη βασιλική οικογένεια του Λάος, κυριολεκτικά δολοφονήθηκαν με αργό και βασανιστικό τρόπο.
<P>
Η Ένωση και τα κράτη μέλη οφείλουν να αντιληφθούν τη δραματική κατάσταση στην οποία έχει περιέλθει η χώρα αυτή. Πρέπει να αρχίσουμε να αντιλαμβανόμαστε ότι οι οπαδοί του Στάλιν, οι έμποροι ναρκωτικών που ηγούνται της χώρας αυτής εμποδίζουν τους υπέρμαχους της δημοκρατίας εντός και εκτός της χώρας, εμποδίζουν τους οπαδούς της μεταρρύθμισης που υπάρχουν στους κόλπους του καθεστώτος, να προβούν σε μεταρρυθμίσεις. Η Ένωση, αντί να εξακολουθεί να στηρίζει πολιτικώς ορθά προγράμματα, όπως η προστασία των γυναικών, η ανάπτυξη της υπαίθρου, η προστασία του περιβάλλοντος, τα οποία είναι αδιαμφισβήτητα χρήσιμα, αλλά δεν αγγίζουν την ουσία του προβλήματος, οφείλει ακριβώς να ασχοληθεί με την ουσία του προβλήματος, δηλαδή με τον εκδημοκρατισμό, με τη μεταρρύθμιση του ποινικού κώδικα, με την αναθεώρηση του συντάγματος, με τη θέσπιση εγγυήσεων για τα θεμελιώδη δικαιώματα. Ως προς τα θέματα αυτά, νομίζω ότι η Επιτροπή και τα κράτη μέλη δεν πράττουν όσα θα όφειλαν να πράξουν.
<P>
Οφείλουμε λοιπόν να αναπροσανατολίσουμε την πολιτική μας και να θέσουμε ως κύριο στόχο το δίκαιο, την προαγωγή του δικαίου. Αυτό ακριβώς επιχειρούμε με το εν λόγω ψήφισμα.

<SPEAKER ID=54 LANGUAGE="IT" NAME="Fava">
Κύριε Πρόεδρε, εκφράζω την ικανοποίησή μου για την αποφυλάκιση του συναδέλφου κ. Dupuis και των άλλων τεσσάρων ριζοσπαστών φίλων, αλλά, ταυτόχρονα, και την έντονη ανησυχία μου για τους υπόλοιπους πέντε πολιτικούς κρατούμενους, οι οποίοι κρατούνται αυθαίρετα, μετά από αυθαίρετες συλλήψεις. Η τύχη τους μας ανησυχεί και μας ανησυχεί ιδιαίτερα το γεγονός ότι εδώ και δύο χρόνια δεν υπάρχει κανένα νέο για την τύχη τους. Εκφράζω επίσης την έκπληξή μου για την αδικαιολόγητη καθυστέρηση με την οποία το Σώμα αντέδρασε στη βία την οποία υπέστη ο συνάδελφος κ. Dupuis και οι άλλοι ριζοσπάστες ακτιβιστές. Τέλος, θα ήθελα να εκφράσω, κύριε Πρόεδρε, τη δυσαρέσκειά μου για ένα πρόβλημα υποκρισίας που το Κοινοβούλιο και τα ευρωπαϊκά όργανα δεν κατορθώνουν να λύσουν: αφενός, η περιοδική και αγωνιώδης επίκληση των ανθρωπίνων δικαιωμάτων, η προστασία των οποίων αποτελεί για εμάς τίτλο τιμής και πολιτικής υπερηφάνειας, και, αφετέρου, η διστακτικότητα να εφαρμοσθεί - όχι μόνο σε σχέση με το Λάος - η ρήτρα αναστολής που αφορά τις οικονομικές και εμπορικές σχέσεις με τις χώρες εκείνες που καταπατούν συστηματικά τα δικαιώματα αυτά. Δεν ζητάμε από το Ευρωπαϊκό Κοινοβούλιο να δώσει μαθήματα δημοκρατίας στον κόσμο, αλλά απαιτούμε - αυτό ναι - από τα όργανα αυτά την αυστηρότητα της απόλυτης συνέπειας.

<SPEAKER ID=55 NAME="Πρόεδρος">
Ευχαριστώ πολύ, κύριε Fava.
<P>
Ανακοινώνω ότι έλαβα μία πρόταση ψηφίσματος που υποβάλλεται σύμφωνα με το άρθρο 37, παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00

<CHAPTER ID=6>
Υπηρεσίες κοινής ωφέλειας
<SPEAKER ID=56 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0361/2001) του κ. Langen, εξ ονόματος της Επιτροπής Οικονομικής και Νομισματικής Πολιτικής, για την ανακοίνωση της Επιτροπής "Οι υπηρεσίες κοινής ωφέλειας στην Ευρώπη" (COM(2000) 580 - C5-0399/2001 - 2001/2157(COS)).

<SPEAKER ID=57 LANGUAGE="DE" NAME="Langen">
Κύριε Πρόεδρε, οι υπηρεσίες κοινής ωφέλειας είναι υπηρεσίες οικονομικής και μη οικονομικής φύσης που προσανατολίζονται στο γενικό καλό και για την παροχή τους επιδεικνύουν ειδικό ενδιαφέρον όλοι οι πολίτες και το κράτος. Στο πλαίσιο αυτό ανήκουν στα κράτη μέλη της Ευρωπαϊκής Ένωσης η δημόσια πρόσβαση στον εφοδιασμό με ενέργεια, η ύδρευση, η αποκομιδή απορριμμάτων, οι μεταφορές, οι τηλεπικοινωνίες, το ταχυδρομείο, τα μέσα ενημέρωσης, οι χρηματοδοτικές και ασφαλιστικές υπηρεσίες, το βασικό κοινωνικό σύστημα και το σύστημα εκπαίδευσης και κατάρτισης, οι κοινωνικές υπηρεσίες, οι υπηρεσίες για την εσωτερική και εξωτερική ασφάλεια, η δικαιοσύνη και οι υπηρεσίες αναφορών. Με μια ματιά σε αυτό το ευρύ φάσμα αντιλαμβανόσαστε πόσο εκτεταμένη είναι η συγκεκριμένη θεματική.
<P>
Γιατί μας απασχολεί αυτή η θεματική; Ο λόγος είναι ότι μερικά κράτη μέλη, προπάντων η Γερμανία, αμφισβητούν την αρμοδιότητα της Επιτροπής να λαμβάνει αποφάσεις για επιμέρους περιπτώσεις σύμφωνα με το άρθρο 86 της Συνθήκης ΕΚ, καθώς και να θεσπίζει κανόνες του δευτερογενούς κοινοτικού δικαίου όπως π.χ. η οδηγία για τη διαφάνεια. Κατά την άποψή μου είναι ανεδαφική η ανησυχία των κρατών και των τοπικών αυτοδιοικήσεων, ότι το δίκαιο περί ανταγωνισμού θα μειώσει αισθητά τις αρμοδιότητές τους και θα καταστρέψει το δίκτυο πολύχρονων και δοκιμασμένων δομών των υπηρεσιών κοινής ωφέλειας.
<P>
Σήμερα πρόκειται να ψηφίσουμε σε συνεργασία με το Κοινοβούλιο μια γνωμοδότηση για τις επικείμενες αποφάσεις που θα ληφθούν από τους αρχηγούς κρατών και κυβερνήσεων στη Σύνοδο Κορυφής του Λάκεν. Θέλω να εκμεταλλευτώ εδώ την ευκαιρία και να ευχαριστήσω θερμά τους συναδέλφους για την καλή συνεργασία τους στο ζήτημα αυτό. Για περισσότερο από ένα χρόνο διεξαγάγαμε ακροάσεις και συζητήσεις προσπαθώντας να βρούμε μια κοινή γραμμή. Η στάση της Επιτροπής στο συγκεκριμένο ζήτημα ήταν αντικειμενική και επιτυχής - τουλάχιστον έτσι πιστεύω εγώ. Επομένως, ευχαριστούμε θερμά την Επιτροπή που προφανώς δεν είναι ακόμα παρούσα. Η Επιτροπή έδωσε μια εκτεταμένη περιγραφή του πλαισίου του κοινοτικού δικαίου. Παρουσίασε τις βασικές αρχές της ουδετερότητας, της ελευθερίας διαμόρφωσης και της αναλογικότητας, τις οποίες υποστηρίζουμε, και όσον αφορά το ερώτημα πώς θα πετύχουμε μεγαλύτερη νομική σαφήνεια πρότεινε από μόνη της να λυθεί αυτό με κανονισμούς που θα προβλέπουν εξαιρέσεις και με τη λήψη ανάλογων αποφάσεων σε επιμέρους περιπτώσεις.
<P>
Αυτό είναι ένα από τα ερωτήματα που παραμένουν ανοικτά. Ενώ σειρά συναδέλφων προτιμά την τροποποίηση του άρθρου 16, εμείς συμφωνήσαμε να προτείνουμε μια οδηγία πλαίσιο στη βάση του άρθρου 95 για την εσωτερική αγορά, όπου θα είναι δυνατόν να ληφθούν αποφάσεις για όλα τα ανοιχτά ζητήματα και μάλιστα με τη διαδικασία συναπόφασης. Μια οδηγία πλαίσιο που δεν θα αποτελεί κανονισμό που εκδίδει το Συμβούλιο ούτε εγκύκλιο της Επιτροπής, αλλά θα θεσπιστεί με διαδικασία συναπόφασης ώστε να μπορούμε να συναποφασίζουμε ισότιμα για τα οριακά ζητήματα του δικαίου περί ανταγωνισμού.
<P>
Στη συζήτηση υπήρξαν δύο κομβικά ερωτήματα: πρώτον, θα διατηρηθούν δομές που αναπτύχθηκαν με παραδοσιακό τρόπο ή θα πρέπει να ανοίξουν τις πόρτες τους στον ιδιωτικό τομέα λαμβάνοντας υπόψη τις ελεύθερες αγορές και τον ανταγωνισμό; Δεύτερον, κατά πόσο επιτρέπεται να επιδοτεί το κράτος τις υπηρεσίες κοινής ωφέλειας; Και στην περίπτωση αυτή ποια είναι η διαφορά μεταξύ δημόσιων και ιδιωτικών επιχειρήσεων; Ποιες υπηρεσίες κοινής ωφέλειας υπάγονται στο ευρωπαϊκό δίκαιο; Δεν υπάγονται όλες οι δραστηριότητες μη οικονομικής φύσης και τα ενδοπολιτειακά ζητήματα. Τι υπάγεται λοιπόν σε αυτό; Η κοινοτική νομοθεσία περί ανταγωνισμού προϋποθέτει ότι συμμετέχουν επιχειρήσεις και σε αυτή την περίπτωση πρόκειται για τα άρθρα 87-89 για τον έλεγχο των κρατικών ενισχύσεων. Οι ρυθμίσεις για την εσωτερική αγορά αναφέρονται σε οικονομικές δραστηριότητες και ειδικότερα στην ελευθερία εγκατάστασης και στην ελευθερία παροχής υπηρεσιών.
<P>
Παράλληλα, υπάρχουν και καθήκοντα αναγόμενα στην άσκηση κυριαρχικής εξουσίας τα οποία έχει διατηρήσει το κράτος για τον εαυτό του. Υπάρχουν επίσης και φορείς που δεν εμπίπτουν σε αυτή την κατηγορία και δεν είναι ούτε επιχειρήσεις ούτε κρατικοί φορείς, πρόκειται για τις λεγόμενες ελεύθερες φιλανθρωπικές οργανώσεις, τις οργανώσεις μη κερδοσκοπικού χαρακτήρα τις οποίες περιέγραψε η Επιτροπή στην παρατήρήσή της στο άρθρο 30 και εμείς επίσης. Οι κοινοτικοί κανόνες του ανταγωνισμού και οι κανόνες της εσωτερική αγοράς δεν είναι εφαρμόσιμοι σε καθαρά ενδοπολιτειακές υποθέσεις. Αυτό είναι ιδιαίτερα σημαντικό για την παροχή υπηρεσιών κοινής ωφέλειας σε περιφερειακό και τοπικό επίπεδο. Αν είναι εφαρμόσιμοι, τότε προβλέπονται εξαιρέσεις όπως ο κανόνας de minimis, οι ενισχύσεις για τον πολιτισμό και οι εξαιρέσεις για μικρές και μεσαίες επιχειρήσεις και για άλλους.
<P>
Εάν επιθυμούμε νομική σαφήνεια στα ερωτήματα που συζητήσαμε ανοιχτά, εάν θέλουμε να ανακηρύξουμε σε βασική αρχή την ελεύθερη αγορά, τον ανταγωνισμό στην αγορά, μπορούμε καταρχήν να συμφωνήσουμε με τους όρους που έθεσε η επιτροπή σε αυτό το πλαίσιο. Θέλω να παρακαλέσω τους συναδέλφους να υποστηρίξουν ενεργά τη συμβιβαστική λύση που επεξεργαστήκαμε στην Επιτροπή Οικονομικής και Νομισματικής Πολιτικής.

<SPEAKER ID=58 LANGUAGE="DE" NAME="Pack">
, συντάκτρια γνωμοδότησης της Επιτροπής Πολιτισμού, Νεολαίας, Παιδείας, Μέσων Ενημέρωσης και Αθλητισμού. (DE) Κύριε Πρόεδρε, αγαπητοί συνάδελφοι, θέλω να συγχαρώ θερμά τον συνάδελφο Langen. Θα περιοριστώ σε ένα μόνο πεδίο, σε μια ειδική περίπτωση της παροχής υπηρεσιών κοινής ωφέλειας και συγκεκριμένα στο ζήτημα της πολιτιστικής διάστασης στον οπτικοακουστικό τομέα, δηλαδή στους δημόσιους οργανισμούς ραδιοτηλεόρασης.
<P>
Επικροτούσα από πάντα την καθιέρωση της ιδιωτικής τηλεόρασης και εξακολουθώ να την επικροτώ αλλά σε τελική ανάλυση έχω πεισθεί πως θα πρέπει να έχουμε ως αφετηρία την αναγκαιότητα να συνεχιστεί η αποστολή των δημοσίων υπηρεσιών ραδιοτηλεοπτικών μεταδόσεων. Πρέπει να τονιστούν δύο ιδιαιτερότητες: από την μία πλευρά η καθολική υποχρέωση, δηλαδή ο εκτεινόμενος σε όλη την επικράτεια εφοδιασμός του πληθυσμού με προσιτούς όρους και από την άλλη πλευρά η υποχρέωση να συνυπολογίζεται ο πλουραλισμός της κοινωνίας μας. Αυτός ο διττός κανόνας για τη ραδιοτηλεόραση απέφερε καρπούς. Δεν θα είχε κανένα νόημα να υποβάλει κανείς τη δημόσια ραδιοτηλεόραση στη δοκιμασία να πρέπει να δικαιολογεί το κάθε επιμέρους πρόγραμμά της. Ένα εξισορροπημένο πρόγραμμα χρειάζεται και εδώ να έχει κάποια περιθώρια να κινείται.
<P>
Ασφαλώς δεν πρέπει να επιτρέψουμε να δημιουργηθεί στο δημόσιο ένα αντίγραφο των ιδιωτικών επιχειρήσεων που θα χρηματοδοτείται από φόρους και δημόσια τέλη. Οι δημόσιοι φορείς χρειάζονται περιθώρια ελευθερίας, αλλά χρειάζονται επίσης όρους και αποσαφηνίσεις σε σχέση με την αποστολή τους. Ειδικά στο σημείο αυτό θα πρέπει να χαιρετιστεί η ώθηση που δίνει η ανακοίνωση της Επιτροπής.
<P>
Πρέπει επίσης να αποσαφηνιστεί ότι στις υπηρεσίες κοινής ωφέλειας δεν μπορεί να διαδραματίζει καθοριστικό ρόλο το είδος της εκπομπής - αν πρόκειται για επίγεια εκπομπή ή για βίντεο συνεχούς ροής. Καθοριστικοί είναι οι στόχοι που πρέπει να τύχουν προστασίας, οι δημοκρατικές μας αρχές, ο πλουραλισμός, η ελεύθερη πρόσβαση στον πολιτισμό και στην τεχνολογική πρόοδο. Φυσικά πρέπει να διασφαλίζεται και η προστασία των χρηστών και ειδικά των ανηλίκων. Από την πλευρά του δικαίου περί ανταγωνισμού, η Επιτροπή, ως θεματοφύλακας των Συνθηκών, οφείλει να περιοριστεί στην εποπτεία για την αποφυγή καταχρήσεων. Ως προς τη διαμόρφωση του περιεχομένου θα πρέπει να σέβεται και να προστατεύει τις αρμοδιότητες των κρατών μελών.
<P>
Η ρυθμιστική αρμοδιότητα πρέπει λοιπόν να παραμείνει στα κράτη μέλη και για τον λόγο αυτό είναι δική τους υποχρέωση να καθορίσουν την οικονομική και οργανωτική διάρθρωση. Χαιρετίζω το γεγονός ότι η Επιτροπή και το Συμβούλιο μαζί με τα κράτη μέλη καταβάλλουν προσπάθειες για την εξεύρεση ρύθμισης σχετικά με τον συγκεκριμένο τομέα.

<SPEAKER ID=59 LANGUAGE="FI" NAME="Seppδnen">
Κύριε Πρόεδρε, ο Philippe Herzog, ο εισηγητής της γνωμοδότησης της επιτροπής, είναι μέλος της αντιπροσωπείας στη διάσκεψη του ΠΟΕ στο Κατάρ. Έτσι, μου ζήτησε να παρουσιάσω εκ μέρους του τη γνωμοδότηση της Επιτροπής Βιομηχανίας, Εξωτερικού Εμπορίου, Έρευνας και Ενέργειας, η οποία εγκρίθηκε σχεδόν ομόφωνα από την επιτροπή, αφού μόνο ένα μέλος δήλωσε αποχή από την ψηφοφορία. Ο συντάκτης της έκθεσης δεν συμμερίζεται την άποψη της Επιτροπής ότι η τήρηση των κανόνων του ανταγωνισμού και της εσωτερικής αγοράς συνάδει πλήρως με τη διασφάλιση της παροχής υπηρεσιών κοινής ωφελείας. Τα μέσα διασφάλισης της παροχής υπηρεσιών καθίστανται πρόβλημα.
<P>
Ο συντάκτης της έκθεσης προτείνει τη δημιουργία ενός ευρωπαϊκού βάθρου συνυπευθυνότητας για τις υπηρεσίες κοινής ωφελείας. Θεωρεί ότι είναι απαραίτητο να υπάρξει μια πιο διαφανής και δημοκρατική ρύθμιση που να ανταποκρίνεται επίσης στις συνθήκες της πιθανής διεύρυνσης της ΕΕ. Ο συντάκτης της έκθεσης επιθυμεί να αποσαφηνίσει τις υποχρεώσεις και παράλληλα να ενισχύσει την ελευθερία των κοινοτήτων και των κρατών, ώστε να επιλέξουν ένα πρότυπο διασφάλισης των υπηρεσιών, αλλά και να θεσπίσουν ένα μέσο διαχείρισής του. Όταν σήμερα η θέση της αγοράς και οι κανόνες ανταγωνισμού υποστηρίζουν την ιδιωτικοποίηση, η ΕΕ πρέπει να διατηρήσει την αρχή της ποικιλίας, να έχει δηλαδή εναλλακτικές λύσεις.
<P>
Με βάση αυτούς τους λόγους, η επιτροπή ενέκρινε τη θέση ότι η προοδευτική απελευθέρωση των υπηρεσιών στην ΕΕ θα πρέπει να υλοποιηθεί παράλληλα με τη διατήρηση των υπηρεσιών κοινής ωφέλειας. Επιπλέον, εγκρίθηκε η αρχή ότι είναι θέμα των κρατών μελών να διατηρήσουν τους πολιτισμικούς στόχους και τις πολιτικές προοπτικές των περιφερειών τους. Τα κράτη μέλη θα πρέπει να διατηρήσουν το δικαίωμα να διασφαλίζουν την παροχή υπηρεσιών κοινής ωφελείας και για τους κοινωνικά πιο ευάλωτους πολίτες. Εφιστώντας την προσοχή στα προβλήματα και στη διασφάλιση της χρηματοδότησης, η επιτροπή συμμερίστηκε την ανησυχία σχετικά με την αναγκαιότητα διασφάλισης των υπηρεσιών κοινής ωφελείας.

<SPEAKER ID=60 LANGUAGE="DE" NAME="Karas">
Κύριε Πρόεδρε, κύριε Επίτροπε, κύριε εισηγητή, κυρίες και κύριοι, σε έναν κόσμο που αλλάζει συνεχώς, σε έναν κόσμο όπου ο παγκόσμιος ανταγωνισμός αυξάνεται και γίνεται όλο και πιο σκληρός, οι υπηρεσίες κοινής ωφέλειας αποτελούν ουσιαστικό στήριγμα του ευρωπαϊκού κοινωνικού προτύπου. Οι πολίτες αλλά και οι επιχειρήσεις προεξοφλούν σήμερα ότι θα έχουν στη διάθεσή τους ένα ευρύ φάσμα τέτοιου είδους υπηρεσιών με υψηλή ποιότητα και σε προσιτές τιμές.
<P>
Με τον όρο υπηρεσίες κοινής ωφέλειας εννοεί κανείς δραστηριότητες προς το συμφέρον της κοινωνίας στο σύνολό της και τις οποίες οι δημόσιες αρχές συνδέουν επομένως με ειδικές, κοινής ωφελείας υποχρεώσεις και διευκολύνσεις. Τέτοιου είδους υπηρεσίες συμβάλλουν ουσιαστικά στη βελτίωση της ποιότητας ζωής των πολιτών και κατά συνέπεια αποτελούν ουσιαστικό παράγοντα για την κοινωνική, ανθρώπινη και γεωγραφική συνοχή στην Ευρωπαϊκή Ένωση. Η αρχή της επικουρικότητας αποσαφηνίζει τις ευθύνες για τη διαμόρφωσή τους σε περιφερειακό και εθνικό επίπεδο. Στη Συνθήκη του Αμστερνταμ και στον Χάρτη των Θεμελιωδών Δικαιωμάτων εδραιώθηκε η σημασία του γενικού συμφέροντος στην Ευρώπη.
<P>
Όντας πρόεδρος της Αυστριακής Οργάνωσης Αρωγής, ήταν πολύ σημαντικό για μένα να αποσαφηνίσω τη θέση μου από κοινού με τους μεγάλους οργανισμούς κοινής ωφέλειας, τους οργανισμούς υγείας, τον Ερυθρό Σταυρό, τη φιλανθρωπική οργάνωση Caritas, την οργάνωση αρωγής, τους αθλητικούς συνδέσμους, τις πυροσβεστικές, τα συμβούλια των κοινοτήτων και των πόλεων. Σημαντική ήταν για μένα επίσης και η διαπίστωση ότι στο πλαίσιο αυτό έχει ενταχθεί η ύπαιθρος και οι υποψήφιες προς ένταξη χώρες και ότι κατέστη σαφής η σημασία των μη κερδοσκοπικών οργανώσεων για την κοινή ωφέλεια. Η παρούσα έκθεση συμβάλει ώστε να υπάρξει περισσότερος ανθρωπισμός στην καθημερινότητά μας.

<SPEAKER ID=61 LANGUAGE="FR" NAME="Berθs">
Κύριε Πρόεδρε, αγαπητοί συνάδελφοι, κύριε Επίτροπε, νομίζω ότι είναι χρήσιμο το Σώμα μας να αποφανθεί σήμερα σχετικά με την έκθεση του συναδέλφου, του κ. Langen, διότι είναι απολύτως επίκαιρη. Κρίνω χρήσιμο να αποφανθούμε πριν από το Ευρωπαϊκό Συμβούλιο του Λάκεν καθώς αναμένουμε από το Συμβούλιο αυτό να δώσει καθοριστική ώθηση όσον αφορά τη σύνταξη της διάσημης πια οδηγίας πλαισίου της οποίας την αρχή σας καλεί να εγκρίνετε η Επιτροπή Οικονομικής και Νομισματικής Πολιτικής του Κοινοβουλίου.
<P>
Επιπλέον, όσον αφορά τη νομολογία του Δικαστηρίου των Ευρωπαϊκών Κοινοτήτων, βλέπω ότι το Δικαστήριο εκδίδει συνεχώς αποφάσεις οι οποίες καταδεικνύουν το βαθμό προόδου της νομολογίας έναντι της νομοθεσίας μας στο θέμα αυτό. Έτσι λοιπόν με μια ακόμη απόφασή του, στις 25 του περασμένου Οκτωβρίου, αιτιολογεί την επιβολή ορισμένων περιορισμών στο θέμα του ανταγωνισμού στην περίπτωση που είναι αναγκαίοι για την επίτευξη οικονομικής και κοινωνικής ισορροπίας.
<P>
Επομένως, όταν αναρωτιόμαστε για τη χρησιμότητα της οδηγίας πλαισίου, πρέπει επίσης να αναρωτηθούμε για το επίπεδο οργάνωσης των υπηρεσιών γενικής ωφέλειας. Ως προς το θέμα αυτό, θα πρέπει να γνωρίζουμε την αρχή που είναι αρμόδια για τις υπηρεσίες κοινής ωφέλειας. Δυνάμει της αρχής της επικουρικότητας, υποστηρίζουμε ότι οι υπηρεσίες κοινής ωφέλειας πρέπει να αφορούν όλα τα επίπεδα της Ένωσης, είτε πρόκειται για κοινοτικό είτε για τοπικό επίπεδο, και τούτο τόσο όσον αφορά τον ορισμό του πεδίου εφαρμογής των υπηρεσιών κοινής ωφέλειας όσο και τους όρους οργάνωσής τους.
<P>
Ανησυχούμε για τη συνοχή μεταξύ του γενικού προσανατολισμού προς τις υπηρεσίες κοινής ωφέλειας και της τομεακής προσέγγισης. Δεν υπάρχει κανένας απολύτως λόγος να ορίζουμε το πλαίσιο εάν, πίσω από αυτό, αποδιοργανώνουμε τη συνοχή σε κάθε τομέα διαδοχικά. Επομένως, η Ομάδα μας είναι αντίθετη με ορισμένες παραγράφους που κάνουν λόγο για τομεακή προσέγγιση την οποία δεν υποστηρίζουμε.
<P>
Θα ήθελα τέλος να επιμείνω στο ζήτημα της χρηματοδότησης. Η Επιτροπή μας πρότεινε μόλις ένα νέο κείμενο που αφορά την εφαρμογή εξαιρέσεων στον τομέα των υπηρεσιών κοινής ωφέλειας. Υποστηρίζουμε την πρόταση αυτή η οποία πρέπει, κατά τη γνώμη μας, να συμπληρωθεί με μια προσέγγιση που θα καθιστά δυνατές τις γενικευμένες χρηματοδοτήσεις, χωρίς τις οποίες δεν είναι δυνατή η ίση κατανομή, και που θα απειλεί μακροπρόθεσμα τη λειτουργία των υπηρεσιών κοινής ωφέλειας.

<SPEAKER ID=62 NAME="Maaten">
 - (NL) Κύριε Πρόεδρε, φυσικά είναι πολύ σημαντικό να αξιολογήσουμε το φαινόμενο των υπηρεσιών κοινής ωφελείας και των συνεπειών τους για τον ευρωπαίο πολίτη. Κατά τη γνώμη μας, η αφετηρία σχετικά πρέπει να είναι η αύξηση του ανταγωνισμού προς όφελος των πολιτών και κατά αυτόν τον τρόπο εκπληρώνονται και οι συμπληρωματικές προϋποθέσεις.
<P>
Η λειτουργία των υπηρεσιών κοινής ωφελείας πρέπει να αποτελεί υπόθεση των κρατών μελών και ως εκ τούτου η επικουρικότητα αποτελεί σχετικά τη λέξη κλειδί. Η ολοκλήρωση της εσωτερικής αγοράς κατά τον τρόπο που συμφωνήθηκε στη Λισαβόνα είναι ζωτικής σημασίας. Η συνεχιζόμενη ελευθέρωση των ταχυδρομείων, των συγκοινωνιών, του ηλεκτρικού και του φυσικού αερίου και, κατά τη γνώμη μου, και της υδροδότησης πρέπει, ως εκ τούτου προς όφελος των πολιτών να συνεχιστεί ταχέως.
<P>
Η υφιστάμενη ελευθέρωση έχει συμβάλει στις ανταγωνιστικές προσπάθειες των ευρωπαϊκών επιχειρήσεων και έχει αποφέρει πλεονεκτήματα στους ευρωπαίους πολίτες. Συγκεκριμένα, όταν πρόκειται για προϊόντα, τα οποία είναι τόσο σημαντικά για την καθημερινή ζωή, ο πολίτης πρέπει να έχει τη δυνατότητα επιλογής. Ο πολίτης πρέπει να αντιμετωπίζεται ως καταναλωτής και όχι ως υπήκοος.
<P>
Ως εκ τούτου, γενικά πρέπει οι υπηρεσίες κοινής ωφελείας να προσφέρονται με ανταγωνιστικό τρόπο. Είναι αναγκαίο για αυτό να υπάρχουν κατάλληλοι φορείς της αγοράς και για αυτό πρέπει τόσο για τις δημόσιες όσο και για τις ιδιωτικές επιχειρήσεις να ισχύουν οι ίδιοι όροι πρόσβασης.
<P>
Επίσης, ο πολίτης πρέπει να διαθέτει σαφείς πληροφορίες για τις τιμές, τους λογαριασμούς και την προσφορά. Ακόμη, πρέπει να προσφέρονται υπηρεσίες υψηλής ποιότητας. Ως εκ τούτου, πρέπει φυσικά να πραγματοποιείται ορθή και άμεση εξέταση των παραπόνων των πολιτών.
<P>
Πρέπει, ακόμη, να υπάρχει προοπτική για την αποδοτικότητα, για παράδειγμα, όσον αφορά τα καλύτερα εχέγγυα προσφοράς. Περαιτέρω πρέπει και η αγορά άλλων προϊόντων, όπως του ύδατος, να ανοίξει, έτσι ώστε να μπορεί ο πολίτης να αποκομίσει τα οφέλη.
<P>
Κύριε Πρόεδρε, όσον αφορά την υιοθέτηση οδηγίας πλαισίου θα επιθυμούσα να περιμένω τη θέση της Επιτροπής στο Λάκεν. Στην πραγματικότητα επί του παρόντος εμείς είμαστε εναντίον μίας τέτοιας οδηγίας πλαισίου. Πρέπει να εξεταστεί προσεκτικά κατά πόσο αυτή είναι απαραίτητη, και να υπάρξει νομοθεσία μόνο εάν αυτή είναι επιθυμητή. Δεν πρέπει να επέλθει περισσότερη αδιαφάνεια από ό,τι υπάρχει σήμερα.
<P>
Τέλος, θα ήθελα να ευχαριστήσω τον εισηγητή για τις διαβουλεύσεις, τις οποίες πραγματοποίησε με όλους μας. Ειλικρινά πιστεύω ότι η αρχική πρόταση ήταν η καλύτερη, αν και έκτοτε η Επιτροπή έπραξε τα πάντα για να την περιορίσει. Επομένως, η ψήφος μας, όσον αφορά αυτό, θα μπορούσε να είναι αρκετά επικριτική.

<SPEAKER ID=63 LANGUAGE="FR" NAME="Jonckheer">
Κύριε Πρόεδρε, κύριε Επίτροπε, σχετικά με τις αποφάσεις που έλαβαν τα τελευταία χρόνια το Συμβούλιο και το Ευρωπαϊκό Κοινοβούλιο στο θέμα της έκθεσης στον ανταγωνισμό ορισμένων τομέων που προστατεύονταν μέχρι σήμερα, δηλαδή μονοπωλίων, έχει καταστεί σαφές ότι πρέπει να διαθέτουμε στέρεες νομικές βάσεις ώστε να μπορέσουμε να εγγυηθούμε και να αναπτύξουμε προσβάσιμες σε όλους υπηρεσίες γενικού οικονομικού συμφέροντος οι οποίες δίνουν υπόσταση στην ιδιότητα του πολίτη της Ευρωπαϊκής Ένωσης. Η τρέχουσα οικονομική κατάσταση και οι πρόσφατες απώλειες πολλών θέσεων εργασίας τις τελευταίες εβδομάδες, όπως και το γεγονός ότι, ακόμη και σε περίοδο έντονης ανάπτυξης, τα τελευταία χρόνια, ο μέσος όρος του ποσοστού ανεργίας ήταν της τάξεως του 8%, καταδεικνύουν ότι είναι απόλυτη ανάγκη, κατά τη γνώμη μας, να αναπτύξουμε υπηρεσίες κοινής ωφέλειας.
<P>
Για το λόγο αυτό η Ομάδα μας υποστηρίζει πλήρως τους βουλησιαρχικούς προσανατολισμούς που επεξεργάστηκαν κυρίως η Συνομοσπονδία Ευρωπαϊκών Συνδικάτων και ο Ευρωπαϊκός σύνδεσμος για τις υπηρεσίες κοινής ωφέλειας.
<P>
Ολοκληρώθηκε μια πρώτη φάση του ευρωπαϊκού σχεδίου με το άρθρο 16 της Συνθήκης του Αμστερνταμ. Σήμερα η φάση αυτή κρίνεται ανεπαρκής. Για το λόγο αυτό υποστηρίζουμε το σχέδιο οδηγίας πλαισίου και τις τροπολογίες που υπέβαλαν το Ευρωπαϊκό Σοσιαλιστικό Κόμμα, η Ομάδα της ΕΕΑ και η Ομάδα των Πρασίνων. Αναμένουμε από το Συμβούλιο του Λάκεν, ένα από τα θέματα του οποίου θα είναι και οι στόχοι της Ένωσης, να επιβεβαιώσει τον συναφή με τις υπηρεσίες κοινής ωφέλειας και την οδηγία πλαίσιο στόχο, καθώς και το σχετικό χρονοδιάγραμμα.
<P>
Η πρόκληση αυτή είναι ζωτικής σημασίας. Αφορά, όπως στην περίπτωση των διαδικασιών για τις δημόσιες συμβάσεις - έκθεση Zappala -, όπως στην περίπτωση συγκεκριμένου τομέα - δημόσια μέσα μεταφοράς επιβατών, έκθεση Meijer -, τη θέσπιση ενός πλαισίου για την πολιτική του ανταγωνισμού σε ευρωπαϊκό επίπεδο, για την ανάπτυξη μιας ρυθμισμένης πολιτικής ανταγωνισμού που θα επιτρέπει στις εθνικές, περιφερειακές ή τοπικές κρατικές αρχές, βάσει της αρχής της επικουρικότητας, να αποφασίζουν για τις αποστολές των υπηρεσιών κοινής ωφέλειας, για τη σύμβαση διαχείρισης που πρέπει να σεβαστούν οι φορείς παροχής υπηρεσιών και για τη χρηματοδότηση των εν λόγω αποστολών. Αυτό είναι το αντικείμενο των τροπολογιών 52 και 55 που υποβάλαμε.
<P>
Φρονούμε επίσης ότι πρέπει να επιμείνουμε όσον αφορά τη διεξαγωγή ουσιαστικότερης αξιολόγησης στο θέμα της ελευθέρωσης των διαφόρων τομέων λαμβάνοντας υπόψη το συμφέρον των καταναλωτών και των εργαζομένων καθώς και τη συμβατότητα μεταξύ των προσανατολισμών της αγοράς και των στόχων της αειφόρου ανάπτυξης - για παράδειγμα, στον τομέα των υδάτων. Τα ανωτέρω δεν αφορούν μόνο τις τεχνικές πτυχές, αλλά σημαίνουν διάλογο με όλους τους ενδιαφερόμενους παράγοντες. Πρόκειται για τις τροπολογίες 44 και 46.
<P>
Το γεγονός ότι χρειάστηκε να παρουσιαστούν οι διάφορες αυτές τροπολογίες στην Ολομέλεια καταδεικνύει προφανώς ότι τα όσα μόλις υπενθύμισα ως προς τους στόχους, και κυρίως ως προς τα προς υλοποίηση μέσα, δεν εξασφαλίζουν την ομοφωνία.
<P>
Για μια ακόμη φορά, στον τομέα αυτό όπως και σε άλλους, έχουμε ανάγκη από ενίσχυση της ευρωπαϊκής ολοκλήρωσης, Ταυτόχρονα πρέπει να σεβόμαστε την κοινοτική μέθοδο και να μεριμνούμε για την ασφάλεια δράσης των δημόσιων φορέων σε όλα τα επίπεδα, ώστε να εξασφαλίσουμε την παροχή υπηρεσιών κοινής ωφέλειας.

<SPEAKER ID=64 LANGUAGE="FR" NAME="Ainardi">
Κύριε Πρόεδρε, σε σχέση με την τρέχουσα διαδικασία ελευθέρωσης και απορύθμισης στην Ευρωπαϊκή Ένωση, αναπτύχθηκαν προτάσεις και δράσεις συναφείς με τη σύσταση υπηρεσιών κοινής ωφέλειας. Συνέβαλαν ώστε το άρθρο 16 της Συνθήκης του Αμστερνταμ να αναγνωρίσει τον καθοριστικό ρόλο των υπηρεσιών κοινής ωφέλειας όσον αφορά την επίτευξη κοινωνικής και εδαφικής συνοχής. Όμως, οι προτάσεις της Επιτροπής είναι, όπως συνήθως, διφορούμενες: αφενός, επικαλούνται το συμφέρον των πολιτών και επομένως την ανάγκη θέσπισης υπηρεσιών κοινής ωφέλειας, αφετέρου, πολυάριθμες οδηγίες της Επιτροπής τονίζουν την ελευθέρωση και την απορύθμιση των δημόσιων υπηρεσιών.
<P>
Η έκθεση Langen ακολουθεί το πνεύμα της ανακοίνωσης της Επιτροπής για τις υπηρεσίες κοινής ωφέλειας στην Ευρώπη τον Σεπτέμβριο του 2000. Η Επιτροπή αναγνωρίζει ότι ο ανταγωνισμός δεν μπορεί να ικανοποιήσει όλες τις ανάγκες των πολιτών και ότι τα κράτη μέλη βασίζονται στη σύσταση και τη λειτουργία υπηρεσιών κοινής ωφέλειας. Όμως, ταυτόχρονα, κρίνει θετικό τον συναφή με την ελευθέρωση διαφόρων τομέων απολογισμό και στηρίζεται στα συμπεράσματα του Συμβουλίου Υπουργών της Λισαβόνας για την επιτάχυνση της ελευθέρωσης. Η έκθεση βελτιώθηκε μέσω της συζήτησης και της υποβολής τροπολογιών. Επιχειρεί να τηρήσει μια ισορροπημένη στάση μεταξύ ελευθέρωσης και δημόσιων υπηρεσιών και επισημαίνει ότι οι υπηρεσίες κοινής ωφέλειας πρέπει να διασφαλίζουν την ισότιμη πρόσβαση, ασφάλεια εφοδιασμού και συνέχεια. Προτείνει επίσης να πραγματοποιηθεί απολογισμός των πραγματικών επιπτώσεων της ελευθέρωσης προτού προχωρήσουμε, όπως επανειλημμένα έχει ζητήσει η Ομάδα μου. Απέχει, όμως, πολύ από τις προϋποθέσεις που απαιτούνται ώστε οι υπηρεσίες κοινής ωφέλειας να φέρουν επάξια τον τίτλο αυτό. Η έκθεση Langen ζητά να προχωρήσει χωρίς διακοπή η διαδικασία ελευθέρωσης που έχει ξεκινήσει στον τομέα των μεταφορών, της ηλεκτρικής ενέργειας, του φυσικού αερίου και των ταχυδρομικών υπηρεσιών. Επίσης, κρίνει αναγκαία την ιδιωτικοποίηση των υπηρεσιών ύδρευσης.
<P>
Φρονώ ότι οι υπηρεσίες κοινής ωφέλειας, όπως δηλώνει και ο τίτλος τους, πρέπει να διέπονται από τα δικαιώματα και τις υποχρεώσεις που απαιτεί το γενικό συμφέρον, δηλαδή διαφάνεια, συνέχεια, ισότητα. Έχουμε ανάγκη από ένα νέο ευρωπαϊκό πρότυπο υπηρεσιών κοινής ωφέλειας που να ανταποκρίνεται στις προσδοκίες των πολιτών και πρέπει να σταματήσουμε επιτέλους να βλέπουμε τα πράγματα μόνο από την άποψη του ανταγωνισμού όπως προτείνει η έκθεση. Για τους λόγους αυτούς δεν μου φαίνεται σωστό, μου φαίνεται μάλιστα επικίνδυνο, να εξετάσουμε το ενδεχόμενο σύνταξης οδηγίας πλαισίου εάν εξακολουθήσουμε να έχουμε την ίδια αντίληψη. Ναι, νομίζω ότι πρέπει να θεσπίσουμε εγγυήσεις. Υποστηρίζω τη θέσπιση οδηγίας πλαισίου για τις υπηρεσίες κοινής ωφέλειας όσον αφορά την απασχόληση, την ασφάλεια και τη βιώσιμη χωροταξία. Η οδηγία αυτή θα πρέπει επίσης να εγγυάται τον σεβασμό των υποχρεώσεων της καθολικής υπηρεσίας σε θέματα ποιότητας, ισότητας, ισότιμης πρόσβασης όλων των χρηστών και επίσης μέσω της διατήρησης τομέων αποκλειστικής αρμοδιότητας που επιτρέπουν περιφερειακές και κοινωνικές εξομοιώσεις των τελών. Νομίζω επίσης ότι τα ανωτέρω πρέπει να αφορούν όλα τα επίπεδα της Ένωσης. Η στάση που θα τηρήσουμε θα εξαρτηθεί από την αποδοχή ή όχι ορισμένων τροπολογιών.

<SPEAKER ID=65 LANGUAGE="DE" NAME="Radwan">
Κύριε Πρόεδρε, στην έκθεση για τις υπηρεσίες κοινής ωφέλειας στην Ευρώπη παρουσιάζεται ένα πεδίο έντασης μεταξύ δύο σημαντικών πόλων. Πρόκειται αφενός για το ζήτημα μιας ενιαίας ευρωπαϊκής νομοθεσίας για τον ανταγωνισμό και αφετέρου για την τοπική αυτοδιοίκηση, δηλαδή επίσης για την αρχή της επικουρικότητας. Στο επίκεντρο πρέπει να βρίσκεται πάντα ο πολίτης, ο καταναλωτής και το ερώτημα ποιες υπηρεσίες του προσφέρονται, υπό ποίους όρους, και προπάντων ποια είναι η ποιότητά τους.
<P>
Θα αναφερθώ σε δύο σημεία που θεωρώ σημαντικά στην ανακοίνωση της Επιτροπής. Η Επιτροπή αναφέρεται συνεχώς στον όρο οικονομική δραστηριότητα, ο οποίος είναι πολύ δύσκολο να οριστεί επακριβώς. Όταν συζητάμε εδώ στο Σώμα για την ακριβή σημασία του όρου, πολλοί βουλευτές είναι φυσικά επηρεασμένοι από τον ορισμό που χρησιμοποιείται στην πατρίδα τους. Κατά πόσο είναι αποδεκτή ως οικονομική δραστηριότητα η λειτουργία μιας επιχείρησης με κερδοσκοπικό προσανατολισμό σε έναν κλάδο. Αναφέρω ενδεικτικά το θέμα της μεταφοράς ασθενών.
<P>
Το δεύτερο σημείο αφορά την εποπτεία για την αποτροπή καταχρήσεων. Εδώ το ερώτημα δεν είναι κατά πόσο η Επιτροπή μπορεί να διεξάγει ελέγχους, αλλά πόσο ενδελεχείς θα πρέπει να είναι οι έλεγχοι, ώστε να μην καταλήγει έμμεσα σε δικό της ορισμό των υπηρεσιών κοινής ωφέλειας μέσω υπερβολικά συγκεκριμένων ελεγκτικών απαιτήσεων από την πλευρά της.
<P>
Προέχει να διατηρήσουμε την αρμοδιότητα της τοπικής αυτοδιοίκησης και στο πλαίσιό της να επιφέρουμε τη μία ή την άλλη δυνατότητα για ανταγωνισμό μέσω προκήρυξης υποβολής προσφορών.
<P>
Τέλος, θέλω να υπογραμμίσω για άλλη μια φορά κάτι που αναφέρθηκε μεν στην έκθεση, αλλά δεν θίχθηκε στην ανακοίνωση της Επιτροπής και συγκεκριμένα την αγορά ύδρευσης. Το νερό αποτελεί για μας στη Γερμανία και την Αυστρία τομέα τεράστιας σημασίας. Θεωρώ ότι πρέπει να απορριφθεί επειγόντως το αίτημα για άνοιγμα της σχετικής αγοράς μέσω της λήψης αποφάσεων για επιμέρους τομείς εντός της ευρωπαϊκής επικράτειας - η Επιτροπή έχει ήδη αναθέσει την εκπόνηση σχετικής γνωμοδότησης. Απορρίπτουμε κατηγορηματικά το συγκεκριμένο αίτημα. Θα πρέπει στην καλύτερη περίπτωση να προηγηθεί ειδική εξέταση του τομέα. Προειδοποιώ λοιπόν την Επιτροπή να μην προχωρήσει σε τέτοιου είδους εγχειρήματα.

<SPEAKER ID=66 LANGUAGE="DE" NAME="Rapkay">
Κύριε Πρόεδρε, συνάδελφοι, η εσωτερική αγορά συνεπάγεται ότι πολλά πράγματα που ρυθμίζονταν στα κράτη μέλη με ειδικό τρόπο, υπόκεινται σήμερα σε νέους και διαφορετικούς κανόνες. Το ζήτημα των υπηρεσιών κοινής ωφέλειας αποτελεί εξαίρετο παράδειγμα. Εδώ η κατάσταση επιβαρύνεται από το γεγονός ότι οι στόχοι των υπηρεσιών κοινής ωφέλειας μπορεί να έχουν τον ίδιο προσανατολισμό, αλλά τα μέσα για την επίτευξή τους διαφέρουν εν μέρει σημαντικά. Αυτό οφείλεται στις διαφορετικές πορείες που έχουν ακολουθήσει τα κράτη μέλη ως προς τον πολιτισμό τους αλλά και στα διαφορετικά διοικητικά συστήματα. Αυτό δεν διευκολύνει καθόλου τη θέσπιση κοινών κανόνων.
<P>
Τα κράτη μέλη θα πρέπει να έχουν και στο μέλλον τη δυνατότητα να ορίζουν τα ίδια τις υπηρεσίες που εντάσσουν στο πλαίσιο της κοινής ωφέλειας. Από την άλλη πλευρά όμως σε μια κοινή εσωτερική αγορά οι κανόνες του παιχνιδιού πρέπει να είναι όσο το δυνατόν πιο παραπλήσιοι. Το δίκαιο περί ανταγωνισμού, όπως προβλέπεται στη Συνθήκη, δεν προσφέρει από μόνο του επαρκή νομική ασφάλεια για τη διαμόρφωση των υπηρεσιών κοινής ωφέλειας. Από την άλλη πλευρά δεν μπορεί να αποτελεί στόχο η αναμόχλευση προβλημάτων του ευρωπαϊκού δικαίου περί ανταγωνισμού. Το τελευταίο θα πρέπει να ερμηνευτεί δεσμευτικά για τις ανάγκες των υπηρεσιών κοινής ωφέλειας. Ως εκ τούτου ζητούμε μια οδηγία, η οποία θα ορίζει τις κοινοτικές αρχές στις οποίες θα στηρίζονται οι εν λόγω υπηρεσίες.
<P>
Η οδηγία θα πρέπει να ορίσει κανόνες για τα κράτη μέλη και προπάντων να προσφέρει νομική ασφάλεια σε εκείνους που παρέχουν υπηρεσίες κοινής ωφέλειας. Και τρίτον, θα πρέπει να θέσει συγκεκριμένα και αυστηρά όρια στην Επιτροπή όσον αφορά τα περιθώρια της διακριτικής της ευχέρειας. Δεν θα πρέπει βέβαια να θιγεί το μονοπώλιο της εκτελεστικής της εξουσίας. Όσον αφορά όμως τη λήψη αποφάσεων για επιμέρους τομείς και τους κανονισμούς που θα προβλέπουν εξαιρέσεις, θα ήθελα να δοθεί ένας ορισμός, τι είναι για παράδειγμα οι οικονομικές και τι οι μη οικονομικές δραστηριότητες. Ποια είναι τα ζητήματα δευτερευούσης σημασίας; Σε ποιές περιπτώσεις θίγεται το ενδοκοινοτικό εμπόριο; Προπάντων θα πρέπει να υπάρχει για μας, το Ευρωπαϊκό Κοινοβούλιο, κάποιο στίγμα για τον προσανατολισμό μας στο νομοθετικό μας έργο σε ειδικούς τομείς, στις πολυάριθμες τομεακές οδηγίες και κανονισμούς που επεξεργαζόμαστε αυτήν την εποχή...
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=67 LANGUAGE="FR" NAME="Laguiller">
Κύριε Πρόεδρε, η έκθεση φέρει τον τίτλο "Υπηρεσίες κοινής ωφέλειας" για να παραδώσει ευκολότερα τις δημόσιες υπηρεσίες στα ιδιωτικά συμφέροντα και μας καλεί να συνεχίσουμε τη διαδικασία ελευθέρωσης απρόσκοπτα.
<P>
Η έκθεση ψεύδεται: οι ιδιωτικοποιήσεις οδήγησαν σε υποβάθμιση των παρεχόμενων υπηρεσιών, σε κοινωνικές διακρίσεις εις βάρος των οικονομικά ασθενέστερων, σε μείωση ή κατάργηση δραστηριοτήτων οι οποίες, ακόμη κι αν δεν αποφέρουν κέρδη στον ιδιωτικό τομέα, είναι απαραίτητες για τον πληθυσμό. Δεν μπορούσε να γίνει αλλιώς. Οι ιδιωτικοί όμιλοι που έχουν αναλάβει τη κατάλυση των δημόσιων υπηρεσιών έχουν ως γνώμονα την εξασφάλιση του μέγιστου δυνατού κέρδους για τους μετόχους τους και όχι την ανάγκη να ικανοποιήσουν όσο το δυνατόν καλύτερα το γενικό συμφέρον. Η πολιτική παράδοσης των δημόσιων υπηρεσιών στα ιδιωτικά συμφέροντα, πολιτική που ακολουθούν τόσο τα ευρωπαϊκά θεσμικά όργανα όσο και οι εθνικές κυβερνήσεις, έχει ως αποτέλεσμα μια τρομερή κοινωνική ύφεση. Η εκπαίδευση, η υγεία, οι συλλογικές μεταφορές, το ταχυδρομείο, οι τηλεπικοινωνίες, η ύδρευση και ο ενεργειακός εφοδιασμός, καθώς και η αποκομιδή των απορριμμάτων, πρέπει να εξακολουθήσουν να είναι δημόσιες υπηρεσίες οι οποίες δεν πρέπει ούτε να παράγουν κέρδος·
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=68 LANGUAGE="DE" NAME="Mann, Thomas">
Κύριε Πρόεδρε, προκειμένου να καταστεί δυνατή η επαρκής και συλλογική παροχή υπηρεσιών κοινής ωφέλειας, η Ευρωπαϊκή Ένωση ποντάρει στην ελευθέρωση. Εάν με αυτό εννοεί τον αυξανόμενο και οπωσδήποτε δίκαιο ανταγωνισμό στα πεδία των ταχυδρομείων, των μεταφορών, της ύδρευσης, των κοινωνικών υπηρεσιών κλπ. μπορούμε να συμφωνήσουμε. Αν όμως καθαρά για λόγους κόστους επιδεινωθεί η ποιότητα των υπηρεσιών και αν διαθέτουν τις υπηρεσίες τους όλο και πιο λίγοι πάροχοι, και αν απασχολούνται όλο και πιο λίγα άτομα στον τομέα αυτό, τότε από πολιτική άποψη θα πρέπει να αντιταχθούμε σε αυτή την εξέλιξη. Τα κρατικά μονοπώλια δεν θα πρέπει να αντικατασταθούν από ιδιωτικά μονοπώλια! Ο εισηγητής Langen υιοθέτησε την πρότασή μου να αναγνωριστούν τα καθήκοντα των υπηρεσιών κοινής ωφέλειας ως κοινές ευρωπαϊκές αξίες. Οι αξίες αυτές συμβάλλουν στη βελτίωση του ευρωπαϊκού κοινωνικού προτύπου και στην αειφόρο ανάπτυξη των περιφερειών της ΕΕ.
<P>
Στόχος είναι να διασφαλιστούν υψηλές προδιαγραφές για την ποιότητα και την ασφάλεια, μεγάλο εύρος και συνεχής ροή των παρεχόμενων υπηρεσιών σε προσιτή αναλογία μεταξύ τιμής και απόδοσης. Κατά την προκήρυξη υποβολής προσφορών, τα κράτη μέλη εξακολουθούν να αποφασίζουν αυτόνομα τα κριτήρια που θέτουν όσον αφορά την φιλικότητα προς το περιβάλλον, τη διαθεσιμότητα και τις κοινωνικές προδιαγραφές. Θα αποβεί προς όφελος όλων των πολιτών εάν οριστούν σαφώς οι υπηρεσίες αυτές στο πλαίσιο ενός ευρωπαϊκού δικαίου για τις αναθέσεις. Από αυτούς τους κανόνες της εσωτερικής αγοράς για τον ανταγωνισμό και την αγορά θα πρέπει να εξαιρεθούν οι τοπικές, κοινωνικές και φιλανθρωπικές υπηρεσίες που δεν προσανατολίζονται προς το κέρδος αλλά ενεργούν για τις ανάγκες των ατόμων που έχουν υποστεί κοινωνικό αποκλεισμό και τις ανάγκες των κοινωνικά μειονεκτούντων.
<P>
Στη συγκεκριμενοποίηση αυτής της συμφωνίας μεταξύ κρατών μελών και Επιτροπής πρέπει να συμμετέχουν εκτεταμένα οι πολίτες και οι αποδέκτες αυτών των υπηρεσιών. Νέες ρυθμίσεις των υπηρεσιών κοινής ωφέλειας στη Ευρωπαϊκή Ένωση θα γίνουν αποδεκτές μόνο αν διασφαλιστεί η διαφάνεια και η συμμετοχή. Ως μέλος της Επιτροπής Οικονομικής και Νομισματικής Πολιτικής, καθώς και της Επιτροπής Απασχόλησης και Κοινωνικών Υποθέσεων, συνιστώ στους συναδέλφους να υποστηρίξουν αυτή την έκθεση που είναι εξαιρετική καθότι είναι ισορροπημένη.

<SPEAKER ID=69 NAME="De Rossa">
Κύριε Πρόεδρε, ανησυχώ σχετικά με ορισμένες πτυχές της έκθεσης Langen. Αρχικά, πρέπει να εξετάσουμε αυτό το ζήτημα των υπηρεσιών κοινής ωφελείας από την άποψη των δικαιωμάτων των πολιτών, διότι τα δικαιώματα των καταναλωτών αποτελούν υποσύνολο των δικαιωμάτων αυτών. Η ιδιότητα του πολίτη γεννά δικαιώματα για την κάλυψη διαφόρων θεμελιωδών αναγκών όπως είναι το νερό, που είναι στοιχειώδες για την ανθρώπινη ζωή. Το νερό δεν μπορεί να αντιμετωπίζεται στο εσωτερικό της Ευρωπαϊκής Ένωσης απλά ως ένα εμπόρευμα προς αγορά και πώληση.
<P>
Η Ευρώπη είναι δεσμευμένη στην ιδέα ενός διακριτού κοινωνικού μοντέλου που βασίζεται στην αλληλεγγύη. Είναι επομένως ουσιαστικό να έχουμε ένα νομικό πλαίσιο, ένα ρυθμιστικό πλαίσιο εντός του οποίου η Επιτροπή και τα κράτη μέλη να μπορούν να αντιμετωπίζουν το ζήτημα του ανταγωνισμού, καθώς επηρεάζει τις κοινωνικές υπηρεσίες, τις δημόσιες υπηρεσίες και τις υπηρεσίες κοινής ωφελείας. Είναι μέρος μιας δημοκρατικής ατζέντας για την Ευρωπαϊκή Ένωση, προκειμένου να διασφαλιστεί ότι λογοδοτούμε, ότι οι υπηρεσίες που παρέχουμε υπόκεινται σε λογοδοσία και ότι έχουμε μια Ευρώπη η οποία αναπτύσσεται ως μια κοινωνικά αλληλέγγυα Ευρώπη.
<P>
Η οικονομία πρέπει να είναι ένα όργανο που εξυπηρετεί τα άτομα, και όχι να εξυπηρετεί απλώς την αγορά. Ο καθορισμός των δικαιωμάτων των καταναλωτών βάσει της αγοραστικής δύναμης δεν είναι ικανοποιητικός τρόπος για την ανάπτυξη μιας συνεκτικής κοινωνικής Ευρώπης. Αυτή είναι μια Ευρώπη όπου η πολιτική δυσφημείται, διότι βασίζεται απλώς στην ικανότητα των ατόμων να αγοράζουν ή να μην αγοράζουν.

<SPEAKER ID=70 NAME="Bolkestein">
. (ΕΝ) Κύριε Πρόεδρε, είναι ιδιαίτερη χαρά μου να χαιρετίζω την έκθεση Langen και την εξαιρετική εργασία του εισηγητή ο οποίος παρουσίασε μια μετρημένη και προοδευτική προσέγγιση για τη μελλοντική παροχή μιας κατηγορίας υπηρεσιών που είναι κεφαλαιώδεις για την οικονομία μας και την ευημερία όλων των ευρωπαίων πολιτών.
<P>
Η Επιτροπή διαδραμάτισε το ρόλο της παρουσιάζοντας δύο ανακοινώσεις σχετικά με το θέμα αυτό και πιο πρόσφατα μια έκθεση προς το Ευρωπαϊκό Συμβούλιο του Λάκεν. Κατά βάση, διαπνεόμαστε όλοι από την ίδια βούληση να διασφαλίσουμε ότι κάθε πολίτης στην Ευρώπη θα έχει πρόσβαση σε υψηλής ποιότητας υπηρεσίες κοινής ωφέλειας. Η Ευρωπαϊκή Ένωση έχει άμεσες ευθύνες σε σχέση με τους τομείς αυτούς για τους οποίους έχει θεσπιστεί νομοθεσία εσωτερικής αγοράς, ιδιαίτερα για τις επιχειρήσεις δικτύου. Σε κάθε περίπτωση, οι υποχρεώσεις δημόσιας υπηρεσίας ρυθμίζονται με ειδικές διατάξεις. Όλη αυτή η νομοθεσία έχει εγκριθεί με τη διαδικασία της συναπόφασης και εξακολουθεί να εξελίσσεται. Η δέσμη των προτάσεων για την ενέργεια, την οποία ενέκρινε η Επιτροπή την άνοιξη, περιλαμβάνει σαφώς ενισχυμένα στοιχεία όσον αφορά τις υποχρεώσεις δημόσιας υπηρεσίας. Τα κράτη μέλη έχουν υποχρέωση να προδιαγράψουν και να εφαρμόσουν αυτές τις υποχρεώσεις.
<P>
Σε άλλους τομείς που δεν καλύπτονται από ειδική κοινοτική νομοθεσία, τα κράτη μέλη και οι συντεταγμένες αρχές τους είναι αυτά που διαδραματίζουν τον κύριο ρόλο, για παράδειγμα στην οργάνωση και την παροχή των τοπικών και κοινωνικών υπηρεσιών. Εδώ, η Επιτροπή περιορίζεται στο να διασφαλίζει τη συμβατότητα με τους κανόνες του ανταγωνισμού και της εσωτερικής αγοράς γενικότερα. Οι κανόνες αυτοί, όπως τονίζει η έκθεση Langen, είναι αρκετά ευέλικτοι. Συγκεκριμένα, προβλέπουν την επαρκή χρηματοδότηση των υπηρεσιών κοινής ωφέλειας.
<P>
Έχει ζητηθεί επανειλημμένα από την Επιτροπή να φροντίσει για τη δημιουργία μεγαλύτερης ασφάλειας δικαίου σε σχέση με τους γενικούς κανόνες του ανταγωνισμού και της εσωτερικής αγοράς που εφαρμόζονται στις υπηρεσίες κοινής ωφέλειας. Επεξηγώντας και αναπτύσσοντας την προσέγγισή της, η Επιτροπή επιχειρεί να καθησυχάσει τους φόβους που εκφράζουν οι φορείς και άλλοι εμπλεκόμενοι παράγοντες. Η Επιτροπή προτίθεται να παράσχει περαιτέρω διευκρινήσεις βάσει παραδειγμάτων, κατευθυντήριων γραμμών και ανακοινώσεων, καθώς και προτάσεων κανονισμών για τις εξαιρέσεις, όπως άλλωστε ζητεί και η έκθεση Langen.
<P>
Στην έκθεσή της που θα υποβληθεί στο Λάκεν, η Επιτροπή δεσμεύεται να εγκαθιδρύσει ένα κοινοτικό πλαίσιο για τις κρατικές ενισχύσεις που χορηγούνται για τις υπηρεσίες γενικού οικονομικού συμφέροντος. Το πλαίσιο αυτό θα μπορούσε, ειδικότερα, να καθορίζει τους όρους για την έγκριση από την Επιτροπή των συστημάτων κρατικής ενίσχυσης, ελαφρύνοντας κατ' αυτό τον τρόπο την υποχρέωση γνωστοποίησης για επιμέρους ενισχύσεις. Αυτό ενδέχεται να οδηγήσει στην έγκριση ενός κανονισμού που εξαιρεί ορισμένες κατηγορίες ενισχύσεων από την υποχρέωση προηγούμενης γνωστοποίησης.
<P>
Όσον αφορά το ζήτημα της προτεινόμενης οδηγίας πλαίσιο, η Επιτροπή δεν είναι αντίθετη καταρχήν και έχει ήδη συμφωνήσει να αξιολογήσει την αξία και τη σκοπιμότητα ενός τέτοιου μέσου. Οι αμφιβολίες μας αφορούν κυρίως τη διάρθρωση μεταξύ μιας τέτοιας οδηγίας και της νομοθεσίας σε τομεακό επίπεδο. Υπό το φως του ψηφίσματος του Ευρωπαϊκού Κοινοβουλίου, η Επιτροπή θα επανεξετάσει το θέμα.
<P>
Ένα άλλο σημαντικό ζήτημα αφορά την αξιολόγηση. Επαναλαμβάνω ότι η Επιτροπή ενδιαφέρεται θερμά για την αυστηρή, πλήρη και αντικειμενική αξιολόγηση των αποτελεσμάτων της κοινοτικής νομοθεσίας. Αυτό αποτελεί καλή πρακτική, αλλά και χρηστή διακυβέρνηση και δεν πρέπει να αγνοείται, ούτε από τα κράτη μέλη ούτε και σε ευρωπαϊκό επίπεδο. Προτείνουμε τη βελτίωση των υφιστάμενων τομεακών αξιολογήσεων και συμφωνήσαμε να υποβάλουμε ετήσια οριζόντια έκθεση στο πλαίσιο της διαδικασίας του Κάρντιφ. Η Επιτροπή χαιρετίζει την πρόταση του Ευρωπαϊκού Κοινοβουλίου για τη διοργάνωση συζήτησης στα υφιστάμενα φόρα προκειμένου να εξασφαλιστεί η πλουραλιστική αξιολόγηση, ενώ η συζήτηση θα πρέπει να διεξαχθεί πριν από την προετοιμασία της έκθεσης για τη διαδικασία του Κάρντιφ έτσι ώστε να ληφθούν πλήρως υπόψη τα αποτελέσματα και οι συστάσεις της.
<P>
Εν κατακλείδι, τονίζω ότι οι υπηρεσίες κοινής ωφέλειας είναι ένας τομέας ολοένα μεγαλύτερου ενδιαφέροντος, που θα απαιτήσει νέες πρωτοβουλίες στο μέλλον και περαιτέρω ανάπτυξη της κοινοτικής νομοθεσίας. Η Επιτροπή προσβλέπει στη συμμετοχή του Ευρωπαϊκού Κοινοβουλίου ως εταίρος στη διαδικασία αυτή.

<SPEAKER ID=71 NAME="Πρόεδρος">
Σας ευχαριστώ, Επίτροπε Bolkestein.
<P>
Προχωρούμε τώρα στην ψηφοφορία.

<CHAPTER ID=7>
Ψηφοφορίες
<SPEAKER ID=72 LANGUAGE="IT" NAME="1. σχετικά με την πρόταση απόφασης του Συμβουλίου που αφορά τη θέσπιση προγράμματος δράσης στον τομέα της κατάρτισης, των ανταλλαγών και της συνδρομής για την προστασία του ευρώ από την παραχάραξη (πρόγραμμα "PERICLES") (COM(2001) 248 - C5-0303/2001 - 2001/0105(CNS))2. σχετικά με την πρόταση απόφασης του Συμβουλίου που αφορά την επέκταση της απόφασης για τη θέσπιση προγράμματος δράσης σε θέματα κατάρτισης, ανταλλαγών και συνδρομής για την προστασία του ευρώ από την παραχάραξη (πρόγραμμα "PERICLES" στα κράτη μέλη που δεν έχουν υιοθετήσει το ευρώ ως ενιαίο νόμισμα) (COM(2001) 24">

<P>
(Με διαδοχικές ψηφοφορίες, το Σώμα εγκρίνει τα δύο νομοθετικά ψηφίσματα)
<P>
Έκθεση (A5-0380/2001) της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 91/308/ΕΟΚ για την πρόληψη της χρησιμοποίησης του χρηματοπιστωτικού συστήματος για τη νομιμοποίηση εσόδων από παράνομες δραστηριότητες (PE-CONS 3654/2001 - C5-0496/2001 - 1999/0152(COD)) (Εισηγητής: κ. Lehne)
<P>
Caveri (ELDR). (IT) Κύριε Πρόεδρε, πρέπει να επισημάνω στην Προεδρία ένα σφάλμα που παραμένει στο ιταλικό κείμενο, στο εδάφιο 6 του άρθρου 3. Πέρυσι τον Σεπτέμβριο είχα γράψει μια επιστολή στην Πρόεδρο Fontaine επισημαίνοντας ένα σφάλμα στο ιταλικό κείμενο σε σχέση με το αγγλικό, το γερμανικό και το γαλλικό, που αντιθέτως ήταν σωστά. Σε μία επιστολή της 4ης Οκτωβρίου 2000, η Πρόεδρος Fontaine αποδεχόταν τα επιχειρήματά μου και με διαβεβαίωνε ότι οι μεταφραστικές υπηρεσίες θα διόρθωναν το σφάλμα, το οποίο όμως, εξακολουθεί, δυστυχώς, να παραμένει. Θέλω να υπογραμμίσω ότι η φράση που περιλαμβάνεται στην τρέχουσα έκδοση - "η υποχρέωση αναγνώρισης που προβλέπεται από την παρούσα οδηγία εφαρμόζεται σε κάθε περίπτωση" - αλλάζει εντελώς το νόημα που συνάγεται από τις εκδόσεις στις άλλες γλώσσες. Όπως επισήμανα στην Πρόεδρο Fontaine, θα έπρεπε να γραφεί: "αναλαμβάνεται σε κάθε περίπτωση από τα καζίνα" , καθότι στην περίπτωση αυτή το κείμενο θα ήταν σύμφωνο με τις άλλες γλώσσες.

<SPEAKER ID=73 NAME="Πρόεδρος">
Σας ευχαριστώ, κύριε Caveri. Θα λάβουμε φυσικά υπόψη την παρατήρησή σας αυτή, που μου φαίνεται βάσιμη.

<SPEAKER ID=74 LANGUAGE="DE" NAME="Lehne">
Κύριε Πρόεδρε, και σε μένα επεσήμαναν ισπανοί συνάδελφοι ένα λάθος στην ισπανική απόδοση και παρακαλώ να γίνει διόρθωση. Πρόκειται για τη λέξη determinar στο άρθρο 6 παράγραφος 3, δεύτερο μέρος. Η λέξη αυτή θα πρέπει να αντικατασταθεί με τη λέξη evaluar, μια και φέρεται ότι αυτή είναι και η σωστή απόδοση. Παρακαλώ να γίνει έλεγχος και αν συντρέχει λόγος να γίνει και η σχετική διόρθωση.
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0349/2001) της κ. Maij-Weggen, εξ ονόματος της Επιτροπής Συνταγματικών Υποθέσεων, σχετικά με την προσαρμογή του Κανονισμού του Κοινοβουλίου στον κανονισμό (ΕΚ) αριθ. 1049/2001 του Ευρωπαϊκού Κοινοβουλίου και του Συμβουλίου για την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής (2001/2135(REG))
<P>
(Το Σώμα εγκρίνει την απόφαση)
<P>
Έκθεση (A5-0346/2000) του κ. Carnero Gonzαlez, εξ ονόματος της Επιτροπής Συνταγματικών Υποθέσεων, σχετικά με την τροποποίηση του κανονισμού όσον αφορά τη σύσταση και τα καθήκοντα των διακοινοβουλευτικών αντιπροσωπειών και των μικτών κοινοβουλευτικών επιτροπών (1999/2196(REG))
<P>
(Το Σώμα εγκρίνει το ψήφισμα)
<P>
Δεύτερη έκθεση (A5-0374/2001) του κ. Cappato, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την επεξεργασία δεδομένων προσωπικού χαρακτήρα και την προστασία της ιδιωτικής ζωής στον τομέα των ηλεκτρονικών επικοινωνιών (COM(2000) 385 - C5-0439/2000 - 2000/0189(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0370/2001) του κ. Turco, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων
<P>
1. επί της πρωτοβουλίας του Βασιλείου του Βελγίου και του Βασιλείου της Σουηδίας για την έκδοση απόφασης του Συμβουλίου σχετικά με την επέκταση των αρμοδιοτήτων της Europol και στις σοβαρές μορφές διεθνούς εγκληματικότητας του παραρτήματος της Σύμβασης Europol (9093/01 - C5-0266/2001 - 2001/0817(CNS)) και 2. επί της πρωτοβουλίας του Βασιλείου της Σουηδίας εν όψει της έκδοσης πράξης του Συμβουλίου σχετικά με την τροποποίηση της πράξης του Συμβουλίου της 12ης Μαρτίου 1999 για την έγκριση κανόνων που αφορούν τη διαβίβαση δεδομένων προσωπικού χαρακτήρα από την Europol σε τρίτα κράτη και οργανισμούς (8785/01 - C5-0218/2001 - 2001/0807(CNS)
<P>
(Με διαδοχικές ψηφοφορίες, το Σώμα εγκρίνει τα δύο νομοθετικά ψηφίσματα)
<P>
Έκθεση (A5-0369/2001) του κ. Kirkhope, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία του Βασιλείου του Βελγίου, της Γαλλικής Δημοκρατίας, του Βασιλείου της Ισπανίας και του Ηνωμένου Βασιλείου εν όψει της έκδοσης απόφασης πλαισίου του Συμβουλίου σχετικά με τις κοινές ομάδες έρευνας (12442/2001 - C5-0507/2001 - 2001/0821(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0371/2001) του κ. Marinho, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία του Βασιλείου της Σουηδίας εν όψει έκδοση απόφασης σχετικά με τον καθορισμό των διατάξεων της Σύμβασης του 1995 για την απλουστευμένη διαδικασία έκδοσης μεταξύ των κρατών μελών της Ευρωπαϊκής Ένωσης και της Σύμβασης του 1996 για την έκδοση μεταξύ των κρατών μελών της Ευρωπαϊκής Ένωσης, οι οποίες συνιστούν ανάπτυξη του κεκτημένου Σένγκεν βάσει της Συμφωνίας σχετικά με τη σύνδεση της Δημοκρατίας της Ισλανδίας και του Βασιλείου της Νορβηγίας προς τη θέση σε ισχύ, την εφαρμογή και την περαιτέρω ανάπτυξη του κεκτημένου Σένγκεν [9946/2001 - C5-0321/2001 - 2001/0820(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0351/2001) του κ. Vander Taelen, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με καλύτερη διανομή ευρωπαϊκών ταινιών στην εσωτερική αγορά και στα υποψήφια κράτη μέλη (2001/2342(INI))

<SPEAKER ID=75 NAME="Vander Taelen">
 - (NL) Θα επιθυμούσα, εν προκειμένω, να υποβάλω μία μικρή προφορική τροπολογία, επειδή παρατήρησα ότι υπάρχουν ορισμένες παρανοήσεις σχετικά με το ορθό νόημα του κειμένου. Ορισμένα μέλη της Συνέλευσης υποπτεύονται ότι επιθυμώ να ενισχύσω τη γραφειοκρατία της Ευρώπης, ενώ, αντίθετα, εγώ θέλω να την περιορίσω. Για να καταστεί αυτό σαφές, θα επιθυμούσα να διαβάζατε το κείμενο στο δεύτερο μέρος στα αγγλικά ως εξής: "and for the same purpose, to foresee the creation of a specific European executive agency (το agency με πεζά γράμματα) for cinema and audiovisual matters». Το υπόλοιπο, επομένως, διαγράφεται. Με αυτό, εννοώ ότι η αποτελεσματικότητα της υφιστάμενης οργάνωσης στην Ευρώπη ενισχύεται και σίγουρα δεν εξασθενίζει.
<P>
(Το Σώμα εγκρίνει το ψήφισμα)
<P>
Έκθεση (A5-0347/2001) του κ. Maat, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο με θέμα την πείρα που έχουν αποκτήσει τα κράτη μέλη μετά τη θέση σε εφαρμογή της οδηγίας 95/29/ΕΚ του Συμβουλίου για την τροποποίηση της οδηγίας 91/628/ΕΟΚ σχετικά με την προστασία των ζώων κατά τη μεταφορά (COM(2000) 809 - C5-0189/2001 - 2001/2085(COS))

<SPEAKER ID=76 LANGUAGE="FR" NAME="Auroi">
Κύριε Πρόεδρε, θα ήθελα να επισημάνω δύο σφάλματα στη γαλλική απόδοση τα οποία πρέπει να διορθωθούν.
<P>
Στην παράγραφο 10, η γαλλική απόδοση αναφέρει "οι διαδικασίες δίωξης για παραβίαση της συνθήκης θα πρέπει να κινούνται εναντίον των κρατών μελών" . Πρόκειται για παρερμηνεία. Το σωστό είναι "οι διαδικασίες δίωξης για παραβίαση της συνθήκης θα πρέπει να εφαρμόζονται εναντίον των κρατών μελών" .
<P>
Στην παράγραφο 16 της γαλλικής έκδοσης διαβάζουμε το εξής "καλεί την Επιτροπή να εξετάσει με ποιο τρόπο είναι δυνατόν να προάγει τα μικρά τοπικά σφαγεία" . Κύριε Πρόεδρε, για να αποφευχθούν σοβαρότερες παρανοήσεις, προτείνω, - αυτό θυμίζει την ταινία "Μικρά εγκλήματα μεταξύ φίλων" - προτείνω λοιπόν να αντικατασταθούν οι λέξεις αυτές με τον όρο "μικρές τοπικές μονάδες σφαγής" .

<SPEAKER ID=77 NAME="Πρόεδρος">
Σας ευχαριστώ, κυρία Auroi, γι' αυτές τις προτάσεις σας, που θα κριθούν ασφαλώς θετικά από τις Υπηρεσίες μας.
<P>
(Το Σώμα εγκρίνει το ψήφισμα)
<P>
Έκθεση (A5-0361/2001) του κ. Langen, εξ ονόματος της Επιτροπής Οικονομικής και Νομισματικής Πολιτικής, σχετικά με τις υπηρεσίες κοινής ωφέλειας στην Ευρώπη (COM(2000) 580 - C5-0399/2001 - 2001/2157(COS))
<P>
(Το Σώμα εγκρίνει το ψήφισμα)

<SPEAKER ID=78 LANGUAGE="DE" NAME="Radwan">
Κύριε Πρόεδρε, θα αναφερθώ για άλλη μια φορά στην ψηφοφορία όπου δυστυχώς στερηθήκαμε της ευκαιρίας να ψηφίσουμε για το σημείο 62. Εξέτασα και πάλι το κείμενο και το σημείο 62 αποτελεί συμπλήρωση του σημείου 58 και ουσιαστικά θα έπρεπε να έχουμε ψηφίσει ονομαστικά. Ζήτησα δύο φορές τον λόγο επί του Κανονισμού, αλλά οι υπασπιστές σας δυστυχώς με αγνόησαν.
<P>
Εδώ το ζητούμενο είναι να αποσαφηνιστεί ξεκάθαρα ότι το άνοιγμα της αγοράς υδροδότησης στον ανταγωνισμό δεν είναι δυνατόν να γίνει μέσω της γενικότερης νομοθεσίας περί ανταγωνισμού. Για τον λόγο αυτό θέλω να το τονίσω και πάλι αυτό. Στην αρχική μου παρέμβαση επεσήμανα ήδη ότι το απορρίπτουμε και παρακαλώ να εγγραφεί στα πρακτικά. Παρακαλώ επίσης, αν είναι δυνατόν, να μην αγνοούνται στο μέλλον οι βουλευτές που ζητούν τον λόγο.

<SPEAKER ID=79 NAME="Πρόεδρος">
Το αίτημα σας δεν μου γνωστοποιήθηκε, κύριε Radwan.

<SPEAKER ID=80 LANGUAGE="DE" NAME="Radwan">
Κύριε Πρόεδρε, μπορείτε να ρωτήσετε τους δύο βοηθούς σας. Ο υπάλληλος που κάθεται αριστερά σας με κοίταξε αλλά δεν σας ενημέρωσε. Δεν ευθύνομαι εγώ για αυτό!

<SPEAKER ID=81 NAME="Πρόεδρος">
Κύριε Radwan, νομίζω πως οι συνεργάτες μας επιτελούν με ευσυνειδησία ένα εξαιρετικά σημαντικό έργο, αλλά βλέπω ότι εσείς δεν δείχνετε κανένα ενδιαφέρον να με ακούσετε.
<P>
ΑΙΤΙΟΛΟΓΗΣΕΙΣ ΨΗΦΟΥ - Έκθεση Gerhard Schmid (A5-0362/2001)

<SPEAKER ID=82 LANGUAGE="FR" NAME="Berthu">
. (FR)Ο κίνδυνος παραγωγής και διάθεσης παραχαραγμένων ευρώ αποτελεί σημαντικό εμπόδιο στη φάση αυτή της αρχικής εφαρμογής του ενιαίου νομίσματος, κατά τη διάρκεια των πρώτων χρόνων μετά από την αντικατάσταση των κερμάτων και των χαρτονομισμάτων, την 1η Ιανουαρίου. Ουσιαστικά, κατά τη διάρκεια αυτής της περιόδου προσαρμογής, η εμπιστοσύνη των πολιτών θα είναι καθοριστικής σημασίας.
<P>
Από ό,τι φαίνεται όμως ο κίνδυνος υποτιμήθηκε και αντιμετωπίστηκε με μεγάλη καθυστέρηση. Η Επιτροπή ετοίμασε την κύρια ανακοίνωσή της για το θέμα αυτό μόλις στις 22 Ιουλίου 1998. Μόλις το 1999 και το 2000 εγκρίθηκαν οι πρώτες - μερικές ακόμη - διατάξεις για την επέκταση του πεδίου δράσης της Europol και οι ποινικές κυρώσεις σε περίπτωση παραχάραξης των ευρώ. Το σχέδιο απόφασης που μόλις εξετάσαμε σήμερα έρχεται να προστεθεί στα μέσα για την αντιμετώπιση του κινδύνου αυτού προτείνοντας την εφαρμογή ενός κοινοτικού προγράμματος κατάρτισης και συνδρομής των κύριων παραγόντων στον τομέα της παραχάραξης.
<P>
Αν και δεν έχουμε αντίρρηση ως προς το σχέδιο αυτό καθαυτό, δεν μπορούμε να μην τονίσουμε ότι έρχεται καθυστερημένα καθώς και ότι περιέχει ορισμένα διφορούμενα σημεία που έχουν σχέση με συναφή με τη σύλληψη του ενιαίου νομίσματος σφάλματα.
<P>
Πρώτον, το κείμενο που μας παρουσιάστηκε αμφιταλαντεύεται διαρκώς μεταξύ της οργάνωσης της "κατάρτισης" και της οργάνωσης της "συνδρομής" , χωρίς να τολμά να δηλώσει ευθαρσώς ότι 48 μόλις ημέρες πριν από την αντικατάσταση των κερμάτων και των χαρτονομισμάτων, η συνεργασία στον κρίσιμο αυτόν τομέα δεν έχει ακόμη ολοκληρωθεί. Δεύτερον, ανακαλύπτουμε μεταξύ των στόχων αυτής της "κατάρτισης-συνδρομής" , τον όρο "προστασία του ευρώ εκτός της Ένωσης" , η οποία όμως δεν αποτελεί αντικείμενο καμίας κοινοτικής αρμοδιότητας. Είναι ευκαιρία λοιπόν να δούμε στο σημείο αυτό, από μια ιδιαίτερη οπτική γωνία, σε ποιο βαθμό χωλαίνει το σύστημα του ενιαίου νομίσματος, σε ποιο βαθμό οι συναφείς αρμοδιότητες είναι μοιρασμένες μεταξύ της Κοινότητας και των κρατών μελών, με κακό συντονισμό των δύο. Μπορούσε όμως να γίνει κι αλλιώς, από τη στιγμή που στο Μάαστριχτ ο στόχος ήταν να γοητεύσουμε τους ψηφοφόρους κάνοντάς τους να πιστέψουν ότι είναι δυνατή η εφαρμογή του ενιαίου νομίσματος χωρίς να έχει ολοκληρωθεί ο σχηματισμός του υπερκράτους;
<P>
Έκθεση Lehne (A5-0380/2001)

<SPEAKER ID=83 NAME="Crowley">
Κύριε Πρόεδρε, λαμβάνω το λόγο εξ ονόματος της Ομάδας μου σχετικά με την έκθεση Lehne. Μετά τη Σύνοδο Κορυφής του Τάμπερε, οι ευρωπαϊκές κυβερνήσεις συνεργάζονται στενότερα στον τομέα της δικαιοσύνης και των εσωτερικών υποθέσεων και αυτό έγινε ακόμη πιο εμφανές μετά την 11η Σεπτεμβρίου.
<P>
Εφόσον ζούμε σε μια εσωτερική αγορά είναι σωστό και πρέπον να υπάρχει κάποια συνεργασία και κάποιος συντονισμός μεταξύ των κρατών μελών. Το διεθνές έγκλημα προϋποθέτει πολύ εξελιγμένες δομές, αλλά οι επιχειρήσεις αυτές επικεντρώνονται στη χρηματοδότηση των εγκληματικών δραστηριοτήτων. Για το λόγο αυτό, είναι σημαντικό να θεσπίσουμε αυτή τη νομοθεσία, προκειμένου να διασφαλίσουμε ότι τα χρηματοπιστωτικά συστήματα της ΕΕ δεν χρησιμοποιούνται για τη νομιμοποίηση εσόδων από παράνομες δραστηριότητες . Πρέπει να διασφαλίσουμε ότι οι διεθνείς εγκληματίες δεν μπορούν να χρησιμοποιήσουν τις υφιστάμενες χρηματοπιστωτικές δομές στην Ευρώπη, ή και αλλού, για να νομιμοποιήσουν τα αθέμιτα κέρδη τους.
<P>
Η εφαρμογή αυτής της οδηγίας σχετικά με την πρόληψη της χρησιμοποίησης των χρηματοπιστωτικών συστημάτων για τη νομιμοποίηση εσόδων από παράνομες δραστηριότητες είναι ένα σημαντικό στοιχείο στον αγώνα κατά του διεθνούς εγκλήματος. Ανέκαθεν πίστευα ότι η νομοθεσία της ΕΕ στον τομέα αυτό πρέπει να διευρυνθεί έτσι ώστε να περιλάβει και άλλα αδικήματα πέρα από τα αδικήματα που αφορούν τα ναρκωτικά. Ακριβώς αυτό επετεύχθη εδώ μέσω της συμφωνίας μεταξύ των κυβερνήσεων της ΕΕ και του Ευρωπαϊκού Κοινοβουλίου. Η οδηγία επεκτείνει την απαγόρευση της νομιμοποίησης εσόδων από παράνομες δραστηριότητες στο οργανωμένο έγκλημα, επιπλέον των αδικημάτων που αφορούν τα ναρκωτικά. Τα κράτη μέλη θα παραμείνουν ελεύθερα να επεκτείνουν την εθνική τους νομοθεσία για τη νομιμοποίηση εσόδων από παράνομες δραστηριότητες σε άλλες μορφές εγκληματικής δραστηριότητας. Ως αποτέλεσμα της συμφωνίας συνδιαλλαγής, το επαγγελματικό απόρρητο των δικηγόρων διαφυλάσσεται, εκτός και αν ο δικηγόρος γνωρίζει ότι ο πελάτης του ζητά νομικές συμβουλές προς το σκοπό της νομιμοποίησης εσόδων από παράνομες δραστηριότητες.
<P>
Σε ένα ευρύτερο πλαίσιο, υπάρχει συμφωνία σε ευρωπαϊκό επίπεδο να εφαρμοστεί η οδηγία πλαίσιο που επιτρέπει τη δέσμευση των προϊόντων του εγκλήματος στο εσωτερικό της ΕΕ. Το πρωτόκολλο που αφορά την αμοιβαία δικαστική συνδρομή σε ποινικές υποθέσεις θα συνδράμει επίσης τις ευρωπαϊκές κυβερνήσεις στην περίπτωση ποινικών διώξεων σε διαφορετικά κράτη μέλη.
<P>
Υποστηρίζω τη στενότερη συνεργασία και το συντονισμό στον τομέα της δικαιοσύνης στους κόλπους της ΕΕ, αν και θα συνιστούσα στις κυβερνήσεις να εξετάσουν πολύ προσεκτικά οποιεσδήποτε προϋποθέσεις μελλοντικών πρωτοβουλιών. Πρέπει να υπάρξουν κατάλληλες διαδικασίες για τη διαφύλαξη των ελευθεριών και των δικαιωμάτων των πολιτών και τη διατήρηση του τεκμηρίου της αθωότητας μέχρις αποδείξεως της ενοχής.

<SPEAKER ID=84 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Lehne σχετικά με τον αγώνα κατά της νομιμοποίησης των παράνομων εσόδων. Στα γαλλικά διατυπώνεται ως "blanchiment des capitaux", που κατά γράμμα σημαίνει "λεύκανση των κεφαλαίων" , "ξέπλυμα των κεφαλαίων" , δηλαδή ασπρίζω κάτι που δεν είναι άσπρο, καθαρίζω κάτι που είναι βρώμικο, κάνω ωραίο κάτι που είναι άσχημο. Σκέφτηκα λοιπόν: γιατί, εμείς, δεν καταφέρνουμε να είμαστε τόσο άξιοι όσο οι εγκληματίες που - αυτοί ναι - κατορθώνουν να κάνουν ωραίο κάτι που είναι άσχημο; Γιατί δεν κατορθώνουμε και εμείς να κάνουμε ωραία αυτά που είναι άσχημα; Δεν αναφέρομαι σ' εμένα, κύριε Πρόεδρε, που θα μπορούσα να θεωρηθώ άσχημος από πολλούς, αλλά στους νόμους για τις συντάξεις που υπάρχουν σε όλη την Ευρώπη. Θα καταφέρουμε άραγε τους άσχημους νόμους - και υπάρχουν πολλοί - να τους κάνουμε ωραίους;

<SPEAKER ID=85 LANGUAGE="FR" NAME="Bordes, Cauquil και Laguiller">
. (FR) Το Ευρωπαϊκό Κοινοβούλιο και το Συμβούλιο συμφώνησαν λοιπόν σε ένα σχέδιο της επιτροπής συνδιαλλαγής που δίνει την εντύπωση ότι θα συμβάλει κατά κάποιο τρόπο στη νομιμοποίηση εσόδων από παράνομες δραστηριότητες που σχετίζονται με αδικήματα που αφορούν τα ναρκωτικά ενώ στην ουσία δεν κάνει τίποτε.
<P>
Είναι πονηρός όποιος μπορεί να διακρίνει τα χρήματα που προέρχονται από το οργανωμένο έγκλημα από τα χρήματα που προέρχονται από την κανονική λειτουργία της οικονομίας, δεδομένου μάλιστα του γεγονότος ότι το ίδιο το τραπεζικό σύστημα δεν επιθυμεί να προβεί στη διάκριση αυτή, εκτιμώντας ότι δεν είναι αρμοδιότητά του να κρίνει την προέλευση των χρημάτων αλλά μόνο την απόδοσή τους. Είναι επίσης ευρέως γνωστό ότι τα προερχόμενα από το οργανωμένο έγκλημα έσοδα δεν νομιμοποιούνται μόνο στους φορολογικούς παραδείσους, αλλά επίσης και κυρίως στις μεγαλύτερες τράπεζες του χρηματοπιστωτικού συστήματος.
<P>
Το ψήφισμα αυτό, εάν εγκριθεί, δεν θα εμποδίσει ασφαλώς τα έσοδα του οργανωμένου εγκλήματος να περνούν μέσα από το χρηματοπιστωτικό σύστημα και να επενδύονται στις λεγόμενες κανονικές δραστηριότητες οι οποίες είναι, σε πολλές περιπτώσεις, εξίσου εγκληματικές από ανθρωπιστική άποψη με τα χρήματα της μαφίας.
<P>
Είναι ντροπή να πλουτίζει κανείς από τη διακίνηση ναρκωτικών όπως ντροπή είναι να πλουτίζει από την κατασκευή και την εμπορία όπλων. Ντροπή είναι επίσης να επιτρέπουμε στα φαρμακευτικά τραστ και στους μετόχους τους να πλουτίζουν χάρη στο μονοπώλιο των διπλωμάτων ευρεσιτεχνίας ορισμένων φαρμάκων, τη στιγμή που το μονοπώλιο αυτό τουλάχιστον δεκαπλασιάζει την τιμή ορισμένων απαραίτητων φαρμάκων, καταδικάζοντας σε θάνατο όλους εκείνους που δεν έχουν τα μέσα να πληρώσουν το αντίτιμο. Όλα αυτά είναι, όμως, νόμιμα.
<P>
Τα ευρωπαϊκά θεσμικά όργανα διαθέτουν ίσως τη δύναμη να αποφασίσουν τι είναι νόμιμο ή όχι στον τομέα των κεφαλαίων. Δεν έχουν τη δύναμη να "νομιμοποιήσουν το ίδιο το Κεφάλαιο" .

<SPEAKER ID=86 LANGUAGE="FR" NAME="Krivine και Vachetta">
. (FR) Η οδηγία για την καταπολέμηση της νομιμοποίησης εσόδων από παράνομες δραστηριότητες βαδίζει προς τη σωστή κατεύθυνση και ανταποκρίνεται, εν μέρει τουλάχιστον, στις προσδοκίες των κινημάτων των πολιτών και στις προτάσεις των δικαστών που ασχολούνται περισσότερο με το θέμα αυτό. Εξάλλου, μετά από την 11η Σεπτεμβρίου, κανονικά θα έπρεπε να έχουμε και νέους λόγους για να σκληρύνουμε τη στάση μας στον τομέα της καταπολέμησης της νομιμοποίησης εσόδων από παράνομες δραστηριότητες. Όμως, η έκθεση Lehne επιμένει να πράττει το αντίθετο. Αρκείται λοιπόν στην προσθήκη μιας νέας παραγράφου, με παράλογη διατύπωση, σύμφωνα με την οποία: "τα κράτη μέλη δεν υποχρεούνται να εφαρμόσουν την υποχρέωση που θεσπίζεται για τα σχετικά επαγγέλματα (ανεξάρτητα νομικά επαγγέλματα και άλλα)" . Διαφυλάσσεται το άβατο του επαγγελματικού απορρήτου εκτός και αν ο νομικός σύμβουλος διαπράττει ο ίδιος παραβάσεις χρηματοπιστωτικής φύσης. Η έκθεση δεν κρίνει ως επαρκή προϋπόθεση ο δικηγόρος να "έχει λόγους να πιστεύει" ότι "ο πελάτης του ζητεί νομικές συμβουλές προκειμένου να προβεί σε νομιμοποίηση εσόδων από παράνομες δραστηριότητες" . Μόνο όταν ο δικηγόρος "γνωρίζει" ότι όντως συμβαίνει αυτό είναι δυνατό να αρθεί το επαγγελματικό απόρρητο.
<P>
Η κομψή αυτή συμπεριφορά έρχεται σε έντονη αντίθεση με τις ιδιαίτερα αυστηρές πρόσφατες αποφάσεις αυτού του ίδιου του Κοινοβουλίου, που ευθυγραμμίστηκε με τις απόψεις της CIA, και δεν δίστασε να κατατάξει στην κατηγορία των εγκληματιών όλους εκείνους που διαμαρτύρονται κατά της χρηματοπιστωτικής εγκληματικότητας.
<P>
Παρά τις ανωτέρω ανεπάρκειες, δεν καταψηφίσαμε την έκθεση Lehne.
<P>
Έκθεση Maij-Weggen (A5-0349/2001)

<SPEAKER ID=87 NAME="Fatuzzo">
Κύριε Πρόεδρε, ψήφισα υπέρ και αυτού του κανονισμού, που αφορά την πρόσβαση του κοινού στα έγγραφα του Ευρωπαϊκού Κοινοβουλίου. Πρέπει να πω ότι, την προηγούμενη Κυριακή, μια συνταξιούχος από το Bergamo, η Erminia Santinelli, νέα και δραστήρια γυναίκα 60 ετών, μου είπε: "Τι ωραίους κανονισμούς ψηφίζετε στο Ευρωπαϊκό Κοινοβούλιο! Ίσως σημαίνει ότι θα μπορέσω επιτέλους και εγώ να δω τα έγγραφα!" "Μα ποια έγγραφα;" τη ρώτησα. "Τα έγγραφα υπολογισμού της σύνταξής μου" , μου απάντησε, "γιατί δεν καταφέρνω ακόμα να καταλάβω πώς υπολογίστηκε η σύνταξή μου. Επιτέλους, από τα έγγραφα που θα μου παραδοθούν, θα μπορέσω να δω με ακρίβεια πώς υπολογίστηκε αυτή η σύνταξη." "Την άλλη φορά!" , της απάντησα. "Προς το παρόν, ας αρκεστούμε στα έγγραφα του Ευρωπαϊκού Κοινοβουλίου" .

<SPEAKER ID=88 LANGUAGE="DA" NAME="Bonde">
. (DA) Η έκθεση της κ. Maij-Weggen σχετικά με τη διαφάνεια των εγγράφων του Κοινοβουλίου είναι ένα βήμα προόδου που μπορούμε να στηρίξουμε. Ως εκ τούτου ψηφίσαμε γενικά υπέρ του "ήσσονος κακού" . Με άλλα λόγια ένα μικρό βήμα προς την επίτευξη περισσότερης διαφάνειας είναι καλύτερο από το τίποτα. Το πρόβλημα είναι τα όσα δεν συμπεριλαμβάνονται. Το κύριο πρόβλημα είναι ότι η Επιτροπή και το Συμβούλιο δεν προσκομίζουν στο Κοινοβούλιο έγγραφα από το νομοπαρασκευαστικό στάδιο, πράγμα πολύ ατυχές αφού αυτό είναι ακριβώς το στάδιο που οι πολίτες ενδιαφέρονται να παρακολουθήσουν ώστε να μπορέσουν να συμβάλουν στο περιεχόμενο της νομοθεσίας. Ένα άλλο πρόβλημα είναι ο διαχωρισμός των μελών του Κοινοβουλίου σε μέλη πρώτης και δεύτερης κατηγορίας βάσει του ποιοι έχουν και ποιοι δεν έχουν πρόσβαση σε εμπιστευτικές πληροφορίες. Και είναι εντελώς τρελό και ενάντιο σε κάθε κοινοβουλευτική παράδοση η Επιτροπή Ελέγχου του Προϋπολογισμού, ο Ευρωπαίος Διαμεσολαβητής και το ίδιο το Ελεγκτικό Συνέδριο της Ευρωπαϊκής Ένωσης ακόμη να μην είναι σε θέση να δουν όλα τα παραρτήματα που είναι υπό τη δικαιοδοσία της Επιτροπής.

<SPEAKER ID=89 LANGUAGE="FR" NAME="Bordes, Cauquil και Laguiller">
. (FR) Καταψηφίσαμε την έκθεση για την "πρόσβαση του κοινού στα έγγραφα του Κοινοβουλίου" διότι πίσω από τον απατηλό αυτό τίτλο στόχος δεν είναι τόσο η διεύρυνση των δυνατοτήτων πρόσβασης όσο η ρύθμισή τους και μάλιστα η παροχή στο Ευρωπαϊκό Κοινοβούλιο του δικαιώματος να περιορίσει την πρόσβαση του κοινού.
<P>
Αφενός αναγνωρίζουμε με υποκρισία το δικαίωμα του κοινού να έχει πρόσβαση στα έγγραφα και αφετέρου αποδεχόμαστε την "εμπιστευτικότητα" ορισμένων εξ αυτών.
<P>
Στην πραγματικότητα, δεν υπάρχει κανένας λόγος να κρύψουμε από το κοινό οποιοδήποτε έγγραφο, είτε είναι του Ευρωπαϊκού Κοινοβουλίου είτε των άλλων ευρωπαϊκών θεσμικών οργάνων. Υποστηρίζουμε την πλήρη δημοσιότητα όλων ανεξαιρέτως των εγγράφων, των συμφωνιών, των συνθηκών, καθώς και των στοιχείων όλων των παρεμβάσεων που σήμερα είναι απόρρητες, όλων των συναλλαγών που έχουν κρατηθεί μυστικές, όλων των παρασκηνιακών ενεργειών που οδήγησαν το Κοινοβούλιο, το Συμβούλιο ή την Ευρωπαϊκή Επιτροπή να λάβουν μια απόφαση ή να εκδώσουν μια οδηγία.

<SPEAKER ID=90 LANGUAGE="NL" NAME="Meijer">
Παλαιότερα, το συμφέρον του κράτους προστατευόταν από μυστικότητα έναντι των πολιτών. Επί του παρόντος, δίδεται η εντύπωση ότι σε μία δημοκρατία όλα τα διοικητικά δεδομένα είναι διαθέσιμα. Εντούτοις, υπάρχουν ορισμένες εξαιρέσεις σε θέματα στρατιωτικού ή οικονομικού συμφέροντος και ο βαθμός διαφάνειας ποικίλλει από το ένα κράτος μέλος στο άλλο της ΕΕ. Εν τω μεταξύ, επικρατούν δύο απολύτως αντίθετες απόψεις όσον αφορά τη μελλοντική διαθεσιμότητα των πληροφοριών, κατά την προετοιμασία της κοινοτικής διαδικασίας λήψης αποφάσεων. Η μία άποψη, η οποία εκφράζεται από τους εισηγητές, κ. Maij-Weggen και κ. Cashman, είναι ότι εμείς εφέτος πραγματοποιήσαμε μεγάλα βήματα προόδου, ώστε από το 2002 να υφίσταται βέλτιστη διαφάνεια, γεγονός με το οποίο ο καθένας μπορεί να είναι ικανοποιημένος. Η άλλη άποψη, την οποία εκφράζουν οι κκ. Martin και Bonde, καθώς και οι τροπολογίες των Πρασίνων, είναι ότι το ΕΚ έχει δεσμευθεί προηγουμένως με συμφωνίες με την Επιτροπή και το Συμβούλιο για άχρηστους περιορισμούς και ότι μέχρι τώρα σε αυτό το Κοινοβούλιο, δυστυχώς, δεν υπάρχει πλειοψηφία για πλήρη διαφάνεια. Πιθανόν, ο καθένας να θεωρεί την πρόταση ως ένα βήμα προόδου, αλλά δεν συμβαίνει σε καμία περίπτωση αυτό. Ένα μέρος από τα έγγραφα του Συμβουλίου και της Επιτροπής εξακολουθεί να μην διατίθεται στο κοινό και στο Κοινοβούλιο. Υποστηρίζω τις τροπολογίες, οι οποίες θέλουν να διευρύνουν περαιτέρω τη διαφάνεια.
<P>
Έκθεση Carnero Gonzαlez (A5-0346/2001)

<SPEAKER ID=91 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ και της έκθεσης Carnero Gonzαlez. Νομίζω πως είναι σωστό, για την εκλογή των μελών των μικτών διακοινοβουλευτικών επιτροπών, να τηρείται η ίδια διαδικασία που εφαρμόζεται για την εκλογή των μελών των μόνιμων επιτροπών. Επιτρέψτε μου ωστόσο, κύριε Πρόεδρε, να υπογραμμίσω, μια και αναφερόμαστε στον τρόπο εκλογής των μικτών διακοινοβουλευτικών επιτροπών, πόσο σημαντικές είναι για το Ευρωπαϊκό Κοινοβούλιο οι μικτές επιτροπές με τα κοινοβούλια των υποψήφιων χωρών ή με τα κοινοβούλια των χωρών με τις οποίες διατηρούμε στενές σχέσεις. Εγώ θα ήθελα να παραχωρούσε το Ευρωπαϊκό Κοινοβούλιο στις επιτροπές αυτές όλο και μεγαλύτερες αρμοδιότητες, γιατί έτσι μπορούν να καταστούν ορατοί οι καλοί καρποί της ύπαρξης της Ευρωπαϊκής Ένωσης και του Ευρωπαϊκού Κοινοβουλίου.
<P>
Έκθεση Cappato (A-0374/2001)

<SPEAKER ID=92 LANGUAGE="IT" NAME="Fatuzzo">
Κύριε Πρόεδρε, την Κυριακή 4 Νοεμβρίου, στο τέλος μιας σημαντικής συνάντησης-συνεδρίασης στην οποία έλαβα μέρος, όπου μεταξύ άλλων αναφέρθηκα εκτενώς στην έκθεση του κ. Cappato - ο οποίος, όπως όλοι οι βουλευτές, το βλέπετε είναι παρών για να ακούσει γιατί ψήφισα υπέρ του εγγράφου του, αλλά στην πραγματικότητα ξέρω ότι με παρακολουθεί από την οθόνη του γραφείου του - όταν έδειξα την φωτογραφία του, πολλές νέες συνταξιούχοι, αντί να μου ζητήσουν αυτόγραφο, όπως συχνά συμβαίνει στις μεγάλες και σημαντικές πολιτικές συναντήσεις που διοργανώνουν οι σημαντικοί πολιτικοί άνδρες, μου ζήτησαν να γνωρίσουν τον κ. Cappato. "Θέλουμε να τον γνωρίσουμε! Είναι ένας πολύ όμορφος και ικανός νέος και εμείς θέλουμε να τον συγχαρούμε γι' αυτήν την έκθεση. Σημαίνει λοιπόν ότι, επιτέλους, κανείς δεν θα γνωρίζει την ηλικία μας; Αυτή είναι η προστασία της ιδιωτικής ζωής που θέλουμε!" . "Φυσικά!" , απάντησα. Μετά από αυτό το έγγραφο, κανείς δεν θα γνωρίζει την ηλικία των γυναικών.

<SPEAKER ID=93 NAME="Cashman">
. (ΕΝ) Οι Βρετανοί Εργατικοί βουλευτές της Σοσιαλιστικής Ομάδας ψήφισαν υπέρ της εθνικής επιλογής ως προς το αν τα κράτη μέλη θα επιλέξουν τη διαδικασία "opt-in" ή τη διαδικασία "opt-out" όσον αφορά τη λήψη μη ζητηθέντων εμπορικών ηλεκτρονικών μηνυμάτων. Αυτός ο συμβιβασμός επιτεύχθηκε στην Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. Η αναθεώρηση της οδηγίας για το ηλεκτρονικό εμπόριο το 2003 θα δώσει την ευκαιρία να παρουσιαστούν μέτρα βάσει της εμπειρίας των κρατών μελών που επέλεξαν τη διαδικασία "opt-in" ή τη διαδικασία "opt-out" . Έχει ουσιώδη σημασία κάθε νέο μέτρο στον τομέα του ηλεκτρονικού εμπορίου να βασίζεται στην άμεση εμπειρία όλων αυτών που εμπλέκονται στη βιομηχανία, συμπεριλαμβανομένων των καταναλωτών.
<P>
Στον τομέα της αποθήκευσης δεδομένων κίνησης, πιστεύουμε ότι στη δεύτερη ανάγνωση πρέπει να εξεταστούν περαιτέρω τροπολογίες.

<SPEAKER ID=94 LANGUAGE="DE" NAME="Lulling">
. (DE) Συμφωνούμε όλοι ότι η προστασία της ιδιωτικής ζωής και των δεδομένων προσωπικού χαρακτήρα αποτελούν θεμέλια μιας εύρυθμης δημοκρατίας. Με τα σύγχρονα μέσα επικοινωνίας και με την κοινωνία της πληροφορίας να επεκτείνεται με ιλιγγιώδη ταχύτητα αυτό είναι σήμερα όσο ποτέ σημαντικό.
<P>
Ωστόσο η κακώς εννοούμενη προστασία δεδομένων προσωπικού χαρακτήρα συνεπάγεται και ανεπιθύμητες παρενέργειες. Κατά συνέπεια, το κείμενο της Επιτροπής προβλέπει την απαγόρευση διαφημιστικών ηλεκτρονικών μηνυμάτων χωρίς προηγούμενη ρητή συγκατάθεση των καταναλωτών. Η επονομαζόμενη αρχή "opt-in" έρχεται σε κατάφορη αντίθεση προς την αρχή που περιέχει και η οδηγία για το ηλεκτρονικό εμπόριο σύμφωνα με την οποία επιτρέπεται η διαφήμιση εκτός και εάν ο καταναλωτής έχει δηλώσει ρητά την αντίρρησή του. Αυτό το "opt-out" γίνεται φυσικά χωρίς κόστος και χωρίς δυσκολία, δεδομένου ότι ένα απλό κλικ στο ποντίκι αρκεί τις περισσότερες φορές για να σβήσει ο καταναλωτής το όνομά του από το ανεπιθύμητο αρχείο. Επιπλέον, η οδηγία για το ηλεκτρονικό εμπόριο προβλέπει περισσότερους όρους με στόχο τη διαφάνεια έτσι ώστε για παράδειγμα τα διαφημιστικά μηνύματα στο ηλεκτρονικό ταχυδρομείο να είναι αναγνωρίσιμα ήδη από τον τίτλο τους και ο καταναλωτής να γνωρίζει τον αποστολέα ήδη προτού τα ανοίξει. Ο καταναλωτής μπορεί να σβήσει μέσα σε δευτερόλεπτα, με ένα κλικ στο ποντίκι του, όποιο μήνυμα δεν τον ενδιαφέρει, χωρίς να αναλώνει επιπλέον χρόνο, χρήμα ή ενέργεια.
<P>
Η ελεύθερη αποστολή διαφημιστικών μηνυμάτων μέσω ηλεκτρονικού ταχυδρομείου είναι επιπλέον ευλογία για τις μικρές και μεσαίες επιχειρήσεις που δεν έχουν την οικονομική δυνατότητα να χρησιμοποιούν δαπανηρές διαφημιστικές εκστρατείες στην τηλεόραση ή σε άλλα μέσα. Αν τους στερήσει κανείς αυτή τη δυνατότητα να προβάλλονται σε ένα ευρύ κοινό με ένα προσιτό σε αυτές κόστος, σημαίνει σαφώς ότι επιτρέπει στις μεγάλες εθνικές και πολυεθνικές επιχειρήσεις ένα ακόμα μεγαλύτερο πλεονέκτημα στο πλαίσιο του ανταγωνισμού.
<P>
Λαμβάνοντας υπόψη αυτές τις σκέψεις θα ψηφίσω υπέρ του κειμένου για τις "ανεπιθύμητες επικοινωνίες" , το οποίο έγινε αποδεκτό από την επιτροπή.

<SPEAKER ID=95 LANGUAGE="SV" NAME="Sacrιdeus">
. (SV) Όπως κατά την ψηφοφορία σχετικά με αυτή την έκθεση στις 6 Σεπτεμβρίου 2001, θα λάβω θέση αντίθετη από αυτή που υιοθέτησε η Ομάδα μου σχετικά με τους κανόνες για την αποστολή μέσω ηλεκτρονικού ταχυδρομείου διαφημίσεων που δεν ζήτησαν οι καταναλωτές. Οι διαφημίσεις μέσω του ηλεκτρονικού ταχυδρομείου αποτελούν γενικά ενόχληση για τους καταναλωτές, καθώς λ.χ. αυτοί σπαταλούν χρόνο για το άνοιγμα και τη διαγραφή των διαφημιστικών μηνυμάτων, ενώ το κόστος για την παραλαβή και την ανάγνωση των μηνυμάτων αυτών φέρουν οι καταναλωτές. Ο διαχωρισμός που προτείνεται στην έκθεση μεταξύ αφενός διαφημίσεων μέσω ηλεκτρονικού ταχυδρομείου και αφετέρου διαφημίσεων μέσω κινητών τηλεφώνων, φαξ και αυτόματων τηλεφωνικών κλήσεων, πιστεύω εξάλλου ότι είναι τεχνητός. Ασχέτως από τις τεχνολογίες που χρησιμοποιούνται, η ενόχληση για τους καταναλωτές είναι η ίδια και γι' αυτό θα πρέπει να προτιμήσουμε την λύση του opt in για όλα τα είδη αποστολών τέτοιων μηνυμάτων, καθώς έτσι παρέχεται περισσότερο αποτελεσματική προστασία απέναντι σε διαφημιστικά μηνύματα που δεν ζήτησαν οι καταναλωτές.
<P>
Καθώς είναι σημαντικό να υιοθετηθεί η έκθεση αυτή από το Κοινοβούλιο το ταχύτερο δυνατό, δεχόμαστε ωστόσο την συμβιβαστική πρόταση που έχει υποβληθεί ως αποδεκτή, αν και αναμφίβολα λιγότερο ικανοποιητική, λύση. Για το λόγο αυτό θα υπερψηφίσω την πρόταση στην τελική ψηφοφορία ακόμη και αν δεν επιλεγεί η λύση του opt in.
<P>
Έκθεση Turco (A5-0370/2001)

<SPEAKER ID=96 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ του εγγράφου του κ. Turco, γιατί είμαι υπέρ όλων των καταστάσεων στις οποίες υπάρχει συνεργασία και συμφωνία όλων των κρατών που αποτελούν την Ευρωπαϊκή Ένωση. Την Κυριακή 4 Νοεμβρίου, στη συνάντηση που είχα, μίλησα και γι' αυτό το έγγραφο του κ. Turco. Στο τέλος της συνάντησης, πολλοί συνταξιούχοι με πλησίασαν και με ρώτησαν: "Σημαίνει ίσως ότι θα έχουμε, επιτέλους, έναν ευρωπαίο αστυνομικό της συνοικίας; Εμείς είμαστε ευτυχείς όταν βλέπουμε κάποια βελτίωση στη δραστηριότητα της αστυνομίας που προέρχεται από το Ευρωπαϊκό Κοινοβούλιο, γιατί εδώ, στη χώρα μας, βλέπουμε μόνον αστυνομικούς που κόβουν πρόστιμα ή που έρχονται για να μας συλλάβουν. Θα ήταν τόσο ωραίο να έχουμε φίλους αστυνομικούς!" . "Αυτό όχι ακόμη" , απάντησα, "αλλά είμαι βέβαιος πως, στην επόμενη έκθεση, ο κ. Turco θα κάνει ένα βήμα μπροστά και ίσως κατορθώσουμε να φτάσουμε και σ' αυτό το αποτέλεσμα" .

<SPEAKER ID=97 LANGUAGE="DA" NAME="Blak, Lund και Thorning-Schmidt">
. (DA) Οι δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της συγκεκριμένης έκθεσης. Συμφωνούμε ότι η ΕΕ και η Ευρωπόλ πρέπει να καταπολεμήσουν το διεθνές έγκλημα, συνεπώς είμαστε ικανοποιημένοι με την έκθεση στο σύνολό της. Μολαταύτα εφιστούμε την προσοχή στο γεγονός ότι ορισμένες τροπολογίες ζητούν η δικαστική και αστυνομική συνεργασία να τεθούν υπό την αρμοδιότητα της Κοινότητας, γεγονός που αντιβαίνει στις επιφυλάξεις της Δανίας, πρβλ. το πρωτόκολλο σχετικά με τη θέση της Δανίας. Τις συγκεκριμένες τροπολογίες δεν τις στηρίζουμε.

<SPEAKER ID=98 NAME="Figueiredo">
. (ΡΤ) Με πρόφαση την καταπολέμηση της τρομοκρατίας και τους κινδύνους που συνδέονται στενά με την κατάσταση μεγαλύτερης ανασφάλειας, δρομολογείται η ανάπτυξη και εγκατάσταση ενός τεράστιου και σύνθετου μηχανισμού περιορισμού των ελευθεριών που μπορεί να οδηγήσει στη δημιουργία μίας "Ευρώπης οχυρού" , όπου εντάσσονται διάφορες πρωτοβουλίες όπως η πρωτοβουλία που αφορά την επεξεργασία δεδομένων προσωπικού χαρακτήρα.
<P>
Για παράδειγμα, όσον αφορά την Πορτογαλία, το γεγονός ότι η Europol θεωρεί τον πορτογαλικό γεωγραφικό χώρο ως βασική πύλη για την είσοδο στην Ευρώπη, σε συνδυασμό με τη διεύρυνση της εντολής της για την καταπολέμηση της τρομοκρατίας και του οργανωμένου εγκλήματος, καθιστά τη χώρα μας προνομιούχο χώρο παρακολούθησης και ελέγχου για τη δομή αυτή, στο περιθώριο των εθνικών αστυνομιών, της Εισαγγελίας και του πραγματικού δημοκρατικού ελέγχου της δράσης της εκ μέρους της Εθνοσυνέλευσης.
<P>
Αυτό που επιδιώκουν τα προαναφερθέντα σχέδια είναι η διάρθρωση μεταξύ αστυνομιών, υπηρεσιών πληροφοριών και αρχείων, χωρίς κανένα δημοκρατικό έλεγχο, στο πλαίσιο μίας περιοριστικής και ξενόφοβης πολιτικής μετανάστευσης και περιορισμού των ατομικών ελευθεριών. Επιπλέον, εάν σήμερα δεν υπάρχει δημοκρατικός έλεγχος για την υπηρεσία πληροφοριών Σένγκεν, πώς θα υπάρχει με τη διαβίβαση πληροφοριών σε τρίτα κράτη και οργανισμούς, που βρίσκονται βασικά υπό την κηδεμονία της Europol και των αμερικανικών υπηρεσιών, με πρόσχημα την καταπολέμηση της τρομοκρατίας;
<P>
Η εντολή της Europol δεν πρέπει να τίθεται υπεράνω των εθνικών πολιτικών και του ελέγχου της Εισαγγελίας. Οι δραστηριότητές της, όσον αφορά κάθε χώρα, πρέπει να περιλαμβάνονται στις εκθέσεις εσωτερικής ασφάλειας. Η Europol πρέπει να υπόκειται, όσον αφορά τη δράση της, στο Ευρωπαϊκό Δικαστήριο και να λογοδοτεί, με λεπτομερή έκθεση, στο Ευρωπαϊκό Κοινοβούλιο. Φυσικά, πριν από οποιαδήποτε διεύρυνση των εξουσιών της Europol πρέπει να προηγείται συζήτηση στο Ευρωπαϊκό Κοινοβούλιο και στα εθνικά κοινοβούλια των κρατών μελών.

<SPEAKER ID=99 NAME="Titley">
. (ΕΝ) Υποστηρίζω θερμά την εξαιρετική έκθεση του κ. Maurizio Turco η οποία ζητά την επέκταση της εντολής της Ευρωπόλ και την προσθήκη άλλων μη δεσμευτικών ρυθμίσεων. Αν η εντολή της Ευρωπόλ επεκταθεί ώστε να καλύψει και άλλες σοβαρές μορφές διεθνούς εγκληματικότητας, όπως είναι η απαγωγή, το κύκλωμα λαθρομετανάστευσης και ο ρατσισμός, ο οργανισμός αυτός θα γίνει ένα όργανο με αληθινή δριμεία εξουσία και ένα όργανο που θα φαίνεται ότι εργάζεται για τα συμφέροντα και την ασφάλεια των ευρωπαίων πολιτών. Επιπλέον, η πρόταση της Σουηδίας να επιτραπεί η περαιτέρω διαβίβαση από τις τρίτες χώρες των προσωπικών δεδομένων που λαμβάνονται από την Ευρωπόλ είναι ιδιαίτερα σημαντική. Είναι γνωστό ότι το έγκλημα στον 21ο αιώνα δεν έχει σύνορα και επομένως η ΕΕ δεν πρέπει και δεν μπορεί να περιορίζει τη λειτουργία της Ευρωπόλ εντός συγκεκριμένων ορίων. Για το λόγο αυτό, είναι σημαντικό η Ευρωπόλ να λειτουργεί σε συνεργασία με τρίτα κράτη, διότι μόνο τότε θα επιτύχει τη μέγιστη αποτελεσματικότητά της.
<P>
Έκθεση Kirkhope (A-0369/2001)

<SPEAKER ID=100 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της απόφασης πλαίσιο του Συμβουλίου σχετικά με τις κοινές ομάδες έρευνας. Συγχωρήστε τη φαντασία μου, κύριε Πρόεδρε, αλλά, μιλώντας για κοινές ευρωπαϊκές ομάδες έρευνας, φαντάστηκα ότι έβλεπα ομάδες έρευνας αποτελούμενες και από γυναίκες, ντυμένες με την ίδια στολή, την κοινή γυναικεία στολή. Σκέφτηκα λοιπόν: όταν θα πρέπει να ψηφίσουμε τον τύπο της στολής που θα φορούν οι γυναίκες αυτές των κοινών ομάδων έρευνας, ποιος θα εμφανιστεί στην επίδειξη ώστε να μπορέσουμε να σχηματίσουμε την άποψή μας; Και ποιος θα είναι ο πρόεδρος της κριτικής επιτροπής που θα παρακολουθήσει την επίδειξη των μοντέλων για τις γυναικείες στολές των αστυνομικών; Μήπως εσείς, κύριε Πρόεδρε; Μήπως η κ. Theorin, που είναι Πρόεδρος της Επιτροπής για τις Ίσες Ευκαιρίες; Πέρα από αστεϊσμούς: αυτό που θέλω να πω, είναι ότι είμαι υπέρ των κοινών ομάδων έρευνας, των ευρωπαίων ανδρών και γυναικών αστυνομικών.

<SPEAKER ID=101 LANGUAGE="IT" NAME="Titley">
. (ΕΝ) Υποστηρίζω θερμά την εξαιρετική έκθεση του Timothy Kirkhope η οποία ζητά τη θέσπιση οδηγίας πλαίσιο για τη σύσταση κοινών ομάδων έρευνας. Η απόφαση αυτή ανοίγει το δρόμο για την πλήρη εφαρμογή της σύμβασης της ΕΕ που αφορά την αμοιβαία δικαστική συνδρομή σε ποινικές υποθέσεις. Η αστυνομική συνεργασία σε ευρωπαϊκό επίπεδο είναι μια σχετικά νέα και καινοτόμος ιδέα. Χωρίς συνεργασία σε αυτού του είδους τα ζητήματα, τα μεμονωμένα κράτη μέλη δεν μπορούν να ελπίζουν ότι θα επιλύσουν και θα καταπολεμήσουν τις νέες μορφές εγκληματικότητας που αντιμετωπίζουν σήμερα οι αστυνομικές δυνάμεις όλων των κρατών μελών.
<P>
Επιπλέον, η έκθεση ζητά τη σύσταση κοινών ομάδων έρευνας που θα ασχολούνται όχι μόνο με την καταπολέμηση του λαθρεμπορίου ναρκωτικών και της σωματεμπορίας, αλλά επίσης και με την αποτροπή του οργανωμένου εγκλήματος. Μόλις οι κοινές έρευνες ξεκινήσουν ουσιαστικά και τα κράτη μέλη μπορέσουν να συνειδητοποιήσουν την αποτελεσματικότητά τους, το πεδίο τους μπορεί και πρέπει να διευρυνθεί για να περιλάβει τα ζητήματα τέτοιου είδους.
<P>
Τέλος, όπως δείχνει η έκθεση, το Ευρωπαϊκό Κοινοβούλιο πρέπει να διαδραματίσει πραγματικό και έγκυρο ρόλο στα ζητήματα που σχετίζονται με τις κοινές αστυνομικές πρωτοβουλίες. Η έκκληση για κάποιου είδους μηχανισμό αναθεώρησης, με τον οποίο το Συμβούλιο λογοδοτεί και ενημερώνει το Ευρωπαϊκό Κοινοβούλιο σχετικά με την αποτελεσματικότητα των κοινών πρωτοβουλιών, θα κάνει αυτή τη διαδικασία περισσότερο ανοικτή και διαφανή και ως εκ τούτου περισσότερο νόμιμη.
<P>
Έκθεση Marinho (A-0371/2001)
<P>
Fatuzzo (PPE-DE). (IT) Κύριε Πρόεδρε, ψήφισα υπέρ της έκθεσης Marinho, γιατί προβλέπει την αμοιβαία αναγνώριση των δικαστικών αποφάσεων και των αποφάσεων για την εφαρμογή του κοινοτικού κεκτημένου του Σένγκεν. Ως εκπρόσωπος του Κόμματος των Συνταξιούχων, όμως, δεν είμαι υπέρ της αμοιβαίας αναγνώρισης των αποφάσεων. Αυτό είναι κάτι που δεν μας καθιστά Ευρωπαίους: πρέπει να έχουμε κοινούς νομικούς κανόνες, τόσο στον αστικό, όσο και στον ποινικό τομέα. Αν δεν φτάσουμε σε αυτό, αλλά αναγνωρίζουμε απλώς αμοιβαία τις εθνικές αποφάσεις, κάνουμε ένα βήμα προς τα πίσω στην ουσιαστική υλοποίηση της Ευρώπης. Θα έχουμε μια Ευρώπη που λειτουργεί πραγματικά, όταν θα θέσουμε κατά μέρος τις αμοιβαίες αναγνωρίσεις των αποφάσεων και θα έχουμε κοινούς κανόνες, ίδιους σε όλη την Ευρωπαϊκή Ένωση: τότε δεν θα υπάρχει ανάγκη αναγνώρισης των αποφάσεων των άλλων, γιατί οι αποφάσεις κάθε κράτους μέλους θα είναι αποφάσεις όλων των κρατών.
<P>
Έκθεση Vander Taelen (A5-0351/2001)

<SPEAKER ID=102 LANGUAGE="IT" NAME="Fatuzzo">
Κύριε Πρόεδρε, ως εκπρόσωπος του Κόμματος των Συνταξιούχων, που μεταξύ των μελών του αριθμεί πολυάριθμους ηλικιωμένους και συνταξιούχους οι οποίοι, διαθέτοντας πολύ ελεύθερο χρόνο, παρακολουθούν τις ταινίες και τα προϊόντα της παγκόσμιας κινηματογραφίας, είτε απευθείας στις αίθουσες των κινηματογράφων είτε καθισμένοι άνετα στο σπίτι τους και παρακολουθώντας την τηλεόραση που μεταδίδει πολλές ταινίες, εγκρίνω το έγγραφο του κ. Vander Taelen που ζητά, όπως ζητά και η Επιτροπή, μεγαλύτερη υποστήριξη στην ευρωπαϊκή κινηματογραφία. Θέλω να υπογραμμίσω, κύριε Πρόεδρε, πόσο σημαντικό είναι - πράγμα που επισημαίνεται και σ' αυτό το έγγραφο - να ληφθεί η απόφαση υποστήριξης της κυκλοφορίας των ευρωπαϊκών ταινιών, όχι μόνο στην Ευρώπη του σήμερα, αλλά και στην Ευρώπη του αύριο, στη διευρυμένη δηλαδή Ευρώπη των υποψήφιων για ένταξη χωρών. Αν θέλουμε πραγματικά να δημιουργήσουμε ένα σημαντικότερο ευρωπαϊκό πολιτισμό από αυτόν που δυστυχώς έχουμε σήμερα, ο οποίος είναι μάλλον ανεπαρκής, πρέπει οπωσδήποτε να επενδύσουμε ακόμη περισσότερους πόρους για την κυκλοφορία στην Ευρώπη των ταινιών που παράγονται στην Ευρώπη.

<SPEAKER ID=103 LANGUAGE="FR" NAME="Bordes, Cauquil και Laguiller">
. (FR) Ο συντάκτης της έκθεσης εκφράζει τη λύπη του για τον προοδευτικό περιορισμό της παραγωγής κινηματογραφικών έργων στις χώρες της Ευρώπης λόγω του ανταγωνισμού του Hollywood.
<P>
Δεν καταψηφίσαμε την έκθεση διότι θεωρούμε ότι μπορούμε να υποστηρίξουμε ορισμένες από τις προτάσεις της.
<P>
Ούτε την υπερψηφίσαμε διότι η ουσία του προβλήματος είναι ότι, όπως και σε πολλούς άλλους τομείς, όπως στην τέχνη και στη λογοτεχνία για παράδειγμα, τα κινηματογραφικά έργα είναι, στο πλαίσιο της σύγχρονης οικονομικής οργάνωσης, ένα απλό προϊόν που προορίζεται για την αγορά και ότι η κινηματογραφική βιομηχανία, όπως κάθε άλλη, διέπεται από το νόμο του κέρδους.
<P>
Αντίθετα με το κείμενο που προσδίδει εθνικιστικό χαρακτήρα στο ζήτημα, το πρόβλημα δεν είναι η κυριαρχία του αμερικανικού κινηματογράφου αλλά η κυριαρχία των μεγάλων τραστ, τόσο στην αγορά του κινηματογράφου στις Ηνωμένες Πολιτείες - όπου ο ανεξάρτητος κινηματογράφος δυσκολεύεται εξίσου με τον ευρωπαϊκό να αντισταθεί στη μαζική παραγωγή των μεγάλων εταιρειών - όσο και στην παγκόσμια αγορά.
<P>
Ο συντάκτης της έκθεσης, υπέρμαχος αδιαμφισβήτητα της οικονομίας της αγοράς, επιδεικνύει ωστόσο ευαισθησία όσον αφορά τον παράλογο και ενοχλητικό νόμο του κέρδους στον τομέα του κινηματογράφου. Όταν, όμως, πρόκειται για προϊόντα καθημερινής κατανάλωσης, διατροφής, ένδυσης, φαρμάκων ή απλώς θέσεων εργασίας, ο νόμος του κέρδους δεν είναι πια λογικός, αλλά αντίθετα είναι σίγουρα ακόμη πιο ενοχλητικός.

<SPEAKER ID=104 LANGUAGE="DE" NAME="Junker">
. (DE) Με την έκθεση Vander Taelen το Ευρωπαϊκό Κοινοβούλιο εξέφρασε τη βούλησή του να προωθήσει την παραγωγή ευρωπαϊκών κινηματογραφικών έργων και να την ενισχύσει απέναντι στους αμερικανούς ανταγωνιστές της που κατέχουν κυρίαρχη θέση στην αγορά. Η ομάδα των ευρωβουλευτών του Κόμματος Ευρωπαίων Σοσιαλιστών συμφωνεί με το συγκεκριμένο αίτημα. Ως εκ τούτου υπερψήφισαν την έκθεση, μολονότι υπήρχαν σημαντικοί ενδοιασμοί όσον αφορά το σημείο 8. Εδώ, χωρίς σύνδεση με τη συζήτηση που μόλις έχει ξεκινήσει σχετικά με την αναθεώρηση της οδηγίας "Τηλεόραση χωρίς σύνορα" , επιχειρείται σε ένα σημείο να ωθηθεί αυτή η προσπάθεια εκσυγχρονισμού προς μια συγκεκριμένη κατεύθυνση η οποία τόσο από νομική άποψη όσο και από την άποψη του περιεχομένου της είναι άκρως αμβισβητήσιμη. Και τούτο διότι η κυριαρχία σε θέματα πολιτισμού και ραδιοτηλεόρασης ανήκει αποκλειστικά στα κράτη μέλη. Το σημείο 8 συνεπάγεται στην πράξη ουσιαστική επέμβαση στην αυτονομία των προγραμμάτων τόσο των κρατικών όσο και των ιδιωτικών φορέων ραδιοτηλεοπτικής μετάδοσης. Επιπλέον, θα ερχόταν σε αντίθεση με την προβλεπόμενη στο πρωτόκολλο της Συνθήκης του Αμστερνταμ αρμοδιότητα των κρατών μελών να οργανώνουν τη δημόσια ραδιοτηλεόραση. Για την επιτυχία ευρωπαϊκών οπτικοακουστικών παραγωγών δεν διαδραματίζει αποφασιστικό ρόλο η επέκταση μέτρων προστατευτισμού, αλλά η ικανότητά τους να επιβληθούν στην αγορά και η ανταγωνισιμότητά τους.
<P>
Το γεγονός ότι τα ευρωπαϊκά οπτικοακουστικά έργα υπερβαίνουν μόνο κατ' εξαίρεση τα σύνορα της χώρας παραγωγής τους, αποτελεί αναμφισβήτητα διαρθρωτική αδυναμία. Θα πρέπει οπωσδήποτε να γίνουν σκέψεις για την παροχή κινήτρων προκειμένου να διανέμονται μη εθνικές, ευρωπαϊκές ταινίες. Οι όροι που περιγράφονται, ωστόσο, στο σημείο 7 αποτελούν λανθασμένη μέθοδο.

<SPEAKER ID=105 LANGUAGE="SV" NAME="Sacrιdeus">
. (SV) Η ευρωπαϊκή κινηματογραφική βιομηχανία αντιμετωπίζει δυσκολίες προκειμένου να διανέμει τις ταινίες που παράγει στην έκταση που ίσως επιθυμούσαμε. Ωστόσο οι προτάσεις τις οποίες περιλαμβάνει αυτή η έκθεση δεν επιλύουν το πρόβλημα αυτό. Οι προτάσεις στηρίζονται στη λανθασμένη πεποίθηση ότι η αύξηση των κρατικών και κοινοτικών ενισχύσεων μπορεί να καταστήσει τη βιομηχανία ανταγωνιστική, ενώ δεν χαρακτηρίζονται από σεβασμό στο δικαίωμα ελεύθερης επιλογής των καταναλωτών. Επίσης η έκθεση προσπαθεί να επιβάλει στην Ευρωπαϊκή Τράπεζα Επενδύσεων ακόμη μία κατηγορία δαπανών, η οποία βρίσκεται απολύτως στο περιθώριο των κύριων καθηκόντων της Τράπεζας.
<P>
Εάν οι τηλεοπτικές επιχειρήσεις αναγκαστούν να προσαρμόσουν τις δραστηριότητές τους υπέρ των ευρωπαϊκών ταινιών, αυτό θα σημάνει περιορισμό της ελευθερίας τους. Διερωτάται επίσης κανείς εάν είναι λογική η πρόταση να επιβληθεί στα ευρωπαϊκά σχολεία η υποχρέωση να υποστηρίζουν την κινηματογραφική βιομηχανία κατά τη διδασκαλία.
<P>
Για τους λόγους αυτούς αποφάσισα να καταψηφίσω την έκθεση.
<P>
Έκθεση Maat (A5-0347/2001)

<SPEAKER ID=106 LANGUAGE="IT" NAME="Ebner">
Κύριε Πρόεδρε, παρεμβαίνω για να δηλώσω ότι ψήφισα υπέρ αυτής της έκθεσης από πεποίθηση, γιατί ελπίζω πως με αυτόν τον τρόπο θα μπορέσουμε να ανταποκριθούμε κατάλληλα στα αιτήματα του πληθυσμού, των παραγωγών, αλλά και όλων των καταναλωτών. Πιστεύω ότι στο παρελθόν σφάλαμε που δεν εφαρμόσαμε με τον κατάλληλο τρόπο και δεν ελέγξαμε καταλλήλως την υπάρχουσα οδηγία. Πιστεύω ότι η μεταφορά των ζώων είναι ένα ζήτημα πολύ σημαντικό και ένα ζήτημα που μας απασχολεί λίγο-πολύ όλους μας. Δεν είναι πλέον μόνον οικονομικό ζήτημα, αλλά έχει καταστεί και ζήτημα ηθικής. Γι' αυτό είμαι ικανοποιημένος που εντείνονται τόσο η περιφερειοποίηση όσο και οι έλεγχοι και ελπίζω επίσης οι επιδοτήσεις για την εξαγωγή ζώντων ζώων να καταργηθούν και να μην συνεχιστούν και στο μέλλον, όπως στο παρελθόν.

<SPEAKER ID=107 LANGUAGE="IT" NAME="Fatuzzo">
Κύριε Πρόεδρε, πώς να μην ψηφίσω υπέρ αυτού του εγγράφου που προστατεύει τα ζώα, τα οποία, βεβαίως, συχνά προορίζονται για ένα σκληρό τέλος, αλλά τουλάχιστον κατά τη μεταφορά πρέπει να τα μεταχειριζόμαστε ως όντα που αξίζουν το σεβασμό μας και την προστασία μας, όπως προ ολίγου ανέφερε ο κ. Ebner; Σας ερωτώ όμως, κύριε Πρόεδρε: για τα σκυλιά του Βουκουρεστίου, πότε θα ενδιαφερθούμε; Κύριε Πρόεδρε, μιλάμε για τα ζώα και, με την ευκαιρία αυτή, δεν μπορώ να μην υπενθυμίσω ότι στην πόλη του Βουκουρεστίου, τα εγκαταλελειμμένα σκυλιά, τα οποία δεν έχουν ιδιοκτήτη και θα έπρεπε να συλλαμβάνονται και να στειρώνονται, αποτελούν αντιθέτως αντικείμενο ανεξέλεγκτης καταδίωξης εκ μέρους των πολιτών, οι οποίοι εισπράττουν ένα βραβείο για κάθε σκυλί που σκοτώνουν και του οποίου το πτώμα παραδίδουν στον δήμαρχο. Κατά την άποψή μου, είναι πολύ πιο απεχθής ο δήμαρχος του Βουκουρεστίου παρά τα δύστυχα πτώματα των σκυλιών που σκοτώνονται στην πόλη αυτή. Εύχομαι κάποια ημέρα να παρέμβουμε και για το ζήτημα αυτό.

<SPEAKER ID=108 NAME="Πρόεδρος">
Κύριε Fatuzzo, ενημερώστε μας κατόπιν για το σχόλιο που θα κάνει ο δήμαρχος του Βουκουρεστίου όταν διαβάσει την αιτιολόγηση ψήφου σας.

<SPEAKER ID=109 LANGUAGE="NL" NAME="Maes">
Τα ζώα δεν είναι προϊόντα. Είναι ζώντα όντα, η ευζωία των οποίων πρέπει να προστατεύεται. Λαμβανομένων υπόψη των πολλών καταχρήσεων κατά τη μεταφορά ζώων προς σφαγή σε μεγάλες αποστάσεις, οι μεταφορές αυτές πρέπει να καταργηθούν. Δεν έχουμε φτάσει ακόμη σε αυτό το σημείο, αλλά τα μέτρα της Επιτροπής κινούνται προς αυτή την κατεύθυνση, με τον περιορισμό της μεταφοράς σε 500 χλμ. και για μέγιστη διάρκεια 8 ωρών. Επίσης, κατά αυτόν τον τρόπο, περιορίζεται και ο κίνδυνος της διάδοσης ζωονόσων. Για τον λόγο αυτό εμείς εγκρίναμε την έκθεση.
<P>
Μέχρι τώρα η Επιτροπή με την πολιτική για την επικουρικότητα προώθησε αυτή τη μεταφορά σε μεγάλες αποστάσεις. Επίσης, η πολιτική αυτή, η οποία οδήγησε στην εξαφάνιση των μικρών σφαγείων σε αυτό τον τομέα, είχε καταστροφικές συνέπειες. Επομένως, αυτή η πολιτική πρέπει να επανεξεταστεί επειγόντως. Πολλά θα εξαρτηθούν, επίσης, από την πολιτική των κρατών μελών, η οποία μέχρι τώρα εξακολουθεί να παρουσιάζει πολλές ελλείψεις, μεταξύ άλλων, και λόγω ανεπαρκών ελέγχων για την εφαρμογή των οδηγιών σε σχέση με την ευζωία των ζώων.

<SPEAKER ID=110 LANGUAGE="NL" NAME="Meijer">
Οι οδικές μεταφορές με το πέρασμα των χρόνων έγιναν όλο και φτηνότερες. Για αυτό, όλα τα αγαθά συνεχώς κινούνται προς μεγαλύτερες αποστάσεις και οδηγούνται σε μέρη όπου η εργασία ή οι πρώτες ύλες είναι φτηνές ή επικερδέστερες. Και αυτό είναι ακόμη χειρότερο όταν πρόκειται για διάφορα είδη ζώων. Έτσι, άλογα εργασίας, τα οποία αποσύρονται από την Ανατολική Ευρώπη, μεταφέρονται μαζικά προς τη Δυτική Ευρώπη προς σφαγή. Κατά τη διάρκεια αυτής της μεταφοράς παρατηρούνται κατάγματα, ενώ δεν παρέχεται τροφή ή νερό στα ζώα και ακόμη διαδίδονται ζωονόσοι ταχέως σε όλη την Ευρώπη. Επειδή μία πολιτική πλειοψηφία επιθυμεί να προστατεύσει τα συμφέροντα των ενδιαφερόμενων εμπόρων και μεταφορέων, διάφορες διαμαρτυρίες κατά τα προηγούμενα έτη δεν οδήγησαν σε βελτιώσεις. Περίπου ένα χρόνο πριν, μου απαντούσε η Ευρωπαϊκή Επιτροπή ότι η λύση βρίσκεται στον καλύτερο αερισμό των οχημάτων μεταφοράς ζώων. Φοβούμαι ότι και αυτή η μη νομοθετημένη διαβούλευση για τις υφιστάμενες εμπειρίες κατά την εφαρμογή των ισχυουσών οδηγιών δεν πρόκειται να λύσει πραγματικά το πρόβλημα. Εντούτοις, οι προτάσεις του κ. Maat για τον περιορισμό των μεταφορών ζώων προς σφαγή ή πάχυνση σε 8 ώρες ή 500 χλμ., για αυστηρότερες κυρώσεις για τις παραβάσεις, για επαναλειτουργία των μικρών περιφερειακών σφαγείων, τα οποία έκλεισαν εξαιτίας της νομοθεσίας της ΕΕ, και για κατάργηση των εξαγωγικών επιδοτήσεων για τα ζώα προς σφαγή αποτελούν ένα απαραίτητο βήμα προόδου.

<SPEAKER ID=111 LANGUAGE="DE" NAME="Raschhofer">
. (DE) Οι αδυναμίες της τρέχουσας γεωργικής πολιτικής είναι προφανείς. Με το ισχύον σύστημα ενισχύονται παρ' όλα αυτά οι μεταφορές ζώων. Το εμπόριο αυτό είναι εν μέρει πραγματικά παράλογο. Παραδείγματος χάρη η Ισπανία εισάγει πρόβατα προς σφαγή από το Ηνωμένο Βασίλειο ενώ ταυτόχρονα εξάγει πρόβατα προς σφαγή στην Ελλάδα.
<P>
Στόχος μας πρέπει να είναι η κατάργηση της μεταφοράς ζώντων ζώων. Μακροπρόθεσμα πρόκειται για ανευθυνότητα, όταν οι μεταφορές αυτές ενισχύονται μάλιστα με πόρους της Ευρωπαϊκής Κοινότητας.
<P>
Και αυτό διότι η μοναδική δυνατότητα να καταργηθούν οι μεταφορές ζώντων ζώων σε μεγάλες αποστάσεις συνίσταται στην περιφερειοποίηση της γεωργικής πολιτικής. Το σύνθημα πρέπει να είναι παραγωγή στην αγορά για την αγορά. Επιπλέον με τον τρόπο αυτό αντιμετωπίζεται αποτελεσματικά και η επιζωοτία.

<SPEAKER ID=112 NAME="Titley">
. (ΕΝ) Υποστηρίζω θερμά αυτή την εξαιρετική έκθεση του κ. Maat η οποία αναθεωρεί την οδηγία του 1995 που σχεδιάστηκε για να διασφαλίσει την προστασία των ζώων κατά τη μεταφορά τους σε μεγάλες αποστάσεις. Η έκθεση είναι ισορροπημένη και δίκαιη ως προς το ότι αναγνωρίζει τον πιθανό αρνητικό ρόλο τον οποίο διαδραμάτιζε αρχικά η νομοθεσία της ΕΕ: η νομοθεσία αυτή ζητούσε καταρχάς το κλείσιμο πολλών μικρών σφαγείων και καθιστούσε τη μεταφορά των ζώων πιο απαραίτητη και διαδεδομένη. Η έκθεση παρουσιάζει επίσης τη σημερινή αξιοθρήνητη κατάσταση κατά την οποία οι διατάξεις της οδηγίας του 1995 καταπατούνται συχνά και τα κράτη μέλη δεν κατορθώνουν να εφαρμόσουν την υφιστάμενη νομοθεσία. Η έκκληση για μεγαλύτερη προστασία των ζώων κατά τη διάρκεια της μεταφοράς είναι αναγκαία και αξιόλογη· όπως δείχνει η έκθεση, πρέπει να είναι νομικά εκτελεστή, ούτως ώστε να επιβάλλονται πρόστιμα στις χώρες που δεν συμμορφώνονται με τους κανόνες. Αυτό θα μπορούσε να λειτουργήσει ως ένα συγκεκριμένο αντικίνητρο για την καταπάτηση του νόμου. Πέρα από την έκκληση για αυξημένη και σκληρότερη νομοθεσία στον τομέα αυτό, συνιστάται επίσης η λήψη πρακτικών μέτρων, όπως είναι η ενθάρρυνση του ανοίγματος μικρών σφαγείων.
<P>
Τέλος, η έκθεση ζητά τα σκληρότερα αυτά μέτρα να ισχύουν και για τις τρίτες χώρες. Αυτό είναι μια θετική και ουσιαστική κίνηση, εφόσον τα κράτη μέλη της ΕΕ εισάγουν ζώντα ζώα από τρίτες χώρες εκτός της ΕΕ και θα ήταν αντιπαραγωγικό να εφαρμοστούν αυτοί οι αυστηρότεροι κανόνες αποκλειστικά στην ΕΕ χωρίς να ληφθούν διόλου υπόψη οι αθέμιτες πρακτικές που εφαρμόζονται εκτός των συνόρων της.
<P>
Έκθεση Langen (A5-0361/2001)

<SPEAKER ID=113 LANGUAGE="FR" NAME="Berthu">
. (FR) Η ανακοίνωση της Επιτροπής της 20ης Σεπτεμβρίου 2000 για τις υπηρεσίες κοινής ωφέλειας στην Ευρώπη αποτελεί την ενημερωμένη θέση της Επιτροπής η οποία λαμβάνει υπόψη της τις πρόσφατες εξελίξεις στη νομολογία του Δικαστηρίου, καθώς και τη βούληση των αρχηγών κρατών, την οποία εξέφρασαν στη διάρκεια των διαφόρων Ευρωπαϊκών Συμβουλίων (κυρίως στο Αμστερνταμ και στη Νίκαια), υπέρ της ενίσχυσης του σεβασμού της ιδιαιτερότητας των αποστολών των δημόσιων υπηρεσιών.
<P>
Ωστόσο, η νέα αυτή ανακοίνωση μας οδηγεί σε επικίνδυνα μονοπάτια. Ενώ φαίνεται να έχει καλές προθέσεις, η Επιτροπή προτείνει να προσδιοριστούν τα όρια των δημόσιων υπηρεσιών και να θεσπιστούν κανόνες ανταγωνισμού, να επιτραπούν παρεκκλίσεις όσον αφορά την παροχή κρατικών ενισχύσεων στις δραστηριότητες γενικού οικονομικού συμφέροντος, να εφαρμοστούν συστήματα αξιολόγησης των επιδόσεων των δημόσιων υπηρεσιών, κλπ· Στην ουσία, συμπεριφέρεται σαν τα συναφή με τον ανταγωνισμό άρθρα της Συνθήκης να είχαν καθολική ισχύ, και σαν να εναπόκειται σε εκείνη να αποφασίσει, με καλή διάθεση, πού σταματά η εφαρμογή τους. Αναλαμβάνει λοιπόν ρόλο διαιτητή. Όμως, η Συνθήκη δεν της παρέχει κανένα τέτοιο δικαίωμα.
<P>
Στην ουσία, το γεγονός ότι η Συνθήκη της Ρώμης δεν αναφέρει παρά μόνο συμπτωματικά τις δημόσιες υπηρεσίες οφείλεται στο ότι οι συντάκτες της θεωρούσαν δεδομένο ότι οι δημόσιες υπηρεσίες δεν συμπεριλαμβάνονταν στις αρμοδιότητες της ΕΕ. Ακόμη και το άρθρο 16 ΣΕΚ το οποίο πρόσθεσε η Συνθήκη του Αμστερνταμ δεν τροποποιεί τη θέση αυτή.
<P>
Οφείλουμε συνεπώς να είμαστε ιδιαίτερα προσεκτικοί όσον αφορά την επεκτατική τάση της Επιτροπής. Συγκεκριμένα, το γαλλικό μνημόνιο της 27ης Ιουλίου 2001, αν και έχει καλές προθέσεις, νομίζουμε ότι πέφτει στην παγίδα αυτή, καθώς προτείνει την επεξεργασία μιας οδηγίας πλαισίου που θα ορίζει τους στόχους των υπηρεσιών γενικού οικονομικού συμφέροντος καθώς και τις ελευθερίες και τις υποχρεώσεις των κρατών μελών σχετικά με αυτές. Στην ουσία, πρόκειται ενδεχομένως πάλι για ένα κοινοτικό κείμενο που υπόκειται σε διάφορες ερμηνείες και σε διαιτησίες σε ευρωπαϊκό επίπεδο.
<P>
Στην πραγματικότητα, το μόνο που χρειαζόμαστε είναι να προσθέσουμε ένα νέο άρθρο στη Συνθήκη το οποίο θα διατυπώνει με σαφήνεια το προφανές, δηλαδή ότι τα κράτη μέλη είναι κυρίαρχα να ορίζουν και να οργανώνουν μόνα τους τις δημόσιες υπηρεσίες τους, είτε πρόκειται για γενικές υπηρεσίες είτε για υπηρεσίες οικονομικού συμφέροντος.

<SPEAKER ID=114 LANGUAGE="FR" NAME="Esclopι">
. (FR) Δεν μας ήταν δυνατό να υποστηρίξουμε μία έκθεση που μας κατατάσσει στην κατηγορία των παρατηρητών. Δεν εγκρίθηκαν σήμερα πάρα πολλές τροπολογίες που θα μπορούσαν να δώσουν το μήνυμα μιας αλλαγής όσον αφορά την τάση και την προσέγγιση, όπως αναφέρουμε στην τροπολογία μας αριθ. 59.
<P>
Παρατώντας τις δημόσιες υπηρεσίες στο έλεος των κανόνων του ανταγωνισμού απειλούμε σοβαρά τη χωροταξία και την κοινωνική συνοχή των κρατών μελών. Η οπισθοχώρηση αυτή για τους χρήστες συμβαίνει εις βάρος της αρχής της επικουρικότητας στην οποία εμμένουν ωστόσο όλα μας τα κείμενα.
<P>
Το νέο αυτό βήμα συνιστά μια χαμένη ευκαιρία για το Ευρωπαϊκό Κοινοβούλιο να δείξει ότι λαμβάνει σοβαρά υπόψη τις επιθυμίες των πολιτών. Εμείς θα εξακολουθήσουμε να μαχόμαστε ώστε το Ευρωπαϊκό Συμβούλιο του Λάκεν να αποτελέσει την ευκαιρία για ένα σωτήριο άλμα.

<SPEAKER ID=115 LANGUAGE="FR" NAME="Krivine και Vachetta">
. (FR) Οι κυβερνήσεις, κατά τη διάρκεια του Ευρωπαϊκού Συμβουλίου της Λισαβόνας τον Μάρτιο του 2000, αποφάσισαν "να επιταχυνθεί η ελευθέρωση στους τομείς του φυσικού αερίου, του ηλεκτρισμού, των ταχυδρομικών υπηρεσιών και των μεταφορών" . Η Επιτροπή και το Ευρωπαϊκό Κοινοβούλιο, μέσω της έκθεσης Langen, συμμετέχουν στη διαδικασία αυτή "διαπραγμάτευσης" των απαντήσεων στις θεμελιώδεις κοινωνικές ανάγκες των πολιτών, ενισχύοντας έτσι τη δικτατορία των αγορών στις κοινωνίες μας.
<P>
Όμως, όλοι γνωρίζουμε ότι οι ιδιωτικοποιήσεις που έχουν ήδη πραγματοποιηθεί δεν απέφεραν τα αναμενόμενα κέρδη παραγωγικότητας· ότι η κατάλυση των δημόσιων υπηρεσιών υποβάθμισε την ποιότητα των παρεχόμενων υπηρεσιών και της ασφάλειας· ότι το "σταδιακό και ελεγχόμενο" άνοιγμα στην αγορά σήμαινε τελικά για τους μισθωτούς μειώσεις προσωπικού και μεγαλύτερη αβεβαιότητα ως προς τη μονιμότητα της θέσης εργασίας τους, και, στο επίπεδο της χωροταξίας, αύξηση των ανισοτήτων. Αυτό είναι το ευρωπαϊκό πρότυπο κοινωνίας της Ευρωπαϊκής Ένωσης;
<P>
Εμείς κρίνουμε ότι επείγει να σταματήσουμε τη διαδικασία ελευθέρωσης και να αποκτήσουμε εκ νέου δημόσιες υπηρεσίες σαφώς διαχωρισμένες από τις αγορές.
<P>
Στην ελευθέρωση των υπηρεσιών κοινής ωφελείας αντιτάσσουμε τον συντονισμό των δημόσιων υπηρεσιών σε ευρωπαϊκό επίπεδο, και ακόμη τη σύσταση ευρωπαϊκών δημόσιων υπηρεσιών στο πλαίσιο της εφαρμογής κοινών πολιτικών γενικού συμφέροντος, μέσω δημόσιων εταιρειών, με τη συμμετοχή χρηστών και εργαζομένων, που θα είναι μακροπρόθεσμες και θα αξιοποιούν τις πλέον προηγμένες τεχνικές. Με γνώμονα το σχέδιο αυτό, απορρίπτουμε την έκθεση Langen.

<SPEAKER ID=116 NAME="Maaten">
. (ΕΝ) Η Ομάδα ΦΙΛ ψήφισε κατά της έκθεσης Langen στην τελική ψηφοφορία, διότι τα μέλη της δεν πείσθηκαν ότι η θέσπιση οδηγίας πλαίσιο για τις υπηρεσίες κοινής ωφέλειας είναι καλή ιδέα. Επιθυμούμε τουλάχιστον να περιμένουμε τον προβληματισμό της Επιτροπής σχετικά με το επιθυμητό και τη σκοπιμότητα μιας οδηγίας πλαίσιο σχετικά με τις υπηρεσίες κοινής ωφέλειας, πριν επιμείνουμε για μια τέτοιου είδους πρόταση.
<P>
Ένας άλλος λόγος για την αρνητική ψήφο μας είναι η ασαφής διατύπωση σχετικά με την ανάγκη να εμμείνουμε στην ατζέντα της Λισαβόνας. Θεωρούμε ότι το κείμενο αποδυναμώθηκε υπερβολικά (για παράδειγμα στην ψηφοφορία σχετικά με την παράγραφο 33).
<P>
Οι Φιλελεύθεροι πιστεύουν επίσης ότι η έκθεση, μέσω των τροπολογιών τόσο ενώπιον της επιτροπής όσο και στην Ολομέλεια, κατέστη υπερβολικά μακροσκελής, χωρίς συνοχή και συνεκτικότητα και ότι ως εκ τούτου, δυστυχώς, δεν παρουσιάζει πλέον καμία προστιθέμενη αξία στη συζήτηση σχετικά με τις υπηρεσίες κοινής ωφέλειας.

<SPEAKER ID=117 NAME="Πατάκης">
. Οι επιχειρήσεις κοινής ωφέλειας, που ρόλος τους πρέπει να είναι να προσφέρουν όσο γίνεται καλύτερης ποιότητας υπηρεσίες σε όλο τον πληθυσμό, παραδίδονται στα χέρια κερδοσκόπων ιδιωτών επιχειρηματιών, που θα εμπορεύονται τα κοινωνικά αγαθά με κριτήριο το μεγαλύτερο κέρδος, στα πλαίσια της λεγόμενης οικονομίας της ελεύθερης αγοράς. Αυτός είναι ο στόχος της ΕΕ, που συνιστά να εντατικοποιηθεί η απελευθέρωση που έχει ξεκινήσει στους τομείς των μεταφορών, της ηλεκτρικής ενέργειας, του φυσικού αερίου, των ταχυδρομικών υπηρεσιών και του τομέα ύδρευσης.
<P>
Μόνο δικαιολογία για αυτές τις αντιλαϊκές επιλογές αποτελεί ο ισχυρισμός ότι με αυτό τον τρόπο θα βελτιωθεί η ανταγωνιστικότητα της οικονομίας. Παραβλέπεται πλήρως και η ποιότητα αυτών των υπηρεσιών και το γεγονός ότι μετά την απελευθέρωσή τους θα εμποδιστεί η πρόσβαση σε αυτά τα κοινωνικά αγαθά τμήματος του πληθυσμού που δεν θα μπορεί να ανταποκριθεί στις οικονομικές απαιτήσεις των εταιρειών που θα αναλάβουν την διαχείρισή τους.
<P>
Ουσιαστικός στόχος της απελευθέρωσης είναι η παραχώρηση των υπηρεσιών αυτών στο ιδιωτικό κεφάλαιο για κερδοσκοπία. Οι επιπτώσεις για τους εργαζόμενους θα είναι δυσμενείς, τόσο από την αύξηση των τιμών των παρεχόμενων σε αυτούς υπηρεσιών, αλλά κυρίως από τα κύματα των απολύσεων και την αντικατάσταση του εργασιακού καθεστώτος με την μορφή των ελαστικών μορφών εργασίας που ακολουθούν τις ιδιωτικοποιήσεις.
<P>
Η εμπειρία από τις μέχρι σήμερα απελευθερώσεις των αγορών και τις ιδιωτικοποιήσεις στην Ευρώπη και σε άλλες χώρες, αποδεικνύει ότι και η ποιότητα αυτών των υπηρεσιών υποβαθμίστηκε και οι τιμές αυξήθηκαν και οι σχετικές θέσεις απασχόλησης μειώθηκαν σημαντικά, όπως αναγνωρίζει και η ίδια η Επιτροπή Απασχόλησης στην γνωμοδότησή της.
<P>
Στην Ελλάδα, για παράδειγμα, από την ιδιωτικοποίηση του ΟΤΕ και της κινητής τηλεφωνίας είχαμε υπερδεκαπλασιασμό των τιμών των αστικών και υπεραστικών μονάδων και εκατονταπλασιασμό των κερδών των ιδιωτών επιχειρηματιών. Από την ιδιωτικοποίηση της τηλεόρασης και του ραδιοφώνου, αντί για πολιτιστική άνθιση που αναμενόταν, προέκυψαν φορείς υποκουλτούρας, διαστρέβλωσης, αποπροσανατολισμού και χειραγώγησης.
<P>
Εκτός από τον σημαντικό ρόλο που παίζουν οι επιχειρήσεις κοινής ωφέλειας για την οικονομία της κάθε χώρας, διαδραματίζουν και ένα ρόλο στρατηγικής σημασίας που έχει να κάνει με την ασφάλεια και ανεξαρτησία της κάθε χώρας, ιδιαίτερα σε περιόδους οικονομικών ή άλλων κρίσεων.
<P>
Είμαστε αντίθετοι σε κάθε ιδιωτικοποίηση και υποστηρίζουμε ότι και οι μέχρι σήμερα ιδιωτικοποιημένες επιχειρήσεις πρέπει να επανέλθουν στο δημόσιο, να αναβαθμιστούν, να εκσυγχρονιστούν και να παρέχουν φτηνές και καλής ποιότητας υπηρεσίες, με την προοπτική να υπαχθούν στην υπηρεσία της εργατικής τάξης και να γίνουν μοχλός μιας λαϊκής οικονομίας.
<P>
Γιααυτό θα καταψηφίσουμε την έκθεση.
<P>
 
<P>


<CHAPTER ID=8>
Σιδηροδρομικές, οδικές και εσωτερικές πλωτές μεταφορές επιβατών
<SPEAKER ID=118 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0364/2001) του κ. Meijer εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά δράσεις των κρατών μελών για τους όρους παροχής δημόσιας υπηρεσίας και την ανάθεση συμβάσεων δημόσιας υπηρεσίας στον τομέα των σιδηροδρομικών, οδικών και εσωτερικών πλωτών μεταφορών επιβατών (COM(2000) 7 - C5-0326/2000 - 2000/0212(COD)).

<SPEAKER ID=119 NAME="Meijer">
 - (NL) Κύριε Πρόεδρε, πολλές ιδιωτικές επιχειρήσεις αποσύρθηκαν από τις δημόσιες μεταφορές από τότε που εξαιτίας της μαζικής εξάπλωσης των αυτοκινήτων αυτές κατέστησαν μακροπρόθεσμα ζημιογόνες. Αυτή η απαραίτητη διάταξη για την προσβασιμότητα, το περιβάλλον και τον περιορισμό της διάθεσης χώρου δεν είναι δυνατόν να υπάρξει χωρίς οικονομική υποστήριξη από τις αρχές. Όπως η εκπαίδευση και οι διατάξεις για την ευζωία, οι εν λόγω μεταφορές αποτελούν περισσότερο καθήκον των αρχών παρά ενός μέρους των αγορών. Δυστυχώς, σε διάφορα κράτη μέλη υπάρχει η φήμη ότι η Ευρωπαϊκή Ένωση επέσπευσε για πολλά χρόνια με αυτόν τον κανονισμό την υποχρέωση για ιδιωτικοποιήσεις και ανταγωνισμό.
<P>
Όταν εγώ πριν από ένα χρόνο ορίστηκα εισηγητής, ασκήθηκε πίεση, ώστε κατά το πρώτο εξάμηνο του 2000 και κατά τη διάρκεια της σουηδικής Προεδρίας του Συμβουλίου αυτός ο κανονισμός να κατατεθεί για την πρώτη ανάγνωση. Εάν είχα συμφωνήσει με αυτό, θα ήταν άχρηστο να προβώ σε περισσότερες από εκατό διερευνητικές συνομιλίες με οργανώσεις, όπως εθνικές ενώσεις δήμων, συνδικάτα και κάθε είδους μεταφορικών επιχειρήσεων. Από τις συνομιλίες φάνηκε ότι υπήρχαν έντονα συγκρουόμενα συμφέροντα και απόψεις.
<P>
Σε κάθε κράτος μέλος και σε κάθε τομέα σχετικά, οι δημόσιες μεταφορές ρυθμίζονται κατά έντονα διαφορετικό τρόπο. Συγκεκριμένα, σε πυκνοκατοικημένες αστικές περιοχές και για τις σιδηροδρομικές συνδέσεις διατίθενται πολλά κοινοτικά χρήματα για την εξαγορά παλαιών ιδιωτικών επιχειρήσεων, οι οποίες δεν κατόρθωσαν να προσφέρουν ικανοποιητικές δημόσιες μεταφορές. Αντίθετα, υπάρχουν πολλές μικρές επιχειρήσεις μεταφορών με πούλμαν, που εξυπηρετούσαν ορισμένες γραμμές σε αραιοκατοικημένες αγροτικές περιοχές, και εξαγοράστηκαν από μεγάλες και γρήγορα αναπτυσσόμενες επιχειρήσεις λεωφορείων, οι οποίες δραστηριοποιούνται σε διάφορα κράτη. Εάν η Ευρωπαϊκή Επιτροπή έχει σκοπό να παραχωρήσει συμβάσεις για μεταφορές σε ανάλογες εταιρείες, όχι σε "ημετέρους" και όχι βάσει δικαστικών αποφάσεων, αλλά αντικειμενικών κανόνων και διαφάνειας, τότε αυτή η προσέγγιση θα βρει μεγάλη υποστήριξη σε αυτό το Κοινοβούλιο και από την πλευρά του εισηγητή. Αυτή βοηθά τις περιοχές, στις οποίες οι κοινοτικές ή περιφερειακές αρχές επιθυμούν να αναθέσουν τις δημόσιες μεταφορές τους σε τρίτους, ώστε αυτές να διαθέτουν χρήσιμους κανόνες για να επιλέγουν μεταξύ ορισμένων μεγάλων επιχειρήσεων, όπως η Arriva, η Vivendi ή η Deutsche Bahn.
<P>
Δυστυχώς, η πρόταση της Επιτροπής προβλέπει την ίδια υποχρέωση διεξαγωγής διαγωνισμού, ακόμη και για περιοχές, όπου βάσει της πρακτικής εμπειρίας θα ήταν προτιμότερη η διαρκής ύπαρξη μίας δικής τους δημόσιας επιχείρησης ή η συνέχιση της ισχύος μίας μακροχρόνιας σύμβασης με μία μικρή ιδιωτική επιχείρηση. Ακριβώς αυτό το πλήγμα στην ελευθερία επιλογής καθιστά την πρόταση της Επιτροπής ιδιαίτερα διαφιλονικούμενη. Αυτή σημαίνει κυρίως μία σημαντική αλλαγή για το Βέλγιο, το Λουξεμβούργο, τη Γαλλία, τη Γερμανία και την Αυστρία. Αλλά ακόμη και για τις Κάτω Χώρες, όπου εφαρμόστηκαν ταχέως η ιδιωτικοποίηση και η απελευθέρωση, φαίνονται τώρα τα μειονεκτήματα μίας διαλυμένης σιδηροδρομικής επιχείρησης και μίας καθυστερημένης ανάπτυξης των δημόσιων μεταφορών στις πυκνοκατοικημένες αστικές περιοχές.
<P>
Για κάθε αρχή ισχύει ότι αυτή κρίνεται από τους πολίτες εάν βοηθά στη λύση των προβλημάτων και ότι καταδικάζεται από αυτούς εάν προκαλεί άχρηστα προβλήματα. Η ευρωπαϊκή νομοθεσία μπορεί να είναι χρήσιμη, εάν επιφέρει την απαιτούμενη συμβολή στην επίλυση των κοινών και διασυνοριακών προβλημάτων μας. Η έντονα παρεμβατική συγκεντρωτική ανάμιξη στην κοινοτική και περιφερειακή πολιτική δεν ανήκει στις αρμοδιότητές της. Κανείς δεν πρόκειται να ικανοποιηθεί, εάν μία τέτοια ανάμιξη φαίνεται να οδηγεί σε περιορισμένη προσφορά δημόσιων υπηρεσιών, σε υψηλότερες τιμές καταναλωτή, σε χειρότερες εργασιακές συνθήκες, στον περιορισμό των νέων γραμμών τραμ, στη διακοπή της δωρεάν αστικής μεταφοράς, στην υπερίσχυση ενός μονοπωλίου και στη διάβρωση της δημοκρατικής κυριαρχίας. Η υποχρέωση για ανταγωνιστικότητα δεν σημαίνει σε αυτή την περίπτωση την εμφάνιση μίας συνηθισμένης αγοράς, αλλά την προώθηση της προσπάθειας για τη διάθεση δημόσιων επιδοτήσεων σε μακροχρόνια ζημιογόνες επιχειρήσεις, οι οποίες επιθυμούν να αναλάβουν δημόσια καθήκοντα.
<P>
Σύμφωνα με πολλούς εμπειρογνώμονες, η επιβολή μίας υποχρέωσης διεξαγωγής διαγωνισμού για τη μεταφορά επιβατών σιδηροδρομικώς, οδικώς και στην εσωτερική ναυσιπλοΐα αποτελεί υπέρβαση των αρμοδιοτήτων της Ευρωπαϊκής Ένωσης. Μέσω αυτής της υποχρέωσης, η σημασία της διεξαγωγής διαγωνισμού και της ασφάλειας των χρηστών υποβαθμίζεται έναντι προσπαθειών για την εξοικονόμηση εργασιακού κόστους. Εάν αυτό το σχέδιο κανονισμού γίνει αποδεκτό ως έχει θα έχουμε μία ρύθμιση εξοντωτική για μικρές επιχειρήσεις, μεταξύ των οποίων περιλαμβάνονται σχεδόν όλες οι κρατικές επιχειρήσεις. Πιθανόν να επιτρέπεται και στις κοινοτικές επιχειρήσεις τραμ ή τις τοπικές επιχειρήσεις μεταφορών με πούλμαν να συμμετέχουν στον διαγωνισμό, αλλά τέτοιου είδους επιχειρήσεις πρόκειται να χρεοκοπήσουν αμέσως εάν κάποτε χάσουν ένα διαγωνισμό. Μόνο οι μεγάλες και ισχυρές από άποψη κεφαλαίου επιχειρήσεις με πολλούς και ποικίλους τομείς μεταφορών, μπορούν να επιβιώσουν μακροχρόνια σε ένα τέτοιο σύστημα. Ακριβώς σε αυτό το βασικό σημείο της υποχρεωτικής διεξαγωγής διαγωνισμών για τις δημόσιες μεταφορές ασκείται κριτική. Στις 10 Οκτωβρίου φάνηκε ότι μία πλειοψηφία της Επιτροπής για την Περιφερειακή Πολιτική, τις Μεταφορές και τον Τουρισμό σε γενικές γραμμές πρόκειται να ακολουθήσει αυτό που είχα προτείνει ή εκείνο που ο κ. Piecyk και άλλοι είχαν προτείνει ως εναλλακτικές λύσεις. Το τραμ, το μετρό και οι σύντομες γραμμές λεωφορείων να εξακολουθήσουν να μην υπόκεινται σε αυτή την υποχρέωση, με καλύτερη προστασία παράλληλα της εργασίας και του περιβάλλοντος. Εάν η Ολομέλεια ακολουθήσει την ίδια γραμμή, τότε θα προλάβει τη εκδήλωση έντονης ανησυχίας και δυσαρέσκειας.

<SPEAKER ID=120 NAME="Bradbourn">
. (ΕΝ) Κύριε Πρόεδρε, με ιδιαίτερη ικανοποίηση συμμετέχω στη συζήτηση σχετικά με μια πολύ σημαντική έκθεση που αφορά το άνοιγμα της αγοράς στον ανταγωνισμό σε σημαντικά τμήματα του δημοσίου τομέα.
<P>
Η Επιτροπή Νομικών Θεμάτων θεωρεί ότι τα βασικά στοιχεία των προτάσεων είναι ορθά, αλλά στη γνωμοδότησή της διαφοροποιήθηκε όσον αφορά ορισμένα ζωτικής σημασίας θέματα. Καταρχάς, ορισμένες από τις προτεινόμενες τροπολογίες εξαιρούσαν αυτά που είναι γνωστά ως ολοκληρωμένα συστήματα μεταφορών, παρόλο που γνωρίζουμε όλοι ότι οι μεταφορές, και ειδικότερα οι ολοκληρωμένες μεταφορές, είναι ζήτημα οργάνωσης και όχι ιδιοκτησίας. Η εξαίρεση αυτή θα εισήγε τον προστατευτισμό από την πίσω πόρτα.
<P>
Δεύτερον, υπάρχει η ανησυχία ότι ορισμένες από τις προτάσεις ενδέχεται να επιτρέψουν επιθετικές προσφορές από τους εξαιρούμενους τομείς για εκείνα τα τμήματα του κλάδου των μεταφορών τα οποία, στην περίπτωση της χώρας μου για παράδειγμα, είναι ήδη ελευθερωμένα. Τρίτον, οι διατάξεις που επιβάλλουν τον κανόνα de minimis δεν μπόρεσαν να φτάσουν σε ρεαλιστικά επίπεδα έτσι ώστε να επιτρέψουν τη λειτουργία του ανταγωνισμού στην ανοικτή αγορά. Τέλος, υπήρξε κάποια ανησυχία ότι το επίπεδο δημόσιας ενίσχυσης που λαμβάνεται υπόψη κατά τη σύναψη συμβάσεων δεν θα επέτρεπε τη διατήρηση δρομολογίων που είναι αναγκαία από κοινωνική άποψη, ούτε και θα παρείχε ικανοποιητική αναγνώριση της συνεισφοράς στους ναύλους, για παράδειγμα για τις λιγότερο προνομιούχες ομάδες του πληθυσμού, όπως είναι οι ηλικιωμένοι ή τα άτομα με ειδικές ανάγκες.
<P>
Η έκθεση που προέκυψε τελικά αντιμετωπίζει εν μέρει τα ζητήματα αυτά. Ωστόσο, φοβούμαι ότι ορισμένες από τις τροπολογίες που περιλήφθησαν στην τελική έκθεση ενσωματώνουν επίσης άσχετα, μη εμπορικά ζητήματα σε κάτι που πρέπει να είναι ένα ανοικτό και διαφανές σύστημα ανταγωνισμού στο εσωτερικό της ΕΕ. Για παράδειγμα, τα ζητήματα που ήδη αναφέρθηκαν όσον αφορά το περιβάλλον και την κοινωνική πολιτική δεν σχετίζονται άμεσα με τη διαδικασία ανάθεσης συμβάσεων, αλλά πρέπει να αποτελέσουν αντικείμενο ξεχωριστής νομοθεσίας. Για το λόγο αυτό επέστησα την προσοχή σας σε αυτά τα ζητήματα και η έκθεση αυτή πρέπει να θεωρηθεί απλώς το πρώτο βήμα προς την ελευθέρωση της αγοράς σε αυτόν τον τομέα και όχι ως αυτοσκοπός.

<SPEAKER ID=121 LANGUAGE="FR" NAME="Jonckheer">
συντάκτης γνωμοδότησης της Επιτροπής Οικονομικής και Νομισματικής Πολιτικής. (FR) Κύριε Πρόεδρε, μπορώ να πω ότι η Επιτροπή Οικονομικής και Νομισματικής Πολιτικής, της οποίας ζητήθηκε η γνωμοδότηση, υποστήριξε σε μεγάλο βαθμό τις προτάσεις της Ευρωπαϊκής Επιτροπής.
<P>
Μερίμνησε ώστε, σε μια σειρά τροπολογιών που διαβιβάστηκαν στην Επιτροπή Μεταφορών, να επιμηκύνει τη διάρκεια των συμβάσεων βάσει των οποίων οι φορείς εκμετάλλευσης δρουν στο πλαίσιο της πρόσκλησης υποβολής προσφορών.
<P>
Κατέθεσε επίσης αρκετές τροπολογίες με στόχο να ενισχύσει το περιεχόμενο των συμβάσεων διαχείρισης που προβλέπονται από τον κανονισμό της Επιτροπής, κυρίως όσον αφορά την κοινωνική πτυχή.
<P>
Και, τέλος, η Επιτροπή Οικονομικής και Νομισματικής Πολιτικής υποστηρίζει την άποψη ότι οι συμβάσεις διαχείρισης πρέπει να λαμβάνουν υπόψη τον στόχο της διαμόρφωσης βιώσιμων μορφών μεταφορών και ότι οι αρμόδιες αρχές πρέπει να λαμβάνουν τον στόχο αυτό σοβαρά υπόψη, κυρίως όσον αφορά τη διασύνδεση και τη διαλειτουργικότητα μεταξύ των μεταφορών με λεωφορείο, που αποτελούν το βασικό αντικείμενο της συζήτησής μας, και των άλλων μέσων μεταφοράς.
<P>
Ωστόσο, η επιτροπή εκφράζει τη λύπη της διότι η πρόταση αυτή κανονισμού παρουσιάστηκε πριν ακόμη συζητηθεί, για τις συναφείς με τους σιδηροδρόμους πτυχές, το δεύτερο σιδηροδρομικό πακέτο και, επίσης, όσον αφορά τις υπηρεσίες γενικού συμφέροντος, για τις οποίες συζητήσαμε σήμερα το πρωί, είναι προφανές ότι θα ήταν λογικότερο να θεσπίσουμε, εκ των προτέρων, μια οδηγία πλαίσιο για τις υπηρεσίες γενικού συμφέροντος προτού χρειαστεί να συζητήσουμε για αυτές καθαυτές τις υπηρεσίες γενικού συμφέροντος τμηματικά, ανά οδηγία.

<SPEAKER ID=122 LANGUAGE="DE" NAME="Schmitt, Ingo">
Κύριε Πρόεδρε, κυρίες και κύριοι, κύριε συνάδελφε Meijer, επιτρέψτε μου καταρχάς να σας εκφράσω τις ειλικρινείς μας ευχαριστίες, καθότι γνωρίζω με πόσο ζήλο προσπαθήσατε να φέρετε ενώπιον του Σώματος το ζήτημα αυτό και πόσες συνομιλίες διεξαγάγατε για να υποβάλετε κατά κάποιο τρόπο μια πρόταση. Οφείλω ωστόσο να επισημάνω επί του αντικειμένου ότι δυστυχώς δεν μπορώ να συμφωνήσω με πολλά σημεία της πρότασής σας. Αυτά που συζητούμε σήμερα, ουσιαστικά, δεν είναι κάτι νέο.
<P>
Όταν επιτέλους το καλοκαίρι του 2000 έφτασε από την Επιτροπή στα χέρια του Κοινοβουλίου ο κανονισμός και ξεκίνησαν οι πρώτες συνομιλίες με τα συνδικάτα, τους εκπροσώπους των δημοτικών μεταφορικών επιχειρήσεων καθώς και τους εκπροσώπους επαγγελματικών ενώσεων, ήταν σε όλους σαφές ότι θα έχουμε ρυθμιζόμενο ανταγωνισμό. Προετοιμαζόμασταν εδώ και χρόνια για το ζήτημα αυτό και απόμεναν μόνο ερωτήματα όπως π.χ. ποιά θα είναι μελλοντικά η διάρκεια των σχετικών συμβάσεων, πότε θα τεθεί σε ισχύ ο κανονισμός, δηλαδή πότε θα γίνουν πραγματικά οι πρώτες προκηρύξεις υποβολής προσφορών και οι πρώτες αναθέσεις. Επιπλέον, ανοικτό ήταν και το ερώτημα ποιές εξαιρέσεις θα ισχύσουν ως προς την υποχρεωτική προκήρυξη υποβολής προσφορών. Όλα αυτά είχαν σημασία καθώς και το επαναλαμβανόμενο ερώτημα σχετικά με το κοινωνικό ντάμπινγκ, δηλαδή τον κίνδυνο ότι μέσω των προκηρύξεων υποβολής προσφορών θα γίνονταν προσλήψεις ιδιαίτερα φτηνού εργατικού δυναμικού.
<P>
Υπήρξε συναίνεση. Επιθυμούμε τον ρυθμιζόμενο ανταγωνισμό, ο οποίος εξάλλου δεν είναι ταυτόσημος με την ιδιωτικοποίηση. Οι δύο όροι συγχέονται συχνά. Η ιδιωτικοποίηση δεν συνδέεται αυτόματα με τον ρυθμιζόμενο ανταγωνισμό. Αυτό που συνδέεται με τον ρυθμιζόμενο ανταγωνισμό είναι το ότι οι δημοτικές μεταφορικές επιχειρήσεις δεν θα απολαμβάνουν πλέον αυτόματα σημαντικές επιδοτήσεις του κρατιδίου, της ομοσπονδίας ή και του δήμου χωρίς να εκτίθενται στον ανταγωνισμό, αλλά ότι θα ισχύει πλέον η υποχρεωτική προκήρυξη υποβολής προσφορών. Φυσικά όλοι γνωρίζουμε ότι οι δημοτικές μεταφορικές επιχειρήσεις προσφέρουν τις υπηρεσίες τους πολύ ακριβά και αυτό το γνωρίζουν και οι ίδιες. Το γεγονός αυτό οφείλεται στο ότι τις τελευταίες δεκαετίες τα συνδικάτα είχαν σημειώσει μεγάλες επιτυχίες στις συλλογικές διαπραγματεύσεις ειδικά στο δημόσιο. Δεν είναι κάτι νέο το ότι για παράδειγμα στις επιχειρήσεις ιδιωτικών λεωφορείων το κόστος προσωπικού είναι κατά 35-40% χαμηλότερο απ' ό,τι στο δημόσιο. Ο ανταγωνισμός μας προσφέρει την ευκαιρία να μας παρέχονται μελλοντικά μεταφορικές υπηρεσίες σε ευνοϊκότερες τιμές χωρίς να μπορεί η τοπική αυτοδιοίκηση να αποποιείται των ευθυνών της. Δεν πρόκειται για ιδιωτικοποιήσεις. Θα εξακολουθεί να υπάρχει κρατική υπηρεσία που θα πρέπει να μεριμνά για την ύπαρξη δημοσίων μεταφορών. Η ευκαιρία που βλέπω εγώ είναι ότι εάν μπορεί κανείς να αγοράζει μεταφορικές υπηρεσίες σε ευνοϊκότερες τιμές, τότε με τους πόρους που εξοικονομούνται θα μπορεί να αγοράζει ακόμα περισσότερες μεταφορικές υπηρεσίες και έτσι να δημιουργηθούν ελκυστικότερες αστικές μεταφορές και να επιτευχθούν όλα αυτά που ειπώθηκαν προηγουμένως και να γίνουν οι μεταφορές τόσο ελκυστικές ώστε να τις χρησιμοποιούν περισσότερα άτομα.
<P>
Μετά από αυτή τη μακρά προϊστορία παραλίγο να καταλήξει το ζήτημα σε ένα, από τη δική μου σκοπιά, καταστροφικό αποτέλεσμα, καθότι ο κ. Meijer προφανώς δεν ήταν απόλυτα βέβαιος προς ποια κατεύθυνση θα πρέπει να κινηθεί και πρότεινε ένα δικαίωμα επιλογής, έτσι ώστε μελλοντικά ο υπεύθυνος για τις μεταφορές φορέας - δηλαδή το κράτος ή η τοπική αυτοδιοίκηση - να μπορεί να αποφασίζει αν θα προβεί σε προκήρυξη υποβολής προσφορών ή όχι. Θα διατυπώσω μια προφητεία: εάν γίνει πραγματικότητα αυτό το δικαίωμα επιλογής, που βάσει της τροπολογίας 61 με το άρθρο 7α ενδέχεται να ενσωματωθεί στο σχέδιο κανονισμού, τότε δεν θα υπάρξει ανταγωνισμός, καθότι η πίεση που θα ασκήσουν στην πολιτική της τοπικής αυτοδιοίκησης οι μεταφορικές επιχειρήσεις, τα συνδικάτα και οι επαγγελματικές ενώσεις θα είναι τόσο μεγάλη που θα είναι αδύνατον να προβάλει κανείς αντίσταση και θα εξακολουθήσουν να γίνονται αυτόματα οι αναθέσεις.
<P>
Για τον λόγο αυτό, κυρίες και κύριοι - ακόμα και αν φιλονικήσουμε για πολλά επιμέρους σημεία - σας παρακαλώ θερμά: σκεφτείτε καλά προτού αποφασίσετε αύριο και μην υπερψηφίσετε την τροπολογία 61, προκειμένου να εξακολουθήσει να είναι υποχρεωτική η προκήρυξη υποβολής προσφορών με εξαιρέσεις για την ύπαιθρο όταν τα ποσά είναι μικρά. Ας προχωρήσουμε όμως συνολικά όλοι μαζί προς την ίδια κατεύθυνση.

<SPEAKER ID=123 LANGUAGE="DE" NAME="Piecyk">
Κύριε Πρόεδρε, δεν πρόκειται φυσικά να εκπλαγείτε, αλλά βλέπω τα πράγματα εντελώς διαφορετικά απ' ότι ο συνάδελφος κ. Schmitt. Είναι σωστό ότι χρειαζόμαστε ένα ευρωπαϊκό νομικό πλαίσιο για τις δημόσιες υπηρεσίες μεταφοράς επιβατών σε μικρές αποστάσεις, καθώς επίσης ότι το άνοιγμα της αφοράς υφίσταται ήδη. Το ερώτημα είναι όμως πόσο κοντά στον πολίτη θα πρέπει να λαμβάνονται οι ευρωπαϊκού επιπέδου αποφάσεις. Κατά την άποψή μου η ευθύνη για τις δημόσιες υπηρεσίες μεταφοράς επιβατών σε μικρές αποστάσεις βρίσκεται αρχικά στα χέρια της τοπικής αυτοδιοίκησης και εκεί θα πρέπει να παραμείνει. Οι πόλεις και οι δήμοι θα πρέπει να αποφασίζουν μόνοι τους αν επιθυμούν να παρέχονται οι υπηρεσίες μεταφοράς από δικές τους επιχειρήσεις και κατόπιν θα πρέπει να τους επιτρέπεται να τις λειτουργήσουν.
<P>
Είναι σαφές πως όταν κάποιος λέει, αυτό θα το κάνω μόνος μου, δεν μπορεί μετά να συμμετέχει σε άλλα σημεία στον ανταγωνισμό. Ευχαριστώ τον εισηγητή που ακολούθησε αυτή τη βασική ιδέα - θα έλεγα μάλιστα πεισματικά - επειδή η ελευθερία επιλογής αποτελεί σημαντικό σημείο για την τοπική αυτοδιοίκηση.
<P>
Δεύτερον, όπου υπάρχει ανταγωνισμός ως προς τις δημόσιες υπηρεσίες μεταφοράς επιβατών σε μικρές αποστάσεις επιτρέπεται και το ντάμπινγκ των μισθών, το κοινωνικό ντάμπινγκ. Αγαπητέ Ingo Schmitt, ένας οδηγός λεωφορείου της γραμμής δεν βγάζει καμιά περιουσία. Στην Γερμανία ο μισθός του είναι μόλις 200 μάρκα υψηλότερος από το επίδομα που παίρνουν οι δικαιούχοι κοινωνικής αρωγής. Για τον λόγο αυτό, αλλάζοντας τους φορείς εκμετάλλευσης, θα πρέπει να διατηρηθούν οι κοινωνικές προδιαγραφές.
<P>
Τρίτον, σε πολλά κράτη μέλη οι δημόσιες υπηρεσίες μεταφοράς επιβατών σε μικρές αποστάσεις παρέχονται στην ύπαιθρο από μικρές μικρομεσαίας κλίμακας επιχειρήσεις, οι οποίες δεν πρέπει να εκδιωχθούν από την αγορά εάν δεν συντρέχει ειδικός λόγος, το αντίθετο μάλιστα. Θεωρώ ότι θα πρέπει να τους προσφέρονται ευκαιρίες στην αγορά και σε ζητήματα απευθείας ανάθεσης τακτικών γραμμών και δικτύων. Σε μερικές περιοχές της Γερμανίας οι μαθητές αποτελούν σχεδόν το 90% του συνόλου των μεταφερόμενων επιβατών και σε τέτοιες περιπτώσεις θα πρέπει προωθηθεί περισσότερο η απευθείας ανάθεση. Πιστεύω ότι συμφωνούμε στο ότι είναι πολύ σύντομη η διάρκεια που προβλέπει η Επιτροπή για τις συμβάσεις αλλά και η διάρκεια των μεταβατικών περιόδων και θα πρέπει να επιχειρήσουμε από κοινού να επιτύχουμε μεγαλύτερες χρονικές περιόδους. Σε άλλα σημεία έχουμε απλά διαφορετικές απόψεις, όμως σε αντίθεση προς τον κ. Schmitt, δεν πιστεύω ότι αύριο θα συμβεί κάποια καταστροφή, αλλά ότι η απόφασή μας σχετικά με τις δημόσιες υπηρεσίες μεταφοράς προσώπων σε κοντινές αποστάσεις θα είναι πολύ κοντά στα συμφέροντα της τοπικής αυτοδιοίκησης.
<P>
(Χειροκροτήματα)

<SPEAKER ID=124 LANGUAGE="FI" NAME="Pohjamo">
Κύριε Πρόεδρε, καταρχάς θα ήθελα να ευχαριστήσω τον κ. Meijer για την εκπόνηση της έκθεσης. Έχει κάνει μεγάλη προσπάθεια σχετικά με αυτό το περίπλοκο θέμα. Καθώς εξελίσσονται οι δημόσιες συγκοινωνίες, αυτό που πρέπει να λαμβάνεται υπόψη είναι το συμφέρον του επιβάτη. Κατά συνέπεια, θα πρέπει να δημιουργήσουμε μια τέτοια εναλλακτική λύση, ώστε περισσότεροι από πριν να προτιμούν τα μέσα μαζικής μεταφοράς. Αυτό είναι εντονότερο ιδίως στις πόλεις, όπου πρέπει να εξευρεθούν τρόποι επίλυσης των περιβαλλοντικών προβλημάτων και των δυσκολιών που προκαλεί η κυκλοφοριακή συμφόρηση.
<P>
Η σύναψη συμφωνιών για τη ρύθμιση των δημοσίων μεταφορών συνιστά ορθή διαδικασία, όταν η συμφωνία συνδέεται με κρατική ενίσχυση. Με τον συνδυασμό του ανοικτού και του ελεγχόμενου ανταγωνισμού μπορούμε να επιτύχουμε μεγαλύτερη αποδοτικότητα και καλύτερη εξυπηρέτηση. Ο ανταγωνισμός είναι πράγματι απαραίτητος και σε αυτόν τον τομέα. Η εφαρμογή πρέπει να διαθέτει περιθώριο ευελιξίας, προκειμένου να μπορέσουν να διατηρηθούν οι καθιερωμένες διαδικασίες που εφαρμόζουν τα κράτη μέλη. Στη χώρα μου τέτοιου είδους επιτυχημένες λύσεις συνιστούν, αφενός, το σύστημα αδειοδότησης για τις τακτικές γραμμές και, αφετέρου, τα αστικά και περιφερειακά εισιτήρια. Αυτό ενισχύει την τροπολογία σχετικά με το άρθρο 3 παράγραφος (γ). Στόχος του είναι να παρεμποδίσει τη δημιουργία ενός τοπικού ή περιφερειακού μονοπωλίου και να επιτρέψει τον ανταγωνισμό, όπου είναι δυνατόν. Επιπλέον, αποσκοπεί να διασφαλίσει τα συστήματα των δημοσίων μεταφορών που λειτουργούν σωστά στις αραιοκατοικημένες χώρες, όπου οι αποστάσεις είναι μεγάλες.
<P>
Επίσης, οι λόγοι που συνδέονται με την ασφάλεια των μεταφορών και τη μείωση των ατυχημάτων συνηγορούν υπέρ της προτίμησης στα μέσα μαζικής μεταφοράς. Η επίτευξη των στόχων αυτών προϋποθέτει νομοθετική ευελιξία. Πρέπει να υπάρχει δυνατότητα επιλογής των καλύτερων λύσεων που έχουν εφαρμοστεί σε διαφορετικές συνθήκες και σε κάθε περιβάλλον δράσης. Οι λύσεις πρέπει να είναι πρακτικές και να υλοποιούνται σε συνεργασία με τους τοπικούς και τους περιφερειακούς φορείς.

<SPEAKER ID=125 LANGUAGE="DE" NAME=" Schroedter">
Κύριε Πρόεδρε, το κεντρικό πρόβλημα στην πρόταση της Επιτροπής είναι ότι οι δημόσιες αστικές μεταφορές έχουν υπαχθεί αποκλειστικά στον στόχο του "ελεύθερου ανταγωνισμού" . Αυτό μπορεί να το επικροτούν μερικοί συνάδελφοι στο Σώμα, αλλά προσωπικά το θεωρώ απόλυτα εσφαλμένο.
<P>
Οι δημόσιες αστικές μεταφορές πρέπει κατά κύριο λόγο να υπάγονται στους στόχους της πολιτικής των μεταφορών. Αυτό αποτελεί και ευρωπαϊκό ζήτημα και συγκεκριμένα πρόκειται για το ερώτημα πώς είναι δυνατόν να βελτιωθεί μέσω των δημοσίων αστικών μεταφορών η κινητικότητα όλων των πολιτών, ακόμα και εκείνων που δεν έχουν άλλη εναλλακτική προς τις αστικές μεταφορές λύση, που δεν διαθέτουν δικό τους αυτοκίνητο, όπως είναι οι μαθητές, οι πολυμελείς οικογένειες, οι συνταξιούχοι, τα άτομα με ειδικές ανάγκες και εκείνα με πολύ χαμηλό εισόδημα. Για τον λόγο αυτό η διασφάλιση της βιώσιμης κινητικότητας της βάσης, είναι όπως και στον αστικό και περιφερειακό σχεδιασμό ο απώτερος στόχος των δημοσίων αστικών μεταφορών. Αυτό μπορεί να επιτευχθεί με διαφορετικούς τρόπους, ανάλογα με την ιδιαιτερότητα των τοπικών συνθηκών. Επομένως, μου είναι μέχρι σήμερα ακατανόητο γιατί η Επιτροπή επέλεξε την έκδοση κανονισμού και όχι την έκδοση οδηγίας, δεδομένου ότι εδώ έχουμε μια κλασσική περίπτωση όσον αφορά την αρχή της επικουρικότητας.
<P>
Επιπλέον με παραξενεύει το γεγονός ότι εδώ η Επιτροπή επιλέγει την έκδοση κανονισμού, ενώ ταυτόχρονα εκδίδει Λευκή Βίβλο για την ευρωπαϊκή διακυβέρνηση. Στην Λευκή Βίβλο επιθυμεί να ενισχύσει την τοπική αυτοδιοίκηση και εν προκειμένω επεμβαίνει ενεργά στην τελευταία. Για τον λόγο αυτό θέτω το ερώτημα: πώς είναι δυνατόν με έναν τέτοιο κανονισμό να υλοποιηθεί η αρχή της ευρωπαϊκής διακυβέρνησης που αποσκοπεί στην ενίσχυση της τοπικής αυτοδιοίκησης;
<P>
Τέλος θα αναφερθώ στο ζήτημα της προκήρυξης υποβολής προσφορών. Είναι αυτονόητο ότι πρέπει να γίνονται τέτοιες προκηρύξεις. Αλλά στις προκηρύξεις αυτές θα πρέπει να έχουν κυρίαρχο ρόλο, πρώτον οι στόχοι της πολιτικής μεταφορών, δεύτερον οι στόχοι της περιβαλλοντικής πολιτικής, και τρίτον οι στόχοι της κοινωνικής πολιτικής. Και οι στόχοι αυτοί θα πρέπει να αποσκοπούν στη βελτιστοποίηση της κινητικότητας των ψηφοφόρων μας.

<SPEAKER ID=126 LANGUAGE="DE" NAME="Markov">
Κύριε Πρόεδρε, η έκθεση του συναδέλφου Erik Meijer, μέλους της πολιτικής μας ομάδας, παρουσιάζει πολύ μεγάλο ενδιαφέρον, επειδή θίγει ένα από τα βασικά ζητήματα των δημοσίων υπηρεσιών κοινής ωφέλειας, και συγκεκριμένα τη διασφάλιση της κινητικότητας των πολιτών στο άμεσο ζωτικό τους περιβάλλον. Αυτό το θεμελιώδες δικαίωμα διασφαλιζόταν μέχρι σήμερα κυρίως μέσω τοπικών δημοσίων φορέων και των εντολοδόχων τους. Δεδομένου ότι οι δημόσιες αστικές μεταφορές τις περισσότερες φορές δεν είναι προσοδοφόρες, επιδοτούνται οι παρεχόμενες υπηρεσίες από τις τοπικές αρχές. Επομένως, οι αστικές μεταφορές αποκτούν στην αγορά ενδιαφέρον και για τους ιδιώτες επιχειρηματίες. Μόνο στη Γερμανία η αξία των δημοσίων αστικών μεταφορών ανέρχεται στα 30 δισ. γερμανικά μάρκα περίπου.
<P>
Με την ίδρυση της εσωτερικής αγοράς και την εμφάνιση διεθνών επιχειρήσεων παροχής υπηρεσιών στις αστικές μεταφορές προέκυψε η διαμάχη μεταξύ αφενός της μέχρι σήμερα εφαρμοζόμενης απευθείας ανάθεσης συμβάσεων παροχής μεταφορικών υπηρεσιών σε τοπικές επιχειρήσεις και αφετέρου των διεθνών επιχειρήσεων. Για τον λόγο αυτό η Επιτροπή προτείνει να δοθεί στους κανόνες του ανταγωνισμού προτεραιότητα, θέτοντάς τους προ του δημοσίου συμφέροντος και να θεσπιστεί δεσμευτικά η υποχρεωτική προκήρυξη υποβολής προσφορών για όλους. Η μέθοδος αυτή αμφισβητείται από τον εισηγητή και κατά την άποψή μου δικαίως. Ο εισηγητής υποστηρίζει το δικαίωμα των τοπικών αρχών να αποφασίζουν οι ίδιες για τον τρόπο με τον οποίο θα προβαίνουν σε αναθέσεις. Αυτό επιβάλει η δημοκρατία και η αρχή της επικουρικότητας. Δεν επιτρέπονται οι επεμβάσεις της Ευρωπαϊκής Ένωσης σε τοπικές και περιφερειακές συνθήκες. Για μένα προσωπικά το ζήτημα αυτό είναι θεμελιώδους σημασίας, επειδή τεκμηριώνει πραγματικά την επικουρικότητα.
<P>
Καλώ τους συναδέλφους μου - μολονότι γνωρίζω ότι είναι σχεδόν άσκοπο - να υποστηρίξουν αυτή τη θέση. Είχαμε πληθώρα συναντήσεων και συζητήσεων με τοπικές, περιφερειακές, εθνικές και διεθνείς επιχειρήσεις και ενώσεις συμφερόντων. Για αυτόν τον λόγο οι προτάσεις ήταν φυσικά πολύ λεπτομερείς. Φυσικά δεν χρειάζεται να επικροτήσει κανείς όλες τις προτάσεις, αλλά η βασική γραμμή της έκθεσης Meijer αντιστοιχεί στις απαιτήσεις των δημόσιων αστικών μεταφορών από τη σκοπιά των αρχών και επιχειρήσεων τοπικής εμβέλειας, δεν αποκλείει τον ανταγωνισμό - κύριε Schmitt, οι ισχυρισμοί σας είναι αναληθείς - και εξασφαλίζει στους πολίτες γενικά προσβάσιμες και προσιτές τοπικές και περιφερειακές υπηρεσίες μεταφορών.

<SPEAKER ID=127 LANGUAGE="FR" NAME="Esclopι">
Κύριε Πρόεδρε, κυρία Επίτροπε, αγαπητοί συνάδελφοι, επιτρέψτε μου να ανησυχήσω σοβαρά από την πρώτη κιόλας ανάγνωση αυτής της έκθεσης που συζητούμε σήμερα και τούτο παρά το αξιέπαινο έργο του συναδέλφου μας, του κ. Meijer, του οποίου θα υποστηρίξουμε εξάλλου τις περισσότερες τροπολογίες. Με το πρόσχημα, όμως, της προσπάθειας να καταστούν συμβατές με την κοινοτική νομοθεσία οι οικονομικές αντισταθμίσεις των κρατών στους φορείς παροχής υπηρεσιών και να οργανωθεί η ανάθεση δημόσιων συμβάσεων στον τομέα των μεταφορών οι οποίες είναι ήδη ανοιχτές για τους ιδιωτικούς φορείς παροχής υπηρεσιών, η Επιτροπή επιχειρεί, για μια ακόμη φορά, να υπερβεί σε μεγάλο βαθμό τις αρμοδιότητές της. Καταπατώντας τα πρότυπα οργάνωσης των δημόσιων υπηρεσιών των κρατών, θίγει άμεσα την ελευθερία διαχείρισης που έχουν οι οργανισμοί τοπικής αυτοδιοίκησης, και πρέπει να πούμε ότι καταδικάζει με τον τρόπο αυτό το γαλλικό πρότυπο διαχείρισης που στηρίζεται στην άμεση διοίκηση, το οποίο, ωστόσο, αποδεικνύει την αξία του εδώ και πολλά χρόνια. Αυτό καταδεικνύει ότι ο στόχος δεν είναι η διαμόρφωση καλύτερης δημόσιας υπηρεσίας προς όφελος του χρήστη, αλλά η ολοκλήρωση της εσωτερικής αγοράς, μέσω του φιλελευθερισμού. Όπως και σε άλλους τομείς (τηλεπικοινωνίες, ενέργεια, ταχυδρομεία, κλπ.), διακυβεύεται η ελευθερία επιλογής και, επομένως, η ίδια η έννοια της δημόσιας υπηρεσίας.
<P>
Στην ουσία, εκτός από την προσβολή της συνταγματικής αρχής της ελεύθερης διοίκησης των οργανώσεων τοπικής αυτοδιοίκησης, πρόκειται γενικότερα για προσβολή της εθνικής κυριαρχίας των κρατών στο θέμα της δημόσιας διοίκησης. Η ελευθερία επιλογής του πεδίου δράσης των δημόσιων υπηρεσιών και του τρόπου διαχείρισής τους, η ελευθερία επιλογής του φορέα παροχής υπηρεσιών, η μερική ελευθερία ως προς την ανάθεση υπεργολαβιών, η ελευθερία τιμολόγησης, η ελευθερία αντιστάθμισης είναι ελευθερίες τόσο των κρατών όσο και των καταργημένων πια οργανισμών τους τοπικής αυτοδιοίκησης. Όμως, εκτός από το κράτος, στο βωμό του κοινοτικού φιλελευθερισμού θα θυσιαστεί και ο ίδιος ο πολίτης-χρήστης, διότι η πρόταση αυτή συνιστά άμεση προσβολή της τοπικής εξουσίας, της πλησιέστερης στους πολίτες και επομένως της προσφορότερης όσον αφορά τη διαχείριση των πρακτικών δυσκολιών που συναντούν οι τελευταίοι. Πρόκειται συνήθως για τους πιο στερημένους, που ζουν σε μειονεκτικές ζώνες οι οποίες υπάρχει κίνδυνος ακόμη και να μην εξυπηρετούνται. Οι κοινωνικοί εταίροι δεν ξεγελάστηκαν ως προς αυτό, και προειδοποίησαν τους βουλευτές κατά την ψηφοφορία στην Επιτροπή Περιφερειακής Πολιτικής. Αποκαλύπτεται σε όλο του το μεγαλείο ο κίνδυνος που έχουν επισημάνει όλοι, και δεν θα κατορθώσει να μας αποπροσανατολίσει η εκ νέου εισαγωγή ψηγμάτων επικουρικότητας ή η παροχή της δυνατότητας παρέκκλισης από την εφαρμοζόμενη διαδικασία. Ο πολίτης δεν θα εξαπατηθεί τόσο εύκολα.
<P>
Εν κατακλείδι, αναρωτιέμαι για το μέλλον αυτής της Ευρώπης η οποία, στην επενδεδυμένη με καχυποψία άγνοια των λαών των κρατών μελών, απαντά τεχνοκρατικά και δογματικά αφαιρώντας λίγο-λίγο εξουσίες από τα κράτη μέλη και από τις οργανώσεις τοπικής αυτοδιοίκησης, που διαχειρίζονται ωστόσο καθημερινά με αποτελεσματικό τρόπο τη ζωή των πολιτών. Δεν μπορούμε να δεχθούμε αυτό το είδος των προτάσεων και για τούτο ζητούμε την απόρριψή τους.

<SPEAKER ID=128 LANGUAGE="DE" NAME="Jarzembowski">
Κύριε Πρόεδρε, αγαπητή κυρία Αντιπρόεδρε, αγαπητοί συνάδελφοι, αρχικά πρέπει να επισημάνουμε στους θεατές που σήμερα η προσέλευσή τους είναι μεγαλύτερη από εκείνη των βουλευτών, ότι δεν υπάρχουν διαφορές στους στόχους μας. Όλοι επιθυμούμε τις καλύτερες δυνατές δημόσιες αστικές συγκοινωνίες στο χαμηλότερο δυνατό κόστος τόσο για τους φορολογούμενους όσο και για τους χρήστες. Αυτός είναι ο κοινός μας στόχος. Το ερώτημα είναι τώρα ποιος είναι ο σωστός δρόμος για την επίτευξή του. Εάν η πρόταση της αριστερής πτέρυγας του Σώματος προσπαθεί να προωθήσει το δικαίωμα των κοινοτήτων και περιφερειών να επιλέγουν οι ίδιες, το μόνο που έχω να πω είναι ότι τα τελευταία δέκα χρόνια αποτελούν απόδειξη για το ότι το δικαίωμα επιλογής αποβαίνει εις βάρος των πολιτών. Πώς έχει λοιπόν η κατάσταση; Στις περισσότερες πόλεις και κοινότητες επιδεινώνονται οι υπηρεσίες και βελτιώνονται οι επιδοτήσεις. Η αλήθεια είναι ότι δεν είναι δυνατόν να συνεχίσουμε με το σημερινό σύστημα εάν επιθυμούμε καλές και αποδοτικές υπηρεσίες στις δημόσιες υπηρεσίες αστικών μεταφορών, αλλά και μεταφορών μικρών αποστάσεων στην περιφέρεια. Για τον λόγο αυτό λέμε ότι πρέπει να γίνονται προκηρύξεις υποβολής προσφορών ώστε οι πολίτες να έχουν στη διάθεσή τους την καλύτερη ποιότητα, τους καλύτερους ρυθμούς, και τα καλύτερα και πιο σύγχρονα λεωφορεία στην ευνοϊκότερη δυνατή αναλογία κόστους/ωφέλειας. Αυτός είναι ο στόχος.
<P>
Δεύτερον, αγαπητέ συνάδελφε από την Ομάδα για την Ευρώπη της Διαφοράς: υπάρχει η Συνθήκη για την Ευρωπαϊκής Ένωσης όπου κατοχυρώνεται ότι ο καθένας είναι ελεύθερος να παρέχει υπηρεσίες. Αυτή την ελευθερία μπορεί κανείς να την περιορίσει μόνο προς όφελος ενός υψηλότερου αγαθού. Η ελεύθερη βούληση της κοινότητας ενός χωριού δεν επαρκεί για να πει κανείς ότι περιορίζει στο χωριό Α ή Β την ελευθερία παροχής υπηρεσιών που προβλέπεται στο κοινοτικό δίκαιο. Χρειάζεται ρυθμιζόμενη νομοθεσία προκειμένου να είναι δυνατός ο περιορισμός της ελευθερίας παροχής υπηρεσιών προς όφελος υψηλοτέρων αγαθών. Αυτό κάνουμε εμείς. Μόνο που αν αφήσετε στις κοινότητες το δικαίωμα επιλογής τότε καταργείτε το δικαίωμα περιορισμού της ελευθερίας παροχής υπηρεσιών. Για τον λόγο αυτό, είναι αδιάφορο σε ποια σημεία θα συμφωνήσουμε, είτε πρόκειται για τη διάρκεια των συμβάσεων είτε για κάτι άλλο. Αυτό που χρειαζόμαστε για την νομοθεσία περί ρυθμιζόμενου ανταγωνισμού είναι ένα λογικό πλαίσιο και η ελευθερία επιλογής που προτείνετε αφαιρεί από το όλο τη βάση μια και για τον περιορισμό της ελευθερίας παροχής υπηρεσιών χρειαζόμαστε εύλογες κοινοτικές ρυθμίσεις.
<P>
(Χειροκροτήματα)

<SPEAKER ID=129 LANGUAGE="FR" NAME="Savary">
Κύριε Πρόεδρε, νομίζω ότι είναι απολύτως νόμιμο να θεσπίζει η Ευρωπαϊκή Ένωση κοινούς κανόνες κάθε φορά που γίνεται προσπάθεια να εκτεθεί η τοπική αυτοδιοίκηση στον ανταγωνισμό.
<P>
Νομίζω ότι δεν είναι καθόλου νόμιμο να θέλει, μέσω ενός κανονισμού που δεν έχει ενσωματωθεί στα εθνικά δίκαια από τα εθνικά κοινοβούλια, να καταργήσει έναν τρόπο διαχείρισης και να γενικεύσει τον ανταγωνισμό στον τομέα των μεταφορών σήμερα και, φυσικά, μέσω της νομολογίας, σε όλους τους άλλους τομείς στο μέλλον. Για πολλούς λόγους.
<P>
Ο πρώτος είναι ότι ιδιωτικός τομέας δεν είναι πάντοτε καλύτερος και καλώ τους συναδέλφους να έρθουν να δουν τι συμβαίνει στη Γαλλία, στον τομέα της ύδρευσης, που έχει ευρέως ιδιωτικοποιηθεί. Δημιουργήθηκαν καρτέλ τα οποία δεν ελέγχονται πια από τους δήμους και τα οποία, σήμερα, εξασφαλίζουν την ύδρευση σε υψηλότερες τιμές από εκείνες που είχαν καθορίσει οι δήμοι, που διατηρούν την άμεση διαχείριση. Από την άλλη πλευρά, δεν πρέπει να νομίζει κανείς ότι η άμεση διαχείριση είναι καλύτερη, αλλά απλώς ότι είναι αναγκαία η συνύπαρξη των δύο τρόπων διαχείρισης.
<P>
Δεύτερον, υπάρχει σύγκρουση με την αρχή της επικουρικότητας. Εάν έχει κάπου εφαρμογή η επικουρικότητα, αυτή σχετίζεται ακριβώς με την ελεύθερη διοίκηση των οργανισμών τοπικής αυτοδιοίκησης και με τις συνταγματικές διατάξεις των περισσότερων κρατών σύμφωνα με τις οποίες η αποκέντρωση παρέχει σήμερα την ελευθερία επιλογής στους δημάρχους, στους περιφερειάρχες και στους επικεφαλής των οργανισμών τοπικής αυτοδιοίκησης. Εντοπίζουμε, επομένως, στο σημείο αυτό σοβαρό πολιτικό πρόβλημα το οποίο δημιουργεί ο εν λόγω κανονισμός. Νομίζω ότι όλοι συμφωνούν ως προς αυτό.
<P>
Τέλος, πρέπει επίσης να είμαστε απολύτως σαφείς ως προς το εξής ζήτημα: όταν οι δήμαρχοι επιλέγουν την άμεση διαχείριση, δεν μπορεί να γίνεται λόγος για επέκταση σε εξωτερικές αγορές. Ποιος έχει δει μέχρι τώρα τη μεταφορά μαθητών από και προς το σχολείο, στην επαρχία, υπηρεσία που παρέχεται από δημοτικούς υπαλλήλους, να επεκτείνεται σε εξωτερικές αγορές; Το πρόβλημα είναι τεχνητό. Το πρόβλημα αυτό στην ουσία δεν υπάρχει. Αντιθέτως, όταν υπάρχει εκπροσώπηση των δημόσιων υπηρεσιών ή αποκλειστική ελευθερία επιλογής μιας επιχείρησης η οποία είναι ανταγωνιστική, η εν λόγω επιχείρηση μπορεί όντως να επεκταθεί σε εξωτερικές αγορές. Για τον λόγο αυτό νομίζω ότι πρέπει να εφαρμοστεί η αρχή της αμοιβαιότητας. Όμως, σε κάθε περίπτωση, δεν μπορούμε να απαρνηθούμε ως τρόπο διαχείρισης την άμεση διαχείριση.

<SPEAKER ID=130 NAME="Ludford">
Κύριε Πρόεδρε, προκειμένου να αποκτήσουμε νομική σαφήνεια σχετικά με τους κανόνες ανάθεσης των συμβάσεων στην ΕΕ, δυστυχώς η επιτροπή ψήφισε τη διαγραφή των ειδικών εξαιρέσεων προς όφελος μιας πολύ ευρείας εξαίρεσης, της τροπολογίας αριθ.61. Ωστόσο, η απλή αναφορά της δημοκρατικής λήψης αποφάσεων ως αιτιολόγησης για την εξαίρεση από τους νομικούς κανόνες της ΕΕ για την εσωτερική αγορά δίνει λαβές για νομική και πολιτική αμφισβήτηση. Επομένως, ζητώ την έγκριση των συγκεκριμένων τροπολογιών της Ομάδας ΦΙΛ, των τροπολογιών αριθ. 110 ως 112. Αυτό σημαίνει ότι οι αρχές θα είχαν το δικαίωμα να μην δημοσιεύσουν πρόσκληση υποβολής προσφορών για υπηρεσίες υπογείου σιδηροδρόμου και τροχιοδρόμων, αν υπάρχουν βάσιμοι λόγοι όσον αφορά το κόστος, την ασφάλεια ή τον κίνδυνο να δημιουργηθεί ένα μόνιμο ιδιωτικό μονοπώλιο αντί για συνθήκες ανταγωνισμού. Οποιαδήποτε αξίωση εξαίρεσης θα πρέπει να αιτιολογηθεί στην Ευρωπαϊκή Επιτροπή.
<P>
Επιπλέον, υπάρχουν διατάξεις για απευθείας ανάθεση των συμβάσεων απουσία πρόσκλησης υποβολής προσφορών ή σε επείγουσες περιπτώσεις. Απευθύνομαι κυρίως στην αριστερά αυτού του Σώματος. Εκτίθεστε σε μεγάλο κίνδυνο αν αρκεστείτε στις τροπολογίες αριθ. 61 και 62. Μπορεί να μην επιβιώσουν στην πορεία και ως ασφαλιστική δικλείδα χρειαζόμαστε ειδικές διατάξεις προκειμένου να προστατευθούν τα μεγάλα σύνθετα δίκτυα υπογείου σιδηροδρόμου όπως του Λονδίνου από την κατάτμηση για λόγους ανάθεσης συμβάσεων ή από τον κίνδυνο να καταστούν ιδιωτικό μονοπώλιο.

<SPEAKER ID=131 LANGUAGE="DE" NAME="Rack">
Κύριε Πρόεδρε, η ευρωπαϊκή πολιτική μεταφορών δεν αποτελεί περίοπτο κεφάλαιο στα χρονικά της Ευρωπαϊκής Ένωσης. Πολύ λίγη, πολύ καθυστερημένη, όχι πραγματικά συνεπής, όλα αυτά είναι μόνο λίγοι από τους χαρακτηρισμούς που δίνονται στη μέχρι σήμερα πολιτική της Ευρωπαϊκής Ένωσης και δίνουν λαβές για κριτική. Η παρούσα Επιτροπή προσπαθεί με ζήλο να αντιστρέψει αυτή την κατάσταση.
<P>
Το σχέδιο κανονισμού για τις δημόσιες αστικές μεταφορές ανήκει σε εκείνο το πακέτο κειμένων τα οποία αποσκοπούν αργά μεν αλλά παρ' όλα αυτά να διορθώσουν μερικά από τα λάθη του παρελθόντος. Στόχος είναι να μπορέσει ένα τμήμα της φιλοσοφίας της εσωτερικής αγοράς να αποκτήσει σημασία στον τομέα των μεταφορών. Η αρχική πρόθεση ήταν ο ρυθμιζόμενος ανταγωνισμός και όχι η πλήρης ελευθέρωση και οπωσδήποτε όχι η ιδιωτικοποίηση με κάθε κόστος. Δυστυχώς πρέπει να τονιστεί το ήταν, μια και αυτό που κατασκεύασε η αρμόδια κοινοβουλευτική επιτροπή ως συμβιβαστική λύση είναι ένα μήνυμα ότι επιστρέφουμε στις παλιές αλλά όχι καλές συνθήκες.
<P>
Για να μην υπάρξουν παρανοήσεις: συμφωνούμε σε όλα τα σημεία που αναφέρονται στην ποιότητα των προσφερόμενων υπηρεσιών στους καταναλωτές, καθώς και σε εκείνα όπου προβάλλεται η απαίτηση για υψηλές ασφαλιστικές, κοινωνικές και περιβαλλοντικές προδιαγραφές. Όλα αυτά όμως μπορούν και πρέπει να ζητηθούν και να υλοποιηθούν με τους όρους των προκηρύξεων για την υποβολή προσφορών. Για να το πετύχουμε αυτό δεν χρειαζόμαστε τη συνέχιση ούτε των γνήσιων ούτε των οιονεί μονοπωλίων.
<P>
Μια τελευταία παρατήρηση στο ζήτημα της επικουρικότητας. Δεν ωφελεί την αυτονομία των κοινοτήτων όταν ανακηρύσσει κανείς τις δημόσιες μεταφορές προσώπων κοντινών αποστάσεων σε res extra commertium αντίστοιχα με το σύνθημα: ο καθένας να κάνει ό,τι θέλει και όπως το θέλει. Δυστυχώς ούτε οι πολίτες ωφελούνται από αυτό, μια και σε τελική ανάλυση αυτοί πληρώνουν το όλο εγχείρημα δύο φορές, τη μία ως καταναλωτές και την άλλη ως φορολογούμενοι. Για τον λόγο αυτό ζητούμε ρυθμιζόμενο ανταγωνισμό και υψηλές προδιαγραφές για τις δημόσιες μεταφορές επιβατών κοντινών αποστάσεων!

<SPEAKER ID=132 LANGUAGE="SV" NAME="Hedkvist Petersen">
Κύριε Πρόεδρε, θεωρώ ότι οι δημόσιες μεταφορές είναι εξαιρετικά σημαντικές για τους ευρωπαίους πολίτες, τόσο στις πόλεις όσο και στις αραιοκατοικημένες περιοχές. Για το λόγο αυτό θα υποστηρίξω κατά την ψηφοφορία τις κύριες ιδέες της πρότασης της επιτροπής, οι οποίες πιστεύω ότι βαδίζουν προς την σωστή κατεύθυνση.
<P>
Ωστόσο αντιτίθεμαι σε πολλές από τις γενικόλογες αναφορές που έχουν γίνει σχετικά με τις δημόσιες προμήθειες. Οι εμπειρίες που έχουμε από την Σουηδία δείχνουν ότι οι δημόσιες προμήθειες μπορούν να γίνονται πολύ καλά. Λαμβάνεται υπόψη το περιβάλλον, ορίζονται κανόνες ασφαλείας, λαμβάνονται υπόψη οι κοινωνικές πτυχές και υπάρχουν καλές σχέσεις με τους κοινωνικούς εταίρους. Απαραίτητη προϋπόθεση για κάτι τέτοιο είναι να αναλαμβάνουν οι πολιτικοί τις ευθύνες τους για τις δημόσιες προμήθειες και να εφαρμόζουν αυτά τα κριτήρια σε συνθήκες διαφάνειας. Είναι δυνατό κάτι τέτοιο, όπως δείχνουν οι εμπειρίες μας από τη Σουηδία. Θα πρέπει να δούμε πέρα από πολλές από τις γενικόλογες αναφορές που γίνονται στην έκθεση σχετικά με τις δημόσιες προμήθειες.
<P>
Είμαι διατεθειμένη, όπως ανέφερα, να υποστηρίξω την βασική ιδέα να διαθέτει η τοπική και η περιφερειακή αυτοδιοίκηση δυνατότητες επιλογής. Πιστεύω επίσης ότι θα αποδειχθεί στην πράξη ότι μπορούν να πραγματοποιούνται διαγωνισμοί για τις δημόσιες προμήθειες, καθώς εξοικονομούνται έτσι πόροι, οι οποίοι μπορούν να διατεθούν για άλλους σκοπούς που καλύπτουν οι δημόσιες δαπάνες.
<P>
Τέλος, θα ήθελα να αναφέρω ότι δεν πιστεύω πως ο κανόνας της αμοιβαιότητας που αναφέρεται στην έκθεση της επιτροπής θα μπορούσε να ισχύσει σε ευρωπαϊκό επίπεδο.

<SPEAKER ID=133 NAME="Beysen">
 - (NL) Κύριε Πρόεδρε, κύριε Επίτροπε, συνάδελφοι, για την ελευθέρωση των δημόσιων μεταφορών δεν βρέθηκε μία πλήρως αποδεκτή λύση μέχρι τώρα. Αυτό δεν σημαίνει ότι εμείς δεν πρέπει να προχωρήσουμε στη διαδικασία ελευθέρωσης. Κάθε άλλο!
<P>
Ωστόσο, αυτή η διαδικασία ελευθέρωσης δεν πρέπει να γίνει βεβιασμένα. Αυτή πρέπει να συμβεί σταδιακά. Είμαι καταρχήν εναντίον των εξαιρέσεων όσον αφορά την ελευθερία παροχής υπηρεσιών. Αλλά είναι φυσικά σαφές ότι μπορεί να υπάρξει ένας ιδιαίτερα περιορισμένος κατάλογος εξαιρέσεων ιδιαίτερα όσον αφορά τις λιγότερο σημαντικές συμβάσεις.
<P>
Τέλος, θα ήθελα να επισημάνω ακόμη ότι πρέπει να είναι επίσης σαφές ότι σε καμία περίπτωση δεν επιθυμούμε την υποκατάσταση του κρατικού μονοπωλίου από ένα ιδιωτικό μονοπώλιο. Επομένως, πιστεύω, ότι πρέπει να βρεθεί μία ενδιάμεση λύση, κυρίως προς όφελος του χρήστη. Σας ευχαριστώ, κύριε Πρόεδρε.

<SPEAKER ID=134 LANGUAGE="DE" NAME="Grosch">
Κύριε Πρόεδρε, κυρία Αντιπρόεδρε, η πρόταση της Επιτροπής βρίσκεται μάλλον στο επίκεντρο του ενδιαφέροντος επειδή έχει να κάνει με θέσεις εργασίας, με την κινητικότητα, με ζητήματα ασφάλειας και περιβάλλοντος αλλά και με την ανάπτυξη της οικονομίας και οι απόψεις που συζητούνται σήμερα με οξύτητα ήταν η βάση για 500 περίπου τροπολογίες.
<P>
Θέλω να καταστήσω για άλλη μια φορά σαφές: για μας το ζητούμενο δεν είναι να διαμορφώσουμε την ελευθέρωση των δημόσιων μεταφορών κοντινών αποστάσεων κατά τρόπο ώστε να παραδοθούν άνευ όρων στον ιδιωτικό τομέα. Δεν γίνεται όμως να παραμείνουν άνευ όρων στα χέρια του δημοσίου και αυτή είναι η λεπτή διαφορά που θέλουμε να αποσαφηνίσουμε.
<P>
Οι εθνικές, περιφερειακές και τοπικές αρχές πρέπει να υποχρεωθούν να προβαίνουν για τις μεταφορές κοντινών αποστάσεων σε προκηρύξεις για την υποβολή προσφορών. Οι προκηρύξεις πρέπει να συνδέονται με όρους τους οποίους αποσαφηνίσαμε με πολυάριθμες τροπολογίες. Για μας το ζητούμενο είναι η ασφάλεια, αλλά και κάποιες εξαιρέσεις, π.χ. για μικρές αγορές στην ύπαιθρο. Φυσικά έχουμε κατανόηση για αυτές τις εξαιρέσεις. Κατανόηση έχουμε και για την ιδιαίτερη πτυχή των σιδηροδρομικών μεταφορών. Αλλά όπως αναφέρθηκε ήδη προ ολίγου, δεν μπορούμε να απαλλαγούμε από τις αμφιβολίες μας ότι πολλοί ενδιαφέρονται περισσότερο για εκείνον που παρέχει τις υπηρεσίες παρά για τις ίδιες τις υπηρεσίες, δεδομένου ότι μόλις τώρα δεν χρησιμοποιήθηκε η λέξη πολίτες αλλά η λέξη ψηφοφόροι και αυτό ήταν για μας ενδεικτικό για τη συζήτηση που διεξήχθη.
<P>
Υποβάλαμε πολυάριθμες τροπολογίες και πιστεύω ότι μπορούμε να υποστηρίξουμε σαφέστατα πως οι συγκεκριμένες τροπολογίες παρεμποδίζουν το κοινωνικό ντάμπινγκ και διασφαλίζουν την κοινωνική ασφάλεια - την ασφάλεια γενικότερα - και όπως πιστεύω μπορούν να προσφέρουν στις μεταφορές κοντινών αποστάσεων ένα καλύτερο μέλλον.
<P>
Μια τελευταία παρατήρηση - γνωρίζω ότι η Επιτροπή αντιμετωπίζει σχετικά δυσκολίες: θεωρούμε σε σχέση με τις προστατευόμενες αγορές απαράδεκτο το γεγονός ότι επιχειρήσεις που αποκομίζουν κέρδη από αυτές τις προστατευόμενες αγορές μπορούν να συμμετέχουν χωρίς κανένα πρόβλημα στις προκηρύξεις οι οποίες αφορούν άλλες αγορές. Κατά την άποψή μας αυτό είναι και παραμένει αθέμιτος ανταγωνισμός που θα πρέπει να καταπολεμηθεί με όλα τα μέσα.

<SPEAKER ID=135 LANGUAGE="FI" NAME="Myller">
Κύριε Πρόεδρε, οι δημόσιες μεταφορές, αφενός, πρέπει να αναπτυχθούν, τόσο για περιβαλλοντικούς λόγους όσο και για λόγους κοινωνικής ισότητας μεταξύ άλλων, και, αφετέρου, όπως έχει ήδη ειπωθεί στην Αίθουσα αυτή, πρέπει να καταστούν ελκυστικές. Δύσκολα γίνεται κατανοητό ότι ο μόνος τρόπος για να υλοποιήσουμε τον στόχο αυτό είναι με τη δημιουργία ανταγωνισμού. Ο ανταγωνισμός είναι καλός υπηρέτης, αλλά κακό αφεντικό, και πρέπει πάντοτε να αναλογιζόμαστε για κάθε περίπτωση εάν η δημιουργία ανταγωνισμού συνιστά όντως ενδεδειγμένο μέσο για την αύξηση της αποδοτικότητας από άποψη κόστους, αλλά και για την εντατικοποίηση και τη βελτίωση των υπηρεσιών. Όπως ανέφερε και ο κ. Meijer, ο εισηγητής της έκθεσης, δυστυχώς πολλές κοινότητες έχουν ήδη προδικάσει τις μελλοντικές αποφάσεις της ΕΕ και έχουν ήδη ξεκινήσει τον ανταγωνισμό, χωρίς να έχουν πάντα τόσο καλά αποτελέσματα. Επιπλέον, θεωρώ ότι, εν προκειμένω, πρέπει να ληφθούν υπόψη όλα τα επιτυχημένα μέσα που έχουν εφαρμοσθεί στα διάφορα κράτη μέλη όσον αφορά τις δημόσιες συγκοινωνίες: η διαδικασία αδειοδότησης, η οποία έχει αποδειχθεί επιτυχής και αποδοτική από άποψη κόστους, θα πρέπει να μπορέσει να διατηρηθεί.

<SPEAKER ID=136 LANGUAGE="DE" NAME="Ferber">
Κύριε Πρόεδρε, αγαπητή Επίτροπε, αγαπητοί συνάδελφοι, αρχικά θέλω να ευχαριστήσω ρητά την Επιτροπή για το θάρρος της να υποβάλει πέρσι πρόταση κανονισμού που θίγει το καυτό θέμα "δημόσιες αστικές μεταφορές" . Και τούτο διότι δεν θα μπορέσουμε να αποτρέψουμε να υιοθετηθεί το κριτήριο της αποδοτικότητας και στον τομέα των δημόσιων αστικών μεταφορών - το βλέπουμε αυτό σήμερα με πολύ επίκαιρο τρόπο σε μια αεροπορική εταιρία. Είναι αδύνατον χρόνο με τον χρόνο να αφήνουμε να περνάνε αθόρυβα τα ζητήματα των ζημιών στις δημόσιες αστικές μεταφορές - προσωπικά συμμετέχω ενεργά στην πολιτική της τοπικής αυτοδιοίκησης - και να αφήνουμε τον φορολογούμενο να πληρώνει χωρίς τα χρήματα να χρησιμοποιούνται πραγματικά για να βελτιωθεί η ελκυστικότητα των δημόσιων αστικών μεταφορών.
<P>
Θα πρέπει κάποτε να τεθεί το ερώτημα για τους λόγους που ιδρύθηκαν οι δημόσιες υπηρεσίες μεταφορών επιβατών σε μικρές αποστάσεις. Δεν ιδρύθηκαν για να προσληφθούν όσο το δυνατόν περισσότεροι οδηγοί, αλλά για να αναπτυχθούν τόσο στην ύπαιθρο όσο και στις πυκνοκατοικημένες περιοχές ελκυστικές δυνατότητες που θα διασφαλίζουν την κινητικότητα όλων των ανθρώπων. Αυτό είναι και το καθήκον στο οποίο πρέπει να αντεπεξέλθουν οι δημόσιες υπηρεσίες μεταφοράς επιβατών σε μικρές αποστάσεις. Νομίζω πως το κρίσιμο σημείο είναι αυτό που ανέφερε ο συνάδελφος Grosch, ότι δηλαδή στην εσωτερική αγορά χρειαζόμαστε ισότητα ως προς τα όπλα που χρησιμοποιούνται. Δεν είναι δυνατόν να καθιερώσουμε την ελευθερία επιλογής που δίνει σε ορισμένους δήμους τη δυνατότητα να προβαίνουν σε προσκλήσεις υποβολής προσφορών - είτε επειδή τους πιέζει το κόστος, είτε επειδή θέλουν να χρησιμοποιήσουν σωστά τα χρήματα των φορολογουμένων - και να υποβάλουν προσφορές εκείνοι που προέρχονται από προστατευόμενα μονοπώλια! Για τον λόγο αυτό είναι πολύ σημαντικό να απορριφθεί αύριο η συγκεκριμένη τροπολογία, και να επικρατήσει ισότητα των όπλων για όλους.
<P>
Η Επιτροπή έθεσε αυστηρούς όρους όσον αφορά τη διάρκεια της άδειας εκμετάλλευσης υπηρεσιών και τις μεταβατικές διατάξεις. Θεωρώ ότι ως επιτροπή καταλήξαμε σε έναν δίκαιο συμβιβασμό μεταξύ των διαφορετικών συμφερόντων των εμπλεκόμενων. Δική μου άποψη είναι να ξεκινήσουμε σε ολόκληρη την Ευρώπη με την καθιέρωση χρονικών περιορισμών και συστημάτων χορήγησης αδειών για την εκμετάλλευση των μεταφορικών υπηρεσιών. Προχωρώντας θα μπορέσουμε να συζητήσουμε περισσότερο, κυρία Επίτροπε, προκειμένου όλα αυτά να διαμορφωθούν ακόμα πιο φιλικά προς τον ανταγωνισμό.
<P>
Ας κάνουμε όμως αρχικά αυτό το πρώτο βήμα. Είναι για το καλό των ανθρώπων στην Ευρώπη!

<SPEAKER ID=137 LANGUAGE="EN" NAME="Honeyball">
Κύριε Πρόεδρε, όπως είπε ένας από τους προηγούμενους ομιλητές, αυτό το οποίο όλοι επιδιώκουμε είναι όσο το δυνατόν καλύτερες δημόσιες μεταφορές με το χαμηλότερο δυνατό κόστος. Όπως είπε ένας άλλος ομιλητής, χρειαζόμαστε τις κατάλληλες λύσεις για κάθε συγκεκριμένο περιβάλλον. Αυτός είναι ο κύριος λόγος για τον οποίο είναι τόσο σημαντική η αρχή σύμφωνα με την οποία οι τοπικές αρχές μπορούν να είναι ελεύθερες να αποφασίζουν ποιος είναι ο καλύτερος τρόπος οργάνωσης των δημόσιων μεταφορών εντός των δικών τους περιοχών.
<P>
Θα ήθελα να κάνω λίγα σχόλια σχετικά με τη λειτουργία των δικτύων υπογείου σιδηροδρόμου σε μεγάλες αστικές περιοχές όπως είναι το Λονδίνο, όπου υπάρχει πραγματικός κίνδυνος αν δεν επιτρέψουμε στις τοπικές αρχές να λάβουν αυτές τις αποφάσεις, η ανάθεση σε ιδιώτες να οδηγήσει στην δημιουργία μονοπωλίου και δεν θα προχωρήσουμε καθόλου προς την κατεύθυνση της επίτευξης των αποτελεσμάτων που επιδιώκουμε με αυτή την έκθεση. Κάτι άλλο που θα μπορούσε να συμβεί σε περιοχές όπως το Λονδίνο και άλλες μεγάλες πόλεις είναι να κατατμηθεί το σύστημα, πράγμα που θα μπορούσε να οδηγήσει σε σοβαρό χάος. Επομένως, θα ήθελα να προτρέψω όλους σας να υποστηρίξετε την τροπολογία αριθ. 61.

<SPEAKER ID=138 NAME="Morgan">
Κύριε Πρόεδρε, υποστηρίζω θερμά την αρχή ότι σε όλες τις περιοχές πρέπει να διατίθενται δημόσιες μεταφορές υψηλής ποιότητας και λογικής τιμής. Ωστόσο, η έκθεση αυτή είναι ιδιαίτερα σημαντική για την εκλογική μου περιφέρεια, την Ουαλία, λόγω των ζητημάτων που σχετίζονται με τους ειδικούς ναύλους.
<P>
Η Εθνοσυνέλευση της Ουαλίας θέσπισε ένα πρόγραμμα, που θα τεθεί σε ισχύ την επόμενη άνοιξη, σύμφωνα με το οποίο όλοι οι συνταξιούχοι σε όλες τις περιοχές της Ουαλίας θα μπορούν να μετακινούνται δωρεάν στις τοπικές διαδρομές με λεωφορείο. Το πρόγραμμα θα προσφέρει δελτία ελεύθερης κυκλοφορίας και δωρεάν διαδρομές με τα τοπικά λεωφορεία και αυτό θα δώσει θεωρητικά τη δυνατότητα στους συνταξιούχους να ταξιδεύουν αν θέλουν σε ολόκληρη την Ουαλία χωρίς να πληρώσουν ούτε μία πένα. Ενώ εκτιμώ τη σημασία που έχει το να διασφαλίσουμε ότι ορισμένες ομάδες, όπως τα άτομα με ειδικές ανάγκες, οι μαθητές και οι εκπαιδευόμενοι θα δικαιούνται και αυτοί να χρησιμοποιούν τις δημόσιες μεταφορές με μειωμένο ναύλο, θα ήταν γελοίο να καταστρέψουμε το καλό έργο που έχει κάνει η Εθνοσυνέλευση για τους συνταξιούχους στην Ουαλία εμποδίζοντας τους να απολαύσουν ειδικούς ναύλους σύμφωνα με τον κανονισμό αυτό.
<P>
Χαίρομαι που η Επιτροπή Περιφερειακής Πολιτικής, Μεταφορών και Τουρισμού ψήφισε ήδη την κατάργηση του ανώτατου ορίου στους μειωμένους ναύλους η οποία προτάθηκε από την Επιτροπή, προστατεύοντας κατα αυτόν τον τρόπο τους συνταξιούχους της Ουαλίας.

<SPEAKER ID=139 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, καταρχάς θέλω να ευχαριστήσω τον εισηγητή, κ. Meijer, για το έργο που επιτέλεσε. Πρόκειται για μία εργασία σύνθετη και περίπλοκη, μία πρόταση που υποκίνησε ποικίλες τροπολογίες και θέσεις. Η καλή εργασία του κ. Meijer και όλων σας, κυρίες και κύριοι, επέτρεψε να γίνει μία σημαντική συζήτηση στο Κοινοβούλιο.
<P>
Από πολλές απόψεις, αυτή η συζήτηση συνέβαλε στην υποκίνηση άλλης μίας ευρύτερης δημόσιας συζήτησης. Οι αναλύσεις αυτού του φακέλου, τόσο εντός όσο και εκτός των θεσμικών οργάνων, βοηθούν την Επιτροπή να βελτιώσει τις δικές της ιδέες. Η συζήτηση αποκάλυψε την πολεμική που υποκινούν αυτά τα ζητήματα, αν και υπήρξαν στιγμές που τα συναισθήματα δεν μας άφησαν να δούμε την ουσία της πρότασης που εξετάζουμε.
<P>
Καταρχάς, υπάρχει σήμερα νομική αβεβαιότητα σ' αυτόν τον τομέα και αυτό που επιδιώκουμε μ' αυτή την πρόταση, κυρίες και κύριοι - αυτό πρέπει να καταστεί απολύτως σαφές - είναι η επίλυση μίας κατάστασης νομικής αβεβαιότητας, η οποία μπορεί να δημιουργήσει σοβαρά προβλήματα στις δημόσιες μεταφορές. Το πρώτο πράγμα που επιδιώκει αυτή η πρωτοβουλία είναι ακριβώς - όπως είπε ο κ. Jarzembowski -να προωθήσει τις δημόσιες μεταφορές. Όλοι συμφωνούμε ότι η Ευρωπαϊκή Ένωση πρέπει να προωθήσει δημόσιες μεταφορές ποιότητας, στην καλύτερη δυνατή τιμή.
<P>
Η Επιτροπή θεωρεί ότι πολλές από τις παρούσες συμβάσεις και συμφωνίες, που παραχωρούν αποκλειστικά δικαιώματα ή οικονομικές αντισταθμίσεις, διατρέχουν τον κίνδυνο να αμφισβητηθούν, λόγω των κανόνων ανταγωνισμού της Συνθήκης. Αυτός είναι ο κίνδυνος που αντιμετωπίζουμε και που επιδιώκουμε να επιλύσουμε μ' αυτή την πρόταση.
<P>
Δεύτερον, αν το πρόβλημα της νομικής αβεβαιότητας είναι ήδη σοβαρότατο από μόνο του, είναι επίσης προφανές ότι ο ρυθμισμένος ανταγωνισμός στις δημόσιες μεταφορές πρέπει να ωφελεί τόσο τους χρήστες όσο και την κοινωνία γενικά. Τα γεγονότα έχουν αποδείξει ότι τα ανοικτά συστήματα σ' έναν ελεγχόμενο και ρυθμισμένο από τον δημόσιο τομέα ανταγωνισμό παρουσίασαν ταχύτερη αύξηση του αριθμού των επιβατών, κατά τη δεκαετία του ' 90, από τα συστήματα που δεν υφίστανται κανένα είδος ανταγωνιστικής πίεσης. Η αλήθεια είναι ότι δεν επιθυμούμε ούτε ιδιωτικά μονοπώλια.
<P>
Θα καταλαβαίνετε, κυρίες και κύριοι, ότι θα χρειαζόμουν ώρες για να παρουσιάσω τη θέση της Επιτροπής για καθεμία από τις 130 τροπολογίες που παρουσιάστηκαν σ' αυτή την έκθεση. Γι' αυτό, θα αναφερθώ στα βασικά ζητήματα που θέσατε και, όσον αφορά τους συγκεκριμένους αριθμούς των τροπολογιών, οι υπηρεσίες είναι στη διάθεσή σας.
<P>
Όσον αφορά αυτά που μπορούμε να δεχτούμε, καταρχάς δεχόμαστε ευνοϊκά τις προτάσεις που τείνουν να ενισχύσουν τα κριτήρια ποιότητας, τα οποία πρέπει να λαμβάνουν υπόψη οι αρχές στην εκτίμηση των αναγκών των μεταφορών και την ανάθεση των συμβάσεων. Όταν ανοίξουν οι αγορές, οι αρχές θα πρέπει να προσεγγίσουν όλα τα θέματα που σχετίζονται με την απασχόληση, το περιβάλλον, τους καταναλωτές και πιθανότατα ακόμη περισσότερο αν οι υπηρεσίες παραμένουν κλειστές στις ανταγωνιστικές πιέσεις. Επομένως, πρέπει να διευκολύνουμε το άνοιγμα της αγοράς, ακριβώς για να εγγυηθούμε αυτά τα επίπεδα και τα πρότυπα απασχόλησης, περιβάλλοντος και καταναλωτών που όλοι επιθυμούμε.
<P>
Δεύτερον, η Επιτροπή μπορεί επίσης να δεχτεί μία πιο παρατεταμένη μέγιστη διάρκεια των συμβάσεων. Θεωρούμε αποδεκτές τις προθεσμίες που προτείνονται στις τροπολογίες 15 και 54 (8 έτη για τα λεωφορεία και 15 χρόνια για τους σιδηροδρόμους).
<P>
Τρίτον, όσον αφορά τις εξαιρέσεις από την αρχή του ανταγωνισμού, γίνονται δεκτές μόνο εκείνες οι τροπολογίες που δεν αντιτίθενται στην αρχική μας πρόταση και όχι εκείνες που επιδιώκουν να περιορίσουν ακόμη περισσότερο το πεδίο εφαρμογής του κανονισμού. Επίσης μπορούμε να δεχτούμε εκείνες τις τροπολογίες που αυξάνουν τα ελάχιστα όρια που εφαρμόζονται στις άμεσες συμβάσεις.
<P>
Και, αφού παρακολουθήσαμε τη συζήτηση, δεχόμαστε ότι μπορεί να ανακύψουν καταστάσεις έκτακτης ανάγκης, κατά τις οποίες είναι αδύνατο να οργανωθεί ο ανταγωνισμός έγκαιρα και κατά τρόπο που να επιτρέπει τη διατήρηση της υπηρεσίας. Κατά συνέπεια, οι τροπολογίες που βαίνουν προς αυτή την κατεύθυνση είναι, καταρχήν, δεκτές, αν και ίσως χρειαστούν κάποια αναδιατύπωση. Πιστεύουμε ότι θα πρέπει να συνδυαστούν σε μία και μοναδική ρήτρα έκτακτης ανάγκης, η οποία θα καλύπτει επίσης άλλες παρόμοιες καταστάσεις.
<P>
Η Επιτροπή θα μπορούσε επίσης να δεχτεί τις τροπολογίες εκείνες που συντελούν ώστε οι υπεύθυνες αρχές για τις αντισταθμίσεις να διαθέτουν μεγαλύτερη ευελιξία σχετικά με τους γενικούς κανόνες που προβλέπονται για όλους τους φορείς εκμετάλλευσης, όπως, παραδείγματος χάρη, εκείνους που καθορίζουν τις μέγιστες τιμές και οι οποίοι, σε ορισμένες περιπτώσεις, πρέπει να εφαρμόζονται με διαβαθμίσεις.
<P>
Τέλος, κυρίες και κύριοι, η Επιτροπή μπορεί να δεχτεί την ιδέα μίας μεταβατικής περιόδου που λήγει σε οκτώ χρόνια, όπως προτείνεται στην τροπολογία 90. Ωστόσο, αντί για ένα big bang εκείνη την ημερομηνία, πιστεύουμε ότι ο κανονισμός θα πρέπει να προβλέπει ένα σταδιακό άνοιγμα της αγοράς από πλευράς των αρχών, κάνοντας ένα πρώτο βήμα μετά από τέσσερα χρόνια. Επίσης είναι αποδεκτό το να μπορούν οι υπάρχουσες συμβάσεις, που έχουν συναφθεί σύμφωνα με τους κανόνες του ανταγωνισμού, να συνεχίσουν τη φυσική τους πορεία, πάντα εφόσον η διάρκειά τους είναι καθορισμένη (δεν είναι, δηλαδή, συμβάσεις αορίστου χρόνου) και λογική.
<P>
Ωστόσο, κυρίες και κύριοι, υπάρχουν πράγματα που δεν μπορούμε να δεχτούμε, διότι θα διέστρεφαν την έννοια της πρότασης της Επιτροπής. Για παράδειγμα, δεν μπορούμε να υποστηρίξουμε την εξαίρεση ολόκληρων τομέων από το πεδίο εφαρμογής του κανονισμού· δεν μπορούμε να δεχτούμε τις τροπολογίες 23, 28 και 128, που θα απέκλειαν όλες τις υπηρεσίες μεγάλων αποστάσεων.
<P>
Μπορεί το Κοινοβούλιο να είναι υπέρ της διεύρυνσης του ανταγωνισμού στις επιβατικές σιδηροδρομικές μεταφορές μεγάλων αποστάσεων, αλλά θα προτιμούσα το ζήτημα αυτό να εξεταστεί στο δεύτερο πακέτο σιδηροδρομικών μέτρων.
<P>
Το σχέδιο έκθεσης εγείρει νομικά προβλήματα σε ορισμένες περιπτώσεις. Η τροπολογία 24 θα έδινε προτεραιότητα στον κανονισμό έναντι των οδηγιών σχετικά με τις δημόσιες συμβάσεις. Κυρίες και κύριοι, η Επιτροπή φρονεί ότι αυτό θα μπορούσε να οδηγήσει την Ευρωπαϊκή Ένωση στην αθέτηση δεσμεύσεων που απορρέουν από τη συμφωνία του Παγκόσμιου Οργανισμού Εμπορίου σχετικά με τις δημόσιες συμβάσεις. Γι' αυτό το λόγο δεν μπορούμε να δεχτούμε ούτε αυτή την τροπολογία.
<P>
Το δεύτερο νομικό πρόβλημα αφορά την αμοιβαιότητα. Οι μόνιμες και διαρθρωτικές ρήτρες αμοιβαιότητας είναι αντίθετες με τις απαιτήσεις των μη διακρίσεων που προβλέπουν οι Συνθήκες. Γι' αυτό δεν μπορούμε να δεχτούμε τις τροπολογίες εκείνες που θέτουν, δίχως άλλο, διαρθρωτικές ρήτρες αμοιβαιότητας. Ωστόσο, κατανοούμε ότι, μέχρι να ενσωματωθούν ορισμένες εξαιρέσεις, είναι αναγκαίο, ως μεταβατικό στάδιο και κατ' εξαίρεση, να μπορέσουμε να αποδεχτούμε κάποιον τύπο ρήτρας που θα περιορίζει την πρόσβαση σε μία αγορά.
<P>
Είναι σημαντικό η μετάβαση προς τον ελεγχόμενο ανταγωνισμό να συνοδευτεί με τις κατάλληλες εγγυήσεις, συμπεριλαμβανομένου του επιπέδου της κοινωνικής προστασίας, μιας πτυχής που επεσήμαναν αρκετοί από εσάς. Γι' αυτό δεν μπορούμε να δεχτούμε τροπολογίες που θα άφηναν τις αρμόδιες αρχές χωρίς περιθώριο ελιγμών σε αυτό το πεδίο.
<P>
Παρουσίασα την άποψη της Επιτροπής σχετικά με την πλειοψηφία των πιο σημαντικών θεμάτων που θίγονται στην έκθεση του κ. Meijer, αλλά - υποθέτω ότι δεν θα σας διέφυγε - μένουν ακόμη μερικά κρίσιμα θέματα. Για παράδειγμα, η έκθεση περιλαμβάνει μια ομάδα τροπολογιών (3, 12, 14, 61, 100, 126 και 129) που επιδιώκουν να διασφαλίσουν τη δυνατότητα των δημόσιων φορέων να συνεχίσουν να υπάρχουν χωρίς να αμφισβητείται περιοδικά, μέσω δημόσιων διαγωνισμών, η ικανότητά τους να ανταγωνίζονται και να παρέχουν υπηρεσίες με τρόπο ενδεδειγμένο και σύμφωνο με την καλή εξυπηρέτηση των πολιτών.
<P>
Από νομική άποψη, δεν υπάρχει κανένα ουσιαστικό πρόβλημα όσον αφορά την αρχή ότι οι δημόσιες αρχές μπορούν να αποφασίσουν να παρέχουν οι ίδιες τις υπηρεσίες μεταφορών. Αυτό αναφέρεται στην πρωτοβουλία. Το κύριο νομικό πρόβλημα τίθεται όταν η δημόσια αρχή συνεχίζει να αρνείται σε όλες τις υπόλοιπες επιχειρήσεις τη δυνατότητα να παρέχουν αυτές τις υπηρεσίες στην ίδια περιοχή, στο πλαίσιο ενός διαφανούς και θεμιτού ανταγωνισμού. Μιλάμε για μεταφορές κάποιου επιπέδου, όχι για τις μεταφορές μικρών αποστάσεων μεταξύ δύο χωριών, που εξαιρούνται από το πεδίο εφαρμογής αυτής της οδηγίας με τον κανόνα περί κατώτατου ορίου, όπως λέγεται σαφώς. Μιλάμε για σημαντικές αγορές μεταφορών. Ωστόσο, δεν μπορούμε να δεχτούμε τις εν λόγω τροπολογίες έτσι όπως είναι διατυπωμένες. Πιστεύουμε ότι δεν ωφελούν τους πολίτες, διότι πηγαίνουν πολύ μακριά, απομονώνοντας τους φορείς εκμετάλλευσης από τις πιέσεις της αγοράς για τη διατήρηση και τη βελτίωση της κατάστασης. Ωστόσο, πιστεύουμε ότι θα μπορούσε να διατηρηθεί η επιλογή της αυτοπαραγωγής που προβλέπεται από αυτές τις τροπολογίες, υπό ορισμένες αυστηρές και σαφώς καθορισμένες προϋποθέσεις.
<P>
Είναι προφανές ότι αυτή η προσέγγιση θα πρέπει να συνοδεύεται από διατάξεις που θα διασφαλίζουν ότι όλοι οι φορείς τηρούν τους κανόνες ποιότητας και ολοκλήρωσης και θα φροντίζουν ώστε οι αρχές να συνεχίσουν να είναι ικανές να ελέγχουν τον ανταγωνισμό προς όφελος των χρηστών των υπηρεσιών.
<P>
Το τελικό μέρος της τροπολογίας 112, που προτείνει την άμεση απόδοση μέχρι ενός 10% των δημόσιων υπηρεσιών σ' ένα φορέα του ιδιωτικού τομέα, είναι επίσης δεκτή, υπό τον όρο ότι η αρχή δεν μπορεί να επικαλεστεί αυτή και άλλες εξαιρέσεις στην ταυτόχρονη πλειοδοσία για ένα μοναδικό τρόπο μεταφορών.
<P>
Τέλος, κυρίες και κύριοι, αν το Κοινοβούλιο ψηφίσει αυτή την έκθεση στην τωρινή της μορφή, φοβάμαι ότι το κείμενο, το πνεύμα και ο στόχος που έθετε η πρόταση της Επιτροπής θα πληγούν σοβαρά. Από την άποψη αυτή, θα έπρεπε να επανεξεταστεί συνολικά αυτό που θα προσέφερε πραγματικά αυτή η τροποποίηση της κοινοτικής νομοθεσίας. Η Επιτροπή συνεχίζει να πιστεύει ότι είναι αναγκαίο να εκσυγχρονιστεί ο σημερινός κανονισμός (που ισχύει εδώ και αρκετές δεκαετίες), ότι πρέπει να προσαρμοστεί στα σημερινά δεδομένα για να προσδώσει στις δημόσιες μεταφορές επαρκή νομική ασφάλεια για την εγγύηση του υψηλότερου δυνατού επιπέδου ποιότητάς τους, της μέγιστης ανταγωνιστικότητάς τους, των καλύτερων τιμών και της νομικής ασφάλειας που θα επιτρέπει στις δημόσιες αρχές να μπορούν να επιδοτούν και να στηρίζουν οικονομικά συγκεκριμένα δρομολόγια ή συγκεκριμένες απαιτήσεις όπως, για παράδειγμα, των συνταξιούχων ή άλλων ομάδων, χωρίς αυτό να χρειάζεται να συζητηθεί στα δικαστήρια.
<P>
Χρειαζόμαστε αποτελεσματικές δημόσιες μεταφορές, στην υπηρεσία των πολιτών, που να συμβάλλουν στην αποκατάσταση της ισορροπίας των συστημάτων μεταφορών και στην αποφυγή μία μελλοντικής κατάστασης κατάρρευσης στο εσωτερικό του ευρωπαϊκού συστήματος μεταφορών, η οποία θα απέβαινε επιζήμια για την παραγωγική, οικονομική και ανταγωνιστική ικανότητα, για την δημιουργία απασχόλησης και, προπαντός, για την ποιότητα ζωής των πολιτών μας.

<SPEAKER ID=140 NAME="Πρόεδρος">
Ευχαριστώ πολύ, κυρία Επίτροπε De Palacio!
<P>
Η συζήτηση έληξε.
<P>
Η ψηφοφορία θα γίνει αύριο, στις 12.00.

<CHAPTER ID=9>
Πρόσβαση στην αγορά λιμενικών υπηρεσιών
<SPEAKER ID=141 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0354/2001) του κ. Jarzembowski εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την πρόσβαση στην αγορά λιμενικών υπηρεσιών (COM(2001) 35 - C5-0078/2001 - 2001/0047(COD))

<SPEAKER ID=142 LANGUAGE="DE" NAME="Jarzembowski">
Κύριε Πρόεδρε, η πρόταση της Επιτροπής για έκδοση οδηγίας σχετικά με την πρόσβαση στην αγορά λιμενικών υπηρεσιών πρέπει να κριθεί και να εκτιμηθεί ως τμήμα της εκτενούς ανακοίνωσης της Επιτροπής σχετικά με τη βελτίωση της ποιότητας των υπηρεσιών στους θαλάσσιους λιμένες. Η εν λόγω ανακοίνωση είχε σκοπό να εξαγάγει συμπεράσματα σχετικά με τις γνωμοδοτήσεις του Κοινοβουλίου και του Συμβουλίου για την Πράσινη Βίβλο της Επιτροπής του έτους 1997. Επισκοπώντας τις περασμένες εβδομάδες είμαστε υποχρεωμένοι να διαπιστώσουμε ότι ενώ το Ευρωπαϊκό Κοινοβούλιο είχε κατορθώσει το 1999 να διατυπώσει με μεγάλη πλειοψηφία τη γνώμη του σχετικά με την Πράσινη Βίβλο, η σημερινή πρόταση της Επιτροπής που σκοπεύει να ρυθμίσει αποκλειστικά την πρόσβαση στην αγορά λιμενικών υπηρεσιών στους επιμέρους λιμένες υπήρξε αντικείμενο μεγάλης αντιπαράθεσης στην Επιτροπή Περιφερειακής Πολιτικής, Μεταφορών και Τουρισμού, πράγμα που απέδειξε το αποτέλεσμα της ψηφοφορίας για την ειδική έκθεση, αφού συγκέντρωσε 26 μόνον ψήφους υπέρ, 21 κατά και 11 αποχές. Ως εκ τούτου ελπίζω - και θα συμβάλω όσο μπορώ σε αυτό - ότι η σημερινή συζήτηση και η αυριανή ψηφοφορία θα καταλήξουν σε μία σαφή τοποθέτηση της Ολομέλειας. Διότι αν δεν κατορθώσουμε να επιβάλουμε μία σαφή γνωμοδότηση στην πρώτη ανάγνωση, τον τελευταίο λόγο θα έχει στη συνέχεια το Συμβούλιο. Ασφαλώς όμως δεν θέλουμε να αναθέσουμε κάτι τέτοιο στο Συμβούλιο, αντίθετα, θέλουμε να έχει βαρύτητα η δική μας γνώμη.
<P>
Η πλειοψηφία στην Επιτροπή Περιφερειακής Πολιτικής, Μεταφορών και Τουρισμού υποστήριξε την Επιτροπή, η οποία ήθελε να υπάρξουν μόνο ρυθμίσεις για τον ανταγωνισμό μεταξύ των θαλασσίων λιμένων και να συμπεριληφθούν σε αυτές όλοι οι πάροχοι λιμενικών υπηρεσιών. Ωστόσο, η έκθεση είναι διφορούμενη σε ένα σημείο, και συγκεκριμένα στο ζήτημα εάν οι υπηρεσίες πλοήγησης πρέπει να εμπίπτουν στο πεδίο εφαρμογής της οδηγίας. Από τη μία, η τροπολογία αριθ. 14 της έκθεσης της επιτροπής αναφέρει ότι οι διατάξεις αυτές δεν αφορούν τις υπηρεσίες πλοήγησης, από την άλλη όμως απέτυχε η προσπάθεια διαγραφής των υπηρεσιών πλοήγησης από το παράρτημα της οδηγίας, που μόνο αυτό ορίζει τον τομέα εφαρμογής της οδηγίας. Συνεπώς πρέπει αύριο να έχουμε ως Κοινοβούλιο μία σαφή γραμμή.
<P>
Από τις υπόλοιπες τροπολογίες της έκθεσης θέλω να υπογραμμίσω ιδιαίτερα την επέκταση του πεδίου εφαρμογής της σχετικά με την πρόσβαση σε λιμένες - είτε από τη θάλασσα είτε από πλωτή οδό - επίσης δε τον περιορισμό του ορισμού της αυτοεξυπηρέτησης και την κατάργηση των τουλάχιστον δύο παρόχων υπηρεσιών για κάθε κατηγορία φορτίου, καθώς και την δέσμευσή μας ότι στην περίπτωση υποβολής προσφορών, ο νέος πάροχος υπηρεσιών πρέπει να αποζημιώνει τον προκάτοχό του.
<P>
Η μειοψηφία στην Επιτροπή Περιφερειακής Πολιτικής, Μεταφορών και Τουρισμού επιχείρησε πρώτα από όλα να υπογραμμίσει ότι η Επιτροπή, αντίθετα με τα αιτήματα που είχε υποβάλει το Ευρωπαϊκό Κοινοβούλιο στο ψήφισμά του το 1999, δεν πρότεινε καμία ρύθμιση για να θεσπιστούν δίκαιοι όροι ανταγωνισμού για τους λιμένες της Ένωσης. Η Επιτροπή δεν υπέβαλε ούτε μελέτη σχετικά με τη διαφάνεια ούτε κατευθυντήριες γραμμές για τον έλεγχο των ενισχύσεων. Για τον λόγο αυτόν, μία πλειοψηφία πρότεινε στην Επιτροπή Περιφερειακής Πολιτικής, Μεταφορών και Τουρισμού να συμπεριληφθούν νέες διατάξεις σχετικά με τη διαφάνεια των οικονομικών σχέσεων μεταξύ των λιμένων και των κρατικών αρχών, καθώς και με τα επιτρεπόμενα μέτρα κρατικής χρηματοδότησης υπέρ των θαλασσίων λιμένων - σύμφωνα με το πνεύμα της νομικής προστασίας των λιμένων, αλλά και για να εμποδιστεί η χορήγηση υπέρμετρων ενισχύσεων.
<P>
Εμένα προσωπικά με ενδιαφέρει πάρα πολύ να μπορέσουμε τελικά να συμφωνήσουμε αύριο σχετικά με το ζήτημα της διαφάνειας. Διότι το ζήτημα της διαφάνειας και των δίκαιων όρων ανταγωνισμού μεταξύ των λιμένων κατέχει κεντρικό ρόλο για την λειτουργικότητα των λιμένων. Όλοι μας ανέκαθεν υπογραμμίζαμε ότι οι λιμένες έχουν κεντρικό ρόλο στην ευρωπαϊκή πολιτική μεταφορών, εφόσον μέσω αυτών διεξάγεται το εξωτερικό εμπόριο που συνιστά το 70% και το διακοινοτικό που συνιστά το 30% του συνόλου. Αποτελούν σημαντικό κομβικό σημείο και πρέπει να λειτουργούν καλά. Θεωρώ ότι κανείς δεν πρέπει να φοβάται τη διαφάνεια, αντίθετα: η διαφάνεια οδηγεί σε δίκαιους όρους ανταγωνισμού. Αυτό κατά τη γνώμη μου είναι ένα καλό χαρακτηριστικό και ένα καλό κριτήριο προκειμένου να ενισχυθεί πραγματικά περισσότερο η αποδοτικότητα των λιμένων.
<P>
Με αυτό το πνεύμα, ελπίζω ότι σήμερα το απόγευμα θα έχουμε μια καλή συζήτηση και αύριο μία σοφή ψηφοφορία στο Σώμα!

<SPEAKER ID=143 LANGUAGE="ES" NAME="Ripoll y Martνnez de Bedoya">
Κύριε Πρόεδρε, κυρία Αντιπρόεδρε, κυρίες και κύριοι, όλοι όσοι συμμετείχαμε στις εργασίες της επιτροπής γνωρίζουμε ότι ήταν μία συζήτηση σκληρή, πολεμική και, σε ορισμένες στιγμές, ακόμη και κοινοβουλευτικά τεταμένη.
<P>
Θα ήθελα να διασαφηνίσω διάφορες ιδέες: καταρχάς, η πρόταση οδηγίας της Επιτροπής είναι καλή. Επαναλαμβάνω: κατανοώ ότι είναι μία καλή πρόταση και αυτό αντικατοπτρίστηκε στην ψηφοφορία της επιτροπής. Πιστεύω ότι πρόκειται για μία θετική και συμφέρουσα νομοθεσία για να μπορεί η Ευρωπαϊκή Ένωση να υπολογίζει σε αποτελεσματικές υπηρεσίες θαλάσσιων μεταφορών και λιμένων.
<P>
Δεν πρέπει να ξεχνάμε ότι το 80% του εξωτερικού εμπορίου της Ευρωπαϊκής Ένωσης πραγματοποιείται μέσω θαλάσσης. Και αυτή η ελευθέρωση που προτείνεται από την Επιτροπή θα ωφελήσει, αναμφίβολα, τις θαλάσσιες μεταφορές μικρών αποστάσεων. Επιπλέον, είναι προφανής η ανάγκη κοινοτικής ρύθμισης αυτών των υπηρεσιών στην ίδια γραμμή ελευθέρωσης που καθορίστηκε στο Συμβούλιο της Λισαβόνας και η οποία εφαρμόστηκε σε άλλους τομείς υπηρεσιών.
<P>
Η πρόταση που εξετάζουμε σήμερα συμπεριλαμβάνει τις τεχνικο-ναυτιλιακές υπηρεσίες (πλοήγησης και ρυμούλκησης) και των υπηρεσιών διακίνησης φορτίου (φορτοεκφόρτωση ή cargo handling). Δεν υπάρχουν λόγοι ασφάλειας, κατάρτισης ούτε κανενός άλλου είδους που μπορούν να δικαιολογήσουν την εξαίρεσή του από το πεδίο εφαρμογής της νομοθεσίας. Είναι λοιπόν προφανές ότι πρέπει να λαμβάνεται υπόψη η ιδιαιτερότητα των λιμένων και το γεγονός ότι υπάρχουν υπηρεσίες των οποίων η παροχή ξεκινά και τελειώνει εκτός του φυσικού χώρου των λιμένων.
<P>
Αλλο σημαντικό στοιχείο του καθεστώτος που προτείνεται από την Επιτροπή είναι η έννοια της αυτοεξυπηρέτησης (self-handling) που προβλέπεται ήδη στην οδηγία 96/67/ΕΚ σχετικά με την πρόσβαση στην αγορά υπηρεσιών εδάφους στους αερολιμένες της Κοινότητας.
<P>
Θα ήθελα να κάνω μία σύντομη αναφορά σε άλλα στοιχεία του λιμενικού πακέτου. Πρόκειται για την δημόσια χρηματοδότηση των λιμένων και την ανάγκη μεγαλύτερης διαφάνειας στις οικονομικές σχέσεις μεταξύ των δημόσιων αρχών και των λιμένων και στις κρατικές ενισχύσεις. Συμφωνώ με κάποια τροπολογία που προσπαθεί να προσδιορίσει αυτή την πτυχή. Όσον αφορά τις κρατικές ενισχύσεις, όμως, είναι προφανές ότι αυτή η οδηγία δεν είναι το κατάλληλο μέρος όπου πρέπει να συζητηθεί αυτό το θέμα.
<P>
Τέλος, θα ήθελα να ευχαριστήσω τον εισηγητή - αν και έχουμε διαφωνήσει σε μερικά σημεία - για την ογκώδη εργασία που πραγματοποίησε και την τεράστια προσπάθεια που κατέβαλε προσπαθώντας να εναρμονίσει όλες τις προτάσεις.

<SPEAKER ID=144 LANGUAGE="DE" NAME="Piecyk">
Κύριε Πρόεδρε, κανονικά οι λιμένες, ιδίως οι θαλάσσιοι λιμένες, είναι ανοιχτά συστήματα και στα διευρωπαϊκά δίκτυα αποτελούν κομβικά σημεία για τον κατεξοχήν φιλικότερο προς το περιβάλλον φορέα των μεταφορών, δηλαδή την υδάτινη οδό και τα πλοία. Μόνο που ο ανοικτός αυτός χαρακτήρας των θαλασσίων λιμένων δεν βρίσκεται καθόλου σε αντιστοιχία με το χρηματοδοτικό σύστημα. Αντίθετα μάλιστα, θεωρώ ότι ο σωστός χαρακτηρισμός είναι εδώ η έλλειψη διαφάνειας - πολύ συχνά μάλιστα η έλλειψη αυτή είναι εμπρόθετη. Στη γλώσσα των ναυτικών θα έλεγε κανείς ότι κατά τη χρηματοδότηση των λιμένων κλείνουν τις μπουκαπόρτες. Αυτές οι υφιστάμενες χρηματοδοτικές δομές, που θα μπορούσε να τις χαρακτηρίσει κανείς ως γκρίζα πέπλα, πρέπει να αλλάξουν. Θεωρώ ότι πρέπει να υπάρχει διαφάνεια στις οικονομικές σχέσεις και στην κρατική χρηματοδότηση. Αυτά πρέπει άλλωστε να είναι και το ζητούμενο στην αυριανή ψηφοφορία, γιατί αποτελούν τη βασική προϋπόθεση για ένα δίκαιο ανταγωνισμό μεταξύ των θαλασσίων λιμένων.
<P>
Παραδέχομαι ότι αυτό δεν είναι πολύ εύκολο. Υπάρχουν λιμένες ιδιωτικοί, κρατικοί, ημικρατικοί, λιμένες υπό κρατικό έλεγχο, όλοι όμως αποτελούν επιχειρήσεις που βρίσκονται σε ανταγωνισμό και γι' αυτό χρειαζόμαστε δίκαιους όρους ανταγωνισμού. Δεν έχω τίποτα εναντίον των ενισχύσεων, όμως πρέπει να δίδονται σε όλους. Πιστεύω ότι το πρόβλημα είναι πως ο ανταγωνισμός μεταξύ των λιμένων πρέπει να οργανωθεί. Καταρχήν ο ανταγωνισμός συμβαίνει ή θα έπρεπε να συμβαίνει στους λιμένες, εφόσον εφαρμόζονται οι κοινοτικές διατάξεις.
<P>
Το άλλο ζήτημα είναι οι υπηρεσίες πλοήγησης που κατά την άποψή μας είναι κρατικό θέμα, καθώς εξυπηρετούν την ασφάλεια στη θάλασσα. Επίσης, εξυπηρετούν την ασφάλεια του ανθρώπου και της φύσης και βασικά οι σχετικές ρυθμίσεις των κρατών μελών είναι λογικές. Θεωρώ ότι μάλλον θα μπορούσαν να επεκταθούν, ειδικά όσο σκέφτομαι τα θαλάσσια κανάλια όπου σημειώνονται διαρκώς ατυχήματα. Μερικές φορές σχηματίζει κανείς την εντύπωση ότι εδώ σε πολλά πλοία μόνο ο φημισμένος Ατλας της Shell και τίποτα άλλο δεν χρησιμοποιείται για την πλοήγηση. Επομένως η ασφάλεια στη θάλασσα δεν πρέπει ως προς τις υπηρεσίες πλοήγησης να πέσει θύμα της υποτιθέμενης πίεσης ως προς τις δαπάνες που οφείλεται στον ανταγωνισμό. Ευχαριστώ θερμά τον εισηγητή. Γνωρίζω ότι η αποστολή του είναι δύσκολη, αλλά ούτε το έργο του σκιώδους εισηγητή είναι πάντα εύκολο.

<SPEAKER ID=145 NAME="Sterckx">
 - (NL) Θα ήθελα καταρχάς να πω ότι συμφωνώ με την τελευταία φράση του προλαλήσαντα. Δεν χρειάζεται να επαναλάβω ότι οι λιμένες είναι σημαντικοί. Νομίζω ότι η πρόταση της Επιτροπής μας βοηθά να βελτιώσουμε την αποδοτικότητα των λιμένων. Όπως ακριβώς αρκετοί συνάδελφοι, διαπιστώνω και εγώ μία έλλειψη: διαπιστώνω την έλλειψη προτάσεων για τις κρατικές ενισχύσεις και τη διαφάνεια. Νομίζω ότι το καλύτερο είναι - και έχω υποβάλει μία τροπολογία σχετικά - ότι οι νέες προτάσεις πρέπει να προέλθουν από την Επιτροπή και όχι από το κείμενο, το οποίο συντάσσουμε τώρα ως Κοινοβούλιο. Θα ήθελα να σας ζητήσω ακόμη, κυρία Επίτροπε, να μας πείτε κάτι περισσότερο σε αυτή τη συζήτηση σχετικά με τα ενδεχόμενα σχέδια προς αυτή την κατεύθυνση. Σε κάθε περίπτωση, ελπίζω ότι οι συνάδελφοι θα υποστηρίξουν αυτή την τροπολογία, με την οποία ζητούμε από την Επιτροπή νέες προτάσεις για αυτά τα δύο σημεία.
<P>
Όσον αφορά τα υπόλοιπα, υποστηρίζω την πρόταση της Επιτροπής. Πρέπει να υπάρξει μεγαλύτερος ανταγωνισμός εντός των λιμένων. Και η ναυτιλιακή πρόσβαση πρέπει να περιλαμβάνεται σε αυτόν, και όχι μόνο για τις τεχνικο-ναυτιλιακές υπηρεσίες, αλλά και για τη διακίνηση φορτίων και για τους επιβάτες. Επομένως, δεν πρέπει να εγκαταλείψουμε τη διακίνηση φορτίων.
<P>
Νομίζω ότι και οι πλοηγοί πρέπει να παραμείνουν στο πεδίο εφαρμογής αυτής της οδηγίας. Η εκπαίδευση πλοηγών, όπως σωστά το παρατηρήσατε, είναι ένα σημαντικό στοιχείο στη ζωή των περισσότερων λιμένων. Εάν εμείς επιβάλουμε, όπως προτείνεται στην οδηγία και στην τροπολογία μου, μία σειρά από απαιτήσεις, μία σειρά από προϋποθέσεις στον κοινωνικό τομέα και στις κοινωνικές πτυχές, όσον αφορά το περιβάλλον και την παροχή δημόσιων υπηρεσιών, τότε θα διαθέτουμε περισσότερα εχέγγυα από ό,τι εάν παραπέμψουμε απλά στη Συνθήκη. Επειδή πιστεύω ότι η επιλογή είναι: ή να επιβάλουμε για τους λιμένες μία ειδική ρύθμιση στο πλαίσιο μιας οδηγίας, ή να παραπέμψουμε στη Συνθήκη και να υποστηρίξουμε απλά ότι και για τους πλοηγούς ισχύουν οι κοινοί κανόνες της Συνθήκης, οι οποίοι προβλέπουν την ελεύθερη πρόσβαση στην παροχή υπηρεσιών. Επ'αυτού, νομίζω ότι θα ήταν καλύτερο να αποδεχθούμε την πρόταση της Επιτροπής.
<P>
Εν πάση περιπτώσει, πιστεύω ότι εμείς, ως Κοινοβούλιο, πρέπει να συνεργαστούμε εποικοδομητικά με την Επιτροπή και ενδεχομένως να καταλήξουμε σε διαμεσολάβηση με το Συμβούλιο και να φροντίζουμε ώστε να προωθήσουμε κατά εποικοδομητικό τρόπο τη λειτουργία των λιμένων και τον ανταγωνισμό στο εσωτερικό τους και μεταξύ των λιμένων για να ενισχυθούν κατά αυτόν τον τρόπο οι τόσο σημαντικές θαλάσσιες μεταφορές.

<SPEAKER ID=146 NAME="Bouwman">
 - (NL) Κύριε Πρόεδρε, κυρία Επίτροπε, αγαπητέ εισηγητή, σας ευχαριστώ για την εργασία σας, αλλά δεν έχουμε καταλήξει ακόμη. Και δεν έχουμε καταλήξει, κυρίως επειδή η Πράσινη Βίβλος ζητούσε κάτι άλλο, εξ ονόματος του Κοινοβουλίου, από την εξέταση αυτού το οποίο λάβαμε, δηλαδή μία θεώρηση του ανταγωνισμού μεταξύ των λιμένων αντί του ανταγωνισμού εντός των λιμένων.
<P>
Γιατί; Εάν εξετάσουμε διάφορες ακτές στην Ευρώπη - και μου έρχεται στο νου μία σειρά από αυτές - τότε σε απόσταση ορισμένων εκατοντάδων χιλιομέτρων υπάρχουν δύο, πιθανόν έξι, επτά, οκτώ, ιδιαίτερα μεγάλοι λιμένες, όπου ο ανταγωνισμός ενισχύεται κυρίως εξαιτίας αυτής της απόστασης μεταξύ των λιμένων. Αυτή είναι κοντινή. Αυτό ισχύει για την Αμβέρσα, το Αμβούργο, το Ρότερνταμ και ούτω καθεξής. Αλλά και στο Νότο, στη Μεσόγειο Θάλασσα, δεν υφίστανται προβλήματα. Αυτό οδηγεί στην πραγματικότητα σε ένα ψευδή ανταγωνισμό, από τον οποίο δεν ωφελούμαστε. Επομένως, πρόκειται καταρχάς για αυτό το πρόβλημα. Αυτό οδηγεί επίσης σε υπερβάλλον δυναμικό και στη χρηματοδότηση του υπερβάλλοντος δυναμικού. Αυτό αποτελεί για εμάς σοβαρό πρόβλημα και σε αυτόν τον τομέα θα επιθυμούσαμε να δούμε κοινές αρχές.
<P>
Αυτό αποτελεί ακόμη πλήγμα, μεταξύ άλλων, και για το περιβάλλον, προκαλεί υπερεκμετάλλευση του χώρου και γενικά πρόσθετα προβλήματα, με τα οποία ασχολούμαστε εμείς ως Πράσινοι. Επιθυμούμε, επομένως, στον τομέα του ανταγωνισμού μεταξύ των λιμένων, να προτείνουμε περισσότερη διαφάνεια και λογική εξέταση των κρατικών ενισχύσεων. Συνηγορούμε ακόμη υπέρ του συντονισμού μεταξύ των λιμένων, και αυτό θα θέλαμε να το προσθέσουμε μαζί με τη διαφάνεια στους στόχους αυτής της έρευνας και όχι μόνο να υπάρχει άνοιγμα του ανταγωνισμού εντός των λιμένων, όπως μέχρι τώρα αναφέρθηκε.
<P>
Εάν εξετάσουμε στη συνέχεια τον ανταγωνισμό σε αυτούς τους λιμένες, όπως τώρα διατυπώνεται, τότε κυρίως θα επιθυμούσαμε τα παρακάτω, δηλαδή για λόγους ασφάλειας και περιβάλλοντος, να αφήσουμε εκτός του πεδίου εφαρμογής του κανονισμού τους πλοηγούς. Νομίζω ότι σε αυτό είναι δυνατό να επιτευχθεί πλειοψηφία. Πιστεύουμε ότι είναι λογικό να αφήσουμε εκτός του πεδίου εφαρμογής του κανονισμού τις υπηρεσίες διακίνησης φορτίου, επειδή αυτό δεν πρόκειται να έχει προστιθέμενη αξία για τον ανταγωνισμό. Τέλος, συνηγορούμε, προκειμένου να υπάρχει διαφάνεια, υπέρ της πραγματοποίησης μίας ανεξάρτητης έρευνας, ανεξάρτητης από το Κοινοβούλιο, αλλά με κατ' ανάθεση αυτού.

<SPEAKER ID=147 LANGUAGE="DE" NAME="Markov">
Κύριε Πρόεδρε, κυρία Επίτροπε, αξιότιμοι κυρίες και κύριοι, η πρόταση της Επιτροπής για μία οδηγία σχετικά με την πρόσβαση στην αγορά λιμενικών υπηρεσιών δεν μπορεί να γίνει δεκτή. Διότι η άρση των περιορισμών της ελεύθερης παροχής υπηρεσιών εντός της Κοινότητας δεν σημαίνει απλώς ελευθέρωση και ιδιωτικοποίηση, αλλά σημαίνει επίσης ευρωπαϊκή εναρμόνιση όπου θα λαμβάνεται υπόψη το δικαίωμα των κρατών μελών να παρέχουν υπηρεσίες γενικού συμφέροντος με σκοπό την κατοχύρωση του γενικού συμφέροντος.
<P>
Διαπιστώνεται ότι ο εισηγητής έλαβε υπόψη τα ιδιαίτερα χαρακτηριστικά των διαφόρων λιμένων και επιχείρησε να ενσωματώσει στην έκθεσή του τόσο τις απαιτήσεις ως προς την ασφάλεια, την προστασία του περιβάλλοντος και τις κοινωνικές προδιαγραφές όσο και τις οικονομικές ανάγκες των λιμένων. Η απόφαση κατά την ψηφοφορία στην επιτροπή κατέστησε φανερό ότι δεν υπάρχουν ομόφωνες απόψεις στις Ομάδες, παρά οι απόψεις είναι σαφώς διακεκριμένες ανά χώρα. Συμφωνώ με τη διαγραφή των υπηρεσιών πλοήγησης, της διακίνησης φορτίου και των επιβατικών υπηρεσιών από τον τομέα εφαρμογής της οδηγίας, καθώς και με την προστασία των ήδη χορηγηθεισών αδειών των μέχρι τώρα παρόχων υπηρεσιών και τον ορισμό ελαχίστων προδιαγραφών για τους νέους παρόχους.
<P>
Η πρόταση της Επιτροπής υπέστη σοβαρότατες τροποποιήσεις και ως προς την αποζημίωση των επενδύσεων των παρόχων και τη διαφάνεια της οικονομικής σχέσης μεταξύ λιμένων και κρατικών υπηρεσιών. Με δυο λόγια, η έκθεση του κ. Jarzembowski συνιστά μία καθ' όλα θετική τροποποίηση του εγγράφου της Επιτροπής. Επειδή όμως συμφωνώ απόλυτα με την άποψη πολλών συναδέλφων μου ότι οι λιμενικές υπηρεσίες πρέπει γενικά να παραμείνουν αρμοδιότητα των κρατών μελών, θα απέχω της ψήφου κατά την ψηφοφορία.

<SPEAKER ID=148 NAME="van Dam">
 - (NL) Κύριε Πρόεδρε, αυτή η έκθεση έχει πίσω της μία αξιοσημείωτη πορεία. Αρχικά, ήταν μία ιδιαίτερα λογική έκθεση με μία, κατά τη γνώμη μου, πολύ σωστή ερμηνεία των γεγονότων, ενώ τώρα διαθέτουμε ένα άτακτο σύνολο, για το οποίο μπορούν να γίνουν πολλές παρατηρήσεις.
<P>
Πρέπει να περιοριστώ σε μία σειρά κύριων σημείων. Πρώτον, οι κάθε άλλο παρά αναπόφευκτες κρατικές ενισχύσεις των κρατών μελών προς τους λιμένες τους αποτελούν τη ρίζα του κακού. Εάν οι οικονομικές ενισχύσεις των αρχών προς τους λιμένες τους δεν γίνουν διαφανείς, τότε δεν είναι δυνατόν να έχουν αποτέλεσμα άλλα μέτρα. Επομένως, η διερεύνηση αυτών των χρηματοδοτήσεων πρέπει να έχει άμεση προτεραιότητα, ακολουθούμενη από ένα σαφές χρηματοδοτικό πλαίσιο, εντός του οποίου γίνεται σαφής η διάκριση μεταξύ νόμιμων και παράνομων ενισχύσεων.
<P>
Δεύτερον, η συμπερίληψη των υπηρεσιών διακίνησης φορτίου στην πρόταση σημαίνει πλήγμα στην κυριαρχία των λιμενικών αρχών για την εφαρμογή της δικής τους στρατηγικής πολιτικής. Αυτό θα οδηγούσε στην αθέτηση των υφιστάμενων μακροχρόνιων συμβάσεων και θα είχε σημαντικές χρηματοοικονομικές συνέπειες για τις σχετικές υπηρεσίες. Η διατήρηση των υφιστάμενων συμβάσεων καθιστά, εξάλλου, την εξεταζόμενη νομοθεσία περιττή. Στο τέλος της ισχύος αυτών των συμβάσεων, πιθανότατα, τα οικονομικά δεδομένα θα έχουν πάλι αλλάξει.
<P>
Τρίτον, είμαι της γνώμης ότι και οι υπηρεσίες πλοήγησης πρέπει να παραμείνουν εκτός του πεδίου αυτής της ρύθμισης. Θα ήθελα να επιστήσω την προσοχή σας σε μία τροπολογία, η οποία αφορά τη διασφάλιση, εκ μέρους των αρχών, ότι αυτές θα καταστήσουν υποχρεωτική τη χρησιμοποίηση των τεχνικο-ναυτιλιακών λιμενικών υπηρεσιών. Χωρίς αυτή την εγγύηση, είναι δυνατό να προκύψουν σημαντικά προβλήματα για τους μικρότερους λιμένες. Αυτό δεν μπορεί σε καμία περίπτωση, όπως όλοι καταλαβαίνουν, να αποτελεί το στόχο μας.
<P>
Κύριε Πρόεδρε, πρέπει να είναι σαφές ότι εμείς, χωρίς μία σειρά σημαντικών τροποποιήσεων, δεν είναι δυνατό να ψηφίσουμε την εξεταζόμενη έκθεση. Σας ευχαριστώ πολύ.

<SPEAKER ID=149 NAME="Χατζηδάκης">
Κύριε Πρόεδρε, κύριε Αντιπρόεδρε, πρώτα απ'όλα πρέπει να συγχαρούμε, νομίζω, όλοι τον κ. Jarzembowski για την ποιότητα της δουλειάς του, για τον χρόνο που αφιέρωσε και, βεβαίως, για την υπομονή του γιατί ήταν ένα εξαιρετικά δύσκολο θέμα.
<P>
Πρέπει επίσης να συγχαρούμε και την Επίτροπο κ. de Palacio για την ουσία της πρότασης την οποία μας υπέβαλε και η οποία στηρίζεται στην απελευθέρωση των λιμενικών υπηρεσιών, την οποία θέλει να προωθήσει. Όχι γιατί η απελευθέρωση είναι αυτοσκοπός, αλλά είναι μέσο για καλύτερες, φτηνότερες υπηρεσίες και για την εξυπηρέτηση της ανταγωνιστικότητας της ευρωπαϊκής οικονομίας. Και, βεβαίως, όταν μιλάμε για ανταγωνιστικότητα και για απελευθέρωση και την υιοθετούμε στις τηλεπικοινωνίες, την υιοθετούμε στην ενέργεια, την υιοθετούμε στις σιδηροδρομικές μεταφορές, δεν μπορούμε να εξαιρέσουμε τις λιμενικές υπηρεσίες. Και με αυτόν τον τρόπο άλλωστε υπηρετούμε και την ενιαία αγορά.
<P>
Δεν υπάρχει καμιά αμφιβολία, κύριε Πρόεδρε, ότι τα λιμάνια έχουν τις δικές τους ιδιαιτερότητες, όπως και κάθε τομέας. Χωρίς καμιά αμφιβολία, πρέπει να δούμε το θέμα τον ενισχύσεων και πώς αυτό συμβιβάζεται με τους κανόνες τις διαφάνειας. Πρέπει να δούμε τον ιδιαίτερο χαρακτήρα της πλοήγησης - έχει εγερθεί το θέμα από πολλούς συναδέλφους - και να δούμε πώς η πλοήγηση σχετίζεται με τους κανόνες της ασφάλειας. Ενδεχομένως θα πρέπει να δούμε και μια σειρά από άλλα θέματα. Αυτό όμως δεν πρέπει να μας κάνει να αγνοούμε την ουσία, και η ουσία είναι ότι μέσω της απελευθέρωσης των λιμενικών υπηρεσιών εξυπηρετείται η ανταγωνιστικότητα, εξυπηρετείται ο στόχος να έχουμε καλύτερες και φτηνότερες υπηρεσίες για τους χρήστες των υπηρεσιών.
<P>
Το μήνυμα λοιπόν που πρέπει να φύγει από αυτήν εδώ την συνεδρίαση είναι σαφές και πρέπει να είναι διπλό: απελευθέρωση και διαφάνεια. Υπάρχουν ομάδες, χωρίς καμιά αμφιβολία, που θίγονται απ'αυτές τις προτάσεις. Υπάρχουν συμφέροντα στα οποία οι προτάσεις αυτές δεν αρέσουν. Το μείζον αγαθό όμως είναι ο στόχος της ανταγωνιστικότητας που θα δημιουργήσει ανάπτυξη, θα δημιουργήσει θέσεις απασχόλησης. Και η φιλοσοφία της πρότασης που έχουμε μπροστά μας νομίζω εξυπηρετεί αυτόν ακριβώς το σκοπό.

<SPEAKER ID=150 LANGUAGE="IT" NAME="Fava">
Κύριε Πρόεδρε, κυρία Επίτροπε, αυτό είναι ένα από τα καθόλου σπάνια παραδείγματα όπου οι αναγκαιότητες της πολιτικής πρέπει να διασταυρωθούν με απλότητα με τις γεωγραφικές αναγκαιότητες. Σωστά είπε ο Πρόεδρος Χατζηδάκης: χρειάζεται η τόλμη να πούμε "όχι" σ' εκείνες τις ομάδες πίεσης που θα ήθελαν πολλές φορές να αποφύγουν την παρέμβαση της Επιτροπής και των οργάνων σε εδάφη για τα οποία η Ευρώπη δεν έχει λάβει ποτέ σαφή θέση. Θεωρώ συνεπώς σκόπιμη αυτήν την πρόταση οδηγίας για τη ρύθμιση και τη βελτίωση της πρόσβασης στην αγορά των λιμενικών υπηρεσιών. Πιστεύω ότι είναι χρήσιμες και ουσιαστικές οι αναφορές στην ασφάλεια, στην προστασία των εργαζομένων, στην ποιότητα των υπηρεσιών και, φυσικά, στην προστασία του περιβάλλοντος.
<P>
Δύο μόνον παρατηρήσεις επί της ουσίας: εμείς, όπως και η Επιτροπή, πιστεύουμε πως είναι θέμα σκοπιμότητας και συνέπειας να συμπεριληφθούν στο πεδίο εφαρμογής αυτής της οδηγίας, καταρχάς, οι υπηρεσίες εδάφους της φορτοεκφόρτωσης, οι υπηρεσίες εκείνες δηλαδή που αντιπροσωπεύουν πάνω από το 90% του όγκου εργασιών των λιμένων. Πιστεύουμε επίσης ότι, αν είναι αναγκαίο να προβλεφθεί μία εξαίρεση στην εφαρμογή αυτής της οδηγίας για λόγους ασφαλείας και προστασίας του περιβάλλοντος, δεν θα είχε νόημα να την περιορίσουμε μόνο στους πλοηγούς, εξαιρώντας τις άλλες τεχνικο-ναυτιλιακές υπηρεσίες.
<P>
Τελευταίο σημείο: δεν νομίζουμε πως η οδηγία αυτή είναι το καταλληλότερο όργανο για παρέμβαση στο καθεστώς της δημόσιας χρηματοδότησης. Υπάρχουν πάρα πολλές ανομοιογένειες στο εσωτερικό των 15 χωρών της Ευρωπαϊκής Ένωσης και εξακολουθούν να υπάρχουν επίσης σημεία έντονης ασάφειας. Αρκεί να αναφέρουμε - πρέπει να το πούμε με απόλυτη ειλικρίνεια - πως, σε ορισμένους μεγάλους λιμένες του Βορρά, η χρηματοδοτική κρατική συμμετοχή επιβεβαιώνεται από την παρουσία των κρατικών αρχών στα διοικητικά συμβούλια των συγκεκριμένων λιμένων. Αυτό πρέπει να το δηλώσουμε στο όνομα της διαφάνειας, στην οποία ορθώς μας προέτρεψε ο συνάδελφος κ. Jarzembowski.

<SPEAKER ID=151 LANGUAGE="ES" NAME="Sαnchez Garcνa">
Κύριε Πρόεδρε, κυρία Επίτροπε, κυρίες και κύριοι, όλοι συμφωνούμε να χαρακτηρίσουμε αυτή την πρόταση ιδιαίτερα σημαντική για τις λιμενικές υπηρεσίες, εφόσον επηρεάζει μία από τις πιο σημαντικές υποδομές μεταφορών των παραθαλάσσιων ευρωπαϊκών περιφερειών, και για τη διαδικασία ελευθέρωσης της πρόσβασης στην αγορά των εν λόγω υπηρεσιών. Θα ήθελα να κάνω ορισμένες παρατηρήσεις:
<P>
Πρώτον, ότι στο πλαίσιο της φιλοσοφίας της ελευθέρωσης είναι απαραίτητο να δοθεί κάποια ευελιξία στη διαδικασία για να μην εμφανιστούν επικίνδυνοι και ακατάλληλοι ριζοσπαστισμοί.
<P>
Δεύτερον, ότι πρέπει να ληφθούν υπόψη οι γεωγραφικές συνθήκες των θαλάσσιων λιμένων των διαφόρων περιφερειών της Ευρωπαϊκής Ένωσης.
<P>
Τρίτον, ότι πρέπει να εξασφαλιστούν οι θέσεις εργασίας των εργαζομένων στους λιμένες, όπως και η κοινωνική τους προστασία. Και την ώρα της μεταφοράς αυτής της οδηγίας στα διάφορα κράτη μέλη πρέπει να ληφθεί υπόψη η αρχή της επικουρικότητας.
<P>
Αυτοί είναι οι λόγοι που μου επέτρεψαν να στηρίξω με ορισμένες αποχρώσεις αυτή την οδηγία, όπως και να δικαιολογήσω μερικές συγκεκριμένες, συνεκτικές μεταξύ τους, τροπολογίες, οι οποίες επιδιώκουν τα ενδιαφερόμενα κράτη μέλη να έχουν τον νησιωτικό και περιφερειακό χαρακτήρα ορισμένων κοινοτικών περιφερειών, όπου ο λιμένας προηγείται και όπου, σε πολλές περιπτώσεις, παρέχονται ήδη υπηρεσίες ποιότητας.
<P>
Παρ' όλα αυτά, ευχαριστώ τον εισηγητή, κ. Jarzembowski.

<SPEAKER ID=152 LANGUAGE="FR" NAME="Ainardi">
Κύριε Πρόεδρε, το θέμα της οδηγίας που προτείνει η Επιτροπή είναι ακριβώς το άνοιγμα στον ανταγωνισμό όλων των λιμενικών υπηρεσιών. Οι προτάσεις αυτές, νομίζω, θα έχουν ως συνέπεια να αμφισβητηθούν οι συνθήκες διαβίωσης και εργασίας του προσωπικού των λιμένων. Δεν προσανατολίζονται, κατά τη γνώμη μου, στη βελτίωσή τους. Ωστόσο, μας βεβαιώνουν ότι έχει σημειωθεί βελτίωση, όμως, όπως συμβαίνει σχεδόν πάντοτε, δεν έχει προηγηθεί μελέτη των επιπτώσεων αυτής της ελευθέρωσης, κυρίως σε σοβαρά θέματα όπως η ασφάλεια, το περιβάλλον και η απασχόληση. Δεν έχει προηγηθεί διαβούλευση με τους ενδιαφερόμενους, και κυρίως με τις συνδικαλιστικές οργανώσεις (μπορούμε κάλλιστα να τις αποκαλούμε "λόμπι" , εάν αυτό μας ευχαριστεί), οι οποίες ωστόσο γνωρίζουν τις ανάγκες σε θέματα ασφαλείας για τους ανθρώπους και για το περιβάλλον και διαθέτουν μια αναντικατάστατη τεχνογνωσία. Οι τροποποιήσεις που έγιναν στην έκθεση του κ. Jarzembowski, ακόμη κι αν λαμβάνουν υπόψη ορισμένα προβλήματα που μόλις έθιξα, είναι, κατά τη γνώμη μου, απολύτως ανεπαρκείς. Δεν αρκούν για να αλλάξουν τη λογική ολόκληρου του κειμένου. Έτσι, η αυτοεξυπηρέτηση στους λιμένες θα επέτρεπε και πάλι το κοινωνικό ντάμπινγκ. Στο πλαίσιο της τρέχουσας πρακτικής των εμπορικών στόλων, το μέτρο αυτό οδηγεί στην ανασφάλεια, στην υποβάθμιση των συνθηκών εργασίας, απασχόλησης και περιβαλλοντικής ασφάλειας. Θα υποστηρίξω τις τροπολογίες που στόχο έχουν να αποκλείσουν τους λιμενεργάτες από την οδηγία. Το προσωπικό αυτό εκτελεί, σε δύσκολες συνθήκες, μια σημαντική οικονομική αποστολή, διατηρώντας ταυτόχρονα υψηλά πρότυπα ασφαλείας. Οι ναυτιλιακές υπηρεσίες για την πλοήγηση και τον ελλιμενισμό αναγνωρίζονται παγκοσμίως ως υπηρεσίες γενικού συμφέροντος. Θα έπρεπε να θεωρούνται, κατά τη γνώμη μου, ως ισότιμοι εταίροι, στο πλαίσιο της επίτευξης του στόχου της βιώσιμης ανάπτυξης. Οι προτάσεις της Επιτροπής Μεταφορών λαμβάνουν λοιπόν πράγματι υπόψη τους υπαλλήλους πλοήγησης, όχι όμως και τους υπαλλήλους ελλιμενισμού, γεγονός για το οποίο εκφράζω προσωπικά τη λύπη μου. Η Ευρωπαϊκή Ένωση θα έπρεπε, νομίζω, να ενεργεί με γνώμονα τη βελτίωση της εναρμόνισης όσον αφορά τις συνθήκες εργασίας και απασχόλησης των εργαζομένων στον τομέα αυτό, η οποία συνιστά τη μόνη αληθινή εγγύηση οικονομικής και κοινωνικής αποτελεσματικότητας με σεβασμό στο περιβάλλον. Οι προτάσεις που έχουν υποβληθεί μέχρι σήμερα δεν ανταποκρίνονται, κατά τη γνώμη μου, σε αυτούς τους απαραίτητους στόχους.

<SPEAKER ID=153 NAME="Titford">
Κύριε Πρόεδρε, στην εκλογική μου περιφέρεια βρίσκονται οι λιμένες του Felixstowe και του Harwich, το μεγαλύτερο συγκρότημα λιμένων ιδιωτικής ιδιοκτησίας στην Ευρώπη και ένα πρότυπο εμπορικής επιτυχίας. Οι ιδιοκτήτες μου είπαν ότι η οδηγία αυτή εκπονήθηκε χωρίς να έχει προηγηθεί διεξοδική διαβούλευση και ότι, αν εγκριθεί, θα έχει σοβαρές αρνητικές συνέπειες για ολόκληρο τον κλάδο λιμενικών εργασιών του Ηνωμένου Βασιλείου. Λένε ότι θα ανάγκαζε πολλούς λιμένες να προχωρήσουν σε αναδιάρθρωση, ωστόσο δεν θα συνέβαλε διόλου στη βελτίωση της αποτελεσματικότητας σε μια αγορά εμπορευματικών μεταφορών που χαρακτηρίζεται από τον ανταγωνισμό ανάμεσα στους λιμένες, όχι μέσα στους λιμένες. Έτσι, αν υπάρξουν προβλήματα περιοριστικών πρακτικών στις εμπορευματικές μεταφορές και στις υπηρεσίες πλοήγησης σε ορισμένους ηπειρωτικούς λιμένες, πρέπει να αντιμετωπιστούν από τα επιμέρους κράτη μέλη.
<P>
Όπως πολύ συχνά συμβαίνει, μια ομοιόμρφη ρύθμιση δεν ταιριάζει σε όλους. Προτρέπω την Επιτροπή, ακόμη και σε αυτό το προχωρημένο στάδιο, να επανεξετάσει την καταστροφική αυτή πρόταση. Ο ανταγωνισμός είναι ένα πράγμα, όμως η καταστροφή μιας επιτυχημένης βιομηχανίας είναι κάτι άλλο. Σας ζητώ να αποσύρετε αυτή την οδηγία και να διαβουλευθείτε σωστά με αυτούς τους οποίους θίγει η οδηγία.

<SPEAKER ID=154 NAME="Watts">
Κύριε Πρόεδρε, είναι πράγματι κρίμα που η Επιτροπή αγνόησε εντελώς την θέση του Κοινοβουλίου η οποία είχε διατυπωθεί στην Πράσινη Βίβλο του 1997 και σύμφωνα με την οποία: "Δεν υπάρχει ανάγκη για κοινοτική νομοθεσία σχετικά με την οργανωτική διάρθρωση και την πρόσβαση στην αγορά των λιμενικών υπηρεσιών" . Αυτή ήταν η θέση μας τότε και αυτή ελπίζω ότι θα είναι η θέση μας και αύριο, αλλά μέχρι στιγμής η Επίτροπος δεν έχει κατορθώσει να εξηγήσει γιατί αγνόησε το στοιχείο αυτό.
<P>
Δεύτερον, μέχρι στιγμής η Επιτροπή έχει αγνοήσει το ερώτημα γιατί δεν αξιολογήθηκε ο αντίκτυπος της ρύθμισης η οποία πρόκειται να επιβληθεί με αυτήν την πρόταση. Είτε την υποστηρίζετε είτε όχι, είναι περίεργο που μια τέτοιου είδους πρόταση δεν υποβάλλεται στην αξιολόγηση η οποία, όπως διαβεβαίωσε ο Πρόεδρος Prodi το Σώμα, θα εφαρμοστεί σε όλες τις νέες προτάσεις της Επιτροπής. Γιατί ο κ. Prodi δεν τηρεί τις υποσχέσεις που έδωσε σε αυτό το Σώμα;
<P>
Τρίτον, και τελευταίο, γιατί είναι αυτή η πρόταση τόσο υπερβολικά κανονιστική; Γιατί θα επιβαρύνει μια επιτυχημένη βιομηχανία με περισσότερη γραφειοκρατία, χωρίς καμία δικαιολογία για αυτό; Γιατί επιδιώκει να ρυθμίσει με την παραμικρή λεπτομέρεια κάθε πτυχή της λειτουργίας ενός λιμένα; Γιατί, για παράδειγμα, ζητά η διακίνηση φορτίου να παρέχεται από τουλάχιστον δύο οργανισμούς για κάθε κατηγορία φορτίου; Τι νόημα μπορεί να έχει αυτό, όταν προσπαθεί κανείς να οργανώσει τις διαδικασίες στους λιμένες; Έχοντας όλα αυτά κατά νου και καθώς η πρόταση αυτή δεν είναι ευπρόσδεκτη, μας φαίνεται ακόμη περισσότερο περίεργο που δεν πραγματεύεται το ζήτημα των κρατικών ενισχύσεων ή της διαφάνειας των λογαριασμών. Ολόκληρη η δέσμη μέτρων είναι μη ισορροπημένη και ανεφάρμοστη. Ελπίζω ότι το Σώμα θα την καταψηφίσει αύριο.

<SPEAKER ID=155 LANGUAGE="SV" NAME="Schmid, Herman">
Κύριε Πρόεδρε, είμαι από τη Σουηδία, χώρα στην οποία ισχύει σε εξαιρετικά υψηλό βαθμό η έκθεση στον ανταγωνισμό και η ιδιωτικοποίηση διαφόρων υπηρεσιών. Από την πείρα μας γνωρίζουμε ότι το ζητούμενο δεν είναι πραγματικά η ανταγωνιστικότητα στην αγορά ή η ιδιωτικοποίηση καθεαυτή, αλλά η αποτελεσματικότητα, η ποιότητα, καθώς και η καλή και σωστά διαρθρωμένη οργάνωση. Πρόκειται για πτυχές που δεν έλαβε επαρκώς υπόψη στην πρότασή της η Επιτροπή. Θα ήθελα να ευχαριστήσω τον εισηγητή, κ. Jarzembowski, ο οποίος εξέφρασε πολλές κριτικές παρατηρήσεις για την πρόταση της Επιτροπής.
<P>
Θα ήθελα να πραγματοποιηθούν ορισμένες σημαντικές εξαιρέσεις, και θα ήθελα να αναφέρω ορισμένες από αυτές. Αρκετοί ομιλητές αναφέρθηκαν στις υπηρεσίες πλοήγησης. Θεωρώ προφανές ότι η πλοήγηση αποτελεί υπηρεσία κοινής ωφελείας. Για το λόγο αυτό η πλοήγηση δεν θα πρέπει να αντιμετωπίζεται με τα ίδια οικονομικά κριτήρια όπως η συνήθης παραγωγή, αλλά χρειάζεται να αντιμετωπίζεται από την προοπτική της ασφάλειας.
<P>
Η αυτοεξυπηρέτηση μπορεί να έχει σοβαρότατες συνέπειες κατά τη φόρτωση και εκφόρτωση, ιδιαίτερα μάλιστα εάν λάβουμε υπόψη το συχνό φαινόμενο των σημαιών ευκαιρίας.
<P>
Κύριε Πρόεδρε, είμαι υπέρ των ελέγχων και της διαφάνειας στους λιμένες. Είμαι υπέρ της αυτοχρηματοδότησης των λιμένων. Θέλω να επιτυγχάνεται η ποιότητα και η αποτελεσματικότητα μέσω της εκπόνησης προγραμμάτων ανάπτυξης από τους ίδιους τους λιμένες, αντί να υποβάλλονται αυτοί σε περίπλοκους μηχανισμούς ελέγχων από τις Βρυξέλλες. Τα προγράμματα αυτά θα πρέπει να εφαρμόζονται σε συνεργασία με το προσωπικό και τους πελάτες των λιμένων.

<SPEAKER ID=156 NAME="Peijs">
 - (NL) Κύριε Πρόεδρε, η εξεταζόμενη οδηγία ρυθμίζει για τα επόμενα έτη τη λειτουργία των λιμένων μας, οι οποίοι, μεταξύ άλλων, και εξαιτίας των διαρκώς αυξανόμενων μεταφορών, διαδραματίζουν ένα διαρκώς σημαντικότερο ρόλο στις εμπορικές μεταφορές. Οι σύγχρονοι χρήστες των λιμένων είναι, αντίθετα από ό,τι στο παρελθόν, απολύτως ελεύθεροι: επιλέγουν το λιμένα τους βάσει της τιμής και της ποιότητας.
<P>
Διατίθενται σημαντικά κονδύλια των αρχών προς τις λιμενικές επιχειρήσεις. Έχει προκύψει η ανάγκη για περισσότερη διαφάνεια στις επενδυτικές ροές. Παράλληλα, πρέπει να ισχύουν οι ίδιοι κανόνες για όλους τους ενδιαφερόμενους. Η θέσπιση μίας σειράς βασικών κανόνων θα μπορούσε να βελτιώσει την κατάσταση. Επ'αυτού, θα ήθελα να επισημάνω διάφορα ζητήματα.
<P>
Κατά πρώτον, το πεδίο εφαρμογής της οδηγίας. Δεν πρόκειται μόνο για τους ίδιους τους λιμένες, αλλά κυρίως για τους χρήστες των λιμένων. Η διαγραφή των υπηρεσιών διακίνησης φορτίου από την οδηγία δεν είναι προς όφελος της ποιότητας των υπηρεσιών που προσφέρουν οι λιμένες στους πελάτες τους. Η παροχή υπηρεσιών στη φόρτωση και στη διακίνηση φορτίου πρέπει να παραμείνουν στην οδηγία.
<P>
Δεύτερον, η παροχή υπηρεσιών προς τα πλοία, δηλαδή υπηρεσιών πλοήγησης και ρυμούλκησης. Οι τροπολογίες 3, 14 και 51 έχουν ως στόχο να θέσουν την πλοήγηση εκτός του πεδίου εφαρμογής της οδηγίας, βάσει της ξεπερασμένης αντίληψης ότι οι υπηρεσίες πλοήγησης είναι πάντοτε κρατικές. Αυτές τις τροπολογίες δεν πρόκειται να τις υποστηρίξω. Στη χώρα μου, οι υπηρεσίες πλοήγησης εδώ και πολύ καιρό δεν είναι κρατικές πλέον και δεν υπάρχει απολύτως κανένα πρόβλημα.
<P>
Μία οδηγία, με την οποία ρυθμίζεται η πρόσβαση στην αγορά λιμενικών υπηρεσιών, περιλαμβάνει επομένως τόσο την παροχή υπηρεσιών προς τα πλοία όσο και προς τους λιμένες. Φυσικά, πρέπει να επικρατεί μεγαλύτερη διαφάνεια στη χρηματοδότηση των υποδομών, αλλά θα επιθυμούσα να παραμείνουν οι αρμοδιότητες εκεί που ανήκουν και, για αυτό, θα ψηφίσω υπέρ της τροπολογίας 47 του κ. Sterckx, με την οποία καλείται η Επιτροπή να υποβάλει προτάσεις σε αυτό τον τομέα.
<P>
Κύριε Πρόεδρε, πρόκειται στην πραγματικότητα για το διευκολυντικό χαρακτήρα των λιμένων, τόσο προς τις εταιρείες φόρτωσης όσο και προς τις εταιρείες παραλαβής. Οι λιμένες και οι χρήστες τους αξίζουν μίας στέρεης και εμπεριστατωμένης νομοθεσίας. Εκφράζω τη λύπη μου για το γεγονός ότι, εξαιτίας του τρόπου με τον οποίο εξετάστηκε αυτή η οδηγία στο Κοινοβούλιο δημιουργήθηκαν άχρηστες εντάσεις μεταξύ της Βορείου, της Νοτίου και της Δυτικής Ευρώπης.

<SPEAKER ID=157 LANGUAGE="FR" NAME="Savary">
Κύριε Πρόεδρε, κυρία Επίτροπε, η εξέταση του κειμένου αυτού κατέστη ιδιαίτερα δύσκολή εξαιτίας του γεγονότος ότι κληθήκαμε να εξετάσουμε απευθείας το θέμα αυτό. Επρόκειτο να εξετάσουμε το ζήτημα του ανταγωνισμού εντός των λιμένων και μας προτείνουν τώρα να εξετάσουμε το ζήτημα του ανταγωνισμού μεταξύ των λιμένων. Δεν ξέρω τι θα γίνει αύριο, σίγουρα όμως θα είναι συγκεχυμένο.
<P>
Με την ευκαιρία αυτή θα ήθελα να πω ότι λυπούμαι που δεν επιφυλάχθηκε στους υπαλλήλους ελλιμενισμού η ίδια τύχη με τους υπαλλήλους πλοήγησης. Δεν καταλαβαίνω γιατί να διατηρηθεί ο ανταγωνισμός για τους lamaneurs τη στιγμή που εξαιρούνται οι pilotes. Πρόκειται για παρόμοια επαγγέλματα.
<P>
Όσον αφορά τον ανταγωνισμό μεταξύ των λιμένων, εκτιμώ ότι είναι σημαντική η διαφάνεια. Η απόσταση όμως από τη διαφάνεια μέχρι την επιβολή του ανταγωνισμού μεταξύ των λιμένων χωρίς να εξετάσουμε το θέμα προσεκτικότερα είναι μεγάλη. Επιτρέψτε μου να επιστήσω την προσοχή σας στο θέμα αυτό, διότι φρονώ ότι οι λιμένες είναι πάνω από όλα εργαλεία χωροταξίας. Δεν έχουν τις ίδιες ναυτιλιακές ιδιότητες. Και αν πρέπει να ωθήσουμε στα άκρα τον ανταγωνισμό, αυτή που θα αποτύχει θα είναι η πολιτική σας βιώσιμης κινητικότητας. Φρονώ ότι θα πρέπει, μέσα στα επόμενα χρόνια, να ενισχύσουμε τους λιμένες του Νότου και τους λιμένες που βρίσκονται στον Ατλαντικό ώστε να συμβάλουν στη μείωση της υπερβολικής συγκέντρωσης πλοίων στους λιμένες της Βόρειας Θάλασσας. Αλλιώς, δεν θα είμαστε συνεπείς ούτε με το πακέτο Erika-Θαλάσσια ασφάλεια ούτε και με τη βούλησή μας να μειώσουμε τον αριθμό των φορτηγών στις μεγάλες χώρες διέλευσης.
<P>
Φρονώ ότι η Επιτροπή πρέπει να μας υποβάλει συγκεκριμένες προτάσεις για την παροχή κρατικών ενισχύσεων προς τους λιμένες, τους οποίους πρέπει να προσεγγίσει από την άποψη της χωροταξίας και όχι μόνο ως ανταγωνιστικά προϊόντα.

<SPEAKER ID=158 LANGUAGE="IT" NAME="Cocilovo">
Κύριε Πρόεδρε, όπως είπαν ήδη άλλοι συνάδελφοι, πιστεύω πως πρέπει να αναγνωρίσουμε όλη την πολυπλοκότητα και τη δυσκολία του έργου που επιτέλεσε ο κ. Jarzembowski με ικανότητα και κόπο, ενώ ευχόμαστε το τελικό αποτέλεσμα να είναι θετικό για τις διάφορες αρχές που πρέπει να προστατευτούν. Όσον αφορά την πρόταση της Επιτροπής, εμείς εκφράσαμε θετική κρίση, ιδίως στον βαθμό με τον οποίο ορισμένες τροπολογίες που υπέβαλε το Κοινοβούλιο συνέβαλαν στο να καταστήσουν δυνατή και συνεκτική την προοπτική ανοίγματος στην αγορά των λιμενικών υπηρεσιών, πράγμα το οποίο, αν και βεβαίως δεν αποτελεί αυτό καθεαυτό ένα απόλυτο αγαθό, είναι θετικό για τον επαναπροσδιορισμό των υπηρεσιών και την εισαγωγή στοιχείων ανταγωνισμού, υπό τον όρο, όπως συνάγεται από ορισμένες τροπολογίες, να διασφαλίζονται ορισμένες ρήτρες κοινωνικού χαρακτήρα, ορισμένες πρωταρχικές απαιτήσεις περιβαλλοντικής ασφάλειας, επαγγελματικών προδιαγραφών, ασφαλειών έγκρισης. Πιστεύουμε ότι, με την ψήφο του Κοινοβουλίου, είναι δυνατή η εδραίωση όλων αυτών με την προϋπόθεση ότι, στο πλαίσιο των εσωτερικών υπηρεσιών των λιμένων που πρέπει να ανοίξουν στον ανταγωνισμό, δεν υπάρχουν ακατανόητες εξαιρέσεις που θα ακύρωναν το πεδίο εφαρμογής της οδηγίας. Αυτό ισχύει για τη φορτοεκφόρτωση και τις υπηρεσίες εδάφους και εμείς πιστεύουμε ότι, αναγνωρίζοντας ορθά και την αρχή της επικουρικότητας, ορισμένες υπηρεσίες στις οποίες κυριαρχούν συγκεκριμένα χαρακτηριστικά ασφαλείας και επαγγελματικότητας, όπως η πλοήγηση, θα μπορούσαν να γνωρίσουν ανάκαμψη.
<P>
Είναι, τέλος, αναγκαίο να μην ανοίξουν επικίνδυνα παράθυρα στην οδηγία για ζητήματα που δεν εξετάζονται σε αυτήν. Δεν θα λείψει η ευκαιρία στην Επιτροπή - και εμείς την προτρέπουμε - να υποβάλει μία πρόταση για τις κρατικές επιχορηγήσεις των λιμένων, πρόταση που δεν πρέπει να επιταχυνθεί και να επισπευσθεί άκαιρα χωρίς νομική βάση και δημιουργώντας απαράδεκτες διακρίσεις για τα λιμενικά συστήματα των κρατών μελών, τα οποία διαφέρουν πάρα πολύ από αυτήν την άποψη.

<SPEAKER ID=159 LANGUAGE="DA" NAME="Rovsing">
Κύριε Πρόεδρε, ο κ. Jarzembowski ανέλαβε ένα πολύ δύσκολο έργο αλλά έκανε τεράστια και εμβριθή δουλειά, η οποία αφορά ουσιαστικούς τομείς. Οι λιμένες είναι ένας πολύ σημαντικός παράγοντας όταν συζητάμε για την τήρηση των υποχρεώσεων που απορρέουν από το Κυότο, διότι μπορούν να ελαφρύνουν τις οδικές μεταφορές και πάρα πολλά άλλα πράγματα. Ως εκ τούτου, είναι ουσιαστικό για το περιβάλλον ένα τμήμα των οδικών μεταφορών να γίνεται μέσω των λιμένων. Σε περίπτωση που αυτό επιτευχθεί τότε οι λιμένες πρέπει να είναι αποτελεσματικοί και στη συνέχεια πρέπει, όπως προτείνει η Επιτροπή, να γίνει μια απελευθέρωση στους τομείς της διακίνησης φορτίου, στις επιβατικές υπηρεσίες και σε όλους τους άλλους τομείς που αναφέρονται, πιθανώς με ορισμένες εξαιρέσεις σε ειδικές περιοχές - ίσως οι μεθοριακές περιοχές να απαιτούν ιδιαίτερη μέριμνα. Αυτό πάντως αναφέρεται και στην έκθεση. Ελπίζω τώρα βάσει των πολλών απόψεων που εκφράστηκαν εδώ να μπορέσουμε να συμφωνήσουμε επί μίας πρότασης ούτως ώστε να στηρίξουμε σύσσωμοι τον βασικό στόχο της Επιτροπής προς όφελος ολόκληρης της Ένωσης.

<SPEAKER ID=160 LANGUAGE="DE" NAME="Langenhagen">
Κύριε Πρόεδρε, κυρία Επίτροπε, γνωρίζετε ότι κατάγομαι από ένα μικρό λιμένα που όμως φέρει ευρωπαϊκή ετικέτα στο πλαίσιο των διευρωπαϊκών δικτύων. Έχω να παρατηρήσω ότι δεν πρέπει να εκπροσωπούμε ακραίες απόψεις μόνο και μόνο για χάρη μίας αρχής, όταν το ζητούμενο είναι η ελευθέρωση και ο ελεύθερος και δίκαιος ανταγωνισμός. Θυμάμαι ακόμα ζωηρά τη δυσάρεστη συζήτηση για τα duty free. Όμως και το ζήτημα των λιμένων έχει να κάνει με τις θέσεις εργασίας, την ελκυστικότητα και το προφίλ. Συμφωνώ με όσους είπαν ότι χρειαζόμαστε σαφώς καθορισμένους κανόνες σχετικά με τη διαφάνεια του υπολογισμού των δαπανών και της χρησιμοποίησης δημοσίων πόρων από τους λιμένες, προκειμένου να μπορέσουμε να θεσπίσουμε έναν δίκαιο ανταγωνισμό εντός και μεταξύ των λιμένων.
<P>
Μόνο με τη διαφάνεια ως προς τη ροή δημοσίου χρήματος και υπηρεσιών θα γίνουν συγκρίσιμες οι προσφορές των διαφόρων θαλασσίων λιμένων. Έτσι θα μπορεί να αποδειχθεί ποιός εργάζεται με μεγαλύτερη αποδοτικότητα. Η συγκρισιμότητα των υπηρεσιών δημιουργεί ανταγωνισμό και συνεπώς η διαφάνεια είναι απολύτως απαραίτητη αν θέλουμε μία βιώσιμη ελευθέρωση της αγοράς λιμενικών υπηρεσιών. Επίσης, συμφωνώ ότι δεν πρέπει να ελευθερώσουμε ακόμη τις υπηρεσίες πλοήγησης. Η υφιστάμενη μορφή οργάνωσής τους διασφάλιζε ανέκαθεν υψηλές προδιαγραφές ποιότητας και ασφάλειας για τις πλωτές οδούς.
<P>
Η ελευθέρωση με κάθε τίμημα θα έθετε χωρίς λόγο σε κίνδυνο αυτές τις ιδιαίτερα υψηλές προδιαγραφές. Σε κάθε αγορά υπάρχουν πτυχές όπου τον πρώτο λόγο πρέπει να έχει η ποιότητα κι όχι ο ανταγωνισμός. Φυσικά οι πάροχοι υπηρεσιών πλοήγησης θα πρέπει κάποτε να παρουσιάσουν νέα σχέδια - κάποτε! Δεν θα μπορέσουν ούτε αυτοί να στρέφουν για πάντα την πλάτη στο άνοιγμα της αγοράς. Όμως σήμερα υπάρχουν πιο επείγοντα καθήκοντα αναφορικά με την ασφάλεια των ναυτιλιακών μεταφορών, όπως για παράδειγμα η καθιέρωση ενός "μαύρου κουτιού" στα πλοία. Αν πιέσουμε τους παρόχους υπηρεσιών πλοήγησης να εκτεθούν στον ανταγωνισμό, τούτο ενδέχεται να έχει ως αποτέλεσμα έναν ανταγωνισμό ως προς τις τιμές που θα μπορούσε να προξενήσει μόνιμη και σημαντική μείωση της ασφάλειας των πλωτών οδών.
<P>
(Χειροκροτήματα)

<SPEAKER ID=161 LANGUAGE="FI" NAME="Vatanen">
Κύριε Πρόεδρε, καθώς η ευρωπαϊκή οικονομία παρουσιάζει προβλήματα, πρέπει να αποφασίσουμε εάν θα πούμε το τελευταίο αντίο στην "ευρωσκλήρωση" και τον προστατευτισμό, εάν θα διατηρήσουμε τα μονοπώλια των λιμένων ή εάν θα αφήσουμε τη δυναμική της οικονομίας να δράσει. Η Sabena συνιστά παράδειγμα προς αποφυγή και μας δείχνει πόσο αναποτελεσματικός μπορεί να καταστεί ο κλάδος της βιομηχανίας εάν ακολουθηθεί η πολιτική του διευθυντισμού.
<P>
Εάν δεν εξετάσουμε το θέμα της διακίνησης φορτίου, η οδηγία για τους λιμένες δεν θα είναι παρά μόνο ένα άδειο περίβλημα. Γι' αυτό είναι επικίνδυνη η τροπολογία 52. Παρόλο που υποστηρίζω την συμπερίληψη όλων των αρκετά μεγάλων λιμένων, μπορώ να τοποθετηθώ υπέρ της τροπολογίας 79 του κ. Atkins. Έτσι, θα περιορίζαμε την τροπολογία, ώστε να αφορά μόνο τους δημοσίους λιμένες. Οι βρετανοί συνάδελφοι θα μπορούσαν άφοβα να εγκρίνουν τη συμπερίληψη της διακίνησης φορτίων. Δεν πρέπει να ξεχνάμε ότι οι βρετανοί εξαγωγείς επωφελούνται από τις φθηνές λιμενικές υπηρεσίες στην ηπειρωτική Ευρώπη. Ο αριθμός των φορέων εκμετάλλευσης των λιμένων δεν πρέπει να περιοριστεί, εκτός κι αν είναι απαραίτητο. Ως κριτήριο περιορισμού, η οικονομική αποδοτικότητα θα άφηνε μεγάλα περιθώρια για θεωρήσεις σχετικά με το πότε η δραστηριότητα είναι αποδοτική και πότε όχι. Γι' αυτό δεν πρέπει να υποστηρίξουμε τις τροπολογίες 6, 25 και 44. Επίσης δεν πρέπει να εγκριθεί η τροπολογία 50 σχετικά με τη ρύθμιση του συστήματος θαλασσίων λιμένων, διότι ένα λιμάνι είτε είναι ελληνικό είτε είναι γερμανικό μπορεί να θεωρηθεί λιμάνι. Λυπάμαι, αλλά η ιδέα αυτή είναι παράλογη. Όσον αφορά την πλοήγηση, η επιτροπή κατέληξε στο συμπέρασμα ότι ισχύουν οι αυστηροί εθνικοί κανόνες. Για λόγους ασφαλείας δεν μπορούμε, λοιπόν, να υποστηρίξουμε το μονοπώλιο.
<P>
Σκοπεύουμε άραγε να παρεμποδίσουμε την ανάπτυξη των λιμένων της ΕΕ αποδυναμώνοντας μια από πολλού αναμενόμενη οδηγία; Η διακίνηση φορτίων και η πλοήγηση με εθνικούς κανόνες θα πρέπει οπωσδήποτε να συμπεριληφθεί σε αυτήν. Το σύστημα θαλασσίων λιμένων θα πρέπει επίσης να ρυθμιστεί συνοπτικά. Στο συγκεκριμένο θέμα ο συνάδελφος Jarzembowski, τον οποίο εκτιμώ πολύ, βρίσκεται δυστυχώς πολύ μακριά από τις ανάγκες των χρηστών των λιμένων. Δεν μπορούμε να μετατρέψουμε την Ευρώπη σε ένα γιγαντιαίο Αμβούργο. Η επιτροπή κατέληξε σε έναν καλό συμβιβασμό, τον οποίο πρέπει σαφώς να διατηρήσουμε. Η "ευρωσκλήρωση" πλήττει περισσότερο τους φτωχούς. Τώρα μας δίνεται η δυνατότητα να βοηθήσουμε την ευρωπαϊκή απασχόληση και την αειφόρο ανάπτυξη. Ας πλοηγήσουμε την Ευρώπη προς ανταγωνιστικούς λιμένες!

<SPEAKER ID=162 NAME="Meijer">
 - (NL) Κύριε Πρόεδρε, ως πρώην μέλος της επιτροπής του δημοτικού συμβουλίου του Αμστερνταμ για τον λιμένα και ως σημερινός κάτοικος του Ρότερνταμ, γνωρίζω τα προβλήματα όσον αφορά τον ανταγωνισμό, την επέκταση και τις εργασιακές σχέσεις στους λιμένες. Οι λιμένες στις ακτές μεταξύ Αμβούργου και Χάβρης, στη Γερμανία, τις Κάτω Χώρες, το Βέλγιο και τη Γαλλία, εξυπηρετούν όλοι, γενικά, την ίδια ενδοχώρα. Ανταγωνίζονται μεταξύ τους με χαμηλές τιμές και σημαντικές κρατικές επενδύσεις, έτσι ώστε να προσελκύσουν όσο το δυνατό περισσότερα φορτία στις αποθήκες τους. Αυτός ο ανταγωνισμός πραγματοποιείται με χρήματα των φορολογουμένων και εφαρμόζεται χωρίς λόγο μυστικότητα όσον αφορά τη χρήση αυτών των χρημάτων των φορολογουμένων. Μία τακτική και σχεδιασμένη κατανομή των εργασιών μεταξύ αυτών των λιμένων θα εξοικονομήσει κρατικούς πόρους και θα εξασφαλίσει για τους εργαζόμενους στους λιμένες διαρκή απασχόληση, χωρίς άχρηστα σκαμπανεβάσματα. Για αυτό, υποστηρίζω την αξιοσημείωτη συμφωνία μεταξύ ενός μεγάλου μέρους της Αριστεράς και του εισηγητή κ. Jarzembowski, ο οποίος μας υπενθυμίζει την ήδη εγκριθείσα από το Κοινοβούλιο θέση ότι η διαφάνεια, όσον αφορά τον ανταγωνισμό μεταξύ των λιμένων, είναι χρησιμότερη από ό,τι η οργάνωση του ανταγωνισμού εντός των λιμένων. Οι ανταγωνιζόμενες υπηρεσίες πλοήγησης και ρυμούλκησης είναι εις βάρος της ασφάλειας, των συνθηκών εργασίας και της επιβίωσης των λιμένων. Για αυτό, πρέπει να αποφύγουμε τις λανθασμένες παρεμβάσεις εκ των άνω.

<SPEAKER ID=163 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, καταρχάς θέλω να ευχαριστήσω τον κ. Jarzembowski για όλο το έργο που επιτέλεσε κατά τη διάρκεια αυτής της συζήτησης σε μία σαφώς δύσκολη έκθεση και σε μία συζήτηση όπου τελικά όλοι πρέπει να έχουμε επίγνωση του τι διακινδυνεύουμε.
<P>
Γι' αυτό, θα ζητούσα από το Κοινοβούλιο, στο σύνολό του, να προσπαθήσει να επιτύχει την ευρύτερη δυνατή υποστήριξη της έκθεσης, με ορισμένες αποκλίσεις σε σχέση μ' αυτό που προτείνει ο κ. Jarzembowski, με τον οποίο, αυτή τη φορά, δεν συμφωνώ σε ορισμένες από τις προτάσεις.
<P>
Θέλω να σας υπενθυμίσω ότι το 70% του εμπορίου με τρίτες χώρες εξαρτάται από την αποτελεσματικότητα των λιμένων μας. Και είναι προφανές ότι οι θαλάσσιοι λιμένες διαδραματίζουν ουσιαστικό ρόλο στο εμπόριο της Ευρωπαϊκής Ένωσης. Αλλά επίσης, αν θέλουμε να προσεγγίσουμε με αξιόπιστο τρόπο αυτό που αποτελεί το μέλλον των μεταφορών στο εσωτερικό της Ευρωπαϊκής Ένωσης και όχι της Ευρωπαϊκής Ένωσης με τις τρίτες χώρες - όπου θα συνεχίσουμε να εξαρτόμαστε κυρίως από τις θαλάσσιες μεταφορές - αλλά στο εσωτερικό της Ευρωπαϊκής Ένωσης, είναι απαραίτητο να περάσουμε επιτέλους από τις δηλώσεις, από τα λόγια, στην πράξη και να κάνουμε πραγματικότητα τη λεγόμενη ακτοπλοΐα ή short sea shipping και αυτό απαιτεί να έχουμε όσο το δυνατόν πιο ανταγωνιστικούς, πιο αποτελεσματικούς, καλύτερα συνδεδεμένους με τα γειτονικά εδάφη λιμένες.
<P>
Από αυτή την άποψη, όπως γνωρίζετε, κυρίες και κύριοι, οι λιμένες ενσωματώθηκαν για πρώτη φορά εδώ και μερικούς μήνες στα διευρωπαϊκά δίκτυα, ακριβώς για να ενταχθούν πλήρως στην αλυσίδα των εσωτερικών μεταφορών της Ένωσης, διαδραματίζοντας έτσι αποφασιστικό ρόλο για τη βιωσιμότητα και την ανταγωνιστικότητα του συστήματος μεταφορών μας.
<P>
Η πρόταση της Επιτροπής αποτελεί μέρος ενός πακέτου στο οποίο εξετάζονται διάφορα θέματα της λιμενικής πολιτικής: η διαφάνεια των ροών των δημοσίων κεφαλαίων που προορίζονται για τους λιμένες, τα κριτήρια για το τι συνιστά κρατική ενίσχυση και τι όχι. Πρόκειται για πτυχές που σχετίζονται με τον ανταγωνισμό μεταξύ λιμένων. Η πρόταση οδηγίας που πρέπει να ψηφίσετε, κυρίες και κύριοι, θίγει το ζήτημα του ανταγωνισμού μεταξύ των παρόχων υπηρεσιών εντός των λιμένων, καλύπτοντας εκ των πραγμάτων όλες τις υπηρεσίες που παρέχονται συνήθως στους χρήστες των λιμένων και έχουν εμπορική αξία.
<P>
Θα αναφερθώ σε μία στιγμή σε κάτι που επεσήμαναν αρκετοί από εσάς και που είναι ο ανταγωνισμός μεταξύ των λιμένων.
<P>
Αλλά τώρα θα μιλήσουμε για την πρόταση οδηγίας που αναφέρεται στον ανταγωνισμό εντός των λιμένων. Η πρόταση βασίζεται σε δύο πυλώνες: ο ένας σχετίζεται με το περιεχόμενο και ο άλλος με τις διαδικασίες. Όσον αφορά το περιεχόμενο, έχουμε την πρόθεση να σταθούμε στο ύψος της νομοθεσίας που έχουν ήδη εγκρίνει το Κοινοβούλιο και το Συμβούλιο σε παρόμοιους τομείς, όπου καθόρισαν κανόνες για το άνοιγμα των αγορών. Μιλάω για τις τηλεπικοινωνίες, το φυσικό αέριο, τον ηλεκτρισμό, αλλά ιδιαιτέρως, στον τομέα των μεταφορών, για τις υπηρεσίες εδάφους των αερολιμένων.
<P>
Αν και η Συνθήκη δεν επιτρέπει καταρχήν περιορισμούς στην πρόσβαση στην αγορά, οι λιμένες έχουν δικές τους ιδιαιτερότητες όπως είναι οι πιθανοί περιορισμοί χώρου και η βασική σημασία που έχουν τα ζητήματα της ασφάλειας και του περιβάλλοντος. Η πρότασή μας εγγυάται ακριβώς μία ορθή ισορροπία μεταξύ αυτών των αναγκών.
<P>
Διαπιστώνω με χαρά ότι, στην ψηφοφορία της, η Επιτροπή Περιφερειακής Πολιτικής, Μεταφορών και Τουρισμού δέχτηκε με ικανοποίηση αυτή την προσέγγιση. Πρέπει να επιτρέψουμε την αυτοεξυπηρέτηση στους λιμένες όπου οι φορείς εκμετάλλευσης θεωρούν ότι μπορούν να επιτύχουν μεγαλύτερη αποδοτικότητα από το ίδιο τους το προσωπικό και πρέπει να διασφαλίσουμε ότι, όπως συμβαίνει σε όλους τους υπόλοιπους τομείς, ο αριθμός των παρόχων υπηρεσιών μπορεί να περιοριστεί μόνο όταν υπάρχουν λόγοι που το δικαιολογούν, όπως είναι οι περιορισμοί χώρου ή ασφάλειας της θαλάσσιας κυκλοφορίας σ' αυτή την περίπτωση.
<P>
Κάθε αρμόδιος πάροχος υπηρεσιών πρέπει να πληροί τις προϋποθέσεις για να λειτουργήσει στον λιμένα που επιθυμεί. Και αυτό με οδηγεί στον δεύτερο πυλώνα της πρότασής μας: τις διαδικασίες. Λοιπόν, οι διαδικαστικοί κανόνες πρέπει να είναι διαφανείς, άνευ διακρίσεων, αντικειμενικοί και ανάλογοι. Επί του παρόντος, δεν είναι πάντα έτσι.
<P>
Έχω την πεποίθηση πως ό,τι ήταν δυνατό για τις υπηρεσίες εδάφους των αερολιμένων πρέπει να είναι δυνατό και στους λιμένες. Και πιστεύω ότι μολονότι αυτό θα δημιουργήσει ορισμένες δυσκολίες, όπως συμβαίνει πάντα όταν λαμβάνει χώρα μία αλλαγή σε καταστάσεις που συνεχίζονται σε πολλές περιπτώσεις εδώ και πολύ καιρό, εδώ και αιώνες ακόμη, το σίγουρο είναι ότι αυτή η αλλαγή θα αποβεί προς όφελος όλου του συστήματος, προς όφελος της οικονομίας, της ποιότητας ζωής των πολιτών της Ευρωπαϊκής Ένωσης γενικά.
<P>
Φυσικά και πρέπει να ληφθούν υπόψη οι τοπικές ιδιαιτερότητες, κυρίως σε θέματα σχετικά με την ασφάλεια, το περιβάλλον και τις κοινωνικές πτυχές. Γι' αυτό το λόγο, η πρότασή μας θα επιτρέψει μεγάλη ευελιξία σε εθνική, περιφερειακή και, προπαντός, σε τοπική κλίμακα, ούτως ώστε οι λιμένες να διαχειρίζονται τις υποθέσεις τους ανοιχτά και δίκαια.
<P>
Εστιάζοντας τώρα στις τροπολογίες, θέλω να πω ότι η Επιτροπή, αφού τις εξέτασε σχολαστικά, δέχεται ένα μεγάλο τους μέρος. Πολλές τροπολογίες βελτιώνουν σημαντικά την πρότασή μας όσον αφορά την διασαφήνιση των ορισμών των λιμενικών υπηρεσιών αυτοεξυπηρέτησης και περιλαμβάνονται όχι μόνο υποδηλούμενοι, αλλά και ρητοί κανόνες αποζημίωσης, όπως συμβαίνει με τις τροπολογίες 18, 20, 32 και, εν μέρει, με την τροπολογία 46, τις οποίες δεχόμαστε πλήρως. Επίσης, θέλω να αναφέρω τη τροπολογία αριθ. 15, που επιτρέπει στα κράτη της Ένωσης να επεκτείνουν το πεδίο εφαρμογής της οδηγίας στους διαύλους προσέγγισης των λιμένων.
<P>
Επίσης, δεχόμαστε μέρος των τροπολογιών 25 και 44 που επιτρέπουν τον περιορισμό, για λόγους ασφάλειας της θαλάσσιας κυκλοφορίας, του αριθμού των παρόχων υπηρεσιών και όχι μόνο του αριθμού των παρόχων τεχνικο-ναυτιλιακών υπηρεσιών. Είναι ένα λογικό μέτρο και συμφωνεί με τα γενικά συμφέροντα που υπερασπίζεται η Επιτροπή σχετικά με την ασφάλεια της ναυτιλίας.
<P>
Συμφωνούμε επίσης με το γεγονός ότι η περίοδος που εγκρίθηκε τελικά σχετικά με τα μέγιστα χρονικά περιθώρια εκχώρησης θα πρέπει να επιτρέπει την κανονική απόσβεση και απόδοση της επένδυσης, γι' αυτό δεχόμαστε την παράταση των προθεσμιών και επίσης, ενδεχομένως, την αποζημίωση ή την αντιστάθμιση, αν δεν επιτεύχθηκε πλήρης απόσβεση, όπως προτείνεται σε ορισμένες άλλες τροπολογίες.
<P>
Υπάρχουν άλλες τροπολογίες οι οποίες, μολονότι δεν επιφέρουν αλλαγές, παρέχουν εντούτοις χρήσιμες διευκρινίσεις, ιδίως όσον αφορά την συνέχιση της εφαρμογής των κανόνων που ισχύουν επί του παρόντος σχετικά με την ασφάλεια, το περιβάλλον και τα κοινωνικά ζητήματα. Όλες αυτές οι τροπολογίες μπορούν να γίνουν δεκτές, μόλις τροποποιηθεί η σύνταξή τους.
<P>
Ωστόσο, υπάρχουν ζητήματα που δεν μπορούμε να δεχτούμε και πρέπει να το κατανοήσετε, κυρίες και κύριοι, και αυτό για διάφορους λόγους. Στην περίπτωση ορισμένων τροπολογιών που αφορούν τις αιτιολογικές σκέψεις της οδηγίας, δεν υπάρχει πραγματική αντιστοιχία με το νομοθετικό κείμενο αυτό καθαυτό, όπως, για παράδειγμα, η 2, η 3 και η 12. Η Επιτροπή δεν μπορεί επίσης να δεχτεί τροπολογίες που αλλάζουν, τροποποιούν ή περιορίζουν σημαντικά το πεδίο εφαρμογής της οδηγίας.
<P>
Σ' αυτό το σημείο, επιτρέψτε μου να επισημάνω δύο προβλήματα που βρέθηκαν στο επίκεντρο των συζητήσεων της Επιτροπής Περιφερειακής Πολιτικής, Μεταφορών και Τουρισμού του Κοινοβουλίου: θα πρέπει να συμπεριληφθούν στο πεδίο εφαρμογής της οδηγίας οι υπηρεσίες εδάφους, ναι ή όχι; Η μεγάλη πλειοψηφία των συμβαλλομένων δέχεται αυτή την συμπερίληψη ως αναγκαία και δεν θα μπορούσαμε να δεχτούμε καμία τροπολογία, παραδείγματος χάρη την 52, που θα οδηγούσε στον αποκλεισμό αυτού του τομέα. Αν θέλουμε να έχουμε σύγχρονους λιμένες ποιότητας, ό,τι είναι δυνατό και απαραίτητο στις υπηρεσίες εδάφους των αερολιμένων πρέπει να είναι δυνατό και απαραίτητο στους λιμένες. Θέση που έλαβε, άλλωστε, την υποστήριξη της πλειοψηφίας στην Επιτροπή Περιφερειακής Πολιτικής, Μεταφορών και Τουρισμού.
<P>
Το ίδιο συμβαίνει με τις τροπολογίες που τείνουν να αποκλείσουν την αυτοεξυπηρέτηση και το δικαίωμα των παρόχων υπηρεσιών να απασχολούν το προσωπικό που επιθυμούν, όπως για παράδειγμα τις τροπολογίες 69, 70, 71, 72 και 73, που επίσης απορρίπτονται. Αυτό το τελευταίο συμπεριλαμβάνεται ήδη στη νομοθεσία. Όμως, όπως μπορεί να διαπιστωθεί από την ορθή ανάγνωση της πρότασής μας, οι πάροχοι υπηρεσιών δεν μπορούν να προσλαμβάνουν τους λεγόμενους "παράνομους εργάτες" , δεν είναι δυνατόν. Αν αυτή η παρεξήγηση μπορεί να λυθεί μέσω μίας διευκρίνισης του κειμένου μας, η Επιτροπή είναι διατεθειμένη να αναζητήσει μία κατάλληλη διατύπωση.
<P>
Αλλο πρόβλημα είναι το ζήτημα της πλοήγησης. Για άλλη μια φορά το ζήτημα είναι αν η πλοήγηση πρέπει να συμπεριληφθεί στην οδηγία ή όχι. Πολλοί πιστεύουν ότι συγκεκριμένοι λόγοι ασφάλειας δυσκολεύουν την συμπερίληψη αυτού του ιδιαίτερου τομέα, αλλά υπάρχουν τρόποι τήρησης της ασφάλειας διαφορετικοί από αυτούς που εφαρμόζονται σήμερα. Και το ίδιο συμβαίνει με άλλες τεχνικο-ναυτιλιακές υπηρεσίες, λόγος για τον οποίο η Επιτροπή δεν μπορεί να δεχτεί τις τροπολογίες που αποκλείουν την πλοήγηση από το πεδίο εφαρμογής της οδηγίας. Με την ίδια έννοια, η αντίστοιχη επιτροπή του Κοινοβουλίου υποστήριξε επίσης την πρότασή μας.
<P>
Και άλλες τροπολογίες δεν είναι δεκτές για διαφόρους λόγους. Συγκεκριμένα οι οικονομικές εκτιμήσεις σχετικά με τον πάροχο των υπηρεσιών δεν θα πρέπει να αποτελούν ένα κριτήριο όπως αναφέρεται στο δεύτερο μέρος της τροπολογίας 25. Πράγματι, οι πάροχοι υπηρεσιών πρέπει να αναλαμβάνουν τους εμπορικούς κινδύνους και οι δημόσιες αρχές δεν πρέπει να πραγματοποιούν οικονομικές εκτιμήσεις. Τούτου λεχθέντος, η πρότασή μας αφήνει μια ανοιχτή πόρτα. Όταν υπάρχουν εξαιρετικές περιστάσεις σχετικά με τον όγκο του φορτίου, μπορεί να περιοριστεί ο αριθμός των παρόχων υπηρεσιών.
<P>
Επίσης, και χωρίς να υπεισέλθω σε λεπτομέρειες, δεν μπορούμε να δεχτούμε διάφορες τροπολογίες για τεχνικούς λόγους και ο κατάλογός τους είναι στη διάθεσή σας.
<P>
Τέλος, θέλω να αναφερθώ στην τροπολογία 26. Η πρότασή μας επισημαίνει ότι κανονικά - και επαναλαμβάνω: κανονικά - πρέπει να εξουσιοδοτούνται τουλάχιστον δύο πάροχοι υπηρεσιών για κάθε κατηγορία φορτίου. Εάν απαλειφθεί αυτό το άρθρο, θα πρέπει να εφαρμόζεται ο κανόνας που καθορίζεται σε άλλη παράγραφο, θα πρέπει να εξουσιοδοτείται ο μεγαλύτερος δυνατός αριθμός παρόχων υπηρεσιών, αποτέλεσμα που δεν νομίζω ότι είχε προβλεφθεί κατά την παρουσίαση της τροπολογίας.
<P>
Αλλες τροπολογίες εκφράζουν την επιθυμία να υπογραμμιστεί περισσότερο τι προβλέπεται στο πακέτο της Επιτροπής σχετικά με τους λιμένες για τον ανταγωνισμό μεταξύ λιμένων. Και επιτρέψτε μου να εισέλθω σ' αυτό το θέμα λέγοντας ότι προσωπικά συμφωνώ με τον συνυπολογισμό του ανταγωνισμού μεταξύ των λιμένων, αλλά πιστεύω ότι πρέπει να αναζητηθεί ένας πιο ενδεδειγμένος τρόπος γι' αυτό.
<P>
Για παράδειγμα, η αύξηση της διαφάνειας, τροπολογίες 9 και 48. Η Επιτροπή δέχεται την αρχή και υπολογίζω στην υποστήριξή σας για να βρούμε μαζί τον καλύτερο τρόπο εφαρμογής αυτής της αρχής.
<P>
Αλλο παράδειγμα θα ήταν οι κρατικές ενισχύσεις που εξετάζει η τροπολογία 49. Όλος ο κόσμος συμφωνεί ότι δεν θα έπρεπε να υπάρχουν αυτές οι κρατικές ενισχύσεις, αλλά πρέπει να προσδιοριστεί προηγουμένως, σαφώς, πού βρίσκεται η διαχωριστική γραμμή μεταξύ του τι είναι κρατική ενίσχυση και τι δεν είναι. Η Συνθήκη ορίζει ότι είναι η Επιτροπή και μόνο αυτή που εφαρμόζει τους κανόνες της όσον αφορά τις κρατικές ενισχύσεις.
<P>
Η νομοθετική διαδικασία που βρίσκεται σε εξέλιξη θα επικεντρωθεί σ' αυτό το θέμα και ελπίζω ότι θα μπορέσουμε να καθίσουμε μαζί για να βρούμε μία βιώσιμη λύση στο πλαίσιο της Συνθήκης για την αποσαφήνιση ενός τόσο ακανθώδους ζητήματος. Και αν είναι απαραίτητο να προχωρήσουμε πιο μακριά - και έχω την εντύπωση από αυτά που είπατε, κυρίες και κύριοι, και συμμερίζομαι ένα μεγάλο μέρος των ανησυχιών σας, ότι έτσι είναι - πρέπει να πω ότι είμαι διατεθειμένη να προχωρήσω πιο μακριά από αυτό που περιλαμβάνει η παρούσα πρόταση σχετικά με τις ενισχύσεις του κράτους προς τους λιμένες και σχετικά με τον ανταγωνισμό μεταξύ λιμένων.
<P>
Τέλος, μερικά λόγια σχετικά με την τροπολογία 79, στην οποία προτείνεται μια εξαίρεση των ιδιωτικών λιμένων, πολλοί εκ των οποίων, πράγματι, δεν εφαρμόζουν περιορισμούς πρόσβασης. Κατά τη διάρκεια της νομοθετικής διαδικασίας, θα πρέπει να εξεταστεί ένας κατάλληλος τρόπος προσέγγισης αυτού του θέματος.
<P>
Αυτή είναι φυσικά μόνο η αρχή της νομοθετικής διαδικασίας· κατά τη διάρκεια της μακράς αυτής διαδικασίας η Επιτροπή θα είναι ανοιχτή στην εξεύρεση, μαζί με το Ευρωπαϊκό Κοινοβούλιο, εποικοδομητικών λύσεων που θα επιτρέψουν να επιτευχθεί η ευρύτερη δυνατή υποστήριξη για αυτήν την πρόταση, η οποία επιδιώκει να μεριμνήσει για μία ώριμη βιομηχανία, μια βιομηχανία που έχει πολλά να κερδίσει από τον αναπροσανατολισμό της ευρωπαϊκής βιομηχανίας μεταφορών ώστε να μπορέσει να αντιμετωπίσει τις προκλήσεις που ανοίγονται μπροστά μας και να συμβάλει αποφασιστικά στην απόκτηση ενός βιώσιμου συστήματος μεταφορών στην υπηρεσία της οικονομικής ανάπτυξης, της δημιουργίας απασχόλησης, του σεβασμού του περιβάλλοντος και της ποιότητας ζωής των πολιτών μας.

<CHAPTER ID=10>
Διεύρυνση
<SPEAKER ID=164 NAME="Πρόεδρος">
Η ημερήσια διάταξη προβλέπει τη συζήτηση της ανακοίνωσης της Επιτροπής για τη διεύρυνση.
<P>
Δίνω αμέσως τον λόγο στον κ. Prodi, Πρόεδρο της Επιτροπής.

<SPEAKER ID=165 LANGUAGE="IT" NAME="Prodi">
. (IT) Κυρία Πρόεδρε, κυρίες και κύριοι βουλευτές, από τις πρώτες κιόλας ημέρες της δραστηριότητάς της, η Επιτροπή αυτή θεώρησε τη διεύρυνση πρωταρχική προτεραιότητα. Πράγματι, η διεύρυνση αποτελεί το ακριβές μέτρο, την απτή απόδειξη και την ιστορική ευθύνη της Ευρώπης, των εξουσιών και των υποχρεώσεών της, των δυνατοτήτων και των φιλοδοξιών της.
<P>
Με τη διεύρυνση, που είναι η ενοποίηση της ηπείρου, κλείνει εκ των πραγμάτων ένα κεφάλαιο της Ιστορίας της Ευρώπης και τίθενται οι βάσεις του μέλλοντος. Μέσα από αυτήν τη διαδικασία, η Ένωση προετοιμάζεται για να αναλάβει ευθύνες για όλη την ήπειρο που καθιστούν αναγκαίο ένα νέο στοχασμό για τα μέσα, τις πολιτικές, τους στόχους της δράσης μας, σε παγκόσμιο επίπεδο. Οι προσπάθειες και η τόλμη μας πρέπει να συμβαδίζουν με τις προσπάθειες και την τόλμη με την οποία οι υποψήφιες χώρες προετοιμάζονται για την ένταξη στην Ένωση.
<P>
Από όλες τις εμπειρίες στο πρώτο μέρος της θητείας μου ως Προέδρου της Επιτροπής, καμία δεν με εντυπωσίασε προσωπικά όσο τα ταξίδια στις υποψήφιες χώρες, οι συναντήσεις με τους πολίτες των χωρών αυτών και με τους εκπροσώπους των κυβερνήσεών τους, η επαφή με τα Κοινοβούλιά τους, τα οποία με ηρωισμό κοπιάζουν νυχθημερόν στο δύσκολο καθήκον να οδηγήσουν σε αίσιο τέλος τη μετάβαση των κοινωνιών τους, όπου η προετοιμασία για τη διεύρυνση αποτελεί το θεμελιώδες κεφάλαιο. Σε αυτούς ακριβώς θα ήθελα να απευθύνω, από εδώ, από το Στρασβούργο, ένα μήνυμα αδελφοσύνης, φιλίας και αναγνώρισης για τις προσπάθειές τους.
<P>
Υπάρχουν χώρες οι οποίες, πριν από δέκα μόλις χρόνια, ήταν ακόμα κυριολεκτικά αποκομμένες από την Ευρώπη μας και οι οποίες έχουν επανασυνδεθεί στο νήμα των κοινών αξιών. Πριν ακόμη γίνουν επίσημα δεκτές ως νέα κράτη μέλη, οι χώρες αυτές αρχίζουν να δρέπουν τους καρπούς της ένταξής τους και συμμετέχουν ήδη εκ των πραγμάτων σ' αυτόν τον νέο χώρο σταθερότητας και ανάπτυξης, όπως αποδεικνύει η διαρκώς αυξανόμενη παρουσία επιχειρήσεων των κρατών μελών στις υποψήφιες χώρες.
<P>
Οι πρόοδοι που καταγράφονται στην πορεία της προσχώρησης είναι εξαιρετικές. Στις εκθέσεις που σας υποβάλλουμε σήμερα - και εδώ θέλω να ευχαριστήσω πραγματικά τον Επίτροπο Verheugen και τους συνεργάτες του για την άνευ προηγουμένου προσπάθεια που κατέβαλαν, από ποσοτική και ποιοτική άποψη, καθότι εγκαινίασαν και δοκίμασαν μια πραγματικά εξαιρετική μεθοδολογία και αν κάποιες φορές εμφανίσαμε ελλείψεις είναι γιατί βαδίσαμε πράγματι σε έναν άγνωστο δρόμο - αναλύονται με όσο το δυνατόν μεγαλύτερη ακρίβεια οι προσπάθειες της προετοιμασίας.
<P>
Εν ολίγοις, οι εκθέσεις μας αποδεικνύουν ότι το ιστορικό αυτό γεγονός της διεύρυνσης είναι πράγματι κοντινό, υπό τον όρο να διατηρηθεί αυτός ο τόσο ταχύς ρυθμός.
<P>
Χωρίς να υπεισέλθω σε λεπτομέρειες, που θα σας παρουσιάσει εντός ολίγου ο Επίτροπος Verheugen, μπορώ να σας πω ότι διαπιστώνονται πρόοδοι ουσιαστικά σε όλα τα κεφάλαια στα οποία χωρίζεται η διαδικασία προσχώρησης.
<P>
Πιστεύω πως μπορώ να βεβαιώσω ότι οι απίστευτες αυτές πρόοδοι παίρνουν σημαντική πνοή από τη Νίκαια, όπου, πριν από ένα χρόνο, προσδιορίσαμε συγκεκριμένα τους σταθμούς και την πορεία - την οποία αποκαλέσαμε χάρτη πορείας - της τελευταίας φάσης αυτής της πολύπλοκης διαδικασίας της διεύρυνσης.
<P>
Σε έναν ακριβώς χρόνο, θα εκτιμήσουμε μαζί σας την ικανότητα κάθε υποψήφιας χώρας να αναλάβει τα δικαιώματα και τις υποχρεώσεις που συνεπάγεται η συμμετοχή στην Ένωση. Κατανοούμε ότι στο σημείο αυτό θα πρέπει να έχουμε ολοκληρώσει τις διαπραγματεύσεις με τις χώρες που θα έχουν τηρήσει τα καθορισμένα κριτήρια ή, τουλάχιστον, θα πρέπει να είμαστε πάρα πολύ κοντά στην ολοκλήρωση των διαπραγματεύσεων.
<P>
Σύμφωνα με τους στόχους που καθορίζονται από το Ευρωπαϊκό Κοινοβούλιο και το Συμβούλιο, οι χώρες αυτές θα μπορέσουν - μετά την ολοκλήρωση των διαδικασιών επικύρωσης - να προσχωρήσουν στην Ευρωπαϊκή Ένωση πριν από τις εκλογές του Ιουνίου του 2004 και, κατά συνέπεια, να κάθονται εδώ στο επόμενο Κοινοβούλιο. Ο επόμενος χρόνος θα είναι συνεπώς ο αποφασιστικός χρόνος για τη διεύρυνση, καθώς και για το μέλλον της Ευρώπης. Στις διαπραγματεύσεις θα αντιμετωπίσουμε τους πιο λεπτούς τομείς, όπως η γεωργία, τα διαρθρωτικά ταμεία και ο προϋπολογισμός. Θα το πράξουμε με την ίδια ακλόνητη βούληση να βρούμε εποικοδομητικές λύσεις. Η Επιτροπή θα υποβάλει προτάσεις ήδη από την αρχή του έτους, βάσει του υπάρχοντoς κεκτημένου και των αρχών που θεσπίστηκαν από το Συμβούλιο του Βερολίνου.
<P>
Πολλά θα εξαρτηθούν από τη συνέχιση των προσπαθειών για να υιοθετηθεί και να εφαρμοστεί το κεκτημένο στις υποψήφιες χώρες. Όπως υπογραμμίζει η Επιτροπή στις περιοδικές της εκθέσεις αυτού του έτους, οι υποψήφιες χώρες θα πρέπει επίσης να αποκτήσουν τις αναγκαίες διοικητικές ικανότητες για την ορθή εφαρμογή των κανονισμών και των πολιτικών της Ένωσης.
<P>
Η συνέχιση των προσπαθειών των υποψήφιων χωρών, όμως, δεν είναι παρά μόνον η μία πλευρά του νομίσματος. Πράγματι, για να ολοκληρωθεί η διεύρυνση με επιτυχία, θα είναι σημαντική η υποστήριξη της κοινοτικής μεθόδου και η αναγκαία συνεργασία Συμβουλίου, Κοινοβουλίου και Επιτροπής. Το 2002 θα είναι ένα έτος έντονης δραστηριότητας αναθεώρησης και παρακολούθησης και ξέρω ότι το Κοινοβούλιο θα παρακολουθήσει με ενδιαφέρον τις εργασίες αυτές.
<P>
Θα ήθελα επίσης να παρακαλέσω τα κράτη μέλη να συνεχίσουν να τηρούν τις συμφωνίες που έχουν ήδη συναφθεί σχετικά με τη διεύρυνση, ειδικότερα στο πλαίσιο του Προγράμματος Δράσης 2000 και των δημοσιονομικών προοπτικών έως το 2006, όπως συμφωνήθηκε από το Ευρωπαϊκό Συμβούλιο του Βερολίνου το 1999.
<P>
Δεν μπορούμε να απαιτήσουμε ως όρο για τη διεύρυνση περαιτέρω μεταρρυθμίσεις, αν και οι ευθύνες που αναλαμβάνουμε με τη διεύρυνση πρέπει να μας χρησιμεύσουν για να προετοιμάσουμε με αποφασιστικότητα και πολιτικό όραμα τη νέα θεσμική διαδικασία που θα θεσπιστεί από το Ευρωπαϊκό Συμβούλιο του Λάκεν. Με ανάλογο τρόπο, δεν θα πρέπει να συνδεθούν οι σημερινές διαπραγματεύσεις με το ζήτημα των οικονομικών της Ένωσης μετά το 2006, γιατί πρόκειται για χωριστά ζητήματα. Οποιαδήποτε προσπάθεια σύνδεσής τους θα σήμαινε αλλαγή των κανόνων και θα είχε ως αναπόφευκτο αποτέλεσμα τη ρήξη των ευαίσθητων ισορροπιών της διαπραγματευτικής μας διαδικασίας.
<P>
Οι εκθέσεις που σας υποβάλλουμε εξετάζουν και τον αντίκτυπο της διεύρυνσης στις γειτονικές χώρες, σε άλλες δηλαδή χώρες της Ευρώπης και της Μεσογείου.
<P>
Οι τρομοκρατικές επιθέσεις της 11ης Σεπτεμβρίου κατά των Ηνωμένων Πολιτειών μεταμόρφωσαν ριζικά το διεθνές πλαίσιο, καθιστώντας το λιγότερο σταθερό, λιγότερο προβλέψιμο και πιο ανησυχητικό. Ο κόσμος έχει περισσότερο από ποτέ ανάγκη μια ισχυρή Ευρώπη, σταθερή στις αξίες της, που εξαπλώνει γύρω της σταθερότητα, προβλεψιμότητα, ασφάλεια και είναι επιτέλους πρωταγωνίστρια στην παγκόσμια σκηνή.
<P>
Η διεύρυνση θα επιβεβαιώσει το καθεστώς της Ευρώπης ως πρώτης οικονομικής και εμπορικής δύναμης στον κόσμο, με ενιαία εσωτερική αγορά 500 εκατομμυρίων καταναλωτών. Βασιζόμενοι σε αυτήν την πραγματικότητα, έχουμε τη δυνατότητα να διευρύνουμε, πέρα από την Ένωση και τις υποψήφιες χώρες, τη ζώνη ευημερίας και σταθερότητας την οποία έχουμε ανάγκη. Για το σκοπό αυτό, πρέπει να αναπτύξουμε μια νέα "πολιτική γειτνίασης" , που αποτελεί έναν από τους στρατηγικούς στόχους αυτής της Επιτροπής.
<P>
Από πολλού υποστηρίζω - και το επιβεβαίωσα εχθές στην Ευρωπαϊκή Ακαδημία της Bruges - ότι πρέπει να πάμε πιο πέρα και να διευρύνουμε το φάσμα των μέσων στην υπηρεσία της ευρωμεσογειακής εταιρικής σχέσης, των εταιρικών σχέσεων με τη Ρωσία, την Ουκρανία και της σταθεροποιητικής μας δράσης στα Βαλκάνια. Η ουσιαστική ιδέα είναι να επεκταθούν σε όλους τους γείτονές μας η ελευθέρωση των συναλλαγών, τα τεχνικά πρότυπα και οι νομοθεσίες που ρυθμίζουν την ενιαία αγορά μας. Οι μορφές που θα δώσουμε στις συμφωνίες αυτές πρέπει να αποτελέσουν αντικείμενο διαπραγμάτευσης - συμφωνίες ελεύθερων συναλλαγών ή συμφωνίες κατά το πρότυπο του Ευρωπαϊκού Οικονομικού Χώρου - αλλά το σημαντικό θα είναι να εδραιωθεί η οικονομική αλληλοδιείσδυση.
<P>
Ο κεντρικός στόχος είναι η οικοδόμηση μιας όσο το δυνατόν στενότερης εταιρικής σχέσης με τους γείτονές μας, η οποία θα αναχθεί στον κυριότερο παράγοντα σταθερότητας και ασφάλειας. Ουσιαστικά, πρέπει να εξαγάγουμε σταθερότητα, να θέσουμε τις βάσεις για μια ισορροπημένη ανάπτυξη όλης της περιοχής γύρω από την Ένωση, αξιοποιώντας τα κυριότερα ισχυρά σημεία της ευρωπαϊκής ολοκλήρωσης. Αυτό θα διευκολύνει επίσης, εν ευθέτω χρόνω, την ενσωμάτωση των πλησιέστερων γειτόνων μας, που είναι αυτοί της περιοχής των Δυτικών Βαλκανίων.
<P>
Στην προσπάθεια αυτή, δεν πρέπει βέβαια να λησμονήσουμε τη σημασία της πολιτιστικής διάστασης της εταιρικής μας σχέσης. Για το σκοπό αυτό επεξεργαζόμαστε μια νέα πρωτοβουλία, για να διευκολύνουμε το διάλογο και την αλληλοκατανόηση ανάμεσα στις δύο όχθες της Μεσογείου.
<P>
Είμαι ευγνώμων στο Κοινοβούλιο για την υποστήριξή του και για την εποικοδομητική στάση με την οποία παρακολούθησε και παρακολουθεί τη διαδικασία της διεύρυνσης και ελπίζω η υποστήριξη αυτή να συνεχιστεί σε αυτή τη λεπτή, τελική φάση των διαπραγματεύσεων. Το έργο των βουλευτών θα είναι θεμελιώδες, όχι μόνον όσον αφορά την επικύρωση αυτή καθεαυτή, αλλά και από τη γενικότερη άποψη της υποστήριξης της διεύρυνσης εκ μέρους των ευρωπαίων πολιτών. Πράγματι, σύμφωνα με τις δημοσκοπήσεις, μεγάλο μέρος των πολιτών πρέπει ακόμη να πεισθεί για τα γενικά πλεονεκτήματα της διεύρυνσης. Η Επιτροπή, φυσικά, θα προωθήσει και θα εντείνει τη στρατηγική της ενημέρωσης, αλλά αυτοί που μπορούν να συμβάλουν πιο αποτελεσματικά από οποιονδήποτε άλλον στην ανάπτυξη της αναγκαίας δημοκρατικής υποστήριξης για τη διεύρυνση είναι το Ευρωπαϊκό Κοινοβούλιο και τα μέλη του.
<P>
Κυρία Πρόεδρε, κυρίες και κύριοι βουλευτές, η σταθερή συμμετοχή του Κοινοβουλίου στη διαδικασία της διεύρυνσης είναι θεμελιώδης, όπως θεμελιώδης είναι και ο ρόλος του στη συζήτηση για το μέλλον της Ευρώπης, μία συζήτηση στην οποία αναμένεται η ουσιαστική συμβολή εκ μέρους των υποψήφιων χωρών και των μελλοντικών κρατών μελών.
<P>
Η έκθεση που παρουσιάζεται σήμερα από την Επιτροπή αποδεικνύει ότι η αρχή μιας νέας εποχής για την Ευρώπη απέχει ελάχιστα βήματα. Ας τα κάνουμε μαζί, ας συνεχίσουμε και ας εντείνουμε τη συνεργασία μας στους επόμενους μήνες και ας θέσουμε έτσι τις βάσεις για μια ευρύτερη, πιο ισχυρή και απόλυτα δημοκρατική Ένωση!
<P>
(Ζωηρά χειροκροτήματα)

<SPEAKER ID=166 LANGUAGE="DE" NAME="Verheugen">
Κυρία Πρόεδρε, αξιότιμοι κυρίες και κύριοι βουλευτές, θα σας δώσω μερικές επιπλέον πληροφορίες πέραν των όσων είπε ήδη ο Πρόεδρος Prodi. Το ουσιαστικό πολιτικό μήνυμα που στέλνει σήμερα η Επιτροπή είναι βέβαια ότι η πολιτική επιθυμία του Κοινοβουλίου και του Συμβουλίου να γίνουν οι πρώτες εντάξεις στην Κοινότητα πριν από τις ευρωεκλογές του 2004 είναι μεν φιλόδοξη, αλλά είναι επίσης ρεαλιστική και υλοποιήσιμη. Γιατί;
<P>
Πρώτον, διότι οι υποψήφιες χώρες εξακολουθούν να πληρούν απόλυτα τα πολιτικά κριτήρια, με εξαίρεση την Τουρκία, με την οποία άλλωστε δεν μπορούμε να αρχίσουμε για τον λόγο αυτόν διαπραγματεύσεις κατά το τρέχον έτος. Υπάρχουν τομείς στα πολιτικά κριτήρια που πρέπει να συνεχίσουμε γενικά να προσέχουμε: η χρηστή διακυβέρνηση με την ευρύτερή της σημασία, η διεθνής εγκληματικότητα, ο τρόπος επενέργειας του κράτους δικαίου. Πρέπει όμως να επαναλάβω ότι τα κριτήρια έχουν γενικά εκπληρωθεί.
<P>
Σε ό,τι αφορά τα οικονομικά κριτήρια, σε δέκα υποψήφιες χώρες λειτουργεί η οικονομία της αγοράς και οι χώρες αυτές είναι είτε ήδη σε θέση να αντεπεξέλθουν στην πίεση του ανταγωνισμού της εσωτερικής αγοράς είτε θα το επιτύχουν σύντομα. Όλες αυτές είναι χώρες με τις οποίες διεξάγουμε διαπραγματεύσεις, εκτός της Βουλγαρίας και της Ρουμανίας, όπου όμως πρέπει να τονίσω ότι σημειώθηκαν επίσης αξιοπρόσεκτες πρόοδοι. Ιδίως όσον αφορά την περίπτωση της Ρουμανίας, η Επιτροπή θεωρεί σημαντική τη διαπίστωση ότι για πρώτη φορά βλέπουμε πως προχωρούν πραγματικά εκεί τόσο οι οικονομικές όσο και οι κοινωνικές μεταρρυθμίσεις. Τούτο πιθανόν να μην φανεί καθαρά παρά μόνο στην επόμενη έκθεση προόδου.
<P>
Όσον αφορά την υιοθέτηση του κοινοτικού κεκτημένου, αυτή αντικατοπτρίζεται κυρίως στην πρόοδο των διαπραγματεύσεων που είναι σε όλους σας γνωστή. Μέχρι σήμερα επιτύχαμε όλα όσα προέβλεπε το χρονοδιάγραμμα των διαπραγματεύσεων, το οποίο για τον λόγο αυτόν θα παραμείνει, με τη μορφή που έλαβε στη Νίκαια, γνώμονας των ενεργειών μας.
<P>
Το νέο στοιχείο της εφετινής ετήσιας έκθεσης είναι βασικά ότι τώρα επικεντρωνόμαστε ιδιαίτερα στο τελευταίο και πραγματικά μεγάλο πρόβλημα που έχει απομείνει, δηλαδή να διασφαλίσουμε πως τα μελλοντικά κράτη μέλη θα είναι και από διοικητική άποψη ικανά τη χρονική στιγμή της ένταξής τους να εκπληρώσουν όλα τα καθήκοντα ενός κράτους μέλους της Ευρωπαϊκής Ένωσης. Για να μην αφήσουμε αμφιβολίες για το συγκεκριμένο θέμα, δηλώνουμε ότι σήμερα δεν είναι ακόμη ικανά για κάτι τέτοιο! Ούτε μία υποψήφια χώρα δεν πληροί σήμερα εντελώς και τα τρία κριτήρια. Για τον λόγο αυτόν, η Επιτροπή προτείνει να υλοποιηθεί ένα ειδικό σχέδιο δράσης που θα αφορά τη βελτίωση της ικανότητας των υποψηφίων χωρών για εκπλήρωση των κριτηρίων. Ως εκ τούτου παρέχουμε επίσης σημαντικούς επιπλέον πόρους. Θα ενημερώσουμε σχετικά το Κοινοβούλιο και το Συμβούλιο ήδη κατά τα μέσα του επομένου έτους.
<P>
Δεν θα ήθελα να δημιουργηθεί εδώ εσφαλμένη εντύπωση από το ότι οι εκθέσεις προόδου επικεντρώνονται εξαιρετικά στα ελλείμματα που υπάρχουν ακόμα. Τούτο συμβαίνει απλώς επειδή δεν μπορούμε να επαναλαμβάνουμε κάθε χρόνο τι έχει ήδη γίνει. Αντίθετα, όσο περισσότερο προσεγγίζουμε τον στόχο των διαπραγματεύσεων, τόσο πιο φανερά γίνονται τα προβλήματα που έχουν απομείνει. Για να έχει όμως κανείς μία πλήρη εικόνα, πρέπει να βλέπει τα υφιστάμενα ακόμη προβλήματα σε συνάρτηση με τις τεράστιες προόδους που επιτελέσθηκαν τα τελευταία χρόνια. Μόνο έτσι μπορεί κανείς να δει το θέμα στις σωστές του διαστάσεις.
<P>
Πεποίθησή μας είναι ότι είναι δυνατόν να αρθούν έγκαιρα τα υφιστάμενα ελλείμματα στον διοικητικό και στον νομικό τομέα, ούτως ώστε οι υποψήφιες χώρες να μπορούν τη χρονική στιγμή της ένταξης να λειτουργήσουν σωστά στους παραπάνω τομείς. Για να μιλήσω ξεκάθαρα: η Επιτροπή προφανώς θα είναι υποχρεωμένη να εκφέρει τον επόμενο χρόνο τελική γνώμη και τότε ασφαλώς δεν θα πρέπει να υπάρχουν πλέον ελλείμματα.
<P>
Επιτρέψτε μου να αναφέρω επίσης ότι οι ενταξιακές διαπραγματεύσεις με την Κύπρο έχουν σημειώσει μεγάλη πρόοδο. Στρατηγικός μας στόχος είναι να δεχθούμε ως νέο μέλος μία ενωμένη Κύπρο. Τούτο απαιτεί εποικοδομητικές και ουσιαστικές προόδους στην αναζήτηση μιας βιώσιμης ειρηνικής λύσης. Η Επιτροπή επαναλαμβάνει την έκκλησή της προς όλους τους εμπλεκομένους να αξιοποιήσουν την ευκαιρία για την επίτευξη αυτού του στόχου.
<P>
Η στρατηγική προσέγγισης της Τουρκίας παρουσιάζει κάποια πρώτα θετικά αποτελέσματα. Η αναθεώρηση του συντάγματος, στην οποία προέβη πρόσφατα το τουρκικό Κοινοβούλιο, είναι ένα βήμα προς τη σωστή κατεύθυνση, απαιτούνται όμως και άλλα, ιδίως όσον αφορά την αποτελεσματική προστασία των ανθρωπίνων δικαιωμάτων και τις οικονομικές μεταρρυθμίσεις. Η Επιτροπή είναι της γνώμης ότι τώρα είναι εφικτή η περαιτέρω εντατικοποίηση της στρατηγικής προσέγγισης. Ως προς αυτό, κυρίαρχη θέση θα έχει η ακριβέστερη εξέταση της τουρκικής νομοθεσίας και η εναρμόνισή της με το κοινοτικό κεκτημένο. Ωστόσο, δεν έχουμε ακόμη φθάσει στο σημείο να μπορούμε να προτείνουμε την έναρξη αναλυτικής εξέτασης για την Τουρκία.
<P>
Τον επόμενο χρόνο θα εισέλθουμε στην πιο ευαίσθητη από πολιτική άποψη φάση των ενταξιακών διαπραγματεύσεων. Θα υποβάλουμε ένα γενικό πλαίσιο για τις διαπραγματεύσεις των θεμάτων που είναι σημαντικά για την οικονομία, το οποίο θα διασφαλίσει ότι τα θέματα αυτά θα μπορέσουν να εξεταστούν ως σύνολο. Τούτο θα το κάνουμε στις αρχές του 2002 προκειμένου η ισπανική Προεδρία να έχει τη δυνατότητα να τηρήσει το χρονοδιάγραμμα.
<P>
Είμαστε βέβαιοι ότι οι διαπραγματεύσεις για τη διεύρυνση μπορούν να περατωθούν με επιτυχία επί τη βάσει του υφιστάμενου κοινοτικού κεκτημένου. Στις προτάσεις μας θα λάβουμε σοβαρά υπόψη τα ανώτατα όρια του προϋπολογισμού που προβλέπει η Ατζέντα 2000. Συνεπώς, δεν θα κάνουμε προτάσεις που θα τα υπερβαίνουν ούτε προτάσεις που θα δεσμεύουν οικονομικά την Ευρωπαϊκή Ένωση πέρα από το 2006, προκειμένου να είναι απόλυτα σαφές ότι η στρατηγική της Επιτροπής δεν εμπερικλείει κανένα οικονομικό κίνδυνο.
<P>
Επιτρέψτε μου να πω τελειώνοντας ακόμη ότι οι σημερινές διαπραγματεύσεις αφορούν προβλήματα, των οποίων η επίλυση θα έχει άμεση επίδραση στις συνθήκες ζωής των πολιτών των υπό ένταξη χωρών. Η μορφή των λύσεων αυτών θα επηρεάσει αρνητικά ή θετικά την αποδοχή της ένταξης στις χώρες αυτές.
<P>
Ως εκ τούτου, πρέπει να κάνουμε ό,τι είναι δυνατόν προκειμένου να ενημερώσουμε σε ευρεία κλίμακα τους πολίτες των σημερινών και των μελλοντικών κρατών μελών για τη διεύρυνση. Η διαδικασία της διεύρυνσης δεν πρέπει να συνεπάγεται υπερβολικές αξιώσεις για κανένα εταίρο. Για τον λόγο αυτόν είναι οπωσδήποτε απαραίτητο οι διαπραγματεύσεις να χαρακτηρίζονται από ευελιξία και να είναι προσανατολισμένες στο αποτέλεσμα.
<P>
Επομένως, η Επιτροπή θα υποβάλει επί τη βάσει των εκθέσεων προόδου του επομένου έτους συστάσεις σχετικά με τον βαθμό ετοιμότητας για ένταξη των χωρών που έχουν προετοιμαστεί επαρκώς γι' αυτήν. Η Επιτροπή θα κάνει τα πάντα προκειμένου οι διαπραγματεύσεις με τις εν λόγω χώρες να μπορέσουν να περατωθούν με επιτυχία.
<P>
Ακόμη, η Επιτροπή θα προτείνει τροποποιημένη προενταξιακή στρατηγική για εκείνες τις χώρες που δεν μπορούν ή δεν θέλουν να επιτύχουν μέχρι το τέλος του 2002 τον στόχο της περάτωσης των διαπραγματεύσεων. Οι συγκεκριμένες χώρες δεν πρέπει να αισθάνονται ότι τις αφήνουμε πίσω. Για τον λόγο αυτόν, πρέπει να τους δώσουμε ιδιαίτερη προσοχή και να τους παράσχουμε ιδιαίτερα μέσα που θα προτείνουμε στο στρατηγικό έγγραφο του 2002.
<P>
(Χειροκροτήματα)

<SPEAKER ID=167 NAME="Πρόεδρος">
Ευχαριστώ τον Επίτροπο, τον κ. Verheugen.
<P>
Υπενθυμίζω ότι η συζήτηση θα έχει τη μορφή σύντομων ερωτήσεων και απαντήσεων.

<SPEAKER ID=168 LANGUAGE="DE" NAME="Poettering">
Κυρία Πρόεδρε, κύριε Πρόεδρε της Επιτροπής, κύριε Επίτροπε, φυσικά έχω ερωτήματα, ασφαλώς όμως μπορεί κανείς και να διατυπώσει ορισμένες σκέψεις. Πρώτα-πρώτα επιτρέψτε μου να πω, κύριε Πρόεδρε της Επιτροπής, ότι σας βλέπουμε με χαρά εδώ. Όμως προ ολίγου, κατά τη συνεδρίαση του προεδρείου μας, αισθανθήκαμε μεγάλη έκπληξη βλέποντας το όνομά σας στην οθόνη. Δεν το είχαμε συνειδητοποιήσει. Μπορεί να πρόκειται για σφάλμα της Ομάδας μας. Φυσικά, κι εμείς κάνουμε λάθη, γενικά όμως δεν ήταν γνωστό - ρώτησα κάποιους ανθρώπους σχετικά - ότι σήμερα το απόγευμα θα είναι εδώ ο Πρόεδρος της Επιτροπής. Ασφαλώς χαιρόμαστε γι' αυτό, αλλά θα θέλαμε να μας είχαν ενημερώσει ενωρίτερα.
<P>
Και κάτι άλλο, για το οποίο σας παρακαλώ επίσης να μου δώσετε μία απάντηση: μου είπαν σήμερα το πρωί, όσο οι Πρόεδροι των Ομάδων έδιναν συνεντεύξεις τύπου, ότι έδωσε συνέντευξη τύπου και ο Επίτροπος Verheugen. Θα με ενδιέφερε πολύ να μάθω, κύριε Επίτροπε, αν επρόκειτο γι' αυτό το αντικείμενο. Αν μπορείτε να το διασαφηνίσετε, τόσο το καλύτερο.
<P>
Τώρα περνάω στα ερωτήματά μου: πρώτον, θέλω να σας ενημερώσω ότι την περασμένη εβδομάδα είχαμε συνεδρίαση του προεδρείου στην Ουγγαρία. Εκεί επικρατούσε μεγάλη ανησυχία μήπως καθυστερήσει η διεύρυνση ως προς την Ουγγαρία εάν δεν εξελιχθούν τα πράγματα τόσο γρήγορα όσο θέλουμε σε μία άλλη χώρα, συγκεκριμένα στην Πολωνία. Ασφαλώς, όλοι επιθυμούμε να συμπεριληφθεί η Πολωνία στον πρώτο γύρο της διεύρυνσης, τούτο όμως δεν πρέπει να έχει ως επακόλουθο να υποχρεωθούν οι άλλες χώρες να περιμένουν σε περίπτωση που ένα κράτος μέλος δεν έχει προχωρήσει όσο πρέπει, με αποτέλεσμα να μην μπορέσουμε να τηρήσουμε την προθεσμία του 2004. Κάθε χώρα πρέπει να κριθεί με βάση όσα πέτυχε, προκειμένου να μπορέσει να πραγματοποιηθεί η διεύρυνση. Θα σας ήμουν ευγνώμων αν μας λέγατε κάτι σχετικά με αυτό.
<P>
Και τώρα μία πολύ συγκεκριμένη ερώτηση. Στην Ουγγαρία προξενεί επίσης ανησυχία η κριτική θεώρηση του νόμου για το καθεστώς, δηλαδή ο νόμος για τους Ούγγρους σε ξένες χώρες. Ο νόμος αυτός εγκρίθηκε από το 95% του ουγγρικού κοινοβουλίου και μία επιτροπή του Συμβουλίου της Ευρώπης, η επονομαζόμενη Επιτροπή της Βενετίας, απεφάνθη ρητά ότι το καθεστώς αυτό είναι σωστό με την παρούσα μορφή του.
<P>
Και ένα τελευταίο ερώτημα: πώς κρίνετε σήμερα την υπέρβαση του παρελθόντος σε σχέση με ορισμένες χώρες της Ευρωπαϊκής Ένωσης; Αναφέρομαι στα διατάγματα Benes και την κτήση γαιών, για παράδειγμα στην Πολωνία. Μπορείτε να μας πείτε περισσότερα γι' αυτά; Μπορούμε να θεωρήσουμε δεδομένες δηλώσεις που θα αποτελέσουν εγγύηση ενός ανέφελου μέλλοντος - πράγμα που φυσικά ευχόμαστε - όταν οι χώρες αυτές γίνουν μέλη της Ένωσης; Θέλουμε να τηρηθεί η προθεσμία του 2004, προκειμένου οι λαοί αυτοί να μπορέσουν να λάβουν μέρος στις επόμενες ευρωεκλογές.

<SPEAKER ID=169 LANGUAGE="IT" NAME="Prodi">
. (IT) Κυρία Πρόεδρε, θα ήθελα να διασαφηνίσω επιτέλους το πρόβλημα της Πολωνίας, γιατί η κατάσταση είναι απίστευτη: πηγαίνουμε στην Πολωνία και εκεί λένε πως προτιμούμε τις μικρές χώρες. οι μικρές χώρες, λένε πως προτιμάμε την Πολωνία. Πρέπει λοιπόν να ξεκαθαρίσουμε μια για πάντα: η διαδικασία προχωράει καλά και όταν λέμε "προχωράει καλά" , εννοούμε ότι προχωράει καλά και για την Πολωνία. Η χώρα αυτή έκανε πολύ μεγάλες προόδους και κατά συνέπεια δεν υπάρχει κανένας λόγος να θέσουμε την Πολωνία σε διαφορετική κατηγορία από τους άλλους.
<P>
Πιστεύω, πρέπει μάλιστα να δηλώσω με μεγάλη ικανοποίηση, ότι, αν κοιτάξουμε το παρελθόν, τη δυναμική που υπήρξε, η Πολωνία εντάχθηκε σε αυτήν τη διαδρομή, σε αυτήν την πορεία προς τη διεύρυνση, προς την προσχώρηση, με εξαιρετική ενεργητικότητα και ικανότητα. Δεν έχω συνεπώς κανένα στοιχείο για να διαχωρίσω την Πολωνία από την Ουγγαρία ή την Ουγγαρία από την Πολωνία.

<SPEAKER ID=170 LANGUAGE="DE" NAME="Verheugen">
Κύριε βουλευτή, ούτε ο Πρόεδρος της Επιτροπής ούτε εγώ δώσαμε συνέντευξη τύπου. Σεβόμαστε απόλυτα όσα συμφωνήσαμε. Αυτός είναι και ο λόγος που η συνέντευξη τύπου θα γίνει στις 18.00, μετά δηλαδή από την ενημέρωση του Κοινοβουλίου. Γνωρίζετε ότι συζητώ τακτικά με δημοσιογράφους, όμως δεν έγινε συνέντευξη τύπου. Η διαφορά είναι σημαντική.
<P>
Αναφορικά με τον ουγγρικό νόμο για το καθεστώς: πριν ακόμα από την ψήφιση αυτού του νόμου, εμείς είχαμε επιστήσει την προσοχή της ουγγρικής κυβέρνησης στα προβλήματα, στο μέτρο που αφορούν το κοινοτικό κεκτημένο. Στη συνέχεια, τα προβλήματα αυτά ελήφθησαν υπόψη στη νομοθεσία και έτσι δεν έχουμε προβλήματα όσον αφορά το κοινοτικό δίκαιο.
<P>
Η εκτίμησή μου για την Επιτροπή της Βενετίας διαφέρει από τη δική σας. Σύμφωνα με το συμπέρασμα της Επιτροπής αυτής, το εάν ο ουγγρικός νόμος για το καθεστώς αντίκειται στο διεθνές δίκαιο ή όχι εξαρτάται από τον τρόπο εφαρμογής του. Για τον λόγο αυτόν, διεξάγουμε ήδη εδώ και πολύν καιρό συζητήσεις με την κυβέρνηση της Ουγγαρίας και των γειτονικών χωρών, προκειμένου να διασφαλισθεί ότι οι χώρες αυτές θα συμφωνήσουν ως προς την εφαρμογή του νόμου αυτού. Η ουγγρική κυβέρνηση καταβάλλει σχετικές προσπάθειες, για τις οποίες την ευχαριστούμε, και οι κυβερνήσεις της Ρουμανίας και της Σλοβακίας είναι επίσης διατεθειμένες να συμμετάσχουν στις προσπάθειες αυτές.
<P>
Όσο για τα διατάγματα Benes, δεν αποτέλεσαν μέχρι σήμερα αντικείμενο διαπραγματεύσεων, επειδή τα θέματα ιδιοκτησίας δεν καλύπτονται, όπως γνωρίζετε, από το κοινοτικό δίκαιο. Σχετικά με την κτήση γης, περιμένω ότι τώρα θα κινηθούν πολύ γρήγορα οι σχετικές διαπραγματεύσεις με την Πολωνία. Κατά την επίσκεψή μου στην Βαρσοβία την περασμένη εβδομάδα, η πολωνική κυβέρνηση εξήγγειλε ότι θα δείξει ευελιξία για το συγκεκριμένο ζήτημα.

<SPEAKER ID=171 NAME="Πρόεδρος">
Κύριε Verheugen, δεν πραγματοποιήθηκε συνέντευξη Τύπου, αλλά ο Τύπος έχει ήδη στη διάθεσή του το κείμενό σας. Νομίζω ότι εκεί οφείλεται η παρανόηση.

<SPEAKER ID=172 LANGUAGE="DE" NAME="Swoboda">
Κυρία Πρόεδρε, έχω τρία σύντομα ερωτήματα. Το πρώτο, κύριε Επίτροπε Verheugen, είναι το εξής: εξαγγείλατε ότι θα υπάρξουν επιπλέον πόροι ή ένα πρόσθετο πρόγραμμα για τον εκσυγχρονισμό και την προσαρμογή των διοικητικών διαδικασιών. Θα ήθελα να μάθω αν πρόκειται για κονδύλια που θα αφαιρεθούν ή θα προκαταβληθούν από άλλα προγράμματα για τις χώρες αυτές; Θα μπορούσατε ίσως να το προσδιορίσετε κάπως σαφέστερα;
<P>
Δεύτερον: Κύριε Επίτροπε, η έκθεση του Ελεγκτικού Συνεδρίου, για την οποία συζητήσαμε σήμερα, επικρίνει το γεγονός ότι η Επιτροπή δεν καθόρισε κριτήρια για τα προγράμματά της που αφορούν την αύξηση της ασφάλειας των πυρηνικών αντιδραστήρων στις αντίστοιχες εγκαταστάσεις. Είσαστε διατεθειμένος να εξετάσετε ότι η Επιτροπή δεν επεξεργάζεται γενικά κριτήρια παρά μόνο κριτήρια εξέτασης των μέτρων για την αύξηση της ασφάλειας των αντιδραστήρων, τα οποία εφαρμόζονται ενισχυόμενα με πόρους της Επιτροπής;
<P>
Το τρίτο ερώτημα, το θέμα της Κύπρου και της Τουρκίας, έχει ήδη θιγεί με λίγα λόγια εδώ. Στο τέλος δόθηκαν εξηγήσεις από τον πρωθυπουργό της Τουρκίας, που όμως περιλαμβάνουν ως νέο στοιχείο ότι εάν χρειαστεί, θα μπορούσε να γίνει προσάρτηση του βορείου τμήματος της Κύπρου. Υπάρχει επίσημη, σαφής και ξεκάθαρη απάντηση της Επιτροπής ως προς αυτό;

<SPEAKER ID=173 LANGUAGE="DE" NAME="Verheugen">
Κυρία Πρόεδρε, κύριε βουλευτή, η απάντησή μου στα ερωτήματά σας είναι η εξής: πρώτον, σχετικά με τα πρόσθετα μέτρα για τη βελτίωση της διοικητικής επάρκειας λαμβάνονται κονδύλια από τον προϋπολογισμό του προγράμματος PHARE, επομένως δεν χρησιμοποιούνται πρόσθετοι πόροι ούτε μεταβιβάζονται κονδύλια. Αντίθετα, πρόκειται για τροποποίηση των προτεραιοτήτων του προγράμματος PHARE, πράγμα που άλλωστε είχα ήδη ανακοινώσει πριν από αρκετόν καιρό στο Κοινοβούλιο. Αλλωστε είπαμε και σε συνάρτηση με τις συνέπειες της 11ης Σεπτεμβρίου ότι είμαστε διατεθειμένοι να τροποποιήσουμε προτεραιότητες όταν, για παράδειγμα, το ζητούμενο είναι να επιτύχουμε υψηλότερες προδιαγραφές στους τομείς της εσωτερικής πολιτικής, της πολιτικής σε νομικά θέματα, της αστυνομικής συνεργασίας και της εξασφάλισης των εξωτερικών συνόρων.
<P>
Ως προς την ασφάλεια των αντιδραστήρων, η Επιτροπή όπως γνωρίζετε δεν έχει καμία αρμοδιότητα. Δεν γνωρίζω σε τι αναφέρεται το Ελεγκτικό Συνέδριο, ίσως αναφέρεται στις εργασίες της ομάδας εργασίας του Συμβουλίου για τα πυρηνικά ζητήματα. Αυτή όμως δεν ανήκει στην Επιτροπή. Η Επιτροπή δεν έχει καμία αρμοδιότητα ούτε συμμετοχή σε οποιαδήποτε μέτρα για τη βελτίωση της πυρηνικής ασφαλείας στις υποψήφιες χώρες. Το μόνο που εκτελεί η Επιτροπή είναι η διαπραγμάτευση και η υλοποίηση της παύσης των αντιδραστήρων, που τα κράτη μέλη θεωρούν μη αναβαθμίσιμους, με εκείνες τις χώρες που το ζήτησαν, δηλαδή τη Λιθουανία, τη Βουλγαρία και τη Σλοβακία. Η διαδικασία αυτή έχει σχεδόν περατωθεί, όπως γνωρίζετε. Το μόνο που λείπει είναι η οριστική ημερομηνία για το κλείσιμο της Ignalina II στη Λιθουανία και η αντίστοιχη χρηματοδοτική πρόταση, που όμως θα υποβληθεί σύντομα.
<P>
Πέρα από αυτά, εμείς ως Επιτροπή δεν έχουμε καμία σχέση με την συνέχιση της κατασκευής πυρηνικών σταθμών σε χώρες της Κεντρικής και Ανατολικής Ευρώπης. Πρέπει να σας πω ανοιχτά ότι πρώτη φορά ακούω για τη συγκεκριμένη κριτική από μέρους του Ελεγκτικού Συνεδρίου. Προσωπικά, θα ήμουν ευγνώμων - και πιστεύω ότι το ίδιο ισχύει για τον Πρόεδρο - αν η Επιτροπή είχε αρμοδιότητα για τις προδιαγραφές της πυρηνικής ασφάλειας. Πρέπει όμως να σας πω ότι τα κράτη μέλη - που ως αυστριακός βουλευτής γνωρίζετε καλά πόσο προσεκτικά παρακολουθούν τη διαδικασία Melker, κατά την οποία η Επιτροπή λειτουργεί απλώς συντονιστικά μεταξύ Αυστρίας και Τσεχίας - αρνούνται ρητά να δημιουργήσει η Επιτροπή δεδομένα που θα οδηγούσαν στη δημιουργία ευρωπαϊκού κοινοτικού δικαίου ως προς τις προδιαγραφές ασφαλείας των αντιδραστήρων. Ωστόσο θα επανέλθω ευχαρίστως στο θέμα εάν ενημερωθώ για τη συγκεκριμένη έκθεση του Ελεγκτικού Συνεδρίου.
<P>
Όσον αφορά τώρα το θέμα της δήλωσης του τούρκου πρωθυπουργού, αυτό που είπε ο κ. Ετσεβίτ δεν είναι κάτι νέο. Το ακούω και το διαβάζω τακτικά εδώ και περισσότερο από έναν χρόνο. Η απάντησή μας είναι σαφέστατη. Πρώτον, εάν δεν θα υπάρξει πολιτική συμφωνία στην Κύπρο, δεύτερον, εάν τα κράτη μέλη κατόπιν αποφασίσουν και το Κοινοβούλιο συμφωνήσει να ενταχθεί και η Κύπρος, και τρίτον, εάν τότε η Τουρκία προβεί σε μια τέτοια ενέργεια, δηλαδή θέματα καθαρά υποθετικά αυτήν τη στιγμή, αν όμως συμβούν αυτά, θα είχαν ως αποτέλεσμα ασφαλώς την σοβαρότερη κρίση στις σχέσεις Ευρωπαϊκής Ένωσης και Τουρκίας. Αυτή τη στιγμή δεν βλέπω πώς θα μπορούσε κανείς να επιλύσει σύντομα μια τέτοια κρίση.

<SPEAKER ID=174 NAME="Cox">
Κύριε Πρόεδρε, θα ήθελα να επιστρέψω στο ζήτημα αυτού που συνηθιζόταν να αποκαλείται κριτήριο της Μαδρίτης, το ζήτημα της ικανότητας εφαρμογής. Πώς θα κρίνουν τα θεσμικά όργανα γενικότερα, και τα κράτη μέλη ειδικότερα, και με τι κριτήρια θα κρίνουν αν οι υποψήφιες χώρες έφτασαν στο ευτυχές σημείο να έχουν ικανότητα εφαρμογής; Συμμερίζομαι και χαιρετίζω το μεγάλο στόχο, αλλά αναρωτιέμαι: ποιο είναι το μετρήσιμο περιεχόμενό του;
<P>
Το πρόβλημα είναι ότι στο Κοινοβούλιο δεν είχαμε ακόμη την ευκαιρία να διαβάσουμε όλες αυτές τις αντιφατικές εκθέσεις που εγκρίθηκαν. Αλλά δεδομένων των σχολίων που μόλις έκανε ο Επίτροπος σχετικά με την Τουρκία, θα μπορούσε να χαρακτηρίσει - διότι δεν είχαμε ακόμη την ευκαιρία να τη μελετήσουμε - την πολιτική διάθεση της έκθεσης για την Τουρκία; Ελπίζω ότι είναι μια έκθεση που περιέχει επαρκή και δέουσα αναγνώριση των σοβαρών προσπαθειών για αλλαγή. Εξακολουθούν να υπάρχουν σοβαρές ελλείψεις, αλλά η έναρξη σχέσεων με την Τουρκία υπό το φως των προγενέστερων σχολίων είναι μια ακόμη εντονότερη αναγκαιότητα στο προσεχές μέλλον από ότι ήταν κατά το πρόσφατο παρελθόν.

<SPEAKER ID=175 LANGUAGE="DE" NAME="Verheugen">
Ευχαριστώ πολύ, κύριε βουλευτή! Η διαδικασία παρακολούθησης της διοικητικής επάρκειας είναι μία παγία διαδικασία που έχουμε αναπτύξει εδώ και αρκετόν καιρό. Παρατηρούμε απλά ποιά νομοθεσία υιοθετήθηκε και αν υπάρχουν οι απαραίτητοι υλικοί και ανθρώπινοι πόροι για την εφαρμογή της. Φυσικά, εξετάζουμε επίσης αν τούτο λειτουργεί στην πράξη. Αυτή η διαδικασία διεξάγεται συνεχώς. Οι σχετικές πληροφορίες φθάνουν ως εμάς από τις πιο διαφορετικές πηγές, όχι μόνο δικές μας - για παράδειγμα χρησιμοποιούμε και τις πληροφορίες που έρχονται από το Κοινοβούλιο. Διαθέτουμε ένα σύστημα που μας δίνει τη δυνατότητα να μπορούμε ουσιαστικά να λέμε σε κάθε χώρα πού βρίσκεται. Πρόκειται για μία διαδικασία που έχει θεσπιστεί πολύ σωστά και έχει αποδείξει την αξία της.
<P>
Σχετικά με την Τουρκία, κύριε βουλευτή, θα ήθελα να πω ότι η σημερινή εικόνα παρουσιάζεται ανάμικτη. Υπάρχουν θετικά στοιχεία. Αναμφίβολα είναι θετικό το ότι η ενταξιακή εταιρική σχέση λειτουργεί σε όλους τους τομείς. Υπάρχουν και λειτουργούν όλα τα στοιχεία. Συνεπεία τούτου, οι σχέσεις μας με την Τουρκία είναι τώρα πολύ στενότερες από άλλοτε. Ασφαλώς είναι θετικό το ότι υπήρξαν αξιοσημείωτες πρόοδοι στη συνταγματική μεταρρύθμιση και τη νομοθεσία σχετικά με τον εκδημοκρατισμό και τον σεβασμό των ανθρωπίνων δικαιωμάτων. Εδώ όμως ασφαλώς όλα εξαρτώνται από το εάν θα δούμε να εφαρμόζονται στην καθημερινή πραγματικότητα της χώρας οι συνταγματικές αυτές μεταρρυθμίσεις, καθώς και η νομοθεσία.
<P>
Είναι γνωστό ότι δεν σημειώθηκε πρόοδος στον οικονομικό τομέα. Αξιοπρόσεκτες πρόοδοι υπήρξαν ως προς την προσαρμογή του κοινοτικού κεκτημένου. Αυτά μπορώ να αναφέρω ως θετικά στοιχεία.
<P>
Ως αρνητικό είμαι υποχρεωμένος να αναφέρω ότι, όπως είπα, η κατάσταση ως προς τα ανθρώπινα δικαιώματα εξακολουθεί να μην είναι ικανοποιητική. Ομολογώ ότι περίμενα πολύ περισσότερα από την Τουρκία ως προς τη συνεργασία της για την επίλυση του Κυπριακού. Γι' αυτό άλλωστε μιλήσαμε προηγουμένως, αν και υπό άλλο πρίσμα. Επίσης, αισθάνομαι απογοήτευση από τη συμπεριφορά της Τουρκίας στο ζήτημα της ευρωπαϊκής πολιτικής ασφάλειας και άμυνας. Δεν θεωρώ σωστό μία χώρα που θέλει να γίνει μέλος της Ευρωπαϊκής Ένωσης να επιχειρεί να εμποδίσει την Ευρωπαϊκή Ένωση να προωθήσει ουσιαστικά την ολοκλήρωση. Από τη δική μου σκοπιά, δεν είναι αυτή η συμπεριφορά που θα έπρεπε να περιμένουμε από μία υποψήφια χώρα.

<SPEAKER ID=176 LANGUAGE="IT" NAME="Podestΰ">
Κύριε Επίτροπε, υπάρχουν συμφωνίες μεταξύ ορισμένων υποψήφιων χωρών - για παράδειγμα, η τελωνειακή συμφωνία μεταξύ της Τσεχικής Δημοκρατίας και της Σλοβακίας, περισσότερο από τη συμφωνία του Visegrad - που θα μπορούσαν να καταστήσουν κατά κάποιο τρόπο πιο περίπλοκη την κατάσταση, σε περίπτωση ένταξης της μίας χώρας και όχι της άλλης, της Τσεχίας για παράδειγμα και όχι της Σλοβακίας, και αντιστρόφως. Τώρα, όπως ορθά ειπώθηκε, όλες οι χώρες θα πρέπει να πληρούν όλες τις αναγκαίους παραμέτρους και τα κριτήρια. Ποια θα είναι, στην περίπτωση αυτή, η στάση που πρέπει να υιοθετήσουμε;
<P>
Δεύτερο ερώτημα: όσον αφορά χώρες όπως η Κροατία, χώρες δηλαδή που δεν είναι ακόμη υποψήφιες, αν και έχουν πραγματοποιήσει σημαντικές προόδους στη διαδικασία προσέγγισης προς την αίτηση και την απόκτηση του καθεστώτος της υποψήφιας χώρας, ποια είναι η κατάσταση σήμερα;
<P>
Τελευταίο σημείο: θίχτηκε το θέμα της Κύπρου. Επί του θέματος αυτού εσείς είπατε: τη στιγμή κατά την οποία θα βρισκόμασταν ενώπιον μιας αντίδρασης σαν αυτή με την οποία απείλησε ο Πρωθυπουργός, η κρίση θα ήταν πολύ σοβαρή. Εγώ πιστεύω ότι, από αυτήν την άποψη, προχωράμε σχεδόν χωρίς δίχτυ ασφαλείας, γιατί θα επρόκειτο για προσάρτηση τμήματος εδάφους της Ευρωπαϊκής Ένωσης. Πιστεύω ότι θα πρέπει ίσως να λάβουμε τα κατάλληλα προληπτικά μέτρα παραχωρώντας μία περίοδο ελέγχου πριν φτάσουμε σε αυτήν την κατάσταση. Νομίζω πως είναι μια ιδιαίτερα λεπτή κατάσταση.

<SPEAKER ID=177 LANGUAGE="DE" NAME="Verheugen">
Κυρία Πρόεδρε, κύριε βουλευτή, ως προς το πρώτο ζήτημα θέλω να πω ότι οι συμφωνίες ελευθέρου εμπορίου μεταξύ υποψηφίων και τρίτων χωρών ασφαλώς θα πρέπει να σταματήσουν να ισχύουν πριν ακόμη από την ένταξη και το αργότερο, φυσικά, αμέσως μετά την ένταξη. Παρόμοιες συμφωνίες μεταξύ δύο υποψηφίων χωρών θα δημιουργούσαν όντως πρόβλημα εάν οι εν λόγω χώρες ενταχθούν σε διαφορετικές χρονικές στιγμές. Πρέπει ωστόσο να πω ότι το πρόβλημα αυτό είναι εξαιρετικά περιορισμένο, επειδή για τις χώρες που αναφέρατε ισχύουν οι Συμφωνίες της Ευρώπης, οι οποίες προβλέπουν ήδη αρκετά εκτεταμένη ελευθέρωση της εμπορίας αγαθών και της κυκλοφορίας υπηρεσιών και άλλων οικονομικών σχέσεων, ούτως ώστε εάν τυχόν προκύψει τέτοιο πρόβλημα, θα μπορέσει να βρεθεί μία ευρωπαϊκή λύση γι' αυτό. Όμως εγώ δεν περιμένω ότι θα προκύψει παρόμοιο πρόβλημα.
<P>
Η ερώτηση για την Κροατία υπερβαίνει τις αρμοδιότητές μου. Θα έπρεπε να παρακαλέσω τον Πρόεδρο να πει ακόμη κάτι γι' αυτό.
<P>
Σχετικά με την Κύπρο, θέλω να επισημάνω ακόμη ότι είπα σαφώς πως οι ερωτήσεις σας είναι υποθετικού χαρακτήρα. Συνήθως δεν μου αρέσει να απαντώ σε υποθετικές ερωτήσεις, αλλά είχατε το δικαίωμα μιας εκτίμησης. Είπα όμως επίσης ότι η σαφής και αναλλοίωτη γραμμή της Επιτροπής είναι ότι πρέπει να κάνουμε οπωσδήποτε όλα όσα είναι δυνατά προκειμένου να επιτύχουμε μία πολιτική λύση της κρίσης πριν από το τέλος των ενταξιακών διαπραγματεύσεων. Απεύθυνα εδώ για πολλοστή φορά έκκληση σε όλους τους εμπλεκομένους και πρέπει να επαναλάβω ρητά ότι η εύρεση πολιτικής λύσης πριν από την ένταξη είναι προς το συμφέρον ιδιαίτερα της τουρκοκυπριακής κοινότητας, καθώς κανένας άλλος στον συγκεκριμένο χώρο δεν πρόκειται να ωφεληθεί τόσο πολύ από την ένταξη της Κύπρου στην Ευρωπαϊκή Ένωση όσο η τουρκοκυπριακή κοινότητα. Για τον λόγο αυτόν, μία πολιτική που αρνείται στην τουρκοκυπριακή κοινότητα την ένταξη στην Ευρωπαϊκή Ένωση είναι μία πολιτική που στρέφεται ξεκάθαρα κατά των συμφερόντων των ανθρώπων αυτών!

<SPEAKER ID=178 LANGUAGE="IT" NAME="Prodi">
. (IT) Κύριε βουλευτά, θα θυμάστε ίσως ότι την ίδια εβδομάδα, μετά την πολιτική αλλαγή και την επάνοδο σε μία κατάσταση αναγνωρισμένης δημοκρατίας στη χώρα, επισκέφθηκα αμέσως την Κροατία για να εγκαινιάσω μια σχέση συνεργασίας, που αυτή τη στιγμή βαδίζει πολύ καλά. Τις προηγούμενες εβδομάδες, είχαμε μια επίσημη συνάντηση με τον Πρωθυπουργό της Κροατίας και συνεχίσαμε προς αυτήν την κατεύθυνση: εμείς ενθαρρύνουμε πραγματικά την Κροατία σε κάθε της προσπάθεια, για την προσέγγισή της στην Ευρωπαϊκή Ένωση. Φυσικά, η τραγωδία του πολέμου, τα ίχνη που άφησε στην οικονομία της χώρας, βαρύνουν ακόμη σημαντικά και κάνουν τη λύση να μην είναι άμεσα ορατή, αλλά τη λύση αυτή προσπαθούμε να την επιταχύνουμε πραγματικά με κάθε τρόπο.

<SPEAKER ID=179 LANGUAGE="DE" NAME="Schroedter">
Κυρία Πρόεδρε, έχω τρεις ερωτήσεις. Πρώτα θα ήθελα να πω πως θεωρώ πολύ καλό ότι η Επιτροπή επιτέλους επικεντρώνεται στην υποστήριξη της ενίσχυσης της διοίκησης. Το ερώτημά μου όμως είναι εάν στο πλαίσιο αυτό δίνει επίσης σημασία στην ανάγκη να υλοποιήσει η διοίκηση πραγματικά τη συμμετοχή των πολιτών, στο να εφαρμοστεί και εκεί αυτό που είναι αυτονόητο εδώ στην Ευρωπαϊκή Ένωση.
<P>
Το δεύτερο ερώτημα αφορά το σχέδιο δράσης και τα οικονομικά. Το ότι θα παραχωρήσετε περισσότερους πόρους από το πρόγραμμα PHARE για την υποστήριξη των θεσμικών οργάνων σημαίνει ότι θα αφαιρεθούν πόροι από άλλους σημαντικούς τομείς, συγκεκριμένα από την κοινωνική και οικονομική συνοχή; Σημαίνει δηλαδή ότι θα σταματήσουμε να υποστηρίζουμε τις χώρες αυτές ως προς ένα σημαντικό τους πρόβλημα, συγκεκριμένα την αυξανόμενη κοινωνική παρακμή, μολονότι η υποστήριξη αυτή είναι επειγόντως απαραίτητη;
<P>
Η τελευταία μου ερώτηση αφορά ένα σημείο που δεν θίγεται καθόλου στην έκθεση: σκοπεύει η Επιτροπή να κινητοποιήσει το Συμβούλιο προκειμένου να εκπονηθεί ένα ευρωπαϊκό πρόγραμμα για τους Ρομ, που κατά την άποψή μου είναι επειγόντως απαραίτητο; Διότι η μειονότητα των Ρομ σήμερα βρίσκεται σχεδόν σε όλες τις χώρες σε μια κατάσταση όπου εξακολουθούν να θίγονται τα δημοκρατικά και τα ανθρώπινα δικαιώματά της. Είναι σαφές ότι το πρόβλημα αυτό δεν μπορεί να επιλυθεί ατομικά από τις υποψήφιες αυτές χώρες, παρά είναι ένα ευρωπαϊκό ζήτημα που πρέπει να επιλυθεί μέσω ενός ευρωπαϊκού προγράμματος.

<SPEAKER ID=180 LANGUAGE="DE" NAME="Verheugen">
Κυρία βουλευτή, η συμμετοχή των πολιτών στην έκταση που αποτελεί δεδομένο για την Ευρωπαϊκή Ένωση θα απαιτηθεί φυσικά και από τις υποψήφιες χώρες και αποτελεί στοιχείο τόσο της παρακολούθησης όσο και της ενίσχυσης. Δεύτερον, τα κονδύλια για τα οποία ερώτησε ήδη ο κ. Swoboda δεν θα ληφθούν από τα ειδικά προγράμματα για κάθε χώρα παρά από τα multi-country programmes, δηλαδή προγράμματα που αφορούν όλες τις χώρες και που - αν θέλετε - ανήκουν στα κεντρικά αποθέματα. Συνεπώς δεν θα αφαιρεθεί από καμία χώρα ούτε ένα ευρώ από τα προγράμματα που έχουν συζητηθεί μέχρι τώρα. Δεν είναι επομένως σε βάρος άλλων προγραμμάτων.
<P>
Αναφορικά με ένα ευρωπαϊκό πρόγραμμα για τους Ρομ, πραγματικά δεν περιλαμβάνεται μέχρι σήμερα στις προτάσεις της Επιτροπής. Ορισμένες υποψήφιες χώρες μιλούν γι' αυτό και υποστηρίζουν ότι είναι ευρωπαϊκό πρόβλημα και γι' αυτό πρέπει να λυθεί μέσω ενός ευρωπαϊκού κοινοτικού προγράμματος. Αυτή είναι μία οπτική που από όσο γνωρίζω δεν συμμερίζονται τα περισσότερα κράτη μέλη. Οπωσδήποτε, ένα ειδικό ευρωπαϊκό πρόγραμμα για τους Ρομ θα απαιτούσε σημαντικές υλικές προϋποθέσεις.
<P>
Είμαι υποχρεωμένος να απαντήσω στην ερώτησή σας ότι η Επιτροπή αυτόν τον καιρό δεν έχει υποβάλει τέτοια πρόταση, παρά επικεντρώθηκε στην υποστήριξη των υποψηφίων χωρών κατά την υλοποίηση των εθνικών στρατηγικών τους για την ενσωμάτωση των Ρομ. Προφανώς θα έπρεπε να υπογραμμίσω ότι οι σχετικές μας απαιτήσεις είναι αυστηρές και απαιτούν από όλες τις υποψήφιες χώρες όπου ζουν Ρομ να υποβάλουν και να υλοποιήσουν μία μεσοπρόθεσμη στρατηγική που θα οδηγήσει στην ενσωμάτωσή τους σταματώντας τις κοινωνικές διακρίσεις. Όπως γνωρίζετε, υποστηρίζουμε μαζικά τα συγκεκριμένα προγράμματα με τα προενταξιακά μέσα.

<SPEAKER ID=181 LANGUAGE="DE" NAME="Poettering">
Κυρία Πρόεδρε, κύριε Επίτροπε, είπατε ότι δεν δώσατε συνέντευξη τύπου. Αυτό φαίνεται σωστό, μπορείτε όμως να επιβεβαιώσετε ότι σήμερα το πρωί κάνατε ενημέρωση τύπου στη διάρκεια διεξαγωγής των συνεντεύξεων τύπου των προέδρων των Ομάδων;
<P>
Δεύτερον, αν απαντήσετε καταφατικά στην προηγούμενη ερώτηση, θα ήθελα να ρωτήσω τον Πρόεδρο της Επιτροπής εάν θεωρεί ότι αυτές οι ενημερώσεις τύπου εξυπηρετούν τη συνεργασία Κοινοβουλίου και Επιτροπής, τη στιγμή που εμείς θα έπρεπε να ενημερωνόμαστε πρώτοι!

<SPEAKER ID=182 LANGUAGE="DE" NAME="Verheugen">
Κυρία Πρόεδρε, δεν υπήρξε ενημέρωση τύπου, κύριε βουλευτή. Εγώ διεξάγω καθημερινά συζήτηση με τους εκπροσώπους του Τύπου και ανεπίσημες συζητήσεις με πολλούς δημοσιογράφους. Μία τέτοια συζήτηση έγινε και σήμερα, δεν ήταν όμως ενημέρωση. Ήταν ανεπίσημη συζήτηση που δεν ήταν προορισμένη να φθάσει στη δημοσιότητα.

<SPEAKER ID=183 NAME="Πρόεδρος">
Θα συμφωνήσετε ότι είναι πολύ λεπτό το θέμα, κύριε Verheugen.

<SPEAKER ID=184 LANGUAGE="DE" NAME="Brok">
Κυρία Πρόεδρε, η ερώτηση του συναδέλφου Swoboda για την ασφάλεια των αντιδραστήρων έφερε στον νου μου την ερώτηση αν η Επιτροπή μπορεί να διασαφηνίσει τόσο στις δικές της υπηρεσίες όσο και στα κράτη μέλη και τις κυβερνήσεις τους - ασφαλώς δε και στο Ευρωπαϊκό Κοινοβούλιο - ότι δεν μπορούμε να ζητήσουμε κατά τις διαπραγματεύσεις περισσότερα από τις υποψήφιες χώρες από όσα πραγματοποιούμε οι ίδιοι ως κράτη μέλη της Ευρωπαϊκής Ένωσης. Θεωρώ ότι τούτο δεν είναι σαφές σε όλα τα τμήματα των θεσμικών μας οργάνων. Ίσως θα έπρεπε να το καταστήσουμε γι' άλλη μια φορά σαφές τον επόμενο χρόνο.
<P>
Το δεύτερό μου ερώτημα είναι: η έκθεσή σας είναι πολύ αισιόδοξη, αφού θεωρεί ότι δέκα χώρες έχουν τη δυνατότητα να υπογράψουν τη συνθήκη προσχώρησης στο τέλος του επόμενου χρόνου. Νομίζω ότι είπατε κι εσείς, αλλά θα πρέπει να διατυπωθεί ακόμα σαφέστερα, ότι αυτή είναι η σημερινή εκτίμηση! Τούτο σημαίνει πως εάν κάποιες χώρες βρεθούν τον επόμενο χρόνο πίσω εξαιτίας πολιτικών σφαλμάτων, ο κατάλογος μπορεί και να περιλαμβάνει λιγότερες από δέκα χώρες και επομένως είναι απαραίτητες πολύ μεγάλες ατομικές προσπάθειες, ενώ η σημερινή εκτίμηση δεν παρέχει καμία βεβαιότητα. Εδώ υπεισέρχεται φυσικά το ζήτημα της εφαρμογής και της απόδοσης της διοίκησης. Στο έγγραφό σας αναφέρετε ότι για την εφαρμογή οι χώρες θα εργασθούν και μετά την υπογραφή. Ποιός όμως βεβαιώνει κατά την υπογραφή ότι η διοίκηση θα διαθέτει τη στιγμή της υλοποίησης της ένταξης την απαραίτητη επάρκεια;

<SPEAKER ID=185 LANGUAGE="DE" NAME="Verheugen">
Κυρία Πρόεδρε, κύριε βουλευτή, το πρώτο ερώτημα είναι πολύ δύσκολο να απαντηθεί. Μερικές φορές πιστεύω ότι έτσι είναι τα πράγματα, ότι δηλαδή ζητάμε ως προς ορισμένα ζητήματα από τις υποψήφιες χώρες κάτι που δεν κάνουν τα ίδια τα κράτη μέλη. Τούτο όμως σχετίζεται με το ότι έχουμε αυτά τα κριτήρια και είμαστε υποχρεωμένοι να αναφέρουμε με μεγάλη ακρίβεια αν πληρούνται ή όχι. Για το ίδιο θέμα είπα σήμερα στην Επιτροπή ότι πρέπει να έχουμε πάντα στο νου μας πώς θα ήταν οι εκθέσεις προόδου αν εφαρμόζαμε τα ίδια κριτήρια για τα κράτη μέλη. Τα κράτη μέλη ποτέ δεν θα συναινούσαν σε κάτι τέτοιο, όμως ορισμένα πράγματα που επικρίνουμε στις υποψήφιες χώρες ή χαρακτηρίζουμε μη συμβατά με τα κριτήρια της Κοπεγχάγης θα τα συναντούσαμε ενδεχομένως και σε κάποια κράτη μέλη. Για τον λόγο αυτόν άλλωστε συνιστώ πάντα στα κράτη μέλη να δείχνουν μετριοπάθεια στο σημείο αυτό.
<P>
Σε σχέση με τις ίδιες τις διαπραγματεύσεις, φυσικά και δεν μπορεί κανείς να απαιτήσει περισσότερα από ό,τι από τα κράτη μέλη. Οι διαπραγματεύσεις είναι εναρμονισμένες με ακρίβεια προς το κοινοτικό κεκτημένο και τίποτα άλλο. Για τίποτα άλλο εκτός από αυτό δεν διεξάγονται διαπραγματεύσεις. Το πρόβλημα που περιγράψατε μπορεί επομένως να δημιουργηθεί μόνον ως προς την αξιολόγηση του εάν οι υποψήφιες χώρες πληρούν τα πολιτικά ή τα οικονομικά κριτήρια, που άλλωστε είναι διατυπωμένα με αρκετή ασάφεια. Η απάντησή μου είναι: ασφαλώς μπορεί ορισμένες φορές να ζητάμε εδώ περισσότερα.
<P>
Σχετικά με το άλλο ερώτημα, δηλαδή τις δέκα χώρες, η Επιτροπή είπε ως γνωστόν σήμερα ότι πρέπει να προετοιμαστούμε για την εισδοχή όλων των χωρών που θα έχουν εκπληρώσει μέχρι το τέλος του 2002 τους όρους και θα έχουν περατώσει τις διαπραγματεύσεις. Τούτο αποτελεί εγκατάλειψη της ιδέας να δημιουργηθούν τρόπον τινά πολιτικές ομάδες και αποτελεί κατά την άποψη της Επιτροπής την ορθή ερμηνεία των αποφάσεων του Ελσίνκι και του Γκέτεμποργκ. Στο Ελσίνκι είχε λεχθεί ότι έπρεπε όλες οι χώρες που είχαν προσκληθεί σε διαπραγματεύσεις να έχουν μία ευκαιρία, πράγμα που μπορεί να σημαίνει μόνο ότι θεωρείται δυνατή η ένταξή τους ταυτόχρονα με εκείνες που διεξάγουν διαπραγματεύσεις ήδη από τη Σύνοδο Κορυφής του Λουξεμβούργου, ενώ στο Γκέτεμποργκ οι πρώτες προσχωρήσεις προβλέπονται πριν από το 2004. Από αυτό συνάγεται αναγκαστικά ότι πρέπει να προετοιμασθούμε για την ένταξη μέχρι και δέκα χωρών - δεν λέω δέκα, αλλά μέχρι και δέκα - εφόσον δέκα χώρες έχουν ως στόχο να περατώσουν μέχρι το 2002 τις διαπραγματεύσεις. Δεν γνωρίζω βέβαια αν τελικά θα συμβεί αυτό.
<P>
Η Επιτροπή θα υποβάλει τον επόμενο χρόνο την τελική της άποψη τηρώντας αυστηρά τις αρχές και τους κανόνες που η ίδια πρότεινε. Λοιπόν, είχα πει ο ίδιος εδώ στο Κοινοβούλιο κατά την τελευταία συζήτηση για τη διεύρυνση ότι δεν πρέπει να δεχθούμε να λάβουμε στο ζήτημα της διεύρυνσης πολιτικές αποφάσεις με την κακή, τη στενότερή τους έννοια, δεν πρέπει δηλαδή να αποφανθούμε με καθαρά πολιτικό σκεπτικό ποιά χώρα θα ενταχθεί και ποιά όχι. Αντίθετα, η απόφαση πρέπει να στηρίζεται στην εκπλήρωση των κριτηρίων και το αποτέλεσμα των διαπραγματεύσεων. Τέτοια θα είναι και η πρόταση της Επιτροπής.
<P>
Καμία από τις δέκα χώρες που σήμερα πιστεύουν ότι μπορούν να τα καταφέρουν δεν μπορεί να είναι σίγουρη πως στο τέλος δεν θα πούμε ενδεχομένως ότι δεν έχει προχωρήσει αρκετά. Το λέω ξεκάθαρα: καμία!

<SPEAKER ID=186 LANGUAGE="DE" NAME="Uca">
Κυρία Πρόεδρε, κύριε Επίτροπε, παρακολούθησα τα τελευταία λεπτά την ανάλυσή σας σχετικά με την διεύρυνση της ΕΕ. Ακουσα πάρα πολλά για τα ελλείμματα της Τουρκίας: τροποποίηση του συντάγματος, διαδικασία εκδημοκρατισμού, ανθρώπινα δικαιώματα. Το ερώτημά μου είναι: τι αναφέρει το έγγραφο για την ενταξιακή εταιρική σχέση για το Κουρδικό; Τι αναφέρει για τα δικαιώματα 25 εκατομμυρίων ανθρώπων που δεν μνημονεύθηκαν στη σημερινή συζήτηση; Σας παρακαλώ, κύριε Επίτροπε, να εκθέσετε την κατάσταση ως προς τα δικαιώματα των Κούρδων, καθώς και το πώς εκτιμάτε την πολιτική κατάσταση στην Τουρκία ως προς την τροποποίηση του συντάγματος και το Κουρδικό.

<SPEAKER ID=187 LANGUAGE="DE" NAME="Verheugen">
Κυρία βουλευτή, με λύπη μου σας ενημερώνω ότι η ενταξιακή εταιρική σχέση με την Τουρκία δεν ήταν σήμερα αντικείμενο των διαβουλεύσεων. Πράγματι συζητήσαμε και ψηφίσαμε σήμερα για δώδεκα ενταξιακές εταιρικές σχέσεις, όχι όμως και για την ενταξιακή εταιρική σχέση με την Τουρκία, και αυτό επειδή η ισχύς της άρχισε μόλις την άνοιξη τρέχοντος έτους και ως εκ τούτου δεν έχει νόημα η παρακολούθησή της μετά από λίγους μήνες. Την σχετική πρόταση θα την κάνουμε τον επόμενο χρόνο και τότε θα προβούμε και στην αξιολόγηση που ζητήσατε.

<SPEAKER ID=188 NAME="Wiersma">
 - (NL) Κύριε Πρόεδρε, επιθυμώ να θέσω μία ερώτηση στον Επίτροπο κ. Verheugen. Πριν από όχι πολύ καιρό, ανακοίνωσε αυτός, με την έγκρισή μας, ότι θα πραγματοποιηθεί μία μεγάλη ενημερωτική εκστρατεία, τόσο στο εσωτερικό της Ευρωπαϊκής Ένωσης όσο και στα υποψήφια κράτη μέλη, σχετικά με τα πλεονεκτήματα της διεύρυνσης της Ευρωπαϊκής Ένωσης. Πώς εξηγεί το γεγονός επομένως και δεδομένων των αναληφθεισών δραστηριοτήτων, ότι η υποστήριξη προς τη διεύρυνση, τόσο στην Ευρωπαϊκή Ένωση όσο και στις υποψήφιες χώρες, εντούτοις, υποχωρεί; Τι σχεδιάζει να πράξει σχετικά η Επιτροπή;

<SPEAKER ID=189 LANGUAGE="DE" NAME="Verheugen">
Κύριε βουλευτή, κατά πρώτον δεν βλέπω να μειώνεται η υποστήριξη για τη διεύρυνση, ούτε στις υποψήφιες χώρες ούτε στα κράτη μέλη. Οι αριθμοί που γνωρίζω λένε ακριβώς το αντίθετο. Κατά τα άλλα, η κοινή γνώμη δείχνει στο συγκεκριμένο ζήτημα - θα μπορούσα να πω - εξαιρετική ευελιξία. Τούτο προφανώς εξαρτάται επίσης σε σημαντικό βαθμό από τη διατύπωση των ερωτήσεων και τον χρόνο που τίθενται. Έτσι, κατά περίεργο τρόπο μπορεί κανείς να εξαγάγει στις ίδιες χώρες και το ίδιο χρονικό διάστημα πολύ διαφορετικά συμπεράσματα. Γνωρίζω όλες τις δημοσκοπήσεις που διεξάγονται και η δική μου ανάλυση είναι ότι δεν πρέπει να θεωρούμε δεδομένο πως αντιμετωπίζουμε μείωση της υποστήριξης.
<P>
Δεύτερον, σχετικά με την επικοινωνιακή στρατηγική, γνωρίζετε ως μέλος του Κοινοβουλίου ότι το τελευταίο θεώρησε σωστό για λόγους που μας ανακοίνωσε να αποδεσμεύσει σχετικά αργά τους πόρους. Τούτο έγινε στη διάρκεια του τρέχοντος έτους. Στην πραγματικότητα λοιπόν όλα τα μέτρα κατέστη δυνατόν να ξεκινήσουν μόνο μετά από τις καλοκαιρινές διακοπές. Δεν μπορείτε να περιμένετε ότι θα μπορούσα να σας δώσω σήμερα κιόλας κάποια έκθεση για τα αποτελέσματα μιας εκστρατείας που στην πράξη άρχισε μόλις πριν από οκτώ εβδομάδες.
<P>
Είμαι υποχρεωμένος να πω καθαρά ότι αυτό βρίσκεται πέραν των αρμοδιοτήτων της Επιτροπής. Η Επιτροπή είχε υποβάλει την πρότασή της για την εφαρμογή επικοινωνιακής στρατηγικής τον Απρίλιο του 2000, δηλαδή πραγματικά λίγους μόλις μήνες αφού αναλάβαμε το αξίωμά μας. Στη συγκεκριμένη περίπτωση είναι ασφαλώς λυπηρό που τα ευρωπαϊκά θεσμικά όργανα αργούν τόσο πολύ να υλοποιήσουν μια τέτοια στρατηγική. Ωστόσο δεν πιστεύω ότι είναι πολύ αργά, επειδή μόλις τώρα, που γίνονται ορατά τα αποτελέσματα των διαπραγματεύσεων, είναι σωστό και αναγκαίο να εφαρμόσουμε πλήρως τη στρατηγική αυτή. Εδώ το ζητούμενο δεν είναι να επηρεάσουμε ιδεολογικά με κάποιον τρόπο τους ανθρώπους ή, όπως είπατε, να τους πείσουμε για τα πλεονεκτήματα αλλά να τους προσφέρουμε μία αντικειμενική βάση για να σχηματίσουν δική τους γνώμη και κρίση. Η Επιτροπή δεν επιτρέπεται να κάνει περισσότερα από αυτό.

<SPEAKER ID=190 NAME="Πρόεδρος">
Στο σημείο αυτό τελειώνει η συζήτηση του σημείου αυτού της ημερήσιας διάταξης. Ευχαριστώ τον Επίτροπο, κ. Verheugen, και τον Πρόεδρο της Επιτροπής, κ. Prodi.

<SPEAKER ID=191 NAME="Titley">
Κυρία Πρόεδρε, επί της διαδικασίας. Διαφημίστηκε ότι κατά την παρούσα συνεδρίαση, που θα ήταν ανοικτή σε όλους τους βουλευτές του Κοινοβουλίου, θα ελάμβανε το λόγο όποιος κατάφερνε να τραβήξει την προσοχή της Προέδρου. Στην πραγματικότητα, η συνεδρίαση δεν ήταν τίποτα περισσότερο από μια ιδιαίτερη συνάντηση του Προεδρείου του Κοινοβουλίου. Δόθηκε ο λόγος στους επικεφαλής των Ομάδων, δόθηκε ο λόγος δυο φορές στον κ. Poettering και ζητήθηκε από τις Ομάδες να ορίσουν ομιλητές. Δεν ήταν μια ανοικτή συζήτηση και δεν ξέρω πραγματικά γιατί εμείς οι υπόλοιποι παρευρισκόμαστε, αν πρόκειται να διευθύνετε τις εργασίες με αυτόν τον τρόπο. Αυτό δεν είναι προς όφελος του Κοινοβουλίου. Οφείλω να διαμαρτυρηθώ για τον τρόπο με τον οποίο χειριστήκατε αυτό το ζήτημα.
<P>
(Χειροκροτήματα)

<SPEAKER ID=192 NAME="Πρόεδρος">
 - Κύριε Titley, κατανοώ πολύ καλά ότι οι συνάδελφοι των οποίων το όνομα δεν ακούστηκε δεν είναι ικανοποιημένοι.
<P>
Θα ήθελα να σας υπενθυμίσω, ωστόσο, ότι επρόκειτο για συζήτηση με τη μορφή ερωτήσεων και απαντήσεων. Πράγματι, ορισμένοι συνάδελφοι υπερέβησαν κατά πολύ το χρόνο ομιλίας που τους αναλογούσε. Έπρεπε να τους αφαιρέσω τον λόγο; Γνωρίζετε πολύ καλά ότι δεν μου αρέσει αυτό. Εξάλλου, κατανοείτε, φαντάζομαι, ότι ήταν λογικό να δώσω τον λόγο κατά προτεραιότητα στους εισηγητές, σε όσους εργάστηκαν ως εισηγητές στο θέμα αυτό. Σας επισημαίνω επίσης ότι υπάρχουν πολλοί ακόμη εισηγητές οι οποίοι, δυστυχώς, δεν μπόρεσαν να πάρουν τον λόγο, εκ των οποίων οι τρεις είναι από το ΕΣΚ: η κ. Carlson, η κ. Stenzel, ο κ. Van Orden. Υπάρχουν επίσης ο κ. Haarder και ο κ. Beazley.
<P>
Όπως βλέπετε, κύριε Titley, ήταν δύσκολο να διευθύνω τη συζήτηση αυτή. Νομίζω ότι το Σώμα οφείλει να λάβει μια απόφαση. Πρέπει, όμως, να γνωρίζει ότι εάν αυξήσουμε τη χρονική διάρκεια αυτής της διαδικασίας - μάλιστα, ευχαρίστως θα αύξανα τη χρονική διάρκεια κατά τουλάχιστον μισή ώρα, διότι θεωρώ ότι το θέμα άξιζε τον κόπο - θα πρέπει μάλλον να μειωθεί ο χρόνος που προβλέπεται για τις ερωτήσεις προς την Επιτροπή. Φαντάζεστε, λοιπόν, την αντίδραση των συναδέλφων που, όπως γνωρίζετε, μεριμνούν σχολαστικά ώστε ο χρόνος των ερωτήσεων προς την Επιτροπή να τηρείται αυστηρότατα. Γνωρίζετε ότι όταν δεν συμβαίνει αυτό, οι συνάδελφοι μας επαναφέρουν στην τάξη και έχουν απόλυτο δίκιο να πράττουν κατ' αυτόν τον τρόπο. Προσπάθησα να πράξω όπως έκρινα σωστότερο. Εάν δεν έπραξα σωστά, σας ζητώ συγνώμη.

<SPEAKER ID=193 NAME="Beazley">
Κύριε Πρόεδρε, επί της διαδικασίας. Μετά την παρατήρηση του κ. Titley, θα ήθελα μόνον να πω ότι πρόκειται για ένα άκρως σημαντικό ζήτημα. Είμαι σίγουρος ότι αυτοί που δεν μπόρεσαν να λάβουν το λόγο χάρηκαν πολύ με τα σχόλια του Επιτρόπου. Θα υποβάλλω γραπτώς τα ερωτήματά μου προς αυτόν.
<P>
Θα ήθελα να επισημάνω ότι τέσσερις από τους παρευρισκόμενους σήμερα εδώ συναδέλφους μας έθεσαν τρεις ερωτήσεις. Αν η Πρόεδρος, αλλά και οι συνάδελφοι, περιοριζόντουσαν σε μία ερώτηση, σύμφωνα με τα απλά μαθηματικά μου, θα είχε δοθεί ο λόγος σε εννέα ακόμη ομιλητές.

<SPEAKER ID=194 NAME="Πρόεδρος">
Σημειώνουμε αυτούς τους προβληματισμούς, οι οποίοι, εξάλλου, είναι αναπόφευκτοι, λόγω του περιορισμένου χρόνου.

<CHAPTER ID=11>
΄Ωρα των Ερωτήσεων (Επιτρoπή)
<SPEAKER ID=195 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0338/2001).
<P>
Πρώτο μέρος

<SPEAKER ID=196 NAME="Πρόεδρος">


<SPEAKER ID=197 NAME="Ρόδης Κράτσα-Τσαγκαροπούλου">
Ερώτηση αριθ. 28 της κ. (H-0857/01):
<P>
Θέμα: Αφγανιστάν και ναρκωτικά Σύμφωνα με τα στοιχεία της τελευταίας ετήσιας έκθεσης του Προγράμματος των Ηνωμένων Εθνών για το Διεθνή Έλεγχο των Ναρκωτικών (PNUCID), η παραγωγή του οπίου στο Αφγανιστάν ελαττώθηκε εντυπωσιακά (από πρώτη χώρα εξαγωγής, αποτελεί σήμερα μόνον το 10% του παγκόσμιου εμπορίου) λόγω της απαγορευτικής πολιτικής των Ταλιμπάν. Επιπλέον, τα γεγονότα της 11ης Σεπτεμβρίου δυσχέραιναν ακόμη περισσότερο τις γεωργικές καλλιέργειες καθώς και αυτές του οπίου.
<P>
Με βάση αυτά τα δεδομένα και τις συνθήκες εξαθλίωσης του πληθυσμού, ποιες συγκεκριμένες πρωτοβουλίες δύναται να λάβει η Επιτροπή, ιδίως στα πλαίσια της συμμετοχής της στο Πρόγραμμα των ΗΕ για την καταπολέμηση των ναρκωτικών, για την ανακούφιση και βοήθεια των πληγέντων πληθυσμών, την αποτροπή τους από το να επιστρέψουν ξανά σε καλλιέργειες οπίου αλλά και την πώληση του στοκ που διαθέτουν ακόμη οι παραγωγοί;

<SPEAKER ID=198 LANGUAGE="ES" NAME="De Palacio">
. (ES) Κύριε Πρόεδρε, η Επιτροπή συμμερίζεται την επιθυμία της κ. βουλευτού να παρασχεθεί στον αφγανικό λαό, του οποίου η δύσκολη κατάσταση είναι γνωστή σε όλους, η κατάλληλη υποστήριξη. Η σημαντική βοήθεια που η Κοινότητα προσφέρει στον αφγανικό λαό αυξήθηκε πρόσφατα.
<P>
Η Κοινότητα χρηματοδοτεί δράσεις στα ακόλουθα πεδία: έκτακτη βοήθεια, βοήθεια στους εκτοπισθέντες πληθυσμούς, βοήθεια για την ασφάλεια των τροφίμων, τα ανθρώπινα δικαιώματα και τις νάρκες. Η βοήθεια υλοποιείται ταχύτατα μέσω ενός ευρέος δικτύου μη κυβερνητικών οργανώσεων. Κατ' αυτό τον τρόπο, συμβάλλει στην μείωση της εξάρτησης από την καλλιέργεια οπίου του πληθυσμού, στον οποίο καταφέρνει να φτάσει αυτή η βοήθεια. Το πρόγραμμα της επισιτιστικής ασφάλειας έχει ιδιαίτερη σημασία, καθώς παρέχει σπόρους, εργαλεία και όλα τα απαραίτητα στοιχεία για αυτές τις εναλλακτικές καλλιέργειες.
<P>
Προφανώς, κανένας χορηγός δεν μπόρεσε να προσφέρει βοήθεια στο πεδίο της τήρησης του νόμου για την καταπολέμηση του εμπορίου ναρκωτικών στο Αφγανιστάν, που οφείλεται στην κυβέρνηση της εν λόγω χώρας. Ωστόσο, η Επιτροπή υποστήριξε προγράμματα σ' αυτόν τον τομέα σε χώρες που διαδραματίζουν σημαντικό ρόλο στους δρόμους της διακίνησης ηρωΐνης προς την Ευρωπαϊκή Ένωση, όπως τα κράτη της Κεντρικής Ασίας: Ιράν, Αρμενία, Γεωργία, Αζερμπαϊτζάν, Ρωσία, Ουκρανία, Μολδαβία, Λευκορωσία, Βουλγαρία και Ρουμανία.
<P>
Βέβαια, συνεχίζει να είναι άγνωστο αν, στην μεταβλητή παρούσα κατάσταση, θα διατηρηθεί η σημαντική μείωση της καλλιέργειας οπίου που παρατηρήθηκε από το Πρόγραμμα για τον Διεθνή Έλεγχο των Ναρκωτικών (PNUCID) 2000/2001 και, από την άλλη πλευρά, σύμφωνα με τα Ηνωμένα Έθνη, το εμπόριο κατεργασμένης ηρωίνης από το Αφγανιστάν δεν φαίνεται να έχει μειωθεί. Σύμφωνα με τις εκτιμήσεις αυτού του οργανισμού των Ηνωμένων Εθνών, τα αποθέματα που είχαν συσσωρευθεί πριν από την κρίση θα επαρκούσαν για τον εφοδιασμό της ευρωπαϊκής αγοράς κατά τα επόμενα τρία με τέσσερα χρόνια.

<SPEAKER ID=199 NAME="Κράτσα-Τσαγκαροπούλου">
Ευχαριστώ, κυρία Επίτροπε, για τις πληροφορίες που μου προσκομίσατε. Ήθελα να ρωτήσω όμως αν υπάρχει άμεσα η βούληση και το πρόγραμμα από την Ευρωπαϊκή Επιτροπή να αντιμετωπίσει, μόνη της ή μέσω των προγραμμάτων του ΟΗΕ, το πρόβλημα αυτό στο πλαίσιο της ανασυγκρότησης του Αφγανιστάν και της βοήθειας στις γύρω χώρες.
<P>
Ξέρετε, κυρία Επίτροπε, είναι πολλά τα χρήματα που πληρώνει η Ευρωπαϊκή Επιτροπή για τις καμπάνιες ευαισθητοποίησης και ενημέρωσης για το Ευρωπαϊκό Παρατηρητήριο για τα Ναρκωτικά. Αν θέλουμε να είμαστε ειλικρινείς και αποτελεσματικοί, θα πρέπει να αντιμετωπίσουμε και τις ρίζες του κακού, όπως είναι αυτή του Αφγανιστάν, πιο άμεσα και αποτελεσματικά.

<SPEAKER ID=200 LANGUAGE="ES" NAME="De Palacio">
. (ES) Κυρία βουλευτή, συμμερίζομαι την ανησυχία σας, αλλά, όπως σας είπα, η αλήθεια είναι ότι το Σχέδιο Συνεργασίας και Ανάπτυξης των Ηνωμένων Εθνών στο Αφγανιστάν δεν μπόρεσε να αφοσιωθεί στη μέριμνα για την τήρηση του νόμου, λόγω της κυβέρνησης των Ταλιμπάν που υπάρχει ακόμη στο Αφγανιστάν.
<P>
Ελπίζω ότι μόλις αλλάξουν τα πράγματα στο Αφγανιστάν - όπως όλοι επιθυμούμε - και εγκαθιδρυθεί μία κυβέρνηση που θα πληροί ορισμένες ελάχιστες απαιτήσεις όσον αφορά τον σεβασμό των ανθρωπίνων δικαιωμάτων, την καταπολέμηση των ναρκωτικών, την τρομοκρατία και τα παρόμοια, μπορούμε να εισέλθουμε σε ζητήματα όπως η πραγματική εφαρμογή και αποτελεσματικότητα αυτών των βοηθειών, οι οποίες, επιμένω, προς το παρόν πρέπει να προωθηθούν μέσω μη κυβερνητικών οργανισμών όπως η Ύπατη Αρμοστεία των Ηνωμένων Εθνών για τους Πρόσφυγες ή ο Ερυθρός Σταυρός, τους συνήθεις διαύλους για τις βοήθειες σ' αυτές τις περιπτώσεις. Διότι είναι προφανές, κυρία βουλευτή, ότι η βοήθεια, που διεκόπη μετά τις 11 Σεπτεμβρίου για προφανείς λόγους, θα συνεχιστεί όποτε είναι δυνατό. Και ελπίζω ότι σ' αυτήν την περίπτωση δεν θα περιοριστεί μόνο στην χρηματοδότηση ή τη στήριξη δράσεων στο γεωργικό πεδίο, στον αγροτικό τομέα των εναλλακτικών καλλιεργειών, αλλά επιπλέον θα μας επιτρέψει να συνεργαστούμε και να ασκήσουμε μία μεγαλύτερη επίβλεψη της πραγματικής αποτελεσματικότητας των αρχών στον αγώνα τους ενάντια στις καλλιέργειες αυτού του είδους.

<SPEAKER ID=201 NAME="Πρόεδρος">


<SPEAKER ID=202 NAME="Nuala Ahern">
Ερώτηση αριθ. 29 της κ. (H-0849/01):
<P>
Θέμα: Κίνδυνοι που απειλούν τις πυρηνικές εγκαταστάσεις μετά τα γεγονότα της 11ης Σεπτεμβρίου Προτίθεται η Επιτροπή να λάβει τα δέοντα θεσμικά μέτρα ώστε να ετοιμάσει, εντός 6 μηνών, εμπεριστατωμένη ανάλυση σειράς εναλλακτικών λύσεων για τη μείωση των κινδύνων που απειλούν τις πυρηνικές εγκαταστάσεις σε περίπτωση εσκεμμένων αεροπορικών ατυχημάτων και άλλων κακόβουλων ενεργειών, συμπεριλαμβανομένων των ενδεχόμενων πλεονεκτημάτων της μεταφοράς χρησιμοποιημένων καυσίμων σε ξηρές αποθηκευτικές εγκαταστάσεις που μπορούν να αντέξουν τέτοιες επιθέσεις, καθώς και της αναστολής της κατεργασίας έως ότου υαλοποιηθούν τα αποθέματα υγρών εξόχως ραδιενεργών καταλοίπων ή χρησιμοποιηθούν άλλως ως μέρος προγράμματος ακινητοποίησης για το πλεονάζον πλουτώνιο;

<SPEAKER ID=203 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, η φυσική και λειτουργική ασφάλεια των πυρηνικών εγκαταστάσεων είναι εθνική αρμοδιότητα, υπό τον όρο ότι διασφαλίζεται η τήρηση των διατάξεων της Συνθήκης Ευρατόμ.
<P>
Κάθε κράτος της Ένωσης πραγματοποιεί την δική του ανάλυση της κατάστασης υπό το πρίσμα των τρομοκρατικών επιθέσεων της 11ης Σεπτεμβρίου και, από την άποψη αυτή, θα υιοθετήσει τα απαραίτητα πρόσθετα μέτρα για την αύξηση της φυσικής προστασίας των πυρηνικών εγκαταστάσεων και των υλικών που χρησιμοποιούν ή αποθηκεύουν.
<P>
Είναι αναμενόμενο ότι θα αναλυθούν εμπεριστατωμένα όλες οι υπάρχουσες επιλογές. Για προφανείς λόγους ασφάλειας, πολλές από τις λεπτομέρειες σχετικά με τα πρόσθετα αυτά μέτρα δεν θα είναι δυνατό να δημοσιοποιηθούν. Από την άλλη πλευρά, είναι προφανές ότι ο καλύτερος τρόπος για την μείωση των απειλών που αντιπροσωπεύει για τις πυρηνικές εγκαταστάσεις ή για οποιαδήποτε άλλη εγκατάσταση η πιθανότητα κάποιοι τρομοκράτες να προσκρούσουν εσκεμμένα πάνω τους ένα αεροσκάφος, είναι να καταστεί αδύνατο ή γενικά απίθανο να μπορούν προηγουμένως να κάνουν αεροπειρατεία σ' ένα μεγάλο εμπορικό αεροπλάνο.
<P>
Σχετικά μ' αυτό, η Επιτροπή επιθυμεί να υπενθυμίσει στην κ. βουλευτή τα μέτρα που πρότεινε στις 10 Οκτωβρίου για την υιοθέτηση και την εφαρμογή ορισμένων κοινών κανόνων της Ευρωπαϊκής Ένωσης σχετικά με την ασφάλεια της πολιτικής αεροπορίας, οι οποίοι εξετάστηκαν ήδη σε μία πρώτη παρουσίαση στο τελευταίο Συμβούλιο των Υπουργών Μεταφορών. Μ' αυτά τα μέτρα φιλοδοξούμε να αντιμετωπίσουμε αυτό το σημείο.

<SPEAKER ID=204 NAME="Ahern">
Κυρία Επίτροπε, βρίσκω την απάντηση αυτή εξαιρετικά αυτάρεσκη. Όλοι μας γνωρίζουμε ότι οι πυρηνικές εγκαταστάσεις δεν σχεδιάστηκαν για να αντέχουν σε συγκρούσεις με μεγάλα αεροσκάφη, ειδικά με αεριωθούμενα τύπου τζάμπο. Λέτε ότι δεν είναι τόσο εύκολο να γίνει αεροπειρατεία σε ένα αεροσκάφος. Μόλις χτες, συνέβη ένα άλλο τρομερό ατύχημα στη Νέα Υόρκη. Ελπίζω ότι ήταν ατύχημα και όχι τρομοκρατική πράξη: αυτή τη στιγμή δεν έχει ξεκαθαριστεί απόλυτα. Ας προσευχηθούμε όλοι μας να ήταν απλά ένα ατύχημα και όχι κάτι που σχεδιάστηκε για να σκοτώσει όλα τα άτομα που επέβαιναν στο αεροσκάφος. Είμαι σίγουρη ότι όλοι συλλυπούμαστε τις οικογένειες.
<P>
Πρόκειται για ένα πολύ σοβαρό ζήτημα. Αυτό το οποίο ρωτάω είναι: θα εκπονήσει η Επιτροπή μια ανάλυση; Σίγουρα μπορείτε να πείτε "ναι" σε αυτό και να μην ισχυριστείτε ότι είναι αρμοδιότητα των κρατών μελών. Διαθέτετε αρμοδιότητες σύμφωνα με τα άρθρα 34 και 35 της Συνθήκης Ευρατόμ. Σύμφωνα με πρόσφατη μελέτη του Ευρωπαϊκού Κοινοβουλίου, δεν ασκείτε τις εξουσίες σας στο πλαίσιο αυτών των άρθρων. Θα μπορούσατε σας παρακαλώ να σχολιάσετε αυτή την πτυχή της ερώτησής μου. Διαβάσατε αυτή τη μελέτη; Εξετάσατε τις εξουσίες σας, και μπορείτε τουλάχιστον να εκπονήσετε κάποιου είδους ανάλυση; Δεν σας ζητώ να αποκαλύψετε τις συζητήσεις που κάνετε με τα κράτη μέλη. Ασφαλώς, αυτό δεν θα ήταν πρέπον. Αλλά δεν μπορείτε να κάνετε κάτι;

<SPEAKER ID=205 LANGUAGE="ES" NAME="De Palacio">
. (ES) Κύριε Πρόεδρε, το πρώτο που πρέπει να κάνει η Επιτροπή είναι να δράσει στο πλαίσιο των ορίων των Συνθηκών.
<P>
Θέλω να σας πω ότι, πράγματι, οι πυρηνικές εγκαταστάσεις δεν είναι προετοιμασμένες να δεχτούν την πρόσκρουση ενός μεγάλου εμπορικού αεροσκάφους.
<P>
Είναι αλήθεια ότι δεν είναι όλοι οι πυρηνικοί σταθμοί στην Ευρωπαϊκή Ένωση ίδιοι. Εκείνοι που διαθέτουν ένα δεύτερο προστατευτικό κάλυμμα και, συγκεκριμένα, οι τελευταίοι που κατασκευάστηκαν στη Γερμανία έχουν ίσως μεγαλύτερη ανθεκτική ικανότητα ή μεγαλύτερη ασφάλεια έναντι των καταστάσεων αυτού του είδους σε σχέση με άλλους.
<P>
Αλλά, επιμένω, η ασφάλεια, στις δύο της πτυχές - ασφάλεια απέναντι σε τρομοκρατικές επιθέσεις, εξωτερικούς παράγοντες ή σαμποτάζ και ασφάλεια απέναντι σε πιθανά ατυχήματα - είναι εθνική ευθύνη. Ωστόσο, έχετε δίκιο, κυρία βουλευτή, και μας απασχολούν και εμάς αυτά τα ζητήματα, κυρίως ενόψει της διεύρυνσης και της επίτευξης ορισμένων επιπέδων ασφάλειας στους πυρηνικούς σταθμούς που υπάρχουν στις χώρες που πρόκειται να ενταχθούν στο μέλλον στην Ευρωπαϊκή Ένωση.
<P>
Εξετάζουμε, ακριβώς, μέχρι πού μπορούμε να φτάσουμε στο πλαίσιο της Συνθήκης Ευρατόμ για την ενσωμάτωση και εξεύρεση ισοδύναμων επιπέδων ασφαλείας στις πυρηνικές εγκαταστάσεις των χωρών που αποτελούν μέρος της Ένωσης, αλλά, επιμένω, μέσα στα περιθώρια που καθορίζονται από τις Συνθήκες. Όπως και εσείς, θεωρώ απαραίτητη την εγγύηση της μέγιστης ασφάλειας.
<P>
Τέλος, δεν πρέπει να αναφερόμαστε μόνο στους πυρηνικούς σταθμούς. Οι μεγάλες πετροχημικές, οι μεγάλες χημικές βιομηχανίες, τα μεγάλα φράγματα είναι μερικές άλλες εγκαταστάσεις που αποτελούν σημαντικό κίνδυνο και μπορούν να προκαλέσουν, δυστυχώς, σοβαρές καταστροφές, αν λάβει χώρα ένα συγκεκριμένο είδος επιθέσεων ή σαμποτάζ. Επ' αυτού εργάζονται διάφορες χώρες, όχι μόνο αυτές της Ευρωπαϊκής Ένωσης.

<SPEAKER ID=206 LANGUAGE="DE" NAME="Rόbig">
Κύριε Πρόεδρε, αξιότιμη κυρία Επίτροπε, η ασφάλεια των πυρηνικών εγκαταστάσεων είναι πρόβλημα ολόκληρης της Ευρώπης και είναι κατά πρώτο λόγο περιβαλλοντικό ζήτημα. Σε τελική ανάλυση, και η ασφάλεια συνιστά ευρωπαϊκή προστιθέμενη αξία. Θα μπορούσατε ίσως να δώσετε το έναυσμα για την δημιουργία μίας Πράσινης Βίβλου σχετικά με την ασφάλεια των αντιδραστήρων ή των πυρηνικών εγκαταστάσεων, ώστε μελλοντικά να διασφαλιστεί ότι η εκτίμηση εδώ θα είναι όσο πιο αντικειμενική γίνεται;

<SPEAKER ID=207 LANGUAGE="ES" NAME="De Palacio">
. (ES) Κύριε Πρόεδρε, σύμφωνα με τη Συνθήκη Ευρατόμ η ασφάλεια είναι εθνική αρμοδιότητα του κάθε κράτους μέλους. Ωστόσο, επί του παρόντος, η WENRA (Δυτικοευρωπαϊκή Ένωση Πυρηνικών Ρυθμιστικών Αρχών), όπου συγκεντρώνονται όλοι οι ρυθμιστές των διαφόρων κρατών μελών της Ευρωπαϊκής Ένωσης, εργάζεται στην αναζήτηση ισοδύναμων προδιαγραφών ασφάλειας, οι οποίες κατά τη γνώμη μου (την οποία συμμερίζονται οι υπηρεσίες, μολονότι δεν αποτελεί επίσημη θέση της Επιτροπής, γι' αυτό και παίρνω τις απαραίτητες αποστάσεις) είναι απαραίτητες και ωφέλιμες για όλους: για τα κράτη που επέλεξαν την μη πυρηνική λύση, αλλά και για το σύνολο, διότι πιστεύω, όπως και εσείς, ότι αν συμβεί ένα ατύχημα σ' έναν πυρηνικό σταθμό, οι επιπτώσεις ξεπερνούν τα διοικητικά σύνορα και το πρόβλημα είναι πανευρωπαϊκό ή ακόμη και παγκόσμιο. Γι' αυτό το λόγο πρέπει να υποστηρίξουμε την εξαρτώμενη από τα Ηνωμένα Έθνη Επιτροπή της Βιέννης.
<P>
Επομένως, ενδείκνυται να καθοριστούν αυτές οι ισοδύναμες προδιαγραφές ασφάλειας, με βαθμό υποχρέωσης παρόμοιο με αυτόν που απαιτείται στην Κοινότητα, που θα παρείχαν μεγαλύτερη εγγύηση για όλο τον κόσμο. Κάνουμε αυτές τις αναλύσεις βάσει της κατάστασης και, αν ήταν αναγκαίο να γίνει μία πρότασης τροποποίησης των Συνθηκών, θα έπρεπε να τη λάβουμε υπόψη.

<SPEAKER ID=208 NAME="Fitzsimons">
Έχω μια συμπληρωματική ερώτηση στην ερώτηση της κ. Ahern. Είναι απαράδεκτη ή όχι η πρόσφατη απόφαση που δίνει το πράσινο φως στο σταθμό παραγωγής ενέργειας από μεικτό οξείδιο πλουτωνίου-ουρανίου στο Sellafield; Δεν πρόκειται για παραβίαση της Σύμβασης των Ηνωμένων Εθνών για το Δίκαιο της Θάλασσας; Εδώ και πολλά χρόνια θέτουμε στην αίθουσα αυτή το θέμα του Sellafield. Θα ήθελα να σας ρωτήσω ποια είναι η θέση σας σε σχέση με τις συμβάσεις των Ηνωμένων Εθνών. Πιστεύετε ότι πρέπει να τηρούνται; Θεωρείτε ότι οι αρμόδιες για το Sellafield αρχές έχουν την υποχρέωση να διαβουλευτούν με την Ιρλανδία σχετικά με αυτή την απόφαση; Θεωρείτε ότι, έστω και σε αυτό το στάδιο, πρέπει να διεξαχθεί μια πλήρης αξιολόγηση των περιβαλλοντικών επιπτώσεων με την υποστήριξη της ΕΕ;

<SPEAKER ID=209 NAME="Πρόεδρος">
Κύριε Fitzsimons, είμαι υποχρεωμένος να σας επισημάνω ότι επισπεύσατε για λογαριασμό σας την ερώτηση αριθ. 62. Ειλικρινά, δεν νομίζω ότι είστε στο πλαίσιο των κανόνων του παιχνιδιού.
<P>
Αποχαιρετήσαμε ήδη, για σήμερα, την κυρία Αντιπρόεδρο. Την ευχαριστώ για την καλή της προαίρεση.

<SPEAKER ID=210 NAME="Πρόεδρος">


<SPEAKER ID=211 NAME="Μινέρβας Μελπομένης Μαλλιώρη">
Ερώτηση αριθ. 30 της κ. (H-0839/01):
<P>
Θέμα: Σοβαρές ανεπιθύμητες ενέργειες από την κατανάλωση αναψυκτικού ποτού (energy drinks) στην Ένωση Σε αρκετές χώρες της Ένωσης έχουν καταγραφεί σοβαρά περιστατικά ανεπιθύμητων παρενεργειών και θανάτων (Ιρλανδία, Σουηδία) που προήλθαν από κατανάλωση αναψυκτικών τύπου energy drinks π.χ. Red Bull. Τα αναψυκτικά αυτά όταν συνδυαστούν με αλκοόλ ή καφέ ή καταναλωθούν μετά από έντονη σωματική άσκηση, προκαλούν επιπλοκές που εστιάζονται κυρίως σε εκδηλώσεις του κεντρικού νευρικού συστήματος. Τα αναψυκτικά αυτά κυκλοφορούν ελεύθερα και σε χώρους, όπως σχολεία, γυμναστήρια, ή νυχτερινά κέντρα.
<P>
Ποια είναι τα μέτρα που προβλέπεται να ληφθούν μετά την συζήτηση που έγινε στη 84η συνάντηση της Μόνιμης Επιτροπής Τροφίμων όπου εκφράστηκε η έντονη ανησυχία των κρατών μελών; Μπορεί να θεωρηθεί κοινό αναψυκτικό ένα προϊόν για το οποίο υπάρχουν περιορισμοί στην κατανάλωση για τόσες πολλές ομάδες πληθυσμού όπως, παιδιά, έγκυοι, θηλάζουσες μητέρες, ηλικιωμένοι, υπερτασικοί, καθώς και περιορισμοί για τον γενικό πληθυσμό της μη λήψης του σε συνδυασμό με αλκοόλ ή καφέ ή μετά από έντονη σωματική άσκηση; Ποιες διαδικασίες ακολουθούνται για να πάρουν έγκριση τέτοιου είδους σκευάσματα; Με βάση την αρχή της προφύλαξης, δεν θεωρεί η Επιτροπή ότι οι παραπάνω λόγοι είναι αρκετοί για να αποσυρθεί το προϊόν μέχρι να αποδειχθεί ότι δεν συντρέχουν λόγοι κινδύνου της δημόσιας υγείας;
<P>
Δεύτερο μέρος
<SPEAKER ID=212 NAME="Reding">
. (ΕΝ) Τα αναψυκτικά τύπου energy drink συζητήθηκαν κατά την 84η συνεδρίαση της Μόνιμης Επιτροπής Τροφίμων στις 19 Σεπτεμβρίου 2001.
<P>
Όπως επισημάνθηκε, δύο κράτη μέλη ανέφεραν θανάτους στις χώρες τους που συνδέονται με την κατανάλωση αυτών των προϊόντων. Σε καμία από τις δύο περιπτώσεις, ωστόσο, δεν αποδείχθηκε ότι η κατανάλωση αναψυκτικών τύπου energy drink ήταν η αιτία του θανάτου. Και τα δύο κράτη μέλη διέταξαν τη δική τους έρευνα με σκοπό τη διερεύνηση των διαθέσιμων στοιχείων για τις συνέπειες των αναψυκτικών αυτών στην υγεία. Πρόσφατα ακόμη, ένα κράτος μέλος εκπόνησε κατάλογο συμβάντων που συνδέονται με την κατανάλωση τέτοιου είδους προϊόντων, χωρίς όμως κανένα αποδεικτικό στοιχείο. Κανένα από τα ενδιαφερόμενα κράτη μέλη δεν προέβη στη λήψη μέτρων για τον περιορισμό ή την απαγόρευση κατανάλωσης αναψυκτικών τύπου energy drinks στην επικράτειά του.
<P>
Η Μόνιμη Επιτροπή επεσήμανε την ανάγκη περαιτέρω ενημέρωσης όσον αφορά τις πιθανές συνέπειες των συστατικών των προϊόντων αυτών για την υγεία, ενώ η Επιστημονική Επιτροπή Τροφίμων εξετάζει τα στοιχεία τα οποία υπέβαλε ένας κατασκευαστής τέτοιων προϊόντων σχετικά με την ασφάλεια ενός εκ των εν λόγω προϊόντων.
<P>
Σύμφωνα με πληροφορίες, πρόκειται να ολοκληρωθοιύν σύντομα περαιτέρω μελέτες. Στην προαναφερόμενη συνάντηση της Μόνιμης Επιτροπής Τροφίμων, η Επιτροπή επανέλαβε το αίτημά της προς τα κράτη μέλη να υποβάλουν πληροφορίες σχετικά με την ασφάλεια των προϊόντων που κυκλοφορούν στις αγορές τους.
<P>
Η Επιτροπή κατανοεί τις ανησυχίες που εκφράζονται και ως εκ τούτου σκοπεύει να συνεργαστεί με τα κράτη μέλη προκειμένου να εξετάσει εις βάθος το ζήτημα και να προσδιορίσει τον κατάλληλο τρόπο δράσης με σκοπό τη διασφάλιση ενός υψηλού επιπέδου προστασίας των καταναλωτών.
<P>
Τα λεγόμενα αναψυκτικά τύπου energy drinks δεν καλύπτονται από ειδική νομοθεσία και δεν υπόκεινται σε διαδικασία έγκρισης σε κοινοτικό επίπεδο. Λόγω της απουσίας κοινοτικής νομοθεσίας, τα κράτη μέλη μπορούν να εφαρμόσουν εθνικούς κανόνες με την επιφύλαξη, φυσικά, των διατάξεων της Συνθήκης. Γενικά, τα κράτη μέλη πρέπει να διασφαλίζουν ότι τα προϊόντα που διατίθενται στις αγορές τους είναι ασφαλή.

<SPEAKER ID=213 NAME="Μαλλιώρη">
Ευχαριστώ για την απάντησή σας, κυρία Επίτροπε. Θα μου επιτρέψετε όμως παράλληλα με τις ευχαριστίες να εκφράσω την απογοήτευσή μου για το περιεχόμενο της απάντησης.
<P>
Κυρία Επίτροπε, όπως πολύ καλά γνωρίζετε, μιλάμε για ένα θέμα δημόσιας υγείας και θα ήθελα να σας υπενθυμίσω ότι σε αυτές τις περιπτώσεις δεν χρειαζόμαστε αποδείξεις, αλλά απλές ενδείξεις, και μάλιστα όταν μιλάμε για την δημόσια υγεία νεαρών ατόμων, όπως είναι αυτά που καταναλώνουν τα energy drinks. Συγκεκριμένα, στην χώρα μου υπήρχανε πέντε περιστατικά όπου σαφώς τα άτομα αυτά είχαν συμπτωματολογία που είχε άμεση σχέση με τις τρεις δραστικές ουσίες που περιέχουν αυτά τα ποτά.
<P>
Θα ήθελα να σας παρακαλέσω να μου επαναλάβετε - γιατί στο παρελθόν είχε συμβεί και μετά η κοινοτική νομοθεσία απαγόρευσε στη χώρα μου να θέσει σε απαγόρευση αυτή την ουσία - αν πράγματι θα μπορούσε να απαγορευθεί αυτό το ποτό σε εθνικό επίπεδο, διότι στην πρωτοβουλία που έλαβε η αρμόδια επιτροπή της χώρας μου, βρήκε αντιστάσεις με βάση τις αρχές του εσωτερικού εμπορίου.

<SPEAKER ID=214 NAME="Reding">
. (ΕΝ) Είναι ευθύνη των κρατών μελών να λάβουν μέτρα αν διαθέτουν αποδείξεις για τις βλαβερές συνέπειες που μπορεί να έχει η κατανάλωση ενός συγκεκριμένου είδους διατροφής. Η Επιτροπή μπορεί να λάβει προσωρινά μέτρα διασφάλισης, αν ενημερωθεί για σοβαρό κίνδυνο που ενέχει κάποιο προϊόν για την υγεία και την ασφάλεια των καταναλωτών. Μόλις η Επιτροπή πληροφορηθεί σχετικά με την ανάληψη δράσης από κράτος μέλος, τότε μπορεί να αξιολογηθεί η ανάγκη δράσης σε πανευρωπαϊκή βάση.
<P>
Ωστόσο, η Επιτροπή δεν έχει λάβει γνώση για ανάληψη δράσης από την πλευρά κάποιου κράτους μέλους. Πράγματι, τα δύο κράτη μέλη που ανέφεραν θανάτους οι οποίοι συνδέονται με την κατανάλωση αναψυκτικών τύπου energy drinks δήλωσαν ότι δεν υπάρχει κανένα αποδεικτικό στοιχείο που να συνδέει τους θανάτους με την κατανάλωση των ποτών αυτών και ότι έχουν ξεκινήσει τις δικές τους έρευνες για τις συνέπειες των προϊόντων αυτών στην υγεία. Η Επιτροπή ζήτησε τη συνεργασία των κρατών μελών για την εις βάθος εξέταση του θέματος και τον προσδιορισμό του πρόσφορου τρόπου δράσης.

<SPEAKER ID=215 NAME="Stihler">
Θα ήθελα να ευχαριστήσω την κ. Μαλλιώρη που έθεσε αυτό το θέμα και συνυπογράφω τα όσα είπε. Μπορώ να ερωτήσω την Επίτροπο πώς συγκεκριμένα αυτά τα αναψυκτικά τύπου energy drinks διατίθενται στην αγορά σε συνδυασμό με αλκοολούχα προϊόντα. Για παράδειγμα, πολύ δημοφιλής, σίγουρα στη Σκωτία, έχει γίνει ο συνδυασμός του προϊόντος Red Bull με βότκα, που είναι υπερβολικά επικίνδυνος. Αυτό μου προκαλεί μεγάλη ανησυχία, διότι η Σκωτία έχει ένα από τα υψηλότερα ποσοστά κατανάλωσης οινοπονευματωδών από ανηλίκους, δηλαδή από άτομα 15 ετών και κάτω, στην Ευρωπαϊκή Ένωση. Θα μπορούσε να μου πει η Επίτροπος αν η Μόνιμη Επιτροπή Τροφίμων συζήτησε σχετικά με το συνδυασμό αναψυκτικών τύπου energy drinks με αλκοολούχα προϊόντα και, αν ναι, τι είδους έρευνα πρότεινε να διεξαχθεί και τι πληροφορίες πιστεύει ότι χρειάζονται;

<SPEAKER ID=216 NAME="Reding">
. (ΕΝ) Κατανοώ τις ανησυχίες της αξιότιμης βουλευτού. Έχω και εγώ τρία παιδιά. Γνωρίζω τι καταναλώνουν ιδίως τα νεαρά αγόρια, επομένως κατανοώ την ανησυχία της. Η Επιστημονική Επιτροπή ανησυχεί επίσης. Παρατήρησε ότι η πιθανή αλληλεπίδραση των συστατικών των αναψυκτικών τύπου energy drink δεν έχει μελετηθεί επαρκώς, και θεωρεί ότι είναι ενδεχομένως απαραίτητο να διερευνηθούν οι πιθανές αλληλεπιδράσεις μεταξύ καφεΐνης, ταυρίνης και οινοπνεύματος στον άνθρωπο, ιδιαίτερα σε συνθήκες σωματικής άσκησης και της επακόλουθης αφυδάτωσης του οργανισμού λόγω εφίδρωσης. Υπό το φως των συμβουλών της Επιστημονικής Επιτροπής, η Επιτροπή διεξάγει συζητήσεις με τα κράτη μέλη, με σκοπό την εκπόνηση σχεδίου οδηγίας της Επιτροπής που θα περιλαμβάνει ειδικούς κανόνες επισήμανσης όσον αφορά την καφεΐνη στα έτοιμα φαγητά.
<P>
Ερωτήσεις προς την κ. Reding

<SPEAKER ID=217 NAME="Πρόεδρος">


<SPEAKER ID=218 NAME="Μιχαήλ Παπαγιαννάκη">
Ερώτηση αριθ. 31 του κ. (H-0772/01):
<P>
Θέμα: Απαγόρευση διαφημίσεων για παιδιά Στην ερώτησή μου H-0663/01 προς το Συμβούλιο είχα ζητήσει να ενημερωθώ για το αν η βελγική Προεδρία προτίθεται να ενισχύσει τους κανόνες που διέπουν την προστασία των παιδιών από τις τηλεοπτικές διαφημίσεις και να υποστηρίξει τη θέση της σουηδικής Προεδρίας για την πλήρη απαγόρευση τους. Στην απάντηση του όμως το Συμβούλιο αναφέρει ότι "δεν μπορεί να εξετάσει το θέμα, τη απουσία μιας πρότασης της Επιτροπής, είτε αυτή λάβει τη μορφή μιας συγκεκριμένης πρότασης είτε ενός στοιχείου που θα περιλαμβάνεται στο πλαίσιο της αναθεώρησης της οδηγίας "Τηλεόραση χωρίς σύνορα" η οποία προβλέπεται για το 2002" . Θα μπορούσε η Επιτροπή να με ενημερώσει σε ποιο στάδιο βρίσκονται οι προβληματισμοί της σχετικά με το θέμα;

<SPEAKER ID=219 LANGUAGE="FR" NAME="Reding">
. (FR) Κύριε Πρόεδρε, γνωρίζετε ότι η οδηγία "Τηλεόραση χωρίς σύνορα" καθορίζει το νομικό πλαίσιο των τηλεοπτικών δραστηριοτήτων στην Ευρωπαϊκή Ένωση. Η οδηγία αυτή περιλαμβάνει διατάξεις για την προστασία των ανηλίκων, κυρίως το άρθρο 16, που προβλέπει ορισμένους κανόνες για την προστασία των ανηλίκων από τις διαφημίσεις.
<P>
Η Επιτροπή δεσμεύθηκε να εκπονήσει μελέτη για τις επιπτώσεις των τηλεοπτικών διαφημίσεων και των τηλεαγορών στους ανήλικους. Η μελέτη αυτή εκπονήθηκε από ανεξάρτητο εμπειρογνώμονα και δημοσιεύθηκε στον ηλεκτρονικό ιστοχώρο της Επιτροπής.
<P>
Επίσης, η Επιτροπή θα ολοκληρώσει την αξιολόγηση του κεφαλαίου "Διαφήμιση" με την αναθεώρηση της οδηγίας η οποία προβλέπεται για το 2002. Όπως ασφαλώς θα γνωρίζει ο αξιότιμος βουλευτής, η διαβούλευση με τους επαγγελματίες για την αναθεώρηση της εν λόγω οδηγίας ξεκίνησε το 2001. Τα συμπεράσματά θα δημοσιευθούν στις αρχές του 2002. Η πολιτική συζήτηση θα αρχίσει αμέσως μετά.
<P>
Ετοιμάζουμε επίσης τρεις μελέτες εκ των οποίων η μία θα εξετάσει ειδικά την ανάπτυξη των νέων τεχνικών διαφήμισης. Στην ουσία, εάν θέλουμε να προβούμε σε αναθεώρηση της οδηγίας, θα πρέπει να στραφούμε στο μέλλον, και όχι να περιοριστούμε στην ανάλυση του παρελθόντος ή του παρόντος. Επομένως, όπως μπορείτε να διαπιστώσετε, κύριε Πρόεδρε, η Επιτροπή εξετάζει το θέμα αυτό με απολύτως ανοικτό μυαλό, στηριζόμενη σε ευρείες διαβουλεύσεις. Η Επιτροπή θα υποβάλει ενδεχομένως προτάσεις με στόχο την αναθεώρηση της οδηγίας μόνο αφού θα έχει ακούσει τις διάφορες απόψεις, αναλύσει και συζητήσει διεξοδικά το θέμα, ασφαλώς, μαζί με το Κοινοβούλιο.

<SPEAKER ID=220 NAME="Παπαγιαννάκης">
Η ερώτησή μου ήτανε ελαφρώς πιο εκβιαστική, επιτρέψτε μου να πω χαριτολογώντας. Ζήτησα να μου πείτε τους προβληματισμούς που έχετε τώρα εσείς στην Επιτροπή. Διότι όταν θέτω ερώτηση στο Συμβούλιο Υπουργών, μου λένε περιμένουμε να δούμε τί θα μας πει η Επιτροπή. Κάποιος πρέπει να μας πει πού βρισκόμαστε, για να μπορέσουμε και εμείς να προετοιμάσουμε λίγο τις αντιδράσεις που θα έχουμε στα δικά σας μελλοντικά σχέδια.
<P>
Θυμίζω, κυρία Επίτροπε, ότι η σουηδική Προεδρία, και παρακαλώ να μου το επιβεβαιώσετε, είχε ταχθεί υπέρ της πλήρους απαγόρευσης της διαφήμισης που απευθύνεται σε παιδιά. Αυτό είχε προκαλέσει και εμένα, αν θέλετε, να κάνω και επιπλέον ερώτηση, και επ'αυτού ήθελα τα σχόλιά σας ως Επιτροπής στο στάδιο που βρισκόμαστε τώρα.

<SPEAKER ID=221 LANGUAGE="FR" NAME="Reding">
. (FR) Δεν μπορώ δυστυχώς να πω τίποτε περισσότερο αυτή τη στιγμή όσον αφορά την πρόοδο των εργασιών. Αυτή τη στιγμή διεξάγονται διαβουλεύσεις με τους επαγγελματίες του κλάδου, οι οποίες θα ολοκληρωθούν εντός του έτους. Στη συνέχεια, θα προβώ σε διαβουλεύσεις με τους πολιτικούς αρμόδιους, και αφού τελειώσουν όλες αυτές οι διαβουλεύσεις, θα προβώ σε συγκεκριμένες προτάσεις. Αρνούμαι να ξεκινήσω από το τέλος, να υποβάλω πρώτα προτάσεις και μετά να προβώ σε διαβουλεύσεις. Όχι: προτιμώ πρώτα να προβώ σε διαβουλεύσεις, να ακούσω τις διάφορες γνώμες και μετά να καταθέσω προτάσεις. Μπορώ να σας δώσω την προσωπική μου γνώμη: έχω δηλώσει ότι δεν πιστεύω πως είναι αποτελεσματική η πλήρης απαγόρευση ορισμένων μορφών διαφήμισης, εάν δεν αποδειχθεί, λαμβάνοντας κυρίως υπόψη την εμπειρία άλλων χωρών, ότι αυτό είναι απαραίτητο για το γενικό συμφέρον. Ζήτησα ρητώς από τη σουηδική Προεδρία να μην κινηθεί προς την κατεύθυνση αυτή, διότι στη φάση αυτή θα αναγκαστώ να πω όχι. Είπα όχι, προβαίνω σε διαβουλεύσεις, ακούω γνώμες, γνωρίζω ότι η κυβέρνηση της Σουηδίας, η οποία, για δικούς της λόγους, απαγόρευσε τις διαφημίσεις στο έδαφός της, προσανατολίζεται προς αυτή τη λύση. Γνωρίζω επίσης ότι τα περισσότερα κράτη μέλη δεν προσανατολίζονται προς την ίδια λύση.

<SPEAKER ID=222 NAME="Harbour">
Θα ήθελα να ερωτήσω την Επίτροπο αν συμμερίζεται την ανησυχία που υπάρχει σχετικά με το ότι στη Σουηδία, λόγω του ότι δεν επιτρέπεται η τηλεοπτική διαφήμιση που απευθύνεται σε παιδιά, υπάρχει σημαντική έλλειψη προγραμμάτων που παράγονται ειδικά για παιδιά. Μπορεί να με διαβεβαιώσει η Επίτροπος ότι στη μελέτη την οποία ανέφερε - και χαίρομαι που είπε ότι πρόκειται για μελέτη που θα εκπονηθεί με ανοικτό πνεύμα - θα ληφθεί πλήρως υπόψη η πτυχή αυτή και ότι, καθώς θα σημειωθεί ραγδαία αύξηση των τηλεοπτικών σταθμών και των τηλεοπτικών επιλογών στο μέλλον, θα εξετάσει διεξοδικά τον πιθανό αντίκτυπο της διαφήμισης στην εξεύρεση πόρων για την παραγωγή προγραμμάτων υψηλής ποιότητας για παιδιά;

<SPEAKER ID=223 NAME="Reding">
. (FR) Κύριε Πρόεδρε, οι αρμοδιότητές μου ήταν πάντοτε δύο.
<P>
Η πρώτη αφορά την εφαρμογή των αποφάσεων που έχουν ληφθεί με την οδηγία "Τηλεόραση χωρίς σύνορα" . Υπάρχει, για παράδειγμα, το άρθρο 16 που περιορίζει τη διαφήμιση που απευθύνεται στα παιδιά, διότι πρέπει να προστατευθούν οι ανήλικοι. Δεν μπορεί ο καθένας να κάνει ό,τι θέλει στα προγράμματα που απευθύνονται σε παιδιά, αυτό είναι σαφές. Θα ήθελα, όμως, στο σημείο αυτό για παράδειγμα, να με βοηθήσει λίγο το Κοινοβούλιο. Μπορούμε να γυρίσουμε οποιουδήποτε είδους ταινία για παιδιά; Διότι αυτό που με ενοχλεί υπερβολικά ορισμένες φορές, εξίσου με ορισμένες διαφημίσεις, είναι η βία που περιέχουν ταινίες που απευθύνονται αποκλειστικά σε παιδιά. Αυτή τη στιγμή αναλύουμε όλες τις παραμέτρους ώστε, στη συνέχεια, να αποφασίσουμε από κοινού ποια είναι η πλέον αποτελεσματική μέθοδος που θα πρέπει να εφαρμοσθεί στην πορεία.
<P>
Όσον αφορά την ψηφιακή τηλεόραση, που θα επιτρέψει την εκπομπή εκατοντάδων προγραμμάτων, πολλά εκ των οποίων θα απευθύνονται σε παιδιά, θα ήθελα εμείς, στην Ευρώπη, να διαθέσουμε αρκετά χρήματα, να προβούμε σε αρκετές επενδύσεις ώστε να είναι δυνατή η παραγωγή καλών προγραμμάτων για τα παιδιά. Αυτή είναι η δεύτερη αρμοδιότητά μου: να μεριμνήσω ώστε, στο μέλλον, να διαθέτουμε αρκετές ταινίες για παιδιά οι οποίες να είναι κατάλληλες για την ηλικία τους, να είναι θετικές και να περιέχουν τόσο παιδικά όσο και εκπαιδευτικά στοιχεία.

<SPEAKER ID=224 NAME="Stihler">
Η ερώτηση αυτή με ενδιαφέρει πολύ και είναι αρκετά επίκαιρη, καθώς βρισκόμαστε στα μέσα Νοεμβρίου, πριν τα Χριστούγεννα. Πολλοί γονείς θα υποστήριζαν θερμά την ερώτηση του κ. Παπαγιαννάκη.
<P>
Θα ήθελα να ερωτήσω την Επίτροπο αν έχουν γίνει συγκρίσεις για τις διάφορες πρακτικές διαφήμισης που χρησιμοποιούνται στις διάφορες χώρες αυτή την εποχή του έτους. Θα ήθελα να ακούσω την άποψή της σχετικά με το γεγονός ότι στη δική μου χώρα, οι διαφημίσεις αυτές αρχίζουν να μεταδίδονται αμέσως μετά τον Αύγουστο, πολύ πριν την έναρξη της εορταστικής περιόδου των Χριστουγέννων και μπορούν να είναι πολύ επιθετικές. Τι είδους μέτρα συστήνετε να ληφθούν για την προστασία των ανηλίκων από αυτή την επιθετική διαφήμιση;

<SPEAKER ID=225 LANGUAGE="FR" NAME="Reding">
. (FR) Πρέπει να γνωρίζουμε ότι οι κανονισμοί που ισχύουν για την τηλεόραση διαφέρουν σημαντικά από τους κανονισμούς που διέπουν τα άλλα μέσα επικοινωνίας. Έτσι η τηλεόραση υπόκειται συχνά σε κανονιστικούς περιορισμούς σαφώς αυστηρότερους σε σχέση με τους περιορισμούς που ισχύουν στα άλλα μέσα επικοινωνίας, τα οποία δεν διέπονται πάντοτε από ειδικούς κανόνες όσον αφορά τα παιδιά. Έτσι, εάν μπείτε σε μια υπεραγορά με ένα παιδί, το τελευταίο βομβαρδίζεται από μη κατευθυνόμενες, μη ελεγχόμενες διαφημίσεις, σε αντίθεση με τις τηλεοπτικές διαφημίσεις οι οποίες διέπονται από κανόνες.
<P>
Στο επίπεδο των κρατών μελών, διαπιστώνουμε επίσης πολλές διαφορές, από τον καθορισμό των ορίων ηλικίας - τα οποία διαφέρουν σημαντικά από χώρα σε χώρα - μέχρι τις ειδικές διατάξεις που διέπουν ορισμένους τομείς, όπως οι χρηματοπιστωτικές δραστηριότητες και οι διαφημίσεις ποτών. Τα ανωτέρω αποδεικνύουν ότι η προσέγγιση που ακολουθεί η οδηγία είναι η πλέον κατάλληλη καθώς παρέχει ένα ευέλικτο πλαίσιο μέσα στο οποίο κάθε κράτος μέλος θέσπισε νόμους ανάλογα με τον δικό του πολιτισμό και με τις δικές του παραδόσεις.
<P>
Εάν το Σώμα εκτιμά ότι το πλαίσιο αυτό πρέπει να τροποποιηθεί, θα έχει την ευκαιρία να υποστηρίξει την άποψή του κατά το επόμενο έτος, στο πλαίσιο της συμμετοχής του στην αναθεώρηση της οδηγίας. Όπως και να έχουν τα πράγματα, εάν τροποποιήσουμε τα τρέχοντα μέτρα, οι τροποποιήσεις αυτές πρέπει να ανταποκρίνονται στα όρια της εν λόγω οδηγίας.

<SPEAKER ID=226 NAME="Πρόεδρος">
 -

<SPEAKER ID=227 NAME="Theresa Zabell">
Ερώτηση αριθ. 32 της κ. (H-0776/01):
<P>
Θέμα: Παγκόσμια Υπηρεσία κατά του Ντοπαρίσματος Στις 21 Αυγούστου, η Επίτροπος V. Reding, εκπροσωπώντας την Ευρωπαϊκή Ένωση, συμμετείχε στη συνεδρίαση που πραγματοποιήθηκε στο Tαλίν προκειμένου να αποφασισθεί η έδρα της Παγκόσμιας Υπηρεσίας κατά του Ντοπαρίσματος (WΑDA).
<P>
Πιστεύει η Επιτροπή ότι θα μπορούσε να αποφευχθεί αυτό που συνέβη στο Tαλίν; Το γεγονός ότι επελέγη ως έδρα το Mόντρεαλ, υπήρξε αποτέλεσμα διχασμού των υποβληθεισών ευρωπαϊκών υποψηφιοτήτων;
<P>
Η Επιτροπή παρουσίασε το 1999 το σχέδιο υποστήριξης στην καταπολέμηση του ντοπαρίσματος. Γιατί να μην μετατραπεί το σχέδιο αυτό σε ένα πραγματικό πρόγραμμα και να χρηματοδοτηθεί καταλλήλως;

<SPEAKER ID=228 LANGUAGE="FR" NAME="Reding">
. (FR) Όπως είπε η αξιότιμη βουλευτής, η Παγκόσμια Υπηρεσία κατά του Ντοπαρίσματος αποφάσισε στις 21 Αυγούστου 2001 να ορίσει ως μελλοντική της έδρα το Μόντρεαλ. Το Μόντρεαλ είναι μια απολύτως σεβαστή επιλογή η οποία παρέχει πολλά πλεονεκτήματα. Πρέπει να πούμε ότι, μεταξύ των υποψήφιων πόλεων, υπήρχαν και ευρωπαϊκές πόλεις που αποτελούσαν σεβαστές επιλογές και που παρουσίαζαν επίσης πολλά πλεονεκτήματα όσον αφορά τη διεκδίκηση της έδρας της εν λόγω Υπηρεσίας. Όμως, ο συντονισμός μεταξύ των ευρωπαϊκών κρατών δεν ήταν επαρκής και η υποβολή πολλών ευρωπαϊκών υποψηφιοτήτων λειτούργησε αρνητικά ευνοώντας την επιλογή του Μόντρεαλ. Θα ήθελα να τονίσω ρητώς ότι δεν πρέπει να θεωρηθεί υπεύθυνη για την αποτυχία αυτή η βελγική Προεδρία. Στην πραγματικότητα, κατέβαλε τεράστιες προσπάθειες για να αντιμετωπίσει τις δυσκολίες, δυστυχώς, όμως, χωρίς επιτυχία. Οι ευρωπαϊκές υποψηφιότητες ήταν πολλές. Οι άλλοι παρουσίασαν μία μόνο υποψηφιότητα η οποία και υπερίσχυσε έναντι της πληθώρας των ευρωπαϊκών υποψηφιοτήτων. Τονίζω και πάλι ότι το θέμα αυτό δεν αφορούσε την Κοινότητα, αλλά τα κράτη μέλη.
<P>
Αυτό που είναι σημαντικό τώρα είναι να διδαχθούμε από την εμπειρία της συνεδρίασης στο Ταλίν ώστε να μην επαναληφθούν τα ίδια λάθη στο μέλλον. Το πρώτο δίδαγμα αφορά τη συνοχή της Ευρωπαϊκής Ένωσης. Εξάλλου, εχθές οι Υπουργοί Αθλητισμού των δεκαπέντε κρατών μελών συνήλθαν στις Βρυξέλλες για ένα άτυπο Συμβούλιο, και το θέμα της συνοχής ήταν ένα από τα κύρια θέματα. Οι υπουργοί συμφώνησαν να ενώσουν τις δυνάμεις τους και να προχωρήσουν μαζί προς την ίδια κατεύθυνση προκειμένου να καταπολεμήσουν τη μάστιγα αυτή, το ντοπάρισμα, πρώτα σε παγκόσμιο επίπεδο, ενισχύοντας τη δράση τους στους κόλπους της Παγκόσμιας Υπηρεσίας κατά του Ντοπαρίσματος και, δεύτερον, σε ευρωπαϊκό επίπεδο όπου πρέπει να αναληφθεί συντονισμένη δράση κατά του ντοπαρίσματος. Διότι η Ευρώπη είναι η ήπειρος που έχει σημειώσει τη μεγαλύτερη πρόοδο στον τομέα της καταπολέμησης του ντοπαρίσματος, στην οποία λαμβάνουν χώρα οι περισσότερες παγκόσμιες αθλητικές διοργανώσεις, καθώς και οι περισσότεροι αγώνες σωματείων των διαφόρων αθλημάτων. Επίσης, διαθέτουμε τα περισσότερα πιστοποιημένα ερευνητικά εργαστήρια και οφείλουμε να εξακολουθήσουμε να παρέχουμε την τεχνογνωσία μας στον τομέα της καταπολέμησης του ντοπαρίσματος σε παγκόσμιο επίπεδο. Εχθές, ανακοίνωσα στους υπουργούς την επεξεργασία ενός κοινοτικού σχεδίου. Οι υπουργοί μου έδωσαν το πράσινο φως προκειμένου να ξεκινήσω. Θα αρχίσω με τις διαβουλεύσεις για τα στοιχεία που πρέπει να περιλαμβάνει το εν λόγω σχέδιο δράσης και το 2002 θα έχουμε την ευκαιρία να ολοκληρώσουμε τη συζήτηση του θέματος. Θα ήθελα επίσης να σας πω ότι, για να ενισχύσουμε την ευρωπαϊκή συνοχή, η οποία δεν πρέπει να αφορά μόνο τις δεκαπέντε κυβερνήσεις, αλλά η οποία πρέπει να υπάρχει και μεταξύ των κυβερνήσεων και των αθλητικών ομοσπονδιών, θα πραγματοποιηθεί, μόλις αναλάβει την Προεδρία της Ένωσης η Ισπανία, συνάντηση μεταξύ των δεκαπέντε Υπουργών Αθλητισμού και των ευρωπαϊκών αθλητικών ομοσπονδιών προκειμένου να ληφθεί κοινή απόφαση σχετικά με την προσφορότερη στρατηγική που πρέπει να ακολουθηθεί για την καταπολέμηση του ντοπαρίσματος.

<SPEAKER ID=229 LANGUAGE="ES" NAME="Zabell">
Θέλω να σας ευχαριστήσω, κυρία Επίτροπε, για την απάντησή σας και την προσπάθειά σας για τη χρηματοδότηση της Παγκόσμιας Υπηρεσίας κατά του Ντοπαρίσματος.
<P>
Τις τελευταίες μέρες, οι αθλητικές εφημερίδες της χώρας μας μας πληροφόρησαν ότι υπήρχαν προβλήματα σχετικά με τη χρηματοδότηση που προέρχεται από την Ευρωπαϊκή Επιτροπή. Θα ήθελα να μας διευκρινίσετε αν, κατόπιν της συνάντησης των Υπουργών Αθλητισμού που έλαβε χώρα χθες στις Βρυξέλλες, επιλύθηκαν αυτά τα προβλήματα και αν, σε περίπτωση που δεν συνέβη αυτό, η Επιτροπή έχει σκεφτεί να κατευθύνει αυτά τα χρήματα σε άλλες μορφές καταπολέμησης του ντοπαρίσματος ή να επιμείνει στην Παγκόσμια Υπηρεσία κατά του Ντοπαρίσματος.

<SPEAKER ID=230 LANGUAGE="FR" NAME="Reding">
. (FR) Κύριε Πρόεδρε, η Παγκόσμια Υπηρεσία κατά του Ντοπαρίσματος χρηματοδοτείται, κατά τη διάρκεια της μεταβατικής περιόδου, κατά 100% από τη Διεθνή Ολυμπιακή Επιτροπή και έχει ληφθεί η απόφαση μετά από τη μεταβατική αυτή περίοδο το 50% των κεφαλαίων να καλύπτεται από τις διεθνείς αθλητικές ομοσπονδίες και το άλλο 50% από τις κυβερνήσεις των διαφόρων χωρών.
<P>
Αποδεχθήκαμε τον καταμερισμό αυτό. Αποδείχθηκε τελικά ότι από το μερίδιο που αναλογεί στις κυβερνήσεις, το 47,5% πρέπει να καταβάλλεται από την Ευρωπαϊκή Ένωση. Το ποσό είναι μεγάλο, αλλά αντικατοπτρίζει την αθλητική μας υπεροχή στην ήπειρο αυτή.
<P>
Όπως πολύ καλά γνωρίζετε, κυρία Zabell, υπάρχουν διοργανικοί κανόνες οι οποίοι διέπουν τις πληρωμές εις βάρος τους προϋπολογισμού. Οι εν λόγω αυτοί διοργανικοί κανόνες μας υποχρεώνουν να σεβόμαστε ορισμένες διαδικασίες ώστε τα χρήματα των φορολογούμενων να αξιοποιούνται κατά τον πλέον συνετό τρόπο.
<P>
Προς το παρόν, οι κανόνες της Παγκόσμιας Υπηρεσίας κατά του Ντοπαρίσματος δεν συμβαδίζουν με τους αυστηρότατους κανόνες της Ευρωπαϊκής Ένωσης. Για τον λόγο αυτό η Ευρώπη ζήτησε από την Παγκόσμια Υπηρεσία κατά του Ντοπαρίσματος να τροποποιήσει τους εσωτερικούς της κανόνες με στόχο καταρχάς την κατάρτιση ενός σοβαρού προϋπολογισμού βασισμένου στη μακροπρόθεσμη πρόβλεψη των εξόδων. Δεύτερον, οι εσωτερικοί κανόνες είναι αναγκαίοι ώστε οι άλλες ήπειροι να μην μπορούν να επιβάλουν στην Ευρωπαϊκή Ένωση έναν προϋπολογισμό, αλλά αντίθετα να έχει η ΕΕ δικαίωμα αρνησικυρίας, δικαίωμα ελέγχου. Τρίτον, η χρηματοδότηση αυτή του 47,5% πρέπει να αντιστοιχεί σε ανάλογο ποσοστό εκπροσώπησης της ΕΕ στους κόλπους του διοικητικού συμβουλίου της Παγκόσμιας Υπηρεσίας κατά του Ντοπαρίσματος. Μόλις ισχύσουν, οι τρεις αυτές προϋποθέσεις θα μας επιτρέψουν να ξεκινήσουμε τη διαδικασία λήψης απόφασης από το Συμβούλιο και από το Ευρωπαϊκό Κοινοβούλιο για τη χρηματοδότηση της Παγκόσμιας Υπηρεσίας κατά του Ντοπαρίσματος.
<P>
Προς το παρόν και μέχρι τις 3 Δεκεμβρίου, ημερομηνία κατά την οποία θα συνεδριάσει η Παγκόσμια Υπηρεσία κατά του Ντοπαρίσματος, η Υπηρεσία αυτή έχει την πρωτοβουλία κινήσεων. Μόλις όμως η Παγκόσμια Υπηρεσία κατά του Ντοπαρίσματος συμπληρώσει τις βασικές προϋποθέσεις για να ξεκινήσουμε τη διαδικασία του προϋπολογισμού, η Επιτροπή θα καταθέσει πρόταση και τότε τα κράτη μέλη και το Κοινοβούλιο θα είναι αυτά που θα πρέπει να μεριμνήσουν για την εφαρμογή της απόφασης αυτής.
<P>
Εν αναμονή των εξελίξεων, όσον αφορά το έτος 2002 που πλησιάζει, οι κυβερνήσεις καλούνται να αναλάβουν τις ευθύνες τους. Δήλωσαν ρητώς εχθές, στις Βρυξέλλες, ότι είναι έτοιμες να το πράξουν. Εναπόκειται λοιπόν στο Συμβούλιο Υπουργών να οργανώσει τις πληρωμές αυτές για το έτος 2002.

<SPEAKER ID=231 NAME="Πρόεδρος">
Έχουμε καθυστερήσει λίγο. Θέλω να υπενθυμίσω στους κυρίους βουλευτές ότι όσο περισσότερες συμπληρωματικές ερωτήσεις υπάρχουν, τόσο λιγότερες εγγεγραμμένες ερωτήσεις μπορούν φυσικά να γίνουν.
<P>
Το αναφέρω προς ενημέρωσή σας. Τον λόγο έχει για μία συμπληρωματική ερώτηση η κ. Μαλλιώρη.

<SPEAKER ID=232 NAME="Μαλλιώρη">
αΟπως ίσως γνωρίζετε, η κυκλοφορία στην ελεύθερη αγορά ουσιών που σχετίζονται με το ντόπινγκ γίνεται με τέτοιους γρήγορους ρυθμούς που, πολύ συχνά, όταν ανιχνεύεται και απαγορεύεται μία ουσία, μία καινούργια έχει εμφανισθεί, κι αυτό για λόγους καθαρά γραφειοκρατικούς, και καθαρά λόγους που έχουν να κάνουν με την ανεπάρκεια των εργαστηρίων.
<P>
Προτίθεται η Επιτροπή να βοηθήσει, έτσι ώστε να έχουμε μία άμεση αναγνώριση και απαγόρευση των ουσιών, ώστε να μη μεσολαβεί τόσο μεγάλο χρονικό διάστημα που να δίνει την ευκαιρία σε νέες ουσίες να μπαίνουν στην ελεύθερη αγορά;

<SPEAKER ID=233 LANGUAGE="FR" NAME="Reding">
. (FR) Η Παγκόσμια Υπηρεσία κατά του Ντοπαρίσματος συστάθηκε ακριβώς για να αντιμετωπίσει αυτά τα ζητήματα. Δική της αρμοδιότητα είναι να καταρτίσει τον κατάλογο με τις προς απαγόρευση ουσίες, βάσει του οποίου θα πρέπει να κινούνται οι κυβερνήσεις και οι αθλητικές αρχές. Ένα άλλο θέμα είναι η έρευνα. Αποφασίσαμε, ο αρμόδιος Επίτροπος για την έρευνα, κ. Philippe Busquin, και εγώ, να διευρύνουμε την έρευνα σε ευρωπαϊκό επίπεδο και να τη θέσουμε στη διάθεση της καταπολέμησης του ντοπαρίσματος, διότι γνωρίζουμε ότι αυτοί που εφευρίσκουν νέες χημικές ουσίες συνήθως προπορεύονται σε σχέση με εμάς. Θα θέσουμε λοιπόν στη διάθεση της καταπολέμησης του ντοπαρίσματος τις ερευνητικές δυνατότητες που διαθέτει η Ευρώπη.

<SPEAKER ID=234 NAME="Πρόεδρος">
Παρά το γεγονός ότι είμαστε στα όρια του χρόνου της κ. Reding, θα προχωρήσουμε στην επόμενη ερώτηση, του κ. Collins, μια ερώτηση πολύ σημαντική, αλλά θα σας παρακαλούσα να είναι μόνο ο κ. Collins - αν είναι δυνατόν - αυτός που θα κάνει ερωτήσεις. Και αν υπάρχουν συμπληρωματικές ερωτήσεις, να είναι πολύ σύντομες, διότι η ερώτηση είναι πολύ ευρεία και θα μπορούσε να πάρει πολύ χρόνο, εμποδίζοντας να συνεχιστούν οι ερωτήσεις προς τους άλλους Επιτρόπους.

<SPEAKER ID=235 NAME="Πρόεδρος">


<SPEAKER ID=236 NAME="Gerard Collins">
Ερώτηση αριθ. 33 του κ. (H-0805/01):
<P>
Θέμα: Ευρωπαϊκό Έτος υπέρ των Γλωσσών Το Ευρωπαϊκό Έτος υπέρ των Γλωσσών, 2001, πλησιάζει στο τέλος του. Η Επιτροπή έχει συγχρηματοδοτήσει 185 σχέδια με στόχο την προαγωγή του Ευρωπαϊκού Έτους.
<P>
Θεωρεί η Επιτροπή ότι οι στόχοι του Ευρωπαϊκού Έτους τείνουν να επιτευχθούν, και προτίθεται να προβεί σε δήλωση για το πώς κρίνει ότι η Ευρωπαϊκή Ένωση μπορεί να αναπτύξει περαιτέρω την εκμάθηση γλωσσών στην ΕΕ, συμπεριλαμβανομένων των 60+ ευρωπαϊκών γλωσσών που δεν αποτελούν επίσημες γλώσσες της ΕΕ, και ποια μέτρα θεωρεί ότι χρειάζεται να ληφθούν για την περαιτέρω προώθηση του ενδιαφέροντος και της εκμάθησης γλωσσών από τους νέους στα κράτη μέλη;

<SPEAKER ID=237 LANGUAGE="FR" NAME="Reding">
. (FR) Ο αξιότιμος βουλευτής γνωρίζει πολύ καλά ότι, ως υπήκοος του Λουξεμβούργου, θεωρώ το γλωσσικό ζήτημα πρωταρχικής σημασίας. Είναι εξάλλου ένας από τους λόγους για τους οποίους ασχολήθηκα ιδιαίτερα ενεργά με το Ευρωπαϊκό Έτος υπέρ των Γλωσσών 2001. Δεν μπορούσα να φανταστώ, όμως, στην αρχή, όταν πρότεινα την ιδέα αυτή, ότι το γλωσσικό ζήτημα θα γινόταν δεκτό με τόσο ενθουσιασμό από όλα τα κράτη μέλη. Πολλές και διάφορες οργανώσεις πραγματοποίησαν συναφείς εκδηλώσεις, δημοτικά συμβούλια οργάνωσαν ομιλίες για την εκπαίδευση στις γλώσσες, με λίγα λόγια, όλα τα κράτη μέλη έδειξαν μεγάλο ενθουσιασμό για το θέμα αυτό, και ο ενθουσιασμός αυτός έγινε επίσης αισθητός στο επίπεδο των κυβερνήσεων. Κάποιες κυβερνήσεις, από το σχολικό έτος 2001-2002, έλαβαν μέτρα για να ενισχύσουν την εκμάθηση γλωσσών στα σχολικά τους προγράμματα. Στις 29 Νοεμβρίου θα συνέλθει το Συμβούλιο "Εκπαίδευση" στη διάρκεια του οποίου θα συζητήσουμε τη συνέχεια που θα δώσουμε στο Ευρωπαϊκό Έτος υπέρ των Γλωσσών, διότι δεν αρκεί απλώς να εγκαινιάζουμε μια δράση και όλοι οι πολίτες να τη δέχονται με μεγάλο ενθουσιασμό, πρέπει επίσης να ασχολούμαστε συστηματικά με την πρόοδό της. Θέλω να σας διαβεβαιώσω ότι θα ασχοληθώ συνειδητά με την πρόοδο της δράσης αυτής. Σε συμφωνία με τους Υπουργούς Παιδείας, θα διευρύνω, περισσότερο από ό,τι στο παρελθόν, τα πλαίσια των προγραμμάτων Socrates και Leonardo da Vinci στην εκμάθηση γλωσσών, κατόπιν θα παρουσιάσω μια έκθεση με θέμα την εφαρμογή στην πράξη, στο πεδίο, των πολυάριθμων διδαγμάτων - και δεν έχουμε φθάσει στο τέλος ακόμη, καθώς η χρονιά δεν έχει τελειώσει και πολλά προγράμματα βρίσκονται ακόμη υπό εξέλιξη - που δεχθήκαμε από τους πολίτες, και στο πλαίσιο αυτό, όταν κάνω λόγο για διδάγματα που δεχθήκαμε από τους πολίτες, αναφέρομαι στον γλωσσικό πλούτο της Ευρώπης, όχι μόνο στις 11 επίσημες γλώσσες, αλλά στις περίπου εξήντα γλώσσες που μιλούν οι ευρωπαίοι πολίτες.

<SPEAKER ID=238 NAME="Collins">
Κύριε Πρόεδρε, από σεβασμό προς το πρόσωπό σας και μετά την πολύ περιεκτική και ικανοποιητική απάντηση που μου έδωσε η Επίτροπος Reding, παραιτούμαι από το δικαίωμά μου για συμπληρωματική ερώτηση.

<SPEAKER ID=239 NAME="Πρόεδρος">
Θα προχωρήσουμε στις δύο συμπληρωματικές ερωτήσεις, αλλά θα προσπαθήσουμε να είναι πολύ συγκεκριμένες.

<SPEAKER ID=240 NAME="MacCormick">
Θα ήθελα να διατυπώσω μια ερώτηση στην οποία ελπίζω ότι η Επιτροπή θα θελήσει να απαντήσει με ένα απλό "ναι" ή "όχι" . Ο Wittgenstein μας είπε ότι όταν επιλέγουμε μια γλώσσα, είναι σαν να επιλέγουμε τρόπο ζωής. Συμφωνεί άραγε μαζί μου η Επίτροπος ότι θα ήταν τραγικό για την Ευρώπη να χάσει γλώσσες όπως τα σκωτσέζικα γαελικά και τα σκωτσέζικα της Κάτω Σκωτίας λόγω της παραμέλησής τους, και ότι οι λιγότερο χρησιμοποιούμενες γλώσσες αξίζουν μεγαλύτερη ενθάρρυνση από αυτή που λαμβάνουν τώρα;

<SPEAKER ID=241 NAME="Reding">
Ech si vollkommen averstane mat deem, wat de Kolleeg Parlamentarier gesot huet.
<P>
Κύριε Πρόεδρε, ήταν λουξεμβουργιανά. Η επιλογή μου να μιλήσω στα λουξεμβουργιανά νομίζω ότι συνιστά ικανοποιητική απάντηση.
<P>
(Χειροκροτήματα)

<SPEAKER ID=242 NAME="Πρόεδρος">
Πολύ καλά, νομίζω ότι ο κ. MacCormick έλαβε την απάντηση που επιθυμούσε.

<SPEAKER ID=243 NAME="Μαρίνος">
Στην Ολομέλεια προ μηνών, εν όψει του έτους γλωσσών, είχε εγκριθεί ομοφώνως μία έκθεση του κ. Graηa Moura στην οποία περιελαμβάνετο η σύσταση να διδάσκονται σε όλες τις χώρες μέλη της Ευρωπαϊκής Ενώσεως, στην μέση εκπαίδευση, τα αρχαία ελληνικά και τα λατινικά ως μητέρες γλώσσες των σημερινών γλωσσών, προκειμένου η εκμάθηση των σημερινών γλωσσών να γίνεται εις βάθος και σωστότερα.
<P>
αΗθελα να ερωτήσω, πρώτον, εάν έχετε περάσει αυτή την εισήγηση στις κυβερνήσεις των δεκαπέντε χωρών μελών και αν έχετε πληροφορίες αν προωθήθηκε το θέμα.

<SPEAKER ID=244 LANGUAGE="FR" NAME="Reding">
. (FR) Η Επιτροπή χρηματοδότησε περίπου 200 σχέδια κατά τη διάρκεια του Ευρωπαϊκού Έτους υπέρ των Γλωσσών. Μεταξύ των σχεδίων αυτών υπάρχουν και ορισμένα που αφορούν τα ελληνικά και τα λατινικά. Επομένως, η Επιτροπή δεν παραγκώνισε ποτέ τις δύο αυτές γλώσσες. Πρέπει όμως να γνωρίζετε, κύριε Πρόεδρε, ότι δεν καταρτίζει η Επιτροπή τα σχολικά προγράμματα. Στο θέμα αυτό ισχύει η αρχή της επικουρικότητας και επομένως η κατάρτιση των σχολικών προγραμμάτων είναι αρμοδιότητα των Υπουργών Παιδείας. Στο πλαίσιο αυτό ακριβώς διαβίβασα στους Υπουργούς Παιδείας όλες τις συζητήσεις που διεξήχθησαν εντός όλων των θεσμικών οργάνων, και είναι πολλές, για να τους πω: "κοιτάξτε, οι πολίτες, οι εκπρόσωποί τους, επιθυμούν οι γλώσσες να αποτελέσουν σημαντικό στοιχείο του εκπαιδευτικού συστήματος" . Τώρα, βάσει όλων των εκθέσεων που έχουμε στη διάθεσή μας, οι υπουργοί, στα τέλη Νοεμβρίου, θα πρέπει να αποφασίσουν, να λάβουν μια απόφαση, και κατόπιν εγώ θα μεριμνήσω ώστε η απόφαση αυτή να συνοδευτεί από πράξεις, δηλαδή ώστε στα εθνικά ή περιφερειακά εκπαιδευτικά τους συστήματα να διδάσκονται, ανάλογα με το σύστημα, οι περισσότερες δυνατές γλώσσες και από τη μικρότερη δυνατή ηλικία. Δεν μπορώ όμως να υποχρεώσω έναν υπουργό να προσθέσει την τάδε ή τη δείνα γλώσσα στην ημερήσια διάταξή του. Το μόνο που μπορώ να κάνω είναι να τον προτρέψω να το πράξει. Πιστέψτε με, είμαι απολύτως πεπεισμένη ότι η πολυγλωσσία είναι το μέλλον της Ευρώπης, διότι αποτελεί την αντανάκλαση της πολιτισμικής ποικιλομορφίας, που συνιστά τον πραγματικό μας πλούτο.
<P>
(Χειροκροτήματα)

<SPEAKER ID=245 NAME="Πρόεδρος">
Ευχαριστούμε πολύ, κυρία Reding.
<P>
Προχωρούμε στο μέρος των ερωτήσεων στις οποίες πρέπει να απαντήσει ο κ. Liikanen, τον οποίο καλούμε να λάβει θέση.
<P>
Τώρα πρέπει να συμμορφωθούμε πολύ με τον χρόνο, δεν έχουμε άλλη επιλογή.
<P>
Ερωτήσεις προς τον κ. Liikanen

<SPEAKER ID=246 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις 34, 35 και 36 θα εξεταστούν από κοινού.

<SPEAKER ID=247 NAME="Neil MacCormick">
Ερώτηση αριθ. 34 του κ. (H-0786/01):
<P>
Θέμα: Κοινοτική σήμανση ασφαλείας σε όργανα που ενδέχεται να χρησιμοποιηθούν για βασανιστήρια Είναι ανησυχητικό το γεγονός ότι τα κράτη μέλη της ΕΕ πιθανόν να επιτρέπουν όπως κατασκευαστές όπλων αναισθητοποίησης (που εύκολα μπορεί να χρησιμοποιηθούν ώς όργανα βασανιστηρίων) να χρησιμοποιούν το σήμα ασφαλείας της ΕΚ ως απόδειξη ποιότητας των προϊόντων τους. Μπορεί η Επιτροπή να διευκρινίσει τη θέση της σχετικά με τα παρακάτω σημεία;
<P>
Με ποια διαδικασία χορηγούνται τα πιστοποιητικά ποιότητας ΕΚ και ποιος είναι ο αρμόδιος Επίτροπος;
<P>
Μπορεί η Επιτροπή να υπολογίσει τον αριθμό των κατασκευαστών παρομοίων όπλων που χρησιμοποιούν το σήμα ΕΚ στα προϊόντα τους;
<P>
Προτίθεται η Επιτροπή να λάβει μέτρα για να εμποδίσει τους κατασκευαστές αυτούς να χρησιμοποιούν το σήμα ΕΚ για την προώθηση της πώλησης των προϊόντων τους;

<SPEAKER ID=248 NAME="Catherine Stihler">
Ερώτηση αριθ. 35 της κ. (H-0790/01):
<P>
Θέμα: Συσκευές ηλεκτροσόκ Η πρόσφατη έκθεση της Διεθνούς Αμνηστίας με τίτλο "Για τον τερματισμό του εμπορίου βασανιστηρίων (2001)" διαπιστώνει ότι συσκευές ηλεκτροσόκ χρησιμοποιούνται για τον βασανισμό ή την κακομεταχείριση προσώπων σε φυλακές, κρατητήρια και αστυνομικά τμήματα σε 76 τουλάχιστον χώρες σε ολόκληρο τον κόσμο. Η έκθεση διαπιστώνει επίσης ότι οι κατασκευαστές πιστολιών που αναισθητοποιούν με ηλεκτρισμό (stun guns) διαφημίζουν ότι τα προϊόντα αυτά έχουν "τιμηθεί" με το σήμα ευρωπαϊκών προδιαγραφών EC.
<P>
Ανησυχώ για το γεγονός ότι τα κράτη μέλη της ΕΕ επιτρέπουν πράγματι στους κατασκευαστές πιστολιών που αναισθητοποιούν με ηλεκτρισμό να χρησιμοποιούν το σήμα ασφαλείας EC της Επιτροπής ως ένδειξη υψηλής ποιότητας με στόχο την εμπορική προώθηση των προϊόντων τους.
<P>
Θα μπορούσε η Επιτροπή να διευκρινίσει τη διαδικασία μέσω της οποίας απονέμεται το σήμα ευρωπαϊκών προδιαγραφών EC, και να πληροφορήσει το Ευρωπαϊκό Κοινοβούλιο πόσοι κατασκευαστές πιστολιών που αναισθητοποιούν με ηλεκτρισμό χρησιμοποιούν το σήμα EC στα προϊόντα τους; Θα μπορούσε επίσης η Επιτροπή να λάβει μέτρα ούτως ώστε να αποτρέψει τους κατασκευαστές πιστολιών που αναισθητοποιούν με ηλεκτρισμό από του να χρησιμοποιούν το σήμα EC για την εμπορική προώθηση των προϊόντων τους;

<SPEAKER ID=249 NAME="William Francis Newton Dunn">
Ερώτηση αριθ. 36 του κ. (H-0801/01):
<P>
Θέμα: Σφραγίδες ΕΚ Είναι ενήμερη η Επιτροπή ότι κατασκευαστές και διανομείς συσκευών για ηλεκτροσόκ χρησιμοποιούν τη σφραγίδα ΕΚ με σκοπό να προωθήσουν τις πωλήσεις των προϊόντων τους, υποστηρίζοντας ενίοτε ότι αυτού του είδους οι σφραγίδες αποτελούν "εγγύηση" ή ένδειξη για την ποιότητα του προϊόντος;
<P>
Τι μέτρα λαμβάνει η Επιτροπή προκειμένου να εξασφαλίσει ότι τα κοινοτικά σήματα δεν χρησιμοποιούνται ως διαφημιστικός μηχανισμός τόσο στα κράτη μέλη όσο και στις τρίτες χώρες;
<P>
Σε περίπτωση προϊόντος που έχει κατασκευασθεί, διανεμηθεί και πωληθεί από επιχειρήσεις που εδρεύουν σε χώρες μη μέλη της ΕΕ, μπορεί η Επιτροπή να αναφέρει ποια αρχή είναι αρμόδια να αμφισβητήσει την εγκυρότητα του κοινοτικού σήματος και να παρεμποδίσει τις όποιες επιχειρήσεις από το να το χρησιμοποιούν ως εγγύηση ή ένδειξη ποιότητας;

<SPEAKER ID=250 LANGUAGE="FI" NAME="Liikanen">
. (FI) Κύριε Πρόεδρε, πριν από λίγο αναφερθήκαμε στις μικρές γλώσσες. Για το λόγο αυτό χρησιμοποιώ τώρα τη φινλανδική γλώσσα.
<P>
Το σήμα CE θεσπίστηκε το 1990 με την απόφαση του Συμβουλίου για τις διαφορετικές φάσεις των διαδικασιών αξιολόγησης της συμμόρφωσης προς τα κριτήρια. Οι εν λόγω διαδικασίες είναι προορισμένες να χρησιμοποιούνται κατά την εφαρμογή των οδηγιών περί τεχνικής τυποποίησης. Περαιτέρω ρυθμίσεις για το σήμα CE πραγματοποιήθηκαν το 1993 με οδηγία του Συμβουλίου. Τέλος θεσπίστηκε η ενσωμάτωση του σήματος CE στις οδηγίες τυποποίησης που αφορούν πολλούς τομείς.
<P>
.
<P>
Το σήμα συμμόρφωσης με τα ευρωπαϊκά πρότυπα πρέπει να τοποθετείται σε κάθε προϊόν που υπάγεται στο πεδίο εφαρμογής μιας οδηγίας για την τεχνική εναρμόνιση η οποία προβλέπει τη χρησιμοποίησή του. Σημαίνει ότι το προϊόν συμμορφώνεται με τις νομικά δεσμευτικές προδιαγραφές της ισχύουσας οδηγίας για την τεχνική εναρμόνιση. Ο κατασκευαστής έχει την ευθύνη της τοποθέτησης του κοινοτικού σήματος συμμόρφωσης, αν και οι οδηγίες απαιτούν συχνά την παρέμβαση ενός ανεξάρτητου οργάνου διαπίστωσης της συμμόρφωσης. Τα κράτη μέλη είναι υπεύθυνα για τον ορισμό τέτοιων οργάνων σύμφωνα με τις ισχύουσες διατάξεις των οδηγιών.
<P>
Ορισμένες υπηρεσίες της Επιτροπής είναι υπεύθυνες για τις οδηγίες τεχνικής εναρμόνισης που προβλέπουν τα κοινοτικά σήματα συμμόρφωσης, αν και οι περισσότερες υπάγονται στην αρμοδιότητα της Γενικής Διεύθυνσης Επιχειρήσεων. Ωστόσο, η Επιτροπή δεν παρεμβαίνει άμεσα στην αξιολόγηση της συμμόρφωσης των προϊόντων, ούτε στη χορήγηση του κοινοτικού σήματος συμμόρφωσης.
<P>
Όλοι οι κατασκευαστές όπλων αναισθητοποίησης που υπάγονται στο πεδίο εφαρμογής οδηγιών για την τεχνική εναρμόνιση οι οποίες προβλέπουν τη χρησιμοποίηση κοινοτικών σημάτων συμμόρφωσης πρέπει να τοποθετούν το σήμα αυτό στα σχετικά προϊόντα. Η Επιτροπή δεν έχει πληροφορίες για τον αριθμό των εμπλεκόμενων κατασκευαστών.
<P>
Σε προγενέστερη απάντηση που δόθηκε σε γραπτή ερώτηση το 1997, η Επιτροπή επεσήμαινε ότι ένα ευρύ φάσμα εξοπλισμού μπορεί δυνητικά να χρησιμοποιηθεί για βασανιστήρια. Ωστόσο, δεν είναι πάντα δυνατόν να καθοριστεί εκ των προτέρων για ποια χρήση προορίζεται τέτοιου είδους εξοπλισμός. Ως εκ τούτου, δεν είναι εφικτό να επιφυλαχθεί διαφορετική μεταχείριση στο πλαίσιο των οδηγιών αυτών σε εξοπλισμό που θα μπορούσε δυνητικά να χρησιμοποιηθεί ως όργανο βασανιστηρίων.
<P>
Παρόλα ταύτα, δίνοντας συνέχεια στις ανησυχίες βουλευτών και πολλών άλλων που μου απέστειλαν επιστολές για το θέμα αυτό, η Επιτροπή - ειδικότερα η Γενική Διεύθυνση Εξωτερικών Σχέσεων - ετοιμάζει επί του παρόντος πρόταση κανονισμού του Συμβουλίου σχετικά με την εμπορία εξοπλισμού που μπορεί να χρησιμοποιηθεί για βασανιστήρια ή για σκληρή, απάνθρωπη ή εξευτελιστική μεταχείριση ή τιμωρία. Ο συγκεκριμένος σκοπός της οδηγίας αυτής είναι να θεσπίσει κοινοτικούς κανόνες για την απαγόρευση των εξαγωγών, της πώλησης και της μεταφοράς σε τρίτες χώρες καθώς και για τις εισαγωγές και αγορά από τρίτες χώρες τέτοιου είδους εξοπλισμού. Η πρόταση αυτή αναμένεται ότι θα πραγματεύεται επίσης, εφόσον κριθεί σκόπιμο, τις ηλεκτρικές συσκευές.

<SPEAKER ID=251 NAME="MacCormick">
Η Επιτροπή θα έχει σίγουρα συνειδητοποιήσει, από την κοινή γλώσσα αυτών των τριών ερωτήσεων, ότι η πηγή τους είναι εκτός του Σώματος, και πράγματι η Διεθνής Αμνηστία είναι αυτή που μας πίεσε όσον αφορά αυτό το σημείο. Δεν χρειάζεται να υπογραμμίσω τη σημασία και το βάρος που αποδίδουμε στα διαβήματα της Διεθνούς Αμνηστίας.
<P>
Είμαι όντως ιδιαίτερα ευγνώμων στον Επίτροπο για τη διαβεβαίωση που παρέσχε απαντώντας στο τρίτο μέρος της ερώτησης σχετικά με τα μέτρα που λαμβάνονται στην προσπάθεια να τεθεί το ζήτημα αυτό υπό εύλογο έλεγχο. Αποτελεί κάποιου είδους ειρωνεία, αναμφισβήτητα, το ότι η αρχική ιδέα των κοινοτικών σημάτων ήταν να δώσουν εγγυήσεις για την ασφάλεια. Ε λοιπόν, αν βρίσκομαι στη λάθος άκρη ενός ασφαλούς οργάνου βασανιστηρίων, τότε σίγουρα η θέση μου δεν είναι καλή.
<P>
Μπορείτε να μας δώσετε κάποια ένδειξη χρονοδιαγράμματος για την πρόοδο που ελπίζετε να σημειώσετε σχετικά με αυτό το ζήτημα;

<SPEAKER ID=252 NAME="Liikanen">
. (ΕΝ) Η διαβούλευση μεταξύ των υπηρεσιών της Επιτροπής βρίσκεται ήδη σε εξέλιξη. Οι διάφορες υπηρεσίες εκφράζουν τις απόψεις τους, συνεπώς βρισκόμαστε σήμερα σε προχωρημένο στάδιο της εσωτερικής προετοιμασίας.

<SPEAKER ID=253 NAME="Stihler">
Συμπληρώνοντας τα σχόλια του συναδέλφου μου, κ. MacCormick, και εγώ ανησυχούσα πολύ για το θέμα. Για το λόγο αυτό κατέθεσα την ερώτηση. Η έκθεση της Διεθνούς Αμνηστίας με τίτλο "Για τον τερματισμό του εμπορίου βασανιστηρίων (2001)" διαπιστώνει ότι συσκευές ηλεκτροσόκ χρησιμοποιούνται για το βασανισμό ή την κακομεταχείριση προσώπων σε φυλακές, κρατητήρια και αστυνομικά τμήματα σε 76 τουλάχιστον χώρες σε ολόκληρο τον κόσμο. Η έκθεση διαπιστώνει επίσης ότι οι κατασκευαστές πιστολιών που αναισθητοποιούν με ηλεκτρισμό διαφημίζουν ότι τα προϊόντα αυτά έχουν "τιμηθεί" με το κοινοτικό σήμα συμμόρφωσης. Όπως είπε ο κ. MacCormick, το σήμα αυτό σχεδιάστηκε για να αποτελέσει σήμα ποιότητας και ασφάλειας, αλλά σε ένα όργανο βασανιστηρίων είναι μάλλον διεστραμμένο και αηδιαστικό.
<P>
Χαιρετίζω την πρόταση του Επιτρόπου και θα χαιρετίσω επίσης την περαιτέρω διευκρίνιση του χρονοδιαγράμματος. Για να προχωρήσω λίγο περισσότερο: εξηγήσατε πώς χορηγούνται τα κοινοτικά σήματα συμμόρφωσης, αλλά πώς παρακολουθούνται οι κατασκευαστές στους οποίους χορηγείται το σήμα; Επίσης, γνωρίζετε αν έχουν ανακληθεί κοινοτικά σήματα συμμόρφωσης;

<SPEAKER ID=254 NAME="Liikanen">
. (ΕΝ) Θα κάνω δύο σχόλια. Καταρχάς, σύμφωνα με την έκθεση της Διεθνούς Αμνηστίας στην οποία αναφερθήκατε, τα όπλα αναισθητοποίησης δεν χρησιμοποιούνται για βασανιστήρια ή για κακομεταχείριση από την αστυνομία ή τους φύλακες σωφρονιστικών καταστημάτων σε χώρα της ΕΕ. Προβλήματα μπορεί να προκύπτουν όσον αφορά την εξαγωγή σε τρίτες χώρες.
<P>
Όσον αφορά το κοινοτικό σήμα συμμόρφωσης, αν έχει τοποθετηθεί λανθασμένα και οι αρμόδιες αρχές των κρατών μελών το γνωρίζουν, μπορούν να παρέμβουν στον κατασκευαστή ή στον αντιπρόσωπό του στην ΕΕ. Συνεπώς, οι εθνικές αρχές έχουν τη δυνατότητα να αναλάβουν δράση. Είναι ευθύνη μας να παρακολουθούμε το θέμα δεόντως.

<SPEAKER ID=255 NAME="Newton Dunn">
Το τρίτο μέρος της ερώτησής μου είναι λίγο ευρύτερο. Ερωτώ ενώπιον ποιας αρχής μπορεί να προσβληθεί η εγκυρότητα του κοινοτικού σήματος συμμόρφωσης. Ο Επίτροπος είπε στην πρώτη του απάντηση ότι δεν είναι η Επιτροπή αυτή που θα αποφανθεί και στη δεύτερη συμπληρωματική απάντησή του ότι αυτή που θα αποφανθεί είναι η αρμόδια εθνική αρχή. Υπάρχει κάποιο σύστημα αμοιβαίας αναγνώρισης της απόφασης μιας εθνικής αρχής, ή θα χρειαστεί να προσβληθεί η χρήση ενός κοινοτικού σήματος συμμόρφωσης για κάτι όπως ένα όπλο αναισθητοποίησης σε καθένα από τα δεκαπέντε κράτη μέλη; Δεν υπάρχει κάποιο κοινό όργανο που μπορεί να αποφανθεί σχετικά με την εγκυρότητα; Φαίνεται ότι θα είναι μια πολύ χρονοβόρα διαδικασία, αν η αμφισβήτηση του σήματος πρέπει να γίνει 15 φορές.

<SPEAKER ID=256 NAME="Liikanen">
. (ΕΝ) Υπεύθυνες είναι οι αρχές επιτήρησης της αγοράς των κρατών μελών. Δεν διαθέτουμε ευρωπαϊκό οργανισμό με τέτοια αποστολή. Ερωτήματα φυσικά μπορούν να τίθενται και μπορούμε να εξετάσουμε πώς μπορεί να βελτιωθεί η παροχή πληροφοριών μεταξύ των αρχών και να σημειωθεί πρόοδος.
<P>
Ωστόσο, πρέπει να θυμόμαστε ότι μόνο οι παραγωγοί είναι αυτοί που εμπλέκονται και δεν είναι απαραίτητο να είναι παραγωγοί σε όλες τις χώρες.

<SPEAKER ID=257 NAME="Πρόεδρος">


<SPEAKER ID=258 NAME="David Robert Bowe">
Ερώτηση αριθ. 37 του κ. (H-0800/01):
<P>
Θέμα: Προτεινόμενη απαγόρευση των υδροφθορανθάκων Μπορεί η Επιτροπή να επιβεβαιώσει τα διαβήματα στα οποία προβαίνει αναφορικά με την προτεινόμενη από τη δανική κυβέρνηση απαγόρευση των υδροφθορανθράκων;

<SPEAKER ID=259 NAME="Liikanen">
. (ΕΝ) Η Δανία κοινοποίησε στην Επιτροπή το Μάρτιο 2001 ένα σχέδιο κανονισμού που αποσκοπούσε στην απαγόρευση της εισαγωγής, πώλησης και χρήσης τριών αερίων που προκαλούν το φαινόμενο του θερμοκηπίου - υδρογονανθράκων, υπερφθοριωμένων υδρογονανθράκων και εξαφθοριούχου θείου - καθώς και των προϊόντων που τα περιέχουν από το 2006, εκτός από την περίπτωση ορισμένων προϊόντων και εφαρμογών για τα οποία είχε οριστεί διαφορετικό χρονοδιάγραμμα.
<P>
Η κοινοποίηση αυτή, σύμφωνα με την οδηγία 98/34/EΚ, επιτρέπει στην Επιτροπή και σε άλλα κράτη μέλη να διεξαγάγουν μια προκαταρκτική εξέταση ενός μέτρου το οποίο ενδέχεται να δημιουργήσει εμπόδια στην ελεύθερη κυκλοφορία αγαθών στην εσωτερική αγορά. Αρκετά κράτη μέλη αντέδρασαν στη δανική πρόταση. Η Επιτροπή από την πλευρά της απέστειλε στις δανικές αρχές επιστολή που αποσκοπούσε στην αναβολή της δυνατότητας έγκρισης της πρότασης μέχρι τις 6 Σεπτεμβρίου 2001. Η Δανία πρέπει να απαντήσει στην Επιτροπή και να την ενημερώσει για τη δράση που σκοπεύει να αναλάβει σχετικά με την πρόταση.
<P>
Η θέση που εξέφρασε η Επιτροπή μπορεί να συνοψιστεί ως εξής: καταρχάς, η Επιτροπή αναγνωρίζει τη νομιμότητα του αντικειμενικού σκοπού της δανικής πρότασης. Το κείμενο αποσκοπεί στην καταπολέμηση του φαινομένου του θερμοκηπίου και φιλοδοξεί να συμβάλλει στη μείωση των εκπομπών των έξι βιομηχανικών αερίων κατά 21%, για την οποία δεσμεύτηκε η Δανία στο Συμβούλιο Υπουργών Περιβάλλοντος τον Ιούνιο 1998.
<P>
Η Ευρωπαϊκή Ένωση, από την πλευρά της, δεσμεύτηκε στο πλαίσιο του Πρωτοκόλλου του Κυότο να μειώσει κατά 8% τις εκπομπές των εν λόγω έξι βιομηχανικών αερίων που παράγουν όλα τα κράτη μέλη της. Υπό το φως των πληροφοριών που έχει ήδη παράσχει η Δανία, ωστόσο, η Επιτροπή θεωρεί ότι η πρόταση είναι δυσανάλογη προς τον επιδιωκόμενο στόχο και δεν φαίνεται, ως εκ τούτου, σύμφωνη με τους κανόνες της εσωτερικής αγοράς.
<P>
Η Επιτροπή παρατηρεί ότι υπάρχουν τεχνικά μέτρα για την παρακολούθηση αυτών των εκπομπών και ότι τα μέτρα αυτά προκαλούν λιγότερες στρεβλώσεις στο ενδοκοινοτικό εμπόριο από ό,τι μια ολική απαγόρευση. Επιπλέον, η Επιτροπή δεν είναι πεπεισμένη ότι υπάρχουν σε όλες τις περιπτώσεις ασφαλή εναλλακτικά μέτρα συμβατά από τεχνική άποψη με τα συστήματα που χρησιμοποιούνται σήμερα ή ότι θα υπάρξουν εντός των προθεσμιών που ορίζονται στη δανική πρόταση. Αν η Δανία δεν ανταποκριθεί στο αίτημα της Επιτροπής, η τελευταία, ως θεματοφύλακας των Συνθηκών, μπορεί, εφόσον η πρόταση εγκριθεί, να κινήσει διαδικασία επί παραβάσει σύμφωνα με το άρθρο 226 της Συνθήκης ΕΚ.

<SPEAKER ID=260 NAME="Bowe">
Καταρχάς, ευχαριστώ τον Επίτροπο για την πολύ περιεκτική και σαφή απάντησή του. Σαφώς η Επιτροπή έχει αναλάβει δράση σε σχέση με αυτό το θέμα. Προκαλεί ανησυχία όχι μόνο σε εμένα αλλά και σε πολλούς άλλους στην Ένωση, ειδικότερα στη βιομηχανία κλιματιστικών, που μπορεί να δει να πραγματοποιείται μια ενδεχόμενη αλλαγή στην αντίστοιχη αγορά τόσο γρήγορα που δεν θα μπορέσει να αντιδράσει με τεχνικά μέτρα σχετικά με οποιουδήποτε είδους κατάλληλες οικονομικές ενέργειες.
<P>
Ελπίζω ότι η Επιτροπή θα συνεχίσει να πιέζει τις δανικές αρχές να ξεκαθαρίσουν τις προθέσεις τους. Ελπίζω ότι η Επιτροπή θα επιδιώξει περαιτέρω επικοινωνία με τις δανικές αρχές πάνω και πέρα από τις επιστολές που έχει ήδη στείλει, για να εξασφαλίσει ότι θα ληφθεί γρήγορα απάντηση. Ο βαθμός αβεβαιότητας που υπάρχει επί του παρόντος όσον αφορά τις προθέσεις της δανικής κυβέρνησης δημιουργεί σύγχυση στην ενιαία αγορά και εγείρει αμφιβολίες που δεν συμβάλλουν στη προοδευτική αναδιάρθρωση της αγοράς κλιματιστικών - και των άλλων αγορών στις οποίες χρησιμοποιούνται αυτά τα αέρια - έτσι ώστε να μπορέσουν να καταργηθούν σταδιακά εντός μιας πρόσφορης και λογικής χρονικής περιόδου. Ελπίζω ότι η Επιτροπή μπορεί να μας διαβεβαιώσει ότι θα αναληφθεί δράση.

<SPEAKER ID=261 NAME="Liikanen">
. (ΕΝ) Θα ενεργήσουμε αναλόγως και θα κρατάμε ενήμερο το Ευρωπαϊκό Κοινοβούλιο.

<SPEAKER ID=262 NAME="Πρόεδρος">


<SPEAKER ID=263 NAME="Jonas Sjφstedt">
Ερώτηση αριθ. 38 του κ. (H-0821/01):
<P>
Θέμα: Απαγόρευση καδμίου στα εμπορικά λιπάσματα στη Σουηδία Στο τέλος του χρόνου λήγει η ισχύς της σουηδικής απαγόρευσης καδμίου στα εμπορικά λιπάσματα. Τότε λήγει και η ισχύς της κοινοτικής εξαίρεσης και δεν θα είναι δυνατόν να εκπονηθούν εγκαίρως νέοι κανόνες. Όταν το 1995 η Σουηδία προσχώρησε στην Ε.Ε. της εκχωρήθηκε το δικαίωμα να εφαρμόζει επί τέσσερα χρόνια αυστηρότερους κανόνες από αυτούς που ισχύουν στην Ε.Ε. όσον αφορά ορισμένες χημικές και επικίνδυνες ουσίες. Όσον αφορά τους αυστηρούς σουηδικούς κανόνες που ισχύουν για το κάδμιο στα εμπορικά λιπάσματα η εξαίρεση παρατάθηκε για τρία έτη. Στο τέλος του χρόνου η προθεσμία λήγει και δεν έχει προβλεφθεί νέα ρύθμιση.
<P>
Το σκεπτικό της περιορισμένης στον χρόνο εξαίρεσης ήταν ότι εν τω μεταξύ η ΕΕ θα είχε θεσπίσει αυστηρότερους κανόνες για τις επικίνδυνες ουσίες. Αυτό όντως συνέβη σε ορισμένες περιπτώσεις, αλλά όχι για το κάδμιο στα λιπάσματα. Εν αναμονή της θέσπισης κοινών κανόνων η έκτακτη λύση θα μπορούσε να είναι μια νέα παράταση της εξαίρεσης, η οποία θα ίσχυε όχι μόνο για τη Σουηδία, αλλά και για την Φινλανδία και την Αυστρία. Αλλά ούτε αυτό δεν είναι εφικτό πριν από το τέλος του χρόνου.
<P>
Η Επιτροπή δεν έχει υποβάλει ακόμη πρόταση, και εν συνεχεία η πρόταση αυτή θα πρέπει να εγκριθεί από το Συμβούλιο και από το Ευρωπαϊκό Κοινοβούλιο. Αυτό σημαίνει ότι επισήμως, για ένα χρονικό διάστημα, επιτρέπεται η εμπορία λιπασμάτων με υψηλή περιεκτικότητα καδμίου στη Σουηδία.
<P>
Δεν θεωρεί η Επιτροπή ότι σ' αυτό το ενδιάμεσο διάστημα η Σουηδία μπορεί να συνεχίσει να εφαρμόζει τους ιδίους κανόνες;

<SPEAKER ID=264 NAME="Liikanen">
. (ΕΝ) Στις 14 Σεπτεμβρίου 2001, η Επιτροπή πρότεινε την έγκριση κανονισμού του Ευρωπαϊκού Κοινοβουλίου και του Συμβουλίου σχετικά με τα λιπάσματα δυνάμει του οποίου η παρέκκλιση που επιτρέπει στην Αυστρία, τη Φινλανδία και τη Σουηδία να διατηρούν εθνικά όρια για το επίπεδο του καδμίου στα λιπάσματα παρατείνεται ως τις 31 Δεκεμβρίου 2004.
<P>
Η πρόταση αυτή βρίσκεται τώρα ενώπιον του Συμβουλίου και του Κοινοβουλίου για τη διαδικασία της συναπόφασης.
<P>
Το ζήτημα του καδμίου στα λιπάσματα μελετάται από την Επιτροπή εδώ και αρκετά χρόνια, αρχικά με σκοπό να θεσπιστεί κατάλληλη νομοθεσία για την εναρμόνιση πριν λήξει η παρέκκλιση στις 31 Δεκεμβρίου 2001.
<P>
Ωστόσο, λόγω της πολυπλοκότητας των εμπλεκόμενων επιστημονικών ζητημάτων και των καθυστερήσεων στις αξιολογήσεις του κινδύνου που διεξάγονται από τα κράτη μέλη, δεν στάθηκε δυνατόν να προταθεί νωρίτερα η απαιτούμενη νομοθεσία. Για το λόγο αυτό, η Επιτροπή αποφάσισε να παρατείνει την παρέκκλιση για το κάδμιο στα λιπάσματα για τρία ακόμη χρόνια και το έπραξε εισάγοντας τις κατάλληλες διατάξεις σε μια πρόταση κανονισμού που αναμορφώνει τις ισχύουσες οδηγίες για τα λιπάσματα.
<P>
Καθώς το μεγαλύτερο μέρος του κειμένου του προτεινόμενου κανονισμού δεν είναι νέο, ελπίζουμε ότι η πρόταση θα εγκριθεί γρήγορα, πιθανόν στην πρώτη ήδη ανάγνωση. Η Επιτροπή καταβάλλει κάθε δυνατή προσπάθεια για να διευκολύνει την ταχεία έγκριση του κανονισμού. Αλλά αν αποδειχθεί ότι δεν είναι δυνατόν να τεθεί σε ισχύ ο προτεινόμενος κανονισμός πριν από το τέλος του έτους, τα ενδιαφερόμενα κράτη μέλη μπορούν να ζητήσουν παρέκκλιση βάσει του άρθρου 95, παράγραφος 4 της Συνθήκης.

<SPEAKER ID=265 LANGUAGE="SV" NAME="Sjφstedt">
Σας ευχαριστώ, κύριε Επίτροπε, για την πλήρη και καλή απάντησή σας. Σας ευχαριστώ επίσης για την πρότασή σας να παραταθεί η εξαίρεση για το κάδμιο στα εμπορικά λιπάσματα. Η εξαίρεση αυτή είναι ιδιαίτερα σημαντική για την Σουηδία, αλλά και για άλλες χώρες. Μου δόθηκε η εντύπωση ότι ο συγκεκριμένος κανόνας εξαίρεσης που αναφέρθηκε στο τέλος της απάντησης σημαίνει ότι θα έχουμε κατά κάποιο τρόπο μία εγγύηση, έτσι ώστε να μην υποχρεωνόμαστε να δεχόμαστε λιπάσματα που κυκλοφορούν στο εμπόριο και περιέχουν κάδμιο σε περίπτωση που ισχύσει η μεταβατική περίοδος πριν τεθεί σε ισχύ η νέα παράταση. Σωστά σας κατάλαβα;

<SPEAKER ID=266 LANGUAGE="SV" NAME="Liikanen">
. (SV) Γνωρίζω καλά το ζήτημα αυτό, καθώς μας απασχόλησε ήδη το 1993 κατά τις ενταξιακές διαπραγματεύσεις με τη Φινλανδία, τη Σουηδία και την Αυστρία. Εάν το Συμβούλιο και το Κοινοβούλιο δεν προλάβουν να υιοθετήσουν τον προτεινόμενο κανονισμό εγκαίρως, είναι σημαντικό να ζητήσουν παρέκκλιση οι τρεις αυτές χώρες.
<P>
Πιστεύω ότι κατά πάσα πιθανότητα όλα τα κράτη μέλη είναι έτοιμα να εγκρίνουν γρήγορα αυτόν τον κανονισμό. Καθήκον της Επιτροπής είναι να παρακολουθεί την λεπτομερή εφαρμογή της κοινοτικής νομοθεσίας. Υποβάλαμε ήδη σχετική πρόταση. Δεν έχουμε πρόθεση να υιοθετήσουμε μέτρα αποκλειστικά για μία σύντομη δύσκολη περίοδο. Πιστεύω ότι μπορούμε να αντιμετωπίσουμε σωστά το πρόβλημα αυτό.

<SPEAKER ID=267 NAME="Πρόεδρος">
Σας ευχαριστούμε πολύ για όλες τις απαντήσεις σας, κύριε Liikanen.
<P>
Σύμφωνα με τον Κανονισμό, οι ερωτήσεις 39 και 40 θα απαντηθούν γραπτώς.
<P>
Περνάμε πλέον στο τελευταίο μέρος των ερωτήσεων, στις οποίες θα απαντήσει, εξ ονόματος της Επιτροπής, ο κ. Vitorino.
<P>
Ερωτήσεις προς τον κ. Vitorino

<SPEAKER ID=268 NAME="Πρόεδρος">


<SPEAKER ID=269 NAME="Manuel Medina Ortega">
Ερώτηση αριθ. 41 του κ. (H-0782/01):
<P>
Θέμα: Αποβίβαση μεγάλου αριθμού παρανόμων μεταναστών στα Κανάρια Σε σχέση με πρόσφατες πληροφορίες που αναφέρουν τη χρησιμοποίηση βοηθητικών σκαφών για την αποβίβαση μεγάλου αριθμού παρανόμων μεταναστών που προέρχονται από την αφρικανική ήπειρο στα Κανάρια, ποια μέτρα σκοπεύει να προτείνει η Επιτροπή για να εξασφαλίσει την περιφρούρηση του κοινοτικού θαλάσσιου χώρου στην περιοχή;

<SPEAKER ID=270 NAME="Vitorino">
. (ΕΝ) Τα γεγονότα τα οποία αναφέρει ο αξιότιμος βουλευτής καταδεικνύουν πόσο σημαντικό είναι για την Ευρωπαϊκή Ένωση να αναπτύξει πολιτικές για την πρόληψη και την καταστολή της λαθρομετανάστευσης και ειδικότερα των λαθραίων αφίξεων δια θαλάσσης. Τέτοιου είδους πολιτικές πρέπει να αναπτυχθούν σε συνεργασία με τις χώρες προέλευσης και διέλευσης, καθώς επίσης και να περιέχουν πρωτοβουλίες που αφορούν τις εσωτερικές πολιτικές της Ευρωπαϊκής Ένωσης.
<P>
Η Επιτροπή υποστηρίζει τη σφαιρική αντιμετώπιση της μετανάστευσης, γεγονός που συνεπάγεται ότι οι πολιτικές της Ευρωπαϊκής Ένωσης δεν πρέπει να αντιμετωπίζουν μόνο τη λαθρομετανάστευση, αλλά να περιλαμβάνουν επίσης πρωτοβουλίες που να εξυπηρετούν τα κοινωνικοοικονομικά συμφέροντα των χωρών προέλευσης και διέλευσης, καθώς και τη νόμιμη μετανάστευση.
<P>
Όσον αφορά τις πρωτοβουλίες που πρέπει να αναπτυχθούν σε συνεργασία με τους εταίρους της Μεσογείου, πρέπει να αναφερθεί ότι η λαθρομετανάστευση είναι ένα από τα θέματα τα οποία συζητούνται επί του παρόντος στο πλαίσιο της διαδικασίας της Βαρκελώνης. Και οι δύο πλευρές συμφωνούν ότι απαιτούνται πολυμερείς προσπάθειες για την αντιμετώπιση της λαθρομετανάστευσης από τη Βόρειο Αφρική προς την Ευρωπαϊκή Ένωση. Η ανάγκη να αναπτυχθεί μια τέτοιου είδους πολιτική υπογραμμίστηκε κατά τη διάρκεια της Ευρωμεσογειακής Διάσκεψης των Υπουργών Εξωτερικών που πραγματοποιήθηκε στις Βρυξέλλες στις 5 και 6 Νοεμβρίου τρέχοντος έτους. Το ζήτημα αυτό, συμπεριλαμβανομένου ενός αριθμού συγκεκριμένων προτάσεων σχετικά με την πρόληψη και την καταστολή της λαθρομετανάστευσης, είναι επίσης μέρος του σχεδίου περιφερειακού προγράμματος για τη δικαιοσύνη και τις εσωτερικές υποθέσεις. Οι εταίροι ελπίζουν ότι το πρόγραμμα αυτό θα εγκριθεί κατά τη διάρκεια της επόμενης Ευρωμεσογειακής Διάσκεψης των Υπουργών Εξωτερικών που θα πραγματοποιηθεί στις 22-23 Απριλίου 2002 στην Ισπανία.
<P>
Επιπλέον, η παράνομη μετανάστευση προσδιορίστηκε ως ένα από τα σημαντικά θέματα για τη συνεργασία στο πλαίσιο της συμφωνίας σύνδεσης μεταξύ της Ευρωπαϊκής Κοινότητας και των κρατών μελών της και του Μαρόκου. Κατά τη συνεδρίαση του Συμβουλίου Σύνδεσης της 9ης Οκτωβρίου τρέχοντος έτους, το Μαρόκο υπογράμμισε την αποφασιστικότητά του να καταστείλει τη λαθρομετανάστευση και τα δίκτυα διακίνησης και ζήτησε από την Ευρωπαϊκή Ένωση στήριξη στις προσπάθειές του.
<P>
Οι μαροκινές αρχές παρουσίασαν συγκεκριμένες και φιλόδοξες προτάσεις που αποσκοπούν στην πάταξη της λαθρομετανάστευσης, βασικά ενισχύοντας την επιτήρηση των συνόρων του Μαρόκου με τον Ατλαντικό και τη Μεσόγειο. Η Επιτροπή μελετά επί του παρόντος αυτές τις προτάσεις και ελπίζει να είναι σε θέση να απαντήσει σε αυτές πολύ σύντομα. Η Επιτροπή αποφάσισε επίσης να χρησιμοποιήσει τη νεοδημιουργηθείσα θέση του προϋπολογισμού για τη συνεργασία με τρίτες χώρες στον τομέα της μετανάστευσης, για τη στήριξη οικονομικών σχεδίων ενίσχυσης των μαροκινών αρχών που είναι αρμόδιες για τους μεθοριακούς ελέγχους και την καταστολή της λαθρομετανάστευσης μέσω της παροχής κατάρτισης και τεχνικής βοήθειας.

<SPEAKER ID=271 LANGUAGE="ES" NAME="Medina Ortega">
Ευχαριστώ, κύριε Vitorino, για τις πληροφορίες που μου δίνετε.
<P>
Το πρόβλημα που αντιμετωπίζουμε σήμερα είναι ότι, κάθε εβδομάδα εισέρχονται στις νήσους Λανθαρότε και Φουερτεβεντούρα περίπου 100 παράνομοι μετανάστες. Φαίνεται ότι η επιχείρηση συνίσταται στο να βγάζουν μία βάρκα στα ανοιχτά και στη συνέχεια να τους ρίχνουν στα κύματα που φτάνουν ως την ακτή. Ορισμένοι φθάνουν, άλλοι πνίγονται και ούτω καθεξής.
<P>
Η απάντηση που μου έδωσε ο κ. Επίτροπος είναι ότι δεν υπάρχει μία δράση της Κοινότητας, αλλά ότι αναμένεται να ελέγχουν οι γειτονικές χώρες τη μετανάστευση, μολονότι το γεγονός είναι ότι αυτές την προκαλούν. Η συμπληρωματική ερώτηση που έχω να σας κάνω είναι η ακόλουθη: ο δήμαρχος της πόλης Λας Πάλμας αγόρασε πριν από μερικές εβδομάδες 200 αεροπορικά εισιτήρια απλής μετάβασης για τους παράνομους μετανάστες που βρίσκονταν εκεί και που πήγαν στη Μαδρίτη. Αυτή η κίνηση δεν άρεσε πολύ στον δήμαρχο της Μαδρίτης, που ανήκει στο ίδιο κόμμα. Πιστεύει ο κ. Επίτροπος ότι αν συνεχιστεί η μετανάστευση κατ' αυτόν τον τρόπο, αυτή θα είναι η διαδικασία που θα ακολουθείται, δηλαδή, οι δημοτικές αρχές των Καναρίων θα πρέπει να πληρώνουν εισιτήρια απλής μετάβασης για τους παράνομους μετανάστες, επειδή στα νησιά δεν έχουν πια άλλο χώρο, ή μήπως πιστεύετε ότι υπάρχει κάποια άλλη δυνατή λύση, ώστε να μην καταστεί απαραίτητη αυτή η αερογέφυρα μεταναστών από τις Κανάριες Νήσους στην υπόλοιπη ευρωπαϊκή ήπειρο;

<SPEAKER ID=272 LANGUAGE="ES" NAME="Vitorino">
. (ES) Κύριε Πρόεδρε, καταρχάς πιστεύω ότι υπήρξε θετική εξέλιξη μετά την τελευταία συζήτησή μας εδώ, στην Ολομέλεια, σχετικά με το θέμα αυτό.
<P>
Καταρχάς, στην διαδικασία της Βαρκελώνης αναγνωρίστηκε η προτεραιότητα της συζήτησης και του διαλόγου σχετικά με μία κοινή στρατηγική της Ευρωπαϊκής Ένωσης και των μεσογειακών χωρών για την καταπολέμηση της παράνομης μετανάστευσης, η οποία δεν αποτελεί ένα μεμονωμένο ζήτημα, αλλά πρέπει να ενταχθεί στις συνολικές διαπραγματεύσεις για την κοινωνικοοικονομική ανάπτυξη των χωρών του Μαγκρέμπ.
<P>
Δεύτερον, στο πλαίσιο των διμερών σχέσεων μεταξύ Ευρωπαϊκής Ένωσης και Μαρόκου λάβαμε από τις μαροκινές αρχές πολύ συγκεκριμένες προτάσεις για την ενίσχυση του ελέγχου των συνόρων του Ατλαντικού και της Μεσογείου. Και υπογραμμίζω τα σύνορα του Ατλαντικού, διότι, εκτός από μία καινοτομία στις σχέσεις μεταξύ της Ευρωπαϊκής Ένωσης και του Μαρόκου, είναι ιδιαίτερα σημαντικά για τη συγκεκριμένη κατάσταση των Καναρίων Νήσων.
<P>
Πρόκειται για δύο θετικά σημεία του διαλόγου μεταξύ της Ευρωπαϊκής Ένωσης και των χωρών αυτής της περιοχής και, πιο συγκεκριμένα, του Μαρόκου.
<P>
Το τρίτο, νέο κατά τη γνώμη μου, σημείο είναι ότι δεν υπάρχει ευρωπαϊκή πολιτική επιστροφής ή αναπομπής των παράνομων μεταναστών στις χώρες προέλευσης ή διέλευσής τους. Γι' αυτό η Επιτροπή σκοπεύει να παρουσιάσει στο Συμβούλιο και το Ευρωπαϊκό Κοινοβούλιο, κατά τις προσεχείς εβδομάδες, μια ανακοίνωση σχετικά με την παράνομη μετανάστευση, όπου θα συμπεριλαμβάνει το ζήτημα της διατύπωσης κοινών προδιαγραφών για την πολιτική αναπομπής των παράνομων μεταναστών.
<P>
Όταν θα έχουμε αυτή την ανακοίνωση, ο κ. βουλευτής θα είναι σε θέση να εξακριβώσει ποιες είναι οι απόψεις και οι συνεισφορές της Επιτροπής στην συζήτηση για τη δημιουργία μία ευρωπαϊκής πολιτικής παραπομπής η οποία, προς το παρόν, υπόκειται στην αποκλειστική αρμοδιότητα των εθνικών ή περιφερειακών κυβερνήσεων, όπως είναι η περίπτωση της Κυβέρνησης της Αυτόνομης Περιφέρειας των Καναρίων Νήσων.

<SPEAKER ID=273 NAME="Πρόεδρος">


<SPEAKER ID=274 NAME="Ιωάννη Μαρίνου">
Ερώτηση αριθ. 42 του κ. (H-0792/01):
<P>
Θέμα: Συμπερίληψη του θρησκεύματος στις νέες ταυτότητες της ΕΕ Τα πρόσφατα τρομοκρατικά γεγονότα στις ΗΠΑ προκάλεσαν έντονες συζητήσεις σχετικά με το αν είναι απαραίτητο να περιλαμβάνονται αναλυτικά στοιχεία αναφορικά με την ιδιότητα και την προέλευση του κατόχου αστυνομικής ταυτότητας στα κράτη-μέλη της Ένωσης. Σύμφωνα με πληροφορίες που δημοσιεύθηκαν στον ελληνικό Τύπο, το θέμα αυτό θα συζητηθεί στις αρχές του προσεχούς Δεκεμβρίου στις Βρυξέλλες, κατά τη συνάντηση που θα έχουν οι Υπουργοί Δικαιοσύνης, Εσωτερικών και Δημοσίας Τάξεως των 15 χωρών μελών της ΕΕ.
<P>
Ποια είναι η άποψη της Επιτροπής, υπό το φως των νέων εξελίξεων, για τη συμπερίληψη του θρησκεύματος στα νέα δελτία ταυτότητας που θα ισχύσουν στην ΕΕ, όπως αναφέρεται στα εν λόγω δημοσιεύματα;

<SPEAKER ID=275 LANGUAGE="FR" NAME="Vitorino">
. (FR) Κύριε Πρόεδρε, η Ευρωπαϊκή Επιτροπή δεν υπέβαλε καμία πρόταση με στόχο τη συμπερίληψη του θρησκεύματος στις νέες ταυτότητες. Σε κανένα κράτος μέλος οι ταυτότητες δεν αναφέρουν το θρήσκευμα των κατόχων τους.
<P>
Εξάλλου, η Ελληνική Δημοκρατία κατήργησε την αναγραφή του θρησκεύματος στις ταυτότητες και η πρωτοβουλία της επικυρώθηκε από το ελληνικό Συμβούλιο της Επικρατείας το οποίο έκρινε ότι ακόμη και η προαιρετική αναγραφή του θρησκεύματος στην εθνική ταυτότητα είναι αντίθετη με το άρθρο 13 του ελληνικού Συντάγματος, που εγγυάται την ανεξιθρησκία.
<P>
Η θέση της Επιτροπής στο θέμα της αναγραφής του θρησκεύματος στις εθνικές ταυτότητες δεν έχει αλλάξει. Καλούμε τον αξιότιμο βουλευτή να συμβουλευθεί κυρίως την απάντηση που έδωσε η Επιτροπή στην προφορική ερώτηση H-0456/00 του κ. Αλαβάνου. Ένα τέτοιο μέτρο, όχι μόνο θα συνιστούσε παραβίαση της ανεξιθρησκίας, αλλά θα οδηγούσε ενδεχομένως σε κεκαλυμμένες ή εμφανείς διακρίσεις βάσει του θρησκεύματος.

<SPEAKER ID=276 NAME="Μαρίνος">
Ευχαριστώ τον κ. Επίτροπο για την απάντησή του, αλλά δεν μου απάντησε στην ερώτηση εάν πρόκειται να συζητηθεί το θέμα αυτό από τους Υπουργούς Δικαιοσύνης, Εσωτερικών και Δημοσίας Τάξεως των δεκαπέντε χωρών στη προσεχή συνάντησή τους στις Βρυξέλλες. Αυτό ήταν το ερώτημά μου.
<P>
Η δεύτερη παρατήρησή μου: συμμερίζομαι απολύτως την ευαισθησία, άλλωστε είναι και κοινή άποψη στο Ευρωπαϊκό Κοινοβούλιο ότι δεν θα πρέπει να χρησιμοποιείται το επιχείρημα της θρησκευτικής ταυτότητος ως ένα στοιχείο το οποίο μπορεί να δημιουργήσει προβλήματα εάν αναφέρεται, αλλά θα ήθελα να ερωτήσω εάν δέχεται η Ευρωπαϊκή αΕνωση να διδάσκεται και σε σχολεία μέσα στις χώρες της Ευρωπαϊκής Ένωσης, όπως διδάσκεται και το βλέπουμε καθημερινά στους μεντρεσέδες των ισλαμικών χωρών, η άποψη ότι ο Μωάμεθ συνιστά να σκοτώνονται Χριστιανοί και Εβραίοι, και ότι αυτό αποτελεί στοιχείο της θρησκείας αυτής.
<P>
Θα ήθελα να ερωτήσω, εφόσον δεν επιτρέπεται η διδασκαλία στην Ευρώπη των συστάσεων του φασισμού ή του χιτλερισμού περί εξοντώσεως των Εβραίων, αν αποδεχόμεθα να διδάσκεται, αντίθετα, από τη πλευρά των φανατικών μουσουλμάνων, δεδομένων και των ειδικών συνθηκών που προέκυψαν μετά από το χτύπημα της 11ης Σεπτεμβρίου.

<SPEAKER ID=277 LANGUAGE="FR" NAME="Vitorino">
. (FR) Καταρχάς προσπάθησα να απαντήσω στην ερώτησή σας λέγοντάς σας ότι η Επιτροπή δεν υπέβαλε καμία πρόταση. Επομένως, το θέμα αυτό δεν θα συζητηθεί στους κόλπους του Συμβουλίου "Δικαιοσύνη και Εσωτερικές Υποθέσεις" βάσει πρότασης της Επιτροπής. Από όσο ξέρω, δεν υπάρχει κανένα σημείο της ημερήσιας διάταξης που να προβλέπει τη συζήτηση του θέματος που θίξατε κατά τη συνεδρίαση των Υπουργών Δικαιοσύνης και Εσωτερικών Υποθέσεων της Ευρωπαϊκής Ένωσης.
<P>
Όσον αφορά, εάν κατάλαβα καλά τη δεύτερη ερώτηση που μου θέσατε, το περιεχόμενο των εκπαιδευτικών προγραμμάτων που εφαρμόζονται στα σχολεία των αραβικών χωρών, εάν κατάλαβα καλά την ερώτηση, θα πρέπει ασφαλώς να σας πω ότι η Ένωση δεν έχει καμία αρμοδιότητα στο θέμα αυτό και δεν μπορεί να παρεμβαίνει στη διαμόρφωση του περιεχομένου των σχολικών προγραμμάτων τρίτων χωρών. Εξάλλου, ακόμη και στα σχολεία της Ευρωπαϊκής Ένωσης, όπως γνωρίζει πολύ καλά ο κ. βουλευτής, στο θέμα της κατάρτισης των σχολικών προγραμμάτων ισχύει η αρχή της επικουρικότητας, γεγονός που σημαίνει ότι είναι αποκλειστική αρμοδιότητα της κυβέρνησης κάθε κράτους μέλους να καθορίζει το περιεχόμενο των σχολικών εκπαιδευτικών προγραμμάτων, είτε πρόκειται για δημόσια σχολεία είτε για ιδιωτικά, στο πλαίσιο της Ευρωπαϊκής Ένωσης.

<SPEAKER ID=278 NAME="Πρόεδρος">


<SPEAKER ID=279 NAME="Marνa Izquierdo Rojo">
Ερώτηση αριθ. 43 της κ. (H-0794/01):
<P>
Θέμα: Εφαρμογή φονταμεταλιστικών νομοθεσιών στο εσωτερικό της Ευρωπαϊκής Ένωσης Σε σχέση με ορισμένες παραβιάσεις των δικαιωμάτων της γυναίκας για φονταμεταλιστικούς λόγους που σημειώνονται στο εσωτερικό της Ευρωπαϊκής Ένωσης: Σκοπεύει η Επιτροπή να αναλάβει τα κατάλληλα μέτρα προκειμένου να αποφύγει την εφαρμογή ρυθμίσεων που δεν είναι συμβατές με τα ανθρώπινα δικαιώματα; Παραδέχεται η Επιτροπή ότι, με πρόσχημα τις θρησκευτικές πεποιθήσεις, τις πολιτιστικές πρακτικές ή παραδόσεις, παραβιάζονται θεμελιώδη δικαιώματα του ατόμου; Ποιές δράσεις σκοπεύει να αναλάβει βραχυπρόθεσμα και μακροπρόθεσμα;

<SPEAKER ID=280 LANGUAGE="FR" NAME="Vitorino">
. (FR) Οι παραβιάσεις των δικαιωμάτων της γυναίκας στις οποίες αναφέρεται η αξιότιμη βουλευτής είναι διαφόρων μορφών, γεγονός που σημαίνει ότι απαιτείται διαφορετική ανάλυση για κάθε μορφή. Ωστόσο, η Επιτροπή σημειώνει ότι, σύμφωνα με το άρθρο 6 της Συνθήκης περί ιδρύσεως της Ευρωπαϊκής Ένωσης, η τελευταία στηρίζεται στις αρχές της ελευθερίας, της δημοκρατίας, του σεβασμού των δικαιωμάτων του ανθρώπου και των θεμελιωδών ελευθεριών, καθώς και του κράτους δικαίου, αρχές που ασπάζονται όλα ανεξαιρέτως τα κράτη μέλη.
<P>
Όπως αναφέρθηκε ρητώς εκ νέου στο τέταρτο Παγκόσμιο Συνέδριο για τις γυναίκες, στο Πεκίνο, το 1995, η προαγωγή και η προστασία των δικαιωμάτων της γυναίκας είναι άρρηκτα συνδεδεμένες με τα οικουμενικά δικαιώματα του ανθρώπου παγκοσμίως. Η Επιτροπή δεν αποδέχεται, σε καμία περίπτωση, την προσβολή των θεμελιωδών δικαιωμάτων του ατόμου, υπό την κάλυψη θρησκευτικών πεποιθήσεων, πολιτιστικών συνηθειών ή εθιμικού δικαίου.
<P>
Τη θέση αυτή υπαγορεύουν ο Χάρτης των Θεμελιωδών Δικαιωμάτων της Ευρωπαϊκής Ένωσης - άρθρα 1, 4, 21, 23, 24 - και άλλα κείμενα με θέμα τα θεμελιώδη δικαιώματα, όπως η Οικουμενική Διακήρυξη των Δικαιωμάτων του Ανθρώπου - άρθρα 2 και 5 - ή η Ευρωπαϊκή Σύμβαση για τα Δικαιώματα του Ανθρώπου - άρθρα 2, 3 και 14. Η Δήλωση της Βιέννης, που εγκρίθηκε τον Ιούνιο του 1993 από την Παγκόσμια Διάσκεψη για τα Δικαιώματα του Ανθρώπου, ορίζει, στο σημείο 18, ότι πρέπει να απαγορεύεται κάθε μορφή βίας εις βάρος των γυναικών, η οποία βασίζεται σε εκ των προτέρων παγιωμένες πολιτιστικές πρακτικές.
<P>
Ανεξάρτητα από την προστασία που παρέχουν τα κράτη όσον αφορά τα θεμελιώδη δικαιώματα, και συγκεκριμένα τα δικαιώματα της γυναίκας, πρέπει να υπογραμμίσουμε ότι η Κοινότητα εφαρμόζει από το 1975 μια πολιτική για την προαγωγή της ισότητας των δύο φύλων. Η ισότιμη πρόσβαση στην αγορά εργασίας, στα διοικητικά όργανα και στα κοινωνικά δικαιώματα συνιστούν εξίσου σημαντικά δικαιώματα από την άποψη αυτή, όπως επίσης και η προστασία κατά της βίας και της σεξουαλικής παρενόχλησης.
<P>
Υπάρχουν πολλά κοινοτικά νομοθετικά μέτρα, οδηγίες, ακόμη και νομολογία του Δικαστηρίου, τα οποία στηρίζοντα σε ειδική νομική βάση, στο άρθρο 141 της Συνθήκης περί ιδρύσεως της Ευρωπαϊκής Κοινότητας. Εξάλλου, η Συνθήκη καθιστά υποχρεωτική τη μέριμνα για τον σεβασμό της ισότητας των δύο φύλων σε όλες τις πολιτικές της Ένωσης. Πρόκειται για το άρθρο 3 της Συνθήκης περί ιδρύσεως της Ευρωπαϊκής Κοινότητας.

<SPEAKER ID=281 LANGUAGE="ES" NAME="Izquierdo Rojo">
Ευχαριστώ πολύ, κύριε Επίτροπε, γι' αυτή την απάντηση, η οποία δείχνει ότι η Επιτροπή έχει κατανοήσει το πρόβλημα.
<P>
Ως συμπληρωματική ερώτηση, θα ήθελα να μάθω αν, σύμφωνα με την απάντησή σας, προβλέπετε και υποστηρίζετε την ενημέρωση των μεταναστριών σχετικά με τα δικαιώματά τους στο πλαίσιο της Ευρωπαϊκής Ένωσης. Θα μπορούσαν να διαθέτουν οι μετανάστριες υπηρεσίες προστασίας των δικαιωμάτων τους; Θα ήθελε να μάθω την άποψή σας και αν προβλέπεται κάτι προς αυτή την κατεύθυνση.

<SPEAKER ID=282 LANGUAGE="ES" NAME="Vitorino">
. (ES) Σας απαντώ πολύ ευχαρίστως. Αρχίζω λέγοντας ότι όλες οι πρωτοβουλίες που παρουσίασε η Επιτροπή όσον αφορά το δικαίωμα ασύλου και νόμιμης μετανάστευσης έχουν συγκεκριμένους νομικούς κανόνες για την αντιμετώπιση της τόσο ιδιαίτερης κατάστασης των μεταναστριών ή των γυναικών που αναζητούν καταφύγιο και άσυλο στις χώρες της Ευρωπαϊκής Ένωσης.
<P>
Έχουμε προβλέψει στις ανακρίσεις για τη χορήγηση ασύλου να υπάρχουν ιδιαίτερες συνθήκες για την αντιμετώπιση της κατάστασης των γυναικών. Για παράδειγμα, τη δυνατότητα μιας γυναίκας που υπήρξε θύμα σεξουαλικής κακοποίησης να ζητήσει την αλλαγή του υπαλλήλου που διενεργεί την ανάκριση, ώστε να μην είναι άντρας, αλλά γυναίκα, διότι ίσως αισθάνεται πιο άνετα να διηγηθεί την ιστορία στην οποία βασίζεται η αίτηση της για άσυλο.
<P>
Η κ. βουλευτής έθεσε ένα ζήτημα που είναι πολύ σημαντικό: την ενημέρωση των μεταναστών για τα δικαιώματά τους. Αναμφίβολα, ένα από τα μελήματα της Επιτροπής είναι η δυνατότητα να χορηγείται στους μετανάστες, καθώς και στους πρόσφυγες και στους αιτούντες άσυλο, όσο το δυνατόν πληρέστερη πληροφόρηση σχετικά με τα δικαιώματά τους.
<P>
Πιστεύω ότι αν η κ. βουλευτής εξετάσει τις συγκεκριμένες προτάσεις που έκανε η Επιτροπή στο Συμβούλιο και το Κοινοβούλιο, τόσο σε σχέση με τη μετανάστευση όσο και με το άσυλο, θα διαπιστώσει ότι είναι παρούσα αυτή η ιδέα της ενημέρωσης για τα δικαιώματα. Είναι ευθύνη των εθνικών αρχών των κρατών μελών, όπως επίσης και των μη κυβερνητικών οργανώσεων με τις οποίες συνεργαζόμαστε στενά σ' αυτά τα θέματα, να παρέχουν πλήρη και ολοκληρωμένη ενημέρωση για τα δικαιώματα των οποίων μπορούν να απολαύουν οι μετανάστες που ζητούν άσυλο στην Ευρωπαϊκή Ένωση.

<SPEAKER ID=283 NAME="Πρόεδρος">
Σύμφωνα με τον Κανονισμό, δεδομένου ότι εξαντλήθηκε ο χρόνος που προβλέπεται για την Ώρα των Ερωτήσεων προς την Επιτροπή, οι ερωτήσεις 44 ως 84 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακόπτεται στις 19.40 και συνεχίζεται στις 21.00)

<CHAPTER ID=12>
Ενεργειακός εφοδιασμός
<SPEAKER ID=284 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0363/2001) του κ. Chichester εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας σχετικά με την Πράσινη Βίβλο της Επιτροπής "Πρoς ΰια ευρωπαϊκή στρατηγική για τηv ασφάλεια τoυ εvεργειακoύ εφoδιασΰoύ" (COM(2000) 769 - C5-0145/2001 - 2001/2071(COS)).

<SPEAKER ID=285 NAME="Chichester">
. (ΕΝ) Κύριε Πρόεδρε, θα ήθελα να αρχίσω συγχαίροντας την Επιτροπή για την Πράσινη Βίβλο. Αποτελεί μια εξαιρετική ανάλυση της κατάστασης του ενεργειακού εφοδιασμού μας στην Ευρώπη. Ευχαριστώ όλους τους συναδέλφους μου για τον τρόπο με τον οποίο συνέβαλαν στην έκθεσή μου προκειμένου να φθάσει στο σημείο που βρίσκεται απόψε.
<P>
Υπάρχουν τρία κύρια σημεία στην Πράσινη Βίβλο. Πρώτον, η ΕΕ θα εξαρτάται ολοένα και περισσότερο από εξωτερικές πηγές ενέργειας, με το αντίστοιχο ποσοστό να φτάνει το 70% το 2003. Δεύτερον, η ΕΕ έχει πολύ περιορισμένα περιθώρια να επηρεάσει τις συνθήκες ενεργειακού εφοδιασμού, συνεπώς θα πρέπει να παρέμβει στην πλευρά της ζήτησης, κυρίως προωθώντας την εξοικονόμηση ενέργειας στα κτίρια και στον τομέα των μεταφορών. Τρίτον, υπό τις παρούσες συνθήκες, η ΕΕ δεν είναι σε θέση να αντιμετωπίσει την πρόκληση της αλλαγής του κλίματος και να εκπληρώσει τις δεσμεύσεις της, ιδίως σε σχέση με το Πρωτόκολλο του Κυότο.
<P>
Πάνω από όλα, βρισκόμαστε αντιμέτωποι με ένα γεγονός και αυτό είναι η μαζική εξάρτηση από το πετρέλαιο, και ειδικότερα από το εισαγόμενο πετρέλαιο. Για λόγους κοινής λογικής που αφορούν την ασφάλεια του εφοδιασμού και την προστασία του περιβάλλοντος, θα πρέπει να ληφθούν επείγοντα μέτρα για την αντιμετώπιση αυτής της δυσανάλογης εξάρτησης. Δεν μπορούμε να αλλάξουμε την προέλευση του πετρελαίου, αλλά μπορούμε να πράξουμε ορισμένα πράγματα από την πλευρά της ζήτησης, ιδίως στον τομέα των μεταφορών.
<P>
Η εξάρτηση από τις εισαγωγές δεν αποτελεί απαραίτητα κάτι κακό ούτε είναι οικονομικά μη αποδοτική, αρκεί οι πηγές να διαφοροποιούνται, να μην δεσπόζει ένας προμηθευτής και να είναι σε θέση η ΕΕ να παράγει επαρκή προϊόντα και υπηρεσίες ώστε να πληρώνει γι' αυτές. Ορθώς η Επιτροπή επικεντρώνεται σε μέτρα διαχείρισης της ζήτησης ως ύψιστη προτεραιότητα και πρέπει να ελπίζουμε ότι τα κράτη μέλη θα ακολουθήσουν σθεναρά την προσέγγιση αυτή. Ωστόσο, δεν δέχομαι την άποψη ότι αυτά που μπορούν να γίνουν από την πλευρά της προσφοράς είναι ελάχιστα ή τίποτε. Η ΕΕ και τα κράτη μέλη μπορούν να γίνουν κύριοι της μοίρας τους σε τέσσερις τομείς κάνοντας τη διαφορά από την άποψη τόσο της ασφάλειας του εφοδιασμού όσο και της προστασίας του περιβάλλοντος.
<P>
Οι ανανεώσιμες πηγές ενέργειας (ΑΠΕ) αποτελούν εξ ορισμού εγχώρια αγαθά και ορθώς επιδιώκεται η αύξηση του μεριδίου τους στη συνολική κατανάλωση και παραγωγή ηλεκτρικής ενέργειας. Ωστόσο, ας είμαστε ρεαλιστές. Ακόμη κι αν επιτευχθούν οι φιλόδοξοι στόχοι για τις ΑΠΕ, δεν μπορούμε να αναμένουμε ότι οι πηγές αυτές θα αντικαταστήσουν εξολοκλήρου οποιεσδήποτε άλλες ενεργειακές πηγές ή ότι θα αποτελέσουν τον μοναδικό προμηθευτή για το σύνολο των ενεργειακών μας αναγκών.
<P>
Η πυρηνική ενέργεια δεν είναι δημοφιλής σε ορισμένους, αλλά παρέχει το μεγαλύτερο μερίδιο ηλεκτρικής ενέργειας στην Ευρώπη από οποιαδήποτε άλλη ενεργειακή πηγή. Παρέχει μεγάλο όγκο βασικού φορτίου ηλεκτρικού ρεύματος και δεν παράγει σχεδόν καθόλου εκπομπές αερίων θερμοκηπίου. Αποτελεί μία ασφαλή, ευρωπαϊκή τεχνολογία, η οποία λειτουργεί βάσει αυστηρών κανονιστικών προτύπων. Το να απαρνούμαστε σκόπιμα αυτή τη σημαντική πηγή ηλεκτρικής ενέργειας είναι παράξενο καθώς δεν υπάρχει εναλλακτική πηγή εφοδιασμού που να μπορεί να παράσχει ανάλογο όγκο.
<P>
Ο άνθρακας αποτελεί μια πηγή ενέργειας που παρουσιάζει ύφεση στην Ευρώπη, λόγω του κόστους και των περιβαλλοντικών μελημάτων. Αποτελεί ωστόσο ένα σημαντικό εγχώριο πόρο στον οποίο θα μπορούσε να δοθεί παράταση ζωής, με νέα τεχνολογία που θα τον καταστήσει περισσότερο αποδοτικό και λιγότερο ρυπογόνο. Επιπλέον, υπάρχουν τεράστια περιθώρια επιχειρηματικών δραστηριοτήτων στον υπόλοιπο κόσμο για τους ευρωπαίους προμηθευτές εξοπλισμού και συστημάτων, εφόσον η βιομηχανία μπορέσει να εκμεταλλευτεί την ευκαιρία.
<P>
Ο τέταρτος τομέας είναι, φυσικά, το ερευνητικό έργο για μελλοντικές τεχνολογίες και ενεργειακά συστήματα. Αυτό είναι κάτι το οποίο η Ευρώπη θα πρέπει να πράξει προκειμένου να διασφαλίσει τη μελλοντική ασφάλεια εφοδιασμού, τη μελλοντική απασχόληση και την τεχνολογία. Φαίνεται προφανές, αλλά θα πρέπει να επαναληφθεί.
<P>
Για όλους τους ανωτέρω λόγους, διαφωνώ επίσης με την άποψη ότι η ΕΕ δεν μπορεί να ανταποκριθεί στις δεσμεύσεις που ανέλαβε στο Κυότο. Αυτό που απαιτείται είναι ρεαλισμός στο θέμα των πυρηνικών πηγών, αποφασιστικές προσπάθειες σε σχέση με την καθαρή τεχνολογία άνθρακα, σημαντική ενθάρρυνση των ΑΠΕ, συντονισμένα μέτρα διαχείρισης της ζήτησης, καθώς και διαρκείς προσπάθειες ενημέρωσης της κοινής γνώμης σχετικά με την ανάγκη να σταματήσει η σπατάλη ενέργειας.

<SPEAKER ID=286 LANGUAGE="ES" NAME="Ayuso Gonzαlez">
Κύριε Πρόεδρε, κυρία Επίτροπε, κυρίες και κύριοι, καταρχάς, συγχαίρω την Επίτροπο και τον εισηγητή αυτής της έκθεσης, επειδή η Πράσινη Βίβλος για την ασφάλεια του ενεργειακού εφοδιασμού είναι ένα εξαιρετικό έγγραφο, το οποίο συνοδεύεται από μία σπουδαία έκθεση.
<P>
Το έγγραφο αυτό αποτελεί το πρώτο μεγάλο βήμα της ενεργειακής στρατηγικής της Ευρώπης. Παρέχει μια σφαιρική οπτική της κατάστασης και θέτει επί τάπητος, χωρίς συμπλέγματα και χωρίς όρους, όλα τα σημαντικά ζητήματα αυτού του τομέα. Παρατηρεί ότι το κυριότερο πρόβλημά μας είναι ο εφοδιασμός, ο οποίος χαρακτηρίζεται από μεγάλη εξωτερική εξάρτηση, η οποία πρόκειται να επιδεινωθεί τις επόμενες δεκαετίες.
<P>
Δεν πρέπει, όμως, να παραβλέψουμε τα περιβαλλοντικά ζητήματα, τα οποία είναι αδιαχώριστα από τη χρήση της ενέργειας. Από αυτή την άποψη, η οδηγία που εγκρίθηκε σχετικά με τις ανανεώσιμες πηγές ενέργειας και η πρόταση σχετικά με την προώθηση των βιοκαυσίμων θα επιφέρουν μεγάλη πρόοδο στη διαφοροποίηση του εφοδιασμού με καθαρή ενέργεια, αλλά δεν αποτελούν τη λύση ούτε βραχυπρόθεσμα ούτε μεσοπρόθεσμα.
<P>
Δεν πρέπει να θέτουμε εμπόδια σε καμία μορφή ενέργειας, προπαντός αν δεν παράγει εκπομπές CO2. Οι λύσεις, όπως πολύ σωστά επισημαίνει η Επιτροπή, περνούν από τη διαφοροποίηση των πηγών εφοδιασμού, ιδιαίτερα των καθαρών - που δεν εκπέμπουν αέρια που προξενούν το φαινόμενο του θερμοκηπίου. Πρέπει να επιμείνουμε στην τεχνολογική έρευνα σχετικά με τις ενέργειες, την εξοικονόμηση στις ενεργειακές δαπάνες και την ελευθέρωση του τομέα του φυσικού αερίου, για να αποκτήσουμε μία πραγματική εσωτερική αγορά ενέργειας. Επίσης, καλό θα ήταν να συμπεριληφθεί στις Συνθήκες ένα κεφάλαιο για την ενέργεια.

<SPEAKER ID=287 LANGUAGE="FR" NAME="Vlasto">
Κύριε Πρόεδρε, επιτρέψτε μου να συγχαρώ με τη σειρά μου τον εισηγητή μας, τον κ. Chichester, για την αξιέπαινη ανάλυση στην οποία προέβη και τις έξοχες προτάσεις τις οποίες υπέβαλε, και να πω ότι συμφωνώ απολύτως με τη ρεαλιστική και πραγματιστική προσέγγιση που ακολούθησε, η οποία τηρεί την απαραίτητη ισορροπία μεταξύ των διαφόρων πηγών ενέργειας στο πλαίσιο της υλοποίησης της ευρωπαϊκής στρατηγικής ενεργειακού εφοδιασμού. Η στρατηγική αυτή βασίζεται σε τρεις συμπληρωματικούς στόχους, τους οποίους στηρίζω: στη μείωση της κατανάλωσης ενέργειας στην Ευρωπαϊκή Ένωση ενισχύοντας την αποτελεσματικότητα ορισμένων τομέων, κυρίως της κατασκευής κτιρίων και οχημάτων, στην ενίσχυση της συνεργασίας και των επενδύσεων με τις χώρες που είναι προμηθευτές ενέργειας, στη διαφοροποίηση των πηγών ενέργειας με ένα στόχο που κρίνω ότι είναι ουσιαστικής σημασίας, τη μείωση της εξάρτησης από το πετρέλαιο.
<P>
Χαίρομαι επίσης διότι η εν λόγω έκθεση προσδιορίζει τα μέσα για την επίτευξη των στόχων αυτών, κυρίως με την ελευθέρωση του τομέα της ενέργειας, και θα ήθελα να επιμείνω στην ανάγκη να μην αναπτύξουμε δημαγωγικές τάσεις, κυρίως όσον αφορά τις ανανεώσιμες πηγές ενέργειας και την πυρηνική ενέργεια. Πρέπει να είμαστε ρεαλιστές, και να αναγνωρίσουμε ότι χωρίς τη στήριξη της πυρηνικής ενέργειας, η Ευρωπαϊκή Ένωση δεν θα μπορέσει να επιτύχει τους στόχους που έχει θέσει όσον αφορά τη μείωση του φαινομένου του θερμοκηπίου. Φρονώ λοιπόν ότι ο σεβασμός των κριτηρίων του Κυότο πρέπει να αποτελεί βασική προτεραιότητα της Ευρωπαϊκής Ένωσης. Έχουμε τις δυνατότητες να υλοποιήσουμε τον στόχο αυτό εάν κάνουμε τις σωστές επιλογές. Σημειώνω επίσης ότι οι φορολογικές λύσεις που προτείνονται μπορούν να αποτελέσουν ισχυρά κίνητρα, υπό τον όρο ότι δεν παρεμποδίζουν τη βιομηχανική ανάπτυξη της Ευρωπαϊκής Ένωσης.
<P>
Πολλές τροπολογίες της Ομάδας των Πρασίνων επιφέρουν το αντίθετο από το αναμενόμενο αποτέλεσμα. Αντί να ενθαρρύνουν τη συζήτηση, αποκλείουν εξαρχής πολλές δυνατότητες επιλογών στον τομέα της ενέργειας και νομίζω ότι πρέπει να τις απορρίψουμε προκειμένου να διαφυλάξουμε τη συνοχή της εν λόγω έκθεσης. Ελπίζω ότι θα ακολουθήσουμε τις συστάσεις του εισηγητή μας και θα πράξουμε κατ' αυτόν τον τρόπο.

<SPEAKER ID=288 LANGUAGE="DE" NAME="Linkohr">
Κύριε Πρόεδρε, μου αρέσει αυτή η έκθεση και θα ήθελα να ευχαριστήσω τον εισηγητή για τις αναλύσεις του, αλλά θα ήθελα επίσης να συγχαρώ και την Επιτροπή για την Πράσινη Βίβλο, γιατί με αυτήν μας κάνει να συνειδητοποιήσουμε την ενεργειακή μας εξάρτηση. Δεν μπορώ να θυμηθώ καμία συζήτηση των τελευταίων είκοσι ετών που να είχε επισημάνει τόσο έντονα την εξάρτησή μας από τις ενεργειακές εισαγωγές όσο αυτή η Πράσινη Βίβλος. Ευχαριστώ για άλλη μια φορά.
<P>
Θέλω να κάνω δύο παρατηρήσεις για την πυρηνική ενέργεια. Αντίθετα με πολλούς από την Ομάδα μου είμαι της γνώμης ότι έχει μέλλον. Θεωρώ ότι θα έπρεπε μάλιστα να το εκφράσουμε αυτό με θετικό τρόπο. Δεύτερον, θα ήθελα να επισημάνω - και το θεωρώ αυτό μάλλον πιο σημαντικό από το πρώτο σημείο - ότι είναι καθήκον μας να κατασκευάσουμε μία καθαρή εγκατάσταση παραγωγής ηλεκτρικού ρεύματος από άνθρακα. Αυτό το λέω και ενόψει των δεσμεύσεών μας από το Κυότο. Μία καθαρή εγκατάσταση παραγωγής ηλεκτρικού ρεύματος από άνθρακα δεν έχει ενδιαφέρον μόνο για την Ευρώπη, αλλά για ολόκληρο τον κόσμο. Γιατί δεν πρέπει να ξεχνάμε - και η Επιτροπή το τονίζει επίσης διαρκώς - ότι την επόμενη ή και τη μεθεπόμενη γενιά η εξάρτησή μας από τις ορυκτές ενεργειακές πηγές, τουλάχιστον σε παγκόσμιο επίπεδο, θα φθάνει έως και το 80% και τότε θα είναι ακόμη πιο σημαντικό να κατέχουμε τις τεχνολογίες καύσης.

<SPEAKER ID=289 LANGUAGE="FI" NAME="Pohjamo">
Κύριε Πρόεδρε, θα ήθελα και εγώ να ευχαριστήσω τον κ. Chichester για τη σημαντική προσπάθεια που κατέβαλε κατά την εκπόνηση του συγκεκριμένου εγγράφου. Όπως έχει ήδη ειπωθεί στο Κοινοβούλιο, η ΕΕ έχει πολύ περιορισμένα περιθώρια ανάμειξης στις συνθήκες ενεργειακού εφοδιασμού. Συνεπώς, θα πρέπει να παρέμβει στην πλευρά της ζήτησης, και άρα στην προώθηση της ενέργειας στα κτίρια και στον τομέα των μεταφορών. Επιπλέον, καίριο θέμα συνιστά η διαφοροποίηση των πηγών ενέργειας και η ισότιμη κατανομή των προμηθευτών ενέργειας. Η τοπική ενέργεια αυξάνει τις εγγυήσεις των ενεργειακών αποθεμάτων, μειώνει την εξάρτηση από την εισαγωγή ενέργειας και προσφέρει απασχόληση. Ιδιαίτερα πρέπει να προωθηθεί η έρευνα και η χρήση ανανεώσιμων πηγών ενέργειας.
<P>
Η ευθύνη για τη διατήρηση της ασφάλειας του ενεργειακού εφοδιασμού ανήκει στην ενεργειακή πολιτική των κρατών μελών. Η βελτίωση του ενεργειακού εφοδιασμού απαιτεί τη σύναψη συμφωνιών με άλλες χώρες. Τα ενεργειακά προγράμματα τα οποία εξυπηρετούν κοινούς ευρωπαϊκούς στόχους συνιστούν έναν εξαιρετικό τρόπο για να αποκτήσει συγκεκριμένη μορφή η πολιτική της ΕΕ για τη Βόρεια Διάσταση.

<SPEAKER ID=290 LANGUAGE="FR" NAME="Turmes">
Κύριε Πρόεδρε, κυρία Επίτροπε, αγαπητοί συνάδελφοι, οι θέσεις των Πρασίνων και η δική μου θέση συζητήθηκαν πολύ σε άλλα φόρα, και δεν είναι δυνατό, μέσα σε δυόμισι λεπτά, να παρουσιάσω όλα τα διαφορετικά επιχειρήματα. Θα αρκεστώ λοιπόν να θέσω ορισμένα ερωτήματα στην κ. Επίτροπο.
<P>
Πρώτον, νομίζω ότι είναι σημαντικό η συζήτηση αυτή να βασιστεί σε όσο το δυνατό πιο ακριβή ποσοτικά δεδομένα. Ήδη στο προκαταρτικό στάδιο της συζήτησης, διαπιστώσαμε ότι τα σενάρια που προτείνει η Επιτροπή δεν είναι σενάρια "bottom up" ούτε για την ενεργειακή αποδοτικότητα, ούτε για τις ανανεώσιμες πηγές ενέργειας, ούτε για τη συνδυασμένη παραγωγή. Εξάλλου, ένα άλλο πρόβλημα είναι ότι, συχνά, τα ευρωπαϊκά σενάρια δεν αντιστοιχούν στα λεπτομερή σενάρια που εκπονούν τα κράτη μέλη. Στο πλαίσιο αυτό, θα ήθελα να μάθω εάν η Επιτροπή έχει αρχίσει να εργάζεται επάνω σε αυτά τα σενάρια με την προοπτική της Συνόδου Κορυφής της Βαρκελώνης.
<P>
Δεύτερον, η ενεργειακή αποδοτικότητα συνιστά κεκτημένο για ολόκληρο τον κόσμο και ολόκληρος ο κόσμος επιμένει στο θέμα αυτό. Σε ποιο σημείο βρίσκεται σήμερα η Επιτροπή, πραγματικά, όσον αφορά τις σημαντικές δράσεις που πρέπει να αναληφθούν στον τομέα της ενεργειακής αποδοτικότητας; Νομίζω ότι το Κοινοβούλιο, τόσο με την πρωτοβουλία "Energy Intelligent Europe" , όσο και με το σχέδιο δράσης, έδωσε ορισμένες διεξόδους. Ωστόσο, από τον Οκτώβριο και μετά, δεν διαπιστώνω καμία περαιτέρω προσπάθεια της Επιτροπής προς την κατεύθυνση αυτή.
<P>
Τρίτον, και νομίζω ότι πρόκειται για ένα ζωτικής σημασίας σημείο, όταν μας παρουσιάσατε τη Λευκή Βίβλο, μας υποσχεθήκατε μια πραγματικά δημοκρατική συζήτηση. Όμως, σήμερα, διαπιστώνω ότι, αφενός, οι συζητήσεις στρογγυλής τραπέζης σε εθνικό επίπεδο δεν ήταν απολύτως διαφανείς, και ότι, αφετέρου, σε ευρωπαϊκό επίπεδο, δεν έχει ακόμη διεξαχθεί η ευρεία και διαφανής συζήτηση, η οποία, όπως μας είχατε ανακοινώσει στην αρχή, θα ήταν ένα από τα καίριας σημασίας στοιχεία. Για το λόγο αυτό, σήμερα, σας ρωτώ, κυρία Επίτροπε, πότε θα πραγματοποιηθούν οι συζητήσεις στρογγυλής τραπέζης στους κόλπους της κοινωνίας των πολιτών, μεταξύ εμπειρογνωμόνων σε ευρωπαϊκό επίπεδο; Μας τις έχουν ανακοινώσει εδώ και έξι μήνες και μέχρι σήμερα δεν έχουν πραγματοποιηθεί. Δεν βλέπω με ποιο τρόπο θα μπορέσει η Επιτροπή να προβεί στην περαιτέρω εφαρμογή της Λευκής Βίβλου χωρίς να έχει πρώτα οργανώσει τις εν λόγω συζητήσεις στρογγυλής τραπέζης.

<SPEAKER ID=291 NAME="Fitzsimons">
Κύριε Πρόεδρε, γνωρίζουμε όλοι ότι η Ευρωπαϊκή Ένωση εξαρτάται σε μεγάλο βαθμό από εξωτερικές πηγές ενέργειας και έχει πολύ περιορισμένα περιθώρια να επηρεάσει τις συνθήκες ενεργειακού εφοδιασμού. Αυτό δεν σημαίνει, ωστόσο, ότι η Ευρωπαϊκή Ένωση δεν πρέπει να κάνει περισσότερα για να προάγει τη χρήση των εναλλακτικών πηγών ασφαλέστερης και καθαρότερης ενέργειας. Πρέπει επίσης να διαδραματίσει ηγετικό ρόλο στη διασφάλιση ότι θα εκπληρωθούν οι όροι του Πρωτοκόλλου του Κυότο. Δεν στέφθηκαν από επιτυχία οι προσπάθειες της ευρύτερης διεθνούς κοινότητας να διασφαλίσει ότι έχει σταματήσει η μείωση του στρώματος του όζοντος.
<P>
Η έκθεση αυτή αναφέρεται στο γεγονός ότι η πυρηνική ενέργεια στην Ευρώπη θα διαδραματίζει στο μέλλον λιγότερο σημαντικό ρόλο μετά από τις αποφάσεις πέντε κρατών μελών να καταργήσουν σταδιακά τη χρήση της πυρηνικής ενέργειας στο μέλλον. Αναφέρει επίσης ότι καμία χώρα στην Ευρώπη δεν κατασκευάζει επί του παρόντος νέους πυρηνικούς αντιδραστήρες. Στην Ιρλανδία, θα εκτιμούσαμε ιδιαίτερα αν ενημερώνατε τη βρετανική κυβέρνηση και τη Βρετανική Εταιρεία Πυρηνικών Καυσίμων σχετικά με αυτό το γεγονός. Η βρετανική κυβέρνηση σχεδιάζει επί του παρόντος την επέκταση, όχι τον περιορισμό, των πυρηνικών δραστηριοτήτων στο Sellafield. Ο σταθμός παραγωγής ενέργειας από μεικτό οξείδιο πλουτωνίου-ουρανίου στο Sellafield σημαίνει περισσότερη επανεπεξεργασία πυρηνικών, όχι λιγότερη, και κανένα μέλος της βρετανικής κυβέρνησης ή της Βρετανικής Εταιρείας Πυρηνικών Καυσίμων δεν μπορεί να το αρνηθεί αυτό.
<P>
Στην Ιρλανδία έχουμε απαυδήσει με την παραβίαση από την Βρετανική Εταιρεία Πυρηνικών Καυσίμων των λεγόμενων υψηλών κανονιστικών προτύπων στις πυρηνικές δραστηριότητές της. Δεν μπορούμε να ξεχάσουμε εύκολα ότι η Βρετανική Εταιρεία Πυρηνικών Καυσίμων παραποίησε έγγραφα σε σχέση με τις συμβάσεις επανεπεξεργασίας πυρηνικών καυσίμων που είχε συνάψει με την ιαπωνική κυβέρνηση. Πού είναι τα αυστηρά κανονιστικά πρότυπα όταν έχουμε να κάνουμε με μια εταιρεία που παραποίησε έγγραφα και έχει δείξει επανειλημμένα ότι χειρίζεται τις υποθέσεις της πολύ απερίσκεπτα;
<P>
Πιστεύω ότι η Βρετανική Εταιρεία Πυρηνικών Καυσίμων είναι τεχνικά αναξιόπιστη. Οι υποχρεώσεις της για τον καθαρισμό μετά το κλείσιμο των πυρηνικών εγκαταστάσεων και τη διάθεση των πυρηνικών αποβλήτων θα ανέλθουν στο ύψος των 34 δισεκ. στερλινών, ενώ στον ισολογισμό της η καθαρή θέση της επιχείρησης είναι 235 εκατ. στερλίνες. Ποια οικονομική αιτιολογία υπάρχει για τη συνέχιση της λειτουργίας του εργοστασίου του Sellafield, πόσο μάλλον για την επέκταση των πυρηνικών δραστηριοτήτων του στο μέλλον;
<P>
Γνωρίζει πλήρως ο βρετανικός λαός την έκταση των θαλάσσιων και σιδηροδρομικών μεταφορών πυρηνικών υλικών στη Βρετανία; Στην Ιρλανδία ανησυχούμε πολύ σχετικά με τα μέτρα ασφαλείας στο Sellafield υπό το φως των τρομοκρατικών επιθέσεων της 11ης Σεπτεμβρίου στην Αμερική. Τι διαβεβαιώσεις μπορεί να δώσει η βρετανική κυβέρνηση στο λαό της Ιρλανδίας σχετικά με τον αν υπάρχει η μέγιστη ασφάλεια στην περιοχή; Γνωρίζουμε το μέγεθος της καταστροφής που θα συνέβαινε αν γινόταν στο Sellafield μια επίθεση παρόμοια με εκείνη στους δίδυμους πύργους της Νέας Υόρκης.

<SPEAKER ID=292 LANGUAGE="DE" NAME="Kronberger">
Κύριε Πρόεδρε, κυρία Επίτροπε, πρέπει καταρχάς να επιδοκιμάσουμε την Πράσινη Βίβλο για την ασφάλεια του ενεργειακου εφοδιασμού. Αναφέρεται σε ένα καίριο πρόβλημα που σχετίζεται άμεσα με την πλέον αστάθμητη παγκόσμια πολιτική. Μολονότι περιέχει πολλές καλές προσεγγίσεις, δεν μπορώ ωστόσο να συμμεριστώ τη γνώμη του εισηγητή ότι η πυρηνική ενέργεια αποτελεί σωστή εναλλακτική πρόταση στην εισαγόμενη ενέργεια.
<P>
Οι λόγοι είναι γνωστοί. Πρόσφατα τελείωσε μία έρευνα που έγινε κατ' εντολήν του Ευρωπαϊκού Κοινοβουλίου και καταλήγει στο συμπέρασμα ότι οι εγκαταστάσεις επανεπεξεργασίας της Χάγης και του Sellafield εκπέμπουν σε 70 χρόνια τόση ραδιενέργεια όσο απελευθερώθηκε κατά το πυρηνικό ατύχημα του Τσερνομπίλ. Επίσης, δεν έχει λυθεί το θέμα της τελικής απόθεσης. Η πυρηνική σύντηξη δεν αποτελεί λύση. Ως εκ τούτου είναι πλέον σκόπιμο να επενδύσουμε σε ανανεώσιμους φορείς ενεργείας και όχι στην πυρηνική σύντηξη, η οποία θα έχει αποτελέσματα στην καλύτερη περίπτωση μετά από 100 χρόνια.

<SPEAKER ID=293 LANGUAGE="ES" NAME="Vidal-Quadras Roca">
Κύριε Πρόεδρε, αν μία καλή πολιτική συνίσταται στην επεξεργασία ολοκληρωμένων και εύστοχων διαγνώσεων και στη σύλληψη και υλοποίηση των αντίστοιχων λύσεων, δεν χωράει αμφιβολία ότι η ενεργειακή πολιτική της Επιτροπής, που προωθείται από την Επίτροπο de Palacio, αποτελεί ένα παράδειγμα καλής πολιτικής. Στο πλαίσιο αυτής της καλής πολιτικής, η Πράσινη Βίβλος συνιστά, πράγματι, μία λεπτομερή και συνεκτική ανάλυση της κατάστασης.
<P>
Η Πράσινη Βίβλος μας δίνει τέσσερα βασικά μηνύματα: το μήνυμα του υπερβολικού κινδύνου που συνδέεται με την εξάρτηση από εξωτερικές πηγές ενέργειας πέρα από ένα λογικό όριο· το μήνυμα της αδυναμίας εκπλήρωσης των στόχων του Πρωτοκόλλου του Κυότο, αν αφεθούμε να παρασυρθούμε από την αδράνεια και δεν εισαγάγουμε διορθωτικά μέτρα· το μήνυμα του στενού περιθωρίου ελιγμών που έχουμε στις πολιτικές προσφοράς και η ανάγκη να επικεντρώσουμε την προσπάθειά μας στις πολιτικές ζήτησης· και το μήνυμα της αναγκαιότητας να δοθεί στην ενεργειακή πολιτική μία πραγματικά ευρωπαϊκή διάσταση.
<P>
Δίχως καμία αμφιβολία, αυτή η καλή πολιτική δεν περιορίζεται στη διάγνωση, διότι η Επίτροπος αποδεικνύει ότι μπορεί να συνδυάσει την ανάλυση και τη δράση ταυτόχρονα. Και αυτή τη στιγμή έχουμε στο Κοινοβούλιο την οδηγία σχετικά με την ενεργειακή αποδοτικότητα των κτιρίων, την οδηγία σχετικά με τις μεταφορές, την οδηγία για την ελευθέρωση της αγοράς του φυσικού αερίου και της ηλεκτρικής ενέργειας και τον κανονισμό των διασυνοριακών ανταλλαγών ηλεκτρικής ενέργειας.
<P>
Για όλα αυτά, πρέπει να συγχαρούμε την Επίτροπο και δεν θέλω να τελειώσω χωρίς να συγχαρώ επίσης, όλως ιδιαιτέρως, τον εισηγητή μας κ. Chichester, για την ισορροπημένη του έκθεση και την μεγάλη του δεκτικότητα στην εργασία των συναδέλφων του.

<SPEAKER ID=294 LANGUAGE="FI" NAME="Paasilinna">
Κύριε Πρόεδρε, αγαπητοί συνάδελφοι, είμαι ικανοποιημένος για το σημείο της έκθεσης που αναφέρει ότι στο εσωτερικό της Βόρειας Διάστασης έχει κατασκευαστεί ο συγκεκριμένος ρωσικός αγωγός αερίου. Κυρία Επίτροπε, προτείνω να δρομολογηθούν σύντομα οι διαδικασίες εκ μέρους της Επιτροπής, προκειμένου να συλλέξουμε το φυσικό αέριο της Βόρειας Ευρώπης και να εξισορροπήσουμε την ενεργειακή μας κατάσταση.
<P>
Ο λιγνίτης αποτέλεσε αντικείμενο ιδιαίτερης προσοχής στη συγκεκριμένη έκθεση. Αυτός μάλιστα είναι και ο λόγος που ρωτώ γιατί άραγε ξεχάστηκε η τύρφη, η οποία μάλιστα χρειάζεται και χίλια χρόνια για να ανανεωθεί; Και όμως, η τύρφη συνιστά σήμερα φυτό των φτωχών περιφερειών, ενώ αντίθετα ο λιγνίτης των πιο εύπορων! Ωστόσο, η τύρφη συνιστά σημαντικό στοιχείο καυσίμου για τις απομακρυσμένες περιφέρειες αλλά και περιφερειακό καύσιμο.
<P>
Τα κτίρια καταναλώνουν το 40% της ενέργειας, για τη θέρμανση, το νερό, τον κλιματισμό και το φωτισμό τους. Εμείς στη Φινλανδία αναγκαστήκαμε ήδη από την προηγούμενη ενεργειακή κρίση να προβούμε σε διαρθρωτικές αλλαγές και επιτύχαμε καλά αποτελέσματα σε δύσκολες συνθήκες. Οφείλουμε να αυξήσουμε σημαντικά την ενεργειακή αποδοτικότητα των κτιρίων, καθώς στο θέμα αυτό υπάρχουν πράγματι πολλά κακώς κείμενα. Θα πρέπει για παράδειγμα να συνηθίσουμε το ημίφως. Το αμυδρό φως είναι υπέροχο, δεν χρειαζόμαστε πάντοτε άπλετο φως, τεχνητό φως.

<SPEAKER ID=295 LANGUAGE="FR" NAME="Souchet">
Κύριε Πρόεδρε, οι αλλεπάλληλες πετρελαϊκές κρίσεις και η πολιτική και κοινωνική αστάθεια των χωρών που αποτελούν κύριους παραγωγούς υδρογονανθράκων καταδεικνύουν πόσο σημαντική είναι η έννοια της ενεργειακής ανεξαρτησίας για τις οικονομίες μας.
<P>
Όμως, εάν δεν έχουμε ισχυρή πολιτική βούληση για να κάνουμε πραγματικότητα την ανεξαρτησία αυτή, η ενεργειακή εξάρτηση συνιστά μονόδρομο. Εάν αφήσουμε τα πράγματα να εξελιχθούν φυσικά, μέσα στα επόμενα 25 χρόνια η εξωτερική ενεργειακή εξάρτηση των χωρών της Ευρωπαϊκής Ένωσης θα αγγίξει το 70% αντί για το 50% στο οποίο φθάνει σήμερα. Η Λευκή Βίβλος στηρίζεται στη συνειδητοποίηση αυτού ακριβώς του γεγονότος.
<P>
Εάν θέλουμε να ορίζουμε τη μοίρα μας, οφείλουμε να δώσουμε προτεραιότητα σε δύο άξονες δράσης. Οφείλουμε, αφενός, να ενισχύσουμε παντού την εξοικονόμηση ενέργειας και, αφετέρου, να αξιοποιήσουμε τα πλεονεκτήματα που διαθέτουμε, την τεχνογνωσία μας και τους πόρους μας.
<P>
Με την προοπτική αυτή, αρμόζει να προσεγγίσουμε, όπως προτείνουν η Λευκή Βίβλος και ο εισηγητής μας, ρεαλιστικά και όχι πια ουτοπιστικά, το ζήτημα της παραγωγής πυρηνικής ενέργειας. Αυτό σημαίνει ότι πρέπει να αναγνωρίσουμε ότι δεν ευθύνεται καθόλου για το φαινόμενο του θερμοκηπίου, αλλά επίσης ότι απαιτείται οπωσδήποτε εντατική έρευνα ώστε να εξαλείψουμε τις βλαβερές συνέπειες των τελικών αποβλήτων, ακόμη και αν πρόκειται για μικρές ποσότητες.
<P>
Ασφαλώς η τακτική της απόρριψης των μεθόδων επανεπεξεργασίας - όπως πράττει η μελέτη WISE την εκπόνηση της οποίας χρηματοδότησε η STOA και της οποίας ο επιστημονικός χαρακτήρας αμφισβητείται σοβαρά - δεν μας βοηθά να προχωρήσουμε προς τη σωστή κατεύθυνση. Αντί να αποκλείουν κάθε πιθανότητα τεχνολογικής εξέλιξης των μεθόδων αυτών, οι ευρωπαϊκές χώρες οφείλουν να αξιοποιήσουν την πυρηνική ενέργεια προσανατολίζοντας κυρίως τις έρευνές τους στην τελειοποίηση των τεχνικών επανεπεξεργασίας/ανακύκλωσης.
<P>
Παρόμοιες ερευνητικές προσπάθειες πρέπει να καταβληθούν και στον τομέα των υδρογονανθράκων, οι οποίοι συνιστούν μάλιστα σημαντική πηγή παραγωγής ενέργειας στην Ευρώπη, που δεν ρυπαίνει και που προσφέρει πολλά υποσχόμενες διεξόδους στη γεωργική μας παραγωγή. Λυπούμαι διότι η Λευκή Βίβλος δεν έχει ασχοληθεί επαρκώς με το θέμα αυτό.

<SPEAKER ID=296 NAME="Purvis">
Κύριε Πρόεδρε, όλοι εδώ ανησυχούμε για την εξάρτησή μας από τα εισαγόμενα καύσιμα και την ενέργεια, ανήσυχοι για το μέλλον της οικονομίας και των θέσεων εργασίας μας, και έχουμε παρόλα αυτά τον κ. Fitzsimons και τον κ. Kronberger να θρηνούν και να υποτιμούν μία από τις κύριες πιθανές πηγές για την επίλυση του προβλήματος αυτού, τη λύση της πυρηνικής ενέργειας, η οποία όχι μόνο ικανοποιεί τις ενεργειακές και οικονομικές απαιτήσεις μας, αλλά ικανοποιεί και τις περιβαλλοντικές απαιτήσεις στο πλαίσιο του Πρωτοκόλλου του Κυότο.
<P>
Θα έλεγα - και αυτό το επιβεβαιώνει η εξαίσια έκθεση του κ. Chichester - ότι αν δεν διαφοροποιήσουμε τις πηγές του ενεργειακού εφοδιασμού μας, ειδικότερα προάγοντας τις εγχώριες πηγές ενέργειας, θα αντιμετωπίσουμε προβλήματα με την οικονομία και τις θέσεις εργασίας μας στο μέλλον. Η πυρηνική ενέργεια πρέπει να διαδραματίσει σημαντικό ρόλο και στις δύο αυτές φιλοδοξίες: τη διαφοροποίηση και τις εγχώριες πηγές ενέργειας. Υπάρχουν επίσης και άλλοι τομείς. Ο κ. Chichester ανέφερε τον άνθρακα. Πρέπει να προαγάγουμε τις καθαρές τεχνολογίες άνθρακα.
<P>
Στη χώρα μου, τη Σκωτία, θα θέλαμε να δούμε να δίνεται περισσότερη έμφαση στην προαγωγή των βιομηχανιών πετρελαίου και φυσικού αερίου και τις δυνατότητες που έχουν για καλύτερα συστήματα ανάκτησης, για διερεύνηση σε περιθωριακές περιοχές, για την ανάπτυξη περιθωριακών κοιτασμάτων πετρελαίου και φυσικού αερίου, για την ανανέωση των αποθεμάτων στο νότιο μέρος της Βόρειας Θάλασσας, με το αέριο να μας παρέχει μακροπρόθεσμη προστασία εν τω μεταξύ, και ειδικότερα όσον αφορά τα συστήματα διαβίβασης. Αυτό ισχύει όχι μόνο για το πετρέλαιο και το φυσικό αέριο αλλά επίσης για την ηλεκτρική ενέργεια.
<P>
Σε όλους αυτούς τους τομείς υπάρχουν μεγάλες δυνατότητες για έρευνα. Αυτό συνδέεται με αυτό που θα συζητήσουμε αύριο στην έκθεση Caudron για το έκτο πρόγραμμα πλαίσιο. Σε όλους αυτούς τους τομείς, η διαφοροποίηση, οι ενδογενείς πηγές και η έρευνα θα μας βοηθήσουν να εκπληρώσουμε τους στόχους μας.

<SPEAKER ID=297 LANGUAGE="FR" NAME="Caudron">
Κυρία Επίτροπε, αγαπητοί συνάδελφοι, ζήτησα να παρέμβω στην αποψινή συζήτηση για δύο λόγους. Πρώτον, θέλω, και εγώ επίσης, να τονίσω τη σημασία που έχει για την Ευρώπη η ενέργεια τη στιγμή που υπάρχουν προβλέψεις για εξάρτηση που θα αγγίξει το 70% το 2030 με, προφανώς, ελάχιστα περιθώρια ελιγμών. Κατόπιν, θα ήθελα να επισημάνω ότι υποστηρίζω συνολικά τη συλλογιστική του κ. Chichester, ο οποίος προτείνει τη διαφοροποίηση των πηγών ενέργειας και την αξιοποίηση όλων ανεξαιρέτως των επιλογών που έχουμε στη διάθεσή μας σήμερα. Ασφαλώς, οι προτάσεις αυτές εμπεριέχουν απαιτήσεις για ελευθέρωση τις οποίες θα απέρριπτα χωρίς δεύτερη σκέψη εάν προτείνονταν μεμονωμένα. Αντίθετα, όμως, παρουσιάζονται σήμερα εντός ενός πολύ ευρύτερου πλαισίου αιτημάτων εκ των οποίων ορισμένα είναι πολύ τολμηρά. Για τον λόγο αυτό, προτίθεμαι να υποστηρίξω το πακέτο που προτείνει ο συνάδελφός μας, ο κ. Chichester, τον οποίο επιθυμώ να συγχαρώ για την έκθεσή του.

<SPEAKER ID=298 NAME="Van Velzen">
 - (NL) Κύριε Πρόεδρε, κυρία Επίτροπε, καταρχάς, θα ήθελα να εκφράσω πολλές ευχαριστίες προς τον κ. Chichester. Μέχρι τώρα έχω δει ελάχιστες εκθέσεις τέτοιου επιπέδου σχετικά με την ενέργεια. Η Πράσινη Βίβλος της Επιτροπής ήταν ήδη καλή, αλλά με αυτό το συμπλήρωμα νομίζω ότι εμείς διαθέτουμε καλά θεμέλια για την ενεργειακή πολιτική στην Ευρωπαϊκή Ένωση.
<P>
Φυσικά, η μεγαλύτερη μέριμνα, όπως το αναφέρει σωστά και ο κ. Chichester, είναι η ενεργειακή μας εξάρτηση και το ερώτημα είναι τι μπορούμε να πράξουμε σχετικά. Νομίζω, επομένως, ότι το ισόρροπο πακέτο στην έκθεση Chichester αποτελεί μία πολύ καλή βοήθεια. Αυτό σημαίνει ότι δεν πρέπει να κοιτάζουμε μόνο προς την κατεύθυνση του εφοδιασμού με πετρέλαιο και αέριο, αλλά και προς τις νέες μορφές ενέργειας. Ότι πρέπει να κοιτάζουμε προς τις ανανεώσιμες πηγές ενέργειας, αλλά και να μην κλείνουμε τα μάτια ενώπιον της πυρηνικής ενέργειας. Και βέβαια, για τον τρόπο με τον οποίο αυτή μπορεί να χρησιμοποιηθεί με περισσότερη ασφάλεια. Στον τομέα αυτό, πρέπει να πράξουμε φυσικά πολύ περισσότερα. Δεν μπορεί να ειπωθεί ότι δεν επιτρέπεται πλέον η χρήση πυρηνικής ενέργειας, επειδή τότε θα αντιμετωπίσει η Ευρώπη πολλά προβλήματα. Πρέπει επίσης να πράξουμε κάτι σχετικά με τη ζήτηση και σε αυτό το σημείο μπορούν να συμβούν πολλά, και μπορούν να βρεθούν και έξυπνες λύσεις.
<P>
Κύριε Πρόεδρε, αναφέρεται συνεχώς: εάν δεν υπάρχει κεφάλαιο για την ενέργεια, τότε δεν μπορεί να γίνει τίποτα. Εάν, εντούτοις, εξετάσουμε την παράγραφο 21, όπου απαριθμούνται όλα τα στοιχεία πολιτικής της ΕΕ, τα οποία επί του παρόντος μπορούν να εφαρμοστούν, διαπιστώνουμε ότι μπορούν να γίνουν ουκ ολίγα. Η Επίτροπός μας έχει λοιπόν πάρα πολλά να κάνει στο σημείο αυτό. Κύριε Πρόεδρε, η ενέργεια και - ιδιαίτερα εάν εξετάσουμε τις εξελίξεις μετά την 11η Σεπτεμβρίου - οι γεωπολιτικές εξελίξεις συνδέονται στενά μεταξύ τους. Ελπίζω, επομένως, ότι θα επικυρωθεί το συντομότερο δυνατό ο ενεργειακός χάρτης και ότι θα αναπτύξουμε περαιτέρω τις δυνατότητες της Κασπίας, επειδή με αυτό τον τρόπο μπορούμε να περιορίσουμε κάπως την εξάρτηση της Ευρώπης. Θα επιθυμούσα να ολοκληρώσω, συγχαίροντας για την εξαιρετική τους εργασία τόσο την Επίτροπο όσο και τον εισηγητή μας.

<SPEAKER ID=299 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, θέλω να αρχίσω την παρέμβασή μου εκφράζοντας τις ευχαριστίες μου στον εισηγητή, κ. Chichester, και τα ειλικρινέστατα συγχαρητήριά μου για την ποιότητα του έργου του και την προσπάθεια που κατέβαλε στην επεξεργασία μίας σαφώς αξιόλογης έκθεσης.
<P>
Έχω επίγνωση της σημασίας αυτής της πρόκλησης, τόσο λόγω του μεγέθους και της περιπλοκής του θέματος αυτού καθαυτού όσο και λόγω του αριθμού και των διαφορών των μερών που επηρεάζονται από αυτό, εντός και εκτός του Κοινοβουλίου.
<P>
Όταν μιλάω για ασφάλεια στον ενεργειακό εφοδιασμό, δεν αναφέρομαι μόνο στον υλικό εφοδιασμό, αλλά και στα βιώσιμα συστήματα και υπηρεσίες ενέργειας από οικολογική, κοινωνική και οικονομική άποψη. Από αυτή την άποψη, η ασφάλεια των παροχών ενέργειας είναι θεμελιώδης για την ανάπτυξη και την ασφάλειά μας με την ευρεία έννοια και τα πρόσφατα γεγονότα μας το απέδειξαν ακόμη πιο έντονα. Πράγματι, τα τραγικά γεγονότα της 11ης Σεπτεμβρίου αποκάλυψαν την εξάρτησή μας από τις εισαγωγές και την ασφάλεια των εγκαταστάσεών μας.
<P>
Ο συντελεστής κινδύνου πολλαπλασιάστηκε από τη μία μέρα στην άλλη: κίνδυνος προμελετημένων ζημιών σε εγκαταστάσεις και υποδομές, κίνδυνος αστάθειας των αγορών πετρελαίου (με τον επιβλαβή αντίκτυπο που μπορεί να έχει αυτό στην παγκόσμια οικονομία) και κίνδυνος διακοπής του εφοδιασμού μας, τόσο του εσωτερικού όσο και του εξωτερικού. Όλα αυτά καθιστούν πιο σημαντική από ποτέ την ανάγκη να διαθέτουμε τους κατάλληλους μηχανισμούς για να ανταποκριθούμε σε περιπτώσεις έκτακτης ανάγκης.
<P>
Είναι ενθαρρυντικό που διαπιστώνουμε, μέσω των απαντήσεων στην Πράσινη Βίβλο - περισσότερες από 150 επισήμως, από διάφορες οργανώσεις κάθε είδους - το ενδιαφέρον που εγείρουν τα θέματα που σχετίζονται με την ασφάλεια του ενεργειακού εφοδιασμού σε όλη την Ευρώπη και πέρα από την εν λόγω ήπειρο. Με χαροποιεί η επιβεβαίωση της γενικής υποστήριξης στην ανάλυση της Επιτροπής, τον σημαντικό βαθμό ευαισθητοποίησης όσον αφορά τους κινδύνους και τα προβλήματα που αντιμετωπίζει η Ευρώπη για την εγγύηση της ασφάλειας του ενεργειακού εφοδιασμού και τον διεθνή χαρακτήρα των εν λόγω κινδύνων και προβλημάτων. Έτσι αντανακλάται στην εξαίρετη έκθεση που έχετε ενώπιόν σας.
<P>
Πολλοί ερωτηθέντες παραδέχτηκαν ότι δεν είναι πια δυνατό να θεωρούμε τον ενεργειακό εφοδιασμό ως κάτι ανεξάρτητο από τους οικονομικούς και περιβαλλοντικούς στόχους. Επιπλέον, μία σειρά σημεία που περιλαμβάνονται στην έκθεση επιβεβαιώνουν ότι το Ευρωπαϊκό Κοινοβούλιο έχει κατανοήσει σαφώς ότι υπάρχει ένας στενός δεσμός μεταξύ των τριών στόχων και ότι πρέπει να διατηρηθεί η ισορροπία μεταξύ τους.
<P>
Οι απαντήσεις επιβεβαιώνουν επίσης ότι η ευρωπαϊκή κοινή γνώμη συμμερίζεται την επιθυμία της Επιτροπής να αντιμετωπίσει το πρόβλημα της κλιματικής αλλαγής. Βλέπω με ικανοποίηση ότι το Ευρωπαϊκό Κοινοβούλιο όχι μόνο συμμερίζεται αυτή την ανησυχία, αλλά και διαθέτει μεγάλο αριθμό ιδεών σχετικά με τα μέσα που μπορούν να βοηθήσουν στην επίτευξη αυτού του στόχου. Θα εξετάσουμε ενδελεχώς αυτές τις ιδέες όταν ετοιμάσουμε την απάντησή μας στη διαβούλευση σχετικά με την Πράσινη Βίβλο. Δεν πρόκειται να αναφερθώ σ' αυτήν επί του παρόντος, αλλά θέλω να πω ξεκάθαρα, κυρίες και κύριοι, ότι το θέμα υποκίνησε συζητήσεις σε πολλά εθνικά κοινοβούλια - σε ορισμένες εκ των οποίων συμμετείχα προσωπικά ή συμμετείχαν ανώτεροι υπάλληλοι της Επιτροπής - και σε διάφορους κύκλους, πανεπιστημιακούς, κοινωνικούς και μη κυβερνητικών οργανώσεων - χάρη, μεταξύ άλλων, στην χρήση ενός μέσου ανοίγματος στην κοινωνία, όπως είναι το Διαδίκτυο - συζητήσεις οι οποίες, αν και δεν έχουν ολοκληρωθεί ακόμη, μας δίνουν μία ιδέα για τη σημασία που έχει αυτό το θέμα σε όλους τους κοινωνικούς κύκλους της Ευρωπαϊκής Ένωσης.
<P>
Με ικανοποιεί ιδιαίτερα η έμφαση που δίδεται στην επιμονή σχετικά με την ενεργειακή αποδοτικότητα. Πιστεύω, όπως εσείς, ότι υπάρχουν απεριόριστα δυνατά στοιχεία βελτίωσης. Είναι προφανείς οι απόψεις σας, όσον αφορά την προσφορά, στο πλαίσιο της γενικής αναγνώρισης της σκοπιμότητας της διαφοροποίησης των πηγών ενέργειας και των πηγών εφοδιασμού.
<P>
Όπως αναγνωρίζεται στην έκθεση, καμία μεμονωμένη πηγή ενέργειας δεν είναι εντελώς άμοιρη μειονεκτημάτων: όλες έχουν ένα κόστος και όλες φαίνονται απαραίτητες. Όσον αφορά τον άνθρακα, δεν έχουμε άλλες εναλλακτικές λύσεις από τη διατήρηση μίας παραγωγής σε επιδοτούμενη βάση, τουλάχιστον για ένα ορισμένο χρονικό διάστημα. Εν πάση περιπτώσει, η πρόταση κανονισμού της Επιτροπής επιβεβαιώνει τη σημασία που αποδίδουμε στην ίδια την παραγωγή, αλλά, προπαντός, τη σημασία της ανάπτυξης μίας τεχνολογίας καθαρού άνθρακα, που θα επιτρέπει τη χρησιμοποίηση της μοναδικής ορυκτής πηγής ενέργειας που διαθέτει η Ευρωπαϊκή Ένωση σε μεγάλα αποθέματα και την προώθηση σε διεθνές επίπεδο της δυνατότητας βελτίωσης και μείωσης των εκπομπών. Κατ' αυτό τον τρόπο, θα διατηρηθεί, επιπλέον μία τεχνολογία αιχμής, η οποία θα παρέχει ποικίλες δυνατότητες στη βιομηχανία μας.
<P>
Όσον αφορά τις ανανεώσιμες πηγές ενέργειας, η σημασία τους θα εξαρτηθεί από την ταχύτητα με την οποία θα μπορέσουμε να υπερνικήσουμε μία σειρά τεχνικών, κοινωνικών και οικονομικών εμποδίων. Η οδηγία των ανανεώσιμων πηγών ενέργειας, σχετικά με την ηλεκτρική ενέργεια, δίνει την γραμμή της κατεύθυνσης που θα πρέπει να ακολουθήσουμε. Γνωρίζω ότι μας έχουν επικρίνει επειδή δεν προχωρήσαμε αρκετά μ' αυτή την οδηγία, αλλά συνεχίζουμε να προσπαθούμε να επιτύχουμε τον στόχο μας να διπλασιάσουμε το ποσοστό της προσφυγής στις ανανεώσιμες πηγές ενέργειας μέχρι το τέλος της τρέχουσας δεκαετίας. Προς τούτο, κυρίες και κύριοι - αναφέρομαι στην προηγούμενη παρέμβαση του κ. Souchet - ψηφίσαμε πριν από μερικές μέρες μία σημαντική και φιλόδοξη πρόταση για τα βιοκαύσιμα, η οποία ελπίζω ότι θα ψηφιστεί και θα υποστηριχθεί τόσο από το Συμβούλιο όσο και από το Κοινοβούλιο.
<P>
Όσον αφορά την πυρηνική ενέργεια, είμαι πολύ ικανοποιημένη με την ειλικρινή και εποικοδομητική ανταλλαγή απόψεων, την οποία κατέστησε δυνατή η παρουσίαση της Πράσινης Βίβλου. Ορισμένα κράτη ανακοίνωσαν ένα μορατόριουμ ή τη σταδιακή κατάργηση της ικανότητάς τους παραγωγής πυρηνικής ενέργειας. Ένα κράτος μέλος, όμως, δήλωσε ξεκάθαρα την πρόθεσή του να συνεχίσει με την πυρηνική ενέργεια και να κατασκευάσει ένα νέο αντιδραστήρα. Εν πάση περιπτώσει, η εγκατάλειψη της πυρηνικής ενέργειας εκ μέρους ορισμένων κρατών της Ένωσης μπορεί να προκαλέσει μία σημαντική ρωγμή στην ενεργειακή μας δυναμικότητα και να επιταχύνει την προσφυγή σε πηγές ενέργειας με μεγαλύτερες εκπομπές αερίων που προκαλούν το φαινόμενο του θερμοκηπίου και, επομένως, δημιουργούν προβλήματα για τις δεσμεύσεις μας στο Κυότο.
<P>
Μολονότι σέβομαι απολύτως τις αποφάσεις που ελήφθησαν από τα κράτη μέλη, όπως είναι φυσικό, πιστεύω ότι υπό τις παρούσες συνθήκες είναι πολύ δύσκολο να αντιμετωπίσουμε το πρόβλημα της κλιματικής αλλαγής, αν διατηρήσουμε μία διαφοροποιημένη ενεργειακή βάση. Πιστεύω ότι ενδείκνυται να διατηρήσουμε ανοιχτές όλες τις επιλογές, ενώ παράλληλα θα εντείνεται η έρευνα σε θέματα διαχείρισης και διάθεσης των αποβλήτων και ότι εδώ έγκειται ουσιαστικά το μεγαλύτερο πρόβλημα της πυρηνικής ενέργειας, αν ληφθούν υπόψη οι πρόοδοι που έχουν επιτευχθεί στο πεδίο της ασφάλειας των πυρηνικών σταθμών.
<P>
Η συζήτηση για την Πράσινη Βίβλο παραμένει ανοιχτή. Γι' αυτό, είναι πρόωρο να προδικάζουμε τα τελικά της συμπεράσματα. Ωστόσο, η Επιτροπή συνεχίζει - και θα συνεχίσει - να κάνει προτάσεις για την αναζήτηση νέων προοπτικών ενεργειακού εφοδιασμού. Εργαζόμαστε μαζί σας, κυρίες και κύριοι, και με το Συμβούλιο για τη νομοθεσία της εσωτερικής αγοράς σχετικά με έναν από τους πυλώνες της στρατηγικής μας, τόσο για το φυσικό αέριο όσο και για την ηλεκτρική ενέργεια. Πρέπει να συνεχίσουμε τη μελέτη του φορολογικού πλαισίου και της τιμολόγησης και, συγκεκριμένα, της εγγύησης ενός μηχανισμού καθορισμού ενεργειακών τιμών που θα αντανακλούν όλο το ποσοτικοποιήσιμο εξωτερικό κοινωνικό και περιβαλλοντικό κόστος.
<P>
Στο ίδιο πεδίο, θα παρουσιάσουμε εν συντομία ορισμένες διασυνδέσεις των ενεργειακών δικτύων που θα επιτρέψουν την μεγαλύτερη ολοκλήρωση των εθνικών αγορών και, επομένως, την ενίσχυση της ασφάλειας του συνόλου της αγορά που θα προκύψει από αυτή την ολοκλήρωση.
<P>
Επίσης, ελπίζω να παρουσιάσω σύντομα μία πρόταση για την συνδυασμένη παραγωγή θέρμανσης και ηλεκτρισμού, που θα μας επιτρέψει να συνεχίσουμε τον αγώνα για την αποδοτικότητα. Κάποιος σχολίασε προηγουμένως ότι έχουμε κάνει λίγα. Σας υπενθυμίζω όμως, κυρίες και κύριοι, μια πάρα πολύ σημαντική πρόταση σχετικά με τα κτίρια (τα κτίρια αντιπροσωπεύουν το 40% της ενεργειακής κατανάλωσης και υπάρχουν περιθώρια εξοικονόμησης σχεδόν ενός 20%), την πρόταση που θα παρουσιάσουμε για τη βελτίωση της σημερινής ρύθμισης σχετικά με τη συνδυασμένη παραγωγή θέρμανσης και ηλεκτρισμού, και μία γενική πρόταση, μία πρόταση πλαίσιο, που επιτρέπει τον καθορισμό μέτρων για κάθε είδος ηλεκτρικών οικιακών ή άλλων συσκευών που ανήκουν στον εξοπλισμό των κτιρίων.
<P>
Όσον αφορά τη ζήτηση, τα οφέλη της εξοικονόμησης ενέργειας που τέθηκαν είναι σαφή και - επιμένω - έχουμε ήδη παρουσιάσει πολλές σοβαρές, σταθερές πρωτοβουλίες, και πρόκειται να παρουσιάσουμε αυτές που μόλις ανέφερα. Σχετικά με τις μεταφορές και την επίπτωσή τους στη ζήτηση, η Επιτροπή διεξάγει μία πολύ ενδελεχή ανάλυση στην Λευκή Βίβλο, από την οποία παρουσίασα εδώ προκαταβολικά ορισμένες σημαντικές πτυχές, μιλώντας για την πρόταση σχετικά με τα βιοκαύσιμα που ψηφίστηκε την προηγούμενη εβδομάδα.
<P>
Η έκθεση αναγνωρίζει επίσης χωρίς υπεκφυγές τον διεθνή χαρακτήρα των προκλήσεων σε θέματα ενεργειακού εφοδιασμού. Η αύξηση της εξάρτησής μας, όχι μόνο από το πετρέλαιο, αλλά και από το φυσικό αέριο, καθιστά επιτακτική την ανάγκη να μελετήσουμε τις ευρύτερες γεωπολιτικές επιπτώσεις στην τωρινή κατάσταση της αγοράς. Η Επιτροπή σκοπεύει να εκπονήσει μία έκθεση σχετικά με το θέμα αυτό του χρόνου. Φυσικά, θα θέλαμε να χρησιμοποιήσουμε τις δυνατότητες που προσφέρει το Έκτο Πρόγραμμα Πλαίσιο Έρευνας και Ανάπτυξης και το διάδοχο του προγράμματος πλαίσιο για την ενέργεια, ως μέσα στήριξης της στρατηγικής μας.
<P>
Κυρίες και κύριοι, η ασφάλεια του ενεργειακού εφοδιασμού είναι αναπόσπαστο τμήμα μιας ισορροπημένης οικονομικής και κοινωνικής ανάπτυξης. Η συζήτηση για την Πράσινη Βίβλο υπογράμμισε - όπως ποτέ πριν - τη λεπτή σχέση που υπάρχει μεταξύ ενεργειακών αναγκών, περιβαλλοντικών στόχων και ισορροπημένης οικονομικής ανάπτυξης. Πολλές από τις ιδέες που παρουσιάστηκαν στην έκθεση που έχετε μπορούν να αποτελέσουν σημαντικά στοιχεία για την εγγύηση της ασφάλειας του ενεργειακού μας εφοδιασμού. Όπως εξήγησα, ήδη έχουν τεθεί σε εφαρμογή ορισμένες από αυτές, αλλά δεν συνιστούν ακόμη μία καθορισμένη στρατηγική.
<P>
Η Ευρώπη χρειάζεται τη θέσπιση ενός σταθερού μακροπρόθεσμου πλαισίου για την εγγύηση της ασφάλειας του ενεργειακού εφοδιασμού, το οποίο θα είναι υπεράνω των αλλαγών των διεθνών οικονομικών και περιβαλλοντικών συνθηκών και θα αποτελεί μία σταθερή βάση για τον μελλοντικό ρόλο της Ευρώπης στη διεθνή σκηνή.
<P>
Έχοντας αυτό υπόψη, θα ήθελα να χρησιμοποιήσω το Ευρωπαϊκό Συμβούλιο της Βαρκελώνης την επόμενη άνοιξη ως εφαλτήριο μιας ευρωπαϊκής στρατηγικής σχετικά με τον ενεργειακό εφοδιασμό και μπορείτε να θεωρήσετε βέβαιο ότι - κατά τον σχεδιασμό της εν λόγω στρατηγικής - οι ιδέες που εμπεριέχονται στην παρούσα έκθεση θα ληφθούν πολύ σοβαρά υπόψη. Ελπίζω να συζητήσω μαζί σας, σε επόμενες συνόδους, αυτή τη σκέψη.
<P>
Θέλω να συγχαρώ για άλλη μια φορά τον κ. Chichester, για την εξαιρετική του εργασία και το έργο που επιτέλεσε. Επίσης συγχαίρω και εκφράζω τις ευχαριστίες μου στην κ. Ayuso για την γνωμοδότησή της και σας ευχαριστώ όλους και καθέναν ξεχωριστά για τις παρεμβάσεις σας σχετικά με την έκθεση και τη συζήτηση αυτή. Σας εγγυώμαι ότι θα συνεχίσουμε να εργαζόμαστε πάνω σ' αυτή όταν, τελικά, παρουσιαστούν τα συμπεράσματα που θα κλείσουν τη γενική συζήτηση σχετικά με την Πράσινη Βίβλο που εκπόνησε η Επιτροπή.

<SPEAKER ID=300 NAME="Πρόεδρος">
Ευχαριστώ πολύ, κυρία Επίτροπε!
<P>
Ο κ. Turmes επί του Κανονισμού.

<SPEAKER ID=301 LANGUAGE="FR" NAME="Turmes">
Έθεσα δύο πολύ συγκεκριμένες ερωτήσεις στην κυρία Επίτροπο και εκφράζω την απογοήτευσή μου διότι δεν μου έδωσε απάντηση. Η μία ερώτηση αφορούσε τα σενάρια και η άλλη τις συζητήσεις στρογγυλής τραπέζης.

<SPEAKER ID=302 NAME="Πρόεδρος">
Κύριε συνάδελφε, αυτό μπορεί μεν να είναι σωστό, όμως δεν είναι ζήτημα του Κανονισμού!
<P>
Η συζήτηση έληξε.
<P>
Η ψηφοφορία θα γίνει αύριο, στις 12.00.

<CHAPTER ID=13>
Χημικές ουσίες
<SPEAKER ID=303 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0356/2001) της κ. Schφrling εξ ονόματος της Επιτροπής Επιτροπή Περιβάλλοντος, Δημόσιας Υγείας και Πολιτικής των Καταναλωτών σχετικά με την Λευκή Βίβλο της Επιτροπής όσον αφορά τη στρατηγική για μία μελλοντική πολιτική για τα χημικά προϊόντα (COM(2001) 88 - C5-0258/2001 - 2001/2118(COS)).

<SPEAKER ID=304 LANGUAGE="SV" NAME="Schφrling">
. (SV) Κύριε Πρόεδρε, κυρία Επίτροπε, αγαπητοί συνάδελφοι, η έκθεση σχετικά με τη στρατηγική για τη μελλοντική πολιτική περί χημικών ουσιών, την οποία θα συζητήσουμε και επί της οποίας θα λάβουμε θέση στη συζήτηση αυτή, είναι ιδιαίτερα επίκαιρη και σημαντική, καθώς θα θέσει τη βάση για μία νομοθετική πρόταση και για νέα νομοθεσία πλαίσιο για την πολιτική της ΕΕ σχετικά με τις χημικές ουσίες.
<P>
Το Ευρωπαϊκό Συμβούλιο αποφάσισε κατά τη Σύνοδο Κορυφής του Γκέτεμποργκ τον Ιούνιο κάτι πολύ θετικό, την θέσπιση μίας νέας πολιτικής περί χημικών ουσιών μέχρι το 2004 το αργότερο και υπογράμμισε ότι η προθεσμία αυτή θα πρέπει να γίνει σεβαστή. Η Επιτροπή οφείλει επομένως να υποβάλει νομοθετική πρόταση το 2002.
<P>
Η συζήτηση σχετικά με τις ελλείψεις της ισχύουσας πολιτικής περί χημικών ουσιών διεξάγεται εδώ και αρκετό καιρό. Μεταξύ άλλων έχει ασκηθεί κριτική για το γεγονός ότι δεν διαθέτουμε πληροφορίες σχετικά με τις περισσότερες από τις 100 000 χημικές ουσίες που υπάρχουν, για την υπερβολική βραδύτητα των εργασιών και για την αποτυχία της παρούσας πολιτικής να προστατεύσει στην πράξη την δημόσια υγεία και το περιβάλλον.
<P>
Η αναθεώρηση της νομοθεσίας σχετικά με τις υπάρχουσες χημικές ουσίες, την οποία πραγματοποίησε η Επιτροπή, δείχνει ότι υπάρχει ο κίνδυνος έκθεσης των ανθρώπων και του περιβάλλοντος σε ένα πολύ μεγάλο αριθμό χημικών ουσιών, των οποίων οι επικίνδυνες ιδιότητες δεν είναι γνωστές. Γνωρίζουμε ότι στο ανθρώπινο σώμα έχουν εντοπισθεί μετρήσιμες ποσότητες από 350 χημικές ουσίες. Γνωρίζουμε επίσης ότι αυξάνουν κάθε χρόνο οι ποσότητες βρωμιούχων αντιπυρικών μέσων στο μητρικό γάλα.
<P>
Παρόλο που ισχύουν αυστηροί περιορισμοί σήμερα για το PCB και το DDT, εξακολουθούν να εντοπίζονται σημαντικές ποσότητες αυτών των χημικών ουσιών στον λιπώδη ιστό ανθρώπων και ζώων σε όλο τον κόσμο, ακόμη και στις πολικές περιοχές, εκεί όπου δεν έχουν καν γίνει εκπομπές τέτοιων χημικών ουσιών. Προστίθενται και νέες χημικές ουσίες, π.χ. το θειούχο υπερφθοροοκτάνιο, οι οποίες δεν συσσωρεύονται στον λιπώδη ιστό, αλλά στην πρωτεΐνη του αίματος. Οι χημικές αυτές ουσίες περιλαμβάνονται σε διάφορα προϊόντα, όπως π.χ. στα σαμπουάν.
<P>
Ο κανονισμός τον οποίο υιοθέτησε το Συμβούλιο προκειμένου να αντιμετωπίσει τις ελλείψεις αυτές προβλέπει την πραγματοποίηση εμπεριστατωμένων αξιολογήσεων κινδύνου, την υποβολή συστάσεων για μέτρα κλπ. Γνωρίζουμε σήμερα ότι ο λεγόμενος κατάλογος προτεραιοτήτων περιλαμβάνει μόλις 140 χημικές ουσίες και ότι αξιολογήσεις κινδύνου πραγματοποιήθηκαν για 11 μόνο ουσίες. Και ακόμα χειρότερο είναι το γεγονός ότι δεν λήφθηκε ούτε ένα μέτρο για την μείωση των κινδύνων, παρόλο που υπογραμμίστηκε ότι τέτοια μέτρα απαιτούνται για τις περισσότερες από τις ουσίες αυτές.
<P>
Η Λευκή Βίβλος της Επιτροπής, την οποία συνέταξε η Γενική Διεύθυνση Περιβάλλοντος και Οικονομίας, προσπαθεί να εξασφαλίσει υψηλό επίπεδο προστασίας της δημόσιας υγείας και του περιβάλλοντος, καθώς επίσης και να διατηρήσει την ανταγωνιστικότητα της ευρωπαϊκής χημικής βιομηχανίας. Το κάνει αυτό λ.χ. αναφέροντας ότι η πολιτική για τις χημικές ουσίες οφείλει να προωθεί τις τεχνολογικές καινοτομίες και την ανάπτυξη ασφαλέστερων χημικών ουσιών. Όπως και τα περισσότερα μέλη της Επιτροπής Περιβάλλοντος, θεωρώ ότι η στρατηγική της Λευκής Βίβλου επικεντρώνεται στην προστασία του περιβάλλοντος και της δημόσιας υγείας και ότι η αφετηρία της βρίσκεται στη συζήτηση που πραγματοποιήθηκε στο Συμβούλιο και στην διαρκώς αυξανόμενη ανησυχία για το γεγονός ότι η ισχύουσα πολιτική περί χημικών ουσιών δεν μπορεί να εξασφαλίσει επαρκή προστασία για το περιβάλλον και τη δημόσια υγεία. Φυσικά θα πρέπει να ληφθούν δεόντως υπόψη οι οικονομικές και κοινωνικές πτυχές, καθώς επίσης και ζητήματα που αφορούν τη στρατηγική για την αειφόρο ανάπτυξη.
<P>
Η πλειοψηφία της Επιτροπής Περιβάλλοντος υπερψήφισε πρόταση η οποία πηγαίνει πιο πέρα από την πρόταση της Επιτροπής και καταδεικνύει πώς ένας αποτελεσματικός, διαφανής και φιλικός προς τους καταναλωτές έλεγχος των χημικών ουσιών θα πρέπει να διαμορφωθεί στο μέλλον. Η πρόταση αυτή συνάδει απολύτως με τα συμπεράσματα της Συνόδου Κορυφής του Ιουνίου, η οποία έδωσε σημαντική πολιτική υποστήριξη προς την πρόταση και κατά την οποία τα 15 κράτη μέλη υιοθέτησαν συμπεράσματα σαφώς αυστηρότερα και περισσότερο μακρόπνοα από την πρόταση της Επιτροπής.
<P>
Υπάρχει επομένως η εκπεφρασμένη πολιτική βούληση να υιοθετηθεί η προσέγγιση της Επιτροπής Περιβάλλοντος για μία νέα στρατηγική για τις χημικές ουσίες, κυρίως όσον αφορά το εύρος του συστήματος Reach. Η Ομάδα του ΕΛΚ-ΕΔ και η βιομηχανία ζητούν σήμερα να περιληφθούν μόνο οι καρκινογόνες μεταλλαξιογόνες ή τοξικές για την αναπαραγωγή ουσίες κατηγορίας 1 και 2 και το POP, κάτι που δεν θα μπορούσε βέβαια να αποτελέσει αξιόλογη στρατηγική για το μέλλον. Ακόμη και ορισμένες επιχειρήσεις της χημικής βιομηχανίας έχουν εκφράσει την επιθυμία να πάμε πιο μακριά. Η βιομηχανία μπορεί να είναι ανταγωνιστική μόνο εφόσον παράγει ασφαλείς χημικές ουσίες και ουσίες οι οποίες προστατεύουν το περιβάλλον και τη δημόσια υγεία, αντί για αυτή την απαράδεκτη κατάσταση που αντιμετωπίζουμε σήμερα. Για το λόγο αυτό πιστεύω ότι θα πρέπει να επιμείνουμε στη συμβιβαστική πρόταση που επιτεύχθηκε μεταξύ των διαφόρων πολιτικών ομάδων, πρόταση την οποία υποστηρίζει η πλειοψηφία.

<SPEAKER ID=305 LANGUAGE="DE" NAME="Mayer, Hans-Peter">
, συντάκτης γνωμοδότησης της Επιτροπής Νομικών Θεμάτων και Εσωτερικής Αγοράς. (DE) Κύριε Πρόεδρε, αγαπητοί συνάδελφοι, στις 11 Οκτωβρίου η Επιτροπή Νομικών Θεμάτων και Εσωτερικής Αγοράς έκανε δεκτή τη γνωμοδότησή μου σχετικά με τη Λευκή Βίβλο για τη μελλοντική πολιτική για τα χημικά προϊόντα. Ιδιαίτερη σημασία έχει ασφαλώς η εναρμόνιση της πολιτικής για τα χημικά προϊόντα σε επίπεδο Ευρωπαϊκής Κοινότητας. Ωστόσο, δεν έχουν μικρότερη σημασία και τα ακόλουθα τρία σημεία: πρώτον, η εφαρμοσιμότητα και ευελιξία του συστήματος καταχώρησης. Εξ αιτίας της έκτασης των δεδομένων που απαιτούνται για την καταχώρηση πρέπει να ληφθεί υπόψη η αρχή της αναλογικότητας, προκειμένου το σύστημα να μην μπλοκάρει ευθύς εξαρχής. Η παραπάνω αρχή πρέπει να εφαρμοστεί επίσης στον απαιτούμενο ορισμό του σκοπού χρήσης ενός προϊόντος, δηλαδή ο κατασκευαστής πρέπει να μπορεί να περιορίσει τον ορισμό στους σκοπούς χρήσης που πραγματικά επιδιώκονται.
<P>
Δεύτερον: σαφής ορισμός της αρχής της υποκατάστασης. Ο ορισμός της αρχής αυτής διαφέρει στα διάφορα κράτη μέλη, όταν βέβαια υπάρχει. Πρέπει να εισαχθεί στην κοινοτική νομοθεσία διατυπωμένος με συνέπεια και σαφήνεια.
<P>
Τρίτον: η επαρκής προστασία των αποκτηθέντων σε δοκιμές δεδομένων. Η ανάγκη διασφάλισης εμπορικών απορρήτων δεν λαμβάνεται επαρκώς υπόψη. Ταυτόχρονα πρέπει να προστατευθεί ο δηλών από αθέμιτη χρήση των διακριβωμένων από αυτόν δεδομένων με το να διασφαλίζονται τα δικαιώματα πνευματικής ιδιοκτησίας επί του δελτίου δεδομένων ασφαλείας. Ως προς αυτά, η έκθεση της συναδέλφου Schφrling δεν είναι ισορροπημένη. Τα συμφέροντα των μεσαίων χημικών επιχειρήσεων δεν λαμβάνονται επαρκώς υπόψη, πράγμα που μπορεί να οδηγήσει σε στρέβλωση του ανταγωνισμού. Ως εκ τούτου, σας συνιστώ να κάνετε δεκτές τις τροπολογίες που στηρίζονται στη γνωμοδότηση της Επιτροπής Νομικών Θεμάτων και Εσωτερικής Αγοράς, οι οποίες συμβάλλουν στην καλύτερη εξισορρόπηση των συμφερόντων όλων των ενεχομένων.

<SPEAKER ID=306 LANGUAGE="DE" NAME="Langen">
, συντάκτης γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας. (DE) Κύριε Πρόεδρε, η Λευκή Βίβλος της Επιτροπής έχει τον φιλόδοξο στόχο να προβεί σε ευρύ εκσυγχρονισμό του κοινοτικού δικαίου που αφορά τις ουσίες και τα προϊόντα. Η νομική ενοποίηση υπαρχουσών και νέων ουσιών, όπως επίσης και η ενιαία διαδικασία καταχώρησης και αξιολόγησης όλων των ουσιών που παράγονται ή εισάγονται σε ποσότητα άνω του 1 τόνου ετησίως είναι βασικά ορθή.
<P>
Με αυτήν την γραμμή της Λευκής Βίβλου ενισχύεται καταρχάς η ιδία ευθύνη διαχείρισης χημικών ουσιών από τη βιομηχανία και προτείνεται ένας αναπροσανατολισμός επί τη βάσει της μέχρι τώρα πείρας με μεμονωμένες διατάξεις. Η Επιτροπή Βιομηχανίας, Εξωτερικού Εμπορίου, Έρευνας και Ενέργειας του Ευρωπαϊκού Κοινοβουλίου ενέκρινε με μεγάλη πλειοψηφία την παρούσα έκθεση. Μεταξύ άλλων, το θέμα είναι ότι δεν έχουν μελετηθεί επαρκώς μέχρι σήμερα οι επιπτώσεις των προτάσεων της Λευκής Βίβλου στην ανταγωνιστικότητα, το διεθνές εμπόριο, τις θέσεις εργασίας και τις μεσαίες επιχειρήσεις και επομένως απαιτείται η διεξαγωγή περαιτέρω μελετών.
<P>
Πέρα από αυτό η Επιτροπή Βιομηχανίας, Εξωτερικού Εμπορίου, Έρευνας και Ενέργειας είναι της άποψης ότι οι νομικές διατάξεις δεν πρέπει να έχουν ως βάση απλώς τις ιδιότητες των ουσιών, παρά μόνο τους πραγματικούς κινδύνους που αποδεικνύονται επιστημονικά. Οι ποσότητες είναι μόνο βοηθητικά μεγέθη. Το αποφασιστικής σημασίας κριτήριο είναι η επικινδυνότητα. Για τον λόγο αυτόν η Επιτροπή Βιομηχανίας, Εξωτερικού Εμπορίου, Έρευνας και Ενέργειας ζητεί μία διαδικασία αναλυτικής εξέτασης δύο φάσεων.
<P>
Απορρίπτουμε κατηγορηματικά την θέση της εισηγήτριας της Επιτροπής Περιβάλλοντος, Δημόσιας Υγείας και Πολιτικής των Καταναλωτών στα ακόλουθα σημεία: τη συμπερίληψη των ουσιών που προξενούν ευαισθητοποίηση στη διαδικασία έγκρισης, την χρονικά περιορισμένη έγκριση, την υπαγωγή στην υποχρέωση καταχώρησης όλων των ποσοτήτων που είναι μικρότερες από έναν τόνο, την απεριόριστη πρόσβαση του κοινού σε όλα τα δεδομένα, την ευρείας κλίμακας απαγόρευση ουσιών, την επιπλέον ανεξάρτητη εξέταση των εκτεταμένων στοιχείων και αξιολογήσεων που υποβάλλει η βιομηχανία, καθώς και μια σειρά περαιτέρω σημείων.
<P>
Η μεγάλη επέκταση της διαδικασίας έγκρισης θα ήταν σαφώς ενάντια στον κοινό μας στόχο να περιοριστούν τα πειράματα σε ζώα. Για τον λόγο αυτόν η Επιτροπή Βιομηχανίας, Εξωτερικού Εμπορίου, Έρευνας και Ενέργειας εκπροσωπεί τη φωνή της λογικής, όπως ζήτησαν ομόφωνα οι ευρωπαϊκές συνδικαλιστικές οργανώσεις και οι ευρωπαίοι εργοδότες της χημικής βιομηχανίας.

<SPEAKER ID=307 LANGUAGE="DE" NAME="Mόller, Emilia Franziska">
Κύριε Πρόεδρε, αξιότιμοι συνάδελφοι, οι χημικές ουσίες και προϊόντα σήμερα συγκαταλέγονται στην καθημερινή μας ζωή. Η κοινωνία μας δεν μπορεί να τα βγάλει πέρα σε πολλούς τομείς χωρίς τη χημεία. Χρησιμοποιούμε π.χ. καθαριστικά, καλλυντικά, συνθετικές ύλες, φάρμακα και πολλά άλλα - είναι κάτι εντελώς αυτονόητο. Το ίδιο αυτονόητο είναι όμως ότι πρέπει να γνωρίζουμε τις επιπτώσεις αυτών των ουσιών και προϊόντων, καθώς και της χρησιμοποίησής τους, για την ανθρώπινη υγεία και το περιβάλλον. Για τον λόγο αυτόν χρειαζόμαστε ένα εφαρμόσιμο και ευέλικτο σύστημα καταχώρησης για τον έλεγχο και την αξιολόγηση των υφισταμένων και των νέων ουσιών. Η Λευκή Βίβλος πρέπει κατά την άποψη της Ομάδας του ΕΛΚ να παραμερίσει τις ελλείψεις της ευρωπαϊκής πολιτικής για τις χημικές ουσίες και να δώσει τη μέγιστη προτεραιότητα στην προστασία του ανθρώπου και του περιβάλλοντος, καθώς και στην αειφόρο ανάπτυξη, χωρίς να θέτει παράλληλα σε κίνδυνο την ανταγωνιστικότητα της χημικής βιομηχανίας και των ΜΜΕ.
<P>
Η χημική βιομηχανία είναι ο τρίτος σε μέγεθος κλάδος μεταποιητικής βιομηχανίας στην Ευρώπη και οι αριθμοί που δίνει η Επιτροπή είναι 4,7 εκατ. θέσεις εργασίας και σχεδόν 40 000 επιχειρήσεις, συνήθως μικρές ή μεσαίες. Με την παρούσα έκθεση αποφασίζουμε και για το δικό τους μέλλον. Η έκθεση Schφrling στοχεύει φανερά στα μελήματα της περιβαλλοντικής πολιτικής και υπάρχει φόβος ότι με τις υπερβολικές της απαιτήσεις και από τις υπηρεσίες θα παραλύσει ολόκληρο το σύστημα και θα είναι εξαρχής καταδικασμένο σε αποτυχία.
<P>
Για τον λόγο αυτόν, εμείς ως Ομάδα του ΕΛΚ δεν συμφωνούμε με τα παρακάτω σημεία: την υποχρέωση καταχώρησης ουσιών σε ποσότητα ετήσιας παραγωγής μικρότερη του ενός τόνου, την επέκταση της διαδικασίας έγκρισης, την υποκατάσταση και την απαγόρευση ουσιών μόνο βάσει των ιδιοτήτων τους, την επιπλέον διαδικασία αξιολόγησης από ομοτίμους, τις μη υλοποιήσιμες υποχρεώσεις ενημέρωσης και τράπεζες δεδομένων. Αποψή μας είναι ότι μόνο ένα ισορροπημένο σύστημα μπορεί να διασφαλίσει ότι στην Ευρωπαϊκή Ένωση θα παράγονται υψηλής αξίας προϊόντα, θα διασφαλισθούν οι θέσεις εργασίας και θα βελτιωθεί θεαματικά η προστασία του ανθρώπου και του περιβάλλοντος.
<P>
(Χειροκροτήματα)

<SPEAKER ID=308 NAME="Bowe">
Κύριε Πρόεδρε, χαιρετίζω την πρόταση της Επιτροπής όσον αφορά την πολιτική για τα χημικά προϊόντα, η οποία έπρεπε να έχει παρουσιαστεί πριν από πολύ καιρό. Εδώ και χρόνια, βλέπουμε τη σταδιακή αύξηση των αλλεργικών αντιδράσεων και ακόμη χειρότερων συνεπειών για την ανθρώπινη υγεία και παράλληλα μια σειρά ανεπιθύμητων επιπτώσεων στο περιβάλλον γενικά. Αν εγκρίνουμε αυτή την έκθεση, θα προβούμε σε ένα πρώτο βήμα προς το να θέσουμε ένα πολύ σημαντικό ερώτημα: αν τα 30 000 χημικά προϊόντα που χρησιμοποιούνται ευρέως σήμερα και τα 100 000 συστατικά που χρησιμοποιούνται για την παρασκευή τους ευθύνονται κατά οποιονδήποτε τρόπο για αυτά που βλέπουμε να συμβαίνουν στην ανθρώπινη υγεία και στον κόσμο γύρω μας. Δεν υπάρχει αμφιβολία ότι θα πρέπει να προβούμε σε μια ευρέος φάσματος εξέταση των χημικών προϊόντων που χρησιμοποιούνται σήμερα και αυτών που ίσως θελήσουμε να εισαγάγουμε στο περιβάλλον μας στο μέλλον.
<P>
Θα πρέπει να αρχίσουμε να εξετάζουμε ζητήματα και πεδία τα οποία δεν είχαμε εξετάσει πριν. Τα κοινωνικοοικονομικά ζητήματα θα είναι ιδιαίτερα σημαντικά. Τα πλήρη αποτελέσματα της αλλαγής της στρατηγικής και της πολιτικής μας για τα χημικά προϊόντα θα είναι μεγάλης εμβέλειας και θα επηρεάσουν ολόκληρη την Ευρωπαϊκή Ένωση. Ωστόσο, θα ελπίζαμε ότι κάνοντας ένα σημαντικό βήμα προόδου απόψε και αρχίζοντας να διαμορφώνουμε μια νέα δομή για την πολιτική για τα χημικά προϊόντα, θα καταλήξουμε σε μια πολιτική η οποία θα είναι πραγματικά βιώσιμη μακροπρόθεσμα· η οποία θα επιφέρει γνήσια και θετικά οφέλη στην κοινωνία ως σύνολο· η οποία θα θέτει τέρμα σε κάθε αρνητικό αντίκτυπο για την ανθρώπινη υγεία και το περιβάλλον και θα αποτελεί λαμπρό παράδειγμα για άλλα μέρη του κόσμου όσον αφορά το πώς πρέπει να προχωρήσουν στο μέλλον. Επομένως, απόψε πραγματοποιούμε ένα βήμα όχι απλώς προς ένα καθαρότερο και καλύτερο ευρωπαϊκό περιβάλλον και μια ισχυρότερη και πιο ευημερούσα βιομηχανία χημικών στην Ευρώπη, αλλά και προς ένα υγιεινότερο και καλύτερο μέλλον για όλο τον κόσμο.

<SPEAKER ID=309 NAME="Davies">
Κύριε Πρόεδρε, ελπίζω ότι η Επίτροπος κατάφερε να αναπληρώσει τον ύπνο που έχασε μετά από μία ακόμη επιτυχημένη διάσκεψη για την αλλαγή του κλίματος.
<P>
Φαίνονταν όλα πολύ εύκολα όταν η Επίτροπος μας παρουσίασε για πρώτη φορά το σχέδιο. Είπε ότι χρησιμοποιούμε δεκάδες χιλιάδες χημικά προϊόντα στην Ευρώπη. Είναι σημαντικά για τον τρόπο ζωής μας, αλλά υπάρχει πολύ λίγη ενημέρωση του κοινού σχετικά με αυτά και με τον πραγματικό φόβο ότι ορισμένα από αυτά ενδέχεται να προκαλούν μακροπρόθεσμες βλάβες στο περιβάλλον και την ανθρώπινη υγεία. Επομένως, πρέπει να βρούμε τις πληροφορίες, πρέπει να διενεργήσουμε τους ελέγχους, και ενώ θα κρατήσουμε τα καλά και θα διατηρήσουμε μια ισχυρή ευρωπαϊκή βιομηχανία χημικών, πρέπει να εντοπίσουμε τα κακά και να τα απομακρύνουμε.
<P>
Όμως αυτό συνέβη πριν από λίγους μήνες. Εν τω μεταξύ, όλοι μάθαμε πολλά από τους εκπροσώπους των ομάδων συμφερόντων σχετικά με τις δυσκολίες υλοποίησης της πολιτικής, όπως αποδεικνύεται από τη δυσκολία προσδιορισμού ακόμη και του αριθμού των χημικών προϊόντων για τα οποία μιλάμε. Ορισμένες φορές ακούμε να αναφέρονται 30 000, άλλες φορές 100 000 - μια αρκετά μεγάλη διαφορά.
<P>
Τουλάχιστον, η βιομηχανία χημικών λέει ότι επικροτεί και υποστηρίζει τους στόχους της Επιτρόπου, αλλά προειδοποιεί ότι οι προτάσεις δεν είναι πρακτικές, ότι θα αυξήσουν τη γραφειοκρατία και θα είναι υπερβολικά δαπανηρές. Διατείνεται ότι το καθεστώς ελέγχων θα προκαλέσει την παράλυση ολόκληρου του συστήματος, ειδικά αν αυξήσουμε τις απαιτήσεις. Εκατομμύρια ζώα θα φονευθούν με οδυνηρό τρόπο και ίσως άσκοπα προκειμένου να εκπληρωθούν οι απαιτήσεις ελέγχου.
<P>
Όλες αυτές οι ανησυχίες πρέπει να ληφθούν υπόψη. Όταν το σχέδιο οδηγίας παρουσιαστεί ενώπιον μας, θα ακούσω πολύ προσεκτικά τις καταγγελίες της βιομηχανίας. Αναγνωρίζω ότι όσον αφορά τα περιβαλλοντικά θέματα ακούμε συχνά τη βιομηχανία να διαμαρτύρεται αδίκως, αλλά ακόμη και έτσι, πρέπει να διασφαλίσουμε ότι οι νέες απαιτήσεις που επιβάλλονται στις εταιρείες είναι ρεαλιστικές και εφαρμόσιμες και ότι ενισχύουν και δεν πλήττουν έναν πολύ σημαντικό κλάδο.
<P>
Πρόκειται μόνο για μια Λευκή Βίβλο. Στη διατύπωση των συστάσεων, υποστηρίζω την κ. Schφrling που ζητά από την Επιτροπή να ενισχύσει τις περιβαλλοντικές της δεσμεύσεις αντί να τις χαλαρώσει. Αλλά, στην πραγματικότητα, θα καταλήξουμε πιθανόν να ακολουθήσουμε το Συμβούλιο Υπουργών πετώντας το μπαλάκι στην Επιτροπή, με το να σας ζητήσουμε να βρείτε μια διέξοδο μέσα από τα εμπόδια και δίνοντας την απόλυτη διαβεβαίωση ότι θα σας ασκήσουμε κριτική, οποιεσδήποτε προτάσεις και αν παρουσιάσετε.

<SPEAKER ID=310 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, η έκθεση αποτελεί ορόσημο για την προστασία του περιβάλλοντος και του καταναλωτή. Η μέχρι σήμερα πολιτική για τα χημικά προϊόντα απέτυχε τελείως ως προς την προστασία του περιβάλλοντος και του καταναλωτή. Εδώ και δεκαετίες διατίθενται πάνω από 100 000 χημικά προϊόντα στην αγορά και δεν γνωρίζουμε σε ποιές ποσότητες και με ποιούς κινδύνους γίνεται αυτό. Με τον τρόπο αυτόν η αρχή της πρόληψης κυριολεκτικά καταπατήθηκε και τα χημικά αυτά δοκιμάζονται τυφλά σ' εμάς και στο περιβάλλον. Οι ποσότητες που είναι μικρότερες των 1000 τόνων ετησίως μάλιστα δεν είναι καν υποχρεωτικό να καταχωρηθούν, ανεξάρτητα από την επικινδυνότητά τους.
<P>
Παίζουμε λοιπόν εδώ και δεκαετίες ρώσικη ρουλέτα με την υγεία μας και με το περιβάλλον. Πρέπει να βάλουμε το συντομότερο δυνατόν τέρμα σε αυτήν την τρομακτική κατάσταση ανευθυνότητας. Αν η βιομηχανία δεν καταθέτει τα στοιχεία εντός καθορισμένης προθεσμίας, πρέπει να απαγορεύεται η διάθεση των αντίστοιχων χημικών. Ελπίζω ότι η πλειοψηφία του Σώματος θα αρνηθεί να ασχοληθεί με τη δίωξη της χημικής βιομηχανίας, γιατί ειδικά η επιθετική διαφήμιση της γερμανικής χημικής βιομηχανίας έχει καταστήσει ασφαλώς σαφές ότι μέσα στην αδυναμία της δεν είναι σε θέση να προβάλει εύλογα επιχειρήματα σε πολιτικό επίπεδο. Οι διαμαρτυρίες για απώλειες πωλήσεων που υποστηρίχθηκαν εδώ και από συναδέλφους είναι κυριολεκτικά γελοίες αν αναλογιστεί κανείς ότι η χημική βιομηχανία τα περασμένα δέκα χρόνια κατάργησε το 14% των θέσεων με πραγματική αύξηση της παραγωγής της τάξεως του 25% - και όλοι ξέρουμε καλά ότι η χημική βιομηχανία θα έχει τη δυνατότητα να προσφέρει μόνιμη απασχόληση, μόνο αν προσφέρει προϊόντα φιλικά προς το περιβάλλον. Μόνο τότε μπορεί επίσης να επιτευχθεί η ενίσχυση της χημικής βιομηχανίας. Θα αγωνιστούμε για να γίνει η νέα πολιτική για τα χημικά προϊόντα το κέντρο της ευρωπαϊκής περιβαλλοντικής πολιτικής. Θεωρώ ότι πρέπει να βάλουμε τέλος σε μια πολιτική στρουθοκαμηλισμού που διάρκεσε για δεκαετίες και να εφαρμόσουμε μία αποτελεσματική και βιώσιμη πολιτική για τα χημικά προϊόντα, η οποία θα δίνει προτεραιότητα στην υγεία και στην αρχή της πρόληψης.

<SPEAKER ID=311 LANGUAGE="SV" NAME="Sjφstedt">
Κύριε Πρόεδρε, η πολιτική περί χημικών ουσιών της ΕΕ χρειάζεται μία συνολική αναθεώρηση και ένα νέο και συνολικό νομοθετικό πλαίσιο. Η έκθεση της κ. Schφrling της Επιτροπής Περιβάλλοντος, την οποία συζητούμε τη στιγμή αυτή, δημιουργεί μία θαυμάσια βάση για μία νέα πολιτική περί χημικών ουσιών. Με την έκθεση αυτή ως αφετηρία η Επιτροπή θα μπορούσε να υποβάλει σύντομα πρόταση για μία νέα οδηγία.
<P>
Η δύναμη της έκθεσης αυτής βρίσκεται στο γεγονός ότι δίνει πραγματικά προτεραιότητα στο περιβάλλον και τη δημόσια υγεία, αυτό ακριβώς που θα πρέπει να αποτελεί το κύριο καθήκον μας. Πιστεύουμε επίσης ότι αυστηροί κανόνες είναι σίγουρα προς όφελος και της βιομηχανίας. Οι κανόνες αυτοί ωφελούν τους σύγχρονους παραγωγούς και ενισχύουν τις καινοτομίες, αντί να είναι προς όφελος παλαιών χημικών ουσιών, οι οποίες δεν έχουν ερευνηθεί, όπως στη πράξη συμβαίνει σήμερα.
<P>
Τα εξής σημεία της έκθεσης είναι ιδιαίτερα σημαντικά για την Ομάδα μας: πρώτον, η πρόταση για τις χημικές ουσίες, για τις οποίες θα πρέπει να ισχύει ο όρος της εγγραφής, αξιολόγησης και εξέτασης προκειμένου να τους χορηγείται άδεια, θα πρέπει να είναι συνολικότερη, όπως προτείνεται. Δεύτερον, θα πρέπει να ορισθούν αυστηροί όροι για εισαγόμενες χημικές ουσίες, καθώς και για προϊόντα τα οποία περιέχουν χημικές ουσίες. Τρίτον, θα πρέπει να καταβληθεί κάθε δυνατή προσπάθεια προκειμένου να ελαχιστοποιηθούν τα πειράματα σε ζώα. Τέταρτον, η αρχή της αντικατάστασης θα πρέπει να αποτελέσει καθοριστικό μέρος της πολιτικής για τις χημικές ουσίες. Θα πρέπει να δοθεί σημασία στη διαρκή αναζήτηση ασφαλέστερων εναλλακτικών χημικών ουσιών. Πέμπτον, θα πρέπει να περιοριστεί δραστικά η χρήση των πλέον επικίνδυνων χημικών ουσιών.
<P>
Η Ομάδα μας είναι ικανοποιημένη με την πρόταση της επιτροπής. Ωστόσο έχουμε υποβάλει ορισμένες σύντομες τροπολογίες, οι οποίες πιστεύω ότι μπορούν να βελτιώσουν περαιτέρω την έκθεση. Θέλουμε να υπογραμμίσουμε την απαίτηση οι εγκρίσεις για νέες χημικές ουσίες να χορηγούνται από τις υπηρεσίες της Ευρωπαϊκής Επιτροπής οι οποίες είναι υπεύθυνες για την προστασία του περιβάλλοντος. Ζητούμε επίσης τον καθορισμό ακόμα αυστηρότερων προδιαγραφών για τις πλέον επικίνδυνες χημικές ουσίες.
<P>
Η εισηγήτρια ακολούθησε στην επιτροπή μία πολύ καλή και διαφανή μέθοδο εργασίας, χάρη στην οποία όλες οι πολιτικές ομάδες μπόρεσαν να καταλήξουν σε συμβιβασμό ευθύς εξαρχής, γεγονός που θεωρώ θετικό.

<SPEAKER ID=312 NAME="Blokland">
 - (NL) Κύριε Πρόεδρε, η αναθεώρηση της πολιτικής για τις χημικές ουσίες είναι απολύτως αναγκαία, επειδή έχουν εξεταστεί μέχρι τώρα μόνο οι 11 από τις 140 ουσίες, οι οποίες βρίσκονται στον κατάλογο προτεραιότητας. Τώρα εντούτοις πρέπει να προσέξουμε, ώστε μέσα στον ενθουσιασμό μας να μην εξετάζουμε όλες τις ουσίες συγχρόνως. Φυσικά, αυτό θα το επιθυμούσα και εγώ, αλλά η Επιτροπή Περιβάλλοντος προειδοποίησε ήδη την Επιτροπή ότι εάν υπερφορτωθεί η πολιτική για τις χημικές ουσίες το πλοίο κινδυνεύει να βυθιστεί. Αυτό μου φαίνεται επαρκής λόγος, ώστε να αφαιρεθεί από το πλοίο ένα μέρος του φορτίου. Με αυτό εννοώ συγκεκριμένα ότι οι ουσίες κάτω από ένα τόνο πρέπει να παραμείνουν εκτός της νέας πολιτικής. Επιπλέον, το πλοίο κλυδωνίζεται και πάλι μεταξύ μίας αυστηρής πολιτικής, αφενός, και της επιθυμίας, αφετέρου, να ληφθούν επαρκώς υπόψη οι κοινωνικές και οικονομικές συνέπειες. Αυτό το δίλημμα εντούτοις μπορεί να προληφθεί με την αναγνώριση προτεραιότητας στις περισσότερο αβέβαιες ουσίες. Κατά αυτόν τρόπο, και θα επέλθουν μεγάλα κέρδη για το περιβάλλον και τη δημόσια υγεία και οι κοινωνικές και οικονομικές συνέπειες για τη βιομηχανία θα παραμείνουν περιορισμένες. Επίσης, δεν πρέπει να ρίχνουμε στάχτη στα μάτια στη βιομηχανία, διατεινόμενοι ότι η νέα πολιτική μπορεί να βελτιώσει την καινοτομία και την ανταγωνιστικότητα.
<P>
Τέλος, κύριε Πρόεδρε, είμαι της άποψης ότι τα γενικώς αναγνωρισμένα κριτήρια για την τοξικότητα, δηλαδή η δοσολογία και η χρήση, πρέπει να εξακολουθήσουν να ισχύουν.

<SPEAKER ID=313 NAME="Oomen-Ruijten">
 - (NL) Κύριε Πρόεδρε, υποστηρίζω θερμά τις αρχές, οι οποίες βρίσκονται στη βάση της στρατηγικής για την εκπόνηση μελέτης για την πολιτική της ΕΕ σχετικά με τις χημικές ουσίες, δηλαδή τη διατήρηση της υψηλής προστασίας για τους ανθρώπους και το περιβάλλον, την αποτελεσματική λειτουργία της εσωτερικής αγοράς, τη βελτίωση των δυνατοτήτων της βιομηχανίας για καινοτομία και την ενίσχυση της ανταγωνιστικότητας. Εντούτοις, έχω ένα πρόβλημα με τη Λευκή Βίβλο, καθώς και με την έκθεση της κ. Schφrling, επειδή πιστεύω ότι σε ορισμένα σημεία η Λευκή Βίβλος δεν είναι αποτελεσματική. Η κ. Schφrling πιθανόν να εργάστηκε σκληρά, αλλά παρατηρούνται ακόμη αρκετές ελλείψεις. Επιτρέψτε μου να δώσω σχετικά ορισμένα παραδείγματα ενός συστήματος, το οποίο, κατά τη γνώμη μου, θα μπορούσε να λειτουργήσει ορθά. Γνωρίζω ότι και η κ. Επίτροπος ενημερώθηκε από τις ολλανδικές αρχές, ότι αρχικά η βιομηχανία δεν ήταν καθόλου διατεθειμένη να συμφωνήσει με το νέο σύστημα, το αποκαλούμενο SOMS, αλλά ότι τώρα, τόσο η βιομηχανία όσο και οι αρχές είναι πλήρως ικανοποιημένες με αυτό το σύστημα. Επιτρέψτε μου να δώσω ορισμένα παραδείγματα και παράλληλα να επισημάνω ορισμένα αδύνατα σημεία της Λευκής Βίβλου.
<P>
Κατά πρώτον, η ευθύνη της βιομηχανίας. Αυτή ορίζεται μόνο στα λόγια καθώς η Λευκή Βίβλος περιορίζεται σε δεδομένα για την εκτίμηση του κινδύνου και στην ενημέρωση προς τους τελικούς χρήστες. Εντούτοις, πρέπει να φροντίσουμε, ώστε η ευθύνη να εναπόκειται αληθινά στη βιομηχανία και αυτό σημαίνει, επομένως, ότι αυτή είναι σε θέση να λάβει η ίδια ανεξάρτητα μέτρα για τον περιορισμό του κινδύνου. Το σύστημα, το οποίο προτείνετε εσείς με τις έντονες κρατικές παρεμβάσεις, αποδείχθηκε ότι δεν λειτουργεί. Για αυτό, πρέπει να αλλάξει.
<P>
Δεύτερο σημείο, το σύστημα reach πρέπει επίσης να τροποποιηθεί. Σε κάθε περίπτωση, πρέπει να προστεθεί η δυνατότητα για ένα ταχύ έλεγχο. Ο ταχύς έλεγχος θα μπορούσε να πραγματοποιηθεί και βάσει μίας ανάλυσης τοξικότητας, γιατί ο όγκος δεν διαδραματίζει αποφασιστικό ρόλο. Κύριε Πρόεδρε, προσπάθησα από κοινού με τους συναδέλφους να θέσω αυτά σε τροπολογίες και ελπίζω ότι τουλάχιστον οι τροπολογίες 102 και 103, οι σχετικές με αυτό το σημείο, θα γίνουν αποδεκτές.

<SPEAKER ID=314 LANGUAGE="SV" NAME="Karlsson, Hans">
Κύριε Πρόεδρε, η Ευρώπη έχει ανάγκη από μία νέα στρατηγική σχετικά με τις χημικές ουσίες. Πρόκειται για την υγεία όλων μας και την υγεία των μελλοντικών γενεών. Η Λευκή Βίβλος της Επιτροπής αποτελεί μία καλή αφετηρία για τη συνέχιση του έργου με στόχο τον καθορισμό της στρατηγικής μας. Η έκθεση της κ. Schφrling δημιουργεί μία καλή βάση για την πραγματοποίηση των αναγκαίων αλλαγών. Είναι εξαιρετικά σημαντικό να υιοθετήσει το Κοινοβούλιο την έκθεση με τις κατευθύνσεις που αναφέρει η εισηγήτρια.
<P>
Στις συζητήσεις που πραγματοποιήθηκαν κατά την εκπόνηση της έκθεσης, πολλοί έφεραν αντιρρήσεις εκφράζοντας τον φόβο ότι η αυστηρή νομοθεσία θα μπορούσε να θέσει σε κίνδυνο την απασχόληση και την οικονομική ανάπτυξη. Η ανησυχία φυσικά αυτή θα πρέπει να ληφθεί υπόψη απολύτως σοβαρά, συγχρόνως όμως είναι απαραίτητο να δούμε πέρα από την απασχόληση και την οικονομία. Η οικονομική ανάπτυξη και οι θέσεις εργασίας δεν θα πρέπει να αντιμετωπίζονται ποτέ σε αντιδιαστολή με τη νομοθεσία για τις χημικές ουσίες, με τις προσπάθειες να επιτύχουμε αειφόρο ανάπτυξη και υψηλό επίπεδο προστασίας της δημόσιας υγείας και των εργαζομένων. Τι νόημα έχει να υπάρχουν θέσεις απασχόλησης και καλή οικονομία εφόσον δηλητηριάζουμε τη φύση μας και καταστρέφουμε το περιβάλλον όπου θα ζουν οι μελλοντικές γενεές; Έχουμε μόνο έναν πλανήτη, και οφείλουμε να τον φροντίζουμε με κάθε τρόπο. Συχνά αναφέρουμε ότι τη γη αυτή την έχουμε δανειστεί από τα παιδιά μας. Προκειμένου να τους την παραδώσουμε σε καλή κατάσταση, είναι καιρός να αλλάξουμε τον τρόπο ζωής μας.
<P>
Με πολλούς τρόπους οι χημικές ουσίες επηρεάζουν τους ανθρώπους. Έχουν συνέπειες επάνω σε εμάς που εργαζόμαστε και καταναλώνουμε. Έχουν συνέπεια επάνω μας οι χημικές ουσίες που διατηρούνται για μεγάλο χρονικό διάστημα και συσσωρεύονται σε ζωντανούς οργανισμούς, ουσίες οι οποίες μπορούν να προκαλέσουν αλλεργίες, ορμονικές διαταραχές, καρκίνο κλπ.
<P>
Η νομοθεσία την οποία θα πρέπει να υιοθετήσουμε οφείλει πρώτα απ' όλα να έχει ως στόχο την προστασία του κάθε ανθρώπου και όχι την αύξηση των κερδών των επιχειρήσεων. Η αειφόρος ανάπτυξη μίας κοινωνίας παράγει επίσης βιώσιμες θέσεις απασχόλησης, βιώσιμο περιβάλλον και ανθρώπους οι οποίοι αισθάνονται εμπιστοσύνη για το μέλλον. Έτσι μπορεί να δημιουργηθεί ένας καλύτερος κόσμος.

<SPEAKER ID=315 LANGUAGE="DE" NAME="Florenz">
Κύριε Πρόεδρε, κυρία Επίτροπε, αναμφίβολα είναι σωστό ότι η Ευρωπαϊκή Ένωση πρέπει να αποκτήσει μια νέα, μόνιμη πολιτική για τα χημικά, γιατί η σημερινή δεν είναι ικανοποιητική. Προηγουμένως έγινε νύξη για το ότι υπάρχουν πολλά τεστ, αλλά παρόλ' αυτά το γενικό αποτέλεσμα των ελέγχων δεν είναι ικανοποιητικό. Για τον λόγο αυτόν, η τοποθέτηση της Επιτροπής πρέπει καταρχήν να επικροτηθεί, μολονότι δεν υποστηρίζουμε σε όλα την πρότασή της.
<P>
Θέλω όμως να διατυπώσω μία προειδοποίηση: σήμερα αισθάνθηκα και για σάς μεγάλη συμπάθεια, κυρία Επίτροπε. Όταν μας συστηθήκατε, ανακοινώσατε ότι ειδικά εξαιτίας της πείρας σας από την πατρίδα σας θέλετε να θεσπίσετε μία νέα πολιτική για τα χημικά στην Ευρώπη. Έχω την εντύπωση ότι για σας ισχύει σήμερα η ρήση "δεν μπορώ πια να ξεφορτωθώ τα πνεύματα που επικαλέστηκα" . Η πρόταση της εισηγήτριας δεν είναι πρόταση περιβαλλοντικής πολιτικής. Είναι μια κλασική περίπτωση εξαγωγής περιβαλλοντικής ρύπανσης, διότι πολλές επιχειρήσεις που ήδη κινούνται κοντά στα σύνορα της Ευρωπαϊκής Ένωσης πολύ γρήγορα θα τα πλησιάσουν ακόμη ή και θα μεταφερθούν έξω από αυτήν προκειμένου να γλυτώσουν από αυτές τις αδιανόητες απαιτήσεις. Αυτό δεν μπορεί να είναι σύγχρονη περιβαλλοντική πολιτική! Αντίθετα, θα πρέπει να δεσμεύσουμε και την βιομηχανία ως προς τον συγκεκριμένο τομέα επιβάλλοντας υψηλές, αλλά υλοποιήσιμες προδιαγραφές.
<P>
Νομίζω ότι τα σημεία που ήδη αναφέρθηκαν προηγουμένως - περιορισμένη χρονικά έγκριση, υποχρέωση καταχώρησης για ποσότητα μικρότερη του ενός τόνου, αρχή της υποκατάστασης και καταχώρηση και της χρήσης - αποτελούν κυριολεκτικά μία πολυπροστασία, διότι κάθε μεσαία επιχείρηση γίνεται σκλάβος, αφού σε αυτές τις απαιτήσεις μπορεί να ανταποκριθεί μόνο η βιομηχανία. Πιστεύω ότι αυτή η πρόταση πρέπει μάλλον να προσεγγίσει τις απόψεις της Επιτροπής, οπωσδήποτε όμως όχι εκείνες της εισηγήτριας, την οποία κατά τα άλλα εκτιμώ πολύ, σήμερα όμως με απογοήτευσε εξαιρετικά στην προκειμένη περίπτωση.

<SPEAKER ID=316 LANGUAGE="DE" NAME="Lange">
Κύριε Πρόεδρε, κυρία Επίτροπε, αγαπητοί συνάδελφοι, ιδίως εσείς του ΕΛΚ, θα ήθελα να παρακαλέσω γι' άλλη μια φορά να κατεβάσουμε λίγο τους τόνους. Το θέμα είναι εδώ μία Λευκή Βίβλος και πιστεύω ότι δεν πρέπει να επιχειρούμε επί τη βάσει αυτής της Λευκής Βίβλου αναμετρήσεις δυνάμεων που έχουν ενδεχομένως με τον ένα ή τον άλλο τρόπο υποκινηθεί από πολιτικά κίνητρα. Αργότερα θα έχουμε κάποτε μία νομοθεσία και θα πρέπει να ασχοληθούμε με τις λεπτομέρειές της.
<P>
Κρίμα που μερικοί από τους προηγούμενους ομιλητές δεν βρίσκονται πια εδώ και δεν θα ακούσουν όσα έχω να πω. Όμως ίσως μπορούμε να τους τα μεταβιβάσουμε αργότερα.
<P>
Υποβάλαμε τροπολογίες ακριβώς προς αυτήν την κατεύθυνση, όπου αναφέρεται ότι πρέπει να αποφευχθεί η διπλή εργασία.
<P>
Σύμφωνα με την τροπολογία 97 καταργείται το η αξιολόγηση από ομοτίμους προκειμένου να έχουμε απλούστευση της διαδικασίας. Υποβάλαμε ήδη στην επιτροπή τροπολογίες για τις μεσαίες επιχειρήσεις υποστηρίζοντας πιλοτικά προγράμματα για να μπορούν να διεκπεραιώσουν οι μεσαίες επιχειρήσεις απλά και αποτελεσματικά την καταχώρηση. Θέλουμε απλές διοικητικές διατάξεις και προβλέψαμε να συμπεριληφθούν οι εργαζόμενοι, που το θέμα τους αφορά άμεσα, και τα ευρωπαϊκά συμβούλια επιχειρήσεων στη διαδικασία λήψης αποφάσεων. Τα αιτήματα αυτά έγιναν δεκτά και δεν καταλαβαίνω γιατί πρέπει να δημιουργούμε θέμα και να κάνουμε το μέλλον της χημικής βιομηχανίας να εξαρτάται από αυτό. Πρόκειται για μία Λευκή Βίβλο όπου δεν αποφασίζεται ακόμα τίποτα τελεσίδικα. Δεν τα καταλαβαίνω αυτά!
<P>
Στην αρχή της υποκατάστασης συμπεριλάβαμε ένα εδάφιο όπου αναφέρεται ότι και τα υποκατάστατα πρέπει να υπόκεινται σε ολοκληρωμένη ανάλυση κύκλου ζωής πριν δοθεί έγκριση για τη χρησιμοποίησή τους. Όταν λοιπόν αυτό δεν γίνεται δεκτό και λέγεται "Αυτός ακριβώς είναι ο δρόμος" , εγώ δεν καταλαβαίνω ποιά κατεύθυνση πρέπει να ακολουθήσουμε.
<P>
Και τώρα σχετικά με τον ένα τόνο: αδυνατώ να κατανοήσω το επιχείρημα ότι μια ουσία σε ποσότητα μικρότερη του ενός τόνου είναι αυτή καθεαυτή λιγότερο επικίνδυνη από ουσίες σε ποσότητα μεγαλύτερη του ενός τόνου. Πρέπει να υπάρχει και εδώ καταχώρηση.
<P>
(Χειροκροτήματα)

<SPEAKER ID=317 LANGUAGE="IT" NAME="Lisi">
Κύριε Πρόεδρε, ένα ευχαριστώ στην εισηγήτρια για τον όγκο της εργασίας που επιτέλεσε, αλλά όχι και για το περιεχόμενό της. Συνάδελφε Lange, εμείς μιλάμε βέβαια για μία Λευκή Βίβλο, αλά για μία Λευκή Βίβλο που σκιαγραφεί μια πρώτη σύνθεση των όσων σκεπτόμαστε και, εμείς του ΕΛΚ, όταν εκφράζουμε τις σκέψεις μας, επιθυμούμε να είμαστε και συνεπείς. Δεν θέλουμε να υποστηρίζουμε σήμερα κάτι για να το απαρνηθούμε όταν φτάσουμε στην ώρα των αποφάσεων. Το δηλώνουμε εξαρχής: αυτός είναι ένας σημαντικός βιομηχανικός τομέας, ο πρώτος, ένας από τους πρώτους στην ήπειρό μας. Ένας τομέας που απασχολεί εκατομμύρια ανθρώπους, που ενδιαφέρει δεκάδες χιλιάδες μικρές επιχειρήσεις. Είναι όμως και ένας τομέας που δημιουργεί ανησυχία στην κοινή γνώμη, γιατί υπάρχουν εκατό χιλιάδες άγνωστα χημικά προϊόντα και ορθώς εμείς πρέπει να αντιδράσουμε ενώπιον αυτής της ανησυχίας. Αυτός είναι ο λόγος που θεωρήσαμε την πρόταση της Επιτροπής και τη Λευκή Βίβλο μια καλή βάση εκκίνησης: μας δίνει μια διαδικασία, ένα στόχο, σκοπούς προς επίτευξη. Χαιρετήσαμε δε με ικανοποίηση την προθυμία της βιομηχανίας να αναλάβει το κόστος που προϋποθέτει αυτή η διαδικασία εξυγίανσης και γνώσης.
<P>
Αντίθετα, αυτό που είναι απαράδεκτο είναι η αδικαιολόγητη διεύρυνση, η επέκταση με περίπλοκες διαδικασίες, η επέκταση σε υπερβολικά μεγάλο αριθμό προϊόντων, η λήψη μη αυστηρών επιστημονικών στοιχείων ως βάσης της κρίσης, όπως προτείνει η έκθεση Schφrling. Αγαπητοί φίλοι, αυτό δεν ζημιώνει μόνο τη χημική βιομηχανία, αλλά θέτει σε κίνδυνο και τον περιβαλλοντικό στόχο που θέσαμε. Οι Λατίνοι έλεγαν ότι "εχθρός του καλού είναι το καλύτερο" . Ας προφυλαχθούμε από αυτές τις αξιώσεις, οι οποίες πολλές φορές είναι δημαγωγικές, ριζοσπαστικές, γιατί ο κοινός στόχος, που όλοι μας έχουμε, να προστατεύσουμε την υγεία και το περιβάλλον σε μία αειφόρο οικονομία, κινδυνεύει να ζημιωθεί, ακριβώς λόγω των υπερβολικών προθέσεων προς πάσα κατεύθυνση.

<SPEAKER ID=318 LANGUAGE="DA" NAME="Lund">
Κύριε Πρόεδρε, πρώτα από όλα θα ήθελα να εκφράσω την ικανοποίησή μου για τη Λευκή Βίβλο. Η πραγματικότητα είναι ότι γνωρίζουμε μόνο ελάχιστες από τις εκατοντάδες χιλιάδες χημικές ουσίες και την επίδρασή τους στο περιβάλλον και τη δημόσια υγεία. Θεωρώ ότι είναι ένα σοβαρό πρόβλημα για την πολιτική της ΕΕ για το περιβάλλον και τη δημόσια υγεία το γεγονός ότι πριν από πολλά χρόνια δεν υλοποιήσαμε μια συνολική στρατηγική που θα διέπει την πολιτική για τις χημικές ουσίες. Να όμως που τώρα έχουμε μία και εκφράζω την ικανοποίησή μου για αυτή. Θα ήθελα επίσης να ευχαριστήσω την κ. Schφrling για την εξαιρετική έκθεσή της, η οποία περιέχει ορισμένα σημεία που ενισχύουν το σχέδιο της Επιτροπής, ενισχύσεις τις οποίες κατά τη γνώμη μου θα μπορούσαμε να ψηφίσουμε χωρίς αλλαγές. Δυστυχώς όμως δεν θα γίνει έτσι. Η βιομηχανία και άλλοι έχουν ασκήσει την επιρροή τους εδώ στο Κοινοβούλιο και έτσι το αποτέλεσμα στο οποίο θα καταλήξουμε αύριο κατά την ψηφοφορία δεν θα είναι τόσο καλό όσο θα μπορούσε να ήταν.
<P>
Θέλω να επισημάνω ορισμένες από τις ουσιαστικές βελτιώσεις που πέτυχε το Κοινοβούλιο. Πετύχαμε τη σθεναρή υπογράμμιση της αρχής της προφύλαξης και της αρχής της αντικατάστασης. Γίνεται λόγος για αντιστροφή του βάρους απόδειξης. Με αυτά, τα οποία εξάλλου αποτελούν και αφετηρία της Επιτροπής, πετυχαίνουμε ένα ομογενές σύστημα που διέπει τη ρύθμιση, την καταστροφή και την έγκριση των χημικών ουσιών με σαφείς προθεσμίες, οι οποίες θεωρώ ότι είναι σημαντικές. Είναι επίσης σημαντικό να διευρυνθεί ο κατάλογος με τις επικίνδυνες ουσίες οι οποίες πρέπει σταδιακά να απαγορευθούν. Τέλος, θέλω να επισημάνω το θέμα των πειραμάτων στα ζώα. Θεωρώ ότι σε αυτό το ζήτημα και από φιλελεύθερη άποψη έχουμε συμβάλει σημαντικά ώστε να τεθεί στην ημερήσια διάταξη το θέμα του περιορισμού των πειραμάτων στα ζώα και χαίρομαι ιδιαίτερα που είμαι σε θέση να το στηρίξω και κατά την ψηφοφορία αύριο. Υπάρχουν πολλά ουσιαστικά βήματα προόδου τα οποία πρέπει να ενταχθούν στην υπάρχουσα νομοθεσία και για τον λόγο αυτό θέλω εν κατακλείδι απλώς να ρωτήσω τον Επίτροπο πότε θα υποβληθεί η πρότασή της Επιτροπής για συνολική νομοθεσία. Από όσο καταλαβαίνω θα έπρεπε να γίνει νωρίς του χρόνου αλλά θα ήταν όμορφο αν μπορούσαμε να έχουμε μια κάπως σαφέστερη εικόνα για τη χρονική στιγμή σήμερα.

<SPEAKER ID=319 LANGUAGE="IT" NAME="Sacconi">
Κύριε Πρόεδρε, εκτιμώ και εγώ το έργο που επιτέλεσε η εισηγήτρια και η Επιτροπή Περιβάλλοντος ενόψει μιας πραγματικά προηγμένης στρατηγικής. Το Κοινοβούλιο προσφέρει με τον τρόπο αυτό μια θετική συμβολή, εφαρμόζοντας στον χημικό τομέα τη γραμμή της αειφόρου ανάπτυξης, σε όλες τις αδιάρρηκτα συνδεδεμένες διαστάσεις του: περιβαλλοντική, κοινωνική και οικονομική. Η ποιότητα του περιβάλλοντος και η προστασία της ανθρώπινης υγείας έχουν ολοκληρωθεί. Η ανταγωνιστικότητα της χημικής βιομηχανίας επιδιώκεται με κίνητρα ικανά να υποστηρίξουν την ανανέωση και να προαγάγουν τη σταδιακή αντικατάσταση των προϊόντων που παρουσιάζουν τους μεγαλύτερους κινδύνους. Αλλες βελτιώσεις μπορούν να προστεθούν αύριο με την υπερψήφιση ορισμένων τροπολογιών που υποβλήθηκαν από τον κ. Lange και άλλους συναδέλφους, ιδίως υπέρ των μικρότερων επιχειρήσεων.
<P>
Μια στρατηγική πρόληψης, λοιπόν, και όχι μόνον επέμβασης εκ των υστέρων, όταν η ζημιά έχει επέλθει, αλλά και μία στρατηγική αυστηρή και αδιάλλακτη. Για το λόγο αυτό πρέπει να αξιοποιηθεί η αναφορά στην περιβαλλοντική ευθύνη, αρχή που πρέπει να ισχύσει και στις χώρες εκείνες όπου η προστασία της υγείας των εργαζομένων και του περιβάλλοντος δεν λαμβάνονται πάντα δεόντως υπόψη. Αναφέρομαι στην πρόσφατη απαλλακτική απόφαση για το πετροχημικό εργοστάσιο της Marghera, που άφησε ατιμώρητους τους διευθυντές της Montedison Enimont, υπεύθυνους για το θάνατο 157 εργατών και την καταστροφική ρύπανση του εδάφους και της λιμνοθάλασσας της Βενετίας: μια απόφαση κατά της οποίας η ιταλική κυβέρνηση θα πρέπει να ασκήσει έφεση.

<SPEAKER ID=320 NAME="Bowis">
Κύριε Πρόεδρε, πρέπει να είμαστε ξεκάθαροι ότι τα χημικά προϊόντα μπορούν να είναι καλά για τον άνθρωπο. Αρκεί να κοιτάξει κανείς γύρω του σε αυτή την αίθουσα, τα χαλιά, τις καρέκλες, τα έδρανα, τα χρώματα, το ατσάλι και το γυαλί για να δει πόσο εξαρτόμαστε από αυτά. Ωστόσο, μπορεί επίσης να είναι κακά για τον άνθρωπο. Ορισμένα εντομοκτόνα, επιβραδυντικά φλόγας ακόμη και σπρέι για τα μαλλιά μπορούν να ενέχουν κινδύνους και πρέπει να τα προσέχουμε. Τα χημικά προϊόντα μπορούν ασφαλώς να παρουσιάσουν κίνδυνο λόγω εσφαλμένων χειρισμών και μπορεί να χρειάζονται ρύθμιση. Ορισμένες φορές, χρειάζεται να καταργηθούν σταδιακά ή να απαγορευθούν.
<P>
Ωστόσο, φοβάμαι ότι η έκθεση αυτή προχωρεί πολύ και πολύ γρήγορα και το ίδιο, από ορισμένες απόψεις, κάνει και η Λευκή Βίβλος. Ξέρω ότι είμαστε μόνο στο στάδιο της Λευκής Βίβλου, αλλά πρέπει εξετάσουμε προσεκτικά ορισμένα από τα πιθανά κόστη, που λέγεται ότι θα ανέλθουν περίπου στα 8 δισεκατ. ευρώ για την ευρωπαϊκή βιομηχανία. Αναφέρθηκε ένα μαζικό κόστος για τα ζώα. Η Βρετανική Ένωση για την Κατάργηση της Ζωοτομίας εκτιμά ότι απαιτούνται 2 123 ζώα ανά χημικό έλεγχο σε μεγάλη παραγόμενη ποσότητα. Μας λένε ότι 12,8 εκατομμύρια ζώα θα κινδύνευαν αν κάποιος ήλεγχε 30 000 ουσίες και η έκθεση προχωρά μέχρι τις 100 000. Φυσικά δεν θα χρειαστούν ζωικοί έλεγχοι για όλες από αυτές, αλλά για ένα σημαντικό αριθμό θα χρειαστούν.
<P>
Ένα άλλο παράδειγμα σχετικά με το πόσο υπερβολική είναι η έκθεση: η παράγραφος 38 θέτει στην ίδια μοίρα όλες τις καρκινογόνες, μεταλλαξιογόνες ή τοξικές για την αναπαραγωγή ουσίες (CMR) κατηγορίας 3 και λέει ότι πρέπει να θεωρούνται ουσίες που εμπνέουν πολύ μεγάλη ανησυχία. Ας πάρουμε απλώς ένα παράδειγμα από μια βιομηχανία, τις πρώτες ύλες για τον εύκαμπτο αφρό. Το τελικό προϊόν δεν είναι με κανένα τρόπο επικίνδυνο και παρέχει άνεση και ασφάλεια για τους καταναλωτές σε προϊόντα από έπιπλα μέχρι πίνακες οργάνων για αυτοκίνητα. Πρόκειται για μια βιομηχανία που απασχολεί 360 000 άτομα, εκ των οποίων το 96% σε μικρές και μεσαίες επιχειρήσεις. Ενδέχεται να εκτίθενται σε κίνδυνο.
<P>
Οι στόχοι της Λευκής Βίβλου είναι σωστοί: θέλουμε να βελτιώσουμε τη γνώση σχετικά με τα χημικά και θέλουμε έναν ασφαλέστερο κόσμο. Πρέπει να ιεραρχήσουμε κατά προτεραιότητα τους τομείς δράσεις. Αυτό σημαίνει αυστηρή διαχείριση κινδύνου, χωρίς να καταστρέψουμε ασκόπως τις πολλές μικρές και μεσαίες επιχειρήσεις που αποτελούν τη χημική βιομηχανία, η οποία έχει τους κινδύνους της, αλλά δημιουργεί επίσης θέσεις απασχόλησης, οφέλη και ασφάλεια για τους πολίτες μας.

<SPEAKER ID=321 NAME="Van Brempt">
 - (NL) Κύριε Πρόεδρε, συνάδελφοι, προφανώς είμαστε όλοι σύμφωνοι, επειδή διαπιστώνω ότι και το ΕΛΚ θεωρεί ότι η υφιστάμενη χημική πολιτική χαρακτηρίζεται από έλλειψη πολιτικής, έντονη γραφειοκρατία, αδυναμία για την απόκτηση γνώσεων σχετικά με όλες τις ουσίες, καθώς και αδυναμία λήψης μέτρων. Για αυτό, η υποστήριξη της Λευκής Βίβλου είναι ιδιαίτερα σημαντική, αλλά ακόμη περισσότερο η υποστήριξη για βελτιώσεις, οι οποίες προτείνονται στην έκθεση Schφrling.
<P>
Η πίεση εκ μέρους της χημικής βιομηχανίας, κυρίως τις τελευταίες μέρες, κατέστη ιδιαίτερα έντονη. Δεν της έλειψαν, προφανώς, τα απαιτούμενα οικονομικά μέσα για την πραγματοποίηση μεγάλων εκστρατειών, προκειμένου να χαρακτηριστεί ένα μεγάλο μέρος του Κοινοβουλίου ομάδα οικολογικών φονταμενταλιστών. Αλλά νομίζω ότι το αποτέλεσμα της Επιτροπής Περιβάλλοντος ήταν ισόρροπο και ότι αύριο μπορούμε να το υποστηρίξουμε όλοι.
<P>
Θα ήθελα να αναφερθώ σε διάφορα σημαντικά σημεία. Νομίζω ότι μακροπρόθεσμα πρέπει να καταχωρηθούν όλες οι ουσίες, αλλά ότι μεσοπρόθεσμα και βραχυπρόθεσμα πρέπει να τεθούν προτεραιότητες· και αυτό όχι μόνο βάσει του όγκου παραγωγής: ακόμη και οι μικρότεροι όγκοι αξίζουν επαρκούς προσοχής και αφετηρία πρέπει να αποτελέσουν οι εγγενείς ιδιότητες μίας ουσίας.
<P>
Όπως ο συνάδελφος κ. Bernd Lange μόλις το δήλωσε, η αρχή της αντικατάστασης είναι ουσιαστική: εάν υπάρχουν και έχουν δοκιμαστεί λιγότερο επικίνδυνες ουσίες, ποιους λόγους διαθέτουμε ώστε να μην τις χρησιμοποιούμε, εκτός πιθανόν του οικονομικού;
<P>
Ένα δεύτερο ουσιώδες σημείο είναι ότι πρέπει να απαγορεύσουμε τις ουσίες, οι οποίες προκαλούν μεγάλη ανησυχία, όπως είναι οι ουσίες με μεγάλη διάρκεια ζωής και οι βιοσυσσωρευόμενες ουσίες, καθώς και οι ουσίες που προκαλούν ορμονικές διαταραχές, εάν η χρήση τους από κοινωνικής απόψεως είναι αναγκαία και δεν υπάρχουν διαθέσιμες εναλλακτικές λύσεις: τότε πρέπει αυτές να επιτρέπονται υπό αυστηρό έλεγχο.
<P>
Ένα τρίτο, αλλά όχι λιγότερο σημαντικό στοιχείο, είναι η μέγιστη δυνατή ενημέρωση των καταναλωτών, μέσω εμφανούς σήμανσης, αλλά και μέσω δημόσιων τραπεζών δεδομένων και στοιχείων για τις ουσίες.

<SPEAKER ID=322 LANGUAGE="DE" NAME="Linkohr">
Κύριε Πρόεδρε, ψήφισα κι εγώ στην Επιτροπή Βιομηχανίας, Εξωτερικού Εμπορίου, Έρευνας και Ενέργειας υπέρ της έκθεσης Langen και θεωρώ ότι έπραξα σωστά. Από την άλλη, κατανοώ το γεγονός ότι οι συνάδελφοί μας της Επιτροπής Περιβάλλοντος, Δημόσιας Υγείας και Πολιτικής των Καταναλωτών δίνουν βάρος σε διαφορετικά ζητήματα. Το θεωρώ και αυτό κατανοητό, γιατί διαφορετικά δεν θα χρειαζόμαστε δύο επιτροπές παρά θα μπορούσαν όλα να γίνουν σε μία επιτροπή. Επίσης, είμαι της γνώμης ότι μόνο μέσα από την ένταση που δημιουργείται μεταξύ διαφορετικών επιτροπών μπορεί τελικά να βγει κάτι σωστό.
<P>
Παραδέχομαι ειλικρινά ότι αντιμετωπίζω κάποιες δυσκολίες με την έκθεση Schφrling. Η κυριότερη είναι ίσως ότι πιστεύω πως οι ουσίες δεν πρέπει να αξιολογούνται μόνο ανάλογα με την επικινδυνότητά τους, αλλά και βάσει των ιδιοτήτων τους. Επομένως δεν είναι εύκολη ούτε η υποκατάσταση, τουλάχιστον όχι για όλες τις ουσίες. Υπάρχουν ορισμένες που είναι μεν επικίνδυνες, αλλά χρειάζονται σε συγκεκριμένες χημικές διαδικασίες. Δεύτερον, θεωρώ ότι η επικινδυνότητα πρέπει να στοιχειοθετείται βάσει επιστημονικών δεδομένων. Πρέπει να μπορεί να επαληθευθεί. Είναι αναγκαίο. Είμαι πάντοτε πολύ δύσπιστος όταν διαπιστώνονται υποθέσεις περί επικινδυνότητας ή κινδύνων. Είναι κάτι πολύ υποκειμενικό και ίσως μπορεί κανείς να το καταλάβει, πάντως όμως δεν μπορεί να το επαληθεύσει.
<P>
Ο μεγάλος αριθμός των προβλεπομένων ατόμων για τις διεξαγωγές δοκιμασιών με κάνει επίσης να αναρωτιέμαι με εντελώς πρακτικό πνεύμα: πού είναι λοιπόν; Η ασφάλεια δεν αυξάνεται ανάλογα με τον αριθμό των χωρίων ή των διατάξεων παρά ανάλογα με τον πραγματικό έλεγχο. Πρέπει να δώσουμε προσοχή και σε αυτό. Και μια μικρή παρατήρηση ακόμα: ποιές από τις ουσίες είναι κατά βάσιν απαραίτητες από κοινωνική άποψη; Πώς μπορεί να διαπιστωθεί κάτι τέτοιο; Ποιός μπορεί να το διαπιστώσει; Το σημείο αυτό θεωρώ ότι χρειάζεται περαιτέρω διευκρίνηση. Είμαι όμως διατεθειμένος να την ακούσω. Πέρα από αυτό, θα ήθελα να υπενθυμίσω στον κ. Πρόεδρο ότι απόψε συζητούμε για έναν κύκλο εργασιών της τάξεως των 800 δισ. ευρώ, 400 για την ενέργεια και 400 για τα χημικά προϊόντα. Είναι ένα ποσό αρκετά μεγάλο για διάστημα δυόμισι ωρών.
<P>
(Χειροκροτήματα)

<SPEAKER ID=323 LANGUAGE="SV" NAME="Wallstrφm">
. (SV) Κύριε Πρόεδρε, κύριοι βουλευτές, θα ήθελα να ευχαριστήσω το Ευρωπαϊκό Κοινοβούλιο για την έκθεση σχετικά με την Λευκή Βίβλο της Επιτροπής για την μελλοντική πολιτική περί χημικών ουσιών. Ελπίζω πραγματικά να υιοθετηθεί η έκθεση αυτή αύριο. Είναι εξαιρετικά σημαντικό να πραγματοποιήσουμε αυτό το βήμα προς μία νέα, καλύτερη και αποτελεσματικότερη πολιτική για τις χημικές ουσίες. Ιδιαίτερα θα ήθελα να ευχαριστήσω την κ. Schφrling, η οποία πραγματοποίησε ένα σημαντικό έργο ως εισηγήτρια. Θα ήθελα επίσης να ευχαριστήσω όλους όσους συμμετείχαν στη συζήτηση, μία συζήτηση σημαντική, στην οποία έγιναν πολλά σημαντικά σχόλια.
<P>
Στη Λευκή Βίβλο παρουσιάζεται η πρόταση της Επιτροπής για μία νέα στρατηγική περί χημικών ουσιών. Η στρατηγική που προτείνεται στη Λευκή Βίβλο είναι ισόρροπη και πιστεύω ότι αποτελεί ένα βήμα προς την αειφόρο ανάπτυξη. Η συζήτηση στο Κοινοβούλιο έδειξε ίσως ότι κατορθώσαμε κατά κάποιο τρόπο να βρούμε μία ισορροπία μεταξύ διαφορετικών απόψεων, σχετικά με βελτιώσεις.
<P>
Η κατάσταση έχει ως εξής: η παραγωγή χημικών ουσιών αυξήθηκε εκρηκτικά θα έλεγα, από 1 εκατομμύριο τόνους το 1930 σε 400 εκατομμύρια τόνους ετησίως σήμερα. Θέλουμε να εξασφαλίσουμε ένα υψηλό επίπεδο προστασίας στο περιβάλλον και τη δημόσια υγεία, όμως θα πρέπει επίσης να λάβουμε υπόψη και τα πλεονεκτήματα από τη χρήση χημικών ουσιών. Γνωρίζουμε όλοι ότι σχεδόν σε όλα τα προϊόντα που χρησιμοποιούμε σήμερα περιέχονται χημικές ουσίες. Δεν είναι ρεαλιστικό να πιστεύει κανείς ότι μπορούμε να ζήσουμε χωρίς χημικές ουσίες ως δια μαγείας ή ότι θα μπορούσε να υπάρξει μία σύγχρονη κοινωνία χωρίς χημικές ουσίες. Όμως θα πρέπει να εξισορροπήσουμε τις ανάγκες μας. Οποιοσδήποτε εξετάσει το παλαιό σύστημα ελέγχων που ισχύει στην Ευρωπαϊκή Ένωση κατά τα τελευταία 20 χρόνια, θα διαπιστώσει αναμφίβολα ότι το σύστημα με κανένα τρόπο δεν είναι αρκετά αποτελεσματικό. Κατά τη γνώμη μου, το σύστημα ελέγχων κάνει μία τεχνητή και αυθαίρετη διάκριση μεταξύ παλαιών και νέων χημικών ουσιών.
<P>
Οι χημικές ουσίες έχουν πολλά και εξαιρετικά σημαντικά πλεονεκτήματα για την κοινωνία. Χάρη στα φάρμακα μπορούμε να αντιμετωπίζουμε τις ασθένειες και τον ανθρώπινο πόνο. Μπορεί να πει κανείς ότι η πλειονότητα των προϊόντων που αποτελούν μέρος του σύγχρονου τρόπου ζωής μας σήμερα αποτελείται από πλαστικό ή περιλαμβάνει κάποιου είδους χημικές ουσίες. Η χημική βιομηχανία αποτελεί μία από τις μεγαλύτερες ευρωπαϊκές μεταποιητικές βιομηχανίες. Απασχολεί 1,7 εκατομμύρια ανθρώπους, ενώ 3 - 4 εκατομμύρια θέσεις εργασίας εξαρτώνται από αυτήν. Το 96% των επιχειρήσεων της χημικής βιομηχανίας είναι μικρομεσαίες και παράγουν το 23% περίπου των χημικών προϊόντων.
<P>
Καθημερινά εκτιθέμεθα σε χημικές ουσίες. Προσπαθήσαμε να διαπιστώσουμε εάν οι ουσίες στις οποίες εκτιθέμεθα μπορούν να εκφραστούν με συγκεκριμένους αριθμούς. Εάν π.χ. υπολογίσουμε σε τόνους, κάθε ένας από εμάς έρχεται σε επαφή με αρκετούς τόνους χημικών ουσιών στην καθημερινή του ζωή. Θα μπορούσε αυτό να σημαίνει ότι εκτιθέμεθα σε πολλές δεκάδες χιλιάδες χημικές ουσίες. Όλο και περισσότερο λαμβάνουμε εκθέσεις σχετικά με προβλήματα για την υγεία, αλλεργίες και άσθμα, προβλήματα τα οποία πιστεύεται ότι οφείλονται σε χημικές ουσίες. Αποτελέσματα ερευνών, οι οποίες αναφέρθηκαν ήδη, δείχνουν ότι έχουν εντοπισθεί τουλάχιστον 350 τεχνητές χημικές ουσίες στο ανθρώπινο σώμα, ουσίες οι οποίες δεν έχουν βέβαια καμία δουλειά εκεί. Πρόκειται για ανθεκτικές και βιοσυσσωρεύσιμες χημικές ουσίες. Τέτοιες χημικές ουσίες έχουν εντοπισθεί ακόμα και σε έμβρυα καθώς και στον πλακούντα, από όπου μεταφέρονται στα έμβρυα και στα νεογνά. Οι χημικές ουσίες είναι οι πρώτες που εισέρχονται στον οργανισμό ενός παιδιού. Χημικές ουσίες έχουν εντοπισθεί στα βάθη των ωκεανών και στην Ανταρκτική, εκεί όπου δεν χρησιμοποιήθηκαν ποτέ και με κανένα τρόπο. Ουσίες που προξενούν ορμονικές διαταραχές μπορεί να έχουν συνέπειες στην ανθρώπινη αναπαραγωγή και στο νευρικό μας σύστημα. Πρόκειται για αποδεδειγμένο γεγονός.
<P>
Ασκήθηκε, και σωστά, κριτική για την υπερβολική βραδύτητα και τις καθυστερήσεις που επικρατούν στις διαδικασίες που προβλέπει η ισχύουσα κοινοτική νομοθεσία. Παρόλο που πραγματοποιήσαμε κάποια πρόοδο στην ΕΕ όσον αφορά την αξιολόγηση των κινδύνων και τον περιορισμό και έλεγχο της χρήσης επικίνδυνων χημικών ουσιών, μένουν ακόμη να γίνουν πάρα πολλά. Σήμερα οι δημόσιες αρχές υποχρεούνται να αποδεικνύουν ότι μία χημική ουσία δεν είναι ασφαλής. Η κατάσταση αυτή θα πρέπει φυσικά να αλλάξει! Η ευθύνη για την ασφάλεια των προϊόντων τα οποία διατίθενται στην αγορά θα πρέπει να βρίσκεται στους παραγωγούς, τους μεταποιητές και τους χρήστες στην ύστερη φάση της αλυσίδας παραγωγής, όπως συμβαίνει και με όλα τα άλλα προϊόντα, και για το σκοπό αυτό διαθέτουμε κοινοτική νομοθεσία. Μπορείτε να φανταστείτε κάποιο άλλο προϊόν, για το οποίο δεν προβλέπεται καν η χορήγηση των βασικών πληροφοριών για το περιεχόμενό του ή για το οποίο αναλαμβάνουν απολύτως τις ευθύνες οι δημόσιες αρχές; Πρόκειται για ένα ουσιαστικό λάθος του συστήματος. Χρειάζεται τώρα να βρούμε μία κατάλληλη ισορροπία μεταξύ αφενός των πλεονεκτημάτων από τη χρήση των χημικών ουσιών και αφετέρου των απαράδεκτων κινδύνων για την ανθρώπινη υγεία και το περιβάλλον. Συγχρόνως θα πρέπει φυσικά να φροντίσουμε για τη λειτουργία της εσωτερικής αγοράς και για τη διατήρηση της ανταγωνιστικότητας της ευρωπαϊκής χημικής βιομηχανίας, η οποία είναι η μεγαλύτερη στον κόσμο. Προκειμένου να είμαστε σε θέση να αξιολογούμε καλύτερα τις συνέπειες από τις διάφορες μεθόδους εφαρμογής των προτάσεων της Λευκής Βίβλου, ξεκινήσαμε την πραγματοποίηση έρευνας, η οποία θα εξετάσει λεπτομερέστερα το κόστος για τις διάφορες αυτές μεθόδους.
<P>
Η Ευρωπαϊκή Επιτροπή προτείνει τη δημιουργία του λεγόμενου συστήματος Reach, το οποίο θα περιλαμβάνει τόσο τις ουσίες που υπάρχουν σήμερα - πολλές από τις οποίες υπάρχουν στην αγορά εδώ και 20 χρόνια τουλάχιστον χωρίς να έχουν ελεγχθεί συστηματικά - όσο και νέες ουσίες οι οποίες άρχισαν να διατίθενται στην αγορά μετά το 1981. Θα πρέπει να δοθούν κίνητρα στη βιομηχανία προκειμένου να συγκεντρώνει στοιχεία και να εξετάζει, εάν παραστεί ανάγκη, τέτοιες ουσίες, κατά προτίμηση χωρίς να πραγματοποιεί πειράματα σε ζώα. Χρειάζεται να φροντίσουμε να περιορισθούν τα πειράματα σε ζώα. Για το σκοπό αυτό απαιτείται μία συνολική πολιτική. Κανείς από εμάς δεν θα δεχόταν ποτέ την πραγματοποίηση μαζικών πειραμάτων σε ζώντες ανθρώπους, σε ζώα ή στη φύση με χημικές ουσίες, για το περιεχόμενο των οποίων δεν γνωρίζουμε ακόμη πολλά. Ωστόσο αυτό συμβαίνει σήμερα στην πράξη, καθώς δεν γνωρίζουμε αρκετά για τις χημικές ουσίες που εκπέμπονται στο περιβάλλον. Απαιτούνται ρεαλιστικές αποφάσεις και η λογική εφαρμογή της αρχής της προφύλαξης στην πολιτική για τις χημικές ουσίες. Εάν υπάρχουν λόγοι να υποπτευόμαστε ότι μία ουσία έχει βλαβερές συνέπειες στο περιβάλλον ή τη δημόσια υγεία και οι επιστημονικές και τεχνικές γνώσεις μας δεν αρκούν προκειμένου να εκτιμήσουμε με σαφήνεια τους κινδύνους, θα πρέπει για λόγους ασφάλειας να περιορίσουμε ή να απαγορεύσουμε τη χρήση αυτής της ουσίας μέχρις ότου γνωρίζουμε περισσότερα.
<P>
Δίνουμε απόλυτη προτεραιότητα στην κάλυψη των κενών στη γνώση μας για τους κινδύνους από τις 30 000 λεγόμενες "υφιστάμενες ουσίες" οι οποίες παράγονται ή εισάγονται σε ποσότητες μεγαλύτερες του ενός τόνου ανά παραγωγό και έτος.
<P>
Το προτεινόμενο νέο σύστημα περιλαμβάνει ειδικές διατάξεις για ουσίες οι οποίες προκαλούν ιδιαίτερη ανησυχία, τις λεγόμενες ουσίες CMR. Πρόκειται για ουσίες καρκινογόνες, μεταλαξιογόνες ή τοξικές για την αναπαραγωγή. Θα πρέπει να χορηγείται έγκριση για τη χρήση τους, ενώ οι επιχειρήσεις θα πρέπει να αποδεικνύουν ότι μπορούν να χρησιμοποιούνται αυτές με τρόπο ασφαλή εφόσον υιοθετούνται μέτρα για την αντιμετώπιση των κινδύνων από αυτές τις ουσίες. Αυτή η ασφαλής χρήση τους θα μπορούσε να εγκρίνεται σε αυτήν την περίπτωση, λαμβάνοντας υπόψη τις αναλύσεις κόστους - οφέλους τις οποίες υποβάλλουν οι επιχειρήσεις. Με αυτό το τρόπο επιτυγχάνεται αντιστροφή του βάρους απόδειξης και η αξιολόγηση κινδύνου επικεντρώνεται στις συγκεκριμένες χρήσεις της ουσίας για τις οποίες η επιχείρηση έχει ζητήσει έγκριση. Με τον τρόπο αυτό, περίπου 1 500 ουσίες, δηλαδή το 5% όλων των ουσιών, θα καλύπτονται από αυτή τη διαδικασία για τη χορήγηση έγκρισης. Το σύστημα αυτό θα ευνοήσει τις καινοτομίες και θα συμβάλει στην αντικατάσταση των πλέον επικίνδυνων ουσιών.
<P>
Σημειώνω το γεγονός ότι το Κοινοβούλιο με την έκθεσή του προτείνει να καλύπτονται πολλές κατηγορίες χημικών ουσιών επιπλέον από τη διαδικασία για τη χορήγηση έγκρισης. Καταλαβαίνω την επιθυμία αυτή του Κοινοβουλίου, θεωρώ όμως λάθος να δώσουμε υπερβολικά μεγάλο εύρος στο σύστημα τη στιγμή αυτή. Θα πρέπει καταρχάς να είμαστε ρεαλιστές, έτσι ώστε να μην καταλήξουμε και πάλι σε ένα ανεφάρμοστο σύστημα. Εάν υπερφορτώσουμε το σύστημα, θα διατεθούν πολλοί πόροι για την αντιμετώπιση ενός ελάχιστου μέρους των ουσιών που θα πρέπει να ερευνηθούν. Οι πόροι μας είναι περιορισμένοι και για το λόγο αυτό θα πρέπει να ορίσουμε τις προτεραιότητές μας και να αποφασίσουμε πώς θα τις αξιοποιήσουμε με τον αποτελεσματικότερο τρόπο.
<P>
Στο σχέδιο έκθεσης του Κοινοβουλίου αναφέρεται επίσης ότι το προτεινόμενο σύστημα της ΕΕ θα πρέπει να περιλαμβάνει χημικές ουσίες οι οποίες παράγονται σε ποσότητες μικρότερες του 1 τόνου με τη μορφή ουσιών, σκευασμάτων ή συστατικών προϊόντων. Εξ ονόματος της Ευρωπαϊκής Επιτροπής θα ήθελα να συστήσω θερμά το όριο του 1 τόνου, έτσι ώστε οι πόροι της βιομηχανίας και των δημοσίων αρχών να μπορούν να χρησιμοποιούνται με τον αποτελεσματικότερο δυνατό τρόπο. Προκειμένου να γίνει δεκτό το σχέδιο έκθεσης, θα πρέπει να επικεντρωθούμε στις πλέον επικίνδυνες περιπτώσεις. Επικρατεί τώρα μία παρανόηση. Το όριο αυτό δεν ισχύει για τις πλέον επικίνδυνες ουσίες, για τις οποίες έτσι και αλλιώς ισχύει η διαδικασία για την χορήγηση έγκρισης. Το γεγονός και μόνο ότι ορίζεται το όριο του 1 τόνου, δεν σημαίνει ότι δεν θα ελέγχονται οι χημικές ουσίες που παράγονται σε μικρότερες ποσότητες. Η βιομηχανία υποχρεούται και σε αυτή την περίπτωση να πραγματοποιεί αναλύσεις κινδύνου για αυτές τις χημικές ουσίες και να υποβάλλει πληροφορίες σχετικά με την ασφάλειά τους προς τους χρήστες αυτών των ουσιών μέσω της σήμανσης στη συσκευασία και δελτίου ασφαλείας. Η τήρηση αυτών των διατάξεων αποτελεί ευθύνη των κρατών μελών. Εφόσον της ζητηθεί, η βιομηχανία οφείλει να παρέχει πληροφορίες στις δημόσιες αρχές. Η Ευρωπαϊκή Επιτροπή δημιούργησε ορισμένες τεχνικές ομάδες εργασίας στις οποίες συμμετέχουν εμπειρογνώμονες από τα κράτη μέλη, τη βιομηχανία, μη κυβερνητικές οργανώσεις, καθώς και η Επιτροπή. Τα αποτελέσματα από το έργο αυτών των ομάδων εργασίας αναμένονται το Φεβρουάριο του 2002 και θα αποτελέσουν μία από τις σημαντικότερες συμβολές για την νομοθετική πρόταση που θα υποβάλει η Επιτροπή.
<P>
Είναι δύσκολο να προβλέψουμε πότε θα είναι σε θέση η Επιτροπή να υποβάλει την πρότασή της. Εάν όλα πάνε καλά, πιστεύω ότι η πρόταση θα μπορέσει να υποβληθεί τον Απρίλιο ή το Μάιο του 2002, όμως στόχος μας είναι σε κάθε περίπτωση να υποβληθεί η πρόταση στο Κοινοβούλιο και το Συμβούλιο πριν από το καλοκαίρι του 2002.
<P>
Θα ήθελα, τέλος, να πω λίγα λόγια σε σχέση με τις συζητήσεις που διεξάγονται, από ό,τι ξέρω, με ιδιαίτερη ένταση στην Γερμανία και το Ηνωμένο Βασίλειο. Η ευρωπαϊκή βιομηχανία χημικών ουσιών θα πρέπει να παραμείνει ανταγωνιστική, όμως δεν κάνουμε τίποτα το οποίο να μην γίνεται και στις ΗΠΑ, τον Καναδά, την Ιαπωνία, εντός των πλαισίων του ΟΟΣΑ. Σχεδόν τα ίδια μέτρα λαμβάνονται και από τις ανταγωνίστριες χώρες αλλά και σε ολόκληρο τον πλανήτη, καθώς όλες οι χώρες αντιμετωπίζουν ακριβώς τα ίδια προβλήματα που αντιμετωπίζει η Ευρώπη. Εάν θέλουμε μία επιτυχημένη ευρωπαϊκή χημική βιομηχανία, οφείλουμε να εξασφαλίσουμε την αειφόρο ανάπτυξη. Θα πρέπει να είμαστε σε θέση να εγγυηθούμε ότι τα προϊόντα μας είναι ασφαλή για την ανθρώπινη υγεία και το περιβάλλον και ανταποκρίνονται στις απαιτήσεις των καταναλωτών.
<P>
Υποβάλαμε μία ισόρροπη πρόταση, η οποία λαμβάνει υπόψη τα συμφέροντα της βιομηχανίας, αλλά αναφέρει επίσης ότι το σημαντικότερο είναι να εξασφαλίσουμε ένα υψηλό επίπεδο προστασίας της ανθρώπινης υγείας και του περιβάλλοντος. Νομίζω ότι η καλύτερη απάντηση που μπορεί να δοθεί είναι ότι δεν χρειάζεται να φοβάται κανείς - η πρότασή μας είναι υπέρ των καινοτομιών στον τομέα των χημικών ουσιών. Μπορούμε να υπερασπιστούμε την ευρωπαϊκή χημική βιομηχανία μέσω της ασφαλούς χρήσης των χημικών ουσιών στο μέλλον.

<SPEAKER ID=324 NAME="Πρόεδρος">
Ευχαριστώ πολύ, κυρία Επίτροπε!
<P>
Η συζήτηση έληξε.
<P>
Η ψηφοφορία θα γίνει αύριο, στις 12.00.

<CHAPTER ID=14>
Τιμολόγηση και διαχείριση των υδάτινων πόρων
<SPEAKER ID=325 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0341/2001) της κ. Flemming εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή σχετικά με τη διαμόρφωση πολιτικών τιμολόγησης για την ενίσχυση της αειφορίας των υδάτινων πόρων (COM(2000) 477 - C5-0634/2000 - 2000/2298(COS)).

<SPEAKER ID=326 LANGUAGE="DE" NAME="Flemming">
Κύριε Πρόεδρε, κυρία Επίτροπε, κυρίες και κύριοι, εδώ δεν αντιμετωπίζουμε νομοθετική διαδικασία ούτε Λευκή ή Πράσινη Βίβλο παρά αποκλειστικά την εφαρμογή του άρθρου 9 της οδηγίας πλαίσιο για τα ύδατα, που δείχνει με λεπτομέρειες πώς πρέπει να καλύπτεται το κόστος των υπηρεσιών ύδρευσης. Το αργότερο μέχρι το 2010, τα κράτη μέλη πρέπει να έχουν μεριμνήσει ώστε η πολιτική τιμολόγησης των υδάτων να προσφέρει τα κατάλληλα κίνητρα στους καταναλωτές για την αποτελεσματική χρήση των υδάτινων πόρων. Η τιμολόγηση των υδάτων πρέπει να ανταποκρίνεται στις κοινωνικές, περιβαλλοντικές και οικονομικές επιπτώσεις της ανάκτησης του κόστους, καθώς και στα γεωγραφικά και κλιματολογικά δεδομένα της κάθε περιοχής.
<P>
Ως εκ τούτου, επιχείρησα να καταστήσω σαφές στην έκθεσή μου ότι τα αποθέματα ύδατος πρέπει να χρησιμοποιούνται κατά τρόπο αειφόρο, δηλαδή να διατηρηθούν και για τις επόμενες γενιές, ότι πρέπει να εμμείνουμε στην μη ρύπανση των υδάτων και τον εφοδιασμό του πληθυσμού με καθαρό πόσιμο νερό χρησιμοποιώντας δοκιμασμένες λύσεις, ενώ παράλληλα μπορούμε να εξετάζουμε και νέες μεθόδους. Εδώ πρέπει να διασφαλισθούν η γενική υδροδότηση και διάθεση των λυμάτων, υψηλές περιβαλλοντικές προδιαγραφές, η ποιότητα της υδροδότησης και τιμολόγηση σύμφωνα με κοινωνικά κριτήρια.
<P>
Πρέπει να καταστούν δυνατές η θέσπιση οικονομικών μέσων, η δέσμευση ιδιωτικών επιχειρήσεων, αλλά και η βελτιστοποίηση των επιχειρηματικών δομών στον τομέα της παροχής υπηρεσιών ύδρευσης, που θα διεξαχθεί με ακρίβεια. Εγώ προσωπικά τάσσομαι ρητά εναντίον της ελευθέρωσης της υδροδότησης και της διάθεσης των λυμάτων, όμως τάσσομαι υπέρ του να μπορεί κάθε κράτος να χρησιμοποιεί τα ύδατά του όπως θέλει ο πληθυσμός του. Λέω "ναι" στην αλληλεγγύη κατά την χρήση των υδάτων εντός της Ευρώπης, όμως κανένα κράτος μέλος δεν πρέπει να εξαναγκαστεί να διαθέτει ύδωρ σε άλλο κράτος μέλος στο όνομα αυτής της αλληλεγγύης.
<P>
Επιτρέψτε μου να πω σύντομα μόνο ένα για τις πολλές τροπολογίες: πραγματικά, είναι θαυμάσιο να επαναλαμβάνει κανείς διαρκώς πράγματα σημαντικά και σωστά. Επίσης, είναι πολύ δύσκολο να φέρει κανείς αντίρρηση σε σωστά και σημαντικά πράγματα, ειδικά εάν αποτελούν εδώ και πολύν καιρό μέρος μιας νομοθεσίας, μιας οδηγίας, συγκεκριμένα της οδηγίας πλαίσιο για τα ύδατα. Τίθεται όμως το ερώτημα αν έχει νόημα να ενεργεί κανείς με αυτόν τον τρόπο. Εφ' όσον όμως σήμερα δεν έχουμε να κάνουμε με νομοθετική εργασία παρά πρέπει μόνο να διατυπώσουμε κατευθυντήριες γραμμές, θα έλεγα ότι δεν πειράζει.
<P>
Υπάρχει μία τροπολογία που πραγματικά με πονάει. Πρόκειται για την τροπολογία όπου τρόπον τινά καταδικάζεται ένα συγκεκριμένο κράτος μέλος εξαιτίας ενός σχεδίου που πραγματικά είναι καθαρά εσωτερική υπόθεση του κράτους αυτού, για το οποίο δεν έχει ακόμη γίνει η αντίστοιχη εξέταση συμβατότητας με το περιβάλλον και όπου προκειμένου να δοθούν χρήματα από την Ευρωπαϊκή Ένωση, ασφαλώς και πρέπει να τηρείται η κοινοτική νομοθεσία. Θα χαιρόμουν πολύ αν τελικά δεν εγκρινόταν η συγκεκριμένη τροπολογία προκειμένου να μη δημιουργήσουμε ένα κακό προηγούμενο.
<P>
Βρίσκω πολύ καλό το κείμενο της Επιτροπής. Βρίσκω επίσης καλό το ότι, αντίθετα από ό,τι συμβαίνει σε πολλά κράτη μέλη, η φωνή του Κοινοβουλίου μπορεί να ακουστεί και ως προς την διάταξη εφαρμογής ενός νόμου. Θέλω να ελπίζω ότι η Επιτροπή και το Συμβούλιο θα θεωρήσουν τη γνώμη του Κοινοβουλίου ως υποστήριξη των προσπαθειών τους.
<P>
(Χειροκροτήματα)

<SPEAKER ID=327 LANGUAGE="ES" NAME="Bautista Ojeda">
. (ES) Κύριε Πρόεδρε, κυρία Επίτροπε, θέλω να συγχαρώ την αρμόδια επιτροπή και την κ. Flemming για το έργο που επιτέλεσε.
<P>
Η Επιτροπή Γεωργίας και Ανάπτυξης της Υπαίθρου δέχεται ευνοϊκά την ανακοίνωση της Επιτροπής. Μία ορθή πολιτική τιμολόγησης του αρδευόμενου νερού θα διαδραματίσει ένα ενθαρρυντικό ρόλο για την αειφόρο χρήση του νερού στην γεωργία, κύρια καταναλωτική δραστηριότητα και θα επιτρέψει την απελευθέρωση πόρων για άλλες χρήσεις μειώνοντας την περιβαλλοντική πίεση.
<P>
Η ανάλυση της τιμολόγησης του αρδευόμενου νερού είναι πλήρης, λόγω της ποικιλότητας των γεωργικών χρήσεων στην Ευρωπαϊκή Ένωση και λόγω των διαφορών μεταξύ των περιοχών, όσον αφορά την αναγκαιότητα και την διαθεσιμότητα του νερού για αγροτική χρήση. Ουσιαστικά, το νερό είναι σπόνδυλος της υπαίθρου στις μεσογειακές περιφέρειες. Αν δεν υπάρχει νερό, δεν υπάρχει τίποτα, εκτός από τα πολεμικά αμύγδαλα.
<P>
Η πολιτική της τιμολόγησης πρέπει να είναι ετερογενής, λαμβάνοντας υπόψη την αρχή "ο ρυπαίνων πληρώνει" και υπολογίζοντας τις κοινωνικές, περιβαλλοντικές, οικονομικές, γεωγραφικές και κλιματικές διαφορές των περιφερειών που, αναμφίβολα, θα επηρεαστούν περισσότερο από αυτή την πολιτική τιμολόγησης.
<P>
Το οικονομικό και περιβαλλοντικό κόστος της άρδευσης και το κόστος σε πόρους απαιτούν μία διαφοροποιημένη αντιμετώπιση προκειμένου να επιτύχουμε σταδιακούς στόχους ανάκτησης. Γι' αυτό, η εισαγωγή αυτής της πολιτικής πρέπει να είναι σταδιακή και διαφανής και προσαρμοσμένη στις τοπικές ανάγκες. Έτσι, η ενημέρωση των καλλιεργητών και η προσαρμογή και η βελτίωση της υποδομής και των αρδευτικών τεχνικών πρέπει να εφαρμοστούν παράλληλα, ώστε ο γεωργός να δεχτεί αυτή την πολιτική.
<P>
Κυρίες και κύριοι, η σημερινή ΚΓΠ δεν συμβάλλει στην επίτευξη των στόχων που έχουν τεθεί από την οδηγία πλαίσιο, πρέπει επομένως να αναζητήσουμε τη συνοχή μεταξύ αυτών των δύο πολιτικών, προκειμένου να εγγυηθεί το λειτουργικό μοντέλο της ευρωπαϊκής γεωργίας.
<P>
Σήμερα, στην Ευρώπη, το νερό αποτελεί παράγοντα εδαφικής συνοχής. Η αναθεώρηση της Ατζέντας 2000 σχετικά με την ανάπτυξη των γεωργοπεριβαλλοντικών μέτρων πρέπει να συμπεριλάβει τους στόχους της πολιτικής των υδάτων. Αυτό απαιτεί την αναθεώρηση των συγκεκριμένων τρόπων των ενισχύσεων και την εφαρμογή της οικολογικής διάρθρωσης και την αναγνώριση του δικαιώματος των ενδεδειγμένων αποζημιώσεων σε ορισμένους πιο ευάλωτους γεωργούς, όπως είναι εκείνοι που εργάζονται στις οικογενειακές εκμεταλλεύσεις, με σκοπό να προαχθεί μία αειφόρος χρήση του νερού και μία ολοκληρωμένη αγροτική ανάπτυξη.

<SPEAKER ID=328 LANGUAGE="ES" NAME="Vidal-Quadras Roca">
. (ES) Κύριε Πρόεδρε, η τιμή του νερού είναι ένας παράγοντας που έχει έναν αναμφισβήτητο αντίκτυπο στην κατανάλωσή του, αλλά πρέπει να τεθεί με τις απαραίτητες προφυλάξεις, ώστε να μην προκαλέσει αντιπαραγωγικά αποτελέσματα οικονομικού και περιβαλλοντικού χαρακτήρα.
<P>
Πρέπει να ληφθούν υπόψη οι μεγάλες διαφορές στην εφαρμογή των κριτηρίων σ' αυτό το θέμα, όπως και τα εμπόδια που ενδέχεται να υπάρχουν στα κράτη μέλη, τόσο νομικού χαρακτήρα όπως τα κεκτημένα δικαιώματα και έθιμα - η τροποποίηση των οποίων μπορεί να είναι δύσκολη, ιδιαίτερα βραχυπρόθεσμα. Σ' αυτή τη γραμμή, είναι ενδιαφέρον να υπενθυμίσουμε ότι υπάρχουν αγροτικές καλλιέργειες που συμβάλλουν στην διατήρηση των οικοτόπων και της πανίδας που, αν δεν ήταν αυτή η δραστηριότητα, θα εξαφανίζονταν. Επίσης σήμερα υπάρχουν βιομηχανίες οι οποίες αφού χρησιμοποιήσουν μία συγκεκριμένη ποσότητα νερού, το επιστρέφουν στην κοίτη του στην ίδια ή σε καλύτερη κατάσταση. Κατά κανόνα, δεν φαίνεται σωστό να επιβαρυνθεί με δασμούς αυτού του είδους η δραστηριότητα.
<P>
Αν το επέτρεπε ο χρόνος θα μπορούσα να συνεχίσω απαριθμώντας περιπτώσεις οικονομικών δραστηριοτήτων, τόσο γεωργικών όσο και βιομηχανικών, οι οποίες, όχι μόνο δεν αποτελούν μία απειλή για τους υδάτινους πόρους μας, αλλά έχουν ένα σαφές όφελος για το περιβάλλον.
<P>
Τέλος, κύριε Πρόεδρε, οι προερχόμενοι από την τιμολόγηση του νερού πόροι θα πρέπει να αντικατοπτριστούν στην βελτίωση των υποδομών, γεγονός που θα απέτρεπε απώλειες που προκύπτουν κατά την μεταφορά και θα διασφάλιζε μία καλύτερη και μεγαλύτερη πρόσβαση σ' αυτό τον πόρο. Η τιμή του καταναλισκόμενου νερού είναι, πράγματι, ένα στοιχείο κλειδί, όμως μόνο ένα ακόμη από τα μέσα που μπορούν να οδηγήσουν το σύνολο των κρατών μελών να πραγματοποιούν μία πιο ορθολογική χρήση αυτού του ζωτικού πόρου.
<P>
Πιστεύω, κύριε Πρόεδρε, ότι αντιμετωπίζουμε ένα ζήτημα αναγκαίας κατανομής μίας σχετικά εύκολης λύσης, αν μπορούμε να υπολογίζουμε στην καλή θέληση και την αλληλεγγύη των κυβερνήσεων της κοινοτικής Ευρώπης.

<SPEAKER ID=329 LANGUAGE="ES" NAME="Garcνa-Orcoyen Tormo">
Κύριε Πρόεδρε, κυρία Επίτροπε, κύριοι συνάδελφοι, το νερό είναι ένα αγαθό στο οποίο πρέπει να έχει πρόσβαση κάθε άνθρωπος, αλλά επίσης είναι ένας σπάνιος πόρος, η αποτελεσματική χρήση του οποίου εκ μέρους όλων γίνεται κάθε φορά πιο επιτακτική.
<P>
Γι' αυτό το λόγο, και μεταξύ άλλων μέσων που επισημαίνονται στην οδηγία πλαίσιο σχετικά με τα ύδατα, η πολιτικής της τιμολόγησης είναι ένας τρόπος να πλησιάσουμε ολοένα και περισσότερο αυτό τον στόχο.Είναι σημαντικό, επομένως, το νερό να έχει μία τιμή και αυτή να αντανακλά με τη μεγαλύτερη δυνατή ακρίβεια το περιβαλλοντικό κόστος, το κόστος διάθεσής του και το κόστος των υδάτινων πόρων.
<P>
Αλλά επίσης σημαντικό είναι να ληφθεί υπόψη, σε μία πολιτική τιμολόγησης, η κοινωνική λειτουργία του νερού και η αναγκαιότητα να υπολογιστούν οι κλιματικές, γεωγραφικές και περιφερειακές πτυχές κατά τον καθορισμό των όρων της.
<P>
Είναι δυνατό - εγώ θα έλεγα: είναι απαραίτητο - να εναρμονιστεί μια αποδοτική και περιβαλλοντικά ορθή διαχείριση του νερού, σε όλα τα κράτη μέλη, με τον σεβασμό της διαχείρισης των υδάτινων πόρων που κάθε κράτος μέλος κρίνει πιο κατάλληλη για την επικράτειά του.
<P>
Από αυτή την άποψη, το Ευρωπαϊκό Κοινοβούλιο πρέπει να υποστηρίξει όλα τα προτεινόμενα μέτρα της ανακοίνωσης που στοχεύουν στην επίτευξη μιας πιο αποδοτικής χρήσης του νερού και αναγνωρίζουν ότι ένα κατάλληλο σύστημα τιμών είναι ένα σημαντικό μέσο για την επίτευξή της.
<P>
Ωστόσο, πρέπει να απορρίψουμε κατηγορηματικά κάθε πρόταση παρέμβασης στην πολιτική διαχείρισης των υδάτινων πόρων ενός κράτους μέλους. Καταρχάς, διότι αυτό είναι εντελώς εκτός του κειμένου της ανακοίνωσης και, δεύτερον, διότι αντιτίθεται στο πνεύμα και το γράμμα της οδηγίας πλαίσιο.
<P>
Δεν πρέπει να ξεχνάμε, μιλώντας για το κόστος και την ανάκτησή του, τους όρους στους οποίους προσδιορίζεται αυτή η ιδέα στην οδηγία πλαίσιο, η οποία υποστηρίζει τον καθορισμό ενός συστήματος τιμολόγησης που προϋποθέτει την μέγιστη ανάκτηση του κόστους, αφήνοντας στην κρίση του κάθε κράτους μέλους και σε συνάρτηση με τις πτυχές που ήδη αναφέρθηκαν - επίσης στην Επιτροπή Γεωργίας - τον συγκεκριμένο καθορισμό των τιμών για κάθε χρήση.
<P>
Επομένως, όταν μιλάμε για ολοκληρωμένη ανάκτηση του κόστους, η εν λόγω ανάκτηση πρέπει να ερμηνεύεται σύμφωνα με τις διατάξεις της οδηγίας πλαίσιο, η οποία είναι η μοναδική σχετική ισχύουσα νομοθεσία στην Ευρωπαϊκή Ένωση.

<SPEAKER ID=330 LANGUAGE="DE" NAME="Mόller, Rosemarie">
Κύριε Πρόεδρε, το νερό είναι το πιο σημαντικό για τη ζωή. Η αειφόρος χρησιμοποίηση των υδάτων και η προστασία των σχετικών αποθεμάτων είναι για τον λόγο αυτόν κατά τη γνώμη μου απολύτως απαραίτητη. Ένα μέσον για να το επιτύχουμε αυτό είναι η τιμολόγηση του ύδατος κατά τρόπο ώστε να καλύπτεται το κόστος, όπως ζητά η οδηγία πλαίσιο για τα ύδατα. Στην τιμή θα περιλαμβάνεται το κόστος τόσο για το περιβάλλον, όσο και για την υποδομή και την επεξεργασία του ύδατος. Πρέπει όμως να υπάρχουν και κίνητρα για την αειφόρο χρήση του ύδατος. Μία βασική χρέωση για τη διατήρηση του βιοτικού επιπέδου και προοδευτική αύξηση των τιμών για την επιπλέον κατανάλωση θα ενισχύσει την προσεκτική κατανάλωση ύδατος. Επίσης, πρέπει να διασφαλιστεί ότι η βασική χρέωση θα λαμβάνει υπόψη τους κοινωνικούς παράγοντες, διότι η πρόσβαση στο νερό πρέπει να είναι δυνατή για τα οικονομικά ασθενέστερα μέλη της κοινωνίας.
<P>
Ένας σημαντικός τομέας όπου υπάρχει επίσης ανάγκη δράσης είναι η γεωργία. Η κατάργηση των επιδοτήσεων στη γεωργία και μία χρήση του ύδατος που θα λαμβάνει υπόψη τη διατήρηση των αποθεμάτων μπορούν να επιτευχθούν μόνον εάν προωθηθεί η ανάπτυξη της υπαίθρου και δοθεί στους αγρότες η δυνατότητα να βρουν νέες πηγές εισοδήματος. Είναι επίσης αναγκαίο να κληθούν να πληρώσουν όσοι ρυπαίνουν τα ύδατα, δηλαδή πρέπει να ισχύσει η αρχή "ο ρυπαίνων πληρώνει" . Ακόμη, ο κάθε καταναλωτής στην Ευρώπη θα πρέπει να λαμβάνει αναλυτικό λογαριασμό για το πόσο νερό κατανάλωσε και πώς προκύπτει το τίμημα που θα καταβάλει γι' αυτό.
<P>
Κατά τη γνώμη μου, ένα άλλο σημαντικό ζήτημα είναι πόσα περιθώρια θα αφήσουμε στην αγορά και αν η ιδιωτική πρωτοβουλία και η περιφερειακά οργανωμένη υδροδότηση δημοσίου δικαίου βρίσκονται σε αντίθεση με την φιλική προς τα αποθέματα χρήση του ύδατος. Θεωρώ ότι η συνεργασία επιχειρήσεων δημοσίου δικαίου και ιδιωτικών επιχειρήσεων με χρησιμοποίηση της τεχνογνωσίας και των κεφαλαίων των τελευταίων συνιστούν δυνατότητες βέλτιστης χρησιμοποίησης των υδάτινων αποθεμάτων από την σκοπιά του περιβάλλοντος και της οικονομίας, χωρίς να πρέπει να καταργηθούν οι περιφερειακοί τομείς υδροδότησης. Δεν αναφέρομαι λοιπόν εδώ σε ελευθέρωση και ανταγωνισμό με οποιοδήποτε κόστος, αλλά στη διασφάλιση μιας αποδοτικής οικολογικής υδροδότησης.

<SPEAKER ID=331 NAME="Davies">
Κύριε Πρόεδρε, η έκθεση του κ. Flemming στηρίζεται στην οδηγία πλαίσιο για τα ύδατα. Η Ομάδα μου είναι στην ευχάριστη θέση να την υποστηρίξει. Αν θέλουμε οι υδάτινοι πόροι να χρησιμοποιούνται με βιώσιμο τρόπο, η τιμή που πληρώνουν οι χρήστες για το νερό πρέπει να αντανακλά τόσο το κόστος παροχής όσο και το κόστος της επακόλουθης επεξεργασίας. Αλλά κατά την αυριανή ψηφοφορία η προσοχή θα επικεντρωθεί ιδιαιτέρως σε μια πτυχή της έκθεσης, το Ισπανικό Υδρολογικό Σχέδιο για την κατασκευή 120 φραγμάτων και τη μεταφορά τεράστιων ποσοτήτων νερού από μια λεκάνη απορροής σε μια άλλη.
<P>
Δεν είμαι σίγουρος ότι μια έκθεση που αφορά γενικές αρχές πρέπει να επικεντρώνει την κριτική της σε κάποιο από τα κράτη μέλη, και έχοντας ακούσει τις προηγούμενες εβδομάδες και τις δύο πλευρές της συζήτησης, η προσωπική μου άποψη είναι ότι το σχέδιο αυτό είναι αντίθετο με την προσέγγιση που προσδιορίζεται στην έκθεση της κ. Flemming.
<P>
Η Επίτροπος έχει καταστήσει απολύτως σαφή κατά το παρελθόν την προσωπική της αντίθεση με τη χρήση των κοινοτικών διαρθρωτικών ταμείων για τη στήριξη σχεδίων που είναι καταστροφικά για το περιβάλλον. Έτσι ελπίζω ότι θα έχει τεταμένη την προσοχή της όταν η ισπανική κυβέρνηση έρθει στην Επιτροπή ζητώντας δισεκατομμύρια λίρες υπό τη μορφή διαρθρωτικής βοήθειας για τη στήριξη ενός σχεδίου που μου φαίνεται ότι έρχεται σε άμεση αντίθεση με τις αρχές, αν όχι με το γράμμα, της οδηγίας πλαίσιο για τα ύδατα, ενός από τα μεγαλύτερα επιτεύγματα της Επιτροπής. Αναμένω ότι η Επιτροπή θα καταστήσει απολύτως σαφές ότι οι μελέτες περιβαλλοντικών επιπτώσεων πρέπει να είναι ανεξάρτητες και πρέπει να εξετάζουν το σύνολο του σχεδίου, όχι μόνο μεμονωμένες προτάσεις.
<P>
Το ισπανικό σχέδιο πρόκειται να αποτελέσει μελέτη περίπτωσης όσον αφορά το αν οι δεσμεύσεις της Επιτροπής για την περιβαλλοντική αειφορία συνοδεύονται από την αποφασιστικότητά της να αντέξει στις πιέσεις που ασκούνται από τα κεκτημένα συμφέροντα και τις κυβερνήσεις των κρατών μελών. Ελπίζω ότι η Επίτροπος θα καταβάλει κάθε δυνατή προσπάθεια για να εξασφαλίσει ότι οι συνάδελφοι της θα περάσουν επιτυχώς αυτή τη δοκιμασία.

<SPEAKER ID=332 LANGUAGE="DE" NAME="de Roo">
Κύριε Πρόεδρε, κυρία Επίτροπε, συνάδελφοι, θα ήθελα να συγχαρώ τη συνάδελφο Flemming για την εξαίρετη έκθεσή της, που είναι καλύτερη από την έκθεση Lienemann για την οδηγία πλαίσιο για τα ύδατα.
<P>
Η έκθεση Flemming αφορά την τιμολόγηση του ύδατος και ο Chris Davis το δήλωσε ήδη, πρόκειται συγκεκριμένα για ένα ιδιαίτερα αμφιλεγόμενο μέρος, η παράγραφος 28, όπου εκφράζεται ανησυχία για το σχέδιο της κυβέρνησης Aznar σχετικά με την άντληση ενός μεγάλου μέρους του ποταμού Έβρου στη βόρεια Ισπανία και τη μεταφορά του κατά 1 000 χμ. προς τη Νότιο Ισπανία, προκειμένου το ήμισυ αυτού να χρησιμοποιηθεί για την τουριστική βιομηχανία, ενώ το άλλο ήμισυ για τη γεωργία. Αυτό το σχέδιο θα έχει αρνητικές συνέπειες για εκατοντάδες φυσικές περιοχές στην Ισπανία και θα λειτουργήσει αρνητικά για τον οικότοπο της καφέ αρκούδας και του ιβηρικού λύκου στα Πυρηναία. Αυτό το γιγάντιο σχέδιο θα κοστίσει 22 δισεκατ. ευρώ και η Ισπανία ζητά από την Ευρώπη να συμβάλει με 7 δισεκατομμύρια.
<P>
Η Ισπανία πρέπει να μάθει ότι το νερό αποτελεί πολύτιμο αγαθό και ότι το καθαρό νερό έχει μία τιμή, έτσι ώστε τα ξενοδοχεία και οι αγρότες να το χρησιμοποιούν με φειδώ. Στη Βόρεια Ευρώπη αυτό είναι ιδιαίτερα συνηθισμένο. Αξιοπρόσεκτο είναι επίσης το γεγονός ότι η πορτογαλική κυβέρνηση - η Πορτογαλία, η οποία βρίσκεται επίσης στην Ιβηρική Χερσόνησο! - εφαρμόζει καλή πολιτική για την τιμολόγηση του ύδατος. Υπό την πίεση της κυβέρνησης Aznar, υποβλήθηκε μία νέα τροπολογία 6 από τα μέλη κκ. Flemming, Cox και Davis για τη διαγραφή ακριβώς αυτής της αναφοράς στο ισπανικό σχέδιο. Η υποψηφιότητα του Pat Cox ως προέδρου διαδραματίζει σχετικά ένα ρόλο; Πώς μπορεί να εξηγηθεί αλλιώς το γεγονός ότι η Ομάδα των Φιλελευθέρων έχει τώρα μία διαφορετική στάση από αυτή που είχε εκφράσει στην Επιτροπή Περιβάλλοντος! Συνάδελφοι, σας ζητώ να καταψηφίσετε την τροπολογία 6 στην έκθεση Flemming και να ψηφίσετε υπέρ της αρχικής παραγράφου.

<SPEAKER ID=333 LANGUAGE="ES" NAME="Gonzαlez Αlvarez">
Κύριε Πρόεδρε, όπως είπαν οι συνάδελφοί μου, το νερό είναι ένας περιορισμένος φυσικός πόρος και ο πληθυσμός έχει το θεμελιώδες δικαίωμα να χρησιμοποιεί αυτόν τον πόρο. Επομένως, είμαστε κατά των τροπολογιών που αντιμετωπίζουν το νερό ως εμπόρευμα και επίσης κατά εκείνων που μιλάνε για την ιδιωτική διαχείριση του νερού. Και πρόκειται να ψηφίσουμε κατά αυτών των τροπολογιών. Ωστόσο, πιστεύω ότι είναι απαραίτητο να γίνεται ορθολογική χρήση του νερού, όπως προβλέπεται στην έκθεση της κ. Flemming, και είναι ηθική ευθύνη των Ευρωπαίων σε σχέση με τους πληθυσμούς που έχουν τεράστιο έλλειμμα νερού.
<P>
Η οδηγία πλαίσιο, η επεξεργασία της οποίας - όπως γνωρίζει πολύ καλά η Επίτροπος - μας στοίχισε πολύ χρόνο και πολλές συζητήσεις, προβλέπει στο άρθρο 9 την ανάκτηση του κόστους. Αλλά η ίδια οδηγία και η έκθεση της κ. Flemming, όπως είπαν άλλοι συνάδελφοι, προβλέπει να λαμβάνονται υπόψη οι διαφορετικές περιφερειακές, κοινωνικές και κλιματολογικές συνθήκες, πράγμα που μας υπενθυμίζει επίσης την αναγκαιότητα υιοθέτησης μέτρων εξοικονόμησης, προκειμένου να αποτραπούν διαρροές στα συστήματα παραγωγής και διανομής του νερού, και υποστηρίζει την μέγιστη επαναχρησιμοποίηση του καθαρού νερού, όπως επίσης τη βελτίωση των αρδευτικών μεθόδων.
<P>
Για όλα αυτά είναι απαραίτητο να ενημερωθεί το κοινό και να συμμετάσχουν οι τρεις εμπλεκόμενοι τομείς: οικιακός, γεωργικός και βιομηχανικός. Και πρέπει να προωθηθεί επίσης η ποιότητα και η καθαρότητα των υδάτων. Κυρία Επίτροπε, υπάρχει ακόμη ένα υψηλό ποσοστό νιτρικών αλάτων στα ύδατα και αυτό πρέπει να διορθωθεί, όπως έχουμε πει επανειλημμένα στο Ευρωπαϊκό Κοινοβούλιο.
<P>
Τελειώνω, κύριε Πρόεδρε, λέγοντας ότι δεν είναι παράξενο που σ' αυτό το πλαίσιο για το οποίο συζητάμε υπάρχει στην Ισπανία μία σαφής εναντίωση στο Εθνικό Υδρολογικό Σχέδιο που εγκρίθηκε από την πλειοψηφία, αυτό είναι αλήθεια, του Κοινοβουλίου της χώρας μας, διότι στηρίζεται κυρίως στα φράγματα και στην εκτροπή των υδάτων ενός ποταμού όπως ο Έβρος, και αυτό μπορεί να επηρεάσει τρομερά ένα μοναδικό οικοσύστημα στην Ευρώπη. Επιπλέον, τα προβλεπόμενα φράγματα βρίσκονται σε περιοχές υψηλής προστασίας. Γι' αυτό, είναι αλήθεια, κυρία Επίτροπε, ότι, χωρίς να θέλω να υποδείξω την ίδια μου τη χώρα, πρέπει να ληφθεί υπόψη πώς χρησιμοποιούνται τα ευρωπαϊκά κεφάλαια.

<SPEAKER ID=334 LANGUAGE="FR" NAME="Berniι">
Κύριε Πρόεδρε, το νερό δεν είναι εμπορεύσιμο αγαθό και το δικαίωμα χρήσης του εξακολουθεί να είναι θεμελιώδες. Τα κράτη μέλη οφείλουν να θέσουν ορισμένους κοινούς στόχους για τη χρηστή διαχείριση του νερού. Στο πλαίσιο αυτό, από τη σύγκριση μεταξύ κρατών μπορεί πραγματικά να προκύψουν οι καλύτερες δυνατές πρακτικές.
<P>
Όμως, τα κράτη πρέπει να διατηρήσουν τον έλεγχο της τιμολόγησης και της ρύθμισης. Η εφαρμογή κοινοτικής τιμολόγησης θα δημιουργούσε πολλά προβλήματα. Πώς μπορούμε να συμβιβάσουμε τα συμφέροντα των χωρών του Βορρά και του Νότου; Όσον αφορά τη ρύθμιση, δεν πρέπει να αμφισβητηθούν, στη Γαλλία για παράδειγμα οι επιτροπές διαχείρισης των λεκανών απορροής, κύρια όργανα διαβούλευσης και διοίκησης.
<P>
Ομοίως, θα πρέπει να λάβουμε υπόψη στο πλαίσιο της πολιτικής υδάτων τις γεωγραφικές και περιφερειακές ιδιαιτερότητες. Οι ανάγκες σε νερό διαφέρουν ανάλογα με τη γεωργική παραγωγή, την ποιότητα του εδάφους, το κλίμα.
<P>
Όπως η Επιτροπή, έτσι και η εισηγήτρια αναρωτιέται για την εφαρμογή της αρχής "όποιος ρυπαίνει πληρώνει" στον γεωργικό τομέα. Η πολιτική αυτή τιμολόγησης ενδέχεται να προκαλέσει μεγάλη αύξηση της τιμής του κυβικού μέτρου, κόστος που θα προστεθεί στις δαπάνες για την εκτροφή των ζώων. Ενδεχόμενη τροποποίηση των τεχνικών καλλιέργειας θα θέσει πιθανώς τους γεωργούς σε κατάσταση κινδύνου και θα τους προκαλέσει μεγάλη αβεβαιότητα.
<P>
Η ξαφνική ρύθμιση των υδάτινων πόρων θα έχει ενδεχομένως ιδιαίτερα αρνητικές συνέπειες για τη γεωργία που έχει ήδη καταβάλει τεράστιες προσπάθειες ανόρθωσης. Ο γεωργικός τομέας, ο οποίος περνά κρίση, θα πρέπει επίσης να υποκύψει στους κανόνες του ΠΟΕ που συνεδριάζει αυτή τη στιγμή στη Ντόχα. Μόνο διαφυλάττοντας την πολυμορφία της γεωργικής μας παραγωγής, που συμβάλλει στη χωροταξία και στη διαχείριση του περιβάλλοντος, θα βελτιώσουμε την ποιότητα του νερού.
<P>
Θα ήταν λάθος να νομοθετήσουμε σήμερα. Ας περιμένουμε πρώτα τις μεταρρυθμίσεις της ΚΓΠ προτού εξετάσουμε συνολικά το ζήτημα των υδάτων κάνοντας διάλογο και προβαίνοντας σε διαβουλεύσεις με όλους τους ενδιαφερόμενους.

<SPEAKER ID=335 LANGUAGE="DE" NAME="Schleicher">
Κύριε Πρόεδρε, αξιότιμοι κυρίες και κύριοι, η Επιτροπή στην ανακοίνωσή της εκφράζει τους προβληματισμούς της για το πώς μπορούν να εφαρμοσθούν στην πράξη οι επιταγές της οδηγίας πλαίσιο για τα ύδατα. Η έκθεση της συναδέλφου μας κ. Flemming δίνει πολύτιμες πρόσθετες ιδέες γι' αυτό. Η μέση ημερήσια οικιακή κατανάλωση κυμαίνεται ανά κάτοικο από 120 λίτρα στο Βέλγιο μέχρι 213 λίτρα στην Ιταλία. Με 7,72 γερμανικά μάρκα ανά κυβικό μέτρο για την υδροδότηση με πόσιμο νερό και την διάθεση των λυμάτων, η Γερμανία μαζί με την Δανία βρίσκονται με απόσταση στην κορυφή σε παγκόσμια κλίμακα, ενώ ως προς την κατανάλωση είναι τρίτη από το τέλος. Ασφαλώς, ο επαρκής εφοδιασμός με υψηλής ποιότητος ύδωρ και η κατάλληλη διάθεση των λυμάτων εντάσσονται στην μέριμνα για τη ζωή με την ευρεία της έννοια, για την οποία συζητήσαμε σήμερα το πρωί.
<P>
Δεν πρέπει όμως να υποπέσουμε στο σφάλμα να θεωρήσουμε την ελευθέρωση ταυτόσημη με την ιδιωτικοποίηση. Η ιδιωτικοποίηση μπορεί ασφαλώς να αποτελέσει ένα κατάλληλο μέσον, μαζί με άλλα, για την επίτευξη των στόχων που θέτει το άρθρο 9 της οδηγίας πλαίσιο για τα ύδατα. Θα ήθελα όμως και σε αυτό το σημείο - σε συνάρτηση με τη συζήτηση για τα περιεχόμενα της νέας διακυβερνητικής διάσκεψης - να δώσω έμφαση στο θέμα του προσδιορισμού των αρμοδιοτήτων. Όσο δεν δίδεται ικανοποιητική λύση σε αυτό το ζήτημα, δεν θα ήταν καλό να δημιουργήσουμε περισσότερη ανασφάλεια στον ευαίσθητο τομέα της υδροδότησης και της διάθεσης των λυμάτων.
<P>
Για μερικά κράτη μέλη, όχι μόνο εκείνα του Νότου αλλά για παράδειγμα και για την Ιρλανδία και την Αυστρία, οι διάφορες πτυχές του θέματος του ύδατος και των τιμών του είναι ένα εξαιρετικά ευαίσθητο από πολιτική άποψη ζήτημα. Ως εκ τούτου θέλω να απευθύνω σαφή προειδοποίηση να μην ονομάζουμε συγκεκριμένα κράτη ή και να τα κατηγορούμε. Τούτο ισχύει ακόμη περισσότερο όταν επιχειρείται - όπως στο εδάφιο 28, προφανώς για κομματικούς λόγους - να πραγματοποιηθούν μέσω του ευρωπαϊκού επίπεδου αιτήματα που δεν μπορούν να επιβληθούν σε επίπεδο εσωτερικής πολιτικής. Στην περίπτωση αυτήν, τα ζητήματα που θίγονται έχουν επιπλέον πολύ μικρή ή καθόλου σχέση με το θέμα της έκθεσης. Στο σημείο αυτό θα δημιουργούσαμε ένα δεδικασμένο που οι συνέπειές του δεν μπορούν να υπολογισθούν και σας παρακαλώ θερμά να κάνετε δεκτές τις τροπολογίες 3 και 6 γιατί διαφορετικά είμαστε υποχρεωμένοι να καταψηφίσουμε την κατά τα άλλα πολύ καλή αυτή έκθεση.

<SPEAKER ID=336 LANGUAGE="FR" NAME="Ferreira">
Κύριε Πρόεδρε, κυρία Επίτροπε, αγαπητοί συνάδελφοι, η έκθεση αυτή είχε ως θέμα τις επιπτώσεις της τιμής του νερού στην κατανάλωσή του. Ωστόσο, ορισμένοι συνάδελφοι δεν μπόρεσαν να αντισταθούν στον πειρασμό και πρόσθεσαν στο κείμενο προτάσεις που ανοίγουν προοπτικές ιδιωτικοποίησης στον τομέα αυτό. Προσωπικά, θεωρώ την ιδιωτικοποίηση ως το πρώτο βήμα προς την ελευθέρωση. Όμως, ορισμένοι από εμάς υποστηρίζουμε την ιδέα ότι το νερό δεν πρέπει να καταστεί εμπορεύσιμο αγαθό όπως τα άλλα, άλλα ότι πρέπει να εξετασθεί ξεχωριστά, και κυρίως ότι πρέπει να παραμείνει ιδιοκτησία όλων, των τωρινών αλλά και των μελλοντικών γενιών. Η τοπική αυτοδιοίκηση πρέπει να διατηρήσει τον έλεγχο της υδροδότησης και της εξυγίανσης των υδάτων, ακόμη και αν δεχθούμε την ιδέα της εκχώρησης των υπηρεσιών αυτών σε ιδιωτικές εταιρείες για συγκεκριμένες περιόδους και υπό συγκεκριμένους όρους.
<P>
Κυρίως, όμως, εάν επιθυμούμε να εμπλέξουμε τους πολίτες στα ζητήματα αυτά και να μην περιορίζεται η πολιτική μας στην αύξηση των λογαριασμών, ας προσπαθήσουμε να ενημερώσουμε και να πληροφορήσουμε τον κόσμο σχετικά με το πρωταρχικής σημασίας αυτό ζήτημα. Για να μπορέσουμε να επιτύχουμε άμεσα μείωση της κατανάλωσης νερού κατ' άτομο πρέπει η πλειοψηφία των πολιτών να συμμεριστεί τις ανησυχίες μας.

<SPEAKER ID=337 LANGUAGE="DE" NAME="Fiebiger">
Κύριε Πρόεδρε, η έκθεση ως προς τη βασική γραμμή της θεωρεί δεδομένο ότι έχουμε σε μεγάλο μέτρο ήδη εκμεταλλευθεί τα αποθέματα πόσιμου ύδατος που είναι εύκολο να εκμεταλλευθούμε και ότι πρέπει να επιτύχουμε την αειφόρο χρήση του ύδατος και την εξοικονόμησή του μέσω του μοχλού της οικονομίας, πράγμα που θα γινόταν αφορμή για μία υπεύθυνη χρήση του ύδατος. Για μένα, η υλοποίηση της στοχοθεσίας της έκθεσης για τη διαμόρφωση των τιμών δεν αποτελεί τη βασιλική οδό. Πολλές φορές οι κοινωνικά αποδεκτές τιμές διαπιστώνονται αρνητικά. Το πόσο ακριβό θα είναι το καθαρό νερό εξαρτάται από τις σωστές επενδύσεις, τις επιστημονικές ικανότητες και από το πώς θα επιτύχουμε καλύτερα από ό,τι μέχρι σήμερα να κατανείμουμε το κόστος βάσει της αρχής "ο ρυπαίνων πληρώνει" . Τα κράτη μέλη είναι ελεύθερα να αποφασίσουν. Θα είναι δύσκολη η τήρηση του χρονοδιαγράμματος.

<SPEAKER ID=338 LANGUAGE="IT" NAME="Santini">
Κύριε Πρόεδρε, όπως αναφέρθηκε, η συζήτηση αυτή αποτελεί άμεση συνέχεια της συζήτησης που αναπτύχθηκε πριν από την έναρξη ισχύος της οδηγίας πλαισίου του Ευρωπαϊκού Κοινοβουλίου και της Επιτροπής σχετικά με την κοινοτική δράση όσον αφορά τη χρήση των υδάτινων πόρων. Η έκθεση που εξετάζουμε σήμερα υιοθετεί το πνεύμα της και το προβάλλει απευθείας στο πρόβλημα του κόστους που πρέπει να καταβάλουμε - όλοι, με διαφορετικό ίσως τρόπο - για την εκμετάλλευση του νερού για οικονομικούς λόγους. Στην έκθεση, όμως, ορθώς αναφέρεται επίσης - και συγχαίρω γι' αυτό την εισηγήτρια - το δικαίωμα του πολίτη να απολαμβάνει το αγαθό του νερού σε λογικό ή μειωμένο κόστος, αναλόγως των αναγκών.
<P>
Η πολιτική τιμολόγησης συνεπώς, πρέπει να βασίζεται κατ' αρχάς στην πραγματική εξέταση των συνθηκών, συμπεριλαμβανομένων των κοινωνικών, στις οποίες βρίσκεται το αγαθό του νερού, αλλά και σε μια δράση ευαισθητοποίησης και εκπαίδευσης των χρηστών ιδίως στην εξοικονόμηση. Για να επιτραπεί μια εφαρμογή περισσότερο προσαρμοσμένη στις διάφορες περιστάσεις, είναι σωστή η πρόταση να δοθεί περιθώριο για επικουρικότητα: κάθε κράτος να αποφασίζει κατά βούληση, κάθε περιοχή να προσδιορίζει τα δικά της επίπεδα και τις δικές της παραμέτρους.
<P>
Η αποφυγή της σπατάλης και η βοήθεια των λιγότερο ευνοημένων περιοχών θα μπορούσε να αποτελέσει το γενικό σύνθημα αυτής της έκθεσης και, κατά συνέπεια, αναφερόμαστε άμεσα στο πρόβλημα του κόσμου της γεωργίας, ο οποίος, όπως ήδη υπενθύμισαν ορισμένοι συνάδελφοι, δεν μπορεί να συγχέεται υπερβολικά πρόχειρα με μία γενική προβληματική.
<P>
Πράγματι, η θεμελιώδης αρχή είναι να συμβάλλουν, όλοι οι χρήστες, σε διαφορετικό βαθμό, στην πληρωμή του αγαθού του νερού. Πρέπει ωστόσο να καθιερωθούν επίσης κλίμακες προτεραιότητας σε συνάρτηση με τις απαιτήσεις, πρώτα τις κοινωνικές και κατόπιν τις οικονομικές. Η αμεσότερη σύγκριση είναι με την ΚΓΠ, η οποία πρέπει να ενθαρρύνει και να προτείνει δραστηριότητες ανάπτυξης, συμβατές βεβαίως με την περιοχή, αλλά συμβατές και με τη διαθεσιμότητα των υδάτινων πόρων. και όταν η διαθεσιμότητα αυτή απουσιάζει παντελώς, κύριε Πρόεδρε, νομίζω ότι το γεγονός πρέπει να λαμβάνεται υπόψη, ιδίως στην τιμολόγηση.

<SPEAKER ID=339 LANGUAGE="ES" NAME="Sornosa Martνnez">
Κύριε Πρόεδρε, κυρία Επίτροπε, κυρίες και κύριοι, συμμερίζομαι αυτό που λέει η έκθεση όταν υποστηρίζει ότι το νερό δεν είναι ένα εμπορεύσιμο αγαθό, αλλά μία κληρονομιά που πρέπει να προστατευθεί, να υπερασπιστεί και να αντιμετωπισθεί ως τέτοια και ότι η πρόσβαση στο νερό αποτελεί αναπαλλοτρίωτο δικαίωμα του ανθρώπου. Ως σοσιαλιστές, δεν συμμεριζόμαστε την άποψη αντιμετώπισης του νερού ως οικονομικού αγαθού, αποκλείοντας τον κοινωνικό και πολιτισμικό του χαρακτήρα και πιστεύουμε ότι η προστασία του δεν μπορεί να διέπεται από οικονομικά κριτήρια της αγοράς.
<P>
Όσον αφορά την τροπολογία σχετικά με το Εθνικό Υδρολογικό Σχέδιο της Ισπανίας, την οποία, σύμφωνα με την κ. Flemming, θα έπρεπε να αποσύρουμε, οι συνάδελφοί μου και εγώ, που την παρουσιάσαμε τότε, δεν πρόκειται να την αποσύρουμε. Πιστεύουμε ότι είναι σωστή, ότι κρίνει ένα υδρολογικό σχέδιο μίας χώρας της Ευρωπαϊκής Ένωσης, το οποίο είναι μη βιώσιμο από οικονομική, κοινωνική και περιβαλλοντική άποψη και, φυσικά, έρχεται σε αντίφαση με τη στρατηγική αειφόρου ανάπτυξης της Ευρωπαϊκής Ένωσης. Γι' αυτό, δεν πρόκειται να την αποσύρουμε. Ελπίζουμε ότι θα την ψηφίσουν περισσότερα άτομα και έχουμε την πεποίθηση ότι έτσι θα γίνει.

<SPEAKER ID=340 LANGUAGE="SV" NAME="Wallstrφm">
. (SV) Κύριε Πρόεδρε, κύριοι βουλευτές, θα ήθελα καταρχάς να ευχαριστήσω το Ευρωπαϊκό Κοινοβούλιο για το ψήφισμα σχετικά με την ανακοίνωση της Επιτροπής για την πολιτική περί τιμών υπέρ της αειφόρου χρήσης των υδάτινων πόρων. Θα ήθελα ιδιαίτερα να ευχαριστήσω την κ. Flemming, η οποία υπήρξε εισηγήτρια για αυτό το ιδιαίτερο ευαίσθητο ζήτημα.
<P>
Η ανακοίνωση της Επιτροπής θα πρέπει να εξετασθεί από κοινού με την νέα πολιτική περί υδάτινων πόρων στην Ευρώπη - την οδηγία πλαίσιο περί υδάτων, η οποία υιοθετήθηκε πέρυσι. Στόχος της ανακοίνωσης είναι να καθορισθούν κατευθυντήριες αρχές που να στηρίζουν την εφαρμογή του άρθρου για την τιμολόγηση του ύδατος, δηλαδή του άρθρου 9 της οδηγίας.
<P>
Το σχέδιο γνωμοδότησης του Ευρωπαϊκού Κοινοβουλίου περιλαμβάνει όλα τα σχετικά ζητήματα τα οποία αφορούν την τιμολόγηση του ύδατος, από την κάλυψη του περιβαλλοντικού κόστους μέχρι τη διαφάνεια και τη συμμετοχή των καταναλωτών. Επιπλέον υπογραμμίζονται τομείς στους οποίους απαιτείται περισσότερη έρευνα και ανάλυση προκειμένου η μελλοντική πολιτική για την τιμολόγηση του ύδατος να περιλαμβάνει επίσης περιβαλλοντικές, οικονομικές και κοινωνικές πτυχές. Ένα μέρος αυτής της ανάλυσης θα πραγματοποιηθεί φυσικά κατά την εκπόνηση σχεδίων διαχείρισης των λεκανών απορροής, όπως προβλέπει η οδηγία πλαίσιο για τα ύδατα.
<P>
Οι απόψεις του Κοινοβουλίου θα αποτελέσουν τη βάση για τις μελλοντικές εργασίες σε επίπεδο ΕΕ με στόχο την εφαρμογή μίας περισσότερο βιώσιμης πολιτικής τιμολόγησης.
<P>
Στο πλαίσιο αυτό θα ήθελα να αναφερθώ και στην κοινή στρατηγική που συμφώνησαν τα κράτη μέλη και η Επιτροπή με στόχο την διευκόλυνση της εφαρμογής της οδηγίας πλαισίου για τα ύδατα. Έχουν ήδη δημιουργηθεί ομάδες εργασίας, λ.χ. μία ομάδα εργασίας για οικονομικά ζητήματα. Αυτές οι ομάδες εργασίας θα προτείνουν κατευθυντήριες γραμμές για την εφαρμογή της οδηγίας πλαισίου. Το Ευρωπαϊκό Κοινοβούλιο θα ενημερώνεται για τις εξελίξεις σχετικά με τα ζητήματα τιμολόγησης των υδάτων στην ΕΕ.

<SPEAKER ID=341 NAME="Πρόεδρος">
Ευχαριστώ πολύ, κυρία Επίτροπε!
<P>
Η συζήτηση έληξε.
<P>
Η ψηφοφορία θα γίνει αύριο, στις 12.00.

<CHAPTER ID=15>
Συσκευασίες και απορρίμματα συσκευασίας
<SPEAKER ID=342 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0323/2001) της κ. Corbey εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την εφαρμογή της οδηγίας (94/62/ΕΚ) του Ευρωπαϊκού Κοινοβουλίου και του Συμβουλίου της 20ής Δεκεμβρίου 1994 για τις συσκευασίες και τα απορρίμματα συσκευασίας (2000/2319(INI)).

<SPEAKER ID=343 NAME="Corbey">
 - (NL) Κύριε Πρόεδρε, συνάδελφοι, κυρία Επίτροπε, το βουνό των απορριμμάτων όλο και μεγαλώνει. Οι συσκευασίες αποτελούν μόνο ένα μικρό μέρος του περιβαλλοντικού προβλήματος, αλλά ένα μέρος φανερό και για πολλούς ανθρώπους αιτία ανησυχίας. Οι συσκευασίες μπορούν να αποτελέσουν ένα παράδειγμα μίας σύγχρονης αντιμετώπισης των περιβαλλοντικών προβλημάτων. Πρέπει να καταστήσουμε απτή την αειφόρο ανάπτυξη. Μπορούμε να εφαρμόσουμε όλες τις καλές ιδέες από το 6ο Πρόγραμμα Περιβαλλοντικής Δράσης για την πολιτική συσκευασιών.
<P>
Ευτυχώς δεν αρχίζουμε από το μηδέν. Ήδη από το 1994 έχουμε μία οδηγία για τις συσκευασίες, και διαθέτουμε επομένως μία βάση. Η οδηγία για τις συσκευασίες έχει δύο στόχους: να περιορίσει όσο το δυνατό τις βλαβερές συνέπειες των συσκευασιών στο περιβάλλον και να διασφαλίσει τη λειτουργία της εσωτερικής αγοράς. Για το Κοινοβούλιο, είναι ιδιαίτερα σημαντικό να εξετάσουμε πώς εφαρμόζεται στην πράξη αυτή η οδηγία, γιατί πρέπει να μάθουμε από την πείρα. Η ψήφιση νομοθεσίας είναι σημαντική, αλλά, τουλάχιστον, το ίδιο σημαντική είναι και η αποτελεσματικότητα της νομοθεσίας.
<P>
Στον τομέα της εφαρμογής, υπάρχουν και καλά αλλά και κακά νέα. Τα καλά νέα ότι όλα σχεδόν τα κράτη μέλη εφαρμόζουν καλά την οδηγία. Οι περισσότεροι στόχοι έχουν επιτευχθεί και, εν τω μεταξύ, ακόμη και η Ελλάδα ενημέρωσε ως τελευταίο κράτος μέλος την Επιτροπή για τα μέτρα και τα αποτελέσματα. Τα κράτη μέλη το πράττουν αυτό το καθένα με το δικό του τρόπο: με το σύστημα των πράσινων βαθμών στη Γερμανία, τις εθελοντικές συμφωνίες στις Κάτω Χώρες, κλπ.
<P>
Αλλά υπάρχουν και κακά νέα και θα αναφέρω τέσσερα σημεία. Πρώτον, ο όγκος των απορριμμάτων συσκευασίας συνεχίζει να αυξάνεται. Η πρόληψη των υπερβολικών συσκευασιών αποτελούσε ένα σαφή στόχο σε αυτήν την οδηγία, ο οποίος εντούτοις δεν επιτεύχθηκε. Μόνο σε τέσσερις χώρες μειώθηκε ο όγκος των υλικών συσκευασίας. Επ'αυτού απαιτείται επομένως περισσότερη φιλοδοξία.
<P>
Δεύτερον, στα απορρίμματα αυξάνεται το ποσοστό των πλαστικών. Για τα πλαστικά, η οδηγία ορίζει ένα ιδιαίτερα ξεχωριστό στόχο: τουλάχιστον το 15% πρέπει να ανακυκλώνεται. Αλλά ακόμη και αυτός ο ελάχιστος στόχος επιτεύχθηκε μόνο σε τέσσερις χώρες. Δηλαδή τη Γερμανία, την Αυστρία, το Βέλγιο και τη Σουηδία. Περισσότερο από το 50% των προϊόντων συσκευάζεται σε πλαστικά. Το πλαστικό είναι δύσκολο να ανακυκλωθεί, για αυτό πρέπει κάτι να πράξουμε σχετικά.
<P>
Τρίτον, απουσιάζουν αξιόπιστα και συγκρίσιμα δεδομένα. Τα κράτη μέλη διαθέτουν τις δικές τους μεθόδους για τη συγκέντρωση πληροφοριών και είναι για παράδειγμα ασαφές κατά πόσο τα πλαστικά απόβλητα, τα οποία εξάγονται, υπολογίζονται σε αυτούς τους αριθμούς ή όχι. Οι πολιτικές αποφάσεις πρέπει να βασίζονται σε καλά δεδομένα και από αυτή την άποψη η οδηγία πρέπει να προσαρμοστεί.
<P>
Τέλος, αναφέρομαι σε ένα σημαντικό σημείο: είναι, στην πραγματικότητα, ασαφές το αποτέλεσμα για το περιβάλλον από τα ήδη συγκεντρωθέντα, διαχωρισθέντα, ανακυκλωθέντα και αναχρησιμοποιηθέντα απόβλητα. Νομίζουμε ότι αυτό το αποτέλεσμα είναι θετικό, αλλά χρειάζεται μία ορθή εκτίμηση των περιβαλλοντικών συνεπειών για να εξακολουθήσουν οι καταναλωτές να έχουν κίνητρα για το διαχωρισμό των αποβλήτων. Κυρίως, οι συνέπειες στην εσωτερική αγορά, δηλαδή ο δεύτερος πυλώνας αυτής της οδηγίας, είναι ασαφής.
<P>
Συνάδελφοι, είναι σαφές ότι κάτι πρέπει να αλλάξει. Πρέπει να υπάρχουν καλύτερες εκθέσεις, καλύτεροι ορισμοί και επ'αυτού προτείνω μία τριμερή προσέγγιση.
<P>
Πρώτον, πρέπει να εργαστούμε περισσότερο όσον αφορά την ανακύκλωση. Οι στόχοι πρέπει να ενισχυθούν σημαντικά και πρέπει να στηρίξουμε την εκ νέου χρησιμοποίηση των ανακυκλωθέντων υλικών. Ιδιαίτερη προσοχή χρειάζεται και για τα πλαστικά. Τα πλαστικά μέχρι τώρα δεν έχουν θετική υπολειπόμενη αξία. Για να καταστεί αποδοτική η συγκέντρωση και η διαλογή των πλαστικών, χρειάζεται η επιβολή ενός τέλους και καλώ για άλλη μία φορά την Επιτροπή να υποβάλει ταχέως την πρόταση αναθεώρησης.
<P>
Κατά δεύτερον, ζητώ από την Επιτροπή να ενισχύσει την εκ νέου χρησιμοποίηση. Για αυτό, πρέπει να εντοπιστούν καταστάσεις, κατά τις οποίες η εκ νέου χρησιμοποίηση έχει νόημα από περιβαλλοντικής άποψης. Αυτό σχετίζεται με τις αποστάσεις μεταφοράς και με το υλικό.
<P>
Τρίτον, πρέπει να πράξουμε πολύ περισσότερα για την πρόληψη. Για αυτό, προτείνω να καταστήσουμε υπεύθυνους τους παραγωγούς. Οι παραγωγοί πρέπει να αποδείξουν, βάσει μιας ανάλυσης του κύκλου ζωής, ότι επέλεξαν για τα προϊόντα τους την καλύτερη δυνατή συσκευασία από περιβαλλοντικής άποψης. Φυσικά, τίθεται το ερώτημα πώς μετράται αυτό. Σε κάθε περίπτωση, πρέπει να συνυπολογίζονται οι εκπομπές CO2, η χρησιμοποίηση φυσικών βοηθητικών πόρων, βλαβερών ουσιών και τα υπολειπόμενα απορρίμματα. Αυτή η προσέγγιση θα καταστήσει δυνατό το συνυπολογισμό των δυνατών περιβαλλοντικών δαπανών στα προϊόντα και αυτό πρέπει να συμβεί.
<P>
Πρέπει να θέσουμε σαφώς τα περιβαλλοντικά όρια. Εντός αυτών των ορίων, η αγορά μπορεί να λειτουργήσει και οι παραγωγοί μπορούν να πραγματοποιήσουν τις επιλογές τους. Η ευθύνη των παραγωγών πρέπει να εξεταστεί περαιτέρω και η Επιτροπή πρέπει να αντιμετωπίσει τώρα σοβαρά το διάλογο με όλα τα ενδιαφερόμενα μέρη. Πρέπει να προσκληθούν οι ενδιαφερόμενοι του τομέα, και όχι μόνο η βιομηχανία αλλά και οι καταναλωτές, καθώς και εκπρόσωποι περιβαλλοντικών οργανώσεων. Αυτό μπορεί να οδηγήσει σε μία ανανεωμένη προσέγγιση, η οποία καθορίζεται με σαφείς αρχές.
<P>
Πέραν αυτών των τριών προαναφερόμενων σημείων, οι συνάδελφοι πρότειναν διάφορες χρήσιμες προσθήκες: σαφή ευθύνη, όχι μόνο των παραγωγών αλλά και των λιανοπωλητών· προσοχή στο ρόλο των κοινοτήτων και των καταναλωτών· προσοχή στο σχεδιασμό και τη συσκευασία για τις μεταφορές. Υποστηρίζω θερμά όλες αυτές τις προτάσεις.
<P>
Η από καιρό αναμενόμενη αναθεώρηση της οδηγίας για τις συσκευασίες αποτελεί μία ευκαιρία για να εξεταστεί πώς είναι δυνατόν να εξυγιανθεί η εσωτερική αγορά και το περιβάλλον και δεν πρέπει να χάσουμε αυτή την ευκαιρία.

<SPEAKER ID=344 LANGUAGE="ES" NAME="Ayuso Gonzαlez">
Κύριε Πρόεδρε, κυρία Επίτροπε, κυρίες και κύριοι, θέλω να ξεκινήσω αναγνωρίζοντας το σπουδαίο έργο που επιτέλεσε η κ. Corbey εκπονώντας αυτή την έκθεση.
<P>
Διότι είναι βέβαιο ότι μιλάμε για μία οδηγία της οποίας η εφαρμογή υπήρξε πολύ πολύπλοκη στην πλειοψηφία των κρατών μελών, αφού η εφαρμογή των μηχανισμών για την εκπλήρωση των στόχων της δεν είναι καθόλου εύκολο ζήτημα. Αλλο πράγμα είναι να υπαγορεύεις μία νομοθεσία - αφού το χαρτί τα αντέχει όλα - και άλλο, εντελώς διαφορετικό, να την κάνεις πράξη.
<P>
Ευχαριστώ την εισηγήτρια για τους συμβιβασμούς στους οποίους μπορέσαμε να καταλήξουμε και λυπάμαι για τα σημεία διαφωνίας, τα οποία δεν ήταν καθόλου ασήμαντα.
<P>
Καταρχάς θέλω να καταστήσω σαφές ότι αυτή έπρεπε να είναι μία έκθεση σχετικά με την εφαρμογή της οδηγίας για τις συσκευασίες και μετατράπηκε σε μία έκθεση που φιλοδοξεί να υποδείξει στην Επιτροπή σε ποια κατεύθυνση πρέπει να προχωρήσει η αναθεώρηση της εν λόγω οδηγίας. Πρόκειται για έναν πειρασμό στον οποίο υποκύπτουμε συχνά σ' αυτό το Κοινοβούλιο, ξεχνώντας ότι η νομοθετική πρωτοβουλία ανήκει στην Επιτροπή.
<P>
Η Ομάδα των Ευρωπαϊκού Λαϊκού Κόμματος - Ευρωπαίων Δημοκρατών προτείνει τα εξής: πρώτον, ότι οι στόχοι πρόληψης και μείωσης των απορριμμάτων συσκευασίας δεν πρέπει να συνδέονται ούτε να διακρίνονται κατά υλικά, προκειμένου να διατηρηθεί έτσι ο ανταγωνισμός μεταξύ τους. Διότι δεν πρέπει να ξεχνάμε ότι η νομική βάση αυτής της οδηγίας είναι το περιβάλλον και, επιπλέον, η εσωτερική αγορά. Πιστεύουμε, ωστόσο ότι αυτοί οι στόχοι πρέπει να συνδέονται με την ποιότητα του συσκευασμένου προϊόντος που τίθεται προς πώληση.
<P>
Δεύτερον: η ευθύνη για την πρόληψη και την απόσυρση των συσκευασιών και των απορριμμάτων συσκευασιών πρέπει να είναι μία ευθύνη μοιρασμένη μεταξύ των παραγωγών, των λιανοσυσκευαστών και των καταναλωτών, και όχι μόνο του καταναλωτή, όπως προτείνει το σχέδιο της έκθεσης.
<P>
Τρίτον: η ανάλυση του κύκλου ζωής είναι μία αξιόπιστη γενικά μέθοδος από περιβαλλοντική άποψη, η οποία πρέπει να λαμβάνεται υπόψη, αλλά δεν μπορεί να προτείνεται ως τυποποιημένος κανόνας προκειμένου να διαπιστωθεί αν πληρούνται οι απαιτήσεις του Παραρτήματος II. Αυτοί οι τυποποιημένοι κανόνες πρέπει να υπαγορεύονται από την Ευρωπαϊκή Επιτροπή Τυποποίησης και αυτή, με τη σειρά της, πρέπει να συνεχίσει να εργάζεται προς αυτή την κατεύθυνση.
<P>
Τέταρτον: είμαστε κατά της εισαγωγής οποιουδήποτε νέου συντελεστή που δεν θα είναι ο λεγόμενος "πράσινος συντελεστής" , που εφαρμόζεται ήδη στην πλειοψηφία των χωρών.
<P>
Τελικά, προτείνουμε τη διαγραφή των αιτιολογικών σκέψεων που αναφέρονται στην κατάσταση συγκεκριμένων κρατών μελών το 1998 σχετικά με την πλήρωση των στόχων της οδηγίας. Διότι καθώς βρισκόμασταν εκείνη την ημερομηνία εν μέσω της διαδικασίας μεταφοράς της οδηγίας, τα στοιχεία, και παραθέτω κατά λέξη την αιτιολογική σκέψη B, "δεν αρκούν ώστε να αξιολογηθεί η πραγματική προσέγγιση των στόχων της οδηγίας" .

<SPEAKER ID=345 LANGUAGE="SV" NAME="Paulsen">
Κύριε Πρόεδρε, κυρία Επίτροπε, συνάδελφοι, θα ήθελα να ευχαριστήσω την κ. Corbey για το γεγονός ότι εκπόνησε αυτήν την έκθεση πρωτοβουλίας σχετικά με αυτά τα ζητήματα. Πραγματικά θα πρέπει να συζητήσουμε το πρόβλημα της συσκευασίας των προϊόντων.
<P>
Πιστεύω ωστόσο ότι συνήθως - και το λέω αυτό έχοντας τριακονταετή πείρα με περιβαλλοντικά ζητήματα και με την συζήτηση για το περιβάλλον - έχουμε μία απίστευτη ικανότητα να τρέχουμε τελευταίοι και καταϊδρωμένοι πίσω από τα προβλήματα. Είναι απολύτως λάθος να συζητούμε το πρόβλημα της συσκευασίας αποκλειστικά από την προοπτική των απορριμμάτων, όπως κάνουμε τώρα και όπως κάναμε πάντα. Απευθύνω έκκληση στην Επίτροπο Περιβάλλοντος: σας παρακαλώ, ας εξετάσουμε ολόκληρη την αλυσίδα! Θα πρέπει να συζητήσουμε τα πρακτικά προβλήματα, την μεταφορά και την συσκευασία η οποία μετατρέπεται σιγά σιγά σε απορρίμματα. Κυρίως οι συσκευασίες καταναλωτικών αγαθών πρέπει και μπορούν να μειωθούν. Επίτροπε, είμαστε συμπατριώτες και γνωρίζουμε ότι διάφορες προσπάθειες κατέληξαν στην μείωση του υλικού συσκευασίας καταναλωτικών προϊόντων κατά 30% εντός 3 περίπου ετών. Είναι δυνατόν κάτι τέτοιο! Θα σας παρακαλούσα πολύ στην επόμενη Λευκή Βίβλο σχετικά με την ολοκληρωμένη πολιτική περί προϊόντων να αναφερθείτε σε ολόκληρη την αλυσίδα που αφορά τα πρακτικά προβλήματα. Σας παρακαλώ πολύ, λάβετε υπόψη την έκκλησή μου. Το ζήτημα αυτό δεν είχε περιληφθεί στην Λευκή Βίβλο της Επιτροπής.

<SPEAKER ID=346 NAME="McKenna">
Κύριε Πρόεδρε, η Ομάδα μου υποστηρίζει πολύ θερμά την έκθεση της κ. Corbey και τις συμβιβαστικές τροπολογίες που βελτιώνουν το κείμενο. Έχουμε επίσης ορισμένες δικές μας τροπολογίες που θα προτρέπαμε τα μέλη του Κοινοβουλίου να υποστηρίξουν, ιδίως διότι η οδηγία καθιστά δυσκολότερο για τα κράτη μέλη με προοδευτικότερες πολιτικές να προχωρήσουν με περισσότερο φιλικό προς το περιβάλλον τρόπο. Δεν πρέπει να υπάρχει τίποτα που να εμποδίζει τα κράτη μέλη να προοδεύσουν.
<P>
Έλαβα ένα ενημερωτικό σημείωμα από το Υπουργείο Περιβάλλοντος της χώρας μου, της Ιρλανδίας σήμερα, στο οποίο εκφράζεται πικρία για το γεγονός ότι θα είναι πολύ δύσκολα για την Ιρλανδία, και αυτό διότι απλώς η Ιρλανδία δεν έχει κάνει τίποτα σχετικά με το πρόβλημα των απορριμμάτων ή σχετικά με τη συσκευασία.
<P>
Σε δύο άλλες τροπολογίες ζητούμε από την Επιτροπή να παρουσιάσει μια πρόταση η οποία να λαμβάνει δεόντως υπόψη το ρόλο της συσκευασίας σε όλα τα στάδια υλικοτεχνικής υποστήριξης. Πρέπει επίσης να παρουσιάσει προτάσεις σχετικά με την πρόληψη και τη μείωση. Στο σημείο αυτό έγκειται πραγματικά το πρόβλημα.
<P>
Πρώτα από όλα, πρέπει να μειώσουμε και να αποτρέψουμε την παραγωγή μεγάλων ποσοτήτων υλικών συσκευασίας, ιδίως εκείνων που καταλήγουν σε χωματερές, και όχι να εξετάζουμε τι θα κάνουμε για αυτό αργότερα.

<SPEAKER ID=347 LANGUAGE="DE" NAME="Florenz">
Κύριε Πρόεδρε, κυρία Επίτροπε, κυρία εισηγήτρια, σας ευχαριστώ θερμά για τη δραστήρια εργασία σας για την παρούσα έκθεση.
<P>
Αρχικά θα ήθελα να θέσω μία ερώτηση στην κ. Επίτροπο: γιατί υποβάλατε στο Κοινοβούλιο μία έκθεση σχετικά με την μεταφορά της οδηγίας για τις συσκευασίες, εφόσον είναι ήδη έτοιμη η αναθεώρηση του κανονισμού για τις συσκευασίες; Θα ήθελα να μάθω αν υπάρχει κάποια σχετική στρατηγική ή αν χρειάζεστε επιπλέον χρόνο για μια νέα συζήτηση στρατηγικής, καθώς και αν βρίσκεστε καθ' οδόν από μία πολιτική των προϊόντων σε μία πολιτική των υλικών. Όπως όμως διαπιστώνω αυτήν τη στιγμή, ματαιοπονώ, αφού ασχολείστε με άλλα πράγματα.
<P>
Κυρία Corbey, έχετε δίκιο να λέτε ότι ο όγκος των απορριμμάτων συσκευασίας μεγαλώνει και γι' αυτό είναι πολύ σωστό που ασχολούμαστε με αυτές και με τις μελλοντικές προδιαγραφές για τις συσκευασίες. Νομίζω όμως ότι πρέπει πρώτα να συζητήσουμε εδώ τι έχουν κάνει πραγματικά τα κράτη μέλη. Ήταν σωστές οι προδιαγραφές της δεκαετίας του 90 ή είχαμε κάνει τότε λάθη; Είχαμε δει σωστά πώς θα εξελίσσονταν τα πράγματα μέχρι σήμερα; Μήπως υπάρχουν πολλά κενά; Υπάρχει μεγάλη έλλειψη τραπεζών δεδομένων - το αναφέρατε αυτό. Έγινε πράγματι στην ώρα της η μεταφορά σε εθνικό δίκαιο και όπως σκοπεύαμε να γίνει και είναι η ιεραρχία που προβλέπεται στις προδιαγραφές πραγματικά τόσο ευέλικτη όσο απαιτείται για το μέλλον;
<P>
Εγώ πιστεύω πως δεν είναι έτσι! Πρέπει όμως να επικεντρωθούμε σε αυτά τα σημαντικά ζητήματα πραγματοποιώντας αυτό που μας ζήτησε η Επιτροπή, δηλαδή μία έκθεση για τη μεταφορά των προδιαγραφών.
<P>
Δυστυχώς, αυτή τη στιγμή δεν είναι δικό μας καθήκον να προβληματιστούμε για το ύψος των ποσοστώσεων κατά τον ενταφιασμό, την ανακύκλωση κλπ. Λυπάμαι πολύ γι' αυτό.
<P>
Έχω αρκετά σημεία ακόμα, αφού όμως έχασα ήδη τα πρώτα λεπτά, παραιτούμαι και θα συνεχίσω τη συζήτηση στον επόμενο γύρο.

<SPEAKER ID=348 NAME="Πρόεδρος">
Κύριε συνάδελφε, μπορείτε να επαναλάβετε εν συντομία την ερώτησή σας;

<SPEAKER ID=349 LANGUAGE="DE" NAME="Florenz">
Κυρία Επίτροπε, θα ήθελα να μάθω γιατί μας υποβάλετε έκθεση για τη μεταφορά της οδηγίας για τις συσκευασίες, αφου όλοι γνωρίζουμε ότι υπάρχει ήδη αναθεώρηση των προδιαγραφών. Η ερώτησή μου είναι αν τούτο έχει να κάνει με μία νέα στρατηγική και αν είναι σωστό ότι μελλοντικά θέλετε να εγκαταλείψετε την πολιτική των προϊόντων προς χάριν της ροής των απορριμμάτων.

<SPEAKER ID=350 LANGUAGE="EN" NAME="Jackson">
Κύριε Πρόεδρε, αυτές οι εκθέσεις ελέγχου που εκπονούνται από το Κοινοβούλιο είναι πολύ σημαντικές διότι δεν πρέπει μόνο να εξετάζουμε νέα νομοθεσία, αλλά να κοιτάζουμε και προς τα πίσω για να δούμε τι απέγινε η νομοθεσία που έχουμε εγκρίνει. Η κ. Corbey πράττει πολύ ορθά που λέει τα πράγματα με το όνομά τους. Τα κράτη μέλη υποτίθεται ότι έπρεπε να θέσουν σε ισχύ τους νόμους, τους κανονισμούς και τις διοικητικές διατάξεις που είναι απαραίτητοι προκειμένου να συμμορφωθούν με τη οδηγία για τις συσκευασίες πριν από τις 30 Ιουνίου 1996. Αυτό δεν συνέβη.
<P>
Δύο πράγματα απορρέουν από τα πορίσματα που μας παρουσίασε η κ. Corbey. Πρώτον, πρέπει να αναρωτηθούμε αν η αρχική οδηγία, όπως είπε η κ. Florenz, ήταν ελαττωματική ή αν οι υπουργοί δεν ήταν ειλικρινείς με τον εαυτό τους σχετικά με το τι θα μπορούσαν να επιτύχουν όταν την ενέκριναν. Η απάντηση είναι πιθανώς συνδυασμός των δύο. Δεύτερον, πρέπει να ρωτήσουμε γιατί η Επιτροπή δεν έδρασε γρηγορότερα για να ερευνήσει γιατί η καθολική συμμόρφωση προς την οδηγία έμοιαζε τόσο προβληματική. Λυπάμαι που η κ. Corbey δεν επικεντρώθηκε σε αυτά τα ζητήματα.
<P>
Οι επιμέρους χώρες είχαν πολύ διαφορετικές εμπειρίες, καθώς όλες έθεσαν σε ισχύ συστήματα ανάκτησης. Η δική μου μαρτυρία από το Ηνωμένο Βασίλειο είναι ότι το σύστημά μας είναι πολύ γραφειοκρατικό. Ένας επιχειρηματίας από την Κορνουάλη μου παραπονέθηκε ότι έπρεπε να προσλάβει ένα πτυχιούχο ειδικά για την παρακολούθηση των υποχρεώσεων της εταιρείας στο πλαίσιο της οδηγίας. Ποια είναι τα διδάγματα από την εμπειρία μας που θα μπορούσαν να στηρίξουν την αναθεώρηση της οδηγίας, ή τουλάχιστον την επανεξέταση του τρόπου με τον οποίο την εφαρμόζουν τα κράτη μέλη;
<P>
Η Επιτροπή σφάλλει αν προτείνει υψηλότερους στόχους για την ανακύκλωση. Αυτός είναι ο εύκολος δρόμος, είναι όμως λανθασμένος. Τέτοιου είδους στόχοι δεν μπορούν να λάβουν υπόψη τις σημαντικές διακυμάνσεις και συνθήκες μεταξύ των κρατών μελών, έτσι θα καταλήξουμε με ένα ακόμη μεγαλύτερο φάσμα αποτελεσμάτων από αυτό που ήδη έχουμε, δημιουργώντας φραγμούς στο εμπόριο και προκαλώντας στρεβλώσεις στον ανταγωνισμό. Αν θέλουμε να αποκτήσουμε ευρωπαϊκή περιβαλλοντική νομοθεσία που να αξίζει πράγματι τον κόπο, πρέπει, στο πλαίσιο πολύ ευρύτερων στόχων, να επιτρέψουμε στα κράτη μέλη να υιοθετήσουν λύσεις που να ταιριάζουν καλύτερα στο τοπικό περιβάλλον και στην οικονομία του καθενός.

<SPEAKER ID=351 LANGUAGE="SV" NAME="Wallstrφm">
. (SV) Κύριε Πρόεδρε, κύριοι βουλευτές, θα ήθελα καταρχάς να ευχαριστήσω την εισηγήτρια, κ. Corbey. Την ευχαριστώ για το έργο που πραγματοποίησε με αυτήν την γνωμοδότηση πρωτοβουλίας, με το ψήφισμα για την εφαρμογή της οδηγίας 94/62/ΕΚ σχετικά με τις συσκευασίες και τα απορρίμματα συσκευασίας. Στην έκθεση θίγονται σχετικά ζητήματα και αυτή θα είναι ιδιαίτερα σημαντική κατά την προετοιμασία της αναθεώρησης της οδηγίας που θα πραγματοποιήσει η Επιτροπή.
<P>
Σημειώσαμε επίσης το γεγονός ότι Ευρωπαϊκό Κοινοβούλιο θα ήθελε να πραγματοποιηθεί μία περισσότερο ευρεία αναθεώρηση για τα ζητήματα που αφορούν τα απορρίμματα συσκευασίας. Πιστεύω ότι είναι απαραίτητο κάτι τέτοιο, όμως θα πρέπει να γίνει όταν έρθει η στιγμή. Την στιγμή αυτή έχουμε δεσμευθεί να υποβάλουμε σύντομα μία πρόταση για αναθεώρηση της παρούσας πρότασης και για νέους στόχους. Αυτό ακριβώς θα κάνουμε και πιστεύω ότι η Επιτροπή θα μπορέσει να λάβει πριν από τα τέλη του έτους απόφαση για αυτήν την αναθεώρηση της οδηγίας για τις συσκευασίες και τα απορρίμματα συσκευασίας. Κατόπιν θα πρέπει να δούμε τους περισσότερο μακροπρόθεσμους στόχους, όπως ανέφεραν οι κ. Paulsen και Jackson. Χρειάζεται λοιπόν να εργαστούμε σε αρκετά επίπεδα.
<P>
Το πρώτο επίπεδο αφορά την ολοκληρωμένη πολιτική περί χημικών προϊόντων. Αναμφίβολα δώσαμε έμφαση στην ανάλυση του κύκλου ζωής των προϊόντων και σε αυτή την μορφή αντιμετώπισης τέτοιων ζητημάτων. Θα χρειαστούν φυσικά και άλλες προσπάθειες, και άλλες προτάσεις και ιδέες για το τι θα πρέπει να κάνουμε, όμως η ανάλυση του κύκλου ζωής αυτών των ουσιών αποτελεί τον καλύτερο τρόπο αντιμετώπισης τους προβλήματος. Είναι σημαντικό να συνεχίσουμε τις προσπάθειές μας για την ολοκληρωμένη πολιτική περί χημικών προϊόντων.
<P>
Το δεύτερο επίπεδο αφορά τις θεματικές στρατηγικές που είχαμε αναγγείλει κατά το 6ο πρόγραμμα περιβαλλοντικής δράσης. Του χρόνου θα υποβληθούν δύο τέτοιες στρατηγικές, οι οποίες θα είναι ιδιαίτερα σημαντικές για την προσέγγισή μας σε αυτά τα ζητήματα: θα αφορούν την ανακύκλωση και την χρήση των φυσικών πόρων. Στο πλαίσιο αυτό θα έχουμε την ευκαιρία να αναθεωρήσουμε το σύνολο της πολιτικής μας, έτσι ώστε να επανεξετάσουμε ολόκληρη τη ροή απορριμμάτων. Θα πρέπει άραγε αυτή να συνεχισθεί και πώς θα πρέπει να αντιμετωπίσουμε ευρύτερα αυτό το πρόβλημα; Είναι σημαντικό να πραγματοποιήσουμε αυτό το μεγάλο βήμα, όμως θα πρέπει να το πραγματοποιήσουμε σωστά και στην κατάλληλη χρονική στιγμή. Θεωρώ ότι θα πρέπει να αντιμετωπίσουμε αυτά τα προβλήματα μέσω της ολοκληρωμένης πολιτικής για τα χημικά προϊόντα και μέσω των θεματικών στρατηγικών.
<P>
Πριν από τα τέλη του έτους θα υπάρξει η εξαγγελθείσα αναθεώρηση των συγκεκριμένων στόχων για τις συσκευασίες και τα απορρίμματα συσκευασίας. Πολύ σωστά αναφέρθηκε ότι θα πρέπει να εξετάσουμε το σύνολο αυτού του προβλήματος προκειμένου να υιοθετήσουμε μία μακρόπνοη πολιτική, αντί να τρέχουμε τελευταίοι και καταϊδρωμένοι πίσω από τα προβλήματα.

<SPEAKER ID=352 NAME="Πρόεδρος">
Ευχαριστώ πολύ, κυρία Επίτροπε!
<P>
Η συζήτηση έληξε.
<P>
Η ψηφοφορία θα γίνει αύριο, στις 12.00.
<P>
.

<CHAPTER ID=16>
Ασφαλιστική διαμεσολάβηση
<SPEAKER ID=353 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0359/2001) του κ. Berenguer Fuster εξ ονόματος της Επιτροπής Οικονομικής και Νομισματικής Πολιτικής σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ασφαλιστική διαμεσολάβηση(COM(2000) 511 - C5-0484/2000 - 2000/0213(COD)).

<SPEAKER ID=354 LANGUAGE="ES" NAME="Berenguer Fuster">
. (ES) Κύριε Πρόεδρε, αν και είναι αυτή την ακατάλληλη ώρα, έχω την τιμή να υποβάλω στην κρίση σας τη γνωμοδότηση της Επιτροπής Οικονομικής και Νομισματικής Πολιτικής σχετικά με την πρόταση οδηγίας που αφορά την ασφαλιστική διαμεσολάβηση.
<P>
Πρόκειται, κατά τη γνώμη μου, για μία καλή πρόταση, για την οποία οφείλουμε να συγχαρούμε την Επιτροπή. Πάνω απ' όλα, πρόκειται για μία ισορροπημένη πρόταση μεταξύ των διάφορων συμφερόντων που διακυβεύονται. Στο θέμα που επιδιώκει να ρυθμίσει, υπάρχουν τα συμφέροντα των διαμεσολαβητών, υπάρχουν τα συμφέροντα των ασφαλιστικών εταιρειών, και επίσης, δεν πρέπει να το ξεχνάμε, υπάρχουν τα συμφέροντα των καταναλωτών, αν και εκείνοι συνήθως ασκούν λιγότερη πίεση στους βουλευτές από ό,τι οι προηγούμενοι ενδιαφερόμενοι. Όλα αυτά τα συμφέροντα πρέπει να ληφθούν υπόψη και, λέγοντας ότι αυτή η πρόταση είναι ισορροπημένη, αναφερόμουν στην ισορροπία που υπάρχει μεταξύ αυτών των συμφερόντων. Και δεν χρειάζεται να πούμε ότι οι τροπολογίες που παρουσίασε η Επιτροπή Οικονομικής και Νομισματικής Πολιτικής επιδιώκουν να διατηρήσουν αυτή την ισορροπία που σεβάστηκε σχολαστικά η Επιτροπή.
<P>
Αλλά επίσης, κατά τη γνώμη μου, υπάρχουν άλλα συμφέροντα τα οποία δεν αξίζουν να ληφθούν εξίσου υπόψη. Πρόκειται για τομείς που επιδιώκουν να διατηρήσουν πάνω απ' όλα το καθεστώς που έχουν επί του παρόντος στη χώρα τους και αυτό είναι αδύνατο να διατηρηθεί όταν πρόκειται για την επεξεργασία μιας εναρμονιστικής ρύθμισης. Αν κάθε χώρα - ή κάθε τομέας κάθε χώρας - αξιώνει η μελλοντική οδηγία να μην συνεπάγεται καμία αλλαγή της τωρινής κατάστασης, τότε η μόνη δυνατή λύση θα ήταν να μην υπάρχει εναρμονιστική ρύθμιση ή, αν θέλετε, σε μία υπόθεση όπως αυτή, να μην υπάρχει εσωτερική αγορά όσον αφορά το συγκεκριμένο ζήτημα.
<P>
Αυτή η επιδίωξη μπορεί να λάβει τη μορφή προσπάθειας να ανταποκρίνεται η εναρμονιστική ρύθμιση αποκλειστικά στο υπάρχον πρότυπο μιας συγκεκριμένης χώρας - ή, πιο ήπια, της αξίωσης να μην εφαρμόσουν τα κράτη μέλη σημαντικά τμήματα της οδηγίας.
<P>
Δεν αντιλαμβάνεστε, κυρίες και κύριοι, ότι μέσω της οδού των εξαιρέσεων μπορούμε να στερήσουμε το νόημα της εναρμονιστικής νομοθεσίας; Δεν αντιλαμβάνεστε ότι μέσω αυτής της οδού δυσχεραίνει την εσωτερική αγορά; Η πρόταση οδηγίας προέβλεπε ορισμένες εξαιρέσεις και είναι αλήθεια ότι η έκθεση διευρύνει ορισμένες από αυτές, αλλά πιστεύω ότι αυτές οι εξαιρέσεις εμπίπτουν στο πλαίσιο της λογικής.
<P>
Μπορεί να εξαιρεθεί ότι πρέπει να είναι εγγεγραμμένοι διαμεσολαβητές εκείνοι οι οποίοι διενεργούν την πώληση συμβολαίων ασφάλισης ταξιδίων εκ μέρους των ταξιδιωτικών πρακτορείων ή των κτηνιάτρων, αυτό εμπίπτει στο πλαίσιο της λογικής. Επίσης, πιστεύω σταθερά ότι η μεγαλύτερη διεύρυνση μέσω των εξαιρέσεων ενδέχεται να οδηγήσει στη μείωση της αξίας της οδηγίας ή, με άλλα λόγια, ενδέχεται να οδηγήσει στον περιορισμό, ως ένα βαθμό, της εσωτερικής αγοράς στην ασφαλιστική διαμεσολάβηση.
<P>
Συνεχίζω να επιμένω, και συγχωρείστε με γι' αυτό, ότι η τελική έκθεση εξετάζει ορισμένες ιδιαιτερότητες που έχουν ορισμένες χώρες προκειμένου να διευκολύνει την υιοθέτηση της οδηγίας. Έτσι, παραδείγματος χάρη, οι τροπολογίες σχετικά με τον συνδεδεμένο πράκτορα έχουν ως στόχο την εξεύρεση μίας λύσης για την διευκόλυνση της προσαρμογής της νομοθεσίας στις χώρες εκείνες στις οποίες επί του παρόντος δεν υπάρχει ρύθμιση σχετικά μ' αυτό το θέμα.
<P>
Υπάρχουν, προφανώς, και άλλες μέθοδοι: μία από αυτές ήταν εκείνη που υπήρχε στην πρόταση της Επιτροπής και μία άλλη συνίσταται στην προσωπική μου θέση που περιλαμβανόταν στην αρχική μου έκθεση. Όμως, ούτε η αρχική διατύπωση ούτε η αρχική μου πρόταση ικανοποίησαν πλήρως την πλειοψηφία των βουλευτών, που τηρούσαν διαφορετική στάση, γι' αυτό και έπρεπε να διατυπώσουν συμβιβαστικές τροπολογίες, οι οποίες - πιστεύω - ότι επιλύουν το πρόβλημα με αρκετή σαφήνεια. Πιστέψτε, κυρίες και κύριοι, ότι το αποτέλεσμα που υποβάλλεται αυτή τη στιγμή στην κρίση σας είναι η διατύπωση ενός συμβιβασμού μεταξύ διαφορετικών θέσεων, οι οποίες στο σύνολό τους είναι αποδεκτές.
<P>
Μόνο με αυτή την έννοια και στο πλαίσιο του σεβασμού αυτού του συμβιβασμού, η Ομάδα του Κόμματος των Ευρωπαίων Σοσιαλιστών αρνήθηκε να παρουσιάσει περισσότερες τροπολογίες, πλην τριών καθαρά τεχνικού χαρακτήρα, που επεδίωκαν να διορθώσουν ασυνέπειες του κειμένου. Προφανής απόδειξη αυτής της πληροφορίας είναι η άρνηση να παρουσιάσουν ορισμένες τροπολογίες σαν αυτές που παρουσίασε τώρα η Ομάδα των Πρασίνων, οι οποίες απορρίφθηκαν στην επιτροπή και οι οποίες με βρίσκουν σύμφωνο, διότι όχι μόνο συμπίπτουν με την ουσία των αρχικών μου θέσεων αλλά έχουν επίσης ως στόχο μία πιο αποτελεσματική προστασία των καταναλωτών και με αυτό θα είμαι πάντα σύμφωνος.

<SPEAKER ID=355 LANGUAGE="IT" NAME="Ferri">
. (IT) Κύριε Πρόεδρε, πιστεύω ότι, όπως σωστά ανέφερε ο κ. Berenguer, η πρόταση αυτή της Επιτροπής έρχεται για να θέσει στην εσωτερική αγορά των ασφαλειών μια σημαντική ψηφίδα που απουσίαζε έως τώρα, δεδομένης της τεράστιας ανάπτυξης που γνώρισε τα τελευταία χρόνια η ασφαλιστική, αλλά και η αντασφαλιστική σχέση, ιδίως μέσω της διαπραγμάτευσης ιδιαίτερων συμφερόντων - και εδώ αναφέρομαι στους μεγάλους βιομηχανικούς και εμπορικούς κινδύνους - ενώ κατέληξε να εγκαταλειφθεί στην τύχη του ο τομέας της αγοράς για τα φυσικά πρόσωπα, τους περιορισμένους κινδύνους, δημιουργώντας κατά συνέπεια ένα είδος ζούγκλας. Γνωρίζουμε πόσο λεπτή είναι η ασφαλιστική διαμεσολάβηση και η οδηγία μας αφορά ακριβώς το θέμα της διαμεσολάβησης.
<P>
Να γιατί η πρόταση της Επιτροπής μας φάνηκε ισορροπημένη και ενδιαφέρουσα. ίσως λίγο περίπλοκη, γι' αυτό και προσπαθήσαμε να την απλοποιήσουμε με μια σειρά τροπολογίες - μιλώ φυσικά εξ ονόματος της Επιτροπής Νομικών θεμάτων που συνέταξε τη γνωμοδότηση - έτσι ώστε να καταστεί πιο ευέλικτος και εμπορεύσιμος ο τομέας που δεν είναι κατά κύριο λόγο ασφαλιστικός. Υπάρχουν πράγματι πολλoί ενδιαφερόμενοι - για παράδειγμα, τα τουριστικά πρακτορεία και τα γραφεία ταξιδίων - η κύρια δραστηριότητα των οποίων είναι άλλη, αλλά που συνάπτουν στο πλαίσιό της ασφάλειες κινδύνου ή ακόμη και ασφάλειες ζωής, πράγμα που απέχει σαφώς και δεν συνδέεται με μία σχέση που, αντιθέτως, καλύπτεται από την επαγγελματικότητα και την καλή φήμη, από πολύ πιεστικές και λεπτομερείς απαιτήσεις, οι οποίες διασφαλίζουν ακριβώς την καλή πίστη και εκείνη την αξιοπιστία και φερεγγυότητα που πρέπει να κατέχουν πρωταρχική θέση στην ασφαλιστική σχέση.

<SPEAKER ID=356 LANGUAGE="DE" NAME="Karas">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να θίξω τέσσερα σημεία. Πρώτον: οι ασφάλειες είναι εμπιστευτικές συναλλαγές. Η εμπιστοσύνη στηρίζεται σε δύο σημεία. Πρώτον, από τη μία εμπιστοσύνη στο προϊόν, από την άλλη εμπιστοσύνη στην επιχειρηματική οδό και τους πωλητές. Ως εκ τούτου πρέπει να πούμε και σήμερα ότι η απόλυτη πλειοψηφία όλων των πωλητών, όλων των διαμεσολαβητών, εργάζεται σωστά, διαφορετικά ο ασφαλιστικός κλάδος δεν θα παρουσίαζε τέτοια άνθηση δικαιολογώντας την εμπιστοσύνη των πελατών.
<P>
Δεύτερον, θέλω αρχικά να ευχαριστήσω όλους αυτούς τους ανθρώπους που εργάζονται στον κλάδο αυτόν.
<P>
Τρίτον, σε πολλά κράτη υπάρχει ήδη αυστηρή υποχρέωση παροχής συμβουλών και πληροφοριών που έχει ήδη περάσει στους νόμους για τους διαμεσολαβητές στον ασφαλιστικό και τραπεζικό κλάδο. Τα ασφαλιστικά και πιστωτικά ιδρύματα έχουν υποχρέωση εποπτείας και δήλωσης και σαφείς διατάξεις για την πιστοληπτική ικανότητα. Ανεξάρτητα από αυτό, συμφωνώ με τον στόχο της οδηγίας για τη διασφάλιση ενός υψηλού επαγγελματικού επιπέδου στους ασφαλιστικούς διαμεσολαβητές, τη δημιουργία ενιαίου μητρώου για τη διασυνοριακή δραστηριότητα και την εγγύηση μεγάλου μέτρου προστασίας για τις ασφαλιστικές επιχειρήσεις.
<P>
Εκτός από όσα είπαμε, ο συνάδελφος Radwan και εγώ υποβάλαμε τις τροπολογίες 57, 58, 59 με τις οποίες ζητάμε: πρώτον, να αφεθεί στα κράτη μέλη το αν θα απαλλάξουν τους ασφαλιστικούς διαμεσολαβητές από τους επαγγελματικούς κινδύνους που απορρέουν από τις απαιτήσεις της οδηγίας. Δεύτερον, η σύναψη ασφαλιστικού συμβολαίου να σημαίνει το πέρας της διαδικασίας ασφάλισης, όπως συνηθίζεται, και τρίτον να καταστεί σαφέστερος ο διαχωρισμός μεταξύ των ασφαλιστικών διαμεσολαβητών κύριας και περιστασιακής απασχόλησης.

<SPEAKER ID=357 NAME="Tannock">
Κύριε Πρόεδρε, η Ομάδα ΕΛΚ-ΕΔ χαιρετίζει θερμά αυτή την από καιρό αναμενόμενη αναμόρφωση της αρχικής οδηγίας του 1977 στο πλαίσιο της ενιαίας αγοράς χρηματοπιστωτικών υπηρεσιών, η οποία χρησιμοποιεί την έννοια του χρηματοπιστωτικού διαβατηρίου ή της ενιαίας άδειας. Αυτό περιλαμβάνει την ελάχιστη δυνατή εναρμόνιση και τον καθορισμό επαγγελματικών προδιαγραφών και διασφαλίσεις για τον καταναλωτή καθώς και αμοιβαία αναγνώριση μεταξύ των κρατών μελών, έτσι ώστε να δώσει τη δυνατότητα στους μεσίτες να απολαμβάνουν την ελευθερία εγκατάστασης σε ολόκληρη την Ένωση με κανόνες που θα διασφαλίζουν την προληπτική μέριμνα για την καλή διεξαγωγή των επιχειρήσεων τους.
<P>
Συγχαίρω τον εισηγητή, κ. Berenguer Fuster, για την έντονα συνεργατική διακομματική προσέγγιση στην επιτροπή, που αρμόζει σε μια τεχνική έκθεση η οποία παρέχει εχέγγυα ποιότητας στον καταναλωτή. Αξίζει να παρατηρήσουμε ότι περίπου το 95% των ευρωπαίων καταναλωτών χρησιμοποιούν τις υπηρεσίες ασφαλιστικών πρακτόρων και θα επηρεαστούν από την οδηγία αυτή, καθώς επίσης και οι 100 000 ασφαλιστές στην Ένωση.
<P>
Η μεγάλη πλειονότητα των πεδίων πολιτικών διαφορών επιλύθηκαν με μια σειρά συμβιβαστικών τροπολογιών. Το ίδιο συνέβη και με τις απαιτήσεις που οφείλονταν στην περίεργη διάρθρωση της γερμανικής βιομηχανίας. Είδα με ικανοποίηση να εγκρίνεται μεγάλο μέρος των τροπολογιών μου, που εκτείνονται από τις εξαιρέσεις για τον ταξιδιωτικό κλάδο έως την αναγνώριση του ρόλου των υπολογιστών και του Διαδικτύου και του μελλοντικού ρόλου του ηλεκτρονικού εμπορίου στις ασφάλειες, εχέγγυα για μια τριετή ανασκόπηση της επιλεξιμότητας για εγγραφή στο μητρώο, καθώς και προστασία για τις επιχειρήσεις που βρίσκονται εκτός του εδάφους της ΕΕ.
<P>
Ελπίζω ότι η έκθεση δεν θα αυξήσει το φόρτο που επιβάλλεται στους ενδιαμέσους, από την άποψη του κόστους ή της δυσκολίας, στη διεξαγωγή των συνηθισμένων επιχειρηματικών πρακτικών αλλά, παράλληλα, θα ανοίξει μια ανταγωνιστική και διαφανή αγορά στα 15 κράτη μέλη της Ένωσης, η οποία σε τελική ανάλυση, παρέχοντας όγκο και οικονομία κλίμακας, θα προσφέρει πραγματική εξοικονόμηση πόρων οι οποίοι θα μεταβιβαστούν στους πολίτες της Ένωσης.

<SPEAKER ID=358 NAME="Bolkestein">
. (ΕΝ) Κύριε Πρόεδρε, θα ήθελα να ξεκινήσω ευχαριστώντας το Κοινοβούλιο για τις προσπάθειες να ολοκληρώσει την πρώτη του ανάγνωση της πρότασης οδηγίας που αφορά την ασφαλιστική διαμεσολάβηση. Θα ήθελα να ευχαριστήσω ειδικότερα τον εισηγητή, κ. Berenguer, και επίσης τον κ. Ferri, για την ποιότητα της εργασίας τους, η οποία κατέληξε στη σύσταση που υποβλήθηκε σε αυτή την Ολομέλεια.
<P>
Η πρόταση οδηγίας για την ασφαλιστική διαμεσολάβηση, η οποία είχε προγραμματιστεί στο σχέδιο δράσης για τις χρηματοπιστωτικές υπηρεσίες, είναι ένα κείμενο ζωτικής σημασίας για την επίτευξη μιας αληθινής εσωτερικής αγοράς στον τομέα των ασφαλειών, ειδικότερα όσον αφορά τις αγορές λιανικής. Οι ασφαλιστικοί ενδιάμεσοι διαδραματίζουν θεμελιώδη ρόλο στην πώληση ασφαλειών στην Κοινότητα και η σημασία τους θα αυξηθεί με την ανάδυση πιο πολύπλοκων και εξειδικευμένων ασφαλιστικών προϊόντων.
<P>
Αν και η εσωτερική αγορά ασφαλειών έχει ολοκληρωθεί όσον αφορά τις ασφαλιστικές επιχειρήσεις, ιδιαίτερα όσον αφορά τους κανόνες προληπτικής εποπτείας, οι ασφαλιστικοί ενδιάμεσοι συνεχίζουν να αντιμετωπίζουν διάφορα εμπόδια που τους εμποδίζουν να επωφεληθούν πλήρως από τις ελευθερίες της Συνθήκης. Ως εκ τούτου, η ορθή λειτουργία της εσωτερικής αγοράς παρεμποδίζεται.
<P>
Είμαι ιδιαίτερα ευτυχής για το γεγονός ότι το Κοινοβούλιο συμφωνεί με τους ουσιώδεις στόχους των προτάσεων της Επιτροπής. Η πρόταση προσπαθεί να διασφαλίσει ότι οι ασφαλιστικοί ενδιάμεσοι θα διαθέτουν ένα υψηλό επίπεδο επαγγελματικών ικανοτήτων και ότι ένας ενδιάμεσος που είναι προσηκόντως εγγεγραμμένος στο μητρώο του κράτους μέλους του μπορεί να διεξάγει τις δραστηριότητές του σε ολόκληρη την εσωτερική αγορά. Η πρόταση στοχεύει επίσης στη διασφάλιση της προστασίας των καταναλωτών καθορίζοντας απαιτήσεις πληροφόρησης.
<P>
Στρέφομαι τώρα στις τροπολογίες που υποβλήθηκαν στην Ολομέλεια. Η Επιτροπή μπορεί να δεχθεί τις ακόλουθες τροπολογίες: αριθ. 1, 4, 5, 8, 9, 17, 28, 30, 37 και το δεύτερο μέρος της τροπολογίας αριθ. 58. Μπορεί επίσης να δεχθεί είτε εν μέρει ή στο πνεύμα τους τις ακόλουθες τροπολογίες: 3, 7, 11, 21, 23, 24, 26, 27, 29, 32, 44 και 51. Οι τροπολογίες αριθ. 15 και 16 μπορούν επίσης να γίνουν εν μέρει δεκτές.
<P>
Η Επιτροπή δεν είναι, ωστόσο, σε θέση να δεχθεί τις άλλες τροπολογίες που κατατέθηκαν για τους εξής λόγους. Οι τροπολογίες αριθ. 2, 10, 13, 14, 46, 47, 49, 52 και 57στοχεύουν στην εξαίρεση από το πεδίο εφαρμογής της οδηγίας ορισμένων δραστηριοτήτων όπως αυτών των ταξιδιωτικών πρακτορείων, των κτηνιάτρων και των ατόμων που ενεργούν σε περιστασιακή βάση, και ως εκ τούτου οι τροπολογίες αυτές δεν μπορούν να γίνουν δεκτές. Οι εξαιρέσεις αυτές θα επηρέαζαν την πώληση ασφαλιστικών προϊόντων που καλύπτουν σημαντικούς κινδύνους, ως εκ τούτου απορρίπτονται. Οι ίδιοι λόγοι εξηγούν την απόρριψη των τροπολογιών αριθ. 12 και 50.
<P>
Η Επιτροπή θεωρεί ότι ο όρος "ασφαλιστικός ενδιάμεσος" προσδιορίζεται ορθά. Το πεδίο εφαρμογής αυτής της οδηγίας είναι ισορροπημένο. Οι τροπολογίες αριθ. 15 και 16 δεν είναι ως εκ τούτου αναγκαίες, εφόσον ο ορισμός καλύπτει όλες τις δραστηριότητες διαμεσολάβησης, συμπεριλαμβανομένων αυτών που διεξάγονται ηλεκτρονικά. Το ίδιο ισχύει για τις τροπολογίες αριθ. 19 και 25 που αφορούν τους υπο-ενδιαμέσους, καθώς και για τις τροπολογίες αριθ. 20 και 58.
<P>
Όσον αφορά το ζήτημα της "τραπεζασφάλισης" , όλες οι μορφές των "τραπεζασφαλιστικών" δραστηριοτήτων πρέπει να υπαχθούν στο πεδίο εφαρμογής της πρότασης. Είναι ένας ολοένα σημαντικότερος τρόπος παροχής ασφάλισης. Οι τροπολογίες αριθ. 18 και 22 προτείνουν έναν ορισμό των "τραπεζασφαλιστικών" δραστηριοτήτων που να λαμβάνει υπόψη μόνο μία από τις πιθανές μορφές που μπορεί να έχει η "τραπεζασφάλιση" . Ως εκ τούτου, οι τροπολογίες αυτές απορρίπτονται.
<P>
Υπάρχουν τροπολογίες που σχετίζονται με την εγγραφή στο μητρώο και με τις επαγγελματικές προδιαγραφές για τους ασφαλιστικούς ενδιαμέσους. Οι τροπολογίες αριθ. 31 και 56 θα συνεπάγονταν λιγότερο αυστηρούς κανόνες για την κάλυψη της επαγγελματικής αμέλειας των ασφαλιστικών ενδιαμέσων. Θα έθεταν σε κίνδυνο το στόχο της διασφάλισης ενός κατάλληλου επιπέδου κάλυψης της επαγγελματικής ευθύνης για τους ασφαλιστικούς ενδιαμέσους στην εσωτερική αγορά.
<P>
Οι τροπολογίες αριθ. 33, 34 και 54 θα επηρέαζαν την συνολική συνεκτικότητα της πρότασης που βασίζεται στην αρχή του ελέγχου εκ μέρους της χώρας εγκατάστασης. Οι τροπολογίες αριθ. 35 και 36 αφορούν τους μηχανισμούς υποβολής καταγγελιών και τις διαδικασίες εξωδικαστικών ενδίκων βοηθημάτων που περιλαμβάνονται στην πρόταση. Η τροπολογία αριθ. 35 εξυπακούεται ήδη μέσα στο κείμενο της πρότασης και δεν είναι αναγκαία. Η τροπολογία αριθ. 36 δεν φαίνεται πρόσφορη στο πλαίσιο μιας οδηγίας από τη στιγμή που περιέχει μια συγκεκριμένη αναφορά σε σύσταση της Επιτροπής η οποία δεν είναι δεσμευτική για τα κράτη μέλη.
<P>
Τρίτον, υπάρχουν τροπολογίες που αναφέρονται στις απαιτήσεις πληροφόρησης. Ένα ζωτικής σημασίας στοιχείο της πρότασης της Επιτροπής είναι η διασφάλιση ενός υψηλού επιπέδου προστασίας των καταναλωτών μέσω της παροχής κατάλληλων πληροφοριών και συμβουλών. Οι τροπολογίες αριθ. 38, 39, 40, 41, 42, 43, 55, 60 και 61 θα έθεταν σε σοβαρό κίνδυνο αυτό το στόχο.
<P>
Τέλος, οι τροπολογίες αριθ. 6, 45 και 48 που προβλέπουν ότι τα μη εγγεγραμμένα στο μητρώο άτομα που αποκλείονται από το πεδίο εφαρμογής της οδηγίας πρέπει να συμμορφώνονται με τις απαιτήσεις παροχής πληροφοριών, θα ήταν εξαιρετικά δύσκολο να εφαρμοστούν στην πράξη από τα κράτη μέλη.
<P>
Λυπάμαι που μίλησα τόσο πολύ για τις τροπολογίες αυτές, όμως το Κοινοβούλιο έχει το δικαίωμα να γνωρίζει τι πιστεύει η Επιτροπή.

<SPEAKER ID=359 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα γίνει αύριο, στις 12.00.
<P>
Έχω πάντα την παιδική φιλοδοξία να τελειώσουμε τα μεσάνυχτα. Το πετύχαμε και σήμερα με διαφορά 10 δευτερολέπτων!
<P>
(Η συνεδρίαση λήγει στις 24.00)

