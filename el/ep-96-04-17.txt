<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Fabre-Aubrespy">
Κυρία Πρόεδρε, το πρόβλημα τίθεται στη σελίδα 19. Προς το τέλος της συζήτησης για τις οκτώ εκθέσεις σχετικά με την απαλλαγή -εσείς η ίδια, άλλωστε, μόλις είχατε πάρει τη σκυτάλη της προεδρίας της συνεδρίασης-, καταγράφεται μια παρατήρηση δική μου, που είχα κάνει προς το τέλος, όπου επεσήμανα ότι «αν και είναι αλήθεια πως το Συμβούλιο δεν παρίστατο καθ' όλη τη διάρκεια της συζήτησης, είναι επίσης γεγονός ότι κάποιοι από τους εισηγητές επίσης απουσίαζαν από την Αίθουσα τη στιγμή της παρέμβασης του Συμβουλίου». Αυτό δεν αντικατοπτρίζει παρά μονάχα εν μέρει τα όσα είχα πει.
<P>
Είχα επισημάνει το γεγονός ότι, παρ' όλο που η απουσία του Συμβουλίου και της Επιτροπής είχε γίνει αισθητή ήδη από την αρχή της συζήτησης, αυτό δεν σημαίνει πως είναι σωστό οι τέσσερις από τους οκτώ εισηγητές να μην παρίστανται στη συνεδρίαση τη στιγμή που ο κ. επίτροπος παίρνει το λόγο, ακριβώς για να τοποθετηθεί πάνω στην έκθεση. Είχα ακόμη προσθέσει ότι καλό θα ήταν οι εισηγητές, από τη στιγμή που αναλαμβάνουν τη σύνταξη των εκθέσεων, να δεσμεύονται να παρευρίσκονται στην Αίθουσα όταν διεξάγεται η συζήτηση πάνω σ' αυτές τις εκθέσεις. Θα επιθυμούσα να καταγραφούν αυτές οι διευκρινίσεις στα συνοπτικά πρακτικά.

<SPEAKER ID=3 NAME="Πρόεδρος">
Κύριε Fabre-Aubrespy, είμαι σε θέση να επιβεβαιώσω αυτά που μόλις είπατε. Επομένως, θα προχωρήσουμε στη διόρθωση των συνοπτικών πρακτικών.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Eυρωπαϊκό Συμβούλιο του Tορίνο
<SPEAKER ID=4 NAME="Πρόεδρος">
H ημερήσια διάταξη προβλέπει την έκθεση του Συμβουλίου και τη δήλωση της Eπιτροπής, σχετικά με τα αποτελέσματα του Eυρωπαϊκού Συμβουλίου του Tορίνο, στις 29 και 30 Mαρτίου 1996. Έχω τη χαρά να καλωσορίσω σήμερα στο Eυρωπαϊκό Kοινοβούλιο τον Προεδρεύοντα του Συμβουλίου, Πρωθυπουργό κ. Dini.
<P>
(Xειροκροτήματα) Kύριε Πρόεδρε του Συμβουλίου, έχετε το λόγο.

<SPEAKER ID=5 NAME="Dini">
Κύριε Πρόεδρε, αγαπητοί συνάδελφοι, στο Ευρωπαϊκό Συμβούλιο του Τορίνου εγκαθιδρύθηκε νέος σημαντικός σταθμός της διαδικασίας που θα οδηγήσει στον προσδιορισμό του μελλοντικού χαρακτήρα της πορείας της ευρωπαϊκής ολοκλήρωσης. Στη συνεδρίαση του παρελθόντος μηνός Δεκεμβρίου στη Μαδρίτη, το Ευρωπαϊκό Συμβούλιο είχε συναινέσει στη διεξαγωγή πανηγυρικής έναρξης της Διακυβερνητικής Διάσκεψης κατά την οποία, εν όψει κρίσιμων αλλεπάλληλων συναντήσεων, θα έπρεπε μάλιστα να προβληθούν οι πολιτικές προτεραιότητες, όπως συμφωνήθηκαν σε επίπεδο κορυφής. Κάτω από αυτό το πρίσμα, στο Ευρωπαϊκό Συμβούλιο του Τορίνου επιτεύχτηκε πλήρως ο εκ μέρους μας προκαθορισμένος στόχος. Πράγματι, το χρονοδιάγραμμα της Διακυβερνητικής Διάσκεψης προσδιορίζει με σαφήνεια τα ζητήματα που χρήζουν μεγίστης προσοχής στα πλαίσια των διαπραγματεύσεων για την αναθεώρηση της Συνθήκης. Αποκτά, κατά τη γνώμη μου, ξεχωριστή σημασία η επίτευξη ομόφωνης σύμφωνία επί του καταλόγου προτεραιοτήτων, καθώς πρόκειται για λεπτά και αλληλοσυγκρουόμενα θέματα.
<P>
Ο πρώτος τομέας των προτεραιοτήτων αφορά τη σχέση ανάμεσα στην Ευρωπαϊκή Ένωση και στους πολίτες και συνεπάγεται την εξέταση ζητημάτων όπως ο περαιτέρω εμπλουτισμός της έννοιας της ευρωπαϊκής ιθαγένειας και των συναφών δικαιωμάτων. Θίγει το θέμα της ενίσχυσης της συνεργασίας στις εσωτερικές και διαδικαστικές υποθέσεις μέσω ευρύτερης εφαρμογής του κοινοτικού συστήματος, επίσης σε τομείς όπως η μετανάστευση, ο αγώνας για την καταπολέμηση της τρομοκρατίας και η διακίνηση ναρκωτικών. Θεσπίζει επίσης τη δυνατότητα εφοδιασμού της Κοινότητας με συγκεκριμένα μέσα παρέμβασης στους τομείς εκείνους που τυγχάνουν όλο και μεγαλύτερης ευαισθητοποίησης της κοινής γνώμης, όπως το περιβάλλον, ή αποτελούν την κυριότερη πηγή ανησυχίας για τις κοινωνίες μας, όπως η απασχόληση.
<P>
Προβλέπεται επίσης η συζήτηση γύρω από ζητήματα που αφορούν την καθολικότητα της πρόσβασης σε μερικές κατηγορίες υπηρεσιών ζωτικής σημασίας, την απλοποίηση και την παγίωση του κειμένου της Συνθήκης που, εξ αιτίας των αλλεπάλληλων τροποποιήσεων, έγινε σχεδόν απρόσιτο για τους πολίτες. Η δημοκρατία και η αποτελεσματικότητα των Θεσμών αντιπροσώπευαν μέχρι τώρα τις σημαντικότερες αξίες της Ένωσης. Θα πρέπει να διατηρηθούν τα χαρακτηριστικά αυτά, με την προσαρμογή μηχανισμών και διαδικασιών στις νέες συνθήκες και με την προοπτική περαιτέρω διευρύνσεων της Ένωσής μας. Για τον λόγο αυτό, το δεύτερο σημαντικό κεφάλαιο του προγράμματος της Διάσκεψης καλύπτει ζητήματα συναφή με την εκπροσώπηση, τη σύνθεση και τον τρόπο λειτουργίας των οργάνων.
<P>
Η προαγωγή και η προάσπιση των κοινών μας αξιών, στα πλαίσια των εκρηκτικών αλλαγών της διεθνούς πραγματικότητας, τεκμηριώνει τα βαθύτερα κίνητρα της ευρωπαϊκής ολοκλήρωσης. Συνεπώς, υποδείχτηκε σαν το τρίτο μεγάλο θέμα της Διάσκεψης η ενίσχυση των δυνατοτήτων διασυνοριακής δραστηριότητας της Ένωσης, που συνεπάγεται τη θεσμοθέτηση των γενικών αρχών της εξωτερικής πολιτικής κοινής ασφαλείας, τον εύστοχο προσδιορισμό των υποδομών εφαρμογής αυτής της πολιτικής, την ευκρινέστερη αλληλεγγύη και στον χρηματοοικονομικό τομέα, την προώθηση της διαμόρφωσης της ευρωπαϊκής πολιτικής αμύνης, λαμβανομένης υπόψη της προθεσμίας του 1998, που ορίστηκε στη Συνθήκη της Δυτικής Ευρωπαϊκής Ένωσης. Η αντιμετώπιση αυτών των ζητημάτων αποτελεί το πεδίο αναμέτρησης της Διάσκεψης.
<P>
Παρά τις ικανοποιητικές εργασίες και τα αξιόλογα αποτελέσματα του Τορίνου, η ιταλική Προεδρία είναι πεπεισμένη ότι δεν πρέπει να παραγκωνιστεί η εμβέλεια των προβλημάτων. Δεν επαρκεί η εντόπιση και η εξάλειψη των δυσκολιών εκ μέρους της Διάσκεψης για να υλοποιηθεί η εμβάθυνση του θεσμικού πλαισίου εν όψει περαιτέρω διευρύνσεων, καθώς δεν υφίσταται προς το παρόν σύμπνοια προσανατολισμών σχετικά τις προτεινόμενες λύσεις και τις επιβαλλόμενες καινοτομίες της Συνθήκης.
<P>
Τα επίσημα έγγραφα των κυβερνήσεων μερικών κρατών μελών επιβεβαιώνουν την ύπαρξη βαθειών αποκλίσεων γύρω από κεφαλαιώδους σημασίας ζητήματα. Συνεπώς, στη διάρκεια του διαθέσιμου για τις εργασίες έτους, διαγράφεται δυσχερές το καθήκον της Διάσκεψης. Προσωπικά, πάντως, αισιοδοξώ για την ικανότητα θετικής αποπεράτωσης της διαδικασίας προσέγγισης τοποθετήσεων καθώς εμφανίστηκαν ήδη στο προσκήνιο τα πρώτα δειλά σημάδια της, χάρη στη φιλόδοξη υποστήριξη της ιταλικής Προεδρίας μέσω των χρονοβόρων, πολύπλοκων και υπομονετικών διαπραγματεύσεων που επέτρεψαν στη συνέχεια τα αποτελέσματα του Τορίνου.
<P>
Προέχει τη στιγμή αυτή, όπως συχνά συμβαίνει σε παρόμοιες περιπτώσεις, η υιοθέτηση εκ μέρους της Διάσκεψης αυτόνομων πρωτοβουλιών που θα επιτρέψουν, με γνώμονα τις υποδείξεις του Τορίνου, την ανεύρεση των πλέον ενδεδειγμένων λύσεων για την υλοποίηση της προσπάθειας περίσωσης - κοινός στόχος όλων των κρατών μελών πέρα από τα σημερινά διαφοροποιημένα οράματα - των πλούσιων επιτευγμάτων που διασφάλισαν στους λαούς μας σαράντα χρόνια ειρήνης, ελευθερίας, δημοκρατίας και ευημερίας.
<P>
Μολονότι πιστή στην αρχή της απόλυτης αμεροληψίας της Προεδρίας, η Ιταλία θα καταβάλει κάθε προσπάθεια για τη διαμόρφωση ευρύτατων πλειοψηφιών επί των διαφόρων υπό συζήτηση θεμάτων. Η ιταλική κυβέρνηση ενέκρινε, στις 22 του παρελθόντος Μαρτίου, δικής της εκπόνησης έγγραφο σχετικά με τους στόχους της Διάσκεψης. Το εν λόγω έγγραφο, που συμβαδίζει σε πολλά σημαντικά σημεία με τις τοποθετήσεις του Ευρωπαϊκού Κοινοβουλίου κατά την πρόταση ψηφίσματος του μηνός Μαρτίου για τη Διάσκεψη, τονίζει τη δέσμευση της χώρας μου ως προς την προώθηση στενότερης ένωσης των λαών της Ευρώπης, όπως θεσπίζεται στη Συνθήκη, που αποτελεί επίσης τον κοινό παρονομαστή όλων των επιφανέστερων πολιτικών, οικονομικών και κοινωνικών δυνάμεων της Ιταλίας.
<P>
Κύριε Πρόεδρε, αγαπητοί συνάδελφοι, είχε ανατεθεί εκ μέρους του Ευρωπαϊκού Συμβουλίου της Μαδρίτης ο καθορισμός της διαδικασίας υλοποίησης στενού προσεταιρισμού του Ευρωπαϊκού Κοινοβουλίου στις εργασίες της Διάσκεψης. Δεν θα ανατρέξω εδώ στις διάφορες φάσεις αυτών των διαπραγματεύσεων, καθώς ο Ιταλός Υπουργός Εξωτερικών και ο Υφυπουργός Ferraris, σήμερα εδώ παρών, εξέθεσαν ήδη την πορεία τους. Η ιταλική Προεδρία, με υπόδειγμα το σύστημα που εφαρμόστηκε επιτυχώς στις εργασίες της Ομάδας Διαβουλεύσεων, δεν απέκρυψε ποτέ τη δική της προτίμηση για τον προσεταιρισμό του Ευρωπαϊκού Κοινοβουλίου. Όπως πιστεύουμε τόσο εμείς όσο και η πλειοψηφία των κρατών μελών, το εν λόγω σύστημα παρουσίαζε το πλεονέκτημα αφ'ενός μεν της διασφάλισης της μεγίστης δυνατότητας έκφρασης του Ευρωπαϊκού Κοινοβουλίου και αφ'ετέρου δε του καθορισμού μιας απόλυτα ευλύγιστης μορφής προσεταιρισμού στο επίπεδο διαδικασιών.
<P>
Για λόγους που δεν συμμεριζόμαστε αλλά που σεβόμαστε πλήρως, μερικοί εταίροι δεν ενέκριναν την πρόταση της ομάδας προβληματισμού με την αιτιολόγηση ότι δεν αρμόζει σε διαπραγματεύσεις διακυβερνητικού ουσιαστικά χαρακτήρα. Στη συνέχεια, οι Υπουργοί Εξωτερικών Υποθέσεων επεξεργάστηκαν λύση συμβιβασμού που εγκρίθηκε από το Ευρωπαϊκό Συμβούλιο του Τορίνου. Η αναδυόμενη μορφή προσεταιρισμού αντιπροσωπεύει αξιόλογη πρόοδο σε σχέση με την προηγούμενη διακυβερνητική Διάσκεψη και θα επιτρέψει στο Ευρωπαϊκό Κοινοβούλιο να εκφράσει τις απόψεις του σχετικά με όλα τα ζητήματα της ημερήσιας διάταξης της Διάσκεψης.
<P>
Η ιταλική Προεδρία προτίθεται να διασφαλίσει την υλοποίηση της συμφωνηθείσας μορφής προσεταιρισμού, που εμπνεύστηκε από πνεύμα ολοκληρωμένης συνεργασίας με το Κοινοβούλιο και, για να επισφραγίσει την πρόθεσή της, προσκάλεσε τον Πρόεδρο Hδnsch και δύο εκπροσώπους σας στην εναρκτήρια συνεδρίαση της Διάσκεψης, στις 29 του παρελθόντος μηνός Μαρτίου.
<P>
Θέλω να προσθέσω τις προσωπικές μου ευχαριστίες για την πρόθυμη συνεργασία με την Προεδρία στη διάρκεια των δύσκολων εβδομάδων των διαπραγματεύσεων για το σύστημα προσεταιρισμού του Ευρωπαϊκού Κοινοβουλίου στη Διάσκεψη.
<P>
Ένας από τους στόχους της αναθεώρησης της Συνθήκης έγκειται στην προετοιμασία της Ένωσης για τη διεύρυνση. Για τον λόγο αυτό, θεωρήσαμε σκόπιμο να συγκεντρωθούν στο Τορίνο, αμέσως μετά το Ευρωπαϊκό Συμβούλιο, οι ένδεκα χώρες της Κεντρικής, Ανατολικής και Μεσογειακής Ευρώπης, που είναι υποψήφιες για προσχώρηση. Ενημερώσαμε υποτυπωδώς τις χώρες αυτές για τις εργασίες της Διάσκεψης, όπως επιβάλλεται και από τις αποφάσεις του Ευρωπαϊκού Συμβουλίου της Μαδρίτης και από επιτακτική πολιτική ανάγκη. Σκοπεύουμε να διατηρήσουμε συνεχή επαφή μαζί τους και να ενημερώσουμε δεόντως την Ελβετία και τις χώρες του Ευρωπαϊκού Οικονομικού Χώρου.
<P>
Το πρόγραμμα του Τορίνου είναι ρεαλιστικό αλλά και φιλόδοξο. Δεν θα είναι εύκολη η ολοκλήρωση των διαπραγματεύσεων εντός του πρώτου εξαμήνου του 1997. Αυτή η παρατήρηση μας οδήγησε στην εκπόνηση προγράμματος πυκνών συναντήσεων στη διάρκεια των προσεχών εβδομάδων. Ελπίζουμε στη δυνατότητα πρώτης ανάγνωσης όλων των θεμάτων που επικαλέστηκαν στα συμπεράσματα του Ευρωπαϊκού Συμβουλίου βάσει εγγράφων εργασίας που η Προεδρία σας έχει διαβιβάσει, όπου υποδεικνύονται ακριβείς επιλογές ώστε να αποφευκθεί η επανάληψη γενικών συζητήσεων, όπως διεξήχθησαν ήδη στα πλαίσια της Ομάδας Διαβουλεύσεων. Η Προεδρία προτίθεται να υποβάλει στο Ευρωπαϊκό Συμβούλιο της Φλωρεντίας δική της προσωρινή έκθεση σαν υπόβαθρο για τη συνέχιση της Διάσκεψης.
<P>
Το Ευρωπαϊκό Συμβούλιο του Τορίνου συζήτησε εκτενώς τα προβλήματα της ανεργίας και της δημιουργίας θέσεων εργασίας στην Ευρώπη. Συζήτησε περί της υιοθέτησης στην επικείμενη Συνθήκη ενός τίτλου ad hoc στους στόχους της απασχόλησης. Αυτή είναι μια από τις προτεραιότητες που αναγνωρίστηκαν στο τελικό έγγραφο. Το Συμβούλιο ασχολήθηκε εξαντλητικά και με τις πρωτοβουλίες άμεσης υλοποίησης. Στην πραγματικότητα, η διαιώνιση ενός κοινωνικά απαράδεκτου επιπέδου ανεργίας, ακόμη και σε μια φάση ανάκαμψης της ευρωπαϊκής οικονομίας, επιβάλλει αποτελεσματικές ενέργειες σε όλα τα επίπεδα και απαιτεί από τα κοινοτικά Όργανα, τα κράτη μέλη και τους κοινωνικούς φορείς να καταβληθεί κάθε προσπάθεια για τον εντοπισμό των πλέον ενδεδειγμένων μέτρων.
<P>
Η Λευκή Βίβλος της Επιτροπής για την «ανάπτυξη, την ανταγωνιστικότητα και την απασχόληση» παρουσίασε εμπεριστατωμένη ανάλυση των υφιστάμενων δυσκολιών και θαρραλέες προοπτικές δραστηριοποίησης με στόχο τη δημιουργία των διαρθρωτικών προϋποθέσεων της μεταστροφής της τάσης για την αναζωπύρωση της ευρωπαϊκής οικονομίας. Πάνω σε εκείνη τη βάση, το Ευρωπαϊκό Συμβούλιο χάραξε τη συνολική του στρατηγική, που εμπεδώθηκε και εμπλουτίστηκε στη συνέχεια στο Έσσεν, στις Κάννες και στη Μαδρίτη. Καθιερώθηκε με τον τρόπο αυτό ο συντονισμός και η παρακολούθηση των εθνικών πολιτικών και υιοθετήθηκαν κοινοτικές δραστηριότητες στήριξης για την παρότρυνση των δημοσίων και ιδιωτικών επενδύσεων στις υποδομές, στην έρευνα, στις τεχνολογικές καινοτομίες, στην κατάρτιση, καθώς θεωρούνται τομείς δυνητικά δημιουργοί νέων θέσεων εργασίας.
<P>
Ωστόσο, τα αποτελέσματα που επιτεύχτηκαν δεν κρίθηκαν ικανοποιητικά. Η ιταλική Προεδρία είχε υποδείξει στο πρόγραμμά της, για το οποίο έλαβα γνώση τον περασμένο Ιανουάριο, τη σταθερή θέληση να δοθεί απόλυτη προτεραιότητα στην ενίσχυση της στρατηγικής του Έσσεν, με στόχο τη βελτίωση του συντονισμού των εθνικών πολιτικών και περαιτέρω ώθηση των κοινοτικών δραστηριοτήτων στήριξης. Για τον λόγο αυτό επικροτήσαμε ένθερμα την πρωτοβουλία του Προέδρου Santer να εκπονηθεί για την ανεργία μια ευρωπαϊκή συμφωνία εμπιστοσύνης, με πλήρη σύμπνοια με την Επιτροπή, ώστε μέχρι τη διεξαγωγή του Ευρωπαϊκού Συμβουλίου της Φλωρεντίας, να σημειωθούν αξιόλογες πρόοδοι στην κατεύθυνση της αναθέρμανσης των κοινών δεσμεύσεων.
<P>
Στο Ευρωπαϊκό Συμβούλιο της Μαδρίτης θεσπίστηκε, με την επιβεβαίωση του ανέκκλητου χαρακτήρα συστημάτων και προθεσμιών, πορεία προς την οικονομική και νομισματική Ένωση. Το ζήτημα αυτό θα διερευνηθεί εμπεριστατωμένα και θα επανασυζητηθεί στο επόμενο Ευρωπαϊκό Συμβούλιο.
<P>
Επίσης, στη Φλωρεντία η Προεδρία προτίθεται να αφιερώσει μέγιστη προσοχή στο πρόβλημα της απασχόλησης, με την προώθηση περισσότερο ισορροπημένης αντίληψης, εκ μέρους της κοινής γνώμης, της συλλογικής συνεισφοράς για την εξάπλωση της οικονομικής ανάκαμψης, από την οποία όλοι επωφελούνται έμπρακτα.
<P>
Από της άποψης αυτής, μας ενθαρρύνουν οι πρωτοβουλίες άλλων κρατών μελών, ιδίως το πρόσφατο γαλλικό υπόμνημα που τονίζει εύστοχα την ανάγκη διαφύλαξης του κοινωνικού πρώτυπου που υπήρξε μέχρι τώρα ο στυλοβάτης της προόδου και της ευημερίας της Ευρώπης και από το οποίο πρέπει να εμπνευστούμε για την αντιμετώπιση των προκλήσεων της καθολικοποίησης της διεθνούς οικονομίας.
<P>
Στην πορεία αυτή αποκτά, τέλος, ιδιαίτερη σημασία η τριμερής Διάσκεψη που θα συγκαλεστεί στη Ρώμη στις 14 και 15 Ιουνίου, στη διάρκεια της οποίας θα αξιοποιηθούν οι εμπειρίες και οι συνεισφορές των κοινωνικών φορέων στα πλαίσια της συζήτησης στρογγυλής τραπέζης που θα διεξαχτεί με την αιγίδα της Επιτροπής περί τα τέλη Απριλίου.
<P>
Το Ευρωπαϊκό Συμβούλιο του Τορίνου συζήτησε επίσης για την επιδημία της σπογγοειδούς εγκεφαλοπάθειας των βοοειδών και για τους κινδύνους μετάδοσης της νόσου στον άνθρωπο. Το Ευρωπαϊκό Συμβούλιο αναγνώρισε την ανάγκη αντιμετώπισης αυτού του προβλήματος με πνεύμα αλληλεγγύης απέναντι στο κράτος μέλος που επλήγη περισσότερο.
<P>
Το Συμβούλιο «γεωργίας» που συνδερίασε έκτακτα στις αρχές του μηνός Απριλίου, υιοθέτησε μια σειρά μέτρων που ενστερνίζουν την αρχή της αλληλεγγύης. Επιβάλλεται εκ μέρους της Ευρωπαϊκής Ένωσης η εφαρμογή αυστηρά ισορροπημένου συνδυασμού ανάμεσα στην προστασία των καταναλωτών και στην αποφυγή αδικαιολόγητων συναγερμών που, παρά σε επιστημονικά στοιχεία, πηγάζουν περισσότερο σε συγκινησιακές αντιδράσεις ικανές να προκαλέσουν σοβαρότατες ζημιές στους ενδιαφερόμενους οικονομικούς τομείς. Η περίπτωση της BSE οδηγεί σε κάποιες παρατηρήσεις γενικοτέρου χαρακτήρα γύρω από την ανάγκη αντιμετώπισης σύνθετων ζητημάτων χωρίς ιδεολογικές προκαταλήψεις και δογματικές τοποθετήσεις.
<P>
Είναι γνωστό σε όλους σας ότι η Ευρωπαϊκή Ένωση προχώρησε τα τελευταία χρόνια σε έργο νομοθετικής απλοποίησης και αποσυμφόρησης, με στόχο την κατάργηση ανώφελων επιβαρύνσεων, κυρίως όταν επιρρίπτονται από τις μικρομεσαίες επιχειρήσεις. Πρόκειται για απαραίτητη διαδικασία, που θα εντατικοποιηθεί, με πλήρη σεβασμό αυστηρών ορίων και κατάλληλων ελεγχών, σε περίπτωση που διακυβευτεί η προστασία των κοινών αγαθών, της υγείας και του περιβάλλοντος.
<P>
Κύριε Πρόεδρε, αγαπητοί συνάδελφοι, το Ευρωπαϊκό Συμβούλιο του Τορίνου δεν υπήρξε παρά μια πτυχή, σημαντική αλλά όχι συμπερασματική, της Προεδρίας μας, που φιλοδοξούμε να ολοκληρώσουμε με αποτελεσματικότητα, σύνεση και αξιοπιστία. Ακριβώς ενώπιον του Κοινοβουλίου, ο Ιταλός Υπουργός Εξωτερικών είχε εκφράσει, τον περασμένο Ιανουάριο, τη δέσμευση της Ιταλίας να συμπορεύσει με τα Όργανα και να προωθήσει την ευρωπαϊκή ολοκλήρωση, που αποτελεί αναπόσπαστο μέρος της ιταλικής πολιτικής.
<P>
Νοιώθω ιδιαίτερη ικανοποίηση σήμερα που μπορώ να επιβεβαιώσω, ενώπιων των αντιπροσώπων των ευρωπαϊκών λαών, ότι εκείνη η δέσμευση συνεχίζει να επισφραγίζει τις προσπάθειες της Προεδρίας μας. Παρομοίως, την παραμονή σημαντικών εσωτερικών γεγονότων, νομίζω ότι μπορώ να διαβεβαιώσω ότι η γνωστή παραδοσιακή πολιτική γραμμή της χώρας μου υπέρ της ευρωπαϊκής ολοκλήρωσης θα συνεχιστεί και στο μέλλον, καθώς είναι βαθειά ριζωμένη στη συνείδηση και στις επιδιώξεις του ιταλικού λαού.
<P>
(Ζωηρά και παρατεταμένα χειροκροτήματα)

<SPEAKER ID=6 NAME="Santer">
Κύριε Πρόεδρε, κύριε Προεδρεύοντα του Ευρωπαϊκού Συμβουλίου, κυρίες και κύριοι βουλευτές, στις 29 Μαρτίου, στο Τορίνο, το Ευρωπαϊκό Συμβούλιο έδωσε το εναρκτήριο λάκτισμα για τη Διακυβερνητική Διάσκεψη. Το Ευρωπαϊκό Συμβούλιο ενέκρινε τις κατευθυντήριες γραμμές για τις διαπραγματεύσεις, όπως επίσης και τον τρόπο συμμετοχής του Ευρωπαϊκού Κοινοβουλίου στις διαδικασίες. Επεξεργάστηκε, επομένως, παραπέρα τις αποφάσεις που ελήφθησαν στο Ευρωπαϊκό Συμβούλιο της Μαδρίτης. Θα σας υπενθυμίσω ότι η αναζήτηση του τρόπου συμμετοχής του Ευρωπαϊκού Κοινοβουλίου στοχεύει στο να επιτρέψει στο όργανο αυτό να ενημερώνεται διαρκώς και εγκαίρως για την εξέλιξη της διεξαγωγής της διάσκεψης κατά τρόπο ώστε να μπορεί να επηρεάζει την πορεία των εργασιών, αποφεύγοντας ωστόσο μια άμεση συμμετοχή του Κοινοβουλίου στη διάσκεψη. Η απόφαση αυτή, βεβαίως, δεν ανταποκρίνεται πλήρως στις επιθυμίες σας, αλλά ούτε και στις δικές μας. Δίδει, ωστόσο, τη δυνατότητα στο Κοινοβούλιο να συμμετάσχει στις εργασίες, κάτι που κατά τη γνώμη μου είναι απαραίτητο.
<P>
Το έγγραφο ουσίας που ενέκρινε το Ευρωπαϊκό Συμβούλιο φαίνεται να αποτελεί μια καλή αφετηρία, ιδίως αν λάβουμε υπόψη μας το γεγονός ότι πρόκειται απλώς για ένα προκαταρκτικό έγγραφο προσανατολισμού, άρα για ένα έγγραφο που κατ' ανάγκην είναι γενικού περιεχομένου και επιδέχεται μια σειρά από εναλλακτικές διεξόδους. Το ουσιαστικό ενδιαφέρον του εν λόγω εγγράφου βρίσκεται ακριβώς στο βαθμό ομόφωνης αποδοχής που επιτεύχθηκε όσον αφορά τα θέματα που πρέπει να εξεταστούν κατά τη διάσκεψη, πράγμα που δεν είναι αμελητέο. Καλό είναι να υπενθυμίσουμε ότι μια τέτοια συμφωνία δεν είχε επιτευχθεί ούτε κατά τις προπαρασκευαστικές εργασίες για την Ενιαία Πράξη, ούτε κατά την προετοιμασία της Συνθήκης του Μάαστριχτ. Πράγματι, το έργο που επιτέλεσε η ομάδα προβληματισμού υπήρξε εξαιρετικά χρήσιμο, και το γεγονός ότι αυτό δεν οδήγησε στην εξεύρεση λύσεων οφείλεται στο ότι η ομάδα προβληματισμού δεν είχε επιφορτιστεί με τη διαπραγμάτευση των εν λόγω λύσεων. Έχει ουσιαστική σημασία το γεγονός ότι το έγγραφο του Ευρωπαϊκού Συμβουλίου καταγράφει με ιδιαίτερη έμφαση τα προβλήματα που αντιμετωπίζουν οι κοινωνίες μας, υπογραμμίζοντας ταυτόχρονα τη συμβολή της Ευρώπης στη λύση αυτών των προβλημάτων.
<P>
Μια αναθεώρηση της Συνθήκης δεν θα μπορούσε να γίνει αποδεκτή παρά μόνο σε περίπτωση που αυτή προέβαλλε στους πολίτες την προοπτική μιας Ευρώπης η οποία θα έσκυβε πάνω στα πραγματικά τους προβλήματα. Για το λόγο αυτό, το έγγραφο του Συμβουλίου θίγει διάφορα ουσιαστικά ζητήματα, όπως είναι η ανεργία, η ανταγωνιστικότητα, το περιβάλλον, τα κοινωνικά θέματα, η εσωτερική ασφάλεια, η ενδυνάμωση της δημοκρατίας, ο ρόλος της Ευρώπης στον κόσμο. Το γεγονός αυτό δεν μπορεί, προφανώς, να αποτελέσει εγγύηση της επιτυχίας των εργασιών της διάσκεψης. Μια επιτυχής έκβαση θα μπορέσει να επιτευχθεί μονάχα αν οι διαπραγματευτές και τα θεσμικά όργανα καταβάλουν προσπάθειες προς την ταυτόχρονη αναζήτηση των συμβιβαστικών λύσεων και της ποιότητας των αποτελεσμάτων. Εξίσου σημαντικό θα είναι το να υπογραμμίσει το Ευρωπαϊκό Συμβούλιο το θέμα της διεύρυνσης, το οποίο αποτελεί μια ουσιαστική πρόκληση για το μέλλον της ηπείρου μας. Τίθεται το ζήτημα να μπουν τα θεμέλια για τη δημιουργία μιας Ευρώπης του 21ου αιώνα, στην οποία θα κυριαρχούν η ειρήνη και η συνεργασία σε πανηπειρωτική κλίμακα.
<P>
Κύριε Πρόεδρε, πριν και μετά τη διεξαγωγή του Ευρωπαϊκού Συμβουλίου του Τορίνου υπήρξε ένας εντυπωσιακός αριθμός πρωτοβουλιών για συζητήσεις σχετικά με τα θέματα που θα απασχολήσουν τη διάσκεψη, αλλά και για γενικότερα θέματα που αφορούν την Ευρώπη. Αυτό, κατά τη γνώμη μου, είναι ένας καλός οιωνός για το μέλλον της Ευρώπης. Η Ευρώπη χρειάζεται την προσοχή και το ενδιαφέρον των πολιτών. Προφανώς, όμως, μια ανοικτή διάσκεψη, με την έννοια που περιέγραψα προηγουμένως, δεν απαλλάσσει ούτε τις κυβερνήσεις, ούτε τα κοινοβούλια των κρατών μελών, αλλά ούτε και τα ίδια τα θεσμικά όργανα από τις δικές τους ευθύνες. Γι' αυτό, η Επιτροπή είναι αποφασισμένη να διαδραματίσει μέχρι τέλους το ρόλο της. Θα μεριμνήσει ώστε να ληφθεί υπόψη το γενικό συμφέρον της Ένωσης. Ταυτόχρονα, η Επιτροπή θα επιδιώξει να υπεραμυνθεί το πνεύμα των Συνθηκών που ισχύουν σήμερα, δηλαδή τα οφέλη που αποκομίσαμε από σχεδόν πενήντα χρόνια συνεργασίας και προώθησης της ευρωπαϊκής ολοκλήρωσης. Πιο συγκεκριμένα, η Επιτροπή θα φροντίσει να υπερασπιστεί, δίχως ιδεολογικές προκαταλήψεις αλλά σθεναρά και αποφασιστικά, το κοινοτικό κεκτημένο και τις βασικές αρχές που διέπουν μια θεσμική ισορροπία η οποία θεμελιώνεται στην ενεργό παρουσία των κρατών και στην ύπαρξη μιας θεσμικής διάρθρωσης αρκετά ισχυρής ώστε να είναι σε θέση να εξασφαλίσει την προώθηση των κοινών συμφερόντων.
<P>
Έχει ουσιαστική σημασία, πράγματι, οι μεγάλες αλλαγές που θα δρομολογηθούν από τη διάσκεψη, δηλαδή η καθιέρωση του ενιαίου νομίσματος, η αναθεώρηση των ακολουθητέων πολιτικών και των δημοσιονομικών προοπτικών και η διεύρυνση, να μπορέσουν να θεμελιωθούν πάνω στο υπόβαθρο της από κοινού αποκτηθείσας πείρας, των κοινώς αποδεκτών εμπειριών. Οι μεταρρυθμίσεις που οραματιζόμαστε οδεύουν προς την κατεύθυνση της προάσπισης ενός ευρωπαϊκού προτύπου κοινωνίας, ενός προτύπου το οποίο είναι δικό μας και που έχει εδραιωθεί με το πέρασμα του χρόνου, ενός προτύπου που μας επέτρεψε να επιτύχουμε μια εξαιρετική, μια καταπληκτική ανάπτυξη μέσα σε πνεύμα αλληλεγγύης, μια ανάπτυξη που στηρίζεται στη δημοκρατία και στον σεβασμό των θεμελιωδών δικαιωμάτων.
<P>
Αυτό ακριβώς το πρότυπο κοινωνίας είμαστε σε θέση να προτείνουμε στις χώρες που ζητούν να προσχωρήσουν στην Ένωση. Για να το διαφυλάξουμε, ωστόσο, είναι αναγκαίο να προχωρήσουμε σε βαθιές μεταρρυθμίσεις, αυτές που πρότεινε η Επιτροπή στο πλαίσιο της γνωμοδότησης που εξέδωσε στις 28 Φεβρουαρίου. Θα πρέπει οι πολίτες των κρατών μελών να αισθάνονται επίσης πολίτες αυτής της Ένωσης, επειδή αυτό επεκτείνει τα δικαιώματα ιθαγένειας που ήδη απολαμβάνουν στις αντίστοιχες χώρες τους, πάντα στο πλαίσιο του σεβασμού των θεμελιωδών δικαιωμάτων. Θα πρέπει οι πολίτες να βλέπουν την Ένωση σαν ένα σταθερό σημείο αναφοράς για κάθε τι που τα κράτη μέλη δεν μπορούν πλέον να αντιμετωπίσουν από μόνα τους, συμπεριλαμβανομένων των θεμάτων που αφορούν την ασφάλεια, το περιβάλλον, τους μετανάστες, την καταπολέμηση της ανεργίας και την ανταγωνιστικότητα. Μια Ευρώπη η οποία θα αγνοούσε τα 18 εκατομμύρια ανέργων που υπάρχουν στους κόλπους της δεν θα ήταν παρά ένα παλάτι χτισμένο στην άμμο. Θα πρέπει η Ένωση να κατοχυρώσει μια έντονη προβολή προς τα έξω, πράγμα που θα αποτελεί εγγύηση για την ειρήνη και τη σταθερότητα, κυρίως στη δική μας ήπειρο. Θα πρέπει τα θεσμικά όργανα να προσαρμοστούν στις νέες ευθύνες που επωμίζεται η Ένωση, καθώς και στις νέες της διαστάσεις. Η λήψη αποφάσεων δι' ομοφωνίας αρχίζει να γίνεται τροχοπέδη, κυρίως λόγω της διεύρυνσης. Είναι ανάγκη να διαβλέπουμε περισσότερη ευελιξία και ο ρόλος αυτού του Κοινοβουλίου θα πρέπει να αναβαθμιστεί, αν πράγματι θέλουμε να δημιουργήσουμε ένα σταθερό σημείο αναφοράς για τη δημοκρατία. Δεν μπορούμε να προσφέρουμε στις υποψήφιες προς ένταξη χώρες μια Ένωση η οποία να μην είναι επαρκώς αποτελεσματική και δημοκρατική ώστε να μπορέσει να τις δεχθεί στους κόλπους της.
<P>
Κύριε Πρόεδρε, το Ευρωπαϊκό Συμβούλιο αντάλλαξε απόψεις γύρω από ένα σχέδιο το οποίο σας παρουσίασα κατά την ολομελειακή συνεδρίαση της 31ης Ιανουαρίου 1996: την πρότασή μου να συνάψουμε ένα ευρωπαϊκό σύμφωνο εμπιστοσύνης σχετικά με την απασχόληση. Είχα την ευκαιρία να υποβάλω την πρότασή μου αυτή στο Τορίνο. Οι αρχηγοί κρατών και κυβερνήσεων επαναβεβαίωσαν την προτεραιότητα που προσδίδουν στη δημιουργία θέσεων απασχόλησης. Συμφώνησαν να δώσουν -αναφέρω επί λέξη- «τη μέγιστη σημασία στη συζήτηση γύρω από το θέμα αυτό κατά τη διάρκεια του Συμβουλίου της Φλωρεντίας». Από τη μεριά της, η ιταλική προεδρία προτίθεται να συγκαλέσει στη Ρώμη, περί τα μέσα Ιουνίου, μια τριμερή διάσκεψη για θέματα οικονομικής ανόδου και απασχόλησης, στην οποία θα συμμετάσχουν οι κυβερνήσεις, οι κοινωνικοί εταίροι και η Επιτροπή.
<P>
Στόχος μου είναι να ενθαρρύνω την ανάληψη δράσεων με σκοπό την καταπολέμηση της ανεργίας. Είναι προφανές ότι, στο πλαίσιο αυτό, οι περισσότερες δραστηριότητες θα πρέπει να δρομολογηθούν σε εθνικό επίπεδο. Δεν επιθυμώ να επιβάλω τις λύσεις, αλλά απλώς να ενθαρρύνω την έναρξη του διαλόγου ανάμεσα στις κυβερνήσεις και τους κοινωνικούς εταίρους, κατά τρόπο ώστε να εδραιωθεί ένα κλίμα εμπιστοσύνης. Δεν τίθεται θέμα αναζήτησης νέων ριζικών λύσεων. Το υπόβαθρο αυτής της πορείας είναι πλέον δεδομένο: η Επιτροπή είχε παραθέσει τις συστάσεις της στη Λευκή Βίβλο για την οικονομική άνοδο, την ανταγωνιστικότητα και την απασχόληση, η οποία εγκρίθηκε το 1993. Εκείνο που μας λείπει είναι μια συνεπής υλοποίηση των εν λόγω προτάσεων, μέσω της προώθησης μιας συνεκτικής πολιτικής για την απασχόληση.
<P>
Οι κυβερνήσεις και οι κοινωνικοί εταίροι επωμίζονται συγκεκριμένες ευθύνες στην πάλη κατά της ανεργίας. Η Ένωση, από την πλευρά της, μπορεί να συμβάλει σ' αυτή την υπόθεση, καταβάλλοντας παρατεταμένες προσπάθειες για την ολοκληρωτική πραγμάτωση της ενιαίας αγοράς, χαράζοντας μια πολιτική η οποία θα ευνοεί την ανταγωνιστικότητα και λαμβάνοντας υπόψη τον παράγοντα απασχόληση στο πλαίσιο της προώθησης των ίδιων μας των πολιτικών και στο πλαίσιο της διάθεσης των πόρων των διαρθρωτικών ταμείων. Η δημιουργία των διευρωπαϊκών δικτύων και η καταβολή πρόσθετων προσπαθειών για την ενίσχυση της έρευνας έχουν εξίσου μεγάλη σημασία, όπως επίσης έχει σημασία η ιδιαίτερη ενίσχυση των μικρομεσαίων επιχειρήσεων, αυτών των 17 εκατομμυρίων επιχειρήσεων που, από μόνες τους, δημιουργούν το 70 % των νέων θέσεων απασχόλησης στους κόλπους της Ένωσης.
<P>
Το μνημόνιο κατανόησης, κύριε Πρόεδρε, έχει μέλλον μπροστά του και θα προχωρήσει, επειδή ακριβώς είναι κάτι που το έχουμε ανάγκη. Και μονάχα ο δυναμισμός της αλληλεγγύης, που θα πηγάζει από τη σύναψη ενός ευρωπαϊκού συμφώνου εμπιστοσύνης, θα δώσει στην Ευρώπη τη δυνατότητα να αξιοποιήσει ολόπλευρα το υπάρχον δυναμικό της, προς όφελος της απασχόλησης.
<P>
(Χειροκροτήματα)

<SPEAKER ID=7 LANGUAGE="IT" NAME="Colajanni">
Kύριε Πρόεδρε του Συμβουλίου, Πρόεδρε της Επιτροπής, κύριε Πρόεδρε, αγαπητοί συνάδελφοι, η κοινή πρόταση ψηφίσματος που θα επισφραγίσει την παρούσα συζήτηση και που υπογράφηκε από όλες σχεδόν τις πολιτικές ομάδες, λέει επί λέξει: »το Ευρωπαϊκό Κοινοβούλιο εκφράζει τα θερμά του συγχαρητήρια στην ιταλική Προεδρία για τη διεκπεραίωση, με πιστή τήρηση του χρονοδιαγράμματος, των προκαταρκτικών εργασιών της Διάσκεψης και για την ανάθεση εκ μέρους του Ευρωπαϊκού Συμβουλίου επαρκώς διευρυμένων καθηκόντων ώστε να επιτραπεί αξιόλογη εξέλιξη της Ευρωπαϊκής Ένωσης».
<P>
Η Ομάδα του Σοσιαλιστικού Κόμματος συμμερίζεται αυτή την άποψη. Παρ'όλες τις δυσκολίες που εκπορεύονται από την κατάσταση της Ιταλίας και σε αντίθεση με τις απαισιόδοξες προβλέψεις διάχυτες και στο Ευρωπαϊκό Κοινοβούλιο, η ιταλική Προεδρία πρότεινε στο Τορίνο τόσο πολύπτυχα θέματα συζητήσεων για τη Διάσκεψη ώστε να ανταποκριθούν ικανοποιητικά στις προσδοκίες του Κοινοβουλίου και των φιλοευρωπαίων. Η αποφυγή της επίφοβης, ακόμη και για το μέλλον, ελαχιστοποίησης των υπό συζήτηση θεμάτων της νέας Συνθήκης και η προβολή της ανάγκης ισχυρότερης Ένωσης, δεδομένης της στήριξης διαφορετικής ισορροπίας ανάμεσα στην πολιτική, οινοκομική και νομισματική Ένωση, είναι θετικά στοιχεία, όπως είναι θετική η δική σας υπόδειξη, κύριε Dini, θεμελιώδους σημασίας για τη σοσιαλιστική Ομάδα, της προτεραιότητας της απασχόλησης, που διατυπώθηκε στη Ρώμη πριν από την έναρξη της ιταλικής Προεδρίας.
<P>
Προσθέτω την προσωπική μου άποψη ότι, στη διάρκεια των τελευταίων μηνών, ανασυγκροτήθηκε επίσης, ενώ φαινόταν πια παραγκωνισμένος, ο ρόλος της Ιταλίας σαν φιλοευρωπαϊκή χώρα που καταβάλλει κάθε προσπάθεια για την οικοδόμηση της Ευρωπαϊκής Ένωσης. Η σοσιαλιστική ομάδα εγκρίνει και τις εργασίες που διεκπεραιώθηκαν στους τομείς της ιθαγένειας, της δικαιοσύνης και των εσωτερικών υποθέσεων. Σχετικά με το ζήτημα της ανεργίας, υπογραμμίζει την ανάγκη υιοθέτησης της Λευκής Βίβλου του Delors, σε όλες τις πτυχές της, της ανάπτυξης της συμφωνίας εργασίας ανάμεσα στους κοινωνικούς φορείς που προτάθηκε από την Επιτροπή και, στη συνέχεια, της επανεξέτασης των χρηματοοικονομικών προοπτικών.
<P>
Φυσικά, υπάρχουν άλυτα προβλήματα που αγνοήθηκαν από το Συμβούλιο ή επιλύθηκαν μερικώς και που αναφέρονται μεμονωμένα στην κοινή πρόταση ψηφίσματος. Αναφέρω, για παράδειγμα, την εκ μέρους μας επίκριση του ρόλου του Ευρωπαϊκού Κοινοβουλίου και ως προς τη σύγκριση μεταξύ Κοινοβουλίου και Συμβουλίου στη διάρκεια της Διάσκεψης και σχετικά με την επέκταση της συναπόφασης και της σύμφωνης γνώμης για τις τροποποιήσεις της Συνθήκης, όσο επίσης σχετικά με το αίτημα, που δεν ικανοποίηθηκε ακόμη, να «εξαρτηθεί η υπογραφή» της μελλοντικής Συνθήκης από την υπερψήφιση του Κοινοβουλίου, κλπ.
<P>
Επιπλέον, δεν αποσαφηνίστηκε αν και πώς με τον όρο της ενισχυμένης συνεργασίας, της οποίας κατανοούμε την ανάγκη, εγγυάται επίσης η απαιτούμενη θεσμική ενότητα.
<P>
Η κοινωνική πολιτική της Ένωσης χαρακτηρίζεται ακόμη από αβεβαιότητα. Βασικά προβλήματα σχετικά με τις διαρθρωτικές δομές και τα μέσα της εξωτερικής πολιτικής και της πολιτικής κοινής ασφαλείας, παρ'όλο που έχουν ήδη εντοπιστεί, απέχουν ακόμη αρκετά από ικανοποητικές λύσεις, των οποίων η υλοποίηση συγκαταλέγεται ανάμεσα στα καθήκοντα της Διάσκεψης.
<P>
Όταν η τριμερής Διάσκεψη ανάμεσα σε κυβερνήσεις, κοινωνικούς φορείς και Επιτροπή περί ανάπτυξης και απασχόλησης όπως επίσης και το επόμενο Ευρωπαϊκό Συμβούλιο της Φλωρεντίας τοποθετηθούν υπέρ μιας μεγάλης εμβέλειας και αποτελεσματικότητας πρωτοβουλίας για την απασχόληση, η πολίτες θα στραφούν με ανανεωμένη εμπιστοσύνη στην Ένωση και η ιταλική Προεδρία θα μπορεί να δηλώσει ότι το έργο της στέφτηκε με επιτυχία.

<SPEAKER ID=8 LANGUAGE="NL" NAME="Martens">
Κύριε Πρόεδρε, κ. Προεδρεύοντα του Συμβουλίου και κ. Πρόεδρε της Επιτροπής, οι κυριότερες πολιτικές ομάδες συγχαίρουν την Ιταλική Προεδρία επειδή κατόρθωσε να διοργανώσει ικανοποιητικά την προετοιμασία της Διακυβερνητικής Διάσκεψης στο Τορίνο και επειδή, καθορίσθηκε έγκαιρα μια τόσο ευρεία εντολή για αυτές τις διαπραγματεύσεις.
<P>
Ελπίζουμε ότι οι διαπραγματεύσεις αυτές θα μπορέσουν να ολοκληρωθούν πριν από το τέλος του Ιουνίου 1997 στο Αμστερνταμ, από την Ολλανδική Προεδρία. Σπανίως, κ. Προεδρεύοντα του Συμβουλίου, έχει καταρτισθεί ένας κατάλογος γεμάτος με ουσιώδεις ερωτήσεις και προκλήσεις όπως αυτός τον οποίο συνέταξε η Ευρωπαϊκή Ένωση. Ποτέ επίσης στην Ιστορία της ευρωπαϊκής ολοκλήρωσης δεν υπήρχε τόσο μεγάλος κίνδυνος να απολέσουμε τον έλεγχο επί ενός πολιτικού σχεδίου χάρις στο οποίο η γενεά μας γνώρισε δεκαετίες ειρήνης και ευημερίας. Για αυτό το λόγο κατά τους προσεχείς μήνες θα κληθούμε να αναλάβουμε μια πολιτική ευθύνη. Συνεπώς πρέπει να γνωρίζουμε σαφώς όσα διακυβεύονται σε ευρωπαϊκό επίπεδο, όσον αφορά τους παράγοντες οι οποίοι καθορίζουν την ειρήνη στην ήπειρό μας και οι οποίοι ρυθμίζουν τις δυνατότητες μας να οικοδομήσουμε με ικανοποιητικό τρόπο μια ισχυρά Ένωση, με την οποία οι ευρωπαίοι θα αισθάνονται οικείοι και στην οποία θα έχουν εμπιστοσύνη. Το τελευταίο ήμισυ του αιώνα που τελειώνει σε λίγο αποτελεί την κληρονομιά που μας κληροδότησε η πολιτική τόλμη και η προνοητικότητα των ευρωπαίων ηγετών οι οποίοι οικοδόμησαν την Κοινότητα εν μέσω ειρήνης και προόδου.
<P>
Η Δυτική Ευρώπη μπόρεσε πρώτη να απολαύσει του καρπούς της δημιουργηκότητάς τους, όμως σύντομα, ολόκληρη η ήπειρος, μετά την ένταξη των χωρών της Κεντρικής, της Ανατολικής ή της Νότιας Ευρώπης θα μπορεί να συμμετέχει στα αποτελέσματα της Κοινοτικής Ευρώπης. Η ερώτηση την οποία πρέπει να θέσουμε είναι η ακόλουθη: ποια κληρονομιά επιθυμούμε να αφήσουμε στις ερχόμενες γενεές; Υπάρχουν σοβαροί λόγοι για ανησυχία: η έξαρση του εθνικισμού, τραγικό παράδειγμα του οποίου ήταν η διαμάχη στην Βοσνία και τα τερατουργήματα που διεπράχθηκαν εκεί. Η ξενοφοβία, που είναι δύσκολο να καταπολεμηθεί και το δέλεαρ του φουνταμελισμού που αμυδρά παρατηρείται εδώ και εκεί στην Ευρώπη. Ποια Ευρώπη μπορούμε να κληροδοτήσουμε στις ερχόμενες γενεές; Ποιο ελπιδοφόρο μήνυμα μπορούμε να δώσουμε στους νέους οι οποίοι στις χώρες μας συχνά στερούνται με δραματικό τρόπο του δικαιώματος για εργασία και για ανάπτυξη; Οι λαοί μας διακατέχονται από άγχος όταν σκέπτονται το μέλλον. Θα καταστρέψει, άραγε, για πάντα η διεθνοποίηση της παγκόσμιας οικονομίας το ευρωπαϊκό κοινωνικό πρότυπο, το οποίο υπήρξε καρπός της οικονομικής αποτελεσματικότητας και της αλληλεγγύης μεταξύ των ανθρώπων και θα εξουδετερώσει τις κοινωνικές κατακτήσεις καθιστώντας οριστική τη διαρθρωτική ανεργία που πλήττει την ευρωπαϊκή κοινωνία;
<P>
Ουσιαστικά αναμένουμε ότι η απάντηση της Ευρώπης, η απάντηση της Διακυβερνητικής Διάσκεψης σε αυτά τα κύρια ερωτήματα θα είναι καίρια διότι οικοδομούμε την Ευρώπη επειδή αυτή υπερασπίζεται αξίες στο πλαίσιο των οποίων υπάρχει σεβασμός για τον άνθρωπο, χωρίς να τον υποχρεώνουν να ακολουθεί υποχρεωτικά τους νόμους του οικονομικού ανταγωνισμού, αλλά, αντιθέτως, επειδή επιθυμούμε μια Ευρώπη η οποία μπορεί να δημιουργήσει, όπως δήλωσε και ο Πρόεδρος της Επιτροπής, ένα κλίμα εμπιστοσύνης.
<P>
Για αυτόν τον λόγο ζητούμε από τον Προεδρεύοντα του Συμβουλίου και τον Πρόεδρο της Επιτροπής να μην επιδιώξουν να επιλύσουν επιπόλαια τα προβλήματα, αλλά, αντιθέτως, να επιδείξουν τόλμη και γενναιοψυχία ώστε να μπορέσουμε να επιτύχουμε μια πραγματική ευρωπαϊκή πολιτική Ένωση.
<P>
Δεν υποτιμούμε τις δυνατότητες που παρέχουν οι διαπραγματεύσεις. Οι διαφορές όσον αφορά τις φιλοδοξίες μας, το βάρος των παραδόσεών μας, η ποικιλομορφία των πολιτιστικών μας ευαισθησιών, οι πολιτικές φοβίες, όλες αυτές οι γραμμές διαχωρισμού θα μπορούσαν να συννενωθούν και να ανάγουν το αποτέλεσμα των διαπραγματεύσεων στο ελάχιστο δυνατό. Τούτο θα αποτελούσε το χειρότερο σενάριο, διότι κατ' αυτόν τον τρόπο θα αναβάλλονταν η επίλυση όλων των ουσιωδών προβλημάτων. Στο πλαίσιο αυτό θα ήθελα να σας υπενθυμίσω μια διάσημη έκφραση και να σας διαβεβαιώσω ότι η Ομάδα μας ποτέ δεν θα αφήσει το ευρωπαϊκό συρμό να κινείται μόνο με την ταχύτητα των πιο αργών βαγονιών του. Η Ομάδα του ΕΛΚ μπορεί να αποδεχθεί τον τρόπο με τον οποίο το Ευρωπαϊκό Κοινοβούλιο θα συμμετέχει στη Διακυβερνητική Διάσκεψη. Εκφράσθηκε η επιθυμία για μια δημόσια συζήτηση. Αυτή τη φορά οι διαπραγματεύσεις για την νέα Συνθήκη δεν θα πραγματοποιηθούν μόνο σε επίπεδο υπουργών, τεχνοκρατών και διπλωματών, αλλά θα πρέπει να ληφθεί υπόψη και η άποψη εκείνων οι οποίοι εκλέχθηκαν με δημοκρατικό τρόπο από τους λαούς της Ευρώπης.

<SPEAKER ID=9 LANGUAGE="IT" NAME="Garosci">
Κύριε Πρόεδρε, πρώτ'απ'όλα χαιρετίζω με ικανοποίηση την πρώτη επίσημη επίσκεψη του Προέδρου Dini στο Ευρωπαϊκό Κοινοβούλιο, μετά από εκατό μέρες και πλέον ιταλικής Προεδρίας, όταν δηλαδή υπολείπονται σχεδόν εβδομήντα μέρες για τη λήξη της. Τρέφω ωστόσο μια δίκαιη υποψία ότι, μόνο τρεις μέρες πριν από την εκλογική αναμέτρηση στην Ιταλία, η Ευρώπη, δυστυχώς, χρησιμοποιείται για να αντηχήσουν τα εθνικά προβλήματα.
<P>
Yπό την ιδιότητα του Ευρωπαίου βουλευτή του Τορίνου, είχα την τύχη να συμμετάσχω ανεπίσημα στη Διάσκεψη που διεξήχθη στην πόλη αυτή. Μπόρεσα να παρακολουθήσω, αν όχι από την αίθουσα των κουμπιών την οποία δυστυχώς δεν επισκέφτηκε ούτε ο Πρόεδρος Hδnsch, τις δημόσιες εργασίες της Διάσκεψης. Παρά το έντονο ενδιαφέρον των εργασιών αυτών, αναμφισβήτητα δεν καλύφτηκαν οι προσδοκίες του Κοινοβουλίου. Ωστόσο, η εύστοχη υλοποίησή τους είναι βαρυσήμαντη. Θα πρέπει επιπλέον να επισημανθούν και κατά τη διαδικασία λήξης του εξαμήνου της ιταλικής Προέδρίας, στις 30 Ιουνίου στη Φλωρεντία, πόλη του Προέδρου Dini. Τα ζητήματα αυτά ενσαρκώνουν το ίδιο το μέλλον της Ευρώπης, καθώς διανύουμε τα πιο κρίσιμα χρόνια της οικοδόμησής της.
<P>
Ειδικά το ζήτημα της απασχόλησης, που στο Τορίνο επισκιάστηκε εν μέρει από το σοβαρότερο πρόβλημα των τρελλών αγελάδων, χρήζει άμεσης αντιμετώπισης. Ας μου επιτραπεί λοιπόν, κύριε Πρόεδρε, να επαναλάβω τις δηλώσεις μου στο Σώμα κατά τον μήνα Ιανουάριο, ενώπιον της Υπουργού Agnelli, και θέλω επίσης να τον ευχαριστήσω για την εμφανή προθυμία και δέσμευση στην προώθηση της ολοκληρωτικής συμμετοχής του Ευρωπαϊκού Κοινοβουλίου στις εργασίες της Διάσκεψης.
<P>
Σχετικά με την απασχόληση, η ομάδα μου δήλωσε ότι οι νέες θέσεις εργασίας δεν δημιουργούνται εκεί όπου η μηχανοποίηση και η αυτοματοποίηση τείνουν να τις καταργήσουν σταδιακά. Πρέπει να αναδυθούν στους οικονομικούς τομείς και στις επιχειρήσεις εκείνες που μέχρι τώρα υποτιμήθηκαν. Αναφέρομαι κυρίως στις μικρομεσαίες επιχειρήσεις, μοναδική πραγματική εναλλακτική λύση για την κοινωνικο-οικονομική ανάπτυξη της ευρωπαϊκής αγοράς. Το μέλλον ανήκει στις επιχειρήσεις αυτές και για τον λόγο αυτό οφείλουμε να τις στηρίξουμε με κάθε δυνατό μέσον. Αφ'ενός μεν, πρέπει να χρηματοδοτηθεί η αύξησή τους, μέχρι που μερικές να τολμήσουν να επεκταθούν στο εξωτερικό, σε μια αγορά που διεθνοποιείται συνεχώς και αφ'ετέρου δε, πρέπει να εξαλειφτούν όλοι οι περιορισμοί, κυρίως φορολογικές και γραφειοκρατικές επιβαρύνσεις, που σήμερα εμποδίζουν τους επιχειρηματίες να δραστηριοποιηθούν.
<P>
Κύριε Πρόεδρε, ολοκληρώνω με την υπενθύμιση μιας έννοιας που έχει ήδη εκφράσει η υπουργός κυρία Agnelli, εδώ στο Στρασβούργο. Πρέπει να οραματιστεί η Ευρώπη με τη μορφή ενός τριγώνου στη βάση του οποίου υπάρχουν όργανα και πολιτική αλλά στην κορυφή οι Ευρωπαίοι, όχι αποκλειστικά με την ιδιότητα του ψηφοφόρου αλλά, κυρίως στο Σώμα, ως πολίτες.

<SPEAKER ID=10 LANGUAGE="FR" NAME="Spaak">
Κύριε Πρόεδρε του Κοινοβουλίου, κύριε Πρόεδρε του Συμβουλίου, κύριε Πρόεδρε της Επιτροπής, η Συνθήκη του Μάαστριχτ είχε το πλεονέκτημα να καθορίζει τα διαφορετικά στάδια της καθιέρωσης του ενιαίου νομίσματος. Παρά ταύτα, δεν μπόρεσε να ανταποκριθεί στις προσδοκίες των εκπροσώπων των κρατών, οι οποίοι επιθυμούσαν να διανύσουμε ένα ακόμη βήμα προς την κατεύθυνση της ευρωπαϊκής ολοκλήρωσης. Τη σκυτάλη έχουν τώρα οι πρωταγωνιστές της Διακυβερνητικής Διάσκεψης, από τους οποίους αναμένουμε να καλύψουν το παραπάνω κενό. Πρόκειται για μια τεράστια ευθύνη, επειδή τίθεται επί τάπητος το μέλλον της Ευρώπης. Η επίτευξη μεγαλύτερης αποτελεσματικότητας των αποφάσεων που λαμβάνει το Συμβούλιο, η διατήρηση του κύρους και των εξουσιών της Επιτροπής, η απλούστευση των κοινοβουλευτικών διαδικασιών, είναι μεταρρυθμίσεις που προβάλλουν ως απαραίτητες με βάση τη σημερινή κατάσταση της Ένωσης. Πέραν τούτου, όμως, η προοπτική της διεύρυνσης, την οποία θα πρέπει να αποδεχθούμε μιας και το άνοιγμα προς τον έξω κόσμο είναι ακριβώς το όραμα της Ευρώπης, καθιστά τις μεταρρυθμίσεις αυτές αναπόφευκτες.
<P>
Μεταξύ των αποφάσεων που πρέπει να ληφθούν, μία έχει, κατά τη γνώμη μου, απόλυτη προτεραιότητα: να συμπεριληφθεί στο κείμενο της Συνθήκης η ρήτρα σχετικά με την ενισχυμένη συνεργασία, με την ανακοίνωση της ανάλογης πρόθεσης ήδη από την έναρξη των εργασιών της Διάσκεψης, ώστε να αποφευχθεί κάθε αμφιβολία.
<P>
Ας μιλήσουμε καθαρά: αν, από τη μια, δεν τίθεται θέμα επιβολής νέων δεσμεύσεων στα κράτη μέλη που δεν θέλουν να τις αναλάβουν, από την άλλη θα ήταν απαράδεκτο να σταθούμε εμπόδιο σε άλλα κράτη -τα οποία, όπως ελπίζουμε, θα είναι τα περισσότερα- να προχωρήσουν παραπέρα στο δρόμο της ενισχυμένης συνεργασίας. Η επισήμανση, ήδη εξ αρχής, του γεγονότος ότι υπάρχει μια τέτοια επιδίωξη θα αποτελέσει ένα αίσιο μήνυμα που θα συμβαδίζει με τις προσδοκίες της μεγάλης πλειοψηφίας των ευρωπαίων πολιτών.
<P>
(Χειροκροτήματα)

<SPEAKER ID=11 LANGUAGE="IT" NAME="Pettinari">
Κύριε Πρόεδρε, θα ήθελα να ευχαριστήσω τον Πρόεδρο του Συμβουλίου για την παρουσία του εδώ λίγες μέρες πριν από τις εκλογές στην Ιταλία, ημερομηνία τόσο σημαντική ώστε να εμπλέκει όλες τις πολιτικές και κοινωνικές δυνάμεις της χώρας μας. Τον ευχαριστώ εξ ονόματος της Ομάδας της Ευρωπαϊκής Αριστεράς, αλλά και εξ ονόματος της Ομάδας μου στην Ιταλία, του κινήματος των ενωτικών κομμουνιστών το οποίο είχε με την κυβέρνησή του μια θετική αλλά συχνά κρίσιμη σχέση.
<P>
Θα ήθελα να μεταφέρω εδώ έναν κριτικό συλλογισμό, γιατί η γνώμη μου είναι ότι το τελικό έγγραφο της συνεδρίασης του Συμβουλίου του Τορίνου είναι εξαιρετικά ασαφές και γενικόλογο, εάν σκεφτούμε ότι η διακυβερνητική Διάσκεψη έχει το καθήκον να προχωρήσει στην αναθεώρηση της Συνθήκης του Μάαστριχτ. Μου φαίνεται αντίθετα ότι επικράτησε ακόμα μια φορά, και στο Τορίνο, η θέληση να σεβαστούμε όλες τις διατάξεις που προβλέπονται για την οικονομική και νομισματική Ένωση, παρότι σε μερικές χώρες, μεταξύ των οποίων και η δική μας - όπως γνωρίζετε καλά, Πρόεδρε Dini, κυβερνήσατε όλους κατά τους τελευταίους μήνες - η αυστηρή εφαρμογή των κριτηρίων σύγκλισης επιφέρει σοβαρές κοινωνικές συνέπειες. Θεωρήσαμε επίσης ανεπαρκή τη δέσμευση απέναντι στο μεγαλύτερο πρόβλημα όλων των ευρωπαϊκών χωρών, το πρόβλημα της απασχόλησης. Κρίνω αναγκαία μια διαφορετική δέσμευση, ικανή να εμπλέξει όλα τα κοινωνικά μέρη, πριν απ'όλους τα συνδικάτα των ευρωπαϊκών χωρών.
<P>
Θα μου επιτρέψετε τέλος, πριν κλείσω, να κάνω μια σύσταση: δεν πιστεύω καθόλου, όπως κάποιος είπε στην Ιταλία, λόγω καθαρής και ανόητης εκλογικής πολεμικής, ότι ορισμένες χώρες, μεταξύ των οποίων και η δική μας, ξεπουλιούνται στον άξονα Γερμανίας - Γαλλίας, είναι όμως αποφασιστικό, κύριε Πρόεδρε, η δυνατότητα που δόθηκε σε ορισμένες χώρες να προωθήσουν μια ενισχυμένη συνεργασία, να μην προσδιορίζει μια Ευρώπη πολλών ταχυτήτων, που να στηρίζεται στην διάκριση, τον ανταγωνισμό και την ανισότητα. Είναι μια μεγάλη δέσμευση αυτή στην οποία η ιταλική Προεδρία μπορεί να συνεχίσει να προσφέρει μια θετική συμβολή, όπως έκανε ως σήμερα, με το βασικό στόχο που πρέπει να είναι η πολιτική και όχι μόνο η νομισματική Ένωση της Ευρώπης.

<SPEAKER ID=12 LANGUAGE="DE" NAME="Roth">
Aγαπητοί Πρόεδροι, Hδnsch, Santer και Dini, αγαπητοί κυρίες και κύριοι συνάδελφοι, κυρίως μια εικόνα μου έμεινε στο μυαλό από τη σύνοδο κορυφής του Tορίνο. Θυμάμαι το κτίριο στο οποίο έλαβε χώρα, θυμάμαι το Lingotto της οικογένειας Agnelli και βλέπω την πίστα αγώνων από την ταράτσα του κτιρίου; θυμάμαι το γερμανό Yπουργό Eξωτερικών Kinkel ο οποίος έκανε βόλτα με μια Ferrari στην πίστα αυτή, και υπενθυμίζω ότι αυτή τη στιγμή κι ένας πασίγνωστος γερμανός, ο κάτοχος του παγκοσμίου πρωταθλήματος της φόρμουλας I οδηγεί Ferrari; μόνον που φαίνεται ότι μπήκε άμμος στο κιβώτιο ταχυτήτων του Schumacher, και σ' αυτόν και στο αυτοκίνητό του. Αμμος στο κιβώτιο ταχυτήτων υπήρχε από την αρχή και στο έργο της αναθεώρησης της Συνθήκης, ως γνωστόν, και το Συμβούλιο του Tορίνο, από τη σκοπιά μας, δεν άλλαξε τίποτε σ' αυτό.
<P>
Mια διακοσμητική συμμετοχή του Eυρωπαϊκού Kοινοβουλίου - όπως αποφασίστηκε - απέχει μίλια μακριά απ' αυτό που ζητήσαμε εμείς, μια συμμετοχή δηλαδή στη διαδικασία επικύρωσης. Kυρίως όμως δεν άλλαξε τίποτε στο βασικό δίλημμα, στη βασική δηλαδή απόφαση να κάνουμε την αναγκαία αναθεώρηση της Συνθήκης, στα πλαίσια μιας διακυβερνητικής διάσκεψης a la Mάαστριχτ I, που δε σημαίνει ακριβώς δημοσιότητα, δεν προωθεί ειδικά μια διαφανή και δημοκρατική διαδικασία, στηριζόμενη στη συμμετοχή των πολιτών. Διότι μόνο με την όσο το δυνατόν ευρύτερη συμμετοχή και με μια δημόσια συζήτηση μπορεί να ξεπεραστεί η μυστικότητα της διακυβερνητικής διάσκεψης, μπορεί να αυξηθεί η αποδοχή αντί του ευρω-σκεπτικισμού. Eίναι αλήθεια ότι η EE ακολουθεί μια αδιαφανή πολιτική; κι ενώ μιλάει για διαφάνεια, εφαρμόζει μυστικότητα. Δεν θα πρέπει συνεπώς να απορούμε που οι άνθρωποι είναι τόσο απομακρυσμένοι από την EE όσο και η EE από τη δημοκρατία.
<P>
Tο Tορίνο δεν έφερε τη στροφή, και σ' αυτό σίγουρα δεν φταίει η προεδρία, η οποία προσπάθησε πάρα πολύ. O Klaus Hδnsch κάλεσε το Συμβούλιο να μην αφήσει να εξελιχθούν οι σύνοδοί του σε κορωνίδες εξαγγελιών. Όταν όμως συγκρίνω τις τωρινές δηλώσεις μ' αυτά που έγιναν πραγματικά, τότε το αίτημα αυτό παραμένει ευσεβής πόθος. Ποια γνώμη θα πρέπει να σχηματίσουν οι χώρες, που επιθυμούν να ενταχθούν στην Ένωση, από το αποτέλεσμα, ότι πρόκειται δηλαδή κυρίως για οικονομική εναρμόνιση, αλλά δεν συμμετέχουν καν στη διάσκεψη; Tι άλλο παρά λόγια του αέρα είναι, όταν το Συμβούλιο αναφέρει τον αγώνα κατά της ανεργίας σε πρώτη-πρώτη θέση και τον αναγνωρίζει ως κοινό μέλημα, χωρίς να διατυπώνονται πραγματικές κατευθυντήριες γραμμές για το ποια εικόνα θα πρέπει να έχει αυτός ο αγώνας, και όταν οι Yπουργοί Oικονομικών, μετά τη σύνοδο κορυφής, θέλουν να περικόψουν το πρόγραμμα του κ. Santer; Kι αυτό φυσικά θα πρέπει να μας το πείτε κάποτε.
<P>
Πού είναι άραγε οι κατευθυντήριες γραμμές για τη βελτίωση της κατάστασης του περιβάλλοντος; Δεν προχωρήσαμε ούτε ένα χιλιοστό προς την κατεύθυνση του περιβαλλοντικού φόρου του CO2 , ούτε ένα χιλιοστό προς την κατεύθυνση συμφωνίας της οικονομίας με την οικολογία, ούτε ένα χιλιοστό προς την κατεύθυνση ενός πραγματικού συμφώνου υπέρ της απασχόλησης και κατά της οικολογικής καταστροφής. Ποια γνώμη θα πρέπει να σχηματίσουμε για τις αποφάσεις σχετικά με τη σπογγώδη εγκεφαλοπάθεια των βοοειδών; Πότε άλλοτε, αν όχι τώρα, θα έπρεπε να γίνει ένας αναπροσανατολισμός προς την κατεύθυνση μιας σωστής εκτροφής ζώων, μιας φυσικής διατροφής τους κι ελέγχου των αγορών, να εγκαταλείψουμε δηλαδή τη βιομηχανική αγροτική λογική;
<P>
Φοβάμαι πως παραμένει η πρώτη εικόνα; ένα αυτοκίνητο που σηκώνει σύννεφα σκόνης, του οποίου ο κινητήρας μουγκρίζει, αλλά παρόλα αυτά δεν φτάνει στο τέρμα, μια και παραμένει στην περιοχή του μηχανικού ελέγχου.

<SPEAKER ID=13 LANGUAGE="FR" NAME="De Gaulle">
Κύριε Πρόεδρε, παρ' όλα τα λόγια και τις εξαγγελίες, η Συνθήκη του Μάαστριχτ προβάλλει όλο και περισσότερο σαν τη βασικότερη τροχοπέδη στην οικονομική ανάπτυξη και την καταπολέμηση της ανεργίας.
<P>
Ο σχετικός απολογισμός είναι καταστροφικός. Στην Ευρώπη, το μέσο ποσοστό της ανεργίας, από 9, 6 % που ήταν το 1990, ανέβηκε το 1995 στο 11 %. Έξι εκατομμύρια θέσεις εργασίας έχουν χαθεί, και 55 εκατομμύρια άνθρωποι ζουν κάτω από συνθήκες που αγγίζουν τα όρια της φτώχειας. Την ίδια στιγμή που, εδώ και πολλά χρόνια, οι υπέρμαχοι της ολοκλήρωσης πασχίζουν με διάφορους τρόπους να συμβάλουν -όπως ισχυρίζονται- στην προώθηση της ευρωπαϊκής οικοδόμησης, η βιομηχανική παραγωγή προχωρά με βήμα σημειωτόν και οι κοινωνικές εντάσεις επιδεινώνονται.
<P>
Απέχοντας πολύ από τους μικροελιγμούς στους οποίους επιδίδονται κάποιοι από τους πολιτικούς τους ιθύνοντες, οι Γάλλοι προβληματίζονται, με όλο και περισσότερη ανησυχία, για τις επιπτώσεις που θα έχει στην καθημερινή τους ζωή μια πολιτική εγκατάλειψης της εθνικής τους κυριαρχίας.
<P>
Όντως, πώς θα μπορούσε κανείς να ισχυριστεί ότι η Γαλλία, που δεν διαθέτει παρά μόνο 10 ψήφους στο Συμβούλιο και 87 βουλευτές σε σύνολο 626 μελών του Ευρωπαϊκού Κοινοβουλίου, θα ήταν σε θέση να εναποθέσει το μέλλον της σε εκπροσώπους άλλων εθνών -φιλικών εθνών, βεβαίως-, τους οποίους όμως δεν έχει εκλέξει η ίδια;
<P>
Αυτοί που, στους κόλπους της κυβερνητικής πλειοψηφίας, αποκήρυξαν τον γκωλλισμό θα πρέπει να θυμηθούν, όταν θα διεξαχθεί ο δεύτερος γύρος των βουλευτικών εκλογών του 1998, τους μακρόχρονους αγώνες των Γάλλων κάθε πολιτικού φρονήματος για την ανεξαρτησία τους. Σχετικά μ' αυτό, η καραμέλα που μας πιπιλίζουν συνεχώς για μια δήθεν ενισχυμένη συνεργασία μεταξύ ορισμένων κρατών μελών, ενώ τα υπόλοιπα κράτη θα «απέχουν οικοδομητικά» (μα μας κοροϊδεύετε; ), δεν θα μπορούσε να εκληφθεί παρά σαν ένα προοίμιο για νέες πράξεις εγκατάλειψης. Αυτή η πολιτική μάς φέρνει στο νου άλλες εποχές, την περίοδο της Τέταρτης Γαλλικής Δημοκρατίας, και ονομάζεται «πολιτική του ψόφιου σκύλου που παρασύρεται από το νερό».
<P>
Μπροστά στην ύπουλη προώθηση και εφαρμογή μιας φεντεραλιστικού χαρακτήρα Συνθήκης, η οποία εγκρίθηκε μόλις και μετά βίας το 1992, προβάλλει τώρα η ανάγκη να διενεργηθεί ένα νέο δημοψήφισμα. Οι τροποποιήσεις που θα υποβληθούν στο κείμενο της Συνθήκης επ' ευκαιρία της Διακυβερνητικής Διάσκεψης θα πρέπει να σταθούν αφορμή για τη διεξαγωγή ενός νέου δημοψηφίσματος, δια του οποίου οι Γάλλοι θα εκφέρουν άποψη γύρω από το αν θα δεχθούν ή όχι τη μεταβίβαση αρμοδιότητας σε υπερεθνικούς οργανισμούς μιας σειράς ουσιαστικών πτυχών της οικονομικής πολιτικής της Γαλλίας.
<P>
Αγαπητοί μου συνάδελφοι, η ζωή έχει το εξής χαρακτηριστικό: κάθε οργανισμός που παύει να αγωνίζεται είναι καταδικασμένος να εξαφανιστεί.

<SPEAKER ID=14 LANGUAGE="IT" NAME="Muscardini">
Κύριε Πρόεδρε, 15-19 Ιανουαρίου, 12-16 Φεβρουαρίου, 1115 Μαρτίου, 31 Ιανουαρίου - 1η Φεβρουαρίου, 28-29 Φεβρουαρίου, 27-28 Μαρτίου: αυτές, δόκτωρ Dini, είναι οι ημερομηνίες των άλλων συνεδριάσεων της ολομέλειας αυτού του Κοινοβουλίου στις οποίες δεν παραστήκατε. Η αδιαφορία του Κοινοβουλίου για τον ερχομό σας αποδεικνύετε απ' αυτήν την άδεια Αίθουσα, η οποία απαντά με τη σειρά της στην αδιαφορία που εσείς επιδείξατε απέναντί μας.
<P>
Η Πρόεδρος της ιταλικής Βουλής, κυρία Pivetti, ήρθε εδώ για να επιβεβαιώσει το ενδιαφέρον των ιταλών βουλευτών προς τους ευρωπαίους συναδέλφους τους. Εσείς που εκπροσωπούσατε την ιταλική Προεδρία, δεν ήρθατε ποτέ. Έρχεστε όμως σήμερα, τέσσερις μέρες πριν από τις ιταλικές βουλευτικές εκλογές. Πιθανώς η αδιαφορία σας, εάν δεν είναι ακόμα και περιφρόνηση, προς το Κοινοβούλιό μας, πηγάζει από το γεγονός ότι εσείς δεν υπήρξατε ποτέ μέλος του Κοινοβουλίου, δεν εκλεγήκατε ποτέ, ο λαός δηλαδή δεν σας έδωσε ποτέ καμιά εντολή. Ίσως η παρουσία σας σήμερα, δεν αποτελεί ούτε μια καθυστερημένη μεταμέλεια απέναντι σε όλους εμάς που έχουμε εκλεγεί, αλλά μια νέα απόπειρα να χρησιμοποιήσετε το ευρωπαϊκό βήμα για λόγους χαμηλής εσωτερικής κατανάλωσης. Εσείς είστε ο μόνος ο οποίος, ως Πρόεδρος του Συμβουλίου, δέχθηκε να συμμετάσχει στην προεκλογική εκστρατεία ιδρύοντας, σ' έναν παροξυσμό μεγαλομανίας που δεν βρίσκει ομοιότητες στην ιστορία των δυτικών δημοκρατιών, ένα κόμμα που φέρει το επώνυμό του. Εσείς προσπαθείτε σήμερα, να προκαλέσετε στο Στρασβούργο τα σχόλια του ευρωπαϊκού τύπου που θα είναι ικανά να δημιουργήσουν, ως αντίκτυπο, συζήτηση γύρω από εσάς στην Ιταλία, εσείς δηλαδή είστε εδώ για να κάνετε προεκλογική εκστρατεία, ακολουθώντας το δρόμο εκείνων που χρησιμοποιούν το βήμα του εξωτερικού, για να στείλουν μηνύματα στην Ιταλία, και οι οποίοι καλά θα έκαναν αντίθετα να μην μιλούν.
<P>
Μάθετε, ωστόσο, ότι προσφέρατε μια χείριστη υπηρεσία στη χώρα σας. Οι σωστοί άνδρες ξέρουν να είναι κάπως ταπεινοί. Οι συνετοί πολιτικοί γνωρίζουν ότι σε πολλές περιπτώσεις ο τύπος είναι ουσία, και εσείς ως προς τον τύπο φερθήκατε εξαιρετικά εσφαλμένα απέναντι σ' αυτό το Κοινοβούλιο. Επί της ουσίας στο Τορίνο συντάχτηκε ο κατάλογος των προβλημάτων χωρίς να υποδεικνύονται αποτελεσματικές λύσεις για τις μεγάλες εσωτερικές και εξωτερικές προκλήσεις: την ανεργία, την απουσία ενότητας στην εξωτερική πολιτική, την απουσία αποτελεσμάτων στον αγώνα κατά του οργανωμένου εγκλήματος και των ναρκωτικών, την έλλειψη μιας πραγματικής θέλησης για την οικοδόμηση μιας πολιτικής ενότητας, έστω και παράλληλα με την οικονομική ένωση.
<P>
Αναμέναμε, μάταια όμως, ότι η Ιταλία θα αντιμετώπιζε με τους ευρωπαίους εταίρους το πρόβλημα των 20 εκατομμυρίων ανέργων σήμερα, που θα γίνουν 30, 40 εκατομμύρια εάν προχωρήσουμε στην διεύρυνση χωρίς να έχουμε λύσει πρώτα το πρόβλημα της απασχόλησης των σημερινών ευρωπαίων ανέργων και το πρόβλημα μιας πολιτικής Ένωσης, που φαίνεται να ενδιαφέρει λίγους τώρα πια. Αλλά εσείς εξακολουθείτε να μιλάτε για την προετοιμασία της διεύρυνσης και να μην ασχολείστε ούτε με τον αγώνα, με συγκεκριμένους τρόπους, κατά της φτώχειας που εξαπλώνεται ούτε με την κάλυψη του χάσματος μεταξύ πολιτών και Ένωσης, που γίνεται όλο και πιο εμφανές και ανησυχητικό, λαμβάνοντας υπόψη τις αποτυχίες της Λευκής Βίβλου της Επιτροπής.
<P>
Στο Τορίνο κάνατε λόγο για προκλήσεις, αλλά αγνοήσατε τον κίνδυνο του να παρουσιαστεί η Ένωση, στα μάτια του κόσμου, ως ένα τέλειο μοντέλο καταστροφής των θέσεων εργασίας, που διαφυλάσσει προνομιακές καταστάσεις, για ορισμένες τυχερές και προστατευμένες κατηγορίες, και κηδεμονεύει ορισμένους σχεδόν πάντα μη παραγωγικούς τομείς. Αυτή η κατάσταση στασιμότητας δεν επιτρέπει την πρόκληση να γίνουμε ανταγωνιστικοί, προτιμώντας τις προστατευμένες και διαφυλασσόμενες από την ανανέωση απασχολήσεις και ξεχνώντας, κατά συνέπεια, ότι η ανταγωνιστικότητα είναι μια απαραίτητη προϋπόθεση για την ανάπτυξη και την απασχόληση. Σιωπάτε σχετικά με την αποκέντρωση, τον φονταμενταλισμό, τους νεκρούς, που η αποτυχημένη πραγματοποίηση της πολιτικής Ένωσης προκάλεσε.
<P>
Όσον αφορά τη σύνοδο κορυφής της Βερόνας, θα περιοριστώ να θυμίσω πόσο είναι ευθύνη πολλών εκ των σημερινών εκλογικών συνεργατών σας η κακή οικονομική κατάσταση που εμποδίζει την Ιταλία να χαίρει της αναγκαίας αξιοπιστίας. Παρ' όλα αυτά στη Βερόνα, εσείς, για να διατηρήσετε την στήριξη της Bundesbank δεν θελήσατε να αντιμετωπίσετε την φανερή πραγματικότητα ότι, δηλαδή, η Γερμανία πιέζει σχετικά με τους χρόνους πραγματοποίησης της νομισματικής Ένωσης για να επιτύχει αυτήν την άμεση διεύρυνση προς ανατολάς για την οποία μιλήσαμε.
<P>
Ευχόμαστε, στον λίγο χρόνο που έχει απομείνει στην Ιταλική Προεδρία, οι επόμενοι κυβερνώντες να σταθούν ικανοί να ξαναδώσουν στην Ιταλία το κύρος το οποίο δικαιούται.

<CHAPTER ID=3>
Kαλωσόρισμα
<SPEAKER ID=15 NAME="Πρόεδρος">
Kυρίες και κύριοι, κυρίες και κύριοι συνάδελφοι, θα ήθελα να καλωσορίσω την αντιπροσωπεία του διακοινοβουλευτικού οργανισμού του ASEAN, η οποία συμμετέχει σε μια συνάντηση με τους συναδέλφους μας από την αντιπροσωπεία για τις σχέσεις με τις χώρες αυτές. Tης αντιπροσωπείας αυτής ηγείται ο Πρόεδρος της Eθνοσυνέλευσης της Tαϊλάνδης, ενώ σ' αυτή μετέχουν βουλευτές από την Iνδονησία, τη Mαλαισία, τις Φιλιππίνες, τη Σιγκαπούρη και το Bιετνάμ.
<P>
Eξ ονόματος ολοκλήρου του Σώματος, θα ήθελα να σας καλωσορίσω στο Eυρωπαϊκό Kοινοβούλιο και να σας ευχηθώ καλή επιτυχία στις εργασίες σας που αρχίζουν τώρα. Kύριε Πρόεδρε, αγαπητοί κυρίες και κύριοι συνάδελφοι της AIPO, καλώς ήλθατε στο Eυρωπαϊκό Kοινοβούλιο.
<P>
(Zωηρά χειροκροτήματα)

<CHAPTER ID=4>
Ευρωπαϊκό Συμβούλιο του Τορίνου (συνέχεια)
<SPEAKER ID=16 NAME="Dini">
Κύριε Πρόεδρε, άκουσα με μεγάλο ενδιαφέρον τις σκέψεις που εξέφρασαν σήμερα το πρωΐ οι κύριοι βουλευτές του Ευρωπαϊκού Κοινοβουλίου. Σχετικά με τα ζητήματα ουσίας, πέρα από τα τυπικά, τα οποία θα εξετάσω στο τέλος - θα ήθελα να υπογραμμίσω ότι το πρόβλημα της απασχόλησης, στο οποίοι ορισμένοι από τους βουλευτές στάθηκαν, είναι αυτό που αποτελεί την πιο μεγάλη προτεραιότητα για τους αρχηγούς κυβερνήσεων της Έυρωπαϊκής Ένωσης, που συμβαδίζει με τις προόδους που πρέπει να γίνουν για να καταλήξουμε στην οικονομική και νομισματική Ένωση.
<P>
Όλοι αντιλαμβανόμαστε ότι δεν μπορούμε να οικοδομήσουμε μια Ευρώπη ανέργων. Η Ευρώπη υπήρξε πεδίο προόδου και ευημερίας στο παρελθόν και επιθυμούμε να αποτελέσει το ίδιο και στο μέλλον. Απ' αυτό πηγάζουν οι πρωτοβουλίες αναφορικά με την απασχόληση που λαμβάνονται σε κοινοτικό επίπεδο: η πρωτοβουλία του Προέδρου Santer όπως και οι διυπουργικές πρωτοβουλίες που προτάθηκαν για το άμεσο μέλλον.
<P>
Παραμένει ωστόσο το γεγονός - το οποίο θεωρώ αδιαμφισβήτητο - ότι τα προβλήματα της απασχόλησης πρέπει να λύνονται κατά πρώτο λόγο μέσω μέτρων που λαμβάνονται από τις εθνικές κυβερνήσεις. Δεν μπορούν να λυθούν αυτά τα προβλήματα σε κοινοτικό επίπεδο: η Κοινότητα μπορεί μόνο να δώσει κατευθύνσεις και να συνεισφέρει, στα όρια των ικανοτήτων της, σε μερικά σχέδια που μπορούν να προσφέρουν απασχόληση, και αυτά είναι φυσικά τα μεγάλα σχέδια για τις μεταφορές και την καλή κατάσταση των οδικών δικτύων στην Ευρώπη.
<P>
Σημείωσα επίσης με μεγάλο ενδιαφέρον όσα ειπώθηκαν σχετικά με τη σημασία που έχει το να μην παραχωρήσει η Διακυβερνητική Διάσκεψη στον ευατό της ένα σύντομο χρονικό ορίζοντα για την εξέταση των προβλημάτων που της υποβλήθηκαν, αλλά να υπολογίσει περισσότερο μια πιο μακρά περίοδο και κατά συνέπεια έναν ευρύτερο ορίζοντα για να δώσει λύσεις υψηλού επιπέδου στις θεματικές που θα αποτελέσουν αντικείμενο συζήτησης.
<P>
Δεν συμμερίζομαι την άποψη που εκφράστηκε ότι το έγγραφο του Τορίνου είναι ασαφές. Το έγγραφο του Τορίνου δίνει μια εντολή, καθορίζει τον κατάλογο των θεμάτων που θα πρέπει να εξεταστούν. Το γεγονός ότι περιλαμβάνει όλα τα προβλήματα που πρέπει να αντιμετωπιστούν και ότι υπήρξε συμφωνία πάνω σ' αυτό, πιστεύω ότι είναι ένα σημαντικό βήμα προς τα εμπρός για να δοθεί έπειτα μια κατάλληλη λύση στα διάφορα θέματα που πρέπει να αντιμετωπιστούν.
<P>
Θα ήθελα τώρα να πω δύο μόνο πράγματα: πρώτον, όσον αφορά τη Διάσκεψη της Βερόνας. Το καθήκον μου σήμερα, εδώ, ήταν να δώσω μια αναφορά σχετικά με τη συνεδρίαση του Ευρωπαϊκού Συμβουλίου και την έναρξη της Διακυβερνητικής Διάσκεψης περιορίστηκα σ' αυτό χωρίς να αναφερθώ στη σημαντική συνάντηση των οικονομικών Υπουργών που έλαβε χώρα στη Βερόνα πριν από μερικές μέρες. Σ' εκείνη την σύσκεψη δεν επρόκειτο να αποφασιστεί ούτε να υποδειχθεί ποιές θα ήταν οι χώρες που θα αποτελούσαν από την αρχή τμήμα της νομισματικής Ένωσης, δηλαδή χώρες Α' κατηγορίας ή χώρες Β' κατηγορίας. Η Συνθήκη θέτει όλες τις χώρες στο ίδιο επίπεδο και προτίθεται να εφαρμόσει - πιστεύω ότι αυτή είναι και η θέληση των κυβερνήσεων - τους ίδιους όρους σε όλες τις χώρες τη στιγμή κατά την οποία θα πρέπει να ληφθεί η απόφαση για τη μετάβαση στη φάση 3.
<P>
Στη Βερόνα, έπειτα από έναν συλλογισμό που ζήτησαν ιδιαίτερα ορισμένοι αρχηγοί κρατών και κυβερνήηεων, εμού συμπεριλαμβανομένου, επρόκειτο να εξεταστεί ποιά μέτρα θα έπρεπε να ληφθούν με σκοπό την διασφάλιση της καλής λειτουργίας της ενιαίας ευρωπαϊκής αγοράς, με την υπόθεση και την προοπτική ότι δεν θα μπορούν ή δεν θα θέλουν όλες οι χώρες μέλη να αποτελέσουν τμήμα της οικονομικής και νομισματικής Ένωσης από την αρχή.
<P>
Η ενιαία ευρωπαϊκή αγορά πιστεύω ότι είναι το μεγαλύτερο επίτευγμα που η Ευρωπαϊκή Κοινότητα ήταν ικανή να πραγματοποιήσει, και κατά συνέπεια πρέπει να θεσπίσουμε μηχανισμούς οι οποίοι, με τη μετάβαση στην νομισματική Ένωση ορισμένων χωρών - όχι όλων - θα εγγυώνται την καλή λειτουργία της. Αυτό είναι το συμφέρον είτε των χωρών που θα ενταχθούν από την αρχή, είτε των χωρών που θα παραμείνουν εκτός Ένωσης, και δικαιώματα και καθήκοντα - δηλαδή υποχρεώσεις και δικαιώματα - θα πρέπει να εξισορροπούνται επαρκώς. Επρόκειτο αποκλειστικά γι' αυτό. Επιτεύχθηκε επίσης και μια συμφωνία: για να μείνουν ενωμένες οι χώρες που θα ενταχθούν στο Euro από την αρχή με αυτές που επιθυμούν να αποτελέσουν τμήμα της νομισματικής Ένωσης στη φάση 3 όσο το δυνατόν συντομότερα, σκεφτήκαμε ότι ήταν αναγκαίο να υπάρξει ένας νέος μηχανισμός συναλλαγής, ένα νέο ευρωπαϊκό νομισματικό σύστημα που θα τις κρατά ενωμένες, με καθορισμένα δικαιώματα και καθήκοντα από την πλευρά εκείνων που βρίσκονται εντός και όσων προσωρινά θα παραμείνουν εκτός.
<P>
Μου φαίνεται πως το ότι επετεύχθη αυτός ο στόχος είναι μια μεγάλη επιτυχία, και αυτή είναι και η γνώμη των Υπουργών Οικονομικών που συμμετείχαν στην συνάντηση. Καμία χώρα δεν απαρνήθηκε κατά αυτόν τον τρόπο κάτι ούτε, συνεπώς, μπορούν να παραπονεθούν σχετικά: πρόκειται πραγματικά για την διαφύλαξη του κοινού συμφέροντος, την στιγμή κατά την οποία θα μεταβούμε στην τρίτη φάση της νομισματικής Ένωσης.
<P>
Όσον αφορά έπειτα την παρουσία μου εδώ, σήμερα, γνωρίζω ότι είναι έθιμο και απαιτείται απ' όποιον έχει την Προεδρία, να έρχεται και να προβαίνει σε απολογισμό στο Ευρωπαϊκό Κοινοβούλιο έπειτα από συνεδριάσεις του Ευρωπαϊκού Συμβουλίου. Ήταν πρόθεσή μου, και είχα αποδεχθεί την πρόσκληση της Προεδρίας του Ευρωπαϊκού Κοινοβουλίου, να έρθω εδώ στις 13 Μαρτίου - η ημερομηνία είχε συμφωνηθεί - να αναφέρω πριν από το Ευρωπαϊκό Συμβούλιο του Τορίνου. Δυστυχώς, χρειάστηκε να αναβάλλω εκείνο το ραντεβού εξαιτίας της σύσκεψης του Sharm el Sheikh που οι αρχηγοί κυβέρνησης είχαν ορίσει για την ίδια ημέρα. Σ' εκείνη την περίπτωση είχα ζητήσει συγγνώμη για την απουσία μου. Είμασταν ωστόσο παρόντες ως Ιταλία, πάντα σε επίπεδο Υπουργών εξωτερικών, και σήμερα, στην δεύτερη πρόσκληση που μου απήυθυνε η Προεδρία του Κοινοβουλίου, είμαι εδώ για να εκθέσω, όπως και έκανα, τα αποτελέσματα του Ευρωπαϊκού Συμβουλίου.
<P>
(Χειροκροτήματα) Θα δοθεί και άλλη ευκαιρία, πιστεύω, στον Πρόεδρο του Ιταλικού Συμβουλίου για να έρθει να εκθέσει τα αποτελέσματα του Ευρωπαϊκού Συμβουλίου του Ιουνίου, πριν δηλαδή τη λήξη της Ιταλικής Προεδρίας.
<P>
Πιστεύω ότι απάντησα κατ' αυτόν τον τρόπο στις κυριότερες παρατηρήσεις που έγιναν, όλες όμως θα τις λάβουμε πλήρως υπόψη μας.
<P>
(Χειροκροτήματα)
<SPEAKER ID=17 NAME="Τσάτσος">
Σπάνια, κύριε Πρόεδρε του Συμβουλίου και του Ευρωπαϊκού Συμβουλίου, η ενημέρωση που μας κάνετε έχει τόση σημασία όσο η ενημέρωση για τη Διακυβερνητική, διότι κυρίως εμείς θα μεταφέρουμε στους λαούς της Ευρώπης την κακή ή την καλή εντύπωση, επηρεάζοντάς τους έτσι στην τελική τους κρίση για το έργο σας.
<P>
Ήδη όμως διαπράξατε, ως Διακυβερνητική, το πρώτο ιστορικό σφάλμα. Μας αποκλείσατε από τις εργασίες σας. Να ξέρετε πως αυτό θα το βρείτε στο δρόμο σας. Έχει υποτιμηθεί η απήχηση του Κοινοβουλίου μας. Πληροφορούμαι έκπληκτος ότι οι δύο αντιπρόσωποί μας, που θα είναι σιωπηλοί δέκτες μιας τακτικής πληροφόρησης από μέρους σας, έφτασαν να σας ευχαριστήσουν για τη σχετική προθυμία σας. Να ξέρετε όμως ότι το Κοινοβούλιο όχι μόνο δεν σας ευχαριστεί, αλλά σας μέμφεται βαρύτατα για τον αποκλεισμό του.
<P>
Δεν διστάζω βέβαια να χαιρετίσω θετικά σημεία της αφετηρίας στο Τορίνο: το βάρος που ρίχνετε στην απασχόληση και τη διαφάνεια, την πρόθεσή σας να ενισχύσετε τον ρόλο του ευρωπαίου πολίτη, τη θέλησή σας να ενισχύσετε την ΚΕΠΠΑ, αλλά και την απόφασή σας να παραμείνει η ημερησία διάταξη ανοικτή. Δυστυχώς όμως, δεν φαίνεται η Συνδιάσκεψή σας να έχει τη δύναμη να δημιουργήσει Ιστορία. Αλλοι δεν θέλουν και άλλοι δεν τολμούν. Ούτε την ενίσχυση των ενωσιακών οργάνων, ούτε το βάθεμα της συνοχής. Είναι απίστευτο μάλιστα πως περιορισμένα, και μόνο περιορισμένα, διακηρύξατε την προστασία των συνόρων μας, και έτσι πληγώσατε τους λαούς που εκείνοι φέρουν το ευρωπαϊκό βάρος αυτών των συνόρων.
<P>
Και στο θέμα μιας Ευρώπης περισσοτέρων ταχυτήτων δεν ακούσαμε θετικά μηνύματα. Σκοπός μας θα έπρεπε να είναι οι διαφορές μεταξύ δυνατών και αδυνάτων να μειωθούν και όχι να βρουν και θεσμική διέξοδο και θεσμική κατοχύρωση. Δεν είμαι ακόμα βέβαιος ότι στα χέρια αυτής της Διακυβερνητικής η ιδέα της Ενωμένης Ευρώπης θα βγει κερδισμένη. Η αξιοπιστία της Ευρώπης είναι στα χέρια σας. Μην τη θυσιάσετε στον βωμό οποιωνδήποτε μικροπολιτικών σκοπιμοτήτων. Θα είναι κρίμα αν η Ιστορία κάποτε πει ότι τα χέρια αυτά αναδείχθηκαν αδύνατα και όχι απολύτως άξια της ιστορικής αυτής στιγμής.
<P>
(Χειροκροτήματα)

<SPEAKER ID=18 LANGUAGE="IT" NAME="D' Andrea">
Κύριε Πρόεδρε, κύριοι συνάδελφοι, σε λιγότερο από έναν χρόνο, όταν η Διακυβερνητική Διάσκεψη θα πρέπει να ολοκληρώσει τις εργασίες της, δεν θα μπορούμε να αποφύγουμε την οριστική επιλογή: τότε πράγματι η Ενωμένη Ευρώπη θα υπάρχει ή δεν θα υπάρχει. Δεν θα υπάρχει, ένα υπερισχύσει ο μετριοπαθής συμβιβασμός, η ιδέα μιας μικρής Ευρώπης, η επίμονη και οργανική έμφαση στα προνόμια των εθνικών παραδόσεων θα υπάρχει εάν σταθούμε ικανοί να ξαναδώσουμε πνοή στα μεγάλα ιδεώδη των ιδρυτών πατέρων, εάν είμαστε πειστικοί στον καθορισμό μιας ρεαλιστικής και πλήρους οργάνωσης της Ευρώπης των πολιτών, εάν θα έχουμε χαράξει έναν δρόμο στον οποίο θα μπορούν να συναντηθούν, στα πλαίσια μιας κοινής μεγάλης ελπίδας, οι ευρωπαϊκές δημοκρατίες με την πιο μακρά παράδοση, οι οποίες μετά τον πόλεμο, εντάχθηκαν προοδευτικά και οι νεότερες δημοκρατίες, της μεσογειακής, κεντρικής και ανατολικής Ευρώπης οι οποίες, με βάση τη θετική εμπειρία της δυτικής Ευρώπης, πιστεύουν ότι μπορούν να συνδέσουν το δικό τους μέλλον ελευθερίας, δημοκρατίας, ειρήνης και ευημερίας με την ένταξή τους ακριβώς στην διευρυμένη Ένωση. Θα υπάρξει τελικά η Ευρώπη; Ναι, εάν επωφελούμενοι από την εμπειρία που αποκτήσαμε έως εδώ, μπορέσουμε να υπερνικήσουμε αμφιβολίες, επιφυλάξεις, δυσπιστίες και εάν μοιραστούμε πραγματικά την εξαιρετική κληρονομιά ελευθερίας, δημοκρατίας, αλληλεγγύης και πνεύματος πρωτοβουλίας την οποία διαθέτουμε εάν μπορέσουμε, με άλλα λόγια, να ξεπεράσουμε προοδευτικά την διακυβερνητική διάσταση προς όφελος μιας σταθερής και ομοιογενούς κοινοτικής προσέγγισης.
<P>
Επειδή ακριβώς έχει συνείδηση όλων αυτών το Ευρωπαϊκό Κοινοβούλιο, το μοναδικό ευρωπαϊκό όργανο που εκλέγεται με καθολική ψηφοφορία, διεκδικώντας την ανάγκη να εισαχθεί τελικά η ρήτρα της σύμφωνης γνώμης του Κοινοβουλίου για κάθε τροποποίηση της Συνθήκης, ζητάει σήμερα από το Συμβούλιο να αναλάβει την πολιτική δέσμευση να ενεργήσει ώστε η υπογραφή και η επικύρωση της μελλοντικής συνθήκης να λαμβάνει χώρα μόνο έπειτα από την ψήφο έγκρισης του Ευρωπαϊκού Κοινοβουλίου. Είναι φανερό ότι αποτελεί για μας ένα βασικό σημείο από πολιτικής άποψης, πολύ περισσότερο και απ' ότι θεσμικής, σημαντικότερο ακόμα κι από την ίδια την σύνδεση του Ευρωπαϊκού Κοινοβουλίου με τη διαδικασία αναθεώρησης και τροποποίησης των συνθηκών. Και όσον αφορά την υπενθύμιση που έγινε στο Τορίνο του στόχου της ομοιόμορφης εκλογικής διαδικασίας των ευρωπαϊκών κοινοβουλίων, επαναλαμβάνουμε ότι, εάν θέλουμε συγκεκριμένα να σημειώσουμε πρόοδο προς αυτήν την κατεύθυνση, είναι αναγκαίο να εξαρτήσουμε αυτό το ζήτημα από το άρθρο 138, παράγραφος 3, της Συνθήκης για να το απελευθερώσουμε από το εμπόδιο της ομοφωνίας.
<P>
Κύριε Πρόεδρε, αποδείχτηκε περίτρανα σ' αυτήν την Αίθουσα, και κατά τη σημερινή συζήτηση, ποιός αποδέχεται την κοινή ιδέα της Ευρώπης και ποιός όχι, ποιός θα μπορέσει να ακολουθήσει τη δέσμευση για την Ενωμένη Ευρώπη και ποιός δεν θα μπορέσει και δεν θα θελήσει να το κάνει. Ο κ.Martens για το ΕΛΚ και άλλοι πρόεδροι ομάδων, με εξαίρεση κάποιες οργανικές και επαρχιώτικες προπαγανδιστικές διαφορές για αποκλειστικά εσωτερική χρήση, θέλησαν να αναγνωρίσουν στην Ιταλική Προεδρία το ότι διασφάλισε την πορεία της ΔΔ. H ευχή που μπορούμε να της δώσουμε είναι, χάρη και στην συμβολή της Ιταλικής Προεδρίας, να μπορέσει σύντομα η Ευρώπη να αποδείξει ότι ξαναβρήκε τον εαυτό της και τις καλύτερες στιγμές της μεγάλης της παράδοσης.
<P>
(Χειροκροτήματα)

<SPEAKER ID=19 LANGUAGE="EN" NAME="Collins, Gerard">
Κύριε Πρόεδρε, για την παρούσα περίπτωση υποκύπτω στον πειρασμό να δανειστώ μια φράση του Sir Christofer Wren: »Si monumentum requieres, circumspice ». Εάν ο Πρόεδρος του Συμβουλίου των Υπουργών είχε την απαίτηση να δει κάποιο μνημείο στην επιτυχία της διασκέψεως του Τορίνου, τότε ασφαλώς θα απογοητεύθηκε τα μέγιστα σήμερα το πρωί όταν ήρθε εδώ στο Ευρωπαϊκό Κοινοβούλιο να αναφέρει για τη διάσκεψη. Ατυχώς, δεν υπήρχε τίποτα για να αναφέρει. Στην πραγματικότητα τα γεγονός θα είχε κιόλας ξεχαστεί εάν το κύριο αντικείμενο των συζητήσεων δεν ήταν το θέμα της σπογγοειδούς εγκεφαλοπάθειας των βοοειδών και το ότι η διάσκεψη έγινε στα κτίρια της Ferrari.
<P>
Η Ευρωπαϊκή Ένωση και τα κράτη μέλη της κατά τα επόμενα λίγα χρόνια έχουν να αντιμετωπίσουν ένα σωρό σημαντικότατων πολιτικών, κοινωνικών και οικονομικών προβλημάτων. Θα πρέπει να διαμορφώσουν πολιτικές ικανές να δημιουργήσουν οικονομική ανάπτυξη και θέσεις εργασίας για τα εκατομμύρια τους ανέργους, να αντιμετωπίσουν τη διεθνή εγκληματικότητα και τη διακίνηση των ναρκωτικών, να λύσουν το δύσκολο πρόβλημα της μελλοντικής χρηματοδότησης της Ευρώπης από το έτος 2000 και μετά και να προχωρήσουν προς την κατεύθυνση υλοποίησης του προγράμματος για το ενιαίο νόμισμα. Κατά τον ίδιο χρόνο τα υπάρχοντα κράτη μέλη θα πρέπει να ανοίξουν τον δρόμο για την εισδοχή 10 ή 15 νέων κρατών μελών από την Κεντρική και Ανατολική Ευρώπη. Η πιθανή εισδοχή των χωρών αυτών θα δημιουργήσει μια μοναδική ευκαιρία σε ολόκληρη την Ευρώπη να εργαστεί από κοινού για ένα ειρηνικό και ασφαλές μέλλον. Θα πρέπει ωστόσο να διασφαλίσουμε ότι το βάρος της εισδοχής αυτών των νέων χωρών, οι οποίες στο προβλεπόμενο μέλλον θα εισπράττουν μόνο από τον κοινοτικό προϋπολογισμό, θα πρέπει να διαμοιραστεί εξ ίσου σε όλα τα υπάρχοντα τώρα κράτη μέλη.
<P>
Μία ευθεία αναδιανομή των υφισταμένων πόρων από τα διαρθρωτικά ταμεία και την κοινή αγροτική πολιτική θα έχει ως αποτέλεσμα όπως οι γεωργικές περιοχές της Ένωσης επιβαρυνθούν με ένα δυσανάλογα μεγάλο μερίδιο από το κόστος της διεύρυνσης. Ο προϋπολογισμός θα πρέπει να αυξηθεί σημαντικά εάν θέλουμε οι υπάρχουσες κοινοτικές πολιτικές να συνεχίσουν να λειτουργούν αποτελεσματικά στη διηυρυμένη Ένωση.
<P>
Μετά τη λήξη της Διακυβερνητικής Διάσκεψης θα γίνουν ευρείες δημόσιες συζητήσεις σε κάθε ένα από τα 15 κράτη μέλη και, σε ορισμένες περιπτώσεις, θα διενεργηθούν δημοψηφίσματα πριν ολοκληρωθεί η διαδικασία κύρωσης.
<P>
Τέλος, κατά τη διάρκεια των συζητήσεων αυτών οι πολίτες μας θα αναμένουν σαφείς ενδείξεις ότι η Ευρωπαϊκή Ένωση είναι ικανή να παράσχει σαφείς και αποτελεσματικές λύσεις σ' αυτά τα σημαντικότατα πολιτικά, κοινωνικά και οικονομικά προβλήματα.

<SPEAKER ID=20 LANGUAGE="PT" NAME="Capucho">
Κύριε Πρόεδρε, τα συμπεράσματα της Διάσκεψης Κορυφής του Τορίνου, κατά τη γνώμη μου, προσεγγίζουν με πολύ ορθό τρόπο έναν ορισμένο αριθμό πρωταρχικών σημείων για την αναθεώρηση των Συνθηκών, αν και πρέπει να αναγνωρίσουμε ότι σε ορισμένες περιπτώσεις δεν ξεπερνούν τις κοινοτοπίες. Θετικό σημάδι, παρόλα αυτά.
<P>
Διαπιστώνουμε, ωστόσο, ορισμένες παραλείψεις οι οποίες αποτελούν αιτία ανησυχίας, αλλά θα αρχίσω από τα σημεία που θεωρούμε πιο θετικά.
<P>
Αναγνωρίζεται ότι η καταπολέμηση της ανεργίας πρέπει να αποτελεί την βασική προτεραιότητά μας, πράγμα που απαιτεί μία οικονομική πολιτική η οποία να προσανατολίζεται προς τη σταθερότητα, τη μεγαλύτερη ανταγωνιστικότητα και μία πιο έντονη ανάπτυξη.
<P>
Σχετικά με την ελεύθερη κυκλοφορία, επιδιώκεται η εφαρμογή συνεκτικών και αποτελεσματικών πολιτικών όσον αφορά το άσυλο, τη μετανάστευση και τις θεωρήσεις, καθώς και την ενίσχυση του ελέγχου στα εξωτερικά σύνορα.
<P>
Οι παραλείψεις που μας ανησυχούν αφορούν, καταρχή, για παράδειγμα, το γεγονός ότι δεν γίνεται αναφορά στην οικονομική και κοινωνική συνοχή. Είμαστε βέβαιοι ότι οι δεκαπέντε αρχηγοί κρατών και κυβερνήσεων δεν θα θέσουν σε αμφισβήτηση την αρχή αυτή που είναι ουσιώδης για την ευρωπαϊκή οικοδόμηση και που πρέπει να εμπεριέχεται σε όλες τις πολιτικές. Αλλά θα ήταν χρήσιμο και καθησυχαστικό αυτή ακριβώς η αρχή να επαναλαμβάνεται στην τελική ανακοίνωση, πράγμα που δεν συνέβη.
<P>
Η ίδια ανησυχία ισχύει επίσης για το πρόβλημα της καταστατικής ισότητας. Είναι βασικό να διασφαλισθεί ότι οι δημογραφικές διαφορές δεν είναι δυνατό να αντανακλώνται στην άσκηση της Προεδρίας του Συμβουλίου, στην εκπροσώπηση στην Επιτροπή, ούτε στο ισότιμο καθεστώς όλων των Επιτρόπων.

<SPEAKER ID=21 LANGUAGE="DA" NAME="Krarup">
Αυτό που απέμεινε μετά τη συνεδρίαση του Ευρωπαϊκού Συμβουλίου, που πραγματοποιήθηκε υπό αυστηρά μέτρα ασφάλειας στη βιομηχανική ζώνη του Τορίνο, είναι ένα σαφές πλαίσιο του ό, τι αναμενόταν. Εγκρίθηκε μια σαφής διαδικασία και το πλαίσιο της μελλοντικής Ένωσης είναι σχετικά εμφανές. Αυτό προκύπτει επίσης και από την κοινή πρόταση ψηφίσματος, την οποία υπέβαλαν οι μεγάλες Ομάδες. Πρόκειται συγκεκριμένα γι αυτό που αναφέρεται στο σημείο Δ, δηλαδή ότι η Ευρώπη πρέπει να διακριθεί περισσότερο σε διεθνές επίπεδο και να διαθέτει μια κοινή εξωτερική πολιτική και πολιτική ασφάλειας που να είναι ανάλογη με τη θέση που κατέχει στο παγκόσμιο προσκήνιο. Πρόκειται για θέμα καθοριστικής σημασίας. Το δεύτερο ζωτικής σημασίας θέμα είναι, όπως αναφέρεται στο σημείο 2, η σημασία που έχει να πραγματοποιήσει η Διακυβερνητική Διάσκεψη αισθητή πρόοδο όσον αφορά την ιθαγένεια της Ένωσης, καθώς επίσης και τις νομικές και εσωτερικές υποθέσεις. Πρόκειται για τομείς που έχουν αποφασιστική σημασία για την ανάπτυξη της Ευρωπαϊκής Ένωσης. Αυτό σημαίνει με απλά λόγια αύξηση των αρμοδιοτήτων της Ένωσης. Όμως, στη Δανία έχουμε την παράδοση να ζητάμε την άποψη του λαού για τη διεύρυνση της Ένωσης και οι Δανοί έχουν ήδη αρνηθεί ευγενικά μία φορά τη «συνταγή» που προσφέρεται τώρα. Νομίζω ότι αυτό θα ξανγίνει και εάν η δανική παράδοση εξαπλωθεί σε ολόκληρη την Ένωση, τότε τα σχέδια της Ένωσης θα προσκρούσουν σε εμπόδια.

<SPEAKER ID=22 LANGUAGE="FR" NAME="Dury">
Κύριε Πρόεδρε, αγαπητοί συνάδελφοι, ο κ. Dini δήλωσε προ ολίγου ότι το ζήτημα της απασχόλησης ανησυχεί ιδιαιτέρως τους αρχηγούς κυβερνήσεων. Αυτό είναι καλό, και πιστεύω πως το Ευρωπαϊκό Κοινοβούλιο βοήθησε ώστε να γίνει αντιληπτή η σημασία που προσδίδουν οι πολίτες στο συγκεκριμένο αυτό ζήτημα. Ο κ. Dini είπε επίσης πως η χάραξη πολιτικών για την απασχόληση αποτελεί, πρώτα και κύρια, μια αρμοδιότητα των εθνικών αρχών. Πράγματι, αυτό είναι αλήθεια. Επιτρέψτε μου, ωστόσο, να κάνω τρεις παρατηρήσεις.
<P>
Πρώτον, από τη στιγμή που οδεύουμε προς την κατεύθυνση της Οικονομικής και Νομισματικής Ένωσης, το Ευρωπαϊκό Κοινοβούλιο φρονεί πως το θέμα της απασχόλησης θα πρέπει να συμπεριληφθεί στις κατευθυντήριες αρχές της εν λόγω Οικονομικής και Νομισματικής Ένωσης. Η καθιέρωση του ενιαίου νομίσματος θα πρέπει να αποσκοπεί σε κάτι, και ένας από τους σκοπούς της είναι, βεβαίως, η απασχόληση.
<P>
Δεύτερον, έχω την άποψη ότι, αν και είναι αλήθεια πως οι διαδικασίες που αποφασίστηκαν στο Έσσεν πρέπει να καταλήξουν, χρειάζεται όμως επίσης και να βελτιωθούν. Πιστεύουμε πως η εισαγωγή ενός κεφαλαίου «Απασχόληση» στο κείμενο της Συνθήκης μπορεί πράγματι να συνεισφέρει ώστε το θέμα αυτό να πάρει την αναγκαία ευρωπαϊκή του βαρύτητα.
<P>
Τρίτον, δεν νοείται η προώθηση καμίας πολιτικής για την απασχόληση δίχως τη χάραξη μιας κοινωνικής πολιτικής. Πιστεύω πως η αντίληψη αυτή θα πρέπει να υπογραμμιστεί και να διατρανωθεί. Αλλά θα μιλήσω επίσης εκ μέρους του Ευρωπαϊκού Κοινοβουλίου, και θέλω να χαιρετίσω το Συμβούλιο και την ιταλική προεδρία για τις τεράστιες προσπάθειες που κατέβαλαν για να καταλήξουν σε κάποιο αποτέλεσμα. Αν και, κατά τη γνώμη μου, το αποτέλεσμα αυτό είναι απλώς συμβολικό, δεν παύει ωστόσο να είναι σημαντικό.
<P>
Όντως, οι λόγοι που προβάλλουν οι κυβερνήσεις της Γαλλίας και της Βρετανίας για να δικαιολογήσουν την αντίθεσή τους μάς βρίσκουν αντίθετους: οι εθνικές ευαισθησίες της Γαλλίας και η άρνηση της βρετανικής κυβέρνησης να αποδεχθεί τόσο τη δημοκρατία όσο και την Ευρώπη, είναι αιτιολογίες οι οποίες θα έπρεπε να αντικρουστούν. Ωστόσο, στο ψήφισμα που ενέκρινε τον περασμένο Δεκέμβριο, το Ευρωπαϊκό Κοινοβούλιο αναφερόταν επίσης στη διοργανική διάσκεψη. Πιστεύω πως οι σχέσεις μεταξύ του Ευρωπαϊκού Κοινοβουλίου και της Διακυβερνητικής θυμίζουν περισσότερο ένα είδος αγώνα παρά ένα φιλικό σεμινάριο αμοιβαίας διαβούλευσης. Υπάρχουν πράγματι κάποιες απόψεις τις οποίες πρέπει να υπερασπίσουμε, και θεωρώ πως, από τη σκοπιά αυτή, οφείλουμε να διαφυλάξουμε το πλαίσιο λειτουργίας της διοργανικής διάσκεψης, μιας και στη διάσκεψη αυτή βρίσκονται αντιμέτωποι -ας μου επιτραπεί η έκφραση- δεκαπέντε εκπρόσωποι κυβερνήσεων και δεκαπέντε εκπρόσωποι του Ευρωπαϊκού Κοινοβουλίου.
<P>
Από θεσμικής άποψης, συναντούμε στην περίπτωση αυτή έναν συσχετισμό δύναμης ο οποίος, κατ' εμέ, είναι πολύ πιο δίκαιος όσον αφορά το Ευρωπαϊκό Κοινοβούλιο. Έχω τη γνώμη πως αυτή η διοργανική διάσκεψη, η οποία απέδωσε κάποια θετικά αποτελέσματα σε ό, τι αφορά τη Συνθήκη του Μάαστριχτ, θα πρέπει να αναζωογονηθεί και να αναβαθμισθεί. Θεωρώ επίσης ότι καθίσταται απαραίτητη για τη συμμετοχή του Ευρωπαϊκού Κοινοβουλίου στις εργασίες της Διακυβερνητικής.
<P>
Αυτά που επιτύχαμε δεν είναι αμελητέα, αλλά πιστεύω στο βάθος πως δεν είναι αρκετά, τόσο αν ληφθεί υπόψη η σημερινή θέση του Ευρωπαϊκού Κοινοβουλίου, όσο αν αναλογιστούμε τι εκπροσωπεί το συγκεκριμένο θεσμικό όργανο και τις δυσκολίες που θα αντιμετωπίσει για να πείσει τις κυβερνήσεις πως χρειαζόμαστε θεσμικές αλλαγές μεγάλης εμβέλειας, πως χρειαζόμαστε περισσότερη δημοκρατία και περισσότερη πολιτική.
<P>
Ευελπιστώ, Κύριε Πρόεδρε, πως θα επαναφέρετε στην ημερήσια διάταξη την αντίληψη της διοργανικής διάσκεψης που ανέφερα προηγουμένως, σύμφωνα με τις επιθυμίες αυτού του Κοινοβουλίου. Αυτός είναι ο λόγος, άλλωστε, που η Σοσιαλιστική Ομάδα θα υπερψηφίσει την τροπολογία επί του συγκεκριμένου θέματος που υπέβαλαν οι Πράσινοι.

<SPEAKER ID=23 LANGUAGE="SV" NAME="Sjφstedt">
Κύριε Πρόεδρε, ο Πρωθυπουργός Dini στην εναρκτήρια ομιλία του υπογράμμισε την μεγάλη σημασία της καταπολέμησης της ανεργίας. Είναι μιά άποψη την οποία συμμερίζομαι πλήρως. Αλλά η πάλη κατά της ανεργίας δεν μπορεί να αποτελείται μόνον από ωραία λόγια, ούτε και αν ακόμη αποκτήσει δικό της κεφάλαιο στη Συνθήκη. Η σουηδική πρόταση για την Ένωση της Απασχόλησης είναι ένα παράδειγμα επ' αυτού. Στην αρχή αυτή η πρόταση ήταν μιά πρόταση για τον συντονισμό της οικονομικής πολιτικής, να γίνει περισσότερο αναπτυξιακή καθώς και να αυξηθεί η ζήτηση σε περιόδους ύφεσης. ταν μιά πρόταση που πραγματικά θα μπορούσε να έχει αποτέλεσμα σε ευρωπαϊκό επίπεδο για να ανακόψει την ύφεση.
<P>
Αυτή η πρόταση έχει τώρα εγκαταλειφθεί τελείως. Δεν προβάλλεται διότι βρίσκεται σε αντίθεση με την Νομισματική Ένωση και την πολιτική σύγκλισης. Αυτό αποτελεί συνεπώς ακόμη ένα παράδειγμα του ότι η πολιτική σύγκλισης είναι σήμερα το μεγαλύτερο εμπόδιο για να καταπολεμηθεί η ανεργία στην Δυτ. Ευρώπη. Γι' αυτό πρέπει να επανεξεταστεί αυτή η πολιτική όπως επίσης και το πρόγραμμα της ΟΝΕ. Αν η ανεργία μπορούσε να σβήσει με λόγια θα το είχαμε κάνει προ πολλού - αλλά δεν γίνεται.

<SPEAKER ID=24 NAME="Ferraris">
Κυρία Πρόεδρε, κύριοι βουλευτές, θα απαντήσω εν συντομία στις παρεμβάσεις των κυρίων βουλευτών και ιδιαίτερα στην τελευταία παρέμβαση του κ.Dury. Πιστεύω ότι τίποτα δεν εμποδίζει μια συνέχιση του διαθεσμικού διαλόγου: δεν την εμποδίζει το ψήφισμα του Τορίνου, ούτε και η λεγόμενη συμφωνία σχετικά με το Κοινοβούλιο. Είναι μια απόφαση που θα ληφθεί κυρίως από το Κοινοβούλιο.
<P>
Όσον αφορά τις άλλες παρεμβάσεις, θα ήθελα να παρατηρήσω μόνο τα εξής: έχοντας ως δεδομένο τη σημασία του αγώνα κατά της ανεργίας, η οποία τονίστηκε ήδη, δεν νομίζω ότι μπορώ να αποδεχθώ όσα ειπώθηκαν σχετικά με το Τορίνο, ότι το Τορίνο δηλαδή δεν είχε τίποτα να παρουσιάσει, ότι στην πραγματικότητα το Τορίνο ήταν άχρηστο, όπως είπε ο κ. Collins. Λοιπόν, το Τορίνο είχε ένα και μόνο καθήκον: να ξεκινήσει τη Διακυβερνητική Διάσκεψη, να καθορίσει μια ημερήσια διάταξη γι' αυτήν και όχι να προσφέρει ήδη λύσεις σ' αυτά που θα είναι αντίθετα τα αποτελέσματα της ίδιας της Διάσκεψης. Και αυτό ισχύει και για τις άλλες παρατηρήσεις των κυρίων βουλευτών αναφορικά με την ιθαγένεια, με τις εξάλλου σωστές παρατηρήσεις για την διάθεση από κοινού της πολιτιστικής κληρονομιάς, με την ασφάλεια των συνόρων, τις πολλές ταχύτητες, τα διάφορα σημεία που παρουσιάστηκαν.
<P>
Και επανέρχομαι: όλα αυτά θα αποτελέσουν καθήκον της Διακυβερνητικής Διάσκεψης, με την βοήθεια και τη συμβολή όμως και του Κοινοβουλίου. Κατ' αυτήν την έννοια από ιταλικής πλευράς αγωνιστήκαμε - με επιτυχία, κατά τη γνώμη μου - ώστε το Κοινοβούλιο να συνδεθεί με μια Διάσκεψη που είναι μεν διακυβερνητική, αλλά στην οποία οι κυβερνήσεις έχουν ανάγκη από τις υποδείξεις, τις συμβουλές, τη στήριξη και την ενθάρρυνση του Κοινοβουλίου.
<P>
Εξ; ονόματος της Προεδρίας λοιπόν και, θα ήθελα επίσης να πω, και εξ ονόματος της Ιταλίας, εμείς δεν μπορούμε παρά να ευχαριστήσουμε το Κοινοβούλιο για την προσοχή που θα αφιερώσει στην Διακυβερνητική Διάσκεψη και στη συμβολή που θα μπορέσει να δώσει σ' αυτήν.

<SPEAKER ID=25 NAME="Πρόεδρος">
Έλαβα οκτώ προτάσεις ψηφίσματος οι οποίες κατατέθηκαν σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί στις 12 το μεσημέρι.

<CHAPTER ID=5>
Προετοιμασία των κρατών της ΚΑΕ για την ένταξή τους
<SPEAKER ID=26 NAME="Πρόεδρος">
Η ημερήσια διάταξη προβλέπει την έκθεση του κ. Oostlander (A40101/96), εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τη Λευκή Βίβλο της Επιτροπής: Προετοιμασία των συνδεδεμένων κρατών της Κεντρικής και Ανατολικής Ευρώπης για την ένταξή τους στην εσωτερική αγορά της Ένωσης (COM(95)0163 - C4-0166/95)

<SPEAKER ID=27 NAME="Oostlander">
Κυρία Πρόεδρε, η Λευκή Βίβλος για την προσαρμογή στην εσωτερική αγορά, στην οποία βασίζεται η αντίδρασή μας, αποτελεί έναν εξαιρετικό δείκτη της κατεύθυνσης που πρέπει να ακολουθηθεί για την ένταξη στην Ένωση. Δεν περιέχει ημερομηνίες για την ένταξη διότι αυτό αποτελεί ένα θέμα εκείνων οι οποίοι θα πρέπει να προετοιμάσουν οι ίδιοι αυτό το δρόμο. Ο ρυθμός με τον οποίο θα το πράξουν, η ταχύτητά τους και η απόσταση την οποία θα πρέπει να διανύσουν θα καθορίσουν τη στιγμή κατά την οποία θα μπορούν να ενταχθούν στην Ένωση. Φυσικά, προκειμένου όλοι να αντιμετωπισθούν με τον αυτό τρόπο θα πρέπει τουλάχιστον να επιλεχθεί συμβολικώς και πολιτικώς το ίδιο σημείο εκκίνησης. Τούτο μπορεί π.χ. να είναι η υποβολή των γνωμοδοτήσεων εκ μέρους της Ευρωπαϊκής Επιτροπής σχετικά με τις διάφορες υποψήφιες χώρες. Τούτο μπορεί να αποτελέσει μια συμβολική αρχή της διαδικασίας.
<P>
Η πορεία αυτή θα πρέπει να είναι εθελούσια και όχι αναγκαστική. Και εμείς, άλλωστε, δεν επιβάλουμε τίποτα στους ευαυτούς μας. Η Λευκή Βίβλος δεν αποτελεί ένα μέσο για να προσελκύσουμε νέα μέλη. Τούτο σημαίνει ότι εμείς παραμένουμε νηφάλιοι και δηλώνουμε: ολόκληρο το κοινοτικό κεκτημένο, όπως το έχουμε δημιουργήσει από κοινού θα πρέπει να γίνει δεκτό και από τα υποψήφια κράτη μέλη. Συνεπώς τούτο σημαίνει ότι θα πρέπει να δοθεί ιδιαίτερη προσοχή για τη δημιουργία δημοκρατικών θεσμών και κράτους δικαίου στις εν λόγω χώρες. Συχνά η πορεία αυτή είναι ορθή. Ορισμένες φορές παρατηρούνται σημαντικές ελλείψεις. Στο Κοινοβούλιο αυτό διεξάγαμε συζητήσεις σχετικά με τις ενέργειες του πρωθυπουργού της Σλοβακίας, ο οποίος έχει δημιουργήσει μια ιδιαίτερα δύσκολη κατάσταση για τον πρόεδρο της χώρας αυτής, η οποία φοβούμαστε ότι δεν ακολουθεί τον ορθό δρόμο. Η δημοκρατία και το κράτος δικαίου καθώς και η οικοδόμηση μιας υπεύθυνης και καλά οργανωμένης κοινωνίας είναι ιδιαίτερα σημαντικά για την ομαλή εξέλιξη των πραγμάτων στην Ένωση και στα υποψήφια κράτη μέλη. Κατ' αυτόν τον τρόπο υποστηρίζουμε σαφώς όλες τις δημοκρατικές διαδικασίες και δημοκρατικές δυνάμεις στις εν λόγω χώρες.
<P>
Αλλωστε επιθυμούμε να είμαστε μια Ένωση που θα αποτελείται από παρόμοια κράτη δικαίου, με έναν πλήρες κοινοτικό χαρακτήρα και όχι μόνο μια ομάδα πλούσιων χωρών. Φρονώ ότι το Κοινοβούλιο θα εξετάσει επίσης την προσήλωση στον κοινοτικό χαρακτήρα των υποψηφίων κρατών μελών. Διότι αυτό μπορεί να αποτελέσει ένα ιδιαίτερα σημαντικό στοιχείο κατά την ψηφοφορία μας με την οποία θα δώσουμε μια καταφατική ή αρνητική απάντηση. Διότι αυτή θα είναι η τελική απόφαση.
<P>
Κατά τη Διακυβερνητική Διάσκεψη θα πρέπει να αποδειχθεί ότι τα σημερινά κράτη μέλη λαμβάνουν σοβαρά υπόψη το θέμα της διεύρυνσης. Μια Ένωση που διαθέτει βάθος θα πρέπει τουλάχιστον να είναι σε θέση να καταστήσει δυνατή την ένταξη νέων κρατών μελών. Στο τέλος του δρόμου που θα πρέπει να διανυθεί θα πρέπει να υπάρχει ένα οικοδόμημα και όχι μια καλύβα. Εάν η Διακυβερνητική Διάσκεψη δεν φέρει αποτελέσματα ή τα αποτελέσματά της είναι πενιχρά θα έχουμε μια τόσο αποδυναμωμένη Ένωση ώστε δεν θα ενδιαφέρει πλέον τα υποψήφια κράτη μέλη να ενταχθούν σε αυτήν επειδή θα πρόκειται μόνο για μια ζώνη ελευθέρων συναλλαγών. Η Ευρώπη θα παραμείνει αδύναμη και για κάθε μικρή, έστω, διαμάχη θα ζητείται η βοήθεια των Αμερικανών.
<P>
Στην έκθεση τονίζεται η ανάγκη για συνεργασία μεταξύ των εν λόγω υποψηφίων κρατών μελών. Είναι σωστό το γεγονός ότι όλες οι γραμμές δεν βαδίζουν πλέον, όπως προγενέστερα, διαμέσου των Βρυξελλών. Πριν όλες οι γραμμές για αυτές τις χώρες περνούσαν από τη Μόσχα. Θα πρέπει να συνηθίσουν, όπως συνέβη και στην περίπτωση της Ένωσης, να συνεργάζονται μεταξύ τους, να αναπτύσσουν εμπορικές σχέσεις μεταξύ τους και να αναπτύσσονται. Τούτο ισχύει και για τη συνεργασία με τις χώρες οι οποίες βρίσκονται εκτός του ορίζοντα της ένταξης. Αναφέρομαι συγκεκριμένα στην Ουκρανία, αλλά και στη Λευκορωσία, τη Ρωσική Ομοσπονδία, την Μολδαβία. Δεν ξεχνούμε αυτές τις χώρες και τονίζουμε ότι τα διασυνοριακά προγράμματα με αυτές τις χώρες είναι ιδιαίτερα σημαντικά για την προώθηση και τον μεταξύ τους σχέσεων.
<P>
Στην έκθεση τονίζονται, επιπλέον, οι κοινωνικές πτυχές επειδή μια κατάσταση μεγάλων αλλαγών μπορεί επίσης να δημιουργήσει μεγάλες κοινωνικές ζημίες και να υπονομεύσει, κατά αυτόν τον τρόπο, ακόμη και την εμπιστοσύνη που υπάρχει σε αυτά τα υποψήφια κράτη μέλη όσον αφορά την ένταξή τους.
<P>
Ζητούμε επίσης να ληφθούν τα αναγκαία μέτρα για την προστασία του περιβάλλοντος. Υπάρχουν πολλά σημαντικά θέματα τα οποία θίγονται από πολλούς συντάκτες γνωμοδότησης. Σε συνεργασία με τις επιχειρήσεις θα πρέπει να καθορισθεί ένας κώδικας συμπεριφοράς για τις επιχειρήσεις μας που θα ανταπτύξουν δραστηριότητα σε αυτές τις χώρες ούτως ώστε να μπορέσουμε να συνδράμουμε ουσιαστικά για μια υγιή και αειφόρο ανάπτυξη.
<P>
Η έκθεση περιλαμβάνει πολλά παραρτήματα επειδή υπάρχει ένας μεγάλος αριθμός γνωμοδοτήσεων. Ζητείται επίσης να υπάρξει μια σωστή ενημέρωση των πολιτών των χωρών της Κεντρικής και Ανατολικής Ευρώπης. Πρέπει να γνωρίζουν ποια είναι η φύση και ο στόχος της ευρωπαϊκής ολοκλήρωσης. Είναι αξιοπερίεργο το γεγονός ότι ορισμένοι συνάδελφοι δεν έχουν σαφή άποψη εν προκειμένω. Πρέπει επίσης να πείσουμε επαρκώς του πολίτες μας ότι η διεύρυνση είναι ιδιαίτερα σημαντική και για αυτούς, ενώ υπάρχει επίσης η ηθική υποχρέωση της ενίσχυσης της Ένωσης των δημοκρατικών κρατών δικαίου, όπως είμαστε εμείς, με τη δημιουργία μεγαλύτερης ασφάλειας. Στους λαούς των εν λόγω χωρών θα πρέπει να καταστεί σαφές ότι εμείς, όπως πράττουμε και στην ίδια μας την Ένωση, αποδίδουμε ιδιαίτερη σημασία στο γεγονός ότι δεν πρέπει να διαπράττονται σοβαρά λάθη και ότι βρίσκονται εν λειτουργία μηχανισμοί ελέγχου και καταπολέμησης της απάτης.
<P>
Η έκθεση περιλαμβάνει επίσης τον αντίκτυπο της συζήτησης για την πολιτική στον τομεά της ασφάλειας, ιδιαίτερα όσον αφορά την παροχή εγγυήσεων για την ασφάλεια εκ μέρους της ΕΕ ή έμμεσα εκ μέρους της ΔΕΕ και την ελλιπή, ενδεχομένως, αλληλεπικάλυψη της ιδιότητας του κράτους μέλους και του μέλους του ΝΑΤΟ.
<P>
Η διεύρυνση της Ευρωπαϊκής Ένωσης αποτελεί την πρόσκληση των επομένων δεκαετιών. Τώρα μπορούμε να επιτύχουμε με τα υποψήφια κράτη μέλη κάτι το οποίο επί μακρόν ήταν αδιανόητο. Η διεύρυνση θα είναι μια επίπονη διαδικασία. Δεν μπορούμε επίσης, όπως αναφέρεται σε μια από τις τροπολογίες, να αναβάλουμε τη λήψη κάθε αποφάσεως έως ότου έχουμε πλήρη εικόνα όλων των οικονομικών συνεπειών από την ένταξη. Θα απαιτηθεί να περάσει πολύς χρόνος έως ότου έχουμε μια πλήρη εικόνα και δεν πρέπει να εγκαταλείψουμε τη σθεναρή θέση που υιοθετήσαμε κάποτε όσον αφορά τη διεύρυνση. Υπάρχει πράγματι και στην Ευρώπη ένα αμυδρό δείγμα απομονωτισμού. Όμως το χειρότερο πράγμα που μπορούμε να πράξουμε είναι να εγκλεισθούμε με ένα αίσθημα ικανοποίησης στο «οχυρό» Ευρώπη. Τα υποψήφια κράτη μέλη παρακολουθούν εκ του σύνεγγυς τις αντιδράσεις μας και η παρούσα συζήτηση θα πρέπει να απευθύνει ένα ικανοποιητικό μήνυμα. Για αυτό το λόγο είμαι εκ πεποιθήσεως αντίθετος σε κάθε ελιγμό που θα σήμαινε αναβολή η εκ των προτέρων χρηματοδοτικά εμπόδια ή υπονόμευση της θέλησής μας να εργασθούμε μέσα σε ένα πλαίσιο εμπιστοσύνης για τη διεύρυνση.
<P>
Κυρία Πρόεδρε, ελπίζω ότι και στις επόμενες δεκαετίες θα εκπονηθούν ποικίλες ακόμη εκθέσεις από την Επιτροπή Εξωτερικών Υποθέσεων καθώς και από τις άλλες αρμόδιες επιτροπές, επειδή χρειαζόμαστε σε εύθετο χρόνο τις προσπάθειες του καθένα από μας.
<P>
(Χειροκροτήματα)

<SPEAKER ID=28 NAME="Fantuzzi">
Κύριε Πρόεδρε, η Λευκή Βίβλος σχετικά με την προετοιμασία των συνδεδεμένων κρατών για την ένταξή τους στην εσωτερική αγορά της Ευρωπαϊκής Ένωσης αφορά μόνο κατά μικρό μέρος τα γεωργικά ζητήματα. Πρόκειται για προσανατολισμούς για τα συνδεδεμένα κράτη οι οποίοι στο γεωργικό πεδίο αφορούν επιμέρους τομείς της γεωργίας, που σχετίζονται με τους κτηνιατρικούς ελέγχους, την ελεύθερη μετακίνηση των εμπορευμάτων, των φυτοφαρμάκων και των ζωοτροφών, καθώς και τα προσόντα που απαιτούνται για να διατεθούν στο εμπόριο ορισμένα προϊόντα. Σχετικά μ' αυτό η έκθεση του κ. Oostlander λαμβάνει ουσιαστικά υπόψη της τους προσανατολισμούς της Ευρωπαϊκής Επιτροπής που είναι πολύ σαφείς και πολύ ακριβείς και δεν αφήνει περιθώριο στην υποκειμενικότητα.
<P>
Το πρόβλημα της γεωργίας είναι ένα πρόβλημα προοπτικών. Εγώ πιστεύω, και συμφωνώ με τον εισηγητή κ. Οostlander, ότι δεν μπορεί κανείς να πει: »πρώτα ας κάνουμε τους λογαριασμούς μας και έπειτα βλέπουμε ποιές περιπλοκές θα υπάρχουν για την διεύρυνση «Πρόκειται αντίθετα να εργαστούμε από τώρα για την διεύρυνση, προσαρμόζοντας την κοινή γεωργική πολιτική στις γραμμές και τους προσανατολισμούς που η Επιτροπή υιοθέτησε στο Συμβούλιο Κορυφής της Μαδρίτης. Κατά τη γνώμη μου αυτό αποτελεί μια καλή βάση εκκίνησης ώστε όλη η ευρωπαϊκή γεωργία από σήμερα να ξοδεύει λιγότερα για την παραδοσιακή στήριξη των αγορών και περισσότερα για τις διαρθρωτικές πολιτικές και την αγροτική ανάπτυξη.

<SPEAKER ID=29 NAME="Metten">
Πρόεδρε, η Επιτροπή Οικονομικής Πολιτικής τάσσεται υπερ της διεύρυνσης, όμως η άποψη της διαφέρει από εκείνη που διατυπώνεται στην έκθεση Oostlander, όσον αφορά το χρονοδιάγραμμα της εν λόγω διεύρυνσης. Μια βιαστική ένταξη, δηλαδή πριν να είναι έτοιμες οι υποψήφιες χώρες και η Ένωση, δεν είναι προς το συμφέρον ούτε των υποψηφίων χωρών ούτε της Ένωσης. Η Ένωση πρέπει πρώτα μέσω της Διακυβερνητικής Διάσκεψης να διαμορφώσει τις δυνατότητές της να λαμβάνει αποφάσεις και να καταστεί δημοκρατικότερη. Τα υποψήφια κράτη μέλη θα πρέπει να καταστούν επαρκώς ισχυρά στον τομέα της οικονομικής και κοινωνικής ανάπτυξης προκειμένου να μπορούν να αντιμετωπίσουν τον σκληρό ανταγωνισμό της εσωτερικής αγοράς χωρίς δυνατότητες προστασίας. Διότι διαφορετικά από ότι συνέβη κατά την ένταξη της Ισπανίας, της Πορτογαλίας και της Ελλάδας, δεν είναι πλέον δυνατή η ύπαρξη μεταβατικών περιόδων.
<P>
Τώρα που δεν υπάρχουν πλέον συνοριακοί έλεγχοι δεν υπάρχει πλέον και η δυνατότητα για ένα ειδικό καθεστώς στο πλαίσιο της εσωτερικής αγοράς. Συνεπώς, η ένταξη μπορεί να καθυστερήσει σημαντικά, ασφαλώς έως τον επόμενο αιώνα. Όμως, εν τω μεταξύ τα υποψήφια κράτη μέλη δεν πρέπει να διαβούν το δρόμο της ένταξης με άδεια χέρια. Οι σημερινές εμπορικές ρυθμίσεις με τις χώρες της Κεντρικής και Ανατολικής Ευρώπης είναι υποκριτικές. Την πιο δύσκολη και περιορισμένη πρόσβαση στην Ένωση έχουν τα προϊόντα τα οποία είναι περισσότερο ανταγωνιστικά. Για αυτό το λόγο δεν προξενεί απορία το γεγονός ότι η Ευρωπαϊκή Ένωση έχει δημιουργήσει ένα εμπορικό πλεόνασμα. Κατά τη γνώμη μας τούτο θα πρέπει να αλλάξει το ταχύτερο δυνατόν εάν η Ένωση επιθυμεί να διατηρήσει την αξιοπιστία της.

<SPEAKER ID=30 NAME="Desama">
Κυρία Πρόεδρε, το να μιλήσει κανείς σε ένα λεπτό για το θέμα της ενέργειας στις χώρες της Ανατολικής Ευρώπης, είναι κάτι που καταρρίπτει κάθε ρεκόρ! Θα προσπαθήσω όμως να είμαι πάρα πολύ σύντομος, λέγοντας απλώς και μόνο, αρκετά λακωνικά, το εξής: η σύσταση που συμπεριλαμβάνεται στην έκθεση Oostlander αφορά δύο ουσιαστικά ζητήματα. Πρώτον, ότι θα πρέπει να ληφθεί υπόψη ο μεγάλος βαθμός εξάρτησης των χωρών της Κεντρικής και Ανατολικής Ευρώπης στον τομέα της πυρηνικής ενέργειας. Σχετικά με το πρόβλημα αυτό, επιδιώκουμε λοιπόν δύο στόχους. Από τη μια, να καταβάλουμε τις αναγκαίες προσπάθειες ώστε να αυξηθεί ο βαθμός πυρηνικής ασφάλειας, με σκοπό να μεταδώσουμε στους μελλοντικούς μας εταίρους της Κεντρικής και Ανατολικής Ευρώπης τη δική μας αντίληψη αναφορικά με την ασφάλεια, μια αντίληψη την οποία αυτοί ακόμη δεν έχουν. Από την άλλη, να καθορίσουμε ένα ρεαλιστικό και σοβαρό χρονοδιάγραμμα για το ενδεχόμενο κλείσιμο των σταθμών παραγωγής πυρηνικής ενέργειας που δεν ανταποκρίνονται πλέον στα βασικά κριτήρια ασφαλείας.
<P>
Δεύτερο ζήτημα που θίγεται στη σύσταση: θα πρέπει να εξεταστούν όλες οι εναλλακτικές δυνατότητες παραγωγής ενέργειας στις χώρες της Κεντρικής και Ανατολικής Ευρώπης. Προσωπικά, είχα προτείνει να λάβει η Επιτροπή μια πρωτοβουλία προς την κατεύθυνση της σύγκλησης μιας διάσκεψης σε περιφερειακό επίπεδο στις χώρες εκείνες, κατά τρόπο ώστε να επιτευχθεί ο παραπάνω στόχος για διαφοροποίηση της παραγωγής ενέργειας.

<SPEAKER ID=31 NAME="Valdivielso de Cuι">
Κυρία Πρόεδρε, ας μην κρύβουμε ότι τα προβλήματα που απορρέουν από τη διεύρυνση προς τις ΧΚΑΕ είναι σοβαρά και η κατάσταση από την οποία ξεκινούν διαφορετική σε κάθε χώρα. Δεδομένου ότι οι κοινωνικές δομές είναι ανόμοιες, οφείλουμε να αναζητήσουμε τη σύγκλιση μέσω της ενίσχυσης της δημοκρατίας, του Κράτους Δικαίου και της αξιοπιστίας της διοίκησης.
<P>
Θα επιχειρήσω στη συνέχεια να συνοψίσω τους τρεις τομείς τους οποίους επιθυμεί να υπογραμμίσει ιδιαίτερα η Επιτροπή Εξωτερικών Οικονομικών Σχέσεων. Κατά πρώτο λόγο, απαιτείται μια σημαντική νομοθετική προσπάθεια για τη μεταφορά στο εθνικό Δίκαιο της κάθε χώρας της κοινοτικής νομοθεσίας, αποδίδοντας ιδιαίτερη προσοχή στις κοινωνικές και οικολογικές πτυχές. Κατά δεύτερο λόγο, θα πρέπει να λάβουμε υπόψη ότι η συνεργασία μεταξύ επιχειρήσεων της Ένωσης και των υποψηφίων χωρών δεν πρέπει να παρεμποδίζεται από προβλήματα νομικού, φορολογικού και διοικητικού χαρακτήρα, τα οποία πολλές φορές πηγάζουν από νοοτροπίες και συνήθειες που έχουν αποκτηθεί από το προηγούμενο οικονομικό σύστημα. Επίσης, η αναθεώρηση της Κοινής Αγροτικής Πολιτικής πρέπει να εμποδίσει την απερήμωση της υπαίθρου και να διατηρήσει το βιοτικό επίπεδο των αγροτών της Ένωσης.
<P>
Κατά δεύτερο λόγο, θα πρέπει να καθιερωθούν κανόνες ανταγωνισμού ώστε η πολιτική να είναι αποτελεσματική και η νομική εναρμόνιση σε κοινωνικά και οικονομικά θέματα να εξασφαλίζει ισότιμες συνθήκες και στις δύο δέσμες χωρών, τις υποψήφιες και της Ευρωπαϊκής Ένωσης.
<P>
Και κατά τρίτο λόγο, στη σχέση μεταξύ των ΧΚΑΕ και της εσωτερικής αγοράς, πρέπει να καταπολεμηθούν τα κρούσματα απάτης στον τομέα των εισαγωγών, ιδιαίτερα στα ανατολικά σύνορα της Ευρωπαϊκής Ένωσης, εξαιτίας των οποίων η Ένωση χάνει εκατοντάδες εκατομμύρια Ecu και χιλιάδες θέσεις απασχόλησης κάθε χρόνο.
<P>
Τέλος, εκφράζουμε τη λύπη μας διότι η Ευρωπαϊκή Επιτροπή δεν εξέτασε μεμονωμένα την κατάσταση καθεμιάς από τις ΧΚΑΕ που ενδέχεται να προσχωρήσει στην Ένωση, προσδιορίζοντας το σημερινό τους βαθμό ένταξης στην εσωτερική αγορά.

<SPEAKER ID=32 NAME="Hawlicek">
Kυρία Πρόεδρε, η Eπιτροπή Noμικών Θεμάτων και Δικαιωμάτων των Πολιτών επιδοκιμάζει το Λευκό Bιβλίο. H επιτροπή αυτή διαπιστώνει, στη γνωμοδότησή της, ότι για μια συμμετοχή στην Eυρωπαϊκή Ένωση η ύπαρξη ενός δημοκρατικού συστήματος και η τήρηση των ανθρωπίνων δικαιωμάτων, των θεμελιωδών ελευθεριών, καθώς και των δικαιωμάτων των μειονοτήτων, αποτελούν, μαζί με τη βελτίωση των οικονομικών και κοινωνικών συνθηκών, απαραίτητες προϋποθέσεις. Προτείνεται η ενδυνάμωση του νομικού συστήματος, με τη δημιουργία ενός διοικητικού οργανωτικού και νομοθετικού βασικού πλαισίου. Δεν αρκεί να ληφθούν υπόψη, απλώς, οι ισχύουσες κοινοτικές διατάξεις. Γι' αυτό και προτείνεται περαιτέρω, στο πλαίσιο μιας διεύρυνσης, να γίνει κωδικοποίηση του ισχύοντος κοινοτικού δικαίου, για μεγαλύτερη σαφήνεια και διαφάνεια, καθώς και ανταλλαγές και επιμόρφωση υπαλλήλων και δικαστών.
<P>
Eπιπλέον θα ήθελα να επισημάνω τα εξής δύο σημεία: H διεύρυνση, ξεκινώντας από τις αρχές της αλληλεγγύης και της συνοχής, θα πρέπει να συνδυάζεται με μια ενίσχυση των πολιτικών συνοχής και του Tαμείου Συνοχής; στον τομέα της εργασίας και του κοινωνικού περιβάλλοντος θα πρέπει να αναπτυχθούν κατά το δυνατόν υψηλά στάνταρτ, ώστε να μη χρησιμοποιηθεί η διεύρυνση ως πρόσχημα για τη μείωσή τους. Tέλος, θα πρέπει να γίνει και μια ρύθμιση για την ελεύθερη κυκλοφορία των προσώπων. Έτσι η διεύρυνση θα συμβάλει σημαντικά στην αποκατάσταση της σταθερότητας, της ασφάλειας και της ειρήνης στην Eυρώπη.

<SPEAKER ID=33 NAME="Crepaz">
Kυρία Πρόεδρε, θα ήθελα να προτάξω των δηλώσεών μου τρεις βασικές παρατηρήσεις. Πρώτον: H σταδιακή διεύρυνση προς ανατολάς της Eυρωπαϊκής Ένωσης αποτελεί καθήκον ιστορικής ανάγκης. Δεύτερον: Σε πολλά μέρη των χωρών της Kεντρικής και Aνατολικής Eυρώπης επικρατεί απερίγραπτη φτώχεια και κοινωνική εξαθλίωση. Tρίτον: Πολλά κράτη μέλη της Ένωσης, επίσης, αντιμετωπίζουν μεγάλα κοινωνικά προβλήματα. Σ' αυτές τις σκέψεις βασίζεται η γνωμοδότησή μου.
<P>
Tο βασικό αίτημα είναι η ένταξη της κοινωνικής διάστασης του ευρωπαϊκού κοινωνικού μοντέλου στη διαδικασία της ολοκλήρωσης. Δυστυχώς, στην παρούσα έκθεση του κ. Oostlander, τα αιτήματα αυτά λαμβάνονται υπόψη σε πολύ μικρό βαθμό.
<P>
Για να παρεμποδιστούν ανεπιθύμητες κοινωνικές επιπτώσεις στις χώρες της Kεντρικής και Aνατολικής Eυρώπης, καθώς και στα κράτη μέλη της EE, είναι απαραίτητο ένα κλιμακωτό σχέδιο για τη σταδιακή ολοκλήρωση των χωρών της KAE στην εσωτερική αγορά. Tο κλιμακωτό αυτό σχέδιο θα πρέπει να λαμβάνει υπόψη τη διάσταση. H Ένωση θα πρέπει να υποστηρίξει τους υποψηφίους προσχώρησης στην οικοδόμηση κι επέκταση των κοινωνικών, διοικητικών και οργανωτικών τους έργων υποδομής. Aυτή η κοινωνικά φιλική ολοκλήρωση θα συνδέεται με εξαιρετικά υψηλές δαπάνες, τόσο για την Ένωση, όσο και για τις χώρες προσχώρησης. Γι' αυτό και η Ένωση θα πρέπει έγκαιρα να φροντίσει γι' αυτές.
<P>
H αναγκαία ολοκλήρωση των χωρών της Kεντρικής και Aνατολικής Eυρώπης θα πρέπει να γίνει χονδρικά και με τη διατήρηση της κοινωνικής ευθύνης. Διαφορετικά, ανεπιθύμητες κοινωνικές επιπτώσεις θα μπορούσαν να θέσουν σε κίνδυνο τις ευχάριστες δημοκρατικές εξελίξεις στις πρόθυμες για προσχώρηση χώρες, στην πορεία για μια ενιαία Eυρώπη.

<SPEAKER ID=34 NAME="Schrφder">
Kυρία Πρόεδρε, τελικά η προσχώρηση των χωρών της Kεντρικής και Aνατολικής Eυρώπης θα αλλάξει πολύ έντονα και την περιφερειακή πολιτική της Eυρωπαϊκής Ένωσης. Θα πρέπει να συζητήσουμε για το ποιος θα ανήκει μελλοντικά στις αποκαλούμενες περιοχές του στόχου I. Θα πρέπει να συζητήσουμε για το ποιος θα απολαμβάνει τις παροχές του Tαμείου Συνοχής και άλλα πολλά.
<P>
O στόχος, όπως και παλιά, θα πρέπει φυσικά να είναι η οικονομική και κοινωνική συνοχή. Σ' αυτό συμφωνούμε όλοι μας. Aλλά νομίζω πως μέχρι τώρα κάναμε πολύ λίγες σκέψεις για το σε ποιο επίπεδο άραγε θα πρέπει να υπάρξει αυτή η οικονομική και κοινωνική συνοχή.
<P>
Πιστεύω πως είναι λάθος να σκεπτόμαστε ότι οφείλουμε να στοχεύουμε στο υψηλότερο επίπεδο που μπορούμε να φαντασθούμε, στον τομέα της οικονομίας και των κοινωνικών θεμάτων, για να το δούμε να επιτυγχάνεται μελλοντικά και από τους υποψηφίους προσχώρησης. Θα πρέπει να παραμείνουμε ρεαλιστές και να συζητήσουμε οπωσδήποτε γι' αυτό το επίπεδο που ανέφερα.
<P>
H Eυρωπαϊκή Eπιτροπή θα πρέπει να λάβει υπόψη της το γεγονός ότι η περιφερειακή πολιτική θα αποκτήσει, ασφαλώς, την αξία που έχει σήμερα η αγροτική πολιτική. Eίναι ένα μεγάλο σύμπλεγμα προβλημάτων, το οποίο ασφαλώς θα μας απασχολήσει όλους. Προς το παρόν η περιφερειακή πολιτική έχει έναν μάλλον υποβαθμισμένο ρόλο στην Eυρωπαϊκή Eπιτροπή.
<P>
Tέλος, και μια παρατήρηση που δεν αναφέρεται μόνο στην περιφερειακή πολιτική, αλλά συνολικά στο πλησίασμά μας προς τις χώρες της Kεντρικής και Aνατολικής Eυρώπης. Mιλάμε πάντα για τις χώρες αυτές σαν ένα ενιαίο σύνολο. Mερικοί μάλιστα λένε XKAE ή PECO. Στην πραγματικότητα όμως πρόκειται για μεμονωμένες χώρες. Πρόκειται για έθνη με πολιτισμό, που όλα έχουν την ίδια ακριβώς πλούσια ιστορία όπως και η Δυτική Eυρώπη. Παρακαλώ να το έχετε συνεχώς αυτό στο μυαλό σας πολύ καλά.
<P>
(Xειροκροτήματα)

<SPEAKER ID=35 NAME="Berend">
Kυρία Πρόεδρε, η διεύρυνση της Eυρωπαϊκής Ένωσης με μερικές χώρες της Kεντρικής και Aνατολικής Eυρώπης αποτελεί μια μεγάλη πρόκληση, τόσο για τον πολιτισμό, όσο και για τον τομέα της παιδείας και τον οπτικοακουστικό τομέα. H ολοκλήρωση αυτών των κρατών, δηλαδή, περιλαμβάνει κάτι παραπάνω από την αναδιάρθρωση των εθνικών οικονομικών συστημάτων, ενόψει μιας εναρμόνισης των νομικών προτύπων και διατάξεων.
<P>
Παρόλο που η Eπιτροπή υπεισέρχεται, στο Λευκό Bιβλίο της, μόνο στις οικονομικές πτυχές μιας προσχώρησης, ωστόσο είναι σίγουρο πως αυτό μπορεί να είναι ένα μέρος μόνο της διαδικασίας προσχώρησης. Yπάρχει κίνδυνος να θεωρήσουν οι XKAE με το έγγραφο αυτό ότι η οικονομική προσαρμογή στην εσωτερική αγορά είναι τελικά για την Ένωση το μοναδικό βασικό κριτήριο. Tο Eυρωπαϊκό Kοινοβούλιο και η έκθεση Oostlander υποδεικνύουν σαφέστατα τον κίνδυνο αυτό. Έχουμε τη σαφή θέση ότι η οικονομική προσαρμογή είναι βέβαια φοβερά σημαντική, αλλά και οι υπόλοιποι τομείς όμως - του πολιτισμού, της παιδείας και των οπτικοακουστικών μέσων - θα πρέπει να ενδιαφέρουν πλήρως τις κυβερνήσεις αυτών των χωρών. H Eπιτροπή Πολιτισμού, Nεότητας, Παιδείας και Mέσων Eνημέρωσης, εξ ονόματος της οποίας ομιλώ εδώ, έχει την άποψη ότι ο πολιτισμός θα πρέπει να θεωρείται ανεξάρτητο μέγεθος. Tο πολιτιστικό στοιχείο στη Eυρώπη δεν πρέπει να το βλέπουμε περιορισμένα, μόνο μέσα στα όρια τα δικά της.

<SPEAKER ID=36 NAME="Haarder">
Κυρία Πρόεδρε, αποτελεί ιστορικό καθήκον της γενεάς μας να επιτύχει την ολοκλήρωση της Ευρώπης, να εξαλείψει τα ίχνη που έχουν απομείνει μετά από μια πεντηκονταετή ιδεολογική δικτατορία και καταπίεση στις χώρες της Κεντρικής και Ανατολικής Ευρώπης. Πρόκειται για το σημαντικότερο ειρηνικό σχέδιο που υπήρξε ποτέ και, εάν ευοδωθεί, η Ένωση θα καταστεί θεματοφύλακας της δημοκρατίας και της ειρήνης, ώστε να υλοποιηθούν τα ιδανικά τα οποία ώθησαν τους γονείς μας να ιδρύσουν την Ένωση.
<P>
Ωστόσο, η ειρήνη και η ασφάλεια συνεπάγονται επίσης και ελευθερία για τους εγκληματίες και τους τρομοκράτες. Η εγκληματικότητα έχει εξαπλωθεί στο διάστημα που μεσολάβησε μετά τη δικτατορία. Αντέχει στους παραδοσιακούς ελέγχους στα σύνορα, επειδή το οργανωμένο έγκλημα έχει διεθνώς πολύ μεγαλύτερο πεδίο δράσης από την αστυνομία. Οφείλουμε να απαιτήσουμε από τα νέα κράτη μέλη προσπάθειες για την καταπολέμηση της εγκληματικότητας, των ναρκωτικών, της εκμετάλλευσης ανθρώπινων υπάρξεων, της παράνομης μετανάστευσης κλπ. Πρέπει επίσης να θέσουμε απαιτήσεις σε εμάς τους ίδιους. Έχουμε αφήσει στις χώρες μας την εγκληματικότητα να απλώσει τα πλοκάμια της. Χρησιμοποιούμε όλο και περισσότερο προσωπικό στα σύνορα, όπου ελέγχονται τα διαβατήρια και οι αποσκευές ήσυχων πολιτών, πράγμα ατελέσφορο. Αντίθετα, η συνεργασία μας για την από κοινού καταπολέμηση του διεθνούς εγκλήματος είναι υπερβολικά περιορισμένη. Αυτή είναι η ουσία του θέματος της διεύρυνσης, επειδή, εάν θέλουμε να διατηρηθεί η εμπιστοσύνη των πολιτών στην επιδιωκόμενη διεύρυνση, είναι απαραίτητη η απαγκίστρωση από την αυξανόμενη εγκληματικότητα. Για το λόγο αυτό, κα Πρόεδρε, η Επιτροπή Πολιτικών Ελευθεριών και Εσωτερικών Υποθέσεων θα διοργανώσει τον Ιούνιο διάσκεψη με εκπροσώπους των κοινοβουλίων όλων των χωρών της Κεντρικής και Ανατολικής Ευρώπης, όπου τα θέματα αυτά θα συζητηθούν στα πλαίσια ενός διήμερου εντατικού διαλόγου.

<SPEAKER ID=37 NAME="Rόbig">
Kυρία Πρόεδρε, ο υπαρκτός σοσιαλισμός αφήνει πίσω του μια καταστροφική περιβαλλοντική κληρονομιά. H ανησυχητική κατάσταση του περιβάλλοντος αποτελεί πραγματικό κίνδυνο για τη δημόσια υγεία. H ποιότητα του ύδατος, του αέρα και του εδάφους θα πρέπει να βελτιώνεται μόνιμα, βάσει προγράμματος, με την υπάρχουσα τεχνογνωσία όχι μόνον στη Δυτική, αλλά και στην Aνατολική Eυρώπη. Tα στάνταρτ ασφαλείας των πυρηνικών εργοστασίων, αλλά και η εξασφάλιση των πολυάριθμων χώρων αποθήκευσης ραδιενεργών αποβλήτων, έχουν μέγιστη σημασία για το σύνολο του παγκόσμιου πληθυσμού. Oι προσπάθειες της Eυρώπης, και ιδιαίτερα του Kοινοβουλίου, μπορούν να βοηθήσουν στην ανάλυση και στην αξιολόγηση των εστιών κινδύνου, αλλά και να καταδείξουν τις πολυάριθμες ευκαιρίες, όπως την εξοικονόμηση ενέργειας, την αποτελεσματική διαχείριση των πόρων και την καθοριστική για το μέλλον περιβαλλοντική νομοθεσία.
<P>
Όσον αφορά τα απόβλητα, θα μπορούσε ο τεχνικός εξοπλισμός των εγκαταστάσεων, που υπάρχουν στην εκάστοτε χώρα, να χρησιμοποιηθεί για την ακίνδυνη αξιοποίηση των επικίνδυνων αποβλήτων. Θα πρέπει να καθοριστούν ελάχιστες απαιτήσεις στον τομέα του περιβάλλοντος, και η δυνατότητα ικανοποίησής τους θα πρέπει να υποστηριχθεί οικονομικά και συμβουλευτικά.

<SPEAKER ID=38 NAME="Saint-Pierre">
Κυρία Πρόεδρε, αγαπητοί συνάδελφοι, κατά την άποψη της Επιτροπής Θεσμικών Θεμάτων, η διεύρυνση προβάλλει ως θεσμική αναγκαιότητα, η διεύρυνση προβάλλει ως πολιτική αναγκαιότητα και ως μια ιστορική ευκαιρία για την Ευρώπη. Θα επιθυμούσαμε, εντούτοις, να επισημάνουμε ότι, για να καταστεί βιώσιμο το σχέδιο της ευρωπαϊκής οικοδόμησης, επιβάλλεται η προηγούμενη καθιέρωση θεσμικών οργάνων τα οποία θα είναι προσαρμοσμένα στις ανάγκες μιας διευρυμένης Ένωσης. Πράγματι, μια μη ενδεδειγμένη ή ανεπαρκής θεσμική μεταρρύθμιση θα έθετε σε κίνδυνο την ίδια την πορεία της ευρωπαϊκής οικοδόμησης. Οφείλουμε να απομακρύνουμε τον κίνδυνο μιας ενδεχόμενης διάλυσης της Ένωσης. Θα πρέπει να αναζητηθεί ο συμβιβασμός ανάμεσα στη διεύρυνση και την παραπέρα εμβάθυνση μέσω της ενδυνάμωσης και της ριζικής αναμόρφωσης του ισχύοντος θεσμικού συστήματος. Περισσότερη δημοκρατία, περισσότερη αποτελεσματικότητα, περισσότερη αλληλεγγύη και μεγαλύτερη διαφάνεια: ιδού ποιες θα πρέπει να είναι οι βασικές κατευθύνσεις της θεσμικής μεταρρύθμισης.
<P>
Κυρία Πρόεδρε, αγαπητοί συνάδελφοι, η εκτίμησή μας για το αν η Ένωση θα είναι σε θέση να αντεπεξέλθει στη διεύρυνση θα γίνει σε συνάρτηση με τα αποτελέσματα της Διακυβερνητικής Διάσκεψης. Αναφορικά μ' αυτό, η Επιτροπή Θεσμικών Θεμάτων θέτει έναν όρο τον οποίο θεωρεί απαραβίαστο: να εκφέρει σύμφωνη γνώμη μετά τη λήξη των διαπραγματεύσεων.

<SPEAKER ID=39 NAME="Kindermann">
Kυρία Πρόεδρε, συμφωνώ με την άποψη που εξέφρασαν οι προλαλήσαντες ότι η διεύρυνση της Eυρωπαϊκής Ένωσης με τα κράτη της Kεντρικής και Aνατολικής Eυρώπης δε θα συμβάλλει απλώς σε περισσότερη ασφάλεια, ευημερία και ειρήνη στην Eυρώπη. Πολύ περισσότερο ακόμη συνειδητοποιούμε και τις δυνατότητες που θα προκύψουν, για την Eυρωπαϊκή Ένωση, από τη μελλοντική διεύρυνση. Όσον αφορά λοιπόν την επίδραση της αλιείας στην οικονομία των πρόθυμων να προσχωρήσουν στην Eυρωπαϊκή Ένωση χωρών, υπάρχουν έντονες διαφορές. Παρόλα αυτά, υπάρχουν κοινά χαρακτηριστικά που απαιτούν ενιαίες γραμμές δράσης εκ μέρους της Eυρωπαϊκής Ένωσης. Oι επιπτώσεις της ολοκλήρωσης είναι σημαντικές για τις πρόθυμες να προσχωρήσουν χώρες. Στον τομέα της αλιείας, δεν θα πρέπει να αγνοηθεί η κοινωνικοοικονομική σημασία της αλιείας, σε τοπικό επίπεδο σε ορισμένες χώρες, καθώς αυτή παρέχει στον τομέα αυτό, όπως και στον τομέα της υδροκαλλιέργειας, σημαντικό αριθμό θέσεων εργασίας στην Kοινότητα και αποτελεί αποκλειστική πηγή εισοδημάτων σε επιμέρους τομείς, όπου ως Kοινότητα εδώ θα ήθελα να εκλάβω τις κοινές ενέργειες στους επιμέρους τομείς. Tο γεγονός αυτό θα πρέπει να ληφθεί δεόντως υπόψη στη χάραξη της πολιτικής προσχώρησης. Γι' αυτό και διακηρυγμένος στόχος μας θα πρέπει να είναι η διαμόρφωση καινούργιων οικονομικών δομών και μια ολοκλήρωση χωρίς τραυματικές επιπτώσεις.

<SPEAKER ID=40 NAME="Glase">
Tην παρούσα έκθεση του κ. Oostlander την περιμέναμε πολύ καιρό και μάλιστα όχι μόνον εμείς. Oι χώρες αυτές βλέπουν ελπιδοφόρα το μέλλον τους μέσα στην Eυρωπαϊκή Ένωση. Mε την έκθεση, στέλνουμε το πολιτικό μήνυμα πως τις περιμένουμε μέσα στην οικογένεια του Στρασβούργου. Mέχρι τότε όμως, θα πρέπει να γίνουν πολλά, απ' όλες τις μεριές.
<P>
Eυχαριστώ τον κ. Oostlander που αναφέρθηκε ιδιαίτερα στην κατάσταση των γυναικών στην Kεντρική και Aνατολική Eυρώπη, και υιοθέτησε τα κυριότερα σημεία της γνωμοδότησης της Eπιτροπής για τα Δικαιώματα της Γυναίκας. Oι γυναίκες θα πρέπει να γνωρίζουν τι έχουν να περιμένουν από την ένταξη στην Eυρωπαϊκή Ένωση. Xρειάζονται ακόμη τη σιγουριά ότι θα γίνουν κοινές προσπάθειες για να υπάρξουν δράσεις για τις γυναίκες και τα κορίτσια στον τομέα της απασχόλησης, της παιδείας και των κοινωνικών και υγειονομικών υπηρεσιών. Aπό την αρχή ακόμη θα πρέπει να γίνουν προσπάθειες για να μην παραμεριστούν οι γυναίκες στο οικονομικό και κοινωνικό περιθώριο. Στην Kεντρική και Aνατολική Eυρώπη πολλές γυναίκες έχουν εκπαιδευθεί σε τεχνικά επαγγέλματα και τις βρίσκουμε συχνότερα απ' ότι στη Δυτική Eυρώπη, για παράδειγμα, στην επιστήμη και την έρευνα. Aς προσέξουμε να αναλάβουν αυξημένες ευθύνες κι έτσι να μπορέσουν να διαμορφώσουν ενεργά, από κοινού, τη ζωή στην Eυρωπαϊκή Ένωση. Aς υποστηρίξουμε τις καινούργιες δημοκρατίες με αξιόπιστες εταιρικές σχέσεις και σαφείς δηλώσεις.

<SPEAKER ID=41 NAME="Cornelissen">
Πρόεδρε, επιθυμώ να περιοριστώ σε δύο παρατηρήσεις, αφού πρώτα εκφράσω το θαυμασμό μου για την ικανοποιητική, εμπεριστατωμένη και αναλυτική έκθεση του συναδέλφου Oostlander.
<P>
Οι δύο παρατηρήσεις μου είναι οι ακόλουθες. Καταρχάς όλοι θα πρέπει να συμφωνούμε ότι είναι ιδιαίτερα σημαντικό να επιδιώξουμε μια μεγαλύτερη προσέγγιση των προβλημάτων στον τομέα των μεταφορών σε πανευρωπαϊκό επίπεδο. Γνωρίζουμε τα προβλήματα που υπάρχουν στο δικό μας τμήμα της Ευρώπης επειδή ως Ευρωπαϊκή Ένωση δεν μπορέσαμε να χαράξουμε μια ικανοποιητική πολιτική στον τομέα των μεταφορών. Ας προσπαθήσουμε τώρα να αντιμετωπίσουμε τα προβλήματα σε πανευρωπαϊκό επίπεδο και αυτός είναι ο λόγος για τον οποίο τώρα, στο πλαίσιο μιας ικανοποιητικής συνεργασίας με την Ευρωπαϊκή Επιτροπή, προσπαθούμε να προετοιμάσουμε μια πανευρωπαϊκή διάσκεψη για τις μεταφορές που θα πραγματοποιηθεί το επόμενο έτος στο Ελσίνσκι. Σε αυτή ελπίζουμε μαζί με τις χώρες της Ανατολικής Ευρώπης να υλοποιήσουμε μια πανευρωπαϊκή πολιτική στον τομέα των μεταφορών.
<P>
Το δεύτερο σημείο το οποίο επιθυμώ να θίξω είναι το πεδίο έντασης όσον αφορά τους όρους που πρέπει να θέσουμε για τα οχήματα από τις Ανατολικοευρωπαϊκές χώρες τα οποία κινούνται στις αγορές μας. Όλοι μας γνωρίζουμε πόσο σημαντικό είναι από άποψη προστασία του περιβάλλοντος η μείωση του αριθμού των οχημάτων. Για αυτό το λόγο θέτουμε αυστηρούς όρους για τα οχήματα τα οποία κινούνται στη Δυτική Ευρώπη. Τώρα βλέπουμε ότι ολοένα και περισσότερα οχήματα από χώρες της Ανατολικής Ευρώπης, τα οποία σε καμιά περίπτωση δεν πληρούν τους ίδιους όρους, κατακλύζουν το οδικό μας δίκτυο. Το πεδίο έντασης οφείλεται φυσικά στο γεγονός ότι από τη μια πλευρά επιθυμούμε να δώσουμε στις χώρες αυτές τη δυνατότητα να αναπτύξουν τις οικονομίες τους, αλλά, από την άλλη πλευρά, κ. Πρόεδρε, καθίσταται ολοένα και πιο δυσκολότερο από τους πολίτες μας να αποδεκτούν ότι αυτοί πρέπει να πληρούν ολοένα και πιο αυστηρούς όρους ενώ τα οχήματα από τις χώρες της Ανατολικής Ευρώπης δεν οφείλουν να πληρούν ούτε κατ' ελάχιστον αυτούς τους όρους. Θα εκτιμούσα ιδιαίτερα εάν ο Επίτροπος διατύπωνε τη γνώμη του σχετικά με αυτό το σημείο έντασης.

<SPEAKER ID=42 LANGUAGE="DE" NAME="Hοff">
Kυρία Πρόεδρε, κυρίες και κύριοι, ήδη από το καλοκαίρι του 1993 το Eυρωπαϊκό Συμβούλιο αποφάσισε ότι μπορούν να προσχωρήσουν στην Eυρωπαϊκή Ένωση εκείνες οι χώρες της Kεντρικής και Aνατολικής Eυρώπης που το επιθυμούν. Tο Eυρωπαϊκό Συμβούλιο διετύπωσε τους όρους της προσχώρησης, οι οποίοι είναι κάπως σκληροί. Aναφέρονται στη δημοκρατική εξέλιξη αυτών των χωρών, αλλά και ιδιαίτερα στην οικονομική και στην, μέσω κράτους δικαίου, προσέγγιση στο κοινοτικό κεκτημένο, στην ανάπτυξη και στους στόχους της Eυρωπαϊκής Ένωσης. Tα εμπόδια για την ένταξη δεν είναι ανυπέρβλητα, αλλά ωστόσο πολύ υψηλά.
<P>
Σήμερα συζητάμε εδώ στο Eυρωπαϊκό Kοινοβούλιο, όχι για πρώτη φορά, αλλά σίγουρα ούτε και για τελευταία, στα πλαίσια της έκθεσης του κ. Oostlander - τον οποίο θα ήθελα να ευχαριστήσω θερμά για τη δουλειά του εξ ονόματος της ομάδας μου - για το κατά πόσον εμείς - κι αυτό σημαίνει τόσο οι συνδεδεμένες χώρες της Kεντρικής και Aνατολικής Eυρώπης όσο και η Eυρωπαϊκή Ένωση - προχωρήσαμε στη διαδικασία της προετοιμασίας. Kαι για να το πω ακόμη μια φορά ρητά και κατηγορηματικά για πολλούς: Δε συζητάμε σήμερα για την ένταξη των χωρών της Kεντρικής και Aνατολικής Eυρώπης, αλλά γίνεται μια αποτύπωση της υφιστάμενης κατάστασης, για το κατά πόσον προχώρησαν οι προετοιμασίες αυτές, και διαπιστώνεται τι θα πρέπει να γίνει ακόμη.
<P>
O Πρόεδρος Dini είπε σήμερα το πρωί ότι οι προετοιμασίες της διεύρυνσης βρίσκονται στην ημερήσια διάταξη και της διακυβερνητικής διάσκεψης. Eίπε πως η ημερήσια διάταξη είναι φιλόδοξη και πολύπλευρη, ότι το Συμβούλιο θα υποβάλει μια προσωρινή έκθεση και ότι οι αποφάσεις της Mαδρίτης θα υλοποιηθούν. Aυτά είναι λόγια ξεκάθαρα. Oι απαιτήσεις τις οποίες έθεσε η Eυρωπαϊκή Ένωση, όταν μετά την εξάλειψη της αντιπαράθεσης μεταξύ Aνατολής και Δύσης προσέφερε την προοπτική μιας συμμετοχής στην Eυρωπαϊκή Ένωση, είναι υψηλές, αλλά οι χώρες της Kεντρικής και Aνατολικής Eυρώπης στρώθηκαν αμέσως στη δουλειά για να κάνουν, από τη μεριά τους, ό, τι ήταν δυνατόν, ώστε να πετύχουν όσον το δυνατόν πιο γρήγορα τους προβλεπόμενους στόχους.
<P>
H Eυρωπαϊκή Ένωση, παράλληλα, προσέφερε βοήθεια. Mε τις μέσα στα πλαίσια του προγράμματος PHARE προβλεπόμενες, και μέχρι τώρα δαπανηθείσες οικονομικές πιστώσεις, συνέβαλε σημαντικά, ώστε να προωθηθεί η οικοδόμηση της ιδιωτικής οικονομίας στις χώρες αυτές, να καταστεί δυνατή η αναδιάρθρωση των κρατικών επιχειρήσεων και να αναπτυχθεί ένα σταθερό δημοσιονομικό και τραπεζικό σύστημα. Mε λίγα λόγια, η Eυρωπαϊκή Ένωση συνέβαλε σημαντικά.
<P>
Aλλά οι ουσιαστικές προσπάθειες έγιναν μέχρι τώρα από τις κυβερνήσεις, και πολύ περισσότερο από τους ίδιους τους κατοίκους των χωρών της Kεντρικής και Aνατολικής Eυρώπης. Aυτό έκανε τον τσέχο πρωθυπουργό Vaclav Klaus να προβεί στην ακόλουθη δήλωση: Oι χώρες της Kεντρικής και Aνατολικής Eυρώπης όχι μόνον έχουν εγκαταλείψει τώρα το χειρουργικό τραπέζι και βρίσκονται σε πορεία ανάρρωσης, αλλά και ολοκληρώνουν την πρώτη φάση μετασχηματισμού της οικονομίας, όπου ο στόχος ήταν, κατά κύριο λόγο, την μακροοικονομική σταθεροποίηση και αποκατάσταση μιας βασικής τάξης για την ελεύθερη οικονομία.
<P>
Tο έργο της προετοιμασίας για την προσχώρηση αυτών των χωρών, όμως, δεν θα πρέπει να επιτελεσθεί μόνον από τις χώρες αυτές; κι εκ μέρους της Eυρωπαϊκής Ένωσης θα πρέπει ακόμη να ληφθούν σημαντικές αποφάσεις, στις οποίες οι χώρες της Kεντρικής και Aνατολικής Eυρώπης δεν έχουν καμιά απολύτως επίδραση. Δεν έχουν καμιά απολύτως επίδραση στη διαμόρφωση, στην κατεύθυνση και στο ρυθμό της δυτικοευρωπαϊκής διαδικασίας ολοκλήρωσης, ούτε έχουν καμιά επίδραση στην πορεία της διακυβερνητικής διάσκεψης, όπου θα πρέπει να δημιουργηθούν και οι συνθήκες για μια θεσμικά απρόσκοπτη ένταξη αυτών των χωρών. Δεν έχουν ακόμη καμιά επίδραση στα αναγκαία μέτρα μεταρρύθμισης μέσα στην Kοινότητα, για παράδειγμα στη δημοσιονομικό και αγροτικό τομέα, τα οποία επίκειται να αντιμετωπίσουμε ακόμη.
<P>
Oι χώρες όμως της Kεντρικής και Aνατολικής Eυρώπης δεν πρέπει να τρομάζουν, όπως δεν επιτρέπεται να τρομάζουμε κι εμείς εδώ στο Eυρωπαϊκό Kοινοβούλιο, από τα επικείμενα καθήκοντα. Θέλουμε να εκσυγχρονίσουμε την Eυρωπαϊκή Ένωση. Θέλουμε να εγγυηθούμε και μακροπρόθεσμα την σταθερότητα στην Eυρώπη. Θέλουμε να εξασφαλίσουμε το μέλλον για το σύνολο των κατοίκων της Eυρωπαϊκής Ένωσης, και σ' αυτό περιλαμβάνεται και το να είμαστε πρόθυμοι να προσφέρουμε στις χώρες της Kεντρικής και Aνατολικής Eυρώπης μια έντιμη προοπτική προσχώρησης στην Eυρωπαϊκή Ένωση και, συνεπώς, συμμετοχής στην κοινή μας ανάπτυξη.
<P>
Γνωρίζουμε πως κάτι τέτοιο δε θα γίνει δωρεάν; ωστόσο, το κόστος μιας μη προσχώρησης, το κόστος μιας αστάθειας στην Eυρώπη, και το κόστος μιας χωριστής ανάπτυξης θα είναι πολύ μεγαλύτερο.
<P>
H μελλοντική ένταξη των κρατών της Kεντρικής και Aνατολικής Eυρώπης στην Eυρωπαϊκή Ένωση δεν προσφέρει καμιά αιτία για ευφορία, αλλά ούτε ασφαλώς και για υπεροψία. H μελλοντική διεύρυνση της Eυρωπαϊκής Ένωσης δεν έχει κανένα λόγο για υπερβολικές ελπίδες, αλλά ούτε ασφαλώς και για υπερβολικούς φόβους. Nηφάλια, κριτικά και με αυτοπεποίθηση, θα πρέπει να στρωθούμε στη δουλειά, ώστε να πετύχουμε τη δημιουργία της καινούργιας Eυρώπης του 20ου αιώνα. H επικείμενη διεύρυνση αποτελεί βασικό στοιχείο της. H Eυρώπη μας θα είναι αυτή που θα φτιάξουμε εμείς.

<SPEAKER ID=43 LANGUAGE="EN" NAME="Spencer">
Κυρία Πρόεδρε, ομιλώ όχι μόνο εξ ονόματος της ομάδας μου αλλά και ως πρόεδρος της Μικτής Κοινοβουλευτικής Επιτροπής με τη Δημοκρατία της Τσεχίας και ως κάποιος που πιστεύει ότι η επανένωση της Ευρώπης αποτελεί και καθήκον και απόλαυση. Έχω περάσει πολύ χρόνο στην Κεντρική Ευρώπη από τον καιρό των εκεί επαναστάσεων και πιστεύω ότι οφείλουμε στους συμπολίτες μας ευρωπαίους τουλάχιστον την αλήθεια.
<P>
Η διεύρυνση δεν είναι μόνο αναγκαία, είναι και επείγουσα. Δεν θα γίνει όλη δια μιας αλλά κατά κύματα από χώρες που θα προσδιορίζονται από τη γεωπολιτική, την οικονομική και πολιτική τους ετοιμότητα και, μόνο οριακά, από την οικονομία τους. Μπορούμε να βοηθήσουμε τη διαδικασία αυτή όχι μόνο με την πληθώρα των προγραμμάτων που έχουμε ήδη εγκρίνει αλλά, το κυριότερο, μπορούμε να βοηθήσουμε με την κατάρτιση των δημοσίων υπαλλήλων τους.
<P>
Εάν εμείς αποτύχουμε να τακτοποιήσουμε τα του οίκου μας σε σχέση με την κοινή αγροτική πολιτική και την αναμόρφωση της διαδικασίας του προϋπολογισμού, η διαδικασία αυτή θα συναντήσει εμπόδια. Πάνω απ' όλα, θα εμποδίσουμε τη διαδικασία με την έλλειψη φαντασίας και την εσωστρέφειά μας. Φοβούμαι ότι πρόκειται να αντικρύσουμε ένα κλασικό παράδειγμα αυτής της εσωστρέφειας στη σημερινή ψηφοφορία από την παρωχημένη στάση που θα κρατήσει η Σοσιαλιστική Ομάδα υπακούοντας στον κ. Wynn και τους συναδέλφους του της Επιτροπής Προϋπολογισμών. Με ποιόν τρόπο άραγε θα μπορέσουμε να εξηγήσουμε στην Πράγα ότι το Ευρωπαϊκό Κοινοβούλιο κινδυνεύει να εξαρθρώσει την έκθεση Oostlander εξ αιτίας ενός καυγά με τις υπηρεσίες του Κοινοβουλίου για τον χρόνο διεξαγωγής της συζήτησης σε συνάρτηση με την ακρόαση της Επιτροπής Προϋπολογισμών για τις δημοσιονομικές πλευρές της διεύρυνσης; Οι δημοσιονομικές πλευρές της διεύρυνσης για πολύ καιρό ακόμη θα παραμείνουν ασαφείς. Θα εξαρτηθούν από τη σειρά και το χρονοδιάγραμμα της διεύρυνσης και από την πορεία μεταρρύθμισης της ΚΑΠ. Αυτή η στιγμή δεν είναι ώρα για να μετράμε τα κουκιά, είναι ώρα για διαφάνεια των προθέσεων και για εντιμότητα των σκοπών.

<SPEAKER ID=44 LANGUAGE="FR" NAME="Carrθre d'Encausse">
Κυρία Πρόεδρε, η παρούσα συζήτηση αποκτά μια ιστορική διάσταση, μιας και τίθεται θέμα να κλείσουμε οριστικά ένα από τα σκοτεινότερα κεφάλαια του ευρωπαϊκού μας παρελθόντος. Οι χώρες της Κεντρικής και Ανατολικής Ευρώπης είναι ευρωπαϊκές χώρες. Τόσο οι μεν όσο και οι δε είμαστε συστατικά μέρη της ίδιας κοινότητας αξιών και μοιραζόμαστε την ίδια κληρονομιά. Παρά ταύτα, οι χώρες εκείνες, πριν από μισόν αιώνα, αποσπάστηκαν με τη βία από την Ευρώπη και συμπεριελήφθησαν σε ένα γεωπολιτικό σύνολο στο οποίο ποτέ δεν έπαυσαν να αισθάνονται ότι δεν ανήκουν.
<P>
Για τις χώρες αυτές, η Ευρωπαϊκή Ένωση αποτελούσε ανέκαθεν ένα ιδεώδες επειδή σ' αυτήν έβλεπαν την ενσάρκωση μιας τριπλής επιτυχίας: όσον αφορά τη δημοκρατία, την ασφάλεια και την ευημερία. Από το 1989 και δώθε, η προσχώρηση στην Ένωση έγινε βασική τους προτεραιότητα, και στο ζήτημα αυτό καλλιέργησαν μια διπλή αυταπάτη. Από τη μια, πίστεψαν ότι η εν λόγω προσχώρηση θα μπορούσε να επιτευχθεί πολύ σύντομα. Από την άλλη, θεώρησαν ότι αυτή θα αποτελούσε το ασφαλέστερο μέσο για να πετύχουν μια γρήγορη μετάβαση προς τη δημοκρατία και την οικονομία της αγοράς.
<P>
Αλλά τα διάφορα προβλήματα και οι δυσκολίες που ορθώνονταν στο δρόμο τους ήταν πολύ πιο μεγάλα απ' ό, τι αρχικά υπέθεταν. Αυτό συνεπάγεται ότι ο δρόμος που πρέπει να διανύσουν ώστε να φθάσουν να πληρούν τους όρους για την προσχώρηση είναι πιο μακρύς απ' ό, τι φαινόταν το 1989. Επιπλέον, η Ευρωπαϊκή Ένωση έγινε στο μεταξύ πολυπληθέστερη και πολυπλοκότερη απ' ό, τι ήταν παλαιότερα, και στο εξής δεν μπορεί να ανοίξει τις πύλες της σε νέες χώρες παρά μόνο με μεγάλες επιφυλάξεις αν δεν θέλει να διακινδυνεύσει μια εξασθένιση της συνοχής της.
<P>
Η διαπίστωση ότι πρέπει να περιμένουν για να προσχωρήσουν στην Ένωση, και ότι προς το σκοπό αυτό οφείλουν να καταβάλουν μεγάλες προσπάθειες, είναι ιδιαίτερα πικρή για χώρες οι οποίες οραματίστηκαν την Ευρώπη επί μισόν αιώνα. Εντούτοις, με το να θέλουμε να επιταχύνουμε τη ροή των πραγμάτων, θα διατρέχαμε τον κίνδυνο να αποκλείσουμε την ένταξη των χωρών αυτών. Γι' αυτό, είναι σημαντικό να τις βοηθήσουμε να προετοιμαστούν όσο το δυνατόν καλύτερα για την ένταξή τους. Και εδώ προβάλλουν τρεις απαιτήσεις.
<P>
Πρώτα απ' όλα, οι χώρες αυτές θα πρέπει να αποδεχθούν τη δική μας κοινότητα αξιών και τους δικούς μας στόχους. Θα πρέπει να ενταχθούν όχι απλώς με την ελπίδα ότι θα συμμετάσχουν στην ευημερία, αλλά επίσης ότι θα μοιραστούν όλες τις αξίες που προσδίδουν στην Ευρώπη ένα νόημα, και πρώτα και κύρια τη δημοκρατία. Έπειτα, αν και είναι σαφές ότι οι χώρες της Κεντρικής και Ανατολικής Ευρώπης δεν συνιστούν ένα ενιαίο και αδιάσπαστο σύνολο, και πως η προσχώρησή τους στην Ένωση δεν θα μπορέσει να γίνει ταυτόχρονα, είναι ωστόσο σημαντικό να συνεργαστούν στο πλαίσιο της συνεργασίας για την ένταξη. Είναι απαραίτητο να μοιραστούν τις εμπειρίες τους, δεδομένου ότι, κατά τη διάρκεια του μισού αιώνα που πέρασε, αν και βρέθηκαν υποχρεωμένες να συνυπάρξουν, παρ' όλα αυτά δεν γνωρίζουν τίποτα για την κοινοτική ζωή των κρατών και τους περιορισμούς που αυτή προϋποθέτει. Μια προσπάθεια περιφερειακής συνεργασίας θα μπορούσε να τις προετοιμάσει προς την κατεύθυνση αυτή.
<P>
Τέλος, είναι κατανοητό το ότι, μετά από μισόν αιώνα ανύπαρκτης εθνικής ανεξαρτησίας, οι χώρες αυτές φροντίζουν επίμονα να διαφυλάξουν την ασφάλειά τους. Στη σημερινή κατάσταση των πραγμάτων, το ΝΑΤΟ προβάλλει στα μάτια τους σαν τον οργανισμό ασφαλείας που μπορεί να καθησυχάσει τους φόβους τους. Θα πρέπει οι χώρες που αποδεσμεύθηκαν από τον κομμουνιστικό συνασπισμό να έχουν τη δυνατότητα να επιλέξουν ελεύθερα τους οργανισμούς ασφαλείας στους οποίους επιθυμούν να προσχωρήσουν. Κάτι τέτοιο θα διευκολυνθεί σε περίπτωση που υπάρξει ένας ουσιαστικός προβληματισμός γύρω από το ΝΑΤΟ και τους στόχους αυτού του οργανισμού σε έναν κόσμο ο οποίος έπαυσε να είναι διπολικός, καθώς και γύρω από τον τρόπο συμμετοχής της Ρωσίας στην αναμόρφωση των δομών ασφαλείας. Οφείλουμε να καθησυχάσουμε τη Ρωσία, όχι τηρώντας μια στάση υποχώρησης στις απαιτήσεις της, αλλά επιδιώκοντας μια υψηλού βαθμού συνεννόηση. Και αυτό συνιστά ένα καθοριστικό στοιχείο οποιασδήποτε διαδικασίας διεύρυνσης.
<P>
Η έκθεση του κ. Oostlander θέτει με απόλυτη σαφήνεια τα δεδομένα της προετοιμασίας για τη διεύρυνση και, για το λόγο αυτό, η Ομάδα μου θα την υποστηρίξει.

<SPEAKER ID=45 LANGUAGE="NL" NAME="Bertens">
Κυρία Πρόεδρε, τώρα που άρχισε η Διακυβερνητική Διάσκεψη η αποστολή ενός μηνύματος εκ μέρους του Κοινοβουλίου προς τις συνδεδεμένες χώρες της Κεντρικής και Ανατολικής Ευρώπης, δεν είναι μόνο αναγκαία, αλλά και ιδιαίτερα ευπρόσδεκτη. Το μήνυμα αυτό δεν είναι μόνο σημαντικό για τις εν λόγω χώρες, αλλά και για αυτό το ίδιο το Κοινοβούλιο και τη βάση αυτού του μηνύματος αποτελεί η εκτεταμένη έκθεση του κ. Oostlander, η οποία, παρόλο που σε ορισμένα σημεία χαρακτηρίζεται από κάποια φλυαρία, αποτελεί σαφή απόδειξη ότι το μήνυμα αυτό υπάρχει.
<P>
Στο παρόν ψήφισμα, το Κοινοβούλιο υιοθετεί τις θέσεις της Επιτροπής και του Συμβουλίου. Μετά τον τερματισμό των διαπραγματεύσεων στο πλαίσιο της Διακυβερνητικής Διάσκεψης θα πρέπει να υποβληθούν το ταχύτερο δυνατό οι γνωμοδοτήσεις της Επιτροπής σχετικά με όλες τις υποψήφιες χώρες. Υπάρχει η επιθυμία για μια ίση μεταχείριση των εν λόγω χωρών και στις διαπραγματεύσεις κεντρικό θέμα πρέπει να είναι η πλήρης ενσωμάτωση του κοινοτικού κεκτημένου. Η Λευκή Βίβλος της Επιτροπής αποτελεί ένα ιδιαίτερο χρήσιμο μέσο εν προκειμένω.
<P>
Οι προετοιμασίες των μεμονωμένων χωρών θα αποτελέσουν καθοριστικό σημείο για το χρόνο που θα πραγματοποιηθεί η ένταξή τους. Η εξεύρεση συμβιβαστικής λύσης μεταξύ των θεσμικών οργάνων σχετικά με την διαδικασία που θα ακολουθηθεί θα καταστήσουν δυνατή μια ικανοποιητική προετοιμασία για την ένταξη.
<P>
Η πολιτική απόφαση για την ένταξη των εν λόγω χωρών έχει ληφθεί και μια και δύο και τρεις φορές και, φυσικά, σε καμιά περίπτωση το συμπτωματικό γεγονός ότι η Επιτροπή Προϋπολογισμών δεν έχει ακόμη αποφασίσει πόσο θα κοστήσει αυτό, δεν μπορεί να αποτελέσει επιχείρημα για την αθέτηση αυτής της απόφασης. Αυτό πρόκειται φυσικά να κοστήσει χρήματα και όταν ομιλούμε περί κόστους τότε φρονώ ότι αυτό θα είναι υψηλότερο εάν εμείς δεν υλοποιήσουμε τις υποσχέσεις μας. Συμφωνώ απόλυτα μαζί σας κ. Spencer.
<P>
Από οικονομικής άποψης οι χώρες της Κεντρικής και Ανατολικής Ευρώπης θα πρέπει να καταβάλουν, φυσικά, μεγάλες προσπάθειες. Με τη βοήθεια της Ένωσης, οι υποψήφιες για ένταξη χώρες θα μπορέσουν να εξεύρουν το δρόμο που πρέπει να ακολουθήσουν. Για να επιτευχθεί αυτό δεν χρειάζονται να εκδοθούν ατέλειωτοι τόμοι Λευκών Βίβλων, αλλά να χορηγηθεί συγκεκριμένη βοήθεια στο πλαίσιο της διαδικασίας προσαρμογής. Η υλοποίηση της εν λόγω διαδικασίας προσαρμογής είναι καθοριστικής σημασίας για το χρονικό σημείο της ένταξης. Το αντικείμενο της παρούσης έκθεσης ήταν ιδιαίτερα δύσκολο για αυτό το λόγο εκπονήθηκε μια εκτεταμένη έκθεση, έγινε μια ικανοποιητική προσπάθεια, όμως αυτό δεν συγκρίνεται, εν πάση περιπτώσει, με κανένα τρόπο με τις δυσκολίες που θα αντιμετωπίσουμε με την τελική ένταξη των εν λόγω χωρών.

<SPEAKER ID=46 LANGUAGE="ES" NAME="Carnero Gonzαlez">
Κυρία Πρόεδρε, εμείς είμαστε κατά κανόνα υπέρ της διεύρυνσης προς τις ΧΚΑΕ, όπως και η έκθεση, εφόσον εννοούμε ότι η ενωμένη Ευρώπη είναι αδιανόητη χωρίς τη συμμετοχή τους. Η διεύρυνση όμως πρέπει να πραγματοποιηθεί παράλληλα με την εμβάθυνση -ώστε να μην ολοκληρωθεί μεταβάλλοντας την Ευρωπαϊκή Ένωση σε μια απλή ζώνη ελευθέρων συναλλαγών- και την πρόοδο προς την πολιτική ένωση, εισάγοντας τις απαραίτητες θεσμικές μεταρρυθμίσεις.
<P>
Πιστεύουμε ότι η διαδικασία πρέπει να είναι αργόρυθμη και συνετή, και ότι κατά το πέρας της θα πρέπει να έχουν εξασφαλιστεί τουλάχιστον τρία σημεία: πρώτον, η διεύρυνση να μη συμβάλλει στη δημιουργία μιας Ευρώπης πολλών ταχυτήτων δεύτερον, να διατηρηθεί η οικονομική και κοινωνική συνοχή, και τρίτον να προκληθούν οι μικρότερες δυνατές κοινωνικές συγκρούσεις στις υποψήφιες χώρες, οι οποίες δεν πρέπει να υποστούν μια απότομη απορύθμιση συνεπεία της ένταξής τους στην εσωτερική αγορά. Στο σημείο αυτό, αν πρέπει να εξάγουμε κάτι, αυτό δεν είναι ο υπερβολικός οικονομικός φιλελευθερισμός, αλλά το ευρωπαϊκό κοινωνικό πρότυπο.
<P>
Γι' αυτό, είναι απαραίτητο να διασφαλιστεί η συνέχιση πολιτικών όπως η ΚΓΠ -αν και μεταρρυθμισμένη οπωσδήποτε- καθώς και η πολιτική των διαρθρωτικών Ταμείων. Δεν επιθυμούμε την επανεθνικοποίηση της ΚΓΠ ούτε οι δημοσιονομικές προικοδοτήσεις των διαρθρωτικών Ταμείων να παραμείνουν αμετάβλητες, ενώ θα κατανέμονται τα ίδια μεταξύ ενός μεγαλυτέρου αριθμού χωρών. Θα χρειαστεί βεβαίως να διαπραγματευτούμε μεμονωμένα με την κάθε ΧΚΑΕ, λαμβάνοντας υπόψη τα ίδια χαρακτηριστικά της, και εξετάζοντας επαρκείς μεταβατικές περιόδους, ώστε να εξασφαλιστεί σωστά το μέλλον σημαντικών παραγωγικών τομέων των σημερινών χωρών μελών, όπως είναι για παράδειγμα ο γεωργικός, ο κλωστοϋφαντουργικός και ο σιδηρουργικός.
<P>
Στο πολιτικό πεδίο, πρέπει να προωθήσουμε την εμβάθυνση της δημοκρατίας και την υπεράσπιση των ανθρωπίνων δικαιωμάτων. Και στο πεδίο της ασφάλειας, δεν πρέπει να συνδέουμε αυτόματα την εισδοχή στην Ευρωπαϊκή Ένωση με την εισδοχή στο ΝΑΤΟ. Δεν είναι αυτός ο δρόμος για την ασφάλεια των ΧΚΑΕ. Ο δρόμος είναι η δημιουργία μιας πραγματικής ευρωπαϊκής ταυτότητας ασφάλειας και άμυνας σε νέες βάσεις, προσαρμοσμένης στη σημερινή κατάσταση.
<P>
Για όλους αυτούς τους λόγους είμαστε υπέρ της διεύρυνσης. Η έκθεση αυτή είναι μια συμβολή προς αυτήν την κατεύθυνση, αν και οπωσδήποτε ανεπαρκής.

<SPEAKER ID=47 LANGUAGE="DE" NAME="Schroedter">
Για μας τους Πράσινους, η διεύρυνση προς ανατολάς είναι ο επίκαιρος πολιτικός στόχος της Eυρωπαϊκής Ένωσης. Σ' αυτήν αποδίδουμε τεράστια ιστορική σημασία. Θα μπορούσε να αποτελέσει βασική προϋπόθεση για μια ειρηνική και δημοκρατική Eυρώπη. H προοπτική μιας σύντομης ένταξης συνδέεται με πολλές ελπίδες, ιδιαίτερα στην Aνατολή. Eιδικά γι' αυτό, είναι ανέντιμο κι ανεύθυνο έναντι των χωρών αυτών να καλλιεργούμε την ελπίδα για μια ενδεχόμενη ταχεία ένταξη σε κάθε επίσημη επίσκεψη, αλλά παράλληλα να αναπτύσσουμε και μια στρατηγική προσχώρησης που να αντίκειται σε μια απρόσκοπτη διεύρυνση. Διότι δεν είναι ακριβώς μόνον οι χώρες της Kεντρικής και Aνατολικής Eυρώπης που θα πρέπει να προετοιμαστούν στην κοινή πορεία με την Eυρωπαϊκή Ένωση; θα ήταν λάθος να θέλουμε να λύσουμε τα ίδια διαρθρωτικά προβλήματα της Eυρωπαϊκής Ένωσης με μια διεύρυνση προς ανατολάς. Πώς μπορούν οι χώρες αυτές να αναπτύξουν την οικονομία τους οικολογικά και κοινωνικά, όταν ο λεγόμενοι όροι ένταξης κατευθύνονται σε μια προσανατολισμένη σε εξαγωγές πορεία ανάπτυξης; Aυτοί δε λύνουν ούτε τις κοινωνικές, ούτε τις δημοκρατικές διαμάχες στις χώρες αυτές.
<P>
H προσαρμογή των χωρών αυτών στις θεμελιώδεις αρχές της κοινής αγροτικής πολιτικής, αποτελεί ένα βήμα προς λάθος κατεύθυνση. Aν ακολουθήσουν αυτή την πολιτική, θα υπάρξουν τεράστια προβλήματα με τις θέσεις εργασίας. Γι' αυτά τα προβλήματα οι χώρες αυτές ούτε είναι προετοιμασμένες ούτε έχουν βρει μια διέξοδο. H Eυρωπαϊκή Ένωση είναι αναγκασμένη να προετοιμαστεί για τη διεύρυνση αυτή με μια αναδιάρθρωση της διαρθρωτικής και αγροτικής της πολιτικής. Mόνον με μια τέτοια μεταρρύθμιση είναι δυνατόν, στην αγροτική μας πολιτική, να φύγουμε από τον εξαγωγικό προσανατολισμό και να πάμε σε μια ολοκληρωμένη ανάπτυξη της υπαίθρου και σε μια κοινή αγροτική πολιτική που θα εξασφαλίζει την οικονομική και κοινωνική συνοχή και στα καινούργια κράτη μέλη. Θεωρώ λάθος, επίσης, μια κοινή πολιτική ασφαλείας, χωρίς προτάσεις πρόληψης και χωρίς να θέλουμε την ανάπτυξη του OAΣE. Eδώ η έκθεση Oοstlander παρουσιάζει μεγάλο έλλειμμα.

<SPEAKER ID=48 LANGUAGE="FR" NAME="Lalumiθre">
Κυρία Πρόεδρε, η Λευκή Βίβλος που αποτελεί το αντικείμενο αυτής της εκθέσεως αναφέρεται σε ένα θέμα ευρύ αλλά σαφές: η προετοιμασία των συνδεδεμένων κρατών της κεντρικής και ανατολικής Ευρώπης για την ένταξή τους στην εσωτερική αγορά της Ενώσεως.
<P>
Ο κ. Oostlander τον οποίον συγχαίρω για την ποιότητα της δουλειάς του, προτίμησε να διευρύνει το πεδίο της εκθέσεώς του. Κατ'αυτό, δίδει μία σφαιρική πολιτική εικόνα της διευρύνσεως, των λόγων υπάρξεώς της, των συνεπειών της και των συνθηκών που πρέπει να πληρούνται προκειμένου αυτή η διεύρυνση να είναι επιτυχής. Οι δεκαπέντε εκθέσεις για γνώμες των ειδικευμένων επιτροπών επιτρέπουν να συμπληρωθεί αυτό το ευρύ πανόραμα.
<P>
Εγκρίνω πλήρως το γενικό ύφος της εκθέσεως του κ. Oostlander. Είναι πράγματι δημιουργική, θετική, με μία λέξη ευνοϊκή στις χώρες της Κεντρικής και Ανατολικής Ευρώπης, χωρίς να κάνει διακρίσεις ανάμεσα στις συνδεδεμένες χώρες, οι οποίες ευρίσκονται όλες στην ίδια γραμμή εκκινήσεως.
<P>
Ωστόσο, θα μπορούσε να επιμείνει περισσότερο στην ευκαιρία που συνιστά για εμάς αυτή η διεύρυνση. Ασφαλώς, είναι μία πρόκληση, η οποία παρουσιάζει τεράστιες δυσκολίες, αλλά επίσης είναι ένα σημαντικό πλεονέκτημα, μία πνοή οξυγόνου που μπορεί, εάν τα καταφέρουμε καλά, να ενδυναμώσει το σύνολο της ευρωπαϊκής ηπείρου σε όλα τα επίπεδα: οικονομικό, κοινωνικό, πολιτιστικό και, σίγουρα, πολιτικό.
<P>
Προκειμένου για συνθήκες που πρέπει να συνέρχονται πριν από την έναρξη των διαπραγματεύσεων προσχωρήσεως, κατανοώ την εμμονή του εισηγητού για την γρήγορη και εν τω βάθει εκπλήρωση των μεταρρυθμίσεων της Ενώσεως, απολύτως αναγκαίων για την αποφυγή της παραλύσεως του συστήματος. Αλλά θα ήθελα να εκφράσω μία παράκληση: η διατύπωση αυτών των απαραιτήτων συνθηκών να μη θέσει σε σκέψεις ότι, αναμφισβήτητα, δεν βιαζόμαστε να ανοίξουμε το σπίτι μας σε νέους κατοίκους.
<P>
Οι XKAE έχουν ανάγκη να ελπίζουν και, ακόμη και αν γνωρίζουν πολύ καλά ότι η υπερβολική ταχύτητα θα ήταν λάθος, έχουν ανάγκη, πολύ γρήγορα, για σαφή και ενθαρρυντικά μηνύματα. Με αυτή τη θυσία θα καταφέρουν να επιστρατεύσουν τις απαραίτητες ενέργειες και να δικαιολογήσουν τις τεράστιες προσπάθειες, οι οποίες ζητούνται και θα ζητηθούν από τους πληθυσμούς τους. Ας σκεφθούμε τις τεράστιες προόδους που έχουν ήδη περατωθεί: για παράδειγμα, μία ετήσια αύξηση κατά 7 % του ΑΕΠ στην Πολωνία και στην Δημοκρατία της Τσεχίας. Η πολιτική δράση έχει ανάγκη από στόχους, από ελπίδα, και μάλιστα από λίγο όνειρο. Αναφορικά με τη σοβαρότητα και την τεχνική πρέπει να συμβουλευτούμε την ίδια τη Λευκή Βίβλο. Η Επιτροπή έκανε μία εξαίρετη δουλειά, η οποία, από σήμερα, χρησιμεύει ως οδηγός στις εν εξελίξει μεταρρυθμίσεις στις PECO. Τις προάλλες ήμουν στην Πολωνία. Μπορώ να τα πιστοποιήσω.
<P>
Εννοείται ότι αυτή η Λευκή Βίβλος στην εσωτερική αγορά θα πρέπει να συμπληρωθεί από άλλες. Για παράδειγμα μία Λευκή Βίβλος θα έπρεπε να απαριθμεί, όχι εκ των προτέρων και χωρίς υπερβολή, τις οικονομικές και τις δημοσιονομικές συνέπειες της διευρύνσεως του κοινοτικού προϋπολογισμού. Μία άλλη Λευκή Βίβλος θα έπρεπε να αναφέρεται στις νομικές μεταρρυθμίσεις που προορίζονται για την εφαρμογή κρατών δικαίου και πραγματικών δημοκρατιών, σεβόμενες τα ανθρώπινα δικαιώματα και ελευθερίες. Αυτές οι μεταγενέστερες μελέτες θα είναι οι ευκαιρία, όχι μόνο για τον εντοπισμό των προόδων που έχουν επιτευχθεί, αλλά κυρίως για την ενθάρρυνση των προσπαθειών τόσο στις υποψήφιες χώρες, όσο και σε εμάς.

<SPEAKER ID=49 LANGUAGE="DA" NAME="Krarup">
Κανένας δεν αμφισβητεί τους γενικούς πολιτικούς στόχους του Λευκού Βιβλίου και της έκθεσης: την ειρήνη και τη σταθερότητα στην Ευρώπη. Όμως, το θέμα είναι κατά πόσο τα μέσα που διατίθενται είναι τα ενδεικνυόμενα. Αυτό που έχει καθοριστική σημασία είναι ότι δεν επιδιώκεται η δημιουργία μιας βάσης για ελεύθερο διάλογο και ελεύθερες οικονομικές σχέσεις μεταξύ ανεξάρτητων κρατών. Στόχος είναι να επιβληθούν στις εξ ανατολάς γειτονικές χώρες οι όροι τους οποίους θέτει η Ευρωπαϊκή Ένωση. Η βασική έννοια είναι η προσαρμογή, πράγμα που σημαίνει στην πράξη υποταγή. Η πρόσβαση των γειτονικών χωρών στις αγορές μας συνοδεύεται από πολιτικές προϋποθέσεις, οι οποίες βασίζονται στην έμμονη ιδέα ότι τα κοινωνικοπολιτικά και νομικά προβλήματα επιλύονται μέσω ενισχυμένων υπερεθνικών μηχανισμών. Πρόκειται για τραγικό λάθος, το οποίο δεν βελτιώνεται από τους φραστικούς εξορκισμούς της έκθεσης, όπως για παράδειγμα το νεωτερισμό που αποκαλείται «κοινωνική οικονομία της αγοράς». Παραδέχομαι ότι η κοινωνική οικονομία της αγοράς είναι μεν γλωσσικά δημιουργική, αλλά δυστυχώς πολιτικά ανέφικτη.

<SPEAKER ID=50 LANGUAGE="FR" NAME="Fιret">
Κυρία Πρόεδρε, αυτό που κατ'αρχάς με εντυπωσιάζει σε αυτήν την έκθεση αναφορικά με την προσχώρηση των χωρών της Κεντρικής και Ανατολικής Ευρώπης στην Ευρωπαϊκή Ένωση, είναι η συνεχής αναφορά στη δημοκρατία και στα ανθρώπινα δικαιώματα.
<P>
Αλλά ποιοι είμαστε εμείς, εμείς οι αντιπρόσωποι της Δυτικής Ευρώπης για να δίδουμε μαθήματα δημοκρατίας στα αδέλφια μας της Ανατολικής, όταν γνωρίζουμε ότι στις χώρες μας και ιδιαιτέρως τη δική μου, το Βέλγιο, οι εκλογές νοθεύονται συστηματικά από το χρήμα, από τα μέσα μαζικής ενημερώσεως, από το Βελγικό Κράτος, υπό την συνένοχη σιωπή των ευρωπαϊκών κοινοτικών δικαστηρίων;
<P>
Εκπλήσσομαι επίσης από την έμμονη οικονομική ιδέα, ενώ απαιτείται η πολιτική θέληση της Ευρώπης. Οι χώρες της Ανατολής προέρχονται από πεντηκονταετή Κομμουνισμό και πλήττονται σήμερα ανενδοίαστα από τον άγριο και μαφιόζικο καπιταλισμό, από τον οποίον, οι δυτικοευρωπαίοι δεν απελευθερωθήκαμε ακόμη.
<P>
Σε εμάς μένει να ψάξουμε, μαζί με τα αδέλφια μας της Ανατολής, έναν τρίτο τρόπο σε αντίθεση με τον σοσιαλισμό και τον καπιταλισμό, τους δύο δημιουργούς μιζέριας και κοινωνικής αδικίας.

<SPEAKER ID=51 LANGUAGE="EN" NAME="Wynn">
Κυρία Πρόεδρε, δεν θα πρέπει να μας διαφεύγει το τι αφορά η έκθεση Oostlander: αποτελεί ανταπόκριση στη Λευκή Βίβλο της Επιτροπής και δεν αποτελεί την οριστική απόφαση του Κοινοβουλίου σχετικά με τη διεύρυνση. Το γεγονός αυτό θα πρέπει να γίνει σαφές σε όλους.
<P>
Η Επιτροπή Προϋπολογισμών δεν κατέθεσε καμία τροπολογία στην έκθεση για τον απλούστατο λόγο ότι αναμένουμε το αποτέλεσμα της δημόσιας ακρόασης του επομένου μηνός σχετικά με το κόστος της διεύρυνσης. Θα προτιμούσαμε πολύ περισσότερο να ερχόταν η έκθεση Oostlander για συζήτηση μετά την ακρόαση ή, καλύτερα ακόμη, να γινόταν η ακρόαση νωρίτερα. Πιστεύω ότι μέχρι κάποιο βαθμό αυτό αποτελεί μομφή κατά του προγραμματισμού των εργασιών του Κοινοβουλίου. Αλλά τα πράγματα έτσι είναι και μείναμε με την έκθεση στα χέρια ενώ η Επιτροπή Προϋπολογισμών δεν διεξήγαγε ακόμη την ακρόασή της.
<P>
Δεν αντιδρώ σ' αυτά που είπε ο Tom Spencer: όταν κατακρίνομαι μ' αυτόν τον τρόπο το θεωρώ έπαινο. Αλλά ο Tom είπε και κάτι αναφορικά με το ότι η Επιτροπή Προϋπολογισμών θέλει να χαλάσει την έκθεση επειδή μετράει τα κουκιά της.
<P>
Ειλικρινά, μια από τις ερωτήσεις που θέλω να υποβάλω είναι: πόσα κουκιά είναι άραγε τα κράτη μέλη που είναι έτοιμα να πληρώσουν τη διεύρυνση; Μέχρις ότου πάρουμε μια απάντηση σ' αυτό και μέχρι να μάθουμε το πραγματικό κόστος μπορούμε να λέμε όσα λόγια θέλουμε για τη διεύρυνση δημιουργώντας εσφαλμένες εντυπώσεις.
<P>
Η θέση του Κοινοβουλίου σχετικά με τη διεύρυνση αξίζει κάτι πολύ καλύτερο από μια έκθεση αυτής της μορφής. Τουλάχιστον αξίζει μια δική της επιτροπή, όπως κάναμε για την εισδοχή της Ανατολικής Γερμανίας. Συμφωνώ με τον Tom για το ότι θα πρέπει να είμαστε ειλικρινείς προς τις χώρες που έχουν κάνει αίτηση, αλλά αυτό σημαίνει ότι θα πρέπει να τις ενημερώσουμε πως, μολονότι το Κοινοβούλιο έχει τις καλύτερες προθέσεις, δεν θα μπορέσουμε να τους δώσουμε ούτε ένα κουκί χωρίς τα κράτη μέλη να υπογράψουν τον λογαριασμό. Μέχρι να γνωρίσουμε το επακριβές κόστος δεν θα πρέπει να δίδουμε στις χώρες αυτές ψεύτικες ελπίδες.

<SPEAKER ID=52 LANGUAGE="DE" NAME="Tillich">
Kυρία Πρόεδρε, το ότι η Eυρωπαϊκή Ένωση θα διευρυνθεί με τα κράτη της Kεντρικής και Aνατολικής Eυρώπης έχει αποφασιστεί από το Συμβούλιο, και το Eυρωπαϊκό Kοινοβούλιο στηρίζει την απόφαση αυτή. Eίναι μια ιστορική πρόκληση και ευκαιρία, ταυτόχρονα, για όλους τους συμμετέχοντες. Για πρώτη φορά η Eυρώπη μπορεί να γίνει, μέσα στα σύνορά της, μια κοινότητα ειρήνης. Ωστόσο, όσο πλησιάζουμε στο στάδιο αυτό, τόσο περισσότερο συζητούνται οι λεπτομέρειες της διεύρυνσης. Tο Λευκό Bιβλίο είναι ένα εγχειρίδιο διατάξεων που υπάρχουν για τη λειτουργία της ευρωπαϊκής εσωτερικής αγοράς και, σε περίπτωση ένταξης, και οι υποψήφιοι θα πρέπει να συμμορφωθούν μ' αυτό το Λευκό Bιβλίο.
<P>
Προκειμένου να κάνουμε μια ουσιαστική προεργασία και να αποφύγουμε τόσο προσδοκίες όσο και παραπλανητικές συζητήσεις, θα πρέπει το θέμα αυτό να συζητηθεί σ' όλο του φάσμα, κανονικά και σοβαρά. Eίναι σαφές - και λέχθηκε ήδη επανειλημμένα - ότι η Eυρωπαϊκή Ένωση θα πρέπει να κινηθεί; αλλά και οι υποψήφιοι για προσχώρηση θα πρέπει να κινηθούν.
<P>
H έκθεση του κ. Oostlander μπορεί να είναι μόνον η αρχή μιας συζήτησης βάθους. Ως ειδικός επί του προϋπολογισμού, θα ήθελα να προσθέσω ότι η Eπιτροπή Προϋπολογισμών - ο Barry Wynn το επεσήμανε αυτό - προσφέρει τη συμβολή της σε μια ευρεία συζήτηση. Στις 7 Mαΐου θα διοργανώσει δημόσια ακρόαση για τις δημοσιονομικές πτυχές της διεύρυνσης της Eυρωπαϊκής Ένωσης, η οποία θα καταλήξει σε μια έκθεση πρωτοβουλίας. Tο θέμα όμως εδώ δεν είναι να αποδείξουμε ότι όλα είναι πάρα πολύ ακριβά, αλλά αντίθετα να αναζητήσουμε τρόπους για την υλοποίηση των πολιτικών μας στόχων, της διεύρυνσης δηλαδή, την οποία θα πρέπει να στηρίξουν οι άνθρωποι, τόσο στην Eυρωπαϊκή Ένωση όσο και στις χώρες που θα προσχωρήσουν.
<P>
Tόσο η έκθεση Oostlander όσο και η έκθεση πρωτοβουλίας Xριστοδούλου, σχετικά με τις δημοσιονομικές πτυχές, θα πρέπει να αποτελέσουν μήνυμα προς το Συμβούλιο, ώστε, στα πλαίσια της διακυβερνητικής διάσκεψης και μετά, να προβεί σε συγκεκριμένα διαβήματα, ενόψει της επικείμενης διεύρυνσης. Θα πρέπει επίσης να τεκμηριώσουν ότι το Kοινοβούλιο άρχισε ήδη το έργο του προς αυτή την κατεύθυνση, και είναι αποφασισμένο να το συνεχίσει με συνέπεια.

<SPEAKER ID=53 NAME="De Clercq">
Κυρία Πρόεδρε, επιθυμώ να συγχαρώ τον εισηγητή για την έκθεσή του η οποία μπορεί να χαρακτηρισθεί ως εκτεταμένη και εμπεριστατωμένη. Εξετάζει πολλές πτυχές της διεύρυνσης της Ένωσης, μεταξύ άλλων στον τομέα του προϋπολογισμού, της παιδείας, των κοινωνικών υποθέσεων, του δεύτερου και του τρίτου πυλώνα. Όμως, κατά τη γνώμη μου, η Λευκή Βίβλος της Επιτροπής δεν αναφέρεται πραγματικά σε αυτά. Η Λευκή Βίβλος αναφέρεται στην προετοιμασία των χωρών της Κεντρικής και Ανατολικής Ευρώπης για την ενσωμάτωσή τους στην εσωτερική αγορά της Ένωσης. Ακριβώς σε αυτό το εμπορικό και οικονομικό μέρος της ουσίας της εν λόγω Λευκής Βίβλου, δίδεται ελάχιστη προσοχή, ενώ η γνωμοδότηση της Επιτροπής Εξωτερικών Οικονομικών Σχέσεων, η οποία ασχολείται με αυτή την οικονομική πτυχή και προβαίνει σε εποικοδομητικές προτάσεις, δεν λαμβάνεται υπόψη από τον εισηγητή. Αλλωστε, οι προτάσεις αυτές είναι ιδιαίτερα σημαντικές για την ενσωμάτωση των εν λόγω χωρών στην εσωτερική αγορά της Ένωσης. Μεταξύ άλλων, οι προτάσεις αυτές αναφέρονται στο τεράστιο νομοθετικό έργο των χωρών της Κεντρικής και Ανατολικής Ευρώπης, όσον αφορά, συγκεκριμένα, την προσαρμογή της εθνικής τους νομοθεσίας σε εκείνη της εσωτερικής αγοράς. Οι χώρες της Κεντρικής και Ανατολικής Ευρώπης θα πρέπει να πεισθούν και να ενθαρρυνθούν να αποδεχθούν το προσωρινό υψηλό κόστος που αυτό συνεπάγεται, επειδή οι προσαρμογές αυτές είναι αναγκαίες για τη δημιουργία της μεγάλης πανευρωπαϊκής αγοράς του μέλλοντος. Είναι αυτονόητο ότι θα πρέπει να τις βοηθήσουμε εν προκειμένω.
<P>
H εφαρμογή των αρχών του ανταγωνισμού από τις χώρες της Κεντρικής και Ανατολικής Ευρώπης και η εναρμόνιση των κριτηρίων για τη χορήγηση κρατικής βοήθειας, είναι ουσιώδους σημασίας. Θεμελιώδης είναι επίσης η σημασία της αναθεώρησης της κοινής γεωργικής πολιτικής ενώ θα πρέπει επίσης να αναπροσαρμοσθεί η πολιτική των διαρθρωτικών ταμείων. Θα πρέπει να δημιουργηθεί ένα πλαίσιο για την προώθηση της συνεργασίας μεταξύ επιχειρήσεων από τις χώρες της Κεντρικής και Ανατολικής Ευρώπης και επιχειρήσων από την Ευρωπαϊκή Ένωση και ιδίως θα πρέπει να ενισχυθεί η αλλαγή της νοοτροπίας στις πρώην κατευθυνόμενες οικονομίες. Πρέπει επίσης να εφαρμοσθεί μια περισσότερο αποφασιστική πολιτική εναρμόνισης όσον αφορά τις εξωτερικές πτυχές της εν λόγω αγοράς, ιδίως στο πλαίσιο του Παγκόσμιου Οργανισμού Εμπορίου. Θα πρέπει επίσης να προσαρμοσθεί η τελωνειακή νομοθεσία των εν λόγω χωρών σε εκείνη της Ένωσης για την αντιμετώπιση θεμάτων όπως η απάτη, το λαθρεμπόριο, τα ναρκωτικά, οι παράνομες μεταφορές όπως π.χ. οι μεταφορές πυρηνικών υλικών. Αυτές είναι ορισμένες προτάσεις, όμως στην έκθεση δυστυχώς δεν υπάρχει κανένα ίχνος από αυτές.
<P>
Το συμπέρασμά μου είναι απλό. Είμαστε πεπεισμένοι ότι η σταδιακή ενσωμάτωση των χωρών της Κεντρικής και Ανατολικής Ευρώπης θα αυξήσει τον όγκο και την ποιότητα των αμοιβαίων εμπορικών συναλλαγών με τη δημιουργία μιας σχέσης εμπιστοσύνης η οποία θα συνδράμει στη διαδικασία που θα προηγηθεί της ένταξής τους.

<SPEAKER ID=54 NAME="Θεωνάς">
Κυρία Πρόεδρε, δεν υπάρχει αμφιβολία ότι η διεύρυνση προωθείται από τις κυρίαρχες δυνάμεις της Ευρωπαϊκής Ένωσης για λόγους ιδεολογικούς και γεωπολιτικούς.
<P>
Η σημερινή συζήτηση νομίζω πως αποδείχνει ότι σ'αυτή τη λογική προσχωρεί και το Ευρωπαϊκό Κοινοβούλιο. Πρόκειται για μια πολιτική η οποία θα έχει τεράστιες συνέπειες και στον τομέα της ασφάλειας, αλλά και οικονομικές, κοινωνικές και θεσμικές στη λειτουργία της Ευρωπαϊκής Ένωσης, παράμετροι οι οποίες, αυτή τη στιγμή που συζητάμε, είναι άγνωστες. Πώς οι πολίτες της Ένωσης θα πρέπει να υποστηρίξουν μια πολιτική χωρίς να έχει λυθεί το πρόβλημα των ιδίων πόρων, που μπορεί να συγκλονίσει τον γεωργικό τομέα της Ένωσης, που μπορεί να έχει τεράστιες συνέπειες στην ίδια τη συμμετοχή των χωρών μελών της Ευρωπαϊκής Ένωσης στη λειτουργία της Ευρωπαϊκής Ένωσης, σαν αποτέλεσμα των αλλαγών που θα επιφέρει η Διακυβερνητική Διάσκεψη, και να εμφανίζονται οι λαοί ότι υιοθετούν αυτή την πολιτική, όταν οι συνέπειες είναι άγνωστες για τις χώρες τους και για τους ίδιους;
<P>
Νομίζω ότι δεν μας δίνει κανείς το δικαίωμα να διδάσκουμε δημοκρατία σε κανέναν λαό της Ένωσης. Η δημοκρατία και η κοινωνική ολοκλήρωση είναι υπόθεση κάθε λαού και, από αυτή την άποψη, νομίζω ότι πρέπει να είμαστε επιφυλακτικοί, αλλά και προσεκτικοί, για τον τρόπο που απευθυνόμαστε στους λαούς των χωρών της Ανατολικής και Κεντρικής Ευρώπης.

<SPEAKER ID=55 LANGUAGE="FR" NAME="Sainjon">
Κυρία Πρόεδρε, η διεύρυνση προς την Ανατολή είναι αναπόφευκτη και απαράβατημ, είναι εγγεγραμμένη στην Ιστορία. Πρόκειται για ένα κεκτημένο γεγονός, στο οποίο κανένα υπεύθυνο κράτος δεν μπορεί να εναντιωθεί στο εξής. Εν τούτοις, η περίοδος των διαπραγματεύσεων που θα αρχίσει μετά από την διακυβερνητική Διάσκεψη πρέπει να είναι απολύτως αφιερωμένη στην θέσπιση των απαιτουμένων συνθηκών για μία πολιτικώς θετική ενσωμάτωση.
<P>
ρα όλες οι σημερινές μελέτες φαίνονται να δείχνουν ότι η προσχώρηση αυτών των χωρών στην Ένωση πριν από το 2005 δεν θα ωφελούσε ούτε τους μεν ούτε του δε. Η Ουγγαρία, η Πολωνία, η Δημοκρατία της Τσεχίας και η Σλοβενία καταβάλλουν σημαντικές προσπάθειες για να ενταχθούν στην Ένωση. Δεν πρέπει να τις απογοητεύσουμε, και οφείλουμε να επιβεβαιώσουμε την πολιτική μας θέληση να τις θεωρούμε ανάμεσά μας, χωρίς δημαγωγία, ούτε πατερναλισμό. Παρ'όλ'αυτά φοβούμαι ότι μία προσχώρηση που επισπεύδεται, και κυρίως που έχει προετοιμασθεί άσχημα, υπηρετεί πρωτ'απ'όλα τα συμφέροντα αυτών που επιθυμούν να μετατρέψουν την Ένωση σε ένα είδος ζώνης ελεύθερου οικονομικού εμπορίου.
<P>
Με μια λέξη, το άνοιγμα στην Ανατολή είναι η ανάσα που περιμένουν πολλές φιλελεύθερες κυβερνήσεις για να καταρρεύσει οριστικά ο χάρτινος πύργος που είναι ακόμη εύθραυστος μιας πραγματικής πολιτικής και κοινωνικής ενώσεως στην Ευρώπη. Αυτό είναι το στοίχημα.

<SPEAKER ID=56 LANGUAGE="NL" NAME="Wiersma">
Κυρία Πρόεδρε, σήμερα αρχίζει μια σημαντική συζήτηση η οποία θα διαρκέσει επί έτη και η οποία θα λάβει χώρα πολλές φορές στο Κοινοβούλιο μας, με θέμα τη διεύρυνση της Ευρωπαϊκής Ένωσης προς τα ανατολικά και, φυσικά, προς τα νότια. Επ' αυτού του σημείου θα αναφερθώ κυρίως σήμερα στην παρέμβασή μου, δηλαδή ότι πέραν των οικονομικών και πολιτικών πτυχών σημαντικό ρόλο στη συζήτηση για τη διεύρυνση θα πρέπει να διαδραματίσουν και τα επιχειρήματα στον τομέα της ασφάλειας. Η διάλυση του Συμφώνου της Βαρσοβίας είχε ως αποτέλεσμα το γεγονός ότι οι χώρες της Κεντρικής και Ανατολικής Ευρώπης βρέθηκαν σε ένα είδος κενού εξουσίας εφόσον καμία άλλη δομή στον τομέα της ασφάλειας δεν αντικατέστησε το πρώην Σύμφωνο. Για αυτό το λόγο ορθώς ο κ. Oostlander αναφέρει στην έκθεσή του ότι η διεύρυνση της Ένωσης καθιστά αναγκαία την αναπροσαρμογή της δομής της Ευρώπης στον τομέα της ασφάλειας.
<P>
Σε πρώτη φάση πρέπει φυσικά να εξετασθεί ποια θέση μπορούν να λάβουν τα μελλοντικά κράτη μέλη της ΕΕ στο πλαίσιο της ΔΕΕ και του ΝΑΤΟ. Κατ' εμένα, οι χώρες αυτές είναι, καταρχήν, ευπρόσδεκτες εκεί. Ωστόσο, κανείς δεν αγνοεί ότι η διεύρυνση του ΝΑΤΟ ιδίως, προκαλεί σοβαρές αντιρρήσεις εκ μέρους της Ρωσικής Ομοσπονδίας. Οι αντιρρήσεις αυτές θα πρέπει να ληφθούν σοβαρά υπόψη μολονότι δεν μπορεί να επιτραπεί στη Ρωσία να έχει δικαίωμα αρνησικυρίας εν προκειμένω, όμως φρονώ ότι στο πλαίσιο της συζήτησης σχετικά με τη διεύρυνση του ΝΑΤΟ και της αλλαγής των δομών στον τομέα της ασφάλειας, θα πρέπει ασφαλώς να αναζητηθεί μια ικανοποιητική συμβιβαστική λύση με τη Ρωσική Ομοσπονδία, επειδή η συζήτηση αυτή δεν πρέπει τελικά να οδηγήσει σε μια μείωση του επιπέδου ασφαλείας σε ολόκληρη την Ευρώπη.
<P>
Ταυτόχρονα, στο πλαίσιο της Διακυβερνητικής Διάσκεψης θα πρέπει να εργαστούμε προς την κατεύθυνση της ενίσχυσης της κοινής εξωτερικής πολιτικής και της πολιτικής στον τομέα της ασφάλειας, διότι με τη διεύρυνση θα αναλάβουμε επίσης σημαντικές ευθύνες και στον τομέα της εξωτερικής πολιτικής. Ταυτόχρονα, για τα νέα κράτη μέλη, η ιδιότητα του μέλους της Ευρωπαϊκής Ένωσης σημαίνει επίσης και μια εγγύηση ασφαλώς στο πλαίσιο της ΚΕΠΠΑ, αλλά και από αυτή την ίδια την ιδιότητα του μέλους. Φρονώ ότι τώρα είναι ιδιαίτερα σημαντική η διεύρυνση της συνεργασίας με τις χώρες της Κεντρικής και Ανατολικής Ευρώπης, ιδίως με τις συνδεδεμένες χώρες, και η διεύρυνση από τώρα, στο πλαίσιο του διαρθρωτικού διαλόγου, της συνεργασίας στον τομέα της εξωτερικής πολιτικής και της πολιτικής για την ασφάλεια. Εν πάση περιπτώσει, φρονώ ότι κατά τα επόμενα έτη κατά τις συζητήσεις που θα διεξαχθούν εδώ και αλλού θα πρέπει να γνωρίζουμε σαφώς ότι με τη διεύρυνση, η Ευρωπαϊκή Ένωση θα αναλάβει σημαντικές ευθύνες και σε αυτόν τον τομέα.

<SPEAKER ID=57 LANGUAGE="FR" NAME="Rocard">
Κυρία Πρόεδρε, κύριε Επίτροπε, αγαπητοί μου συνάδελφοι, επιθυμώ και εγώ επίσης να χαιρετήσω την εξαίρετη έκθεση του κ. Ωστλάντερ, τον οποίον συγχαίρω για τον ουσιαστικό χαρακτήρα των εργασιών που διηύθυνε.
<P>
Όμως, δεν μπορώ να κρύψω κάποια δυσαρέσκεια, μία δυσαρέσκεια της οποία η εξάλειψη δεν εξηρτάτο αποκλειστικά από τον κ. Oostlander. Ο εισηγητής έπρεπε να λάβει υπ'όψιν την επιλογή της επιτροπής - η οποία επιθυμούσε να επεξεργασθεί την ενσωμάτωση στην εσωτερική αγορά με έναν ευδιάκριτο τρόπο -, αλλά επίσης των εργασιών μας, που βρίσκονται στο ξεκίνημα καθώς και τις μεγάλες αβεβαιότητες αναφορικά με τις μελλοντικές δαπάνες συμφυείς στην προσαρμογή της κοινής γεωργικής πολιτικής, της πολιτικής των υποδομών, της περιφερειακής πολιτικής και αναφορικά με το ρυθμό της διευρύνσεως στον ευρωπαϊκό ανταγωνισμό. Εν συντομία, οι δυσκολίες είναι μεγάλες, ούτως ώστε ανάμεσα στους υπαινιγμούς - οι οποίοι, μη μπορώντας να γίνουν περισσότερο σαφείς, παραμένουν απογοητευτικοί - και την παραβίαση της προθεσμίας αναφορικά με έναν ορισμένο αριθμό προτεραιοτήτων, η σημασία του σχεδίου που αντιπροσωπεύει η προσχώρηση μιας δωδεκάδας, αν όχι περισσοτέρων, χωρών, περνά σχεδόν απαρατήρητη. Είναι το πλαίσιο των εργασιών μας που το απαιτεί, και λυπούμαι πολύ.
<P>
Πρόκειται για μια τεράστια ιστορική περιπέτεια στην οποία παρευρισκόμεθα εδώ. Τα δεκαπέντε σημερινά κράτη μέλη της Ενώσεως έχουν στην πράξη όλα κάνει πόλεμο μεταξύ τους κατά τη διάρκεια των περασμένων επτά ή οκτώ αιώνων. Η άφιξη άλλων εθνών δημιουργεί μια ευκαιρία συμφιλιώσεως σε μία ήπειρο, η οποία στην πράξη δημιούργησε τους περισσότερους πολέμους από κάθε άλλη. Εξ άλλου, στην παγκόσμια ιστορία, δε συναντάμε την περίπτωση μίας μεγάλης δύναμης που θα επλάθετο διαφορετικά από το να κερδίζει στρατιωτικές κατακτήσεις στους μελλοντικούς υποτελείς της.
<P>
Αυτή η ιστορική περιπέτεια είναι χωρίς προηγούμενο, και μας ωθεί να καλέσουμε με τις ευχές μας μία ένωση που χαρακτηρίζεται από την κοινή όλο και περισσότερο ενισχυμένη θέσπιση της πολιτικής ανταγωνισμού της, της μαρκοοικονομικής ρυθμίσεώς της, της κοινωνικής πολιτικής της, αλλά επίσης και της εξωτερικής πολιτικής της καθώς και της πολιτικής στον τομέα των δικαστικών υποθέσεων και των ανθρωπίνων δικαιωμάτων. ρα, οι λόγοι που προτρέπουν τις εν λόγω χώρες να θέσουν υποψηφιότητα δεν είναι αποκλειστικά οικονομικοί: σίγουρα αυτές οι χώρες αποβλέπουν στο επίπεδο της δικής μας ζωής, αλλά θέλγονται ακόμη περισσότερο από μία ανάγκη να απολαμβάνουν κάποια ασφάλεια και να πιέζουν τις διεθνείς εξελίξεις.
<P>
Υπό αυτήν την έννοια, κύριε Επίτροπε, εύχομαι αυτή η έκθεση - μία έκθεση που πρόκειται να ψηφίσουμε, που λέει χρήσιμα πράγματα, αλλά που τα λέει έτσι και σε έναν τόνο τόσο μετριοπαθή ή συνετό, ώστε καταλήγουμε να αναρωτιώμαστε για τη φύση του στόχου και για τη θέληση της επιτεύξεώς του - αυτή η έκθεση, λέγω, να συνοδεύεται από ένα τεκμήριο της Επιτροπής που να επαναπροσδιορίζει προς τον στόχο μας τους τελικούς σκοπούς της ευρωπαϊκής οικοδομήσεως και τους λόγους για τους οποίους θα αποτελεί απίστευτη περιπέτεια το να συμπεριλάβουμε στις τάξεις μας δώδεκα έθνη - τουλάχιστον - τα οποία έζησαν την τραγική ιστορία που γνωρίζουμε.
<P>
Θα ήθελα επίσης να υπογραμμίσω ότι η οριστική επιλογή ενός χρονοδιαγράμματος δεν ανήκει στο Ευρωπαϊκό Κοινοβούλιο, αλλά πολύ περισσότερο στην διακυβερνητική διάσκεψη. Πιστεύω ότι δεν θα ήταν σωστό να πάρουμε ένα ρίσκο - αν και θα ήταν μικρότερο - από την απόψεως αυτής.
<P>
Κύριε Επίτροπε ακούτε το μήνυμά μας. Αφού παραθέτουμε αριθμούς, δισταγμούς, αμφιβολίες και όρους, πρέπει επίσης να μιλήσουμε για τους λόγους, οι οποίοι θα μπορούσαν να αποδειχθούν σημαντικοί και γόνιμοι. Δημιουργούμε την μεγαλύτερη των πολιτικών περιπετειών που γνώρισε ποτέ η ανθρωπότητα.

<SPEAKER ID=58 LANGUAGE="EN" NAME="Titley">
Κυρία Πρόεδρε, ως από μακρού σπουδαστής του προβλήματος της διεύρυνσης, θα πρέπει να ομολογήσω ότι βρίσκω κάπως διασκεδαστική αυτή τη συζήτηση που γίνεται σχετικά με τον συγκεκριμένο γύρο διεύρυνσης. Το θέμα ξεκίνησε ένα ή δύο χρόνια πριν όταν όλοι έλεγαν «Ω, ναι, θα πρέπει να διερυνθούμε», λέγοντας ένα σωρό μεγάλα λόγια γι' αυτήν ως να επρόκειτο για την εγγραφή νέων μελών σε κάποια κοινωνική λέσχη. Από τότε είχα προειδοποιήσει ότι δεν πρόκειται για τόσο απλό θέμα. Αλλά βρισκόμαστε ήδη μπλεγμένοι σ' αυτή την κατάσταση και ο καθένας σηκώνει τα χέρια ψηλά με τρόμο μπροστά στις αμέτρητες δυσκολίες, κι' όλα αυτά πριν αρχίσουν καν οι διαπραγματεύσεις. Θεωρώ ότι θα πρέπει εγώ ο ίδιος να υποβαθμίσω τη σημασία αυτών των δυσκολιών.
<P>
Ως ο τελευταίος ομιλητής του Κοινοβουλίου θα πρέπει να επαναλάβω ορισμένα βασικά σημεία. Πρώτον, το ερώτημα δεν είναι εάν θα διευρυνθούμε αλλά πότε θα διευρυνθούμε. Η Ευρωπαϊκή Ένωση είναι ανοικτή σε οποιαδήποτε χώρα εκπληρώνει τα κριτήρια εισδοχής. Επιπλέον, έχουμε πει από καιρό στις χώρες της Κεντρικής και Ανατολικής Ευρώπης ότι εάν απαλλαγούν από τον δικτατορικό τρόπο διακυβέρνησης θα τις καλωσορίσουμε στην οικογένειά μας. Εάν τώρα υπαναχωρήσουμε από αυτό το μήνυμα κινδυνεύουμε να υπονομεύσουμε όλες τις μεταρρυθμίσεις που με μεγάλο κόπο έγιναν στις χώρες αυτές. Κινδυνεύουμε επίσης να αντικρύσουμε μια ολίσθηση στο είδος εκείνο των εθνικών εντάσεων όπως αυτές στη Γιουγκοσλαβία που μας έχουν τρομοκρατήσει. Διατρέχουμε επίσης τον κίνδυνο, όπως είπε ο κ. Wiersma, να υπονομεύσουμε την ασφάλεια ολόκληρης της ηπείρου μας.
<P>
Βεβαίως, ύστερα απ' όλα αυτά, θα πρέπει να δεχθούμε ότι υπάρχουν σημαντικές δυσχέρειες που πρέπει να αντιμετωπιστούν κατά τα ερχόμενα χρόνια, ιδιαίτερα στον τομέα της γεωργίας και στο Περιφερειακό Ταμείο καθώς και στη δομή της λήψεως των αποφάσεων. Εάν υποτιμήσουμε τις δυσκολίες αυτές θα οδηγηθούμε τελικά σε υποτίμηση της ίδιας της διαδικασίας διεύρυνσης. Μια βιαστική διεύρυνση θα κάνει στην πραγματικότητα περισσότερο κακό παρά καλό. Δεν μπορούμε να προσποιηθούμε ότι τα προβλήματα αυτά δεν υφίστανται.
<P>
Σε απάντηση όμως προς τον κ. Wynn ο οποίος λέγει ότι δεν μπορούμε να προχωρήσουμε στη διεύρυνση πριν γνωρίσουμε το επακριβές κόστος, θα ήθελα να πω το εξής: δεν πρόκειται να γνωρίσουμε το επακριβές κόστος της διεύρυνσης μέχρις ότου αρχίσουμε τις ουσιστικές διαπραγματεύσεις και δεν μπορούμε να καθόμαστε χωρίς να κάνουμε τίποτα περιμένοντας κάποιον να το υπολογίσει. Στο Ευρωπαϊκό Κοινοβούλιο δεν μπορούμε να λειτουργούμε συνεχώς κάτω από την τυρρανία της Επιτροπής Προϋπολογισμών.
<P>
Καλωσορίζω τη Λευκή Βίβλο διότι αποτελεί κάποια αρχή στην αντιμετώπιση των πρακτικών προβλημάτων που σχετίζονται με τη διεύρυνση. Στο τέλος-τέλος η διεύρυνση είναι ένα πολιτικό πρόβλημα, ένα πρόβλημα πολιτικής βούλησης πολιτικών ηγετών. Θέλουμε ή δεν θέλουμε να υλοποιηθεί; Υπάρχει ακόμη το πρόβλημα της πολιτικής αποδοχής τόσο από τους λαούς της Ευρωπαϊκής Ένωσης όσο και από τους λαούς της Κεντρικής και Ανατολικής Ευρώπης. Εάν δεν είναι έτοιμοι να αποδεχθούν τους διαπραγματευτικούς όρους, δεν πρόκειται να γίνει διεύρυνση. Θα πρέπει να το θυμόμαστε πάντοτε αυτό σε όσα λέμε και κάνουμε προς την κατεύθυνση της τελικής διεύρυνσης κατά τον ερχόμενο αιώνα.

<SPEAKER ID=59 NAME="Van den Broek">
Κυρία Πρόεδρε, με μεγάλο ενδιαφέρον άκουσα σήμερα το πρωί του πολλούς ομιλητές οι οποίοι αναφέρθηκαν σε αυτό το τόσο σημαντικό θέμα της διεύρυνσης της Ευρωπαϊκής Ένωσης. Επιτρέψτε μου καταρχάς να συγχαρώ των εισηγητή, τον κ. Oostlander, για την εμπεριστατωμένη έκθεσή του και το δύσκολο έργο που επετέλεσε στο πλαίσιο αυτό. Μέσα σε σύντομο χρονικό διάστημα κατόρθωσε να παράσχει μια λεπτομερή άποψη των διαφόρων πολιτικών θέσεων του Κοινοβουλίου και εκπόνησε μια πρόταση ψηφίσματος το οποίο δεν αναφέρεται μόνο στη Λευκή Βίβλο και στη λειτουργία της, αλλά και στο γενικότερο θέμα της μελλοντικής διεύρυνσης.
<P>
Γνωρίζω ότι αυτός συμβουλεύθηκε πολλές επιτροπές του Κοινοβουλίου προκειμένου να εκπονήσει μια ισορροπημένη έκθεση, ενώ και εγώ ο ίδιος προσωπικά είχα την ευχαρίστηση να συνομιλήσω αρκετές φορές μαζί του σχετικά με αυτό το θέμα. Πρόκειται για ένα θέμα το οποίο, κ. Πρόεδρε, αποτελεί μια από τις μεγαλύτερες προκλήσεις στην ιστορία της Ευρωπαϊκής Ένωσης: τη διεύρυνση προς τα ανατολικά και προς τα νότια, με την οποία η Ένωση θα αποτελείται από περισσότερα από 25 κράτη μέλη. Όπως επανειλημμένα παρατηρήθηκε σήμερα το πρωί, πρόκειται για μια ιστορική ευκαιρία. Οφείλουμε να εκμεταλλευθούμε αυτή την ευκαιρία, κάτι το οποίο δεν είναι πάντοτε εύκολο, όμως η πολιτική απόφαση που λήφθηκε κατά τη διάρκεια του Ευρωπαϊκού Συμβουλίου της Κοπεγχάγης το 1993, είναι σαφής. Με αυτό τον τρόπο, τα κράτη μέλη αποφάσισαν να συμβάλουν στην πολιτική, οικονομική και κοινωνική ανάπτυξη όλων των λαών της Ευρώπης. Στο πλαίσιο αυτό η πτυχή της πολιτικής στον τομέα της ασφάλειας διαδραματίζει περίοπτο ρόλο.
<P>
Απόλυτη προϋπόθεση για τη διεύρυνση αποτελεί, κατά την άποψη της Επιτροπής, η επιτυχής ολοκλήρωση της Διακυβερνητικής Διάσκεψης. Εμείς ως Επιτροπή, γνωρίζουμε ότι το Κοινοβούλιο συμφωνεί μαζί μας. Η έκθεση επίσης του κ. Oostlander δεν επιτρέπει εν προκειμένω να υπάρχει καμία παρανόηση. Αλλωστε ενθυμείστε την υπόσχεση του Συμβουλίου προς το Κοινοβούλιο κατά την εποχή της προηγούμενης διεύρυνσης. Το Ευρωπαϊκό Συμβούλιο της Μαδρίτης του περασμένου Δεκεμβρίου άνοιξε μια νέα φάση στη διαδικασία διεύρυνσης της Ένωσης και μπόρεσε επίσης να καθορισθεί η διαδικασία και το χρονοδιάγραμμα της προετοιμασίας. Η Επιτροπή έλαβε εν προκειμένω την εντολή να εκπονήσει έκθεση σχετικά με ορισμένες πτυχές της διεύρυνσης. Οφείλει να αποτιμήσει περαιτέρω τις συνέπειες που θα έχει η διεύρυνση στην κοινοτική πολιτική, ιδίως όσον αφορά την πολιτική στον γεωργικό τομέα και στον τομέα των διαρθρωτικών ταμείων. Το Ευρωπαϊκό Συμβούλιο θα συνεχίσει την έρευνά του βάσει αυτών των εκθέσεων.
<P>
Σημαντική πρόοδος σημειώθηκε όσον αφορά την προετοιμασία των γνωμοδοτήσεων που ζητήθηκαν από το Ευρωπαϊκό Συμβούλιο της Μαδρίτης όσον αφορά τις αιτήσεις ένταξης στην Κοινότητα εννέα χωρών της Κεντρικής και Ανατολικής Ευρώπης, επειδή όπως γνωρίζετε η Επιτροπή έχει ήδη γνωμοδοτήσει σχετικά με τις αιτήσεις της Κύπρου και της Μάλτας. Τις επόμενες ημέρες θα διαβιβασθεί στις υποψήφιες χώρες ένας κατάλογος με τεχνικού περιεχομένου ερωτήσεις, για τις οποίες ελπίζουμε ότι θα λάβουμε απάντηση το καλοκαίρι και με αυτές η Επιτροπή θα μπορέσει να εργασθεί για να συντάξει τις γνωμοδοτήσεις της σχετικά με τις εν λόγω αιτήσεις ένταξης. Οι υπηρεσίες της Επιτροπής εξακολουθούν να αναλύουν περαιτέρω τις συνέπειες από τη διεύρυνση ή την πολιτική της Ένωσης και συνεχίζουν την αξιολόγηση της κατάστασης για κάθε μια μεμονωμένη χώρα η οποία έχει υποβάλει αίτηση ένταξης. Όπως είναι γνωστό, η Επιτροπή θα υποβάλει αυτές τις γνωμοδοτήσεις το ταχύτερο δυνατό μετά από τον τερματισμό της Διακυβερνητικής Διάσκεψης, που υπο φυσιολογικές συνθήκες αναμένεται να συμβεί στα μέσα του 1997, σε περίπτωση που αυτή καταλήξει όντως σε συμπεράσματα. Οι γνωμοδοτήσεις αυτές θα συνοδεύονται από ένα έγγραφο παρουσιάσης, έγγραφο σύνθεσης όπως ονομάζεται, στο οποίο θα εξετάζονται τα κυριότερα οριζόντια προβλήματα σχετικά με τη διεύρυνση και τις προοπτικές των διαπραγματεύσεων ένταξης. Τότε η Επιτροπή θα εκδόσει επίσης μια ανακοίνωση σχετικά με το οικονομικό πλαίσιο, μετά το 1999, στο οποίο θα λαμβάνεται υπόψη μια ενδεχόμενη διεύρυνση. Η Επιτροπή συμφωνεί με όσους υποστήριξαν το πρωί ότι τώρα δεν είναι η κατάλληλη στιγμή για μια λεπτομερή αριθμητική αναφορά, δεδομένου ότι αυτό δεν είναι δυνατό να πραγματοποιηθεί ούτε όσον αφορά τους σημαντικότερους τομείς κόστους όπως π.χ. σχετικά με την αναπροσαρμογή της κοινής γεωργικής πολιτικής ή την περιφερειακή πολιτική, δεδομένου ότι οι τομείς αυτοί πρέπει να εξετασθούν περαιτέρω.
<P>
Υπό το πρίσμα των εν λόγω εκθέσεων, το Συμβούλιο θα αποφασίσει στη συνέχεια σχετικά με την έναρξη των διαπραγματεύσεων ένταξης. Όσον αφορά την Κύπρο και τη Μάλτα, όπως είναι γνωστό, αποφασίσθηκε οι διαπραγματεύσεις αυτές να αρχίσουν έξι μήνες μετά τον τερματισμό της Διακυβερνητικής Διάσκεψης. Όμως, παράλληλα, το Ευρωπαϊκό Συμβούλιο εξέφρασε την ελπίδα ότι οι προπαρασκευαστικές διαπραγματεύσεις για την ένταξη των χωρών της Κεντρικής και Ανατολικής Ευρώπης «θα συμπέσουν με την έναρξη των διαπραγματεύσεων με την Κύπρο και την Μάλτα». Όμως οριστική απόφαση εν προκειμένω δεν έχει ληφθεί ακόμη.
<P>
Έτσι έχει η κατάσταση αυτή τη στιγμή και πρόθεσή μου είναι η όσο το δυνατόν στενότερη συμμετοχή της Επιτροπής και του Ευρωπαϊκού Κοινοβουλίου σε αυτή τη διαδικασία. Μόνο μέσω μιας αρμονικής συνεργασίας με τα άλλα θεσμικά όργανα, μπορεί να υλοποιηθεί αυτή η φιλόδοξη επιδίωξη. Χρειαζόμαστε τη βοήθεια και τη γνώμη σας και η παρούσα έκθεση του κ. Oostlander αποτελεί μια καλή αφετηρία εν προκειμένω.
<P>
Ειδικότερα, όσον αφορά την εφαρμογή της Λευκής Βίβλου για την προετοιμασία της συμμετοχής των συνδεδεμένων χωρών στην εσωτερική αγορά, έχει επιτευχθεί τώρα σημαντική πρόοδος. Οι χώρες αυτές έχουν χαράξει νέες εκτεταμένες εθνικές στρατηγικές προκειμένου να προσαρμοσθούν στη νομοθεσία της εσωτερικής αγοράς ή προσπαθούν να το επιτύχουν σε στενή συνεργασία με την Επιτροπή. Στις 10 Ιανουαρίου του τρέχοντος έτους άρχισε να λειτουργεί το γραφείο ανταλλαγής πληροφοριών σχετικά με την τεχνική βοήθεια το οποίο ασχολείται με την παροχή υπηρεσιών στις συνδεδεμένες χώρες στον τομέα της τεκμηρίωσης, της ενημέρωσης σχετικά με την εφαρμογή του κοινοτικού κεκτημένου στην εσωτερική αγορά και όσον αφορά επίσης συνεδριάσεις και επισκέψεις μελέτης. Η εν λόγω παροχή υπηρεσιών θα διευρυνθεί σύντομα με τη χρησιμοποίηση εμπειρογνωμόνων στον τομέα της εσωτερικής αγοράς, που θα προέρχονται από τις εθνικές διοικήσεις καθώς και από ιδιωτικούς φορείς των κρατών μελών.
<P>
Θα αναφερθώ εν συντομία σε ορισμένες ειδικές παραγράφους της πρότασης ψηφίσματος. Υποστηρίζουμε ένθερμα σε γενικές γραμμές την πρόταση ψηφίσματος. Στην παράγραφο 1, η διεύρυνση της Ευρωπαϊκής Ένωσης με τις χώρες της Κεντρικής και Ανατολικής Ευρώπης ονομάζεται μια σημαντική ευκαιρία που να συμβάλει στην ειρήνη, την ασφάλεια και την ευημερείας ολόκληρης της Ευρώπης. Αυτό αποτελεί για την Επιτροπή την αφετηρία των μελλοντικών ενεργειών της.
<P>
Στην παράγραφο 4 ζητείται από το Συμβούλιο και τα κράτη μέλη να καταβάλουν κάθε προσπάθεια στο πλαίσιο της Διακυβερνητικής Διάσκεψης ώστε τα θεσμικά όργανα της Ευρωπαϊκής Ένωσης να μεταρρυθμιστούν κατά τρόπο που να επιτρέπει στην Ένωση να λειτουργεί καλύτερα. Όπως προανέφερα, η Επιτροπη συμφωνεί απόλυτα με αυτό. Σε διάφορες παραγράφους ζητείται η εκπόνηση περισσοτέρων Λευκών Βίβλων που θα καλύπτουν διάφορα θέματα. Επιτρέψτε μου να επισημάνω ότι η Επιτροπή τήρησε τα συμφωνηθέντα στο Ευρωπαϊκό Συμβούλιο της Μαδρίτης όσον αφορά την εκπόνηση διαφόρων εκθέσεων. Εκτός από τις λεπτομερείς γνωμοδοτήσεις σχετικά με τις αιτήσεις ένταξης, η Επιτροπή θα εκπονήσει επίσης ένα έγγραφο σχετικά με τη διεύρυνση. Αναφέρθηκα ήδη σε αυτό.
<P>
Η Επιτροπή πρέπει επίσης να αναλύσει όσο το δυνατόν λεπτομερέστερα το χρηματοοικονομικό σύστημα της Ευρωπαϊκής Ένωσης προκειμένου αμέσως μετά τον τερματισμό της Διακυβερνητικής Διάσκεψης να εκδόσει μια ανακοίνωση σχετικά με το χρηματοοικονομικό πλαίσιο της Ένωσης μετά την 31η Δεκεμβρίου 1999, στο πλαίσιο του οποίου θα λαμβάνεται υπόψη μια ενδεχόμενη διεύρυνση. Η Επιτροπή οφείλει, συνεπώς, να συντάξει πολλές εκθέσεις.
<P>
Τέλος, Πρόεδρε, στην παράγραφο 14 καλείται η Επιτροπή να εξασφαλίσει τις αναγκαίες εγγυήσεις προς τα υποψήφια κράτη μέλη σχετικά με την ένταξή τους, θέτοντας ορισμένα ελάχιστα κριτήρια τα οποία θα πρέπει να πληρούν. Οφείλω να επισημάνω εν προκειμένω ότι τα εν λόγω κριτήρια έχουν ήδη καθορισθεί στα συμπεράσματα του Ευρωπαϊκού Συμβουλίου της Κοπεγχάγης, δηλαδή η δημιουργία σταθερών θεσμικών οργάνων τα οποία θα εγγυώνται τη δημοκρατία, το κράτος δικαίου, τα ανθρώπινα δικαιώματα και το σεβασμό και την προστασία των μειονοτήτων. Δεύτερον, η ύπαρξη μιας λειτουργικής οικονομίας της αγοράς και, τρίτον, η δυνατότητα αντιμετώπισης της ανταγωνιστικής πίεσης και των δυνάμεων της αγοράς εντός της Ένωσης. Φρονούμε ότι κατ' αυτόν τον τρόπο περιγράφονται με σαφή τρόπο τα κριτήρια αυτά.
<P>
Η παρούσα σημαντική συζήτηση θα συνεχισθεί σίγουρα από πολλές άλλες. Επιτρέψτε μου να τερματίσω ευχαριστώντας για άλλη μια φορά το Κοινοβούλιο για το εξαιρετικό έργο που επετέλεσε, υποσχόμενος ότι εμείς θα εξακολουθήσουμε να το κρατούμε ενήμερο σχετικά με την περαιτέρω προετοιμασία της διαδικασίας διεύρυνσης και θα επιδιώκουμε μια περαιτέρω ανταλλαγή απόψεων τόσο στο πλαίσιο της Επιτροπής όσο και στο πλαίσιο της Ολομέλειας.
<P>
(Χειροκροτήματα)

<SPEAKER ID=60 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αμέσως.

<CHAPTER ID=6>
Ψηφοφορίες
<SPEAKER ID=61 LANGUAGE="FR" NAME="Fabre-Aubrespy">
Πριν λάβει χώρα αυτή η ψηφοφορία με ονομαστική κλήση, θα ήθελα απλά να παρατηρήσω ότι η τροπολογία δεν αναφέρεται παρά σε αριθμούς. Η απόρριψή της θα είχε ως συνέπεια την αμφισβήτηση αριθμών, οι οποίοι, προς στιγμήν, δεν αμφισβητήθηκαν.
<P>
Κατόπιν της ψηφοφορίας επί των τροπολογιών

<SPEAKER ID=62 LANGUAGE="NL" NAME="Aelvoet">
Πρόεδρε, συνάδελφοι, η Ομάδα μας ζητεί από την Ολομέλεια να επαναπέμψει την παρούσα έκθεση στην αρμόδια επιτροπή, όχι επειδή φρονούμε ότι δεν πρέπει να είμαστε αυστηροί στην κρίση μας, αλλά επειδή πιστεύουμε ότι το μήνυμα που περιέχει είναι ιδιαίτερα σκληρό, συγκεκριμένα άρνηση χορήγησης απαλλαγής, και δεν είναι σαφές εάν οι συνέπειες θα είναι εκείνες τις οποίες επιθυμούμε. Συνεπώς, εκείνο το οποίο ζητούμε είναι η επαναπομπή της έκθεσης στην επιτροπή προκειμένου να μπορέσουμε να διεξάγουμε εκεί μια στρατηγική συζήτηση επειδή η συζήτηση που πραγματοποιήθηκε εν προκειμένω ήταν ανεπαρκής. Φρονούμε, ότι είναι ιδιαίτερα σημαντικό το Κοινοβούλιο να δώσει στον εαυτό αρκετό χρόνο προκειμένου να εξετασθούν εάν οι συνέπειες της εν λόγω απόφασης θα είναι όντως θετικές και σε ευθυγράμμιση με εκείνα τα οποία επιθυμούμε, δηλαδή κατάρτιση προϋπολογισμού κατά τρόπο ούτως ώστε να υφίσταται μια σαφής κατάσταση από διαρθρωτική άποψη. Αντιθέτως, φοβούμαστε ότι αυτό θα αποτελέσει ένα αρνητικό μήνυμα όσον αφορά τη συνεργασία για την ανάπτυξη σε γενικές γραμμές και, στο πλαίσιο της έναρξης της Διακυβερνητικής Διάσκεψης, η υποστήριξη της παρούσης έκθεσης δεν αποτελεί ένα θετικό σημείο προκειμένου να αποκτήσουμε περισσότερες αρμοδιότητες και, τέλος, φρονούμε ότι αυτό δεν μπορεί να γίνεται συνεχώς κάθε έτος και, κατά συνέπεια, δεν δίνουμε με αυτό τον τρόπο καμία εμπεριστατωμένη απάντηση. Ζητούμε να δοθεί χρόνος για να διεξαχθεί μια στρατηγική συζήτηση επ' αυτού του θέματος και για αυτό το λόγο η έκθεση πρέπει να επαναπεμφθεί στην επιτροπή.

<SPEAKER ID=63 LANGUAGE="FR" NAME="Fabre-Aubrespy">
Ευχαριστώ τους συναδέλφους, οι οποίοι χειροκροτούν εκ των προτέρων αυτό που πρόκειται να πω. Θα ήθελα να πω στην κα Aelvoet ότι, παρ'όλο που είμαστε πρόσωπο με πρόσωπο, επιδοκιμάσω εξ ολοκλήρου την πρότασή της για παραπομπή στην επιτροπή. Δεν είμαι σύμφωνος μαζί της όταν ζητά την εγγραφή στον προϋπολογισμό του ΕΤΑ, διότι, όταν θα πρόκειται γι'αυτό, οι χώρες ΑΚΕ θα λαμβάνουν λιγότερα χρήματα.
<P>
Αλλά είμαι σύμφωνος μαζί της στην άποψη ότι η συζήτηση δεν έλαβε χώρα υπό ορθές συνθήκες και ότι δώσαμε ένα άσχημο μήνυμα στις Αφρικανικές χώρες. Δεν πρόκειται για το θέμα της εγγραφής ή της μη εγγραφής στον προϋπολογισμό που μας οδηγεί σε αυτή μας την άρνηση της εκθέσεως, είναι η άσχημη εντύπωση που θα δώσει το Ευρωπαϊκό Κοινοβούλιο στις χώρες AΚΕ.
<P>
Η άρνηση της χορήγησης ανακουφίσεως είναι η εισαγωγή της αμφιβολίας στη συνεργασία που έχουμε με αυτές τις χώρες είναι η εισαγωγή της αμφιβολίας στη θέλησή μας να επεκτείνουμε αυτήν την συνεργασία. Είναι η χρησιμοποίηση, από μία θεσμική δράση που αρνούμαστε, του θέματος της εγγραφής στον προϋπολογισμό εις βάρος των σχέσεών μας με τις χώρες της Αφρικής, των νήσων της Καραϊβικής και του Ειρηνικού. Είμαι λοιπόν υπέρ της παραπομπής στην επιτροπή.

<SPEAKER ID=64 LANGUAGE="EN" NAME="Tomlinson">
Κύριε Πρόεδρε, η πρόταση περί αναπομπής της εκθέσεως στην επιτροπή είναι εντελώς απαράδεκτη, ιδιαίτερα για τις αιτίες που αναφέρθηκαν. Πρώτα απ' όλα, το να λέει ο κ. Fabre-Aubrespy ότι η συζήτηση δεν διεξήχθει όπως έπρεπε είναι, πιστεύω, άκρως προσβλητικό τόσο για την προεδρία της κ. Theato στην επιτροπή όσο και για τον προκάτοχό σας στην έδρα του Κοινοβουλίου. Η συζήτηση υπήρξε υποδειγματική.
<P>
(Χειροκροτήματα) Σε ονομαστική ψηφοφορία σχετικά με τις κρίσιμες παραγράφους, η τροπολογία του κ. Fabre-Aubrespy ηττήθηκε με τις ψήφους 365 Μελών, δηλ. της απόλυτης πλειοψηφίας του Σώματος, και η παράγραφος 10 με τα 364 Μέλη, πάλι απόλυτη πλειοψηφία, που εψήφισαν υπέρ. Δεν μπορώ να βρω συνθήκες που να είναι λιγότερο ικανοποιητικές για την αναπομπή του θέματος στην επιτροπή. Πρόκειται για πρόβλημα εκείνων που είτε δεν συμμετείχαν όπως έπρεπε στη συζήτηση ή εκείνων που, έχοντας συμμετάσχει, διαπίστωσαν την απόρριψη των απόψεών τους και θέλουν τώρα ένα δεύτερο κομμάτι από την πίττα. Το Σώμα θα πρέπει να απορρίψει την πρόταση.
<P>
(Χειροκροτήματα)
<P>
(Το Σώμα αποφασίζει τη μη αναπομπή της προτάσεως στην επιτροπή)
<P>
(Το Σώμα εγκρίνει την πρόταση)
<SPEAKER ID=65 LANGUAGE="DE" NAME="Liese">
Kύριε Πρόεδρε, θα ήθελα, επί της διαδικασίας, να ζητήσω να αλλάξει η σειρά της ψηφοφορίας. Στον κατάλογο των ψηφοφοριών βρίσκεται η τροπολογία που κατέθεσα εγώ, εξ ονόματος της Oμάδας του Eυρωπαϊκού Λαϊκού Kόμματος, πριν από την τροπολογία της Oμάδας των Πρασίνων στο Eυρωπαϊκό Kοινοβούλιο. H τροπολογία των Πρασίνων, όμως, προχωρεί και παραπέρα. Kαι οι δύο αναφέρονται στην έρευνα με εμβρυακό ιστό. Oι Πράσινοι την απορρίπτουν βασικά. Ίσως να υπάρχουν σωστοί λόγοι για κάτι τέτοιο, αλλά αυτή δεν είναι η άποψη που εξέφρασε το Kοινοβούλιο σε άλλα ψηφίσματα.
<P>
Γι' αυτό και θα 'πρεπε να ψηφίσει κανείς πρώτα για την έχουσα προεκτάσεις τροπολογία της Oμάδας των Πρασίνων στο Eυρωπαϊκό Kοινοβούλιο και μετά για τη δική μας, στην οποία δεν απορρίπτεται, βασικά, η έρευνα αλλά διατυπώνονται πολύ αυστηροί όροι. Nομίζω ότι, στη συνέχεια, θα μπορέσουμε να στηρίξουμε και την τροπολογία υπ' αριθ. 3, από κοινού, επειδή το Kοινοβούλιο την ψήφισε ήδη μια φορά. Eπιτρέψτε μου, όμως, να προσθέσω ακόμη ότι μερικές ομάδες επιθυμούν ξεχωριστή ψηφοφορία για το απόσπασμα στο τέλος αυτής της τρίτης τροπολογίας - που αναφέρεται στη σωματική θεραπεία γονιδίων. Aν είναι δυνατόν κάτι τέτοιο ακόμη, θα το ζητούσα, αλλά το πιο βασικό για μένα είναι η σειρά της ψηφοφορίας.

<SPEAKER ID=66 NAME="Πρόεδρος">
Κύριε Liese, δεν μπορώ να συμφωνήσω μαζί σας. Η σειρά με την οποία προετοιμάστηκε η ψηφοφορία από την γραμματεία είναι η λογική και η σωστή σειρά.

<SPEAKER ID=67 LANGUAGE="DE" NAME="Liese">
Kύριε Πρόεδρε, απαντήσατε, φυσικά, πολύ ξεκάθαρα και με σιγουριά στην παρατήρησή μου. Θα ήθελα μόνο να μάθω τι σας κάνει τόσο σίγουρο ότι μια πλήρης απαγόρευση τη έρευνας είναι λιγότερο εκτενής από έναν περιορισμό της έρευνας αυτής σε ορισμένες διατάξεις ασφαλείας; Eπιμένω, εν πάση περιπτώσει, στην άποψή μου και ζητώ να γίνει η ψηφοφορία πρώτα για την τροπολογία των Πρασίνων στο Eυρωπαϊκό Kοινοβούλιο και στη συνέχεια για τη δική μας.

<SPEAKER ID=68 NAME="Πρόεδρος">
Δεν είναι αρμοδιότητα της Έδρας να κρίνει αυτά τα πράγματα. Το μόνο που κάνουμε με τον καθορισμό της σειράς της ψηφοφορίας είναι να ακολουθούμε τη λογική και χρονολογική σειρά των τροπολογιών. Το Σώμα είναι κυρίαρχο για τις αποφάσεις που λαμβάνει.
<P>
(Το Σώμα εγκρίνει την πρόταση ψηφίσματος)

<SPEAKER ID=69 LANGUAGE="EN" NAME="Green">
Κύριε Πρόεδρε, πρόκειται περί τροπολογίας ήσσονος σημασίας. Είμαι βεβαία ότι θα έχει την ευρύτατη υποστήριξη του Σώματος. Θα ήθελα μόνο να διαβάσω την πρώτη γραμμή: »Σημειώνει σχετικά ότι τα μέτρα για την προώθηση της απασχόλησης θα πρέπει...». Μετά από τις λέξεις «θα πρέπει» θα θέλαμε να προστεθεί η λέξη «επίσης» ούτως ώστε να διαβάζεται ως: »... θα πρέπει επίσης να αναπτυχθούν από τα κράτη μέλη, τις περιφέρειες και τις τοπικές κοινότητες και, ιδιαίτερα, από τους κοινωνικούς εταίρους».
<P>
(Η προφορική τροπολογία γίνεται δεκτή)
<P>
(Το Σώμα εγκρίνει την πρόταση ψηφίσματος)

<SPEAKER ID=70 NAME="Πρόεδρος">
Πριν προχωρήσουμε στην τελική ψηφοφορία θα ήθελα να ευχαριστήσω τον εισηγητή που έκανε τη δουλειά μου στην Έδρα πολύ ευκολότερη. Επρόκειτο για μια πολύ δύσκολη ψηφοφορία.
<P>
(Χειροκροτήματα)
<P>
(Το Σώμα εγκρίνει την πρόταση ψηφίσματος)

<SPEAKER ID=71 LANGUAGE="EN" NAME="Banotti">
Κύριε Πρόεδρε, ζητώ την ανοχή σας για να καλέσω όσους συνδέλφους δεν έχουν υπογράψει ακόμη τη διακήρυξη για τα αυτιστικά παιδιά να το κάνουν. Κατά τις τελευταίες δύο ημέρες την έχουν υπογράψει πάνω από 100 συνάδελφοι. Θα ήθελα να καλέσω και τους υπολοίπους να υπογράψουν το συντομότερο δυνατό.

<SPEAKER ID=72 NAME="Πρόεδρος">
Σύμφωνα με τον Κανονισμό, δεν μπορείτε να κάνετε τέτοιου είδους ενημέρωση στο Σώμα αλλά, εν πάσει περιπτώσει, την κάνατε ήδη.

<SPEAKER ID=73 NAME="Bernardini">
Με την σύμφωνη γνώμη που δίδει σήμερα η συνέλευσή μας στην σύναψη της συμφωνίας αλιείας μεταξύ του Βασιλείου του Μαρόκου και της Ευρωπαϊκής Ενώσεως, τίθεται σε εφαρμογή ένα νέο πλαίσιο συνεργασίας μία συνεργασία που θα ισορροπεί μεταξύ των δύο μερών σε έναν ευαίσθητο τομέα: την συντήρηση των αλιευτικών πόρων και την αξιοποίησή τους άμεσα ή μετά από την μεταποίηση.
<P>
Η χειρονομία μας διαφαίνεται πλήρως στην ίσια κατεύθυνση των αποτελεσμάτων της Διασκέψεως της Βαρκελώνης Η ώρα έφθασε για την επαναφορά της ισορροπίας της συνεργασίας της Ευρωπαϊκής Ενώσεως προς όφελος των συντρόφων της στην άλλη όχθη της Μεσογείου.
<P>
Επίσης, αναφορικά με τον τομέα της αλιείας, χαίρουμε για το προσηρτημένο στη συμφωνία οικονομικό πρωτόκολλο, το οποίο ανέρχεται σε 500 εκατ. ecu για τέσσερα έτη. Όσον αφορά εμένα, υποστηρίζω την κατανομή που διεξάγεται μεταξύ σε τέσσερις δράσεις: οικονομικός συμψηφισμός, προγράμματαναπτύξεως, επιστημονική έρευνα και προγράμματα καταρτίσεως. Η προσφερόμενη βοήθεια πρέπει να είναι δημιουργική με την έννοια της απασχολήσεως και της αναπτύξεως. Η Ευρωπαϊκή δνωση επιδεικνύει αλληλεγγύη σε ένα σημαντικό τομέα για την μαροκινή οικονομία.
<P>
Αυτή η αλληλεγγύη πρέπει να εμφανισθεί επίσης και σε άλλους τομείς. Είναι ο λόγος για τον οποίον λυπούμαι που το Ευρωπαϊκό Κοινοβούλιο δεν εκφράζεται - και μάλιστα σήμερα - παράλληλα με την συμφωνία της αλιείας για την συμφωνία συνδέσεως, που έχει γενικότερη σημασία. Η ψήφος είναι σίγουρα κεκτημένη, αλλά θα πρέπει να περιμένουμε κάποιους μήνες για δοθεί η ώθηση σε μία γενική ανανεωμένη συνεργασία.

<SPEAKER ID=74 NAME="Izquierdo Rojo">
Η δική μας ψήφος ήταν θετική διότι πρόκειται για μια καλή συμφωνία, συνέπεια μιας καλής διαπραγμάτευσης, με βέλτιστα αποτελέσματα για τις σχέσεις μεταξύ ΕΕ και Μαρόκου.
<P>
Η συμφωνία κατέστη δυνατή διότι, παρά τις δυσκολίες που εμπεριείχε, κυριάρχησε το βασικότερο, δηλαδή η σαφής πολιτική βούληση μεταξύ συνδεδεμένων χωρών να επιτευχθεί μια συμφωνία ικανοποιητική και για τις δύο πλευρές. Και αυτό το καταφέραμε.
<P>
Εμείς πιστεύαμε πάντοτε ότι ήταν δυνατό να επιτευχθεί μια συμφωνία ισόρροπη και μακράς διαρκείας όπως αυτή ένας συμβιβασμός μεταξύ θέσεων πολύ διαφορετικών αρχικά, όπου καταβλήθηκε μεγάλη προσπάθεια προκειμένου να εξευρεθεί ένα κοινό πεδίο. Αλλες πολιτικές δυνάμεις διατήρησαν θέσεις περισσότερο μεταβλητές και οπορτουνιστικές: μιλούσαν για καταστροφή και απέκλειαν κάθε δυνατότητα συμφωνίας κατά τη διάρκεια της ισπανικής προεκλογικής εκστρατείας, μεταβάλλοντας αυτήν τη σημαντική διεθνή συμφωνία σε σημαία ποταπών εσωτερικών πολιτικών πολύ σοβαρό σφάλμα.
<P>
Εκφράζουμε συνεπώς την ευγνωμοσύνη μας στην ισπανική Κυβέρνηση και στη διαχείριση της ισπανικής Προεδρίας της Ευρωπαϊκής Ένωσης, στην Επιτροπή, τη μαροκινή Κυβέρνηση και στην Αυτού Μεγαλειότητα τον Βασιλέα του Μαρόκου, Χασάν Β, διότι όλοι μαζί κατέστησαν δυνατή αυτήν την Αλιευτική Συμφωνία 1996 μεταξύ ΕΕ και Μαρόκου.

<SPEAKER ID=75 NAME="Novo">
Παρά τις θετικές πτυχές που περιέχει, κυρίως όσον αφορά την επανάληψη της αλιευτικής δραστηριότητας από χιλιάδες αλιείς που παρεμποδίζονταν να εργασθούν, και τους οποίους πάντοτε υπερασπιστήκαμε, η αποχή μας σχετικά με την έκθεση του βουλευτή κ. Arias Caρete και σχετικά με τους συνολικούς όρους της αλιευτικής συμφωνίας με το Μαρόκο στηρίζεται στις ακόλουθες πτυχές:
<P>
1.Το Ευρωπαϊκό Κοινοβούλιο εκδίδει την γνωμοδότηση αυτή πολύ καιρό (περίπου πέντε μήνες) αφού η Επιτροπή και το Συμβούλιο διαπραγματεύτηκαν και ενέκριναν τη συμφωνία αυτή χωρίς ποτέ να έχουν επιτρέψει μία κατάλληλη και έγκαιρη παρέμβαση των αιρετών αντιπροσώπων αυτού του Σώματος2.Η διαπραγμάτευση της συμφωνίας αυτής διεξάγεται ύστερα από μία μονομερή απόφαση του Μαρόκου - που θα μπορούσε και θα έπρεπε να αμφισβητηθεί - να θεωρήσει άκυρη την αλιευτική συμφωνία που ίσχυε και της οποίας η διάρκεια έπρεπε να επεκταθεί μέχρι τον Απρίλιο του 1996. Απόφαση ακόμη πιο απαράδεκτη στο βαθμό που είναι προφανές ότι είχε ως μοναδικό στόχο να επιβάλει την αποδοχή ωφελειών στην εμπορική συμφωνία που αποτελούσε παράλληλα αντικείμενο διαπραγμάτευσης, και όχι τη διατήρηση των αλιευτικών πόρων των μαροκινών υδάτων3.Η αποδοχή εκ μέρους της Επιτροπής και του Συμβουλίου αντισταθμίσεων σε αυτή την εμπορική συμφωνία - επίσης σε θέματα αλιείας, καθώς και στη γεωργία και την κονσερβοβιομηχανία - που έχει επιβάλει το Μαρόκο στην Ευρωπαϊκή Ένωση, αλλά που δεν έχουν τεθεί από αυτή τη χώρα της Βορείου Αφρικής στους στόλους χωρών μη μελών της Ευρωπαϊκής Ένωσης4.Το γεγονός ότι αυτές οι αντισταθμίσεις που έχουν παραχωρηθεί στην εμπορική συμφωνία είναι απαράδεκτες, εφόσον θα μπορούσαν ίσως να αναιρέσουν σε οικονομικό επίπεδο τις θετικές πτυχές της αλιευτικής συμφωνίας. Το να δεχόμαστε να πάρουμε από τη μια μεριά αυτό που επιστρέφουμε από την άλλη δεν θα αποτελέσει ασφαλώς πρόσθετη ενίσχυση για το σύνολο των ενδιαφερόμενων παραγωγικών τομέων, κυρίως των λιγότερο αναπτυγμένων χωρών5.Επιπροσθέτως, ας υπογραμμισθεί επίσης, το γεγονός ότι η αλιευτική συμφωνία έχει μία προβλεπόμενη διάρκεια τεσσάρων ετών και η ανανέωσή της είναι κάτι περισσότερο από αμφίβολη, ενώ η εμπορική συμφωνία έχει έναν ορίζοντα δώδεκα ετών, και με τη λήξη της οι παραχωρήσεις που θα έχουν γίνει θα έχουν αμετάκλητο χαρακτήρα.- Επί της εκθέσεως Poggiolini (A4-0092/96)
<SPEAKER ID=76 NAME="Blokland">
Ποιος, άραγε, είναι αντίθετος σε έναν καλύτερο συντονισμό της πολιτικής στον τομέα της δημόσιας υγείας; Η παρακολούθηση της υγείας των πολιτών και η ανταλλαγή των εν λόγω δεδομένων φαίνεται πρωταρχικά ότι είναι μια αποδεκτή απασχόληση. Ιδίως όταν κανείς επιθυμεί να πράξει όλα αυτά προκειμένου να προάγει την υγεία των πολιτών.
<P>
Παρ' όλα αυτά, καταψηφίσαμε την πρόταση για τους ακόλουθους λόγους. Είναι σαφές ότι με την συγκέντρωση των δεδομένων εξυπηρετείται ένας ευρύτερος στόχος παρά μόνο η αξιολόγηση της υφιστάμενης κοινοτικής πολιτικής. Απώτερος στόχος είναι η περαιτέρω εναρμόνιση των συστημάτων υγείας. Ο στόχος αυτός αποτελεί ένα βήμα που ξεπερνά τα επιτρεπτά όρια. Συμφωνούμε με τη σταδιακή ευθυγράμμιση των εν λόγω συστημάτων. Όμως η επι τούτοις καθοδήγηση από τις Βρυξέλλες, αποτελεί για μας μας μια ανεπιθύμητη εξέλιξη.
<P>
Πρόεδρε, η Ευρωπαϊκή Ένωση έχει εκπονήσει εδώ και μερικά έτη ορισμένα προγράμματα στον τομέα της δημόσιας υγείας, τα οποία αποσκοπούσαν να φέρουν την Ευρώπη πλησιέστερα προς τον πολίτη. Ακόμη και τα ευρωπαϊκά προγράμματα για τον καρκίνο, το AIDS και το κάπνισμα μπορούν δύσκολα να ξεπεράσουν την αρχή της επικουρικότητας. Η επιδότηση δράσεων σε εθνικό επίπεδο δεν είναι στην ουσία τίποτα άλλο παρά σπατάλη χρημάτων. Χρημάτων, τα οποία πρώτα χορηγούνται στην Ένωση και στη συνέχεια, μετά από μια μακρά διαδικασία επιλογής των προγραμμάτων, χορηγούνται τελικά πίσω στη βάση. Η πρόσθετη αξία μιας αντιμετώπισης σε ευρωπαϊκό επίπεδο μπορεί να τεθεί υπό αμφισβήτηση.
<P>
Το πρόβλημα που αντιμετωπίζει η πολιτική στον τομέα της δημόσιας υγείας σε πολλές χώρες έγκειται στο γεγονός ότι έχει καταστεί υπερβολικά μεγάλο το κόστος της μέριμνας. Το κόστος αυτό εξακολουθεί να αυξάνει. Το ερώτημα πόσα χρήματα επιθυμεί να δαπανήσει κάποιος στον τομέα της ιατρικής μέριμνας είναι κάτι το οποίο θα πρέπει να το απαντήσει ο άμεσα ενδιαφερόμενος. Τούτο αποτελεί μια εθνική υπόθεση. Επ' αυτού του θέματος δεν μπορεί να εκφέρει γνώμη κανένας Επίτροπος ή ευρωβουλευτής. Εάν το θέμα αυτό δεν μπορεί σχεδόν να ρυθμισθεί σε εθνικό επίπεδο, δεν πρέπει να αναμένουμε πολλά πράγματα από μια μεγέθυνση κλίμακος του προβλήματος. Η Ευρώπη οφείλει να μην επιθυμεί να αναλάβει ιδιαίτερα μεγάλες αρμοδιότητες όσον αφορά την πολιτική στον τομέα της δημόσιας υγείας.
<P>
Ακόμη και ο ορισμός ενός νοσοκομειακού κρεβατιού δημιουργεί προβλήματα. Συνεπώς, ένα σύστημα παρακολούθησης σε ευρωπαϊκό επίπεδο είναι υπερβολικό. Η ανάπτυξη μιας ολοκληρωμένης πολιτικής στον τομέα της δημόσιας υγείας σε ευρωπαϊκό επίπεδο, αποτελεί, κατά τη γνώμη μου, ουτοπία. Ας αφήσουμε την Ευρώπη να δείξει τη δύναμή της σε άλλα θέματα.

<SPEAKER ID=77 NAME="Caudron">
Αν υπάρχει μία κοινή βεβαιότητα στο σύνολο εκβιομηχανισμένων χωρών, και για ό, τι μας αφορά ιδιαιτέρως, στο σύνολο των ευρωπαϊκών χωρών, είναι η αναγκαιότητα να κάνουμε θεμελιώδεις επιλογές δημοσίας υγείας.
<P>
Δεν θα επανέλθω στους λόγους που μας οδήγησαν σε αυτές τις αμφισβητήσεις, αλλά όποιες κι αν είναι οι επιλογές που θα ληφθούν αύριο από τις κυβερνήσεις της δεξιάς όπως και της αριστεράς, στο Βορρά όπως και στο Νότο, όποιες και αν είναι οι οικονομικές απαιτήσεις στις οποίες υπόκεινται ή θα υπόκεινται, είναι προφανές ότι ένα από τα βασικά εργαλεία, τα οποία πρέπει να χρησιμοποιηθούν πριν ληφθεί οποιαδήποτε απόφαση είναι η πραγματοποίηση σε ευρωπαϊκό επίπεδο ενός προγράμματος αξιολογήσεως της καταστάσεως και των πιθανών εξελίξεων της καταστάσεως υγείας και των συστημάτων υγείας.
<P>
Είναι αυτό που προτείνει το έγγραφο της Επιτροπής, επαναπροβαλλόμενο από τον εισηγητή, ο οποίος το τροποποίησε επιδέξια. Οι θεμελιώδεις επιλογές που θα οδηγηθούν να πράξουν τα κράτη μέλη είναι σημαντικές και θα αναλάβουν το ίδιο το μέλλον της ευρωπαϊκής οικοδομήσεως.
<P>
Το Κοινοβούλιό μας προτίθετο να προτείνει ένα αληθινό ευρωπαϊκό μέσο επιτηρήσεως της υγείας, κατά το πρότυπο αυτού που γίνεται σε άλλους τομείς. Η πλειοψηφία του Συμβουλίου προτίμησε να περιορισθεί σε έναν απλό συντονισμό, αξιοποιώντας, ως συνήθως, τις διάφορες παραδόσεις και δισταγμούς των επαγγελματικών κύκλων και τις απαιτήσεις του προϋπολογισμού σε αυτόν τον τομέα.
<P>
Η Επιτροπή μας προτείνει ένα σύστημα εποπτείας της υγείας στις περιφέρειες, σίγουρα κάπως αόριστο, αλλά όποια και να είναι η μορφή που θα λάβει αυτό το νέο μέσο, ευχόμαστε να είναι αποτελεσματικό και στρατηγικό. Το χρειαζόμαστε - οι υγειονομικοί, οι ασθενείς και οι κυβερνήσεις επίσης - για να διαθέτουμε στους αποφασιστικούς όλες τις χρήσιμες πληροφορίες ή τις καταστάσεις στα άλλα κράτη μέλη, τις τάσεις και τις προβλέψιμες εξελίξεις, δεδομένου ότι οι αναλύσεις θα φέρουν αποτελέσματα όχι μόνο στην υγεία, αλλά επίσης, αν μου το επιτρέπετε, στην υγεία των συστημάτων υγείας.
<P>
Το χρειαζόμαστε επίσης και ίσως προς αυτήν την κατεύθυνση οφείλει να οδηγηθεί η ιατρική του 21ου αιώνα για να προσανατολισθούν ταχύτερα οι εργασίες μας στην πρόληψη περισσότερο από ό, τι στην περίθαλψη με την κυριολεκτική έννοια της λέξεως.
<P>
Το Κοινοβούλιό μας, ευχήθηκε επίσης, με γενικό τρόπο, οι επαγγελματίες της υγείας, οι ΜΚΟ και όλος ο παραϊατρικός κύκλος, να ενώνονται περισσότερο ευρέως στις μεγάλες κατευθύνσεις, προκειμένου για θέματα πολιτικής της υγείας. Δεν αντιλήφθηκα με σαφή τρόπο έναν υπολογισμό αυτής της επιθυμίας από την Επιτροπή. Η ώρα, παρ' όλα αυτά, έφθασε για να ενώσουμε τους πολίτες και τους ασκούντας το επάγγελμα στις μεγάλες αποφάσεις του αύριο.
<P>
Σύμφωνα με τα ίδια τα λόγια της εκτελεστικής Επιτροπής, το σύστημα εποπτείας που προτάθηκε προορίζεται για:
<P>
την ανάλυση της κατάστασης υγείας των ευρωπαίων πολιτών και κάποιων κοινών παραγόντων όπως ο νικοτινισμός και ο αλκοολισμός, με την προοπτική για ενδεχόμενες προτάσεις κοινοτικής δράσεως-την αξιολόγηση της συνέπειας των προγραμμάτων κοινοτικής δράσεως για τον καρκίνο ή το AIDS και για τις μεταδοτικές ασθένειες, καθώς και όλων των άλλων προγραμμάτων που υφίστανται σε θέματα εκπαιδεύσεως για την υγεία.-τη διάθεση στα κράτη μέλη υγειονομικής ενημέρωσης για την κατάσταση της υγείας των πληθυσμών, τον τρόπο ζωής και τις υγειονομικές συνήθειες, τις συνθήκες ζωής και εργασίας, την προστασία της υγείας, τους δημογραφικούς και κοινωνικούς παράγοντες. Με την προϋπόθεση ότι τα δεδομένα που διατίθενται δύνανται να συγκριθούν, θα ήταν έτσι περισσότερο εύκολο να γίνει σύγκριση των δεδομένων και ο προσανατολισμός των εθνικών πολιτικών υγείας.Όλα αυτά είναι τέλεια στο χαρτί, με την προϋπόθεση ασφαλώς ότι μία γενική φιλοσοφία πολύ περισσότερο φιλόδοξη από ό, τι η απλή συλλογή πληροφοριών έρχεται να στηρίξει με πλήρη ευφυϊα και συνεργασία με τα κράτη μέλη, αυτό το ωραίο σχέδιο: τη φιλοσοφία της απόλυτης αναγκαιότητας για την προώθηση της υγειονομικής ασφαλίσεως.
<P>
Το επαναλαμβάνω: η ιατρική του 21ου αιώνα οφείλει να είναι μία ιατρική αποφασιστικότερα προσανατολισμένη στην πρόληψη. Έχουμε πολλά να κερδίσουμε και ας μην απατώμεθα, μία καλά διαχειριζόμενη πολιτική προλήψεως, θα επέτρεπε τη διαφύλαξη της ακεραιότητας των συστημάτων μας που βρίσκονται σε κίνδυνο. Ξοδεύοντας πριν, θα ξοδέψουμε λιγότερα μετά. Αν επεμβαίναμε από τη στιγμή που γίνονται γνωστά τα σημεία προάγγελοι, θα υπήρχαν λιγότεροι νεκροί και δράματα. Αν μορφώναμε τους ανθρώπους στην πρόληψη, στο να ακούν καλύτερα το σώμα τους, αν οδηγούσαμε επίσης τους ιατρούς στην εκπαίδευσης των ασθενών τους, αν πληρώναμε καλύτερα τις έρευνες για τον καρκίνο, τις φροντίδες στις γυναίκες πριν από την εμμηνόπαυση, θα υπήρχαν σίγουρα λιγότερες δαπένες εκ των υστέρων και θα μειωνόταν η θνησιμότητα.
<P>
Ελπίζω ότι αυτή η πρόταση της Επιτροπής, έστω κι αν δεν μου φαίνεται τόσο τελεσφόρος όπως το είχε ζητήσει ο οργανισμός μας, θα είναι ένα πρώτο καθοριστικό βήμα προς αυτήν την ιατρική του αύριο.
<P>
Επί της εκθέσεως Leopardi (A4-0091/96)
<SPEAKER ID=78 NAME="Dνez de Rivera Icaza">
Η Ευρωπαϊκή Ένωση, θέτοντας σε λειτουργία την εσωτερική αγορά και την ελεύθερη κυκλοφορία αγαθών και προσώπων, πρέπει παράλληλα να προωθήσει την τήρηση του άρθρου 129 της Συνθήκης, το οποίο ορίζει ότι η Ένωση θα συμβάλλει στην επίτευξη υψηλού επιπέδου προστασίας της υγείας των πολιτών. Ένα βήμα προς την κατεύθυνση αυτή, όπως έχει επανειλημμένως ζητήσει αυτό το Κοινοβούλιο, είναι και η καθιέρωση μιας ευρωπαϊκής κάρτας υγείας, γι' αυτό και συγχαίρουμε τον κ. Leopardi για την εργασία του.
<P>
Ο Ευρωπαίος πολίτης έχει δικαίωμα στην υγειονομική φροντίδα, γι' αυτό και η θέση σε ισχύ της ευρωπαϊκής κάρτας όπου θα αναγράφονται οι κατάλληλες θεραπευτικές αγωγές που απαιτεί η κατάσταση της υγείας του αποτελεί ένα δικαίωμα συνυφασμένο με την ελεύθερη κυκλοφορία και με την έννοια της ιθαγένειας όπως καθορίστηκε στο Μάαστριχτ, γι' αυτό και θεωρούμε ότι αυτή θα πρέπει να αποτελέσει αντικείμενο κοινοτικής πρωτοβουλίας.
<P>
Για μια ακόμη φορά εκφράζουμε την υποστήριξή μας προς αυτό το θετικό αίτημα.

<SPEAKER ID=79 NAME="Dybkjζr">
Ο λόγος για τον οποίο ψηφίζω κατά της έκθεσης σχετικά με την ευρωπαϊκή κάρτα υγείας είναι ότι πρόκειται για μια περιττή ρύθμιση που δεν παρουσιάζει κανένα ιδιαίτερο πλεονέκτημα, δεδομένου ότι οι εθνικές κάρτες υγείας θα μπορούσαν να εξυπηρετήσουν τον ίδιο σκοπό. Επιπλέον, οι εθνικές κάρτες υγείας υπόκεινται στα πρότυπα και κριτήρια για τα στοιχεία/καταχώρηση που ισχύουν στο σχετικό κράτος μέλος, πράγμα που περιορίζει τις πιθανότητες κατάχρησης των στοιχείων αυτών. Επίσης, η έκθεση αποτελεί παράδειγμα μιας σειράς γνωμοδοτήσεων πρωτοβουλίας του Ευρωπαϊκού Κοινοβουλίου στον τομέα της υγιεινής, οι οποίες δεν βασίζονται σε καμία γενική στρατηγική και αποτελούν σπατάλη χρόνου, ο οποίος θα μπορούσε να χρησιμοποιηθεί για ουσιαστικές νομοθετικές εργασίες.

<SPEAKER ID=80 NAME="Correia">
Με βάση τη σημερινή τεχνολογική ανάπτυξη, είναι δυνατή η δημιουργία μίας κάρτας υγείας που θα μπορεί να χρησιμοποιείται σε όλες τις χώρες της Ευρωπαϊκής Ένωσης και ενδεχομένως να επεκταθεί, σε σύντομο διάστημα, σε όλες τις υπόλοιπες χώρες, και στην οποία θα περιλαμβάνονται οι πληροφορίες που θέλει ο πολίτης, ιδίως, μεταξύ άλλων, οι χρόνιες ασθένειες, οι σοβαρές μολύνσεις ή αλλεργίες, η ομάδα αίματος και RH, τα εμβόλια, η ενδεχόμενη ασυμβατότητα με μεταγγίσεις αίματος ή παραγώγων και η ένδειξη της βούλησης να είναι κάποιος δωρητής οργάνων, ο οικογενειακός ιατρός που πρέπει να βρεθεί σε περίπτωση ατυχήματος, με σεβασμό της εμπιστευτικότητας των δεδομένων και του ιατρικού απορρήτου. Οι πληροφορίες αυτές θα επιτρέψουν όχι μόνο την αποφυγή σοβαρών ατυχημάτων ή θανάτων με την εφαρμογή ακατάλληλων θεραπευτικών αγωγών, αλλά επίσης την επιτάχυνση των θεραπειών και οικονομίες με τη μη πραγματοποίηση περιττών δευτερευόντων εξετάσεων. Η Πορτογαλία, μαζί με τις νησιωτικές ιδιαίτερα απομονωμένες περιοχές της, καθώς είναι μία χώρα με τουριστικό προορισμό και όπου η αποδημία, κυρίως η εποχιακή, κατέχει ένα σημαντικό ρόλο, γεγονός που συμβάλλει στη μεγάλη κινητικότητα των πολιτών στο εσωτερικό της Ευρωπαϊκής Ένωσης και σε όλο τον κόσμο, μόνο όφελος θα έχει από τη γενίκευση αυτής της κάρτας σε εθελοντική και προαιρετική βάση. Αυτοί ήταν οι λόγοι που με οδήγησαν να υπερψηφίσω την έκθεση αυτή.

<SPEAKER ID=81 NAME="Fayot">
Η ιδέα είναι απλή: να παρέχεται η δυνατότητα στον Ευρωπαίο πολίτη που μετακινείται σε όλη σχεδόν την Ευρώπη να φέρει επάνω του, οποιαδήποτε στιγμή, τα αναγκαία στοιχεία σχετικά με την κατάσταση της υγείας του ώστε να μπορεί να του παρασχεθεί ιατρική βοήθεια όπου κι αν βρίσκεται. Αυτό θα ήταν ένα πραγματικό βήμα μπροστά προκειμένου να διευκολυνθεί η συγκεκριμένη, η καθημερινή ζωή του πολίτη.
<P>
Η ιδέα αυτή υπάρχει διάχυτη από το 1981, το Κοινοβούλιο έχει υιοθετήσει αρκετά ψηφίσματα σχετικά. Τώρα, χάρην του άρθρου 138 Β της συνθήκης της Ευρωπαϊκής Ένωσης, μπορεί να καταθέσει νομοθετική πρόταση.
<P>
Στην έκθεση του κ. Leopardi, επισημαίνεται ότι η νομική βάση της θα ήταν το άρθρο 129 σχετικά με την πολιτική για την υγεία, αρμοδιότητα μέσω της οποίας, η Ευρωπαϊκή δνωση μπορεί να συντονίζει και να δίνει εναύσματα στις δράσεις των κρατών μελών.
<P>
Δύο προβλήματα μου φαίνονται ιδιαίτερα ενδιαφέροντα. Το πρώτο αφορά την τήρηση του εμπιστευτικού χαρακτήρα των στοιχείων που αναφέρονται στις κάρτες, και το δεύτερο την εμπιστοσύνη ότι πρέπει να παρέχεται η δυνατότητα στον πολίτη να εξυπηρετείται στις αρμόδιες αρχές οπουδήποτε πηγαίνει. Το δεύτερο αφορά την αποδοχή της κάρτας οπουδήποτε στην Ευρώπη.
<P>
Ένα τέτοιο εγχείρημα θα είναι αναγκαστικά μακρόπνοο, κυρίως σε έναν τομέα όπου η κοινοτική αρμοδιότητα είναι περιορισμένη. Επίσης δεν πρόκειται να προβούμε σε νομοθετικές πράξεις για να επιβληθεί εκ των άνω και κατευθείαν η κάρτα υγείας. Αλλά αντίθετα, σε συννενόηση με τις εθνικές αρχές και τους κύριους ενδιαφερόμενους, ιδιαίτερα τους γιατρούς, θα πρέπει να μεθοδευθεί ένας τρόπος για την επίτευξη της εφαρμογής της κάρτας υγείας σε εύλογο διάστημα.

<SPEAKER ID=82 NAME="Kirsten Jensen, Blak και Sindal">
Οι Δανοί σοσιαλδημοκράτες δεν είναι της γνώμης ότι η ΕΕ δεν πρέπει να εφαρμόζει μια ουσιαστική υγειονομική πολιτική. Η χάραξη της πολιτικής αυτής πρέπει να αποτελεί πάντα καθήκον που να εκπληρώνεται σε όσο το δυνατό πιο άμεση σχέση με τους πολίτες και με τη μεγαλύτερη δυνατή συμμετοχή τους. Υπάρχουν πολύ διαφορετικές απόψεις στην ΕΕ όσον αφορά τις βασικές αρχές μιας υγειονομικής πολιτικής. Συνεπώς, η ποιότητα για το μεμονωμένο πολίτη διασφαλίζεται καλύτερα από μια αποκεντρωμένη υγειονομική πολιτική. Μια υγειονομική πολιτική της ΕΕ πρέπει κατά κύριο λόγο να περιορίζεται στην έρευνα, τη συνεργασία και τα στατιστικά δεδομένα, οφείλει δε να αφορά κυρίως τους τομείς οι οποίοι δεν καλύπτονται εκ των προτέρων επαρκώς σε εθνικό επίπεδο ή τομείς όπου η διεθνής συνεργασία είναι ιδιαίτερα πρόσφορη.
<P>
Η έκθεση του κ. Leopardi για την κάρτα υγείας θα απαιτήσει πόρους που δεν δικαιολογούνται από τις δυνατότητες χρήσης της κάρτας αυτής. Η χρήση της κάρτας υγείας πρέπει να επεκταθεί σε ολόκληρο το σύστημα ιατροφαρμακευτικής περίθαλψης, πράγμα που θα καταστήσει αναγκαία την απόκτηση ηλεκτρονικού εξοπλισμού και τη χρησιμοποίηση της ηλεκτρονικής επεξεργασίας δεδομένων. Για ορισμένα άτομα η κάρτα αυτή πρέπει να εκδίδεται σε ατομική βάση, ενώ είναι απαραίτητη η μαζική ενημέρωση για τη χρησιμοποίηση της κάρτας και του σχετικού εξοπλισμού. Σε αυτά προστίθενται και τα έξοδα λειτουργίας, οπότε πρόκειται για μια πολύ δαπανηρή υπόθεση. Τα πλεονεκτήματα δεν είναι τόσο σημαντικά, όσο φαίνεται εκ πρώτης όψεως. Τα πρακτικά προβλήματα, τα προβλήματα ασφάλειας και τα δεοντολογικά προβλήματα, καθώς επίσης και το γεγονός ότι η κάρτα καλύπτει μόνο την Ευρώπη, περιορίζουν τις δυνατότητες χρησιμοποίησής της. Η υπό εξέταση έκθεση πρέπει αναπόφευκτα να απορριφθεί από άποψης ιατρικής τεχνολογίας. Πρέπει επίσης να εξεταστεί σε σχέση με την επιθυμία πολλών μελών του Σώματος να υπάρχει μια ομοσπονδιακή υγειονομική πολιτική, στα πλαίσια της οποίας τα έξοδα ιατροφαρμακευτικής περίθαλψης να καλύπτονται από την ΕΕ. Ωστόσο, η πρόταση περιλαμβάνει ορισμένα θετικά στοιχεία, όπως μεταξύ άλλων την ευκολότερη πρόσβαση σε υπηρεσίες ιατροφαρμακευτικής φύσεως στο εξωτερικό. Όμως, όλα αυτά μπορούν να εξασφαλιστούν πολύ καλύτερα με άλλο τρόπο.
<P>
Η έκθεση του κ. Cabrols για την ασφάλεια και την αυτάρκεια σε αίμα έχει, μεταξύ άλλων, ως στόχο τη δημιουργία μιας εσωτερικής αγοράς αίματος και προϊόντων αίματος. Αυτό ενδέχεται να έρχεται σε σύγκρουση με την επιθυμία της Δανίας για εθνική αυτάρκεια και τη διατήρηση του υφιστάμενου σώματος εθελοντών δοτών αίματος.

<SPEAKER ID=83 NAME="Lis Jensen">
Το Κίνηματα κατά της ΕΕ δεν μπορεί να ψηφίσει υπέρ της παρούσας έκθεσης, επειδή την θεωρεί υπερβολικά «ομφαλοσκοπική». Μια τυχόν κάρτα υγείας πρέπει να είναι τέτοια που να ισχύει πολύ πέραν των συνόρων της ΕΕ, θα επιθυμούσαμε δε να καθιερωθεί κάτι σχετικό, για παράδειγμα σε επίπεδο ΠΟΕ. Θεωρούμε επίσης ότι η καθιέρωση μιας κάρτας υγείας της ΕΕ εγκυμονεί κινδύνους, επειδή φοβούμεθα ότι θα εντάσσεται στα πλαίσια μιας περαιτέρω ολοκλήρωσης και, σε τελική ανάλυση, θα οδηγήσει σε μια κοινή υγειονομική πολιτική της ΕΕ. Δεν επιθυμούμε να συμβεί κάτι παρόμοιο. Τα μεμονωμένα κράτη μέλη πρέπει να είναι πάντα σε θέση να εφαρμόζουν μια ανεξάρτητη υγειονομική πολιτική.
<P>
Κρίνουμε ότι είναι τελείως απαράδεκτη μια κάρτα υγείας που περιέχει πληροφορίες π.χ. για τις σεξουαλικές επιθυμίες. Κρίνω επίσης ότι ένα άτομο πρέπει να έχει τη διακριτική ευχέρεια να επιλέξει κατά πόσο επιθυμεί να διαθέτει κάρτα υγείας.
<P>
Τέλος, θα ήθελα να αναφέρω ότι ανταλλαγή απόψεων πρέπει πάντα να γίνεται τόσο εντός όσο και εκτός της Ευρωπαϊκής Ένωσης, αλλά διαφωνούμε με κάθε σύστημα παρακολούθησης, έστω και στον τομέα της υγιεινής.
<P>
Επί της εκθέσεως Wynn (A4-0098/96)
<SPEAKER ID=84 LANGUAGE="FR" NAME="Fabre-Aubrespy">
Κυρίε Πρόεδρε, η ομάδα μας δεν ψήφισε την έκθεση του κ. Wynn που χορηγεί απαλλαγή στην Επιτροπή για τον προϋπολογισμό του 1994. Θα ήθελα, κατ'αρχήν να κάνω παρατηρήσεις επί της διαδικασίας. επως είπα και χθες στη γενική συζήτηση, υπήρξαν οκτώ εκθέσεις οι οποίες αποτέλεσαν αντικείμενο μιας ομαδικής συζήτησης. Η συζήτηση αυτή, δεδομένων των διακοπών της συνεδρίασης, διήρκεσε λιγότερο από δύο ώρες. Υπήρχαν πολύ λίγοι ομιλητές εκτός από τους κύριους ομιλητές που προέρχονταν από την Επιτροπή Προϋπολογισμών. Οι συζητήσεις δεν υπήρξαν ουσιαστικές και σήμερα, αφιερώθηκε πολύ λίγος χρόνος στην ψηφοφορία. Παρατηρώ ότι δεν κατατέθηκε καμμία τροπολογία. Τέλος, αν πιστέψω αυτό που μόλις είπατε, κύριε Πρόεδρε, όσον αφορά την κατάσταση των ομιλητών με θέμα την εξήγηση της ψήφου τους, νομίζω ότι είμαι ο μόνος για τον γενικό προϋπολογισμό του 1994. Δηλαδή, στην ουσία, δεν υπάρχουν εξηγήσεις ψήφων.
<P>
Το γεγονός αυτό, κατά την άποψή μου, είναι ενδεικτικό μιας παρεκτροπής που επιθυμώ να καταγγείλω. Πολλαπλασιάζοντας τις θέσεις του Κοινοβουλίου σχετικά με θέματα που δεν ανήκουν στις αρμοδιότητές του με τη στενή έννοια, φθάνουμε στο σημείο το Κοινοβούλιο να μην ασκεί τις αποστολές οι οποίες του έχουν ανατεθεί, και ειδικότερα τις δημοσιονομικές αποστολές του, είτε πρόκειται για την ψήφιση του προϋπολογισμού είτε πρόκειται για τον έλεγχο.
<P>
Όσον αφορά την έκθεση Wynn αυτή καθεαυτή, ενώ έγινε, για πρώτη φορά, μια δήλωση διαβεβαίωσης στο πλαίσιο της εφαρμογής της συνθήκης του Μάαστριχτ που εισήγαγε αυτή τη διαδικασία, ενώ επίσης για πρώτη φορά, αυτή η δήλωση διαβεβαίωσης είναι αρνητική, σχετικά με ορισμένες πιστώσεις, τις πιστώσεις πληρωμών, και ενώ το Δικαστήριο εκτιμά ότι 4 % των πιστώσεων ήταν ύποπτες, δεν αρνηθήκαμε την απαλλαγή, όπως δεν την είχαμε αρνηθεί ούτε το 1992, παρόλες τις πολύ σοβαρές ανωμαλίες, ούτε το 1993. Γι'αυτό λοιπόν, εφόσον η Επιτροπή Προϋπολογισμού αρνείται να αναλάβει τις ευθύνες της, ψηφίσαμε κατά της έκθεσης του κ. Wynn.
<P>
Επί της εκθέσεως Wynn (A4-0096/96)
<SPEAKER ID=85 LANGUAGE="FR" NAME="Fabre-Aubrespy">
Κύριε Πρόεδρε, είχα και χθες την ευκαιρία να εκφράσω τη γνώμη μου σχετικά με την απαλλαγή και, επίσης πριν από λίγο, σχετικά με την αίτηση παραπομπής σε επιτροπή που κατατέθηκε από την κ. Αelvoet. Είχαμε καταθέσει τέσσερις τροπολογίες σχετικά με την έκθεση αυτή και έλαβα την προφύλαξη, μου το είχατε επιτρέψει και σας ευχαριστώ γι'αυτό, να επισημάνω ότι η τροπολογία 2 είχε ως αντικείμενό της μόνο να προσδιορίσει τα στοιχεία του προϋπολογισμού του πολιτιστικού ιδρύματος. Υπενθυμίζω ότι, στην πραγματικότητα, τα έξοδα αυτού του ιδρύματος - 810.000 ecus, 0, 04 % του Eυρωπαϊκού Ταμείου Αναπτύξεως - ήταν το πρόσχημα για να αρνηθούμε την απαλλαγή. Είναι η μόνη ανωμαλία. Αυτή η ανωμαλία συμφωνώ να αναγνωριστεί.
<P>
Αλλά σε σχέση με τα ποσά που εμπλέκονται, για παράδειγμα όσον αφορά τον γενικό προϋπολογισμό, πιστεύω ότι θα έπρεπε να αναρρωτηθούμε και ιδιαίτερα αν δε θα έπρεπε να σχετικοποιήσουμε τις κριτικές που ενδεχομένως εκφράζουμε, οι οποίες άλλωστε θα έπρεπε να έχουν διατυπωθεί κατά τη λήψη των αποφάσεων απαλλαγής των τελευταίων ετών - σκέφτομαι τις κριτικές σχετικά με την μη εγγραφή στον προϋπολογισμό, κριτικές που δεν αφορούν παρά το νομικό πλαίσιο μέσα στο οποίο πραγματοποιείται η διαχείρηση των ευρωπαϊκών ταμείων αναπτύξεως. Η καταστροφική πολιτική επίπτωση μιας αρνητικής απόφασης όσον αφορά τους λογαριασμούς του Ευρωπαϊκού Ταμείου Αναπτύξεως δεν είναι τέτοιας φύσεως ώστε να κλονίσει την εμπιστοσύνη των χωρών ΑΚΕ ως προς τη δέσμευση των ευρωπαϊκών χωρών απέναντί τους;
<P>
Το θεσμικό παιχνίδι στο οποίο επιδίδεται η πλειοψηφία των συναδέλφων μας, είναι απαράδεκτο. Κλονίζει την αξιοπιστία του Κοινοβουλίου. Δε μπορούμε να επικαλούμαστε το πρόσχημα μιας έκθεσης, ανεξάρτητα της ουσίας, για να επιδιδόμαστε σε εκτιμήσεις σχετικά με προβλήματα διαρθρωτικά ή με προβλήματα θεσμικά. Το είχαμε κάνει σχετικά με τα δάνεια στη Νότιο Αφρική. Να που τώρα παρουσιάζουμε υποτροπή με αφορμή τη συνεργασία με τις χώρες της Αφρικής, της Καραϊβικής και του Ειρηνικού. Σε αυτό το θεσμικό παιχνίδι, σε αυτόν το διαρκή «μικρο-πόλεμο», η ομάδα μας αρνείται να συμμετέχει. Αυτός είναι ο λόγος που αρνηθήκαμε να ψηφίσουμε την έκθεση Wynn.

<SPEAKER ID=86 NAME="Blot">
Η σύγκρουση μεταξύ της Επιτροπής και του Ευρωπαϊκού Κοινοβουλίου σχετικά με την άρνηση της απαλλαγής που προτάθηκε από το συνάδελφό μας κ. Wynn, αναφορικά με τη διαχείρηση των ευρωπαϊκών ταμείων αναπτύξεως για το οικονομικό έτος 1994, αποτελεί παράδειγμα της παράλογης και αντιδημοκρατικής κατάστασης που έχει διαμορφωθεί από τον με κάθε μέσο παρεμβατισμό της Ευρωπαϊκής δνωσης.
<P>
Δεν υπάρχει κανένας πραγματικός δημοκρατικός έλεγχος στο Ευρωπαϊκό Ταμείο Αναπτύξεως ενώ, στα κράτη μέλη, οι δαπάνες ενισχύσεων στην ανάπτυξη ελέγχονται από τα εθνικά Κοινοβούλια. Πρόκειται για έναν τομέα όπου η χρησιμότητα της κοινής χάραξης των πολιτικών σύμφωνα με μια κοινοτική διαδικασία, δεν έχει αποδειχθεί. Εφόσον η αρχή της επικουρικότητας υφίσταται τώρα στα κείμενα των συνθηκών, θα ήταν ένα καλό παράδειγμα επιστροφής στη δημοκρατία να καταργηθεί το Ευρωπαϊκό Ταμείο Αναπτύξεως και να αποδοθούν οι αντίστοιχες πολιτικές στα κράτη μέλη τα οποία μπορούν κάλλιστα να τις διαχειρίζονται αυτά τα ίδια. Ο τομέας αυτός μπορεί να αποτελέσει αντικείμενο ενός πειράματος «αποκοινοτικοποίησης», που θα μπορούσε να δημιουργήσει σχολή, αν θέλουμε τον εκδημοκρατισμό των ευρωπαϊκών πολιτικών και να κρατήσουμε σε κοινοτικό επίπεδο μόνο τα απολύτως απαραίτητα.

<SPEAKER ID=87 NAME="Eriksson και Sjφstedt">
Οι υπογράφοντες είναι σύμφωνοι με τις επισημανθείσες ελλείψεις από το Ελεγκτικό Συνέδριο όσον αφορά την διαχείρηση των Ευρωπαϊκών Ταμείων Ανάπτυξης καθώς και τον ελάχιστο έλεγχο που ασκείται στις δαπάνες του. Επικρίνουμε επίσης την έλλειψη λογικής που υπάρχει στο νομικό πλαίσιο στο οποίο υπόκεινται τα ΕΤΑ. Αλλά εν αντιθέσει πρός την έκθεση δεν θεωρούμε ότι πρέπει να δοθεί αυξημένη επιρροή στο Κοινοβούλιο επί των διαδικασιών του προϋπολογισμού και της νομοθεσίας. Τα ΕΤΑ πρέπει εν συνεχεία να τα διαχειρίζονται τα κράτη μέλη και να ελέγχονται από εθνικά διορισμένους λογιστές. Η χορήγηση απαλλαγής πρέπει να εγκρίνεται από τα εθνικά κοινοβούλια, τα οποία είναι τα όργανα από τα οποία απορρέει η βασική δημοκρατική νομιμότητα.
<P>
Γι' αυτούς τους λόγους καταψηφίσαμε την έκθεση.

<SPEAKER ID=88 NAME="Hory">
Η απόφαση της ομάδας ΕΡΣ να μη χορηγήσει απαλλαγή στην Επιτροπή σχετικά με τη διαχείριση των ευρωπαϊκών ταμείων αναπτύξεως για το οικονομικό έτος 1994 αιτιολογείται από τους δύο λόγους που ακολουθούν:
<P>
η ετήσια έκθεση του Ελεγκτικού συνεδρίου και η απαρίθμηση των επιχειρημάτων που χρησιμοποιήθηκαν τόσο από τον εισηγητή επί της ουσίας όσο και από τον συντάκτη γνωμοδότησης, αποδεικνύουν περίτρανα ότι η χρησιμοποίηση των πιστώσεων του ΕΤΑ δε συμμορφώνεται με κανέναν αποδεκτό κανόνα διαχείρησης.-στη συνέχεια, και πρόκειται εδώ, για τον κύριο λόγο, η απαλλαγή ζητείται από το Ευρωπαϊκό Κοινοβούλιο κάθε έτος, ενώ δε διαθέτει ούτε τις αντίστοιχες δημοσιονομικές εξουσίες, ούτε νομοθετικές εξουσίες: εξασφαλίζοντας μια διαδικασία απαλλαγής καθαρά λογιστικής τάξης, ενώ δεν έχουμε, συμμετρικά, την εξουσία δημοσιονομικής εξουσιοδότησης, συναινούμε σε μια σύγχυση των εξουσιών, η οποία είναι επιζήμια για την πολιτική αυθεντία του Κοινοβουλίου, γιατί δεχόμαστε την άσκηση μιας δραστηριότητας δικαιοδοτικού χαρακτήρα που δεν περιλαμβάνεται στη θητεία μας.Για τον λόγο αυτό, οι συνάδελφοί μου και εγώ ο ίδιος, ανανεώνουμε την αίτησή μας για την εγγραφή του Ευρωπαϊκού Ταμείου Αναπτύξεως στον προϋπολογισμό.

<SPEAKER ID=89 NAME="Le Gallou">
Η διαδικασία της απαλλαγής αποκαλύπτει τις διαρθρωτικές και τις θεσμικές αδυναμίες της Κοινότητας: το Ελεγκτικό Συνέδριο διαπιστώνει ότι σε δαπάνη 100 φράγκων, τα 4 γίνονται αντικείμενο «σοβαρών» σφαλμάτων ουσίας και μόνο για 14 φράγκα δεν είναι σε θέση να εκφράσει γνώμη, γεγονός καθόλου καθησυχαστικό. Στην ουσία, η σπατάλη αποτελεί μέρος των κοινοτικών δημοσιονομικών διαδικασιών οι οποίες στηρίζονται στην ανευθυνότητα.
<P>
Ανευθυνότητα που οφείλεται στο οικονομικό κύκλωμα: η Ευρώπη είναι μια αντλία αναρρόφησης και συμπίεσης: 80 φράγκα από τις δαπάνες πραγματοποιούνται από τα Κράτη. Είναι χρήσιμο, κάτω από αυτές τις συνθήκες, να περνάμε από το κύκλωμα των Βρυξελλών; Η επικουρικότητα δε θα έπρεπε να μας οδηγήσει να εγκαταλείψουμε ένα μέρος των κοινοτικών δαπανών;
<P>
Ανευθυνότητα που οφείλεται στο πολιτικό κύκλωμα: τα ταμεία συνοχής, τα διαρθρωτικά ταμεία, οι εσωτερικές πολιτικές με στόχο τη δημιουργία πελατειών στην Ευρωπαϊκή δνωση, αλλά η πελατειακή πολιτική και η λιτότητα είναι από τη φύση τους αντιφατικές. Ανευθυνότητα που οφείλεται στον πολλαπλασιασμό των διασταυρούμενων χρηματοδοτήσεων: όταν ένας πολιτικός, οικονομικός, κοινωνικός ή διοικητικός παράγοντας έχει τη δυνατότητα να επιτύχει τη χρηματοδότηση μιας δαπάνης από πέντε ή έξι διαφορετικά διοικητικά κλιμάκια, Ευρωπαϊκή δνωση, εθνικό κράτος, επαρχία ή περιφέρεια, διαμέρισμα, τοπικές διοικήσεις, αυτό δεν ωθεί σε συμπεριφορά λιτότητας αλλά σε συμπεριφορά επαιτείας.
<P>
Το γεγονός αυτό θα έπρεπε να οδηγήσει στην αναθεώρηση των οικονομικών προοπτικών, όχι προς τα πάνω, στην κατεύθυνση των δαπανών και των όλο και υψηλότερων φόρων, αλλά αντίθετα προς τα κάτω, στην κατεύθυνση μιας δραστικής μείωσης των δαπανών και των εσόδων.
<P>
Επί της εκθέσεως Poggiolini (A4-0051/96)
<SPEAKER ID=90 NAME="Caudron">
Κατ' αρχήν, επιθυμώ να υποβάλω τα σέβη μου στον εισηγητή για τις επεξηγηματικές προσπάθειες που περιέχονται στην έκθεση σχετικά με τη νόσο του Αλζχάιμερ, η οποία είναι ελάχιστα γνωστή και αποτελεί παρόλα αυτά μια πραγματική μάστιγα που πρέπει να ξεριζωθεί.
<P>
Γνωρίζουμε όλοι την τάση γήρανσης του ευρωπαϊκού πληθυσμού και την παράταση της διάρκειας ζωής που απορρέει από το ίδιο γεγονός. Το φαινόμενο αυτό πρέπει να μας χαροποιεί, ως απόδειξη της καθημερινής βελτίωσης των συνθηκών διαβίωσης και υγειινής. Παρόλα αυτά είναι ανάγκη να προετοιμαστούμε για τις πολλαπλές συνέπειες που απορρέουν από αυτή την εκ των πραγμάτων κατάσταση.
<P>
Παράλληλα με την παράταση της διάρκειας της ζωής, πολλαπλασιάζονται οι ασθένειες που συνδέονται με την ηλικία και ειδικότερα η νόσος του Αλζχάιμερ. Ας μην παραβλέπουμε ότι περίπου 8 εκατομμύρια Ευρωπαίοι θα έχουν προσβληθεί από τη νόσο το έτος 2000. Οι συνέπειες αυτής της μη αναστρέψιμης εκφυλιστικής ασθένειας είναι κυρίως ανθρώπινες. Η σταδιακή αποξένωση και η σωματική κατάπτωση του συγγενή είναι δυσβάσταχτες, τόσο για τον ασθενή όσο και για το οικογενειακό και το ιατρικό περιβάλλον του. Αλλά η νόσος του Αλζχάϊμερ συνεπάγεται, εξάλλου, την κινητοποίηση ενός ιατρικού προσωπικού και οικονομικά μέσα πολύ ανεπαρκή σε σχέση με την έκταση της ασθένειας.
<P>
Εγκρίνω ανεπιφύλακτα τις εκκλήσεις του εισηγητή προς την Επιτροπή, με σκοπό να εκπονηθεί ένα πρόγραμμα δράσης, καταπολέμησης της νόσου αυτής. Επίσης καλώ την Επιτροπή να εκπονήσει, σε συνεργασία με τα Κράτη μέλη, μια Λευκή βίβλο σχετικά με τις διαφορετικούς τρόπους αντίληψης της νόσου στην δνωση. Ας μη διστάσουμε να εμπλουτίσουμε την κοινότητά μας με τις εθνικές εμπειρίες. Ας συγκεντρώσουμε τις προσπάθειές μας για την έρευνα των συγκεκριμένων καταβολών της νόσου. Το να μη δαπανήσουμε για την κατανόηση αυτής της ασθένειας μας οδηγεί απαραίτητα σε δαπάνες για να την υπομείνουμε. Επίσης, ας δεσμεύσουμε, εκτός από αυτές τις απαραίτητες, ανθρωπιστικές αλλά μάταιες δαπάνες, θετικές δαπάνες που ίσως, μπορούμε να κάνουμε όνειρα, μπορούν να εκμηδενίσουν αυτή την πληγή.
<P>
Τέλος, και θέλω να το τονίσω ιδιαίτερα, το Ευρωπαϊκό Κοινοβούλιο οφείλει, ακόμη κι αν ασχολείται με το θέμα η ομάδα «ηλικιωμένα άτομα», να αναλάβει πρωτοβουλίες και να διατυπώσει κάποιες σκέψεις σχετικά με την παράταση της διάρκειας της ζωής και όλες της τις συνέπειες, τόσο τις ανθρώπινες όσο και τις οικονομικές.

<SPEAKER ID=91 NAME="Dνez de Rivera Icaza">
Απέναντι στη διαρκή άνοδο της νόσου του Alzheimer και λαμβάνοντας υπόψη την προοδευτική γήρανση του πληθυσμού, η πρόταση που παρουσιάζει η Ένωση για τα σοβαρά προβλήματα που δημιουργεί η νόσος αυτή υπήρξε μάλλον άτολμη, όταν επιπλέον περισσότερο από το 5 % των ατόμων ηλικίας άνω των 60 ετών υποφέρουν από αυτήν.
<P>
Η Ευρωπαϊκή Ένωση θα έπρεπε, με βάση το άρθρο 129 της Συνθήκης, να δρομολογήσει ένα πρόγραμμα δράσης για την προώθηση της έρευνας, και το πρόγραμμα αυτό να χρησιμεύσει για την άσκηση συνεκτικών πολιτικών με σκοπό το συντονισμό των δράσεων που είναι σήμερα διασκορπισμένες, και να ενεργήσει ως καταλύτης για τις ιδιωτικές και δημόσιες πρωτοβουλίες που κινούνται προς αυτήν την κατεύθυνση. Το εν λόγω πρόγραμμα δράσης, πρέπει πρώτον να χρησιμεύσει ως άξονας για την έγκαιρη διάγνωση αυτής της σοβαρής νόσου. Δεύτερον, να είναι ένα πρόγραμμα ενημέρωσης ώστε να ευαισθητοποιηθούν οι πολίτες και να βελτιωθεί η ποιότητα της φροντίδας. Και τρίτον, να προάγει την έρευνα των αιτίων της νόσου. Όλα αυτά απαιτούν λογικά να χορηγηθούν επαρκή οικονομικά μέσα ώστε να μπορέσουμε να δράσουμε συνεκτικά για την καταπολέμηση αυτής της νόσου.
<P>
Τελειώνοντας επαναλαμβάνω ότι ποτέ δε θα επιμείνουμε αρκετά στα σοβαρά προβλήματα που δημιουργεί αυτή η νόσος, όπου ο αμετάκλητος εκφυλισμός του εγκεφάλου οδηγεί προοδευτικά το ανθρώπινο ον σε μια κατάσταση φυτού, με τις κοινωνικές συνέπειες που αυτό συνεπάγεται για τον ασθενή και την οικογένειά του.

<SPEAKER ID=92 NAME="Dybkjζr">
Το γεγονός ότι ψηφίζω κατά της έκθεσης σχετικά με τη νόσο του Alzheimer αποτελεί έκφραση δυσαρέσκειας για την έλλειψη γενικής στρατηγικής στον τομέα της υγιεινής όσον αφορά τις σπάνιες ασθένειες και, ως εκ τούτου, την ευρωπαϊκή συνεργασία για τις ασθένειες αυτές. Το γεγονός ότι καταρτίστηκε μια έκθεση πρωτοβουλίας για τη νόσο Alzheimer δεν είναι αυτό καθεαυτό αρνητικό, αλλά γιατί να αφορά τη συγκεκριμένη αυτή νόσο; Τί γίνεται με τις άλλες σπάνιες ασθένειες, για τις οποίες είναι αναγκαίες αυξημένες ερευνητικές προσπάθειες; Θα ήταν ίσως καλύτερο να χαραχθεί σε ένα πρώτο στάδιο μια κοινή στρατηγική για την αντιμετώπιση των σπάνιων νόσων, στα πλαίσια της οποίας να συζητηθούν οι προτεραιότητες των κοινοτικών δράσεων.

<SPEAKER ID=93 NAME="Θεωνάς">
Τα ποσοστά προσβολής από τη νόσο του Alzheimer στις προηγμένες χώρες, όπου κυρίως προσδιορίζεται, είναι ήδη υψηλά. Το αριθμητικό μέγεθος είναι ήδη σημαντικό και αντίστοιχα μεγάλο με αυτό άλλων ιογενών νόσων, όπως του AIDS. Παρ'όλα αυτά όμως, ούτε η ενημέρωση, ούτε η επιστημονική έρευνα, ούτε η πρόληψη και η θεραπεία, ούτε η αντιμετώπιση των πασχόντων έτυχαν της αναγκαίας, συστηματικής, εκτεταμένης, κοινωνικής και συλλογικής προσπάθειας που αναλογούν στη σοβαρότητά της. Μήπως γιατί πιστεύεται ότι η νόσος αυτή αφορά, κυρίως, τα άτομα της τρίτης ηλικίας;
<P>
Μέχρι τώρα μόνο περιορισμένης έκτασης ερευνητικά προγράμματα υπάρχουν, ενώ η χρηματοδότηση προγραμμάτων δεν ανταποκρίνεται ούτε στο ελάχιστο στο επιστημονικό και κοινωνικό ενδιαφέρον. Η νόσος «του εγκεφάλου των γερόντων», όπως ονομάζεται, δεν αποτελεί αντικείμενο ενασχόλησης ούτε ενός προγράμματος δαπανών των οργανισμών ασφάλισης. Μετά την καταρράκωση των συντάξεων και των κοινωνικών παροχών στους ηλικιωμένους και τους συνταξιούχους, στο όνομα του κέρδους και της αύξησης της ανταγωνιστικότητας, ένα νέο είδος ρατσισμού καλλιεργείται από το κράτος και την κοινωνική ασφάλεια σε βάρος των ηλικιωμένων, τον οποίον επιβάλλουν οι κανόνες της ασύδοτης ελεύθερης αγοράς, που «επιτρέπει» τον θάνατο όταν αυτός κοστίζει λιγότερο από τη ζωή.
<P>
Η ανακοίνωση της Επιτροπής μεταθέτει την εξέταση του θέματος για το μέλλον, ένα μέλλον όμως πολύ αόριστο για τις χιλιάδες πάσχοντες ηλικιωμένους των οποίων το παρόν πρέπει να μας απασχολήσει αμέσως, με τη λήψη μέτρων στήριξης και τη δημιουργία υποδομών θεραπευτικής φροντίδας, την οργάνωση κέντρων νοσηλείας και οργάνωση εκπαιδευτικών προγραμμάτων για εξειδικευμένο προσωπικό που θα ασχολείται με τους ασθενείς. Είναι όμως αναγκαία για το άμεσο μέλλον η χρηματοδότηση της έρευνας για την πρόληψη, τη διάγνωση και την αντιμετώπιση της νόσου.
<P>
Μία κοινωνία που υποτίθεται ότι προσδοκά την αύξηση του μέσου όρου ζωής, και μάλιστα κάτω από τις καλύτερες δυνατόν συνθήκες διαβίωσης, δεν είναι δυνατόν να επιτρέπει στο αδηφάγο «κέρδος» να παραδίδει αμαχητί το πνεύμα και την προσωπικότητα του ηλικιωμένου στην επίδραση μιας νόσου τόσο επώδυνης και καταστροφικής για τον άρρωστο και την οικογένειά του.
<P>
Επί της εκθέσεως Cabrol (A4-0094/96)
<SPEAKER ID=94 LANGUAGE="FR" NAME="Gollnisch">
Κύριε Πρόεδρε, αγαπητοί μου συνάδελφοι, η έκθεση του κ. Cabrol περιέχει εξαιρετικές προτάσεις τις οποίες υποστηρίζουμε, εκτός από τη δημιουργία ενός ευρωπαϊκού οργανισμού του οποίου η χρησιμότητα δεν μας είναι τόσο κατανοητή όσο στον εισηγητή.
<P>
Αγαπητοί συνάδελφοι, πόσο δρόμο έχουμε διανύσει! Επιτέλους τολμάμε να συζητήσουμε ανοιχτά για επιλογή των αιμοδοτών ενώ στο παρελθόν, παίρναμε δότες από τον πληθυσμό των σωφρονιστικών ιδρυμάτων, όπου οι τοξικομανείς ήταν πολυάριθμοι και η ομοφυλοφιλία και ο βιασμός των συγκρατουμένων είναι, δυστυχώς, καθημερινή πρακτική. Επιτέλους, τολμάμε να μιλήσουμε για τη διενέργεια εξετάσεων και να ωθήσουμε τους μολυσμένους δότες να απέχουν από κάθε νέα αιμοδοσία, που φαίνεται το ελάχιστο που μπορεί να γίνει. Επιτέλους, τολμάμε να προωθήσουμε την ιδέα προσφυγής στην αυτομετάγγιση, η οποία μέχρι πρόσφατα, ήταν απαγορευμένη, στην πραγματικότητα για λόγους πολύ περισσότερο ιδεολογικούς παρά πρακτικούς.
<P>
Γιατί, η ιδεολογία της γενικευμένης ανάμιξης, τουλάχιστον στον ίδιο βαθμό με την ανικανότητα και το πνεύμα της κερδοσκοπίας, ευθύνεται για την διάδοση της επιδημίας του ΑΙDS στην οποία το Εθνικό Μέτωπο είχε προσπαθήσει, μάταια, να επιστήσει την προσοχή. Τα λόγια μας της λογικής δεν συνάντησαν παρά το σαρκασμό. Σήμερα, όσοι μας αντιτάσσονταν βρίσκονται υπόλογοι στην ατιμωτική κατηγορία του δηλητηριασμού του πληθυσμού.

<SPEAKER ID=95 NAME="Caudron">
Μου δόθηκε ήδη η ευκαιρία, χθες το βράδυ, στην ολομέλεια, να εκδηλώσω την υποστήριξή μου στην εκτελεστική Επιτροπή και στην έκθεση Cabrol.
<P>
Επιθυμώ σήμερα, να επαναλάβω τη σημασία της ασφάλειας των τεστ και των συνθηκών κυκλοφορίας και αποθήκευσης των προϊόντων αίματος.
<P>
Επιθυμώ επίσης να επαναλάβω την ανάγκη μιας μεγάλης εκστρατείας πληροφόρησης σχετικά με το αίμα και μια μεγάλη εκστρατεία ευαισθητοποίησης υπέρ της αιμοδοσίας, έτσι ώστε να εξασφαλίσουμε την ευρωπαϊκή αυτάρκεια.
<P>
Τέλος, επιθυμώ να ενθαρρυνθούν ιδιαίτερα στην Ευρώπη, οι εθελοντικές και μη αμοιβόμενες αιμοδοσίες, με υποστήριξη των αιμοδοτών και των ενώσεών τους, που εργάζονται καθημερινά για την αυτεπάρκεια, για την ασφάλεια και για τους ηθικούς και σαφείς κανόνες σε έναν τόσο ζωτικό και νευραλγικό τομέα.
<P>
Μην ξεχνάμε ποτέ το δράμα όλων όσων υποβάλλονται σε μεταγγίσεις και μολύνθηκαν, λόγω της απουσίας τεστ και κατάλληλων μέτρων ασφαλείας, ακόμη κι αν, τότε οι διαθέσιμες πληροφορίες σχετικά με το AIDS ήταν ανεπαρκείς. Το μάθημα πρέπει να μας χρησιμεύσει για το μέλλον και να μας ωθήσει να διατυπώνουμε συνεχώς μεγαλύτερες απαιτήσεις στον τομέα της ασφάλειας.

<SPEAKER ID=96 NAME="Dybkjζr">
Το γεγονός ότι προτίμησα να ψηφίσω κατά της έκθεσης για την ασφάλεια και αυτάρκεια σε αίμα σημαίνει ότι δεν βρίσκω κανένα ιδιαίτερο λόγο που να συνηγορεί υπέρ της αυτάρκειας της Κοινότητας σε αίμα. Δεν υπάρχει καμία ένδειξη ότι το αίμα από τα κράτη μέλη είναι καλύτερο από εκείνο το οποίο μπορεί, για παράδειγμα, να εισαχθεί από τις ΗΠΑ. Συνεπώς, κρίνω ότι πρόκειται για ένα ακόμη παράδειγμα που δείχνει ότι η Ένωση, αντί να συγκεντρώνει τις προσπάθειές της σε σημαντικά θέματα, ασχολείται με τομείς που δεν έχουν καθοριστική σημασία για την Ευρώπη και την ανάπτυξή της.

<SPEAKER ID=97 NAME="Elmalan">
Η συζήτηση μας για την ασφάλεια των μεταγγίσεων και την αυτάρκεια αίματος θέτει ένα πραγματικό πρόβλημα της κοινωνίας. Πρέπει να επιλέξουμε ανάμεσα στην υπεράσπιση της ηθικής ή τον νόμο του κέρδους. Η οδηγία της 14ης Ιουνίου για τα παράγωγα του αίματος ήταν, από την άποψη αυτή, επικίνδυνη, γιατί άνοιγε τον δρόμο για την εφαρμογή των νόμων της αγοράς στα συστατικά του ανθρώπινου σώματος, με συνέπεια τη χρηματική αποζημίωση των δωρητών αίματος και την αυξανόμενη διείσδυση των ιδιωτικών εταιρειών στην αγορά παραγώγων αίματος.
<P>
Το Κοινοβούλιο είχε ήδη την ευκαιρία να υποδείξει αυτούς τους κινδύνους κατά τη διάρκεια μίας ειδικής συζήτησης τον Σεπτέμβριο του 1993. Η Επιτροπή θα έπρεπε να το λάβει αυτό υπόψη στην ανακοίνωση της τον Δεκέμβριο του 1994, την οποία και υποβάλλει προς εξέταση.
<P>
Το διάβημα της ομάδας μας βασίζεται σε μία απαράβατη βασική αρχή: το ανθρώπινο σώμα δεν είναι εμπόρευμα. Θεωρούμε οτι το ανθρώπινο σώμα, καθώς και τα όργανα και οι ουσίες που το αποτελούν, είναι αναπαλλοτρίωτα και μη εμπορεύσιμα.
<P>
Με αφετηρία αυτή τη λογική, προτείνουμε την τροποποίηση της οδηγίας του 1989 για να ξεφύγουμε από τη λογική της αγοράς, αφήνοντας στα κράτη μέλη τη δυνατότητα να απαιτούν τον σεβασμό των ηθικών αρχών της εθελοντικής και δωρεάν προσφοράς εκ μέρους του δότη, πριν επιτρέψουν στην επικράτεια τους την εμπορευματικοποίηση ενός προϊόντος παράγωγου αίματος ή πλάσματος.
<P>
Εγκρίνουμε εξ ίσου όλα τα μέτρα που στοχεύουν στη βελτίωση της αυτάρκειας σε αίμα σε κοινοτικό επίπεδο, ευνοώντας την δωρεάν και εθελοντική προσφορά και την ανωνυμία των δοτών, ειδικά μέσω της ενημέρωσης, της εκπαίδευσης και της ευαισθητοποίησης του κοινού, την υποστήριξη των εθελοντικών ενώσεων, την προώθηση της συνεργασίας μεταξύ κρατών μελών, καθώς και την οργάνωση Ευρωπαϊκής Ημέρας δωρεάς αίματος.
<P>
Το διάβημα μας συμβαδίζει με την έκθεση της επιτροπής υγείας, την οποία εγκρίνουμε εφόσον έχει τροποποιηθεί και ενισχυθεί μετά την υιοθέτηση των τροπολογιών μας.

<SPEAKER ID=98 NAME="Ben Fayot">
Εδώ και καιρό οι εθελοντικές ενώσεις δοτών αίματος πιέζουν την Επιτροπή να παρέμβει σε αυτόν τον εξέχουσας σημασίας τομέα για τη δημόσια υγεία.
<P>
Αυτές οι ενώσεις ανέκαθεν επέμεναν στην ανάγκη της εθελοντικής προσφοράς: η εθελοντική δωρεά αίματος, χωρίς χρηματική αποζημίωση, είναι η μεγάλη τους αρχή, η οποία εγγυάται τόσο την αυτάρκεια όσο και την απόλυτη ασφάλεια παροχής και χρησιμοποίησης του αίματος. Αυτά που εμπεριέχουν τον κίνδυνο εισαγωγής παραγόντων ανασφάλειας μέσω αναπαρκών ή χαλαρών ελέγχων είναι το εμπόριο του αίματος και το θέλγητρο του κέρδους, η έλλειψη σεβασμού των προθεσμιών και των κανόνων της μακριάς αλυσσίδας της μετάγγισης.
<P>
Συμφωνώ λοιπόν με τον εισηγητή όσον αφορά τις βασικές απαιτήσεις: κοινές προδιαγραφές σε όλη την επικράτεια της Ε.Ε., σεβασμός της αρχής της εθελοντικής δωρεάς που δεν αποζημιώνεται χρηματικά, αυστηροί κανόνες για τη χρήση του αίματος που έχει περισυλλεγεί, αφού προηγουμένως έχουν επιλεγεί προσεκτικά οι δότες, εκπόνηση ελέγχων μείζουσας τεχνικής ποιότητας και ομοιογένειας, αυστηροί όροι για τη συντήρηση, λογική χρήση του αίματος που έχει συλλεγεί.
<P>
Πρέπει να πω οτι το Λουξεμβούργο, χάρη στην αποδοτικότητα της δράσης του λουξεμβουργιανού Ερυθρού Σταυρού καθώς και των εθελοντών δοτών αίματος, έχει αυτάρκεια αίματος και σέβεται παράλληλα πλήρως όλους τους όρους ασφάλειας και υγιεινής. Εν πάση περιπτώσει, αν κάποτε υπάρξει κάποιο κοινό σύστημα, θα πρέπει να ευθυγραμμιστεί με χώρες όπως το Λουξεμβούργο, που έχουν τα πιο αυστηρά συστήματα σε αυτόν τον τομέα.

<SPEAKER ID=99 NAME="Θεωνάς">
Το αίμα και τα προερχόμενα και διαχωριζόμενα απ'αυτό παράγωγα αποτελούν σημαντικότατα θεραπευτικά μέσα με τα οποία η ιατρική επιστήμη προσφέρει ουσιαστική φροντίδα σε οξέα και χρόνια νοσήματα. Δυστυχώς, όμως, επανειλημμένες αποκαλύψεις για τους πλημμελείς τρόπους ελέγχου και τις μεθόδους συλλογής του αίματος, που έχουν σαν αποτέλεσμα τη μετάδοση και εξάπλωση βαρέων νόσων και σωρεία θανάτων στην Ευρωπαϊκή Ένωση, δημιουργούν μεγάλη και δικαιολογημένη κοινωνική ανησυχία και επιβάλλουν να δοθεί στο θέμα η μεγαλύτερη δυνατή προσοχή. Να επανεξεταστούν με τη μέγιστη υπευθυνότητα και ευαισθησία οι μέχρι τώρα ισχύουσες μέθοδοι και οι κανονισμοί που αφορούν το σύστημα αιμοδοσίας και ασφαλούς για τους πάσχοντες θεραπευτικής χρήσης του αίματος. Οι εφαρμοζόμενες ρυθμίσεις περιέχουν παραλείψεις και ανεπάρκειες υπόλογες για τα αποτελέσματα της ακολουθούμενης πρακτικής για την παραγωγή και διάθεση των παραγώγων αίματος.
<P>
Η ανάπτυξη της εθελοντικής αιμοδοσίας πρέπει να αποτελεί τον σημαντικότερο παράγοντα κάλυψης των αναγκών αίματος για τις θεραπευτικές ανάγκες των ασθενών. Η προσφορά αυτή όμως είναι απαραίτητο να συνοδεύεται από μια αξιόπιστη και υπεύθυνη κλινική και εργαστηριακή υποστήριξη. Να υφίσταται και να λειτουργεί μία εθνική υπηρεσία αιμοδοσίας η οποία να κατευθύνει και να ελέγχει με αξιοπιστία και υπευθυνότητα τη διαδικασία συλλογής και διάθεσης του αίματος και κάθε στοιχείο που έχει σχέση με τους δότες, τους λήπτες και ό, τι άλλο σχετικό για αλληλοενημέρωση με κάθε άλλη αρμόδια υπηρεσία και φορέα σε εθνικό και ευρωπαϊκό επίπεδο. Πρέπει να διευκολυνθεί η διασύνδεση και συνεργασία των αρμοδίων υπηρεσιών των κρατών μελών, ώστε να είναι εγγυημένη η συντονισμένη δράση σε θέματα θεραπευτικής χρήσης του αίματος και αντιμετώπισης και αποφυγής μετάδοσης νόσων από βιολογικούς παράγοντες.
<P>
Η αμειβόμενη αιμοδοσία για βιομηχανική παραγωγή φαρμάκων οφείλει να διενεργείται από ειδικά οργανωμένες ιατρικές και εργαστηριακές μονάδες οι οποίες να λειτουργούν υπό την επίβλεψη ειδικών επιστημονικών κέντρων των κρατών μελών, με σκοπό η επιλογή των αιμοδοτών να είναι ελεγμένη και να διενεργούνται όλες οι επιβεβλημένες εργαστηριακές εξετάσεις για την αναζήτηση βιολογικών παραγόντων μετάδοσης και διασποράς βαρέων νοσημάτων. Στην περίπτωση αυτής της μορφής αιμοδοσίας είναι διαπιστωμένο ότι η προσπάθεια διαμόρφωσης χαμηλού κόστους παραγωγής έγινε εις βάρος των επιστημονικών μεθόδων, με αγορές σημαντικών ποσοτήτων αίματος από ξένες χώρες με πληθυσμούς χαμηλού επιπέδου διαβίωσης και συνθηκών υγιεινής, χωρίς τη διενέργεια των απαραίτητων επιστημονικών επεξεργασιών οι οποίες κρίθηκαν δαπανηρές για την επιχείρηση και των οποίων η παράλειψη αποδείχθηκε ολέθρια για τις ανθρώπινες ζωές.
<P>
Δεν μπορούμε να κατοχυρώσουμε νομοθετικά την ηθική. Επιβάλλεται όμως να διασφαλιστούν όλες εκείνες οι προϋποθέσεις που θα αποτρέψουν οτιδήποτε αντιτίθεται στο ατομικό και κοινωνικό δικαίωμα στην υγεία και στη ζωή. Η ευαισθητοποίηση του κοινού, η εξασφάλιση υψηλότατης επιστημονικής έρευνας, η επιστασία εθνικών και επιστημονικών φορέων επί των βιομηχανιών για την αποτροπή παραγωγής προϊόντων που υπονομεύουν την υγεία των πολιτών και η επιβολή κάθε μέτρου που θα απέκλειε τη χρησιμοποίηση μολυσμένου αίματος για την παραγωγή φαρμακευτικών παρασκευασμάτων ή για άμεση θεραπευτική χρήση.
<P>
Επί του Ευρωπαϊκού Συμβουλίου του Τορίνου
<SPEAKER ID=100 LANGUAGE="FR" NAME="Berthu">
Κύριε πρόεδρε, το δίλημμα του Συμβουλίου του Τορίνο θα μπορούσε να συνοψισθεί ως εξής: για να διευκολυνθεί η διεύρυνση της Ενωσης προς ανατολάς, που είναι και η μεγάλη μας προτεραιότητα, πρέπει να περιοριστεί η φεντεραλιστική εμβάθυνση, κάτι που είναι αδύνατον να περιοριστεί γιατί το ενιαίο νόμισμα θα επιφέρει νέες μετατοπίσεις της εθνικής κυριαρχίας. Πρέπει λοιπόν να συμφιλιώσουμε τη διεύρυνση και την εμβάθυνση, πώς μπορούμε όμως να το πραγματοποιήσουμε σεβόμενοι τη βασική υπόθεση, δηλαδή τη διατήρηση ενός ενιαίου θεσμικού πλαισίου;
<P>
Δεν πρέπει να εκπλαγούμε λοιπόν αν, με αυτές τις προϋποθέσεις, παρατηρήσουμε στην κατάσταση των συμπερασμάτων του Συμβουλίου την έλλειψη οποιασδήποτε σαφούς αντίληψης για το μέλλον της Ευρώπης. Η επιλογή δεν έχει γίνει με σαφήνεια, ειδικά μεταξύ της αναγκαστικής Ευρώπης - προς την οποία τείνει σιωπηρά η γενίκευση της ψηφοφορίας με ειδική πλειοψηφία, - και μίας πιο ευέλικτης Ευρώπης που θα οργανωθεί γύρω από αυτό που αποκαλούμε σεμνά ρήτρα ενισχυμένης συνεργασίας.εμως, αυτές οι δύο συνακόλουθες προτάσεις εμπνέονται από ριζικά αντίθετες φιλοσοφίες: το σύστημα της πλειοψηφίας προϋποθέτει το οτι θέλουμε να περιορίσουμε τη μειοψηφία, ενώ η ρήτρα της ενισχυμένης συνεργασίας προϋποθέτει, αντίθετα, οτι δεχόμαστε να μην την περιορίσουμε. Θα μπορέσει η διακυβερνητική διάσκεψη να συμβιβάσει δύο τόσο αποκλίνουσες επιταγές;
<P>
Χρεώνεται όμως και κάτι ακόμα πιο σοβαρό στη ΔΔ: το ενιαίο νόμισμα. Επίσημα, η συνδιάσκεψη δεν θα προσεγγίσει αυτό το θέμα, γιατί η απόφαση έχει ήδη ληφθεί. Ομως, στην πραγματικότητα, η προετοιμασία του ενιαίου νομίσματος συνεπάγεται την εμφάνιση πολλών και σοβαρών θεσμικών προβλημάτων, που αναμένουν εδώ και χρόνια τη λύση τους. Το υπογράμμισε και ο ίδιος ο πρόεδρος Ηansch στον λόγο του στο Τορίνο. Σας παραπέμπω στα λόγια του: »Τα νομίσματα θα γίνουν κοινοτικά. Αυτό δεν αφορά την οικονομική πολιτική. Δεν είναι καλό να παρατείνεται αυτή η κατάσταση. Η Ενωση πρέπει να έχει μία σφαιρική μακροοικονομική κατεύθυνση.»
<P>
Παρά ταύτα, ο ίδιος ο πρόεδρος Hansch διακηρήσσει στη Διάσκεψη Κορυφής των Καννών, όπως και στο Κοινοβούλιο, επί λέξει: »Η Ενωση δεν έχει ανάγκη νέες εξουσίες που θα της παραχωρήσουν τα κράτη μέλη. Πρέπει μόνο να μπορεί να ασκεί καλύτερα τις εξουσίες που ήδη έχει.»
<P>
Η αντίθεση που καταφαίνεται μέσα από αυτές τις δηλώσεις είναι κάτι το σύνηθες για όλους τους ευρωπαϊκούς θεσμούς. Ενας λόγος απορρέει από την ανάγκη σεβασμού της κοινής γνώμης και ο δεύτερος από την ανάγκη σεβασμού του ενιαίου νομίσματος. Στο τέλος της Διακυβερνητικής Διάσκεψης, θα πρέπει είτε η κοινή γνώμη είτε το ενιαίο νόμισμα να υποχωρήσει.

<SPEAKER ID=101 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι - εσείς οι δύο - κυρίοι κλητήρες, υπό το κάλυμμα ενώς υποτίθεται ομοσπονδιακού στόχου και οργανώνοντας την εμβάθυνση της ευρωπαϊκής οικοδόμησης για την προπαρασκευή της διεύρυνσης της δνωσης, ξέρουμε καλά πως η διακυβερνητική συνδιάσκεψη του Τορίνο θέλει να βάλει τα θεμέλια ενός ευρωπαϊκού μακρο-κράτους στο οποίο θα κυριαρχεί η κεντρομόλος τάση.
<P>
Δεν θέλουμε ένα παρόμοιο κράτος. Το απεχθανόμαστε τόσο ώστε, πίσω από τους ωραίους λόγους για την Ευρώπη των πολιτών, τη διαφάνεια, τη δημοκρατία, τους στόχους της απασχόλησης και της ευμάρειας, να βλέπουμε τους μικροπολιτικούς ελιγμούς. Ηδη στο Μάαστριχτ πληρώσαμε ακριβά τη συμφωνία της Πορτογαλίας, της Ισπανίας, της Ελλάδας και της Ιρλανδίας, με τη δημιουργία του Ταμείου Συνοχής. Αυτό το χρόνο ήρθε η σειρά της Μεγάλης Βρετανίας να συμβιβαστεί. Πάνω από το τορίνο πλανιόταν το φάντασμα της τρελής αγελάδας. Οι ευρωπαϊκές χώρες θα πληρώσουν το 70 % του ποσού που είναι απαραίτητο για τη σφαγή των γηραιών αγελάδων της βρετανικής μεταρρύθμισης. Χαμένος κόπος, αφού ήδη το Λονδίνο αμφισβητεί στο δικαστήριο την νομομότητα του εμπάργκο ενάντια στις εξαγωγές βόειου κρέατος. Και, κυριως, η ΔΚΔ θα πρέπει να ολοκληρωθεί επιτακτικώς μετά τις εκλογές στο Ηνωμένο Βασίλειο. Ποιός ξέρει! Αν η αναθεώρηση των συνθηκών ήταν κεντρικό σημείο δημοκρατικών εκλογών που θα επέτρεπαν στους ευρωπαίους πολίτες να εκφράσουν τη γνώμη τους, τα αποτελέσματα θα ήταν δραματικά.
<P>
Για μία ακόμα φορά, πίσω από τα μεγάλα σχέδια και τους ωραίους λόγους κρύβονται οι στρεψοδικίες και οι υπόγειοι χειρισμοί, οι ανομολόγητοι σκοποί και οι οικονομικές ορέξεις. Οχι, σίγουρα 'όχι, όποια κι'αν είναι τα ρούχα με τα οποία προσπαθείτε να κρύψετε αυτό το τέρας, εμείς δεν θέλουμε μια τέτοια Ευρώπη.

<SPEAKER ID=102 NAME="Blot">
Η ΔΔ, έτσι όπως παρουσιάζεται, κινδυνεύει να καταντήσει ένα είδος βαλίτσας που χωράει τα πάντα. Δεν υπάρχει πραγματικά κατευθυντήρια ιδέα που να κυριαρχεί σε αυτή τη συνδιάσκεψη, λόγω έλλειψης σαφούς ανάλυσης της παγκόσμιας κατάστασης. Ας πάρουμε για παράδειγμα τη μάχη ενάντια στην ανεργία και την εξωτερική πολιτική. Στην πραγματικότητα αυτά τα δύο θέματα συνδέονται, γιατί η ανεργία είναι επακόλουθο του διεθνούς ανταγωνισμού, της μετανάστευσης και της παγκόσμιας νομισματικής αταξίας, που απορρέουν τόσο από την οικονομία όσο και από την εξωτερική πολιτική.
<P>
Η πραγματικότητα που αρνούμεθα να δούμε και να κατονομάσουμε είναι η ακόλουθη: σήμερα υπάρχει μόνο μία παγκόσμια υπερδύναμη, οι Ηνωμένες Πολιτείες της Αμερικής. Αυτή η δύναμη, αφού συμμετείχε με αποφασιστικό τρόπο στη νίκη του 2ου παγκοσμίου πολέμου, νίκησε το 1989 στον ψυχρό πόλεμο που την είχε φέρει αντιμέτωπη με την πρώην Σοβιετική Ενωση.
<P>
Οι Ηνωμένες Πολιτείες είναι σε θέση να υπαγορεύσουν το νόμο τους στη διεθνή κοινότητα. Στην οικονομία, αυτός είναι ο νόμος των ελεύθερων και απεριόριστων συναλλαγών, από τις οποίες μπορούν να επωφεληθούν καλύτερα, για ιστορικούς λόγους, οι μεγάλες αμερικανικές εταιρείες.
<P>
Οι ελεύθερες συναλλαγές που επιβάλλονται από τις Ηνωμένες Πολιτείες θέτουν σε αμφισβήτηση τις διάφορες μορφές κοινωνικής προστασίας που υπάρχουν στην Ευρώπη. Αυτή είναι η αιτία της μεταφοράς δραστηριοτήτων των εργοστασίων, που αυξάνει την ανεργία στα ευρωπαϊκά κράτη, καθώς και της πίεσης που ασκείται για να μειωθούν οι μισθοί και ακόμα και αυτή η αγοραστική ικανότητα της μεγάλης μάζας των μισθωτών.
<P>
Η Ευρωπαϊκή Ένωση, καθώς δεν αμφισβητεί την αμερικανική ηγεμονία, κάτι που δεν θα απέκλειε τη φιλία με τον αμερικανικό λαό, υφίσταται αυτό τον παγκόσμιο νόμο. Δεν μπορεί λοιπόν να χτυπήσει την ανεργία στη ρίζα της και προτείνει μόνο καταπραϋντικά μέτρα ή πολύ περιορισμένες εφαρμογές.
<P>
Στο πολιτικό επίπεδο, η Ευρώπη είναι υποχρεωμένη να προσαρμοστεί στην πολιτική της νέας παγκόσμιας τάξης, που ορίζουν οι Ηνωμένες Πολιτείες. Το αν τα κράτη μέλη διατηρήσουν την ελευθερία τους ή μιλούν με μια και μόνη φωνή, αν η διαδικασία λήψης αποφάσεων στην εξωτερική πολιτική βασίζεται στην ομοφωνία, την πλειοψηφία ή την ειδική πλειοψηφία, αυτό δεν θα αλλάξει σε τίποτα την ουσία της σημερινής κατάστασης. Ποιό είναι το σχέδιο της παγκόσμιας τάξης των Ευρωπαίων; Δεν υπάρχει. Πρέπει να το καθορίσουν με αφετηρία της εθνικές πραγματικότητες. Απέχουμε πολύ από αυτό. Υπό αυτές τις συνθήκες, η ΔΔ δεν θα επιφέρει καμμία βελτίωση παρά μόνο όσον αφορά τις λεπτομέρειες της διαδικασίας. Η Ευρωπαϊκή Ενωση φαίνεται πως έχει πληγεί από την ίδια αρρώστια με το Βυζάντιο στην παρακμή του: την έλλειψη αυτοεπιβεβαίωσης και θάρρους,

<SPEAKER ID=103 NAME="Caudron">
Επί τη ευκαιρεία της Συνόδου Κορυφής του Τορίνο και διευκρινίζοντας πως η ιταλική προεδρεία δεν φέρει καμμία ευθύνη, θέλω να εκφράσω τη δυσαρέσκεια μου, κατ'αρχάς λόγω της έλλειψης θέλησης της Ευρώπης να παλαίψει ενάντια στην ανεργία, έπειτα όσον αφορά τις θεσμικές προοπτικές και τέλος, μπροστά στην λυπηρή έλλειψη «ευρωπαϊκής πνοής».
<P>
Η Ευρώπη σήμερα παρουσιάζει πολύ συχνά το θλιβερό θέαμα ένωσης «καταστηματαρχών», που είναι φυλακισμένοι στα προσωπικά τους συμφέροντα και είναι ανίκανοι να λύσουν συνολικά τα σημερινά προβλήματα, καθώς και να χαράξουν σαφείς προοπτικές για το μέλλον. Με αυτό το σκεπτικό υπερψηφίζω το κοινό ψήφισμα.

<SPEAKER ID=104 NAME="Jδrvilahti και Lindqvist (ELDR), Eriksson, Sjφstedt, Iversen και Stenius - Kaukonen (GUE/NGL), Gahrton, Holm, Lindholm και Schφrling (V), Bonde και Sandbζk (EDN)">
Παρ' ότι η απόφαση επικεντρώνεται στην προώθηση της απασχόλησης και των δικαιωμάτων των πολιτών, τα οποία φυσικά υποστηρίζουμε, δεν μπορούμε, εμείς οι υπογράφοντες βουλευτές, να ψηφίσουμε υπέρ του ψηίσματος αφενός για την ρητή υποστήριξη του πρός «μιά κοινή εξωτερική πολιτική και πολιτική ασφάλειας που αντιστοιχεί στην θέση της στον κόσμο» το οποίο μιλώντας έξω από τα δόντια πρέπει να σημαίνει μιά κοινή άμυνα και την ενσωμάτωση της ΔΕΕ στην ΕΕ, αφ' ετέρου διότι η απόφαση υποστηρίζει το να λάβει η ΕΕ μεγαλύτερες αρμοδιότητες μέσω «αποτελεσματικότερων» διαδικασιών λήψης αποφάσεων και ότι περισσότερα νομικά θέματα και τα θέματα εσωτερικών υποθέσεων μεταφέρονται στο κοινοτικό δίκαιο.
<P>
Θέλουμε να συνεχίσει η ΕΕ να είναι μιά πολιτική οργάνωση συνεργασίας μεταξύ ανεξάρτητων κρατών. Πιστεύουμε επίσης ότι η Διακυβερνητική Διάσκεψη πρέπει να κληθεί από το Ευρωκοινοβούλιο να θέσει πρός συζήτηση τα κριτήρια σύγκλισης της ΟΝΕ και να αναγνωρίσει την συνάφεια μεταξύ ανεργίας και κριτηρίων σύγκλισης.

<SPEAKER ID=105 NAME="Kirsten Jensen og Sindal">
Οι Δανοί σοσιαλδημοκράτες, έχοντας υπόψη τον εθνικό συμβιβασμό και τη συμφωνία του Εδιμβούργου, δεν επικροτούν τις απόψεις που εκφράζονται στη γνωμοδότηση σχετικά με την κοινή εξωτερική πολιτική και την πολιτική ασφάλειας, καθώς επίσης και σχεικά με την ιθαγένεια της Ένωσης, οι οποίες αντίκεινται στις τέσσερις εξαιρέσεις της Δανίας.

<SPEAKER ID=106 NAME="Lang Karl">
Η συζήτηση σχετικά με τις εργασίες της διακυβερνητικής διάσκεψης είναι, για το εθνικό γαλλικό κίνημα, η ευκαιρία για να καταγγείλει μία ακόμα φορά στο Κοινοβούλιο την αντεθνική, φεντεραλιστική, κεντρωτική και γραφειοκρατική λογική του σημερινού πρότυπου της ευρωπαϊκής οικοδόμησης.
<P>
Η Ευρώπη της συνθήκης του Μάαστριχτ, με τη λογική της, τις λειτουργίες και την πολιτική της, είναι μία μηχανή που κονιορτοποιεί τους λαούς και τα έθνη, ένας ιστορικός, πολιτιστικός, κοινωνικός και οικονομικός «διαπραγματευτισμός» που θέλει να επιβάλει στην πραγματική Ευρώπη, που είναι πλούσια σε εθνικούς πολιτισμούς, λαούς και έθνη, ένα ενιαίο, περιοριστικό και καταστροφικό πρότυπο.
<P>
Το Εθνικό Μέτωπο έχει δεσμευθεί να υπερασπίσει την ταυτότητα των λαών της Ευρώπης, την κυριαρχία και την ανεξαρτησία των εθνών, τις ελευθερίες και τα απαράγραπτα δικαιώματα των λαών της Ευρώπης να ορίζουν οι ίδιοι το μέλλον τους.
<P>
Αυτές οι νόμιμες απαιτήσεις αντιτίθενται προφανώς στη θέσπιση του ευρωποειδούς μετα-μααστριχικού μάγματος που μας προπαρασκευάζει η ΔΔ.
<P>
Οποιο κι αν είναι αυτό το μάγμα, το Εθνικό Μέτωπο απαιτεί να εκφράσουν τη γνώμη τους οι λαοί της Ευρώπης, και αύριο κιόλας, με δημοψήφισμα, για την αποδοχή ή όχι του Μάαστριχτ ΙΙ. Λιγότερη τεχνοκρατία και περισσότερη άμεση δημοκρατία δεν θα κάνει τίποτε άλλο παρά καλό στην Ευρώπη.

<SPEAKER ID=107 NAME="Wibe">
Η αυξανόμενη ανεργία και φτώχεια στην Ευρώπη δεν λύνονται μέσω μιάς περαιτέρω ανάπτυξης της πολιτικής επιρροής της ΕΕ. Μιά ανάπτυξη της υπερεθνικότητας στην Κοινότητα απομακρύνει περισσότερο μόνον τους αρμόδιους για τη λήψη πολιτικών αποφάσεων από τον λαό. Η δημοκρατία γίνεται ασαφής όταν οι αποφασίζοντες σε εθνικό και αντίστοιχα ευρωπαϊκό επίπεδο, χάρη σε ασαφείς πολιτικές δομές, μπορούν να μετακυλίουν ο ένας στον άλλον τα κοινωνικά προβλήματα.
<P>
Η σταθερή άποψη μου είναι ότι η ΕΕ πρέπει να είναι μιά συνεργασία μεταξύ κυρίαρχων κρατών όπου τα εθνικά κοινοβούλια είναι οι ανώτατοι υπεύθυνοι ενώπιον των εκλογέων. Ελπίζω η Διακυβερνητική Διάσκεψη να οδηγηθεί σε ένα αποτέλεσμα που απλοποιεί και απογραφειοκρατικοποιεί την ΕΕ.

<SPEAKER ID=108 NAME="Wolf">
H ομάδα μας, στην πλειοψηφία της, δεν μπόρεσε να ψηφίσει υπέρ του ψηφίσματος, επειδή υστερεί όσον αφορά τα αιτήματα που πρέπει σήμερα να προβληθούν για μια μεταρρύθμιση της EE. Aντί να θίξει τα φλέγοντα προβλήματα που ήδη αντιμετωπίζει σήμερα ή θα αντιμετωπίσει σε εύθετο χρονικό διάστημα η EE, η αναθεωρητική διάσκεψη που προβλέπεται στη συνθήκη του Mάαστριχτ περιορίζεται σε μεταρρυθμίσεις, με τη στενή έννοια. Aντί στην κατάσταση αυτή να ταχθούμε ενεργά υπέρ του να ασχοληθεί η διακυβερνητική διάσκεψη με τα μεγάλα κι επιτακτικά εδώ και καιρό καθήκοντα της καταπολέμησης της μαζικής ανεργίας και της μετάβασης σ' ένα καινούργιο οικολογικά αλληλέγγυο αναπτυξιακό μοντέλο, ώστε να αναμορφωθεί η EE σε μια Περιβαλλοντική και Kοινωνική Ένωση και να πραγματευθούν ριζικά η προετοιμασία της ONE και οι προπαρασκευαστικές αποφάσεις για τις δημοσιονομικές θεμελιώδεις αρχές της Ένωσης, ανάλογα, αρκείται το Kοινοβούλιο σε λίγες, μη δεσμευτικές διατυπώσεις που περιορίζονται μόνον στο θεσμικό στοιχείο. Έτσι άφησε να του διαφύγει και πάλι η ευκαιρία να κάνει συγκεκριμένη χρήση του δικαιώματός του για ενεργή διαμόρφωση, από κοινού, της μεταρρυθμιστικής διαδικασίας. Eκτός τούτου ωχριούν ορισμένες εκφράσεις του κειμένου, για τις οποίες θα μπορούσαμε να μαλώσουμε.
<P>
Kαι για το Kοινοβούλιο θα πρέπει να ισχύει αυτό που θα 'πρεπε να ισχύει, σε παγκόσμια κλίμακα, για την Eυρώπη: Mη ρωτάς τι μπορεί να κάνει ο κόσμος για σένα, ρώτα καλύτερα τι μπορείς να κάνεις εσύ για τον κόσμο. Aλλά από μια πραγματική δημοκρατική μεταρρυθμιστική διαδικασία της EE απέχουμε ακόμη πολύ προφανώς.
<P>
Επί της εκθέσεως Oostlander (A4-0101/96)
<SPEAKER ID=109 LANGUAGE="FR" NAME="Berthu">
Κύριε Πρόεδρε, όλος ο κόσμος εδώ είναι πεπεισμένος οτι στρατηγική προτεραιότητα για την Ευρωπαϊκή Ενωση για τα επόμενα έτη θα είναι το άνοιγμα προς της χώρες της Κεντρικής και Ανατολικής Ευρώπης, με τις οποίες έχουμε απο παλιά τις ίδιες αξίες και την ίδια ιστορία και οι οποίες επωφελούνται ήδη από τα σύμφωνα σύνδεσης. Παρά ταύτα, η ετερογένεια αυτών των χωρών, οι διαφορές, κυρίως στον οικονομικό και τον κοινωνικό τομέα, που τις χωρίζουν από τα μέλη της δνωσης, κάνουν δύσκολο το έργο μας. Πώς μπορούμε να τα καταφέρουμε μέσα σε σύντομο χρονικό διάστημα; Ποιοί θεσμοί θα μας επιτρέψουν να αφομοιώσουμε αυτή την ανομοιομορφία; Το Συμβούλιο του Τορίνο έδωσε στη διακυβερνητική διάσκεψη την εντολή να ερευνήσει για τις λύσεις, χωρίς δυστυχώς να της δώσει τον οδηγό μίας συγκεκριμένης θέσης για το μέλλον και τη θεσμική αρχιτεκτονική της μεγάλης Ευρώπης.
<P>
Η έκθεση Οostlander, που παρουσιάζεται σήμερα στο Κοινοβούλιο, υπακούει και αυτή σε μία υπερφεντεραλιστική αντίληψη για το μέλλον, η οποία θέτει περισσότερα προβλήματα από όσα λύνει και μοιάζει να μειοψηφεί στην Ευρώπη σήμερα. Πράγματι, υποθέτει οτι οι χώρες της Ανατολικής Ευρώπης θα πρέπει να προσχωρήσουν συνολικά στο ευρωπαϊκό κεκτημένο, στο πλαίσιο της θεσμικής ενότητας, με ορισμένες μόνο αποχρώσεις όσον αφορά τις αντίστοιχες ταχύτητες. Επιπλέον, αυτές οι χώρες θα πρέπει να δεχθούν την εικόνα ενός ομοσπονδιακού μέλλοντος, δηλαδή μίας θεσμικής εξέλιξης με την έννοια -επί λέξει - »των κοινοτικών μηχανισμών λήψης αποφάσεων που προϋποθέτουν τη μεταφορά σε ευρωπαϊκή κλίμακα ενός μέρους της εθνικής κυριαρχίας». Με τη φράση αυτή, η έκθεση Oostlander προσβλέπει ειδικά στη γενίκευση της ειδικής πλειοψηφίας, η οποία υποτίθεται πως θα διευκολύνει τη λειτουργία της διευρυμένης Ευρώπης. Αναρωτιόμαστε το πως. Γιατί, αν είναι πράγματι δύσκολο να λαμβάνονται ομόφωνα αποφάσεις σε ένα οργανισμό που απαρτίζεται από εικοσιπέντε άτομα, δεν είναι αποδεκτό να τις λαμβάνουν με πλειοψηφικό σύστημα καθώς αυτή η οργάνωση απαρτίζεται από εικοσιπέντε ετερογενή μέλη.
<P>
Στην πραγματικότητα, η μόνη λύση θα ήταν να ξεχάσουμε το δόγμα της θεσμικής ενότητας για να δεχτούμε την μεταβλητή γεωγραφία. Θα πρέπει δηλαδή να επιλέξουμε μία Ευρώπη-συνεργασία των εθνών και όχι μία ομοσπονδιακή Ευρώπη. Αυτή η επιλογή θα επέτρεπε να δεχτούμε τις ανατολικές χώρες καλύτερα και πιο γρήγορα. Τί θα εμπόδιζε, για παράδειγμα, στο πλαίσο μίας Ευρώπης - ένωσης εθνών, να προσχωρήσουν οι ανατολικές χώρες σε μία διακυβερνητική οργάνωση όπως το Europol για να παλαίψουν καλύτερα ενάντια στη διεθνή εγκληματικότητα;

<SPEAKER ID=110 LANGUAGE="FR" NAME="Gollnisch">
Κύριε Πρόεδρε, συμφωνώ απολύτως με τη γνώμη που εξέφρασαν οι συνάδελφοι μου, και έτσι θα περιορίσω την παρέμβαση μου σε τρία συγκεκριμένα σημεία.
<P>
Πρώτον, το παράγωγο δίκαιο έχει παραχθεί με τέτοιο τρόπο, ο όγκος των κειμένων είναι τέτοιος - η πολυπλοκότητα τους, η συνεχής υπερπήδηση των αρμοδιοτήτων - που αποτελούν ένα σώμα στο οποίο οι χώρες της κεντρικής και ανατολικής Ευρώπης δεν θα μπορέσουν να προσχωρήσουν ελεύθερα.
<P>
Δεύτερον, η έκθεση του συναδέλφου μας Oostlander κάνει συχνές αναφορές στη δημοκρατική νομιμότητα, στο κράτος δικαίου, στη δημοκρατία- νομίζω μάλιστα πως αυτό αναφέρεται ειδικά στο άρθρο 18. Δεν θα ήταν καλύτερα να τακτοποιήσουμε τα του οίκου μας πρώτα, όταν στις εκλογές για τη βελγική γερουσία έγιναν άπειρες ανωμαλίες για να εμποδιστεί ένα κόμμα να πάρει μέρος, ενώ στη χώρα μου, τη Γαλλία, υπάρχει ακόμα ένας κομμουνιστικός νόμος, ο νόμος Marchais - Gayssot, ο οποίος αποφασίζει για τις δημόσιες ελευθερίες.
<P>
Τέλος, τρίτον και τελευταίο, όλη η έκθεση του συναδέλφου μας Oostlander βασίζεται στο αξίωμα που παρουσιάζεται στην αιτιολογική σκέψη Η, η οποία αναφέρει τη διεύρυνση ως «πηγή σημαντικών προνομίων, τόσο για τα παλαιά κράτη μέλη όσο και για τα νέα.» Φοβούμαι οτι αυτό, κύριε Πρόεδρε, είναι μία δήλωση μάλλον αξιωματική παρά αποδεδειγμένη.

<SPEAKER ID=111 NAME="Blokland">
Ο ενθουσιασμός με τον οποίο οι χώρες της Κεντρικής και Ανατολικής Ευρώπης υποδέχθηκαν αρχικά την υπόσχεση να καταστούν μέλη της Ένωσης φαίνεται να έχει μειωθεί. Όχι λόγω των τεχνικής φύσεως προβλημάτων που επιφέρει η διεύρυνση αυτή, αλλά, κυρίως, επειδή πολλοί επιθυμούν πρώτα να διασφαλίσουν τον κοινοτικό χαρακτήρα της Ένωσης, πριν προχωρήσουν σε διεύρυνση.
<P>
Μια παρόμοια τάση φαίνεται να ακολουθεί και η έκθεση Oostlander, για την οποία, εξ ονόματος επίσης του συναδέλφου Van der Waal, προβαίνω σε αυτή την αιτιολόγηση ψήφου. Πέραν των προϋποθέσεων που ορθώς τίθονται στην έκθεση για τις χώρες της Κεντρικής και Ανατολικής Ευρώπης στον τομέα της οικονομικής ενσωμάτωσης, του κράτους δικαίου και της δημοκρατίας, αναμένεται επίσης από αυτές μια κάποια «ομοσπονδιακή» προσήλωση και πλήρης αποδοχή του κοινοτικού κεκτημένου. Στην πράξη, τούτο σημαίνει ένα εμπόδιο για μια ταχεία διεύρυνση προς ανατολάς. Φρονούμε ότι τούτο δεν είναι υπεύθυνο ούτε από ηθικής, αλλά και ούτε από άποψη της πολιτικής για την ασφάλεια.
<P>
Πέραν τούτου, λυπούμασθε για το γεγονός ότι στην έκθεση δεν δίνεται καμία προσοχή στην γεωγραφική και πολιτιστική γειτνίαση στην Ευρώπη. Τούτο είναι αναγκαίο προκειμένου να αποφευχθεί η αυθαίρετη ένταξη νέων κρατών μελών. Η επιδίωξη διεύρυνσης θα πρέπει να επιδιωχθεί με εκείνες τις χώρες οι οποίες ανήκουν πολιτιστικά στον ευρωπαϊκό χώρο και έχουν υποστεί σαφή επιρροή του δυτικού χριστιανισμού, συμπεριλαμβανομένης της Μεταρρύθμισης.
<P>
Επειδή κατά την άποψή μας η διεύρυνση πρέπει να αποτελεί έναν πρωταρχικό στόχο της Ένωσης και επειδή συμφωνούμε με την πορεία την οποία, σύμφωνα με την έκθεση, οφείλουν να ακολουθήσουν οι εν λόγω χώρες στον τομέα της οικονομίας και του κράτους δικαίου, ψηφίσαμε υπέρ της έκθεσης Oostlander, παρά τις ανωτέρω κριτικές παρατηρήσεις.

<SPEAKER ID=112 NAME="Chanterie">
Οι σχέσεις καλής γειτονίας είναι σημαντικές, ιδιαίτερα όσον αφορά τις διεθνείς σχέσεις, όμως προτού επιτρέψουμε στους γείτονές μας να εισέλθουν στο σπίτι μας, οφείλουμε να το σκεφθούμε καλά.
<P>
Το σιδηρούν παραπέτασμα μεταξύ Δυτικής και Ανατολικής Ευρώπης φαίνεται να έχει καταρρεύσει και μάλιστα να έχει ταφεί, όμως το κοινωνικό και οικονομικό χάσμα μεταξύ των δύο αυτών πλευρών της Ευρώπης παραμένει. Προκειμένει να γεφυρωθεί αυτό το χάσμα και να βελτιωθούν, κατ' αυτόν τον τρόπο, οι σχέσεις μεταξύ των εν λόγω χωρών, υπάρχουν διάφορες δυνατότητες στη διάθεσή μας που αρχίζουν από μια μορφή αναπτυξιακής βοήθειας, προνομιούχες εμπορικές σχέσεις και σχέσεις συνεργασίας έως τη διεύρυνση της Ευρωπαϊκής Ένωσης με τις χώρες της Κεντρικής και Ανατολικής Ευρώπης. Αυτή η τελευταία επιλογή θα υλοποιηθεί αργά ή γρήγορα, όμως ακόμη πιο σημαντικό από την ερώτηση ποιες χώρες θα ενταχθούν και πότε, είναι η ερώτηση υπό ποιες προϋποθέσεις ή βάσει ποιων κριτηρίων θα πραγματοποιηθεί μια παρόμοια ένταξη.
<P>
Οι υπέρμαχοι της ένταξης φρονούν ότι αυτή θα ωφελήσει τόσο τα σημερινά κράτη μέλη όσο και τα μελλοντικά. Τούτο αναμφισβήτητα είναι ορθόν. Αρκεί να αναλογισθούμε τη δική μας εσωτερική και εξωτερική ασφάλεια και τη δική τους δημοκρατική σταθερότητα. Όμως συχνά λησμονείται ή παραβλέπεται το γεγονός ότι τούτο θα έχει επίσης το ανάλογο κόστος ή και μειονεκτήματα ακόμη. Τούτο, μεταξύ άλλων, έχει να κάνει με το γεγονός ότι οι συνέπειες από μια παρόμοια ένταξη δεν είναι σαφείς, ούτε ευδιάκριτες. Τι θα συμβεί με την υφιστάμενη γεωργική, οπωροκηπευτική, δασική και αλιευτική πολιτική, με την ελεύθερη κυκλοφορία αγαθών και υπηρεσιών, προσώπων, πληροφοριών και κεφαλαίων, με την ενιαία αγορά και το κοινό νόμισμα ως κεντρικά κοινοτικά σχέδια; Τι πρόκειται να συμβεί με τη λήψη αποφάσεων, με τα θεσμικά όργανα, με τον κοινοτικό προϋπολογισμό γενικότερα και τα κονδύλια προϋπολογισμού για τα ταμεία συνοχής και τα διαρθρωτικά ταμεία ειδικότερα;
<P>
Εφόσον δεν μπορεί να δοθεί σοβαρή απάντηση σε αυτές τις ερωτήσεις και δεν υπάρχει ούτε κατά προσέγγιση ένας υπολογισμός του κόστους της διεύρυνσης, η ένταξη θα παραμένει ένα βήμα στο άγνωστο, τόσο για τα σημερινά κράτη μέλη όσο και για τα μελλοντικά. Ως πολιτικός, αλλά και ως ιδιώτης, δεν συνηθίζω να υπογράφω λευκές επιταγές. Επιθυμώ και πρέπει να γνωρίζω ποιο είναι το κόστος των αποφάσεών μου και ποιες είναι οι συνέπειες των επιλογών μου από όλες, ενδεχομένως, τις απόψεις: δημοσιονομικώς, χρηματοδοτικώς, νομισματικώς, φορολογικώς, οικονομικώς, βιομηχανικώς, από οικολογική άποψη, διπλωματικώς κλπ.
<P>
Δεν δικαιολογείται επίσης να δίνουμε στις συγκεκριμένες χώρες ελπίδες που ενδεχομένως θα αποδειχθούν ψεύτικες. Παρά την επιθυμία των Γερμανών για την ένταξη οπωσδήποτε της Πολωνίας και της Τσεχίας, παρά τις επιθυμίες των Σουηδών για την ένταξη των χωρών της Ανατολικής Θάλασσας. Η προστασία του δικού μας συμφέροντος είναι ένας κακός οδηγός όταν κανείς διαπραγματεύεται παρόμοια θέματα. Το ίδιο ισχύει και για την επιφυλακτικότητα της Πορτογαλίας, της Ισπανίας, της Ιταλίας και της Ελλάδας οι οποίες αναμένουν ένα δραστικό περιορισμό της ενίσχυσης που χορηγεί η Ευρωπαϊκή Ένωση προς τις χώρες της Μεσογείου. Ένα τόσο σημαντικό πολιτικό θέμα όπως η ένταξη, με όλες τις συνέπειες για το μέλλον και ακόμη για την ίδια την ύπαρξη της Ευρωπαϊκής Ένωσης, δεν μπορούμε να το κρίνουμε βάσει προτιμήσεων ή προδικασιών. Υπάρχει ανάγκη για πληροφόρηση, τεκμηρίωση, ανάλυση των προοπτικών και των δεδεομένων πριν προχωρήσουμε σε διεύρυνση.
<P>
Εν κατακλείδι, πρόκειται για διεύρυνση της Ευρωπαϊκής Ένωσης και όχι για αντικατάστασή της από μια εκτεταμένη ζώνη ελευθέρων συναλλαγών με έναν ασθενή κοινοτικό πυλώνα και έναν κυρίαρχο διακυβερνητικό πυλώνα.

<SPEAKER ID=113 NAME="Eriksson και Sjφstedt">
Οι υπογράφοντες υπερψηφίσαμε την έκθεση.
<P>
Αυτό το κάναμε διότι εννοούμε ότι η έκθεση λαμβάνει υπόψη πολλά από τα προβλήματα που συνδέονται με την ένταξη των ανατολικοευρωπαϊκών κρατών στην ΕΕ. Αυτό εν αντιθέσει με πολλά από την απλουστευμένη προπαγάνδα που διεδόθη στην ΕΕ, πέραν των άλλων στην Σουηδία, που αφορούν τα πλεονεκτήματα μιάς ένταξης των ανατολικοευρωπαϊκών κρατών.
<P>
Εννοούμε, όπως και η έκθεση, ότι τα ανατολικοευρωπαϊκά κράτη θα μπορούν να ενταχθούν στην ΕΕ, αλλά υπογραμμίζουμε επίσης την σημασία του να δοθεί στον πληθυσμό αντίστοιχα της κάθε χώρας η δυνατότητα να εκφράσει την στάση του απέναντι στην ένταξη. Έχει επίσης μεγάλη σημασία, όπως επισημαίνεται στην έκθεση, να δοθούν στις χώρες που θα επιλέξουν να μην ενταχθούν καλοί όροι εμπορίου και συνεργασίας με την ΕΕ.
<P>
Όμως παρά την θετική ψήφο μας θέλουμε να υπογραμμίσουμε την κριτική μας για το ότι στην έκθεση γίνεται λόγος για μιά μονόπλευρη προσαρμογή των ανατολικοευρωπαϊκών κρατών στούς κανόνες και το οικονομικό σύστημα της ΕΕ, κάτι που μεταξύ άλλων σημαίνει ρητές απαιτήσεις απελευθέρωσης και ιδιοτικοποιήσεων προσαρμοσμένων στην αγορά.
<P>
Λείπει επίσης από την έκθεση μιά σοβαρή ανάλυση των προβλημάτων της πολιτικής της ασφάλειας, πέραν των άλλων σε σχέση με την Ρωσσία, που μπορεί να προκύψουν σε συνάφεια με την σχεδιαζόμενη ανάπτυξη μιάς ενσωματωμένης αμυντικής και στρατιωτικής διάστασης της ΕΕ.

<SPEAKER ID=114 NAME="Feret">
Οι συντάκτες της έκθεσης για την προσχώρηση των ΧΚΑΕ θεωρούν οτι η διεύρυνση της Ενωσης προς ανατολάς θα έχει «σημαντικές δημοσιονομικές και οικονομικές συνέπειες», καθώς και συνέπειες «στο κοινωνικό και πολιτικό πεδίο και στο πεδίο της ασφάλειας.»
<P>
Το βελγικό Εθνικό Μέτωπο δεν αγνοεί αυτούς τους κινδύνους, όμως μένει έκπληκτο με τη σύνεση των συναδέλφων οι οποίοι, στην πλειοψηφία τους, αποδέχτηκαν πρόσφατα την τελωνειακή ένωση με μία χώρα εκτός Ευρώπης: την Τουρκία.
<P>
Οι συντάκτες της έκθεσης θεωρούν οτι η διεύρυνση προς ανατολάς είναι, βέβαια, θεωρητικά δυνατή, όχι όμως και πρακτικά εφαμόσιμη.
<P>
Είναι λυπηρό το να πληρώνουν οι χώρες της κεντρικής και ανατολικής Ευρώπης το τίμημα πενήντα ετών σοσιαλιστικής οικονομίας και γραφειοκρατίας και, επειδή δεν είναι μέλη μίας διεθνούς οργάνωσης - του ΝΑΤΟ -να μην επωφελούνται της γενναιοδωρίας της Ενωσης, όπως η τουρκική Δημοκρατία.
<P>
Η Ευρώπη μοιάζει να ανοίγει τα σύνορα της προς τον νότο, ενώ τα κλείνει προς ανατολάς.

<SPEAKER ID=115 NAME="Goerens">
Η έκθεση αυτή, όπως ακριβώς και η Λευκή Βίβλος της Επιτροπής για το ίδιο θέμα, είναι μια έκθεση της πορείας που σκοπό έχει να ενημερώσει τις ενδιαφερόμενες χώρες για την πρόοδο της μετάβασης προς την ένταξη στην Ευρωπαϊκή Ένωση.
<P>
Απέναντι σε κάποιες προοπτικές αβεβαιότητας και κάποια αναποφασιστικότητα, την έλλειψη δηλαδή συγκεκριμένης αποφασιστικότητας των χωρών μας, ο συντονισμός είναι εκείνος που δημιουργεί την αρμονία. Μ' αυτή την ευκαιρία, είναι απαραίτητο, πρώτ' απ' όλα, να υπενθυμίσω ότι η αρχή της ένταξης των Χωρών της Κεντρικής και Ανατολικής Ευρώπης αποτελεί κεκτημένο και οφείλει να παραμείνει ως έχει. Πρέπει να αποφύγουμε να υπερφορτώνουμε το καράβι επιβάλλοντας εξωπραγματικούς όρους στις υποψήφιες χώρες ή να τους καλούμε να αντεπεξέλθουν σε μπακαλίστικες προσθαφαιρέσεις.
<P>
Το βασικότερο εμπόδιο στη σωστή διεξαγωγή της μετάβασης που φυσιολογικά θα οδηγούσε στην ένταξη, είναι -πιστεύω- η μη ευαισθητοποίηση των κρατών μελών της Ε.Ε.
<P>
Η διεύρυνση θα έχει αναμφισβήτητα κάποιο τίμημα. Το τίμημα όμως της αδιαφορίας και του εγωισμού μας είναι στα σίγουρα πολύ πιο ακριβό καθώς διακινδυνεύει να στερήσει από τις ΧΚΑΕ την πολιτική προοπτική που απαιτείται για μια επιτυχή μετάβαση.

<SPEAKER ID=116 NAME="Kristoffersen">
Η υπό εξέταση έκθεση σχετικά με τη συμμετοχή των χωρών της Κεντρικής και Ανατολικής Ευρώπης στη συνεργασία για την εσωτερική αγορά, είναι εμπεριστατωμένη. Αξίζουν συγχαρητήρια στον εισηγητή για τη θαυμάσια ανάλυση των προβλημάτων που πρέπει να επιλυθούν στα πλαίσια των προετοιμασιών για την επικείμενη διεύρυνση της ΕΕ.
<P>
Επομένως, επικροτώ ανεπιφύλακτα την παρότρυνση του εισηγητή προς τις χώρες της Κεντρικής και Ανατολικής Ευρώπης και τις πληθυσμιακές μειονότητες που ζουν στις χώρες αυτές, να διευθετήσουν τυχόν διαφορές με μια πολιτική διαλόγου και λαμβάνοντας υπόψη το δικαίωμα των μειονοτήτων αυτών να διατηρήσουν την πολιτική τους ταυτότητα.
<P>
Στο πλαίσιο αυτό θα ήθελα επίσης να τονίσω τις συστάσεις του εισηγητή όσον αφορά την εκπαίδευση, την πληροφόρηση και τα μέσα μαζικής ενημέρωσης, καθώς επίσης και όσον αφορά τη διασυνοριακή συνεργασία τόσο μεταξύ των χωρών αυτών όσο και μεταξύ των ιδίων και των γειτονικών τους χωρών, είτε πρόκειται για χώρες της ΕΕ είτε για την Κοινοπολιτεία Ανεξάρτητων Κρατών. Εάν επιθυμεί κανείς να βελτιωθεί η κατανόηση όσον αφορά τις συνθήκες διαβίωσης άλλων λαών, να εξαλειφθούν οι προκαταλήψεις και να προβληθεί η κοινή ευρωπαϊκή πολιτιστική κληρονομιά, επιβάλλεται να ενισχυθεί η πολιτιστική διάσταση της ευρωπαϊκής συνεργασίας και η διασυνοριακή συνεργασία, λαμβάνοντας υπόψη την ποικιλομορφία και την πολιτιστική ταυτότητα των μεμονωμένων χωρών. Όπως δε τόνισε πολύ σωστά ο εισηγητής στις τελικές του παρατηρήσεις, κάθε χώρα έχει τη δική της ιστορία και πολιτιστική ταυτότητα, που είναι αυτονόητο ότι πρέπει και είναι δυνατό να διατηρηθεί στα πλαίσια της Ευρωπαϊκής Ένωσης.
<P>
Όσον αφορά την προετοιμασία των διαπραγματεύσεων για την ένταξη των νέων κρατών μελών στην ΕΕ, συμφωνώ επίσης με την επισήμανση του εισηγητή στην αιτιολογική του έκθεση, σύμφωνα με την οποία οι διαπραγματεύσεις με τις συνδεδεμένες χώρες πρέπει να αρχίσουν ταυτόχρονα. Αυτό δεν σημαίνει αυτομάτως ότι τα νέα κράτη μέλη πρέπει ή θα μπορούσαν να προσχωρήσουν στην ΕΕ όλα μαζί. Οι υποψήφιες χώρες είναι διαφορετικές, πράγμα που μπορεί να ληφθεί δεόντως υπόψη μόνο με τη διενέργεια διαπραγματεύσεων με καθένα κράτος χωριστά. Για τους ίδιους λόγους, τόσο η διάρκεια των διαπραγματεύσεων αυτών όσο και το χρονικό σημείο ένταξης των μεμονωμένων υποψήφιων χωρών στην ΕΕ θα μπορούσαν να διαφέρουν σημαντικά.
<P>
Ωστόσο, αυτό που έχει σημασία είναι να μην επικριθούν από την πρώτη στιγμή οι χώρες της ΕΕ ότι εφαρμόζουν μια πολιτική που εισάγει διακρίσεις εις βάρος των νέων κρατών μελών, επειδή αυτό θα εκληφθεί από την κοινή γνώμη στις χώρες της Κεντρικής και Ανατολικής Ευρώπης ως έκφραση του γεγονότος ότι ορισμένες υποψήφιες χώρες «πιο ευπρόσδεκτες στην ΕΕ» από άλλες. Εάν η λανθασμένη αυτή εντύπωση διαδοθεί, η επικείμενη διεύρυνση δεν θα επιτύχει το στόχο της, που είναι συγκεκριμένα η προώθηση της διαδικασίας πολιτικών και οικονομικών μεταρρυθμίσεων στις υποψήφιες χώρες και η δημιουργία μιας αδιαίρετης Ευρώπης χωρίς προκαταλήψεις και πολιτικές εντάσεις.
<P>
Έχοντας υπόψη τις ιδιαίτερα συνετές και ρεαλιστικές αυτές εκτιμήσεις, εκπλήσσομαι από το γεγονός ότι ο εισηγητής στην αιτιολογική του έκθεση καταλήγει στο συμπέρασμα ότι δεν είναι δυνατό να δημιουργηθεί μια βιώσιμη έννομη τάξη στην Ευρώπη με την ανάπτυξη μιας ρεαλιστικής συνεργασίας στην ΕΕ, αλλά ότι προϋπόθεση για την επίτευξη του στόχου αυτού είναι να δημιουργηθεί «εδώ και τώρα» μια ομοσπονδιακή οργάνωση. Έχω την εντύπωση ότι καθόλη τη μεταπολεμική περίοδο κατέστη, σε μεγάλο βαθμό, δυνατό να αναπτυχθεί και να ενισχυθεί η ευρωπαϊκή συνεργασία μέσω μιας ρεαλιστικής πρόσβασης στη συνεργασία αυτή. Η απόλυτα αναγκαία προϋπόθεση για την περαιτέρω ανάπτυξη της εν λόγω συνεργασίας είναι να μην επιβληθεί χωρίς την αποδοχή της από το λαό, αλλά να βασίζεται πάντα σε μια νηφάλια ανάλυση και υπόδειξη των συγκεκριμένων αναγκών συνεργασίας.

<SPEAKER ID=117 NAME="Lindqvist">
Υπερήφισα την έκθεση διότι θεωρώ ότι είναι σημαντικότερη η διεύρυνση της ΕΕ σε μιά πραγματική πανευρωπαϊκή συνεργασία αντί για μιά εμβάθυνση της ΕΕ. Είναι σημαντικό να ξεκινήσουν ταυτόχρονα οι διαπραγματεύσεις με τα κράτη της Ανατολικής και Κεντρικής Ευρώπης που υπέβαλαν αίτηση ένταξης.
<P>
Πρέπει να δοθεί προτεραιότητα σε χώρες με δημοκρατική σταθερότητα, διαφάνεια και μιά οικονομία αγοράς που λειτουργεί, ενώ οι χώρες που δεν έχουν προσεγγίσει αυτούς τους στόχους πρέπει να αναμένουν όσον αφορά την ένταξη.
<P>
Είναι πολύ σημαντικό η διαδικασία πρός μιά ενδεχόμενη ένταξη να είναι δημοκρατική και διαφανής καθώς και να ολοκληρωθεί καλύτερα με ένα δημοψήφισμα. Φυσικά κάθε χώρα θα διαλέξει η ίδια την μορφή συνεργασίας με την ΕΕ.

<SPEAKER ID=118 NAME="Novo">
Η μελλοντική διεύρυνση της ΕΕ (είτε προς τις χώρες της Κεντρικής και Ανατολικής Ευρώπης, είτε προς τη Μάλτα και την Κύπρο) αποτελεί ένα γεγονός τεράστιας πολιτικής σημασίας που αξίζει εξαρχής την υποστήριξή μας, για το οποίο είναι θεμελιώδες η ελεύθερα εκφρασμένη βούληση των λαών των υποψήφιων χωρών να εκδηλωθεί και να γίνει σεβαστή. Καθώς αυτό είναι ζήτημα αρχής, είναι επίσης θεμελιώδες οι διαδικασίες προσχώρησης να μελετηθούν λεπτομερώς και να επιτρέψουν την πλήρη γνώση όλων των επιπτώσεων από αυτές τις προσχωρήσεις, είτε στην Ευρωπαϊκή Ένωση και σε όλα τα κράτη μέλη της είτε, επίσης, στις υποψήφιες χώρες.
<P>
Αφετέρου, μία Ευρωπαϊκή Ένωση 20 ή 25 χωρών απαιτεί και επιβάλλει ένα σε βάθος προβληματισμό σχετικά με το μελλοντικό κοινοτικό προϋπολογισμό, ο οποίος θα πρέπει να διαθέσει βάσεις και προοπτικές που να του επιτρέπουν να ανταποκριθεί με αποτελεσματικό τρόπο στις νέες ανάγκες που απορρέουν από τη διεύρυνση, χωρίς να θέτει σε αμφισβήτηση τις θεμιτές προσδοκίες των λαών των σημερινών κρατών μελών, κυρίως και ιδιαίτερα όσον αφορά την Κοινή Αγροτική Πολιτική, τα Διαρθρωτικά Ταμεία και άλλες κοινοτικές πολιτικές. Γι'αυτό πρέπει να προβλέψουμε προενταξιακές περιόδους και μεταβατικές προθεσμίες επαρκώς προσαρμοσμένες στο σύνθετο χαρακτήρα των πτυχών που εμπλέκονται στις διάφορες διαδικασίες διεύρυνσης, λαμβάνοντας πάντοτε υπόψη τις συνθήκες των σημερινών κρατών μελών.
<P>
Σε θεσμικό επίπεδο πρέπει να απαιτηθεί, στο όνομα των αρχών της βιώσιμης ανάπτυξης και της οικονομικής και κοινωνικής συνοχής που στηρίζουν την Ευρωπαϊκή Ένωση, η διεύρυνση να μην μπορεί να αποτελέσει πρόφαση για την επιβολή σκληρών πυρήνων ή διευθυντηρίων ορισμένων χωρών, για τη θεσμοποίηση ομάδων χωρών με διαφορετικούς ρυθμούς ή ταχύτητες, όπως επίσης είναι απαράδεκτο να χρησιμοποιείται η διεύρυνση ως επιχείρημα για να ανατραπούν οι σημερινοί κανόνες διορισμού των επιτρόπων, οι εκ περιτροπής προεδρίες, η πλήρης ισότητα στη μεταχείριση των γλωσσών, όπως επίσης και η διατήρηση και ο πλήρης σεβασμός της αναλογικότητας στον καθορισμό του αριθμού των βουλευτών που εκλέγονται στο Ευρωπαϊκό Κοινοβούλιο.
<P>
Μία τελευταία λέξη για να αναφέρουμε ότι θεωρούμε απαράδεκτο να εξαρτάται η αποδοχή νέων χωρών στην Ένωση από την προηγούμενη ένταξή τους στο ΝΑΤΟ ή σε οποιαδήποτε άλλο διεθνή στρατιωτικό οργανισμό, εφόσον αυτή δεν μπορεί καν να υπονοείται ως όρος ολοκληρωσης, πέρα από την πολιτική και στρατιωτική αστάθεια που θα μπορούσε να δημιουργήσει προς ανατολάς, κυρίως σε σχέση με τη Ρωσία.
<P>
ΣτΔεδομένου ότι η έκθεση Oostlander δεν ικανοποιεί ούτε στο ελάχιστο τις προϋποθέσεις που έχουν τεθεί εδώ, δεν μπορούμε να την υπερψηφίσουμε.

<SPEAKER ID=119 NAME="Piquet">
Τα προβλήματα και οι προκλήσεις με τις οποίες βρίσκονται αντιμέτωπες οι σύγχρονες κοινωνίες μας και στις οποίες καλούνταν ν' ανταποκριθούν, απαιτούν την ανάπτυξη των ανταλλαγών και της συνεργασίας σε όλους τους τομείς. Στο πλαίσιο αυτό, τίθεμαι υπέρ της διεύρυνσης της Ε.Ε. στις ΧΚΑΕ. Αυτό, θα πρέπει να αποτελέσει την ευκαιρία για προώθηση μιας Ευρώπης δημοκρατικής η οποία θα στηρίζεται στην οικονομική και κοινωνική πρόοδο και θα εντάσσεται στο αλληλέγγυο όραμα των διεθνών σχέσεων.
<P>
Η εφαρμογή των οικονομικών και πολιτικών συνεργασιών συνεπάγεται βέβαια προσπάθειες κι από τις δύο μεριές, όμως δεν μπορούμε να επιβάλλουμε στις υποψήφιες χώρες προσαρμογές στη δομή και τη νομοθεσία τους ώστε να εναρμονιστούν με τη συνθήκη του Μάαστριχτ, μη λαμβάνοντας τις οικονομικές και κοινωνικές συνέπειες και μη μπορώντας καν να εκφράσουν τη γνώμη τους. Εξάλλου «οι θεραπείες από το σοκ του φιλελευθερισμού», επέφεραν στις χώρες αυτές και σε διάστημα λίγων ετών, σοβαρές κοινωνικές ανισότητες. Θα ήταν επομένως χρήσιμο να πραγματοποιηθεί εμπεριστατωμένη ανάλυση κατά περίπτωση, των πολιτικών, οικονομικών και κοινωνικών προεκτάσεων που συνεπάγεται αυτή η διεύρυνση.
<P>
Προσωπικά, τίθεμαι υπέρ μιας εντελώς νέας κίνησης και όχι υπέρ της συνέχισης του ανταγωνισμού μεταξύ μισθωτών και οικονομιών. Αυτή η κίνηση θα πρέπει να βασίζεται στις προσδοκίες των λαών στους οποίους αφορά, στην ανάπτυξη των ανθρώπινων δεξιοτήτων, στη δημοκρατία, την ειρήνη και την ασφάλεια.
<P>
Έτσι ο αγώνας για τον αφοπλισμό και την αποστρατιωτικοποίηση αποκτά ουσιαστική διάσταση για την ασφάλειά μας στην ευρωπαϊκή ήπειρο. Το μέλλον ανήκει στην υπέρβαση της λογικής των συνασπισμών και των οργανισμών στρατιωτικής σκοπιμότητας όπως το ΝΑΤΟ και η ΔΕΕ.
<P>
Η έκθεση περιλαμβάνει προτάσεις που αφορούν στην προστασία των δικαιωμάτων του ανθρώπου και των μειονοτήτων, την επιθυμία για μη ενθάρρυνση της ιδιωτικοποίησης σε τομείς όπως του πολιτισμού, της εκπαίδευσης και της υγείας στο όνομα της κοινωνικής συνοχής.
<P>
Όμως, η έκθεση περικλείει και κινδύνους. Για όλους αυτούς τους λόγους, θα απόσχω από την ψηφοφορία της εν λόγω έκθεσης.

<SPEAKER ID=120 NAME="Wolf">
(H ομάδα μας απείχε αυτής της ψηφοφορίας). Όχι γιατί δεν εκτιμήσαμε τη δουλειά του κ. Oostlander και των βουλευτών που τον υποστήριξαν. Κάθε αντίρρηση που εκφράζεται για έναν καινούργιο δυτικοευρωπαϊκό απομονωτισμό, ο οποίος κρύβεται κυρίως πίσω από θέματα χρηματοδότησης, αξίζει και βρίσκει την υποστήριξή μας. Προφανώς, όμως, αυτός ο συνεχής αγώνας άμυνας κατά μιας στενής, »μικρο-ευρωπαϊκής», προοπτικής συμβάλλει στο να βλέπουμε πάντα περιορισμένα το μέγεθος και τη σημασία του καθήκοντος να αναζητήσουμε καθοριστικές για το μέλλον, πανευρωπαϊκές και στηρίξιμες λύσεις στη διαδικασία διεύρυνσης της EE. H οικονομική, και ιδιαίτερα η εθνική, βιομηχανική, κοινωνική και στην απασχόληση αναφερόμενη πρόκληση, υποτιμάται και στην παρούσα έκθεση, κατά τρόπο αξιόποινο. Aντίθετα μάλιστα, συμβάλουμε ενεργά στο να καλυφθεί αυτό το καθήκον ενός πολιτικού, πανευρωπαϊκού σπιτιού, επιμένοντας χωρίς κριτική στην KAΠ, και θεωρώντας την «παράνομη μετανάστευση» ή το «οργανωμένο έγκλημα» σαν μεμονωμένα προβλήματα, αποκομμένα από τις πραγματικές τους σχέσεις, ή δίνοντας την εντύπωση πως για τα πανευρωπαϊκά προβλήματα ασφαλείας υπάρχουν στρατιωτικές λύσεις.
<P>
(Η συνεδρίαση διακοπείσα στις 13.35 επαναλαμβάνεται στις 15.00)

<CHAPTER ID=7>
Καλωσσρισμα
<SPEAKER ID=121 NAME="Πρόεδρος">
Θα ήθελα να σας ανακοινώσω ότι το Κοινοβούλιό μας έχει την τιμή να φιλοξενεί στα θεωρεία των επισήμων την κοινοβουλευτική αντιπροσωπεία του Ουκρανικού Κοινοβουλίου. Η αντιπροσωπεία του Ουκρανικού Κοινοβουλίου θα ενημερωθεί για τις δηλώσεις του Συμβουλίου και της Επιτροπής με την ευκαιρία της 10ης επετείου του ατυχήματος του Τσερνομπίλ και θα παρακολουθήσει, κυρίες και κύριοι συνάδελφοι, την συνεδρίασή μας και την συζήτησή μας. Η εν λόγω αντιπροσωπεία, της οποίας ηγείται ο Αντρέι Μοστίτσκι, θα έχει σήμερα και αύριο συναντήσεις εργασίας με την Αντιπροσωπεία του Κοινοβουλίου για τις Σχέσεις με την Ουκρανία.
<P>
Απευθύνω χαιρετισμό στην ουκρανική αντιπροσωπεία και εύχομαι κάθε επιτυχία στις επαφές και συνεδριάσεις με το Κοινοβούλιό μας. Καλώς ωρίσατε.

<CHAPTER ID=8>
Τσερνομπίλ - Προοπτικές ανάληψης υποχρεώσεων της ΕΕ
<SPEAKER ID=122 NAME="Πρόεδρος">
Η ημερήσια διάταξη προβλέπει, επ'ευκαιρία της 10ης επετείου του ατυχήματος του Τσερνομπίλ, τις δηλώσεις του Συμβουλίου και της Επιτροπής σχετικά με τον απολογισμό και τις προοπτικές ανάληψης υποχρεώσεων εκ μέρους της Ευρωπαϊκής Ένωσης.

<SPEAKER ID=123 NAME="Bjerregaard">
Κύριε Πρόεδρε, κυρίες και κυρίοι, ας μου επιτραπεί να το διευκρινίσω σαφώς εξαρχής. Το Τσερνομπίλ πρέπει οπωσδήποτε να κλείσει. Αποτελεί στίγμα για τον ανθρώπινο πολιτισμό και είναι τελείως απαράδεκτο να λειτουργεί το εργοστάσιο αυτό ακόμη. Αυτή είναι η δική μου πολιτική και η πολιτική της Επιτροπής, έχει δε τονισθεί σε όλες τις δημόσιες συζητήσεις. Έχουν περάσει 10 χρόνια από τότε που συνέβη το ατύχημα του Τσερνομπίλ. Η ανάμνηση της τραγωδίας αυτής εξακολουθεί να είναι έντονη, σαν να είχε συμβεί χθές. Θα διατηρηθεί δε δυστυχώς στη μνήμη των μελλοντικών γενεών. Το Τσερνομπίλ αποτελεί έκφραση του αδιανόητου που μπορεί να συγκριθεί μόνο με ελάχιστες άλλες ανθρώπινες καταστροφές. Οι συνέπειές του ήταν τόσο έντονες επειδή το ατύχημα αυτό δεν επηρέασε μόνο το άμεσο περιβάλλον, αλλά και περιοχές που απέχουν χιλιάδες χιλιόμετρα από το χώρο του ατυχήματος. Μας επηρέασε και εξακολουθεί να μας επηρεάζει όλους άμεσα.
<P>
Διάφορες οργανώσεις ανέλυσαν τις επιπτώσεις στην υγεία, το περιβάλλον και την οικονομία. Ορισμένες φορές τα πορίσματα των εξετάσεων αυτών παρουσιάζουν σημαντικές ομοιότητες, αλλά σε άλλες περιπτώσεις γίνονται τελείως διαφορετικές εκτιμήσεις των συνεπειών της καταστροφής. Για παράδειγμα, ο Παγκόσμιος Οργανισμός Υγείας, η Επιτροπή και άλλοι διεθνείς οργανισμοί υπολογίζουν σε 30 τον αριθμό των θυμάτων των οποίων ο θάνατος είναι βέβαιο ότι οφείλεται στην άμεση ακτινοβολία. Σύμφωνα με άλλες εκτιμήσεις, ο αριθμός των θυμάτων που βρήκαν τον θάνατο στο ατύχημα αυτό, είναι πολύ υψηλότερος. Αλλά ας μην ασχολούμεθα τώρα με τον αριθμό των θυμάτων. Είναι λυπηρό έστω και εάν ένα μόνο άτομο χάσει τη ζωή του ή υποφέρει εξαιτίας ενός ατυχήματος. Κυρίες και κύριοι, η κοινή μας θέση πρέπει να είναι ότι ένα παρόμοιο ατύχημα δεν πρέπει να ξανασυμβεί. Αυτός είναι άλλωστε ο σκοπός των διάφορων διεθνών διασκέψεων που πραγματοποιήθηκαν πρόσφατα ή πρόκειται να πραγματοποιηθούν στο εγγύς μέλλον και στις οποίες η Επιτροπή και τα κράτη μέλη διαδραματίζουν σημαντικό και δραστήριο ρόλο. Πρόκειται για τη διάσκεψη της Γενεύης, που πραγματοποιήθηκε το Νοέμβριο του 1995, του Μίνσκ, που διεξήχθη το Μάρτιο του τρέχοντος έτους, και της Βιέννης, που έλαβε χώρα την περασμένη εβδομάδα. Οι κύριοι στόχοι των διασκέψεων αυτών ήταν να αναλυθούν οι επιπτώσεις του ατυχήματος του Τσερνομπίλ, να συζητηθούν τα διδάγματα που μπορούν να αντληθούν από αυτό και να χορηγηθεί βοήθεια στους άμεσα πληγέντες πληθυσμούς της Ουκρανίας, της Λευκορωσίας και της Ρωσίας.
<P>
Οι προϋποθέσεις για μια παγκόσμιας κλίμακας συνεργασία δεν ήταν ποτέ τόσο καλές όσο σήμερα. Αντίθετα με το 1986, ο κόσμος δεν είναι πλέον διαιρημένος λόγω του ψυχρού πολέμου. Αντί για τις συγκρούσεις του παρελθόντος, έχει τώρα αναπτυχθεί ένα δίκτυο συνεργασίας με τις χώρες της πρώην Σοβιετικής Ένωσης. Συνεπώς, ορισμένοι από μας θα ανυπομονούν να επιταχυνθεί ο ρυθμός της συνεργασίας, αλλά δεν πρέπει να ξεχνάμε ότι οφείλουμε να σεβόμεθα την εθνική κυριαρχία των συνεργαζόμενων χωρών ως ανεξάρτητων κρατών και ότι πρόοδος ευτυχώς θα υπάρξει. Θα ήθελα να αναφέρω σχετικά δύο χαρακτηριστικά παραδείγματα.
<P>
Στο τέλος της εβδομάδας αυτής οι χώρες της Ομάδας των Επτά θα πραγματοποιήσουν στη Μόσχα Σύνοδο Κορυφής για την πυρηνική ασφάλεια υπό την προεδρία του κ. Γιέλτσιν και με τη συμμετοχή του Προέδρου κ. Κουτίμα. Μια παρόμοια Σύνοδος Κορυφής, με αποκλειστικό θέμα τη συνεργασία στους τομείς αυτούς, ήταν τελείως αδιανόητη πριν από 10 χρόνια. Η Επιτροπή είναι πεπεισμένη ότι η εν λόγω Σύνοδος θα μπορέσει να συμβάλει στην προώθηση και στη διάδοση μιας υψηλού επιπέδου ενημέρωσης όσον αφορά την ασφάλεια σε διεθνές επίπεδο.
<P>
Το άλλο παράδειγμα είναι η ικανοποίηση της Επιτροπής για την απόφαση του Προέδρου του κ. Κοντίμα να κλείσει το εργοστάσιο του Τσερνομπίλ πριν από το έτος 2000. Από κοινού με τις χώρες της Ομάδας των Επτά θα συνεχίσουμε τη συνεργασία με την Ουκρανία και διεθνή χρηματοδοτικά ιδρύματα για την πλήρη υλοποίηση της κοινής δήλωσης προθέσεων που υπεγράφη στην Οττάβα προς το σκοπό αυτό το 1995.
<P>
Ας μου επιτραπεί να υπεισέλθω σε περισσότερες λεπτομέρειες με ορισμένα παραδείγματα όσον αφορά τον τρόπο με τον οποίο η ΕΕ άντλησε πρακτικά διδάγματα από το ατύχημα αυτό και το γεγονός ότι υποστηρίζουμε τους άμεσα πληγέντες πληθυσμούς. Στην αρχή θα ήθελα να αναφερθώ εν ολίγοις στην ενίσχυση. Μετά την έναρξη των πολιτικών και οικονομικών μεταρρυθμίσεων στην πρώην Σοβιετική Ένωση, η Ευρωπαϊκή Ένωση χορήγησε βοήθεια με μια σειρά μέτρων, όπως προγραμμάτων για περιπτώσεις καταστροφών, προγραμμάτων ανθρωπιστικής βοήθειας, καθώς επίσης προγραμμάτων οικονομικής και τεχνικής βοήθειας και συνεργασίας.
<P>
Όσον αφορά την υγιεινή γενικότερα, η Ευρωπαϊκή Επιτροπή παρέχει βοήθεια μέσω της υπηρεσίας ανθρωπιστικής βοήθειας ΕCHΟ, εφοδιάζοντας φάρμακα και εξασφαλίζοντας την παρακολούθηση του πληθυσμού της υπαίθρου. Η Επιτροπή εφοδιάζει επίσης το Κίεβο και το Μίνσκ με ειδικό εξοπλισμό για τη θεραπεία του καρκίνου του θυροειδούς αδένα παιδιών και συμβάλλει στην ανασυγκρότηση ενός παιδικού νοσοκομείου στο Μίνσκ. Έχει επίσης αρχίσει να εφαρμόζεται ένα πρόγραμμα εκπαίδευσης και κατάρτισης ειδικευμένου ιατρικού προσωπικού, ενώ εξοπλίζονται εγκαταστάσεις για την παραγωγή άλατος που περιέχει ιώδιο και φαρμάκων για τη θεραπεία του καρκίνου του θυροεδούς αδένα. Τα μέτρα αυτά ικανοποιούν πολύ ειδικές ανάγκες και πρέπει φυσικά να συνεχιστούν.
<P>
Ένα μέρος των μέτρων ενίσχυσης αποσκοπούσαν και συνεχίζουν να αποσκοπούν στην υποστήριξη των χωρών της Κεντρικής και Ανατολικής Ευρώπης και των νέων ανεξάρτητων κρατών να εκσυχρονίσουν τους ατομικούς αντιδραστήρες τους και να βελτιώσουν την κατάρτιση επί θεμάτων ασφάλειας. Πρόκειται για προγράμματα όπως εκείνα που εντάσσονται στα πλαίσια του PHARE και του TACIS. Ένα σημαντικό βήμα προόδου, που έχω ήδη επισημάνει, είναι η υπογραφή από την Ομάδα των Επτά της κοινής δήλωσης προθέσεων της Ουκρανίας για το κλείσιμο του πυρηνικού εργοστασίου του Τσερνομπίλ. Πρόκειται για την αναδιάρθρωση του τομέα του ενεργειακού εφοδιασμού, ένα πρόγραμμα ενεργειακών επενδύσεων, την πυρηνική ασφάλεια, τον προγραμματισμό των κοινωνικών επιπτώσεων, τους οικονομικούς πόρους και τις προοπτικές εφαρμογής σχεδίων.
<P>
Η Ευρωπαϊκή Επιτροπή συμμετέχει ειδικότερα στην εφαρμογή των ακόλουθων σχεδίων, που έχουν άμεση σχέση με το Τσερνομπίλ και τα οποία στην κοινή δήλωση προθέσεων χαρακτηρίζονται ως σχέδια προτεραιότητας. Πρόκειται για το οριστικό κλείσιμο των μονάδων 1 και 3. Λαμβάνονται μέτρα για τη σαρκοφάγο του Τσερνομπίλ με στόχο την εξεύρεση καλύτερων λύσεων για τη βραχυπρόθεσμη και μακροπρόθεσμη ασφάλεια της μονάδας 1. Τέλος, πρόκειται για τον προγραμματισμό των κοινωνικών συνεπειών. Στο εργοστάσιο του Τσερνομπίλ εργάζονται τη στιγμή αυτή 4.000 άτομα περίπου. Επιπλέον, το εργοστάσιο αυτό αποτελεί πηγή εσόδων για την πόλη Slavutjid. Η Ευρωπαϊκή Ένωση, οι ΗΠΑ και η Ουκρανία προσπαθούν από κοινού να αναπτύξουν τώρα ένα ειδικό πρόγραμμα δράσης για την αντιμετώπιση των κοινωνικών συνεπειών που θα έχει το κλείσιμο του Τσερνομπίλ, υπόθεση που έχει φυσικά τεράστια σημασία για την Ουκρανία.
<P>
Εκτός από την επίλυση του προβλήματος του εργοστασίου του Τσερνομπίλ υπάρχει και το πρόβλημα της επεξεργασίας των μολυσμένων αποβλήτων από τη γύρω περιοχή. Αμέσως μετά το ατύχημα το 1986, τα ραδιενεργά απόβλητα συνελέγησαν και αποθηκεύθηκαν σε 600 έως 800 διαφορτικά μέρη, ορισμένα προσωρινά ενώ άλλα μόνιμα. Σε ορισμένα από τα μέρη όπου έχουν εναποτεθεί και αποθηκευθεί απόβλητα, τα υπόγεια ύδατα είναι μολυσμένα και είναι απαραίτητη η απομόνωση ή ο καθαρισμός τους.
<P>
Στα πλαίσια του προγράμματος TACIS, η Ευρωπαϊκή Ένωση ενισχύει ένα πρόγραμμα για την αντιμετώπιση του προβλήματος αυτού και ασχολείται με την κατάρτιση ενός προγράμματος που καλύπτει τους ακόλουθους τρεις τομείς. Πρώτον, τον προσδιορισμό του χώρου όπου βρίσκονται τα απόβλητα, της κατάστασής τους και του κινδύνου ακτινοβολίας τόσο μεσοπρόθεσμα όσο και μακροπρόθεσμα. Δεύτερον, την υπόδειξη του απαιτούμενου εξοπλισμού για την επεξεργασία και τον καθαρισμό των αποβλήτων αυτών με στόχο την ασφαλή αποθήκευσή τους. Τρίτον, την ανάπτυξη και τον προσδιορισμό του είδους εγκαταστάσεων που είναι απαραίτητες προς το σκοπό αυτό.
<P>
Η Ευρωπαϊκή Επιτροπή έχει επίσης αναλάβει μια έρευνα των διάφορων υφιστάμενων δυνατοτήτων επιλογής για την ανασυγκρότηση των περιοχών που έχουν μολυνθεί από τα διενεργά κατάλοιπα μετά το ατύχημα.
<P>
Τί διδαχθήκαμε από το ατύχημα αυτό; Όσον αφορά την πυρηνική ασφάλεια, μετά το 1986 σημειώθηκε αξιόλογη πρόοδος ιδίως στους ακόλουθους τομείς: το μετριασμό των συνεπειών πιθανών ατυχημάτων, την ασφάλεια των πυρηνικών αντιδραστήρων και την πρόληψη μελλοντικών ατυχημάτων, καθώς επίσης και την καλύτερη κατανόηση των επιδράσεων των ακτινοβολιών στον άνθρωπο, των σχετικών μεθόδων θεραπείας και των μηχανισμών κίνησης των ραδιοϊσοτόπων στον κόσμο και το βιόκοσμο.
<P>
Ας έλθουμε τώρα στο θέμα της ασφάλειας των πυρηνικών αντιδραστήρων και της πρόληψης των μελλοντικών ατυχημάτων. Οι αντιδραστήρες του τύπου Τσερνομπίλ, οι γνωστοί ως RBMK αντιδραστήρες, δεν έχουν κατασκευαστεί ποτέ εκτός Σοβιετικής Ενώσεως. Το 1986 οι αρμόδιες για την πυρηνική ασφάλεια αρχές και οι φορείς εκμετάλλευσης πυρηνικών εργοστασίων της Κοινότητας είχαν την εμπειρία του ατυχήματος που συνέβη το 1979 στη νήσο Τρέμιλε των ΗΠΑ. Το ατύχημα αυτό είχε καταδείξει την ανάγκη να λαμβάνονται περισσότερο υπόψη ο ανθρώπινος παράγοντας, το όριο μεταξύ ανθρώπου και μηχανής, η αξιοπιστία των οργάνων ελέγχου και οι οδηγίες λειτουργίας. Το ατύχημα του Τσερνομπίλ επιβεβαίωσε τη σημασία των πτυχών αυτών και τόνισε περαιτέρω την ανάγκη να υπάρχει ένα καλά καταστρωμένο σχέδιο για την αντιμετώπιση έκτακτων αναγκών εκτός του πυρηνικού εργοστασίου αυτού καθεαυτού. Οι αρμόδιες αρχές των κρατών μελών λαμβάνουν υπόψη όλα τα στοιχεία αυτά όταν χορηγούν άδειες εκμετάλλευσης πυρηνικών εγκαταστάσεων. Η Ευρωπαϊκή Επιτροπή υποστηρίζει από την πλευρά της την ανάπτυξη των πτυχών αυτών της πυρηνικής ασφάλειας μέσω διάφορων ομάδων εμπειρογνωμόνων και δραστηριοτήτων μελέτης. Μέσω του δεύτερου και των επόμενων προγραμμάτων - πλαίσια για την έρευνα και την τεχνολογική ανάπτυξη, καθώς και μέσω των δραστηριοτήτων του Κοινού Κέντρου Ερευνών η Κοινότητα καταβάλλει σημαντικές προσπάθειες για την πρόληψη σοβαρών ατυχημάτων.
<P>
Όλες οι δραστηριότητες αυτές συμβάλλουν στη συνεχή ενίσχυση της συνειδητοποίησης και της ενημέρωσης επί θεμάτων ασφάλειας σε όλα τα όργανα που έχουν σχέση με την ασφαλή λειτουργία των πυρηνικών εγκαταστάσεων. Η εν λόγω ενημέρωση επί θεμάτων ασφάλειας έχει με τη σειρά της ως αποτέλεσμα τη συνεχή βελτίωση του επιπέδου ασφάλειας στα υφιστάμενα και προγραμματιζόμενα εργοστάσια. Η Σύμβαση για την Πυρηνική Ασφάλεια, που καταρτίστηκε το 1994 στα πλαίσια του Διεθνούς Οργανισμού Ατομικής Ενέργειας, θα συμβάλει στην αύξηση της πυρηνικής ασφάλειας σε παγκόσμια κλίμακα. Η σύμβαση αυτή έχει υπογραφεί από 50 και πλέον κράτη, συμπεριλαμβανόμενων των 15 κρατών μελών της Ένωσης και των χωρών της πρώην Σοβιετικής Ένωσης. Στόχος της σύμβασης είναι η εξασφάλιση υψηλού επιπέδου ασφάλειας στα πυρηνικά εργοστάσια, η πρόληψη ατυχημάτων και η μείωση των συνεπειών τους. Η σύμβαση αναμένεται να τεθεί σε ισχύ το 1997 ή ενδεχομένως κατά το τρέχον έτος.
<P>
Θα ήθελα τέλος να αναφέρω ότι, όλες τις επιφυλάξεις που εξέφρασα στην αρχή και οι οποίες εμποδίζουν ορισμένους από το να αισθάνονται απόλυτα ήσυχοι από άποψης ασφάλειας των πυρηνικών εγκαταστάσεων, το συμπέρασμά μου είναι το εξής: όλα τα σχετικά όργανα της Ευρωπαϊκής Ένωσης συμβάλλουν στην επίτευξη ενός αποδεκτού επιπέδου πυρηνικής ασφάλειας βάσει του σημερινού επιπέδου επιστημονικών γνώσεων και τεχνολογικής ανάπτυξης. Οι προμηθευτές εξοπλισμού, οι φορείς εκμετάλλευσης, τα ιδρύματα ασφάλειας, οι εθνικές αρμόδιες αρχές και τα όργανα της Ευρωπαϊκής Ένωσης διαδραματίζουν καθένα χωριστά το ρόλο τους, όπως αυτός ορίζεται στις Συνθήκες και την εθνική νομοθεσία.
<P>
Στην πρώην Σοβιετική Ένωση και στις χώρες της Κεντρικής και Ανατολικής Ευρώπης έχουν ήδη καταβληθεί μεγάλες προσπάθειες και έχουν ληφθεί σημαντικά μέτρα για να ενισχυθούν τα άτομα που επλήγησαν περισσότερο από το ατύχημα του Τσερνομπίλ και για να μην επαναληφθεί μια παρόμοια καταστροφή. Όμως, εναπομένουν πολλά να γίνουν. Η Ευρωπαϊκή Επιτροπή εξυπακούεται ότι θα αναλύσει τα σημαντικότερα συμπεράσματα τα οποία συνήχθησαν στη διάσκεψη της Βιέννης, που πραγματοποιήθηκε την περασμένη εβδομάδα και στην οποία συμμετείχαν διακεκριμένες προσωπικότητες από όλο τον κόσμο. Θα εξετάσει ειδικότερα τις βραχυπρόθεσμες ζημίες στη φύση, τη βιομηχανία και την οικονομία, καθώς και τις μακροπρόθεσμες επιπτώσεις με τη μορφή κοινωνικοοικονομικών διαταραχών και φαινομένων ψυχολογικής κατάθλιψης.
<P>
Εκτός από όλα αυτά, η Ευρωπαϊκή Επιτροπή θα συνεχίσει τις προσπάθειές της για μια αποτελεσματική συνεργασία με τα ενδιαφερόμενα κράτη τόσο στους σχετικούς όσο και σε πολλούς άλλους τομείς, όντας πεπεισμένη ότι η ειρήνη και η δημοκρατία αποτελούν τις σημαντικότερες προϋποθέσεις για μια σταθερή οικονομία, πράγμα που αποτελεί αυτό καθεαυτό τη μεγαλύτερη συμβολή στην ασφαλή εκμετάλλευση της πυρηνικής ενέργειας.

<SPEAKER ID=124 NAME="Ferraris">
Κύριε Πρόεδρε, αξιότιμοι βουλευτές, ζητώ συγγνώμη για την αργοπορία, θα ήθελα όμως να εξηγήσω τους λόγους που την προκάλεσαν. Δεν οφείλεται μόνο στη διάρκεια της συνάντησης του τριμερούς διαλόγου, αλλά και γιατί τη στιγμή εκείνη με ζήτησε στο τηλέφωνο ο πρέσβης της Ουκρανίας στη Ρώμη. Ηθελα να οργανώσω μαζί του μια τελετή την ερχόμενη εβδομάδα στη Ρώμη, στη μνήμη της τραγωδίας του Τσερνομπίλ και συγκεκριμένα συζητούσαμε για τον καλύτερο τρόπο και χώρο για να γίνει μια τελετή τέτοιας σημασίας, όπως της αξίζει. Αυτός είναι ο λόγος της αργοπορίας μου. Οπως βλέπετε, το γεγονός αυτό συγκλίνει με την επιθυμία - όχι εξ ονόματος της Προεδρίας αλλά εξ ονόματος της Ιταλίας - να πραγματοποιηθεί ένα μνημόσυνο για την τραγωδία του Τσερνομπίλ το οποίο να έχει άμεση σχέση με την κοινή γνώμη και όχι μόνο σ' αυτή την έδρα του Κοινοβουλίου, όσο σεβαστή κι αν είναι.
<P>
Ζητώ λοιπόν συγγνώμη και ελπίζω ότι αυτοί που με χειροκρότησαν ευγενικά κατά την είσοδό μου αντιλαμβάνονται ότι η αργοπορία μου οφειλόταν στις καλύτερες προθέσεις διότι θεωρώ ότι η τραγωδία του Τσερνομπίλ δεν είναι ασήμαντη ούτε όμως δικαιολογεί την ασυνέπειά μου.
<P>
Η Επίτροπος κα Bjerregaard παρουσίασε πλήρως ό, τι έχει επιτευχθεί από την Ένωση και για το θέμα αυτό, ειληκρινά, όσο με αφορά δεν θα ήθελα να υπερβώ το χρόνο που μου διατίθεται, Θα ήθελα ωστόσο να υπενθυμίσω, στο όνομα του Συμβουλίου δηλαδή στο όνομα όλων των κρατών μελών, ότι αυτό που συνέβη στον πυρηνικό σταθμό του Τσερνομπίλ πριν από δέκα χρόνια έχει την έννοια της προειδοποίησης: της προειδοποίησης για την κακή χρήση της επιστήμης, εκείνης της επιστήμης που αντίθετα θα' πρεπε να απευθύνεται στον άνθρωπο, εκείνης της επιστήμης που είναι εναντίον του ανθρώπου όταν δεν χρησιμοποιείται για σωστούς σκοπούς ή πιο συγκεκριμένα όταν δεν βρίσκονται τρόποι να είναι υπό έλεγχο ή να υπάγεται σε ειδικές προφυλάξεις τις οποίες επισήμανε με ακρίβεια και λεπτομερώς η Επίτροπος Bjerregaard.
<P>
Το Συμβούλιο από την πλευρά του, τη στιγμή που χρειάστηκε να αναλάβει το θέμα των πυρηνικών ατυχημάτων προσπάθησε, πέρα από τις ενέργειες που έκανε άμεσα, τις αμέσως επόμενες εβδομάδες και μήνες που ακολούθησαν το ατύχημα του Τσερνομπίλ - να δράσει υπέρ της Ουκρανίας, της Λευκορωσίας, της Ρωσίας και προσπάθησε κυρίως να προβλέψει το μέλλον ώστε να τεθούν υπό έλεγχο όλα τα ατυχήματα και να αποφευχθεί η επανάληψη τέτοιων γεγονότων.
<P>
Σε πρακτικό επίπεδο προνοήθηκε ένα συγκεκριμένο κεφάλαιο αφιερωμένο στην πυρηνική προστασία και την προστασία από τη ραδιοενέργεια - το Πέμπτο πρόγραμμα δράσης για το περιβάλλον και την ανάπτυξη σε διαρκεία - το οποίο να καλύπτει όλες τις πτυχές του προβλήματος - κάτι το οποίο, επαναλαμβάνω, τόνισε ήδη η Επίτροπος Bjerregaard - δηλαδή την τελειοποίηση των μέτρων ασφαλείας, την ετοιμότητα απέναντι στη ραδιενέργεια, τη διαχείριση των ραδιενεργών αποβλήτων, την πληροφόρηση και την ευαισθητοποίηση της κοινής γνώμης. Αυτό το σύνολο των ενεργειών συμπεριλαμβάνει και αναλύει το κεφάλαιο αυτό του προγράμματος δράσης για το περιβάλλον, όπως και μια σειρά νομοθεσιών, διαταγμάτων, κανονισμών, τα οποία υιοθετήθηκαν σιγά σιγά τα τελευταία δέκα χρόνια.
<P>
Από την άλλη πλευρά το Συμβούλιο ανέλαβε να εξαπλωθεί η ουσία των μέτρων που μόλις ανέφερα και στις χώρες της Κεντρικής και Ανατολικής Ευρώπης, καθώς και στις χώρες αυτές, προπαντός για την προστασία των πολιτών της Ένωσης από τις επιπτώσεις ενός πυρηνικού ατυχήματος, ώστε να αποφευχθεί η επανάληψή του ακόμη και σε άλλο μέρος, κάτι το οποίο προνοήθηκε επίσης από τα προγράμματα PHARE και TACIS, τα οποία διεκπεραίωσαν συγκεκριμένα το θέμα της πυρηνικής προστασίας.
<P>
Ολα τα σημεία αυτά, επαναλαμβάνω, επισημάνθηκαν από την Επίτροπο Bjerregaard λεπτομερώς.
<P>
Οι ανωτέρω ενέργειες αποτελούν μέρος ενός πολιτικού πλαισίου που διαγράφει τις ίδιες τις σχέσης της Ένωσης με όλες αυτές τις χώρες, είτε πρόκειται για συμφωνίες συνεργασίας είτε πρόκειται για συμφωνίες συνεταιρισμού και συνεργασίας, συμφωνίες συνεργασίας με το Euratom ή διαρθρωτικού διαλόγου. Θα ήθελα να υπενθυμίσω ότι όσον αφορά το θέμα του περιβάλλοντος, οι Υπουργοί της Ένωσης και των χωρών που συνεργάζονται, αναγνώρισαν κατά τη συνάντηση του Λουξεμβούργου του 1994, ότι η μείωση των ρίσκων των ατυχημάτων στους πυρηνικούς σταθμούς είναι ο κατεξοχήν στόχος της συνεργασίας τους και τον Οκτώβριο του 1995, στο ευρύτερο πλαίσιο της πανευρωπαϊκής σύσκεψης για το περιβάλλον, οι Υπουργοί των χωρών και των κυβερνήσεων επιβεβαίωσαν για άλλη μία φορά με έμφαση ότι σκοπός τους μόλις θα είναι δυνατόν, είναι να κλείσουν όλους τους επικύνδινους πυρηνικούς σταθμούς.
<P>
Το Συμβούλιο ασχολήθηκε με τρόπο άμεσο με ορισμένες ειδικές περιπτώσεις που έχουν να κάνουν με τους πυρηνικούς αντιδραστήρες. Δεν θα ήθελα να επεκταθώ σ'αυτό, διότι η Επίτροπος Bjerregaard μίλησε δια μακρόν για το θέμα αυτό.
<P>
Με λίγα λόγια, όλα αυτά τονίζουν την πορεία δράσης που πρότεινε το Συμβούλιο και ακολούθησε, κατά τη γνώμη μου με μεγάλη συνοχή. Είναι γεγονός ότι ήταν απαραίτητο να πραγματοποιηθεί επίσης μια δράση για το Τσερνομπίλ, δράση που διευκολύνθηκε τον Ιούνιο του 1994 χάρη στη συμφωνία συνεταιρισμού και συνεργασίας με την Ουκρανία. Αυτό προέκυψε μετά το Ευρωπαϊκό Συμβούλιο της Κερκυρας, συγκεκριμένα το 1994 και έδωσε το ξεκίνημα της μεγάλης πρωτοβουλίας για το κλείσιμο του σταθμού του Τσερνομπίλ σε ταχύτατα χρονικά πλαίσια: κλείσιμο και συνεργασία που διαγράφονται στις σχέσεις που καλλιεργεί η Ένωση με τη χώρα αυτή.
<P>
Οι ανωτέρω ενέργειες είχαν ως αποτέλεσμα το κλείσιμο - σε διαφορετικούς καιρούς, αλλά πάντα για λίγο χρονικό διάστημα - τριών αντιδραστήρων, συγκεκριμένα στη μονάδα 4 της πυρηνικής εγκατάστασης, με μια αντισταθμιστική δέσμευση, δηλαδή χρηματοδοτική εκ μέρους της Ενωσης, έτσι ώστε να είναι εφικτή η πρόσβαση στη φάση της ολοκλήρωσης εκείνων των πυρηνικών σταθμών που ήταν ακόμη στη φάση της κατασκευής. Ολα αυτά οπωσδήποτε έθεσαν το πρόβλημα των διαρθρωτικών μεταρρυθμίσεων στον τομέα του ενεργειακου ανεφοδιασμού.
<P>
Αμέσως μετά, με την Σύνοδο της Νάπολης του G7 τον Ιούλιο του 1994, προέκυψε μια ευτυχής, θα έλεγα, συγχορδία στόχων και προσπαθειών, δεδομένου ότι οι αρχηγοί Έθνους και κυβέρνησης του G7 έδωσαν τη συγκατάθεσή τους στο σχέδιο δράσης σχεδιασμένο στην Κέρκυρα, αναγγέλλοντας μια πρώτη συμμετοχή 200 εκατομμυρίων δολαρίων η οποία αντιστοιχεί στο ολοκληρωτικό πακέτο που είχε διατεθεί από την Ένωση.
<P>
Μετά τη δέσμευση του Ουκρανού προέδρου Kudjman, τον Απρίλιο του 1995, να προβεί στο κλείσιμο του σταθμού του Τσερνομπίλ μέχρι το 2000, η διαπραγμάτευση που είχε ήδη αρχίσει με τις ουκρανικές αρχές, επιταχύνθηκε και πράγματι, αν και το πλαίσιο διαπραγματεύσεων δεν ήταν πάντα εύκολο, το G7 έφερε σε πέρας τελικά το Δεκέμβριο του 1995 ένα μνημόνιο κατανόησης με την Ουκρανία. Μια τέτοια συμφωνία προϋποθέτει μια σειρά ενεργειών παρέμβασης για την αναδιάρθρωση του ενεργειακού τομέα, τόσο στις ενεργειακές επενδύσεις όσο και στην πυρηνική ασφάλεια, ώστε να αντιμετωπιστεί το κοινωνικό πλαίσιο. Οι ενέργειες αυτές διαμορφώνουν ένα καθεαυτό οργανικό πρόγραμμα που σκοπός του είναι να υποστηρίξει την απόφαση της ουκρανικής κυβέρνησης για το κλείσιμο του πυρηνικού σταθμού του Τσερνομπίλ, μέχρι το 2000. Το πρόβλημα του λεγόμενου σαρκοφάγου που περιλαμβάνει τον αντιδραστήρα Νο 4 που ζημιώθηκε από την έκρηξη, είναι μέρος των παρεμβάσεων που θεωρούνται προτεύοντες.
<P>
Είναι πράγματι συμφέρον όλης της διεθνούς κοινότητας το μνημόνιο κατανόησης με την Ουκρανία να πραγματοποιηθεί στις καθορισμένες προθεσμίες, με τις προβλεπόμενες παρεμβάσεις και με τον προβλεπόμενο τρόπο. Η τωρινή Προεδρία από την άλλη πλευρά είναι έτοιμη όποτε χρειαστεί, να συμμετέχει σε συνεργασία με τα υπόλοιπα κράτη μέλη και με την Επιτροπή, ώστε να ενισχύσει να διευκολύνει, να επιταχύνει τις διαδικασίες που έχουν προβλεφτεί, κυρίως για την επίσπευση της χορήγησης των δανείων Euratom.
<P>
Θα ήθελα να τελειώσω επισημαίνοντας ότι κατά βάθος η τραγωδία του Τσερνομπίλ έγινε αφορμή για μια νέα φάση στην παιδεία μας όσον αφορά το θέμα της πυρηνικής ασφάλειας. Παραμένει μια προειδοποίηση, μια έκκληση σε όλους μας, ώστε να μην επαναληφθούν ποτέ πια ατυχήματα σαν αυτό στο όνομα ενός ασυγκράτητου εγωισμού της τεχνολογίας και της επιστήμης, που θέτουν σε κίνδυνο τη ζωή των ανθρώπων.
<P>
Επίσης η κορυφή των κρατών και των κυβερνήσεων, η οποία θα πραγματοποιηθεί στη Μόσχα στο τέλος της εβδομάδας θα στραφεί γύρω από το θέμα της ασφάλειας των πυρηνικών εγκαταστάσεων και τη διαχείριση των πυρηνικών υλικών. Αυτό αποδεικνύει ότι τα κράτη μέλη, όπως και οι αντιπρόσωποι του Συμβουλίου έχουν πλήρη συνείδηση για το πόσο η επιστήμη και η ιστορία τους επιβάλλονται και έχουν συνείδηση επίσης ότι η διεθνής συνεργασία πρέπει να ενισχυθεί, ώστε να δοθεί βοήθεια στα θύματα και να εξασφαλιστεί ότι η επιστήμη θα παραμείνει στην υπηρεσία του ανθρώπου.

<SPEAKER ID=125 LANGUAGE="DE" NAME="Lange">
Kυρία Eπίτροπε, κύριε Πρόεδρε, αγαπητοί κυρίες και κύριοι, δέκα χρόνια προσπαθούμε, αλλά λίγα έγιναν. Tόσο πεζά, δυστυχώς, θα πρέπει κανείς να περιγράψει την κατάσταση μετά την καταστροφή του αντιδραστήρα στο Tσερνομπίλ. Διότι παντού εξακολουθούν να λειτουργούν οι δεκαπέντε τον αριθμό αντιδραστήρες τύπου RBMK που χαρακτηρίστηκαν σαν ανασφαλείς, και ειδικά στο Tσερνομπίλ λειτουργούν τα συγκροτήματα 1 και 3.
<P>
Δεύτερον: H σαρκοφάγος από σκυρόδεμα είναι ανασφαλής και ασταθής. Xρειάζεται επειγόντως ένα ακόμη περίβλημα και μάλιστα πιο επιτακτικά, επειδή το συγκρότημα 3 βρίσκεται δίπλα ακριβώς.
<P>
Tρίτον: O πόνος των ανθρώπων συνεχίζεται. Bρίσκονται σ' ένα περιβάλλον μολυσμένο με καίσιο; οι δερματικές παθήσεις, οι καρκίνοι, οι εκτοπισμοί, συνθέτουν την εικόνα των μακροπρόθεσμων συνεπειών.
<P>
Kαι για να το πω και πάλι κατηγορηματικά: O πυρηνικός κίνδυνος δεν μειώθηκε μετά το 1986, αλλά παρέμεινε ακριβώς ο ίδιος. Γι' αυτό και θα πρέπει να εργασθούμε όλοι από κοινού για να κάνουμε ένα βήμα προς τα εμπρός. Kανείς δεν μπορεί μόνος του να αντιμετωπίσει αυτό το γιγαντιαίο καθήκον. Oύτε οι Oυκρανοί μόνοι τους, ούτε η EE μόνη της, ούτε οι βιομηχανικές χώρες μόνες τους. Θα πρέπει να δράσουμε χέρι με χέρι. H EE, ως γνωστόν, έχει επενδύσει ήδη πολλά εκατομμύρια Ecu. H κυρία Eπίτροπος μας τα είπε αυτά ευγενικά και πολύ διεξοδικά. Θα κάνουμε ακόμη περισσότερα. Θέλουμε να προσφέρουμε περισσότερη βοήθεια. Δεν είναι απλό για την Oυκρανία να σταματήσει το Tσερνομπίλ. Tο Tσερνομπίλ καλύπτει το 6 έως 7 % των ενεργειακών αναγκών. Tο σταμάτημά του στοιχίζει πολλά χρήματα. Γι' αυτό και οι υπεύθυνοι χρειάζονται υποστήριξη.
<P>
Γνωρίζουμε όμως, επίσης, ότι η Oυκρανία είναι μια από τις πιο ενεργοβόρες χώρες της Γης. Oι Oυκρανοί καταναλώνουν την περισσότερη κατά κεφαλήν ενέργεια. Γνωρίζουμε βεβαίως ακόμη ότι οι ενεργειακές ανάγκες μειώθηκαν ραγδαία μετά το 1990; και γνωρίζουμε ακόμη πως δεν υπάρχει καμιά αξιόπιστη least cost planning ανάλυση των πραγματικών ενεργειακών αναγκών και μιας αποτελεσματικής κάλυψής τους.
<P>
Aν λοιπόν πρόκειται για βοήθεια σχετική με τον ενεργειακό εφοδιασμό, το Kοινοβούλιο, η Oμάδα του Eυρωπαϊκού Σοσιαλιστικού Kόμματος, θα προσέξει να δοθεί ύψιστη προτεραιότητα στις δυνατότητες ενός αποδοτικού ενεργειακού εφοδιασμού. Συζητείται επίσης φυσικά η συμπληρωματική κάλυψη των αναγκών με ατμοηλεκτρικά, για παράδειγμα, εργοστάσια που λειτουργούν με αέριο.
<P>
Yπάρχει ρεαλιστική προοπτική ενεργειακού εφοδιασμού χωρίς το Tσερνομπίλ, χωρίς θερμοδυναμικά εργοστάσια. Δεν θα επιτρέψουμε να μας πιέσουν, να κατασκευάσουν τώρα, άνευ όρων, καινούργια θερμοδυναμικά εργοστάσια, όπως διαβάσαμε σήμερα στις εφημερίδες. O συμφωνημένος στόχος είναι το κλείσιμο του εργοστασίου το 2000 και στον στόχο αυτό θα πρέπει να επιμείνουμε όλοι.
<P>
(Xειροκροτήματα)

<SPEAKER ID=126 LANGUAGE="ES" NAME="Estevan Bolea">
Κύριε Πρόεδρε, για μια ακόμη φορά μιλάμε για το Τσερνομπίλ. Εδώ και δέκα χρόνια, λόγια, λόγια, λόγια. Κυρία Επίτροπε, ήταν απογοητευτικό να σας ακούει κανείς και πολύ απογοητευτικό, κύριε εκπρόσωπε του Συμβουλίου, να ακούμε λόγια, κι άλλα λόγια, κενά και χωρίς κανένα περιεχόμενο. Αν ήταν να έρθουμε εδώ και να λέμε γενικολογίες, θα ήταν ίσως καλύτερα να ασχοληθούμε με κάτι άλλο.
<P>
Δε μπορώ να ξεχάσω ότι μιλάμε -όπως είπατε και εσείς πολύ σωστά- για μια χώρα ανεξάρτητη και κυρίαρχη. Και θα ήθελα να απευθυνθώ στους εκπροσώπους του ουκρανικού λαού που παρευρίσκονται εδώ: είμαι βέβαιη ότι ο ουκρανικός λαός είναι εκείνος που έχει μείζον συμφέρον να κλείσει το Τσερνομπίλ. Και βεβαίως και η Κυβέρνησή του επίσης, διότι όλες οι Κυβερνήσεις ανταποκρίνονται στα αιτήματα των κοινωνιών τους. Τότε, γιατί δεν κλείνει; Γιατί μόνο μιλάμε και κάνουμε χιλιάδες διασκέψεις, και δεν κλείνει; Απλώς, λόγω οικονομικών προβλημάτων. Κυρία Επίτροπε, θα επιθυμούσα -και ξέρω ότι δε σας είναι εύκολο, καθόλου εύκολο, εφόσον οι πόροι είναι ανεπαρκείς- να ασκήσετε πιέσεις προς την Επιτροπή ώστε να διαθέσει τις 3.000 ή 4.000 εκατομμύρια δολάρια που χρειάζονται.
<P>
Η Ευρωπαϊκή Ένωση δε συνεισέφερε 4.000 εκατομμύρια δολάρια, από ό, τι κατάλαβα από τα όσα είπε ο κ. Lange. Συνεισέφερε μόνον 300 εκατομμύρια Ecu, και αυτά είναι ελάχιστα χρήματα. Και έτσι θα εξακολουθήσουμε να μιλάμε και να λέμε κοινοτοπίες και γενικολογίες όπως απόψε, και θα εξακολουθήσουμε να απελπιζόμαστε.
<P>
Όλοι μας εδώ, όλοι στην Ευρώπη, επιθυμούμε να κλείσουν όλες οι μονάδες του Τσερνομπίλ. Το συντομότερο. Επιθυμούμε όμως οι Ουκρανοί να αναπτύξουν την ευημερία τους, που τόσο τους λείπει. Περνούν μια δύσκολη στιγμή από οικονομική άποψη, αν και τελευταία σημείωσαν ορισμένες βελτιώσεις. Έχουν μεγάλες ανάγκες σε ενέργεια. Είναι αλήθεια ότι μπορούν να εξοικονομήσουν πολύ, όμως, κύριε Lange, αν εσείς έχετε εργαστεί στον τομέα, πρέπει να γνωρίζετε ότι η εξοικονόμηση ενέργειας απαιτεί τεράστιες επενδύσεις. Ας τους βοηθήσουμε να κάνουν αυτές τις επενδύσεις.
<P>
Εξάλλου, θεωρώ ότι θα ήταν πολύ καλό, κυρία Επίτροπε, να μας παρουσιαστεί μια έκθεση με μερικά πραγματικά δεδομένα. Εσείς είπατε ότι σε ορισμένες εκθέσεις γίνεται λόγος για 30 νεκρούς. Προφανώς, ήταν πολύ περισσότεροι. Αυτοί ήταν οι 30 άμεσοι νεκροί, τη στιγμή της κατάσβεσης της πυρκαγιάς. Κάπου αλλού γίνεται λόγος για εκατοντάδες χιλιάδες νεκρούς, για εκατοντάδες χιλιάδες περιπτώσεις καρκίνου του θυρεοειδούς. Η αλήθεια είναι ότι ένας νεκρός και ένας καρκίνος είναι ήδη αρκετά για μας, αλλά, για να μη φλυαρούμε ασταμάτητα, θα ήταν πολύ καλό η Επιτροπή να μας υποβάλει πράγματι διάφορα σχέδια. Κατά πρώτο λόγο, μια ενημέρωση όσο γίνεται πιο κοντά στην αλήθεια, σε συμφωνία με την ουκρανική Κυβέρνηση, σχετικά με τον πραγματικό απολογισμό νεκρών και ασθενών και την κατάσταση του σημερινού πληθυσμού. Κατά δεύτερο λόγο, να καταβληθεί μια πραγματική προσπάθεια για να χρηματοδοτηθεί το κλείσιμο του Τσερνομπίλ. Και μην έρθετε του χρόνου να μας λέτε πάλι ότι απειλείται η ασφάλεια, ότι η δημοκρατία... Όχι και πάλι όχι! Εμείς θέλουμε λύσεις. Και θέλουμε λύσεις γρήγορες, διότι είναι τώρα δέκα χρόνια που δεν κάνουμε απολύτως τίποτα.
<P>
Για παράδειγμα, θα μπορούσατε να ξεκινήσετε χρηματοδοτώντας την εξεύρεση της τοποθεσίας, τη μελέτη των περιβαλλοντικών επιπτώσεων και τα πρώτα βήματα για την κατασκευή ενός σταθμού συνδυασμένου κύκλου -τεράστιου, 2.000 μεγαβάτ- που να αντικαταστήσει τις μονάδες 1 και 3 του Τσερνομπίλ. Να βάλετε όλα τα χρήματα. Αξίζει τον κόπο, αφού όλα αυτά που κάνουμε είναι πολύ πιο δαπανηρά. Υπάρχουν αυτά τα χρήματα; Θεωρητικά όχι, αν θέλουμε όμως, μπορούμε να τα βρούμε. Θα έχετε την πλήρη υποστήριξη του Κοινοβουλίου, και είμαι βέβαιη ότι θα έχετε επίσης την υποστήριξη των δεκαπέντε χωρών μελών.
<P>
Εξάλλου, πρέπει να εξετάσουμε πώς μπορούμε να συνεργαστούμε για τη δημιουργία μιας νέας σαρκοφάγου, για να κλείσει και να κατεδαφιστεί ολόκληρο το Τσερνομπίλ, πράγμα που μπορεί να κοστίσει άλλα 2.300 εκατομμύρια δολάρια. Κυρία Επίτροπε, κύριε εκπρόσωπε του Συμβουλίου, αυτά είναι δεδομένα δικά σας, της Ομάδας των 7, ενόψει της συνάντησης που πρόκειται να διεξαχθεί στη Μόσχα στα τέλη του έτους. Εν πάση περιπτώσει, έχετε την πλήρη υποστήριξη του Κοινοβουλίου για οτιδήποτε πράξετε, παρακαλώ όμως να πράξετε κάτι σοβαρό. Δε θέλουμε μόνο λόγια.
<P>
(Χειροκροτήματα)

<SPEAKER ID=127 NAME="Scapagnini">
Κύριε Πρόεδρε, εκφράζω τις απόψεις της ομάδας μου, αλλά συγχρόνως τις απόψεις που συνήθως συμμερίζεται η Επιτροπή Έρευνας και Ενέργειας, της οποίας έχω την τιμή να είμαι πρόεδρος.
<P>
Δέκα χρόνια μετά το τραγικό συμβάν, όλοι γνωρίζουν τη συμφορά που προκλήθηκε, και παρόλο που δόθηκαν παραποιητικά στοιχεία σε μας, όπως και στη συνάντηση της Βιέννης, ξέρουμε ωστόσο ότι ακριβώς δίπλα στην έκρηξη υπήρξαν εκατοντάδες ίσως και χιλιάδες θύματα, αριθμός ο οποίος έχει αυξηθεί τα τελευταία χρόνια, πιθανόν ανώτερος των εκατό χιλιάδων, κάτι που μας κάνει πράγματι να τρέμουμε.
<P>
Οπως ξέρετε, πρέπει σήμερα να αντιμετωπίσουμε τις επιπτώσεις των ζημιών που οφείλονται σ'αυτή την καταστροφή, κυρίως όμως πρέπει να αντιμετωπίσουμε τις ζημίες που θα εξακολουθήσουν να προέρχονται από το γεγονός αυτό. Δεν πρόκειται μόνο για τις γειτονικές περιοχές της έκρηξης, αλλά κατά τραγικό τρόπο και σε όλη αυτή την περιοχή της Ευρώπης που χτυπήθηκε από τους ατμοσφαιρικούς παράγοντες.
<P>
Θα υπενθυμίσω μόνο ότι σε χώρες που είναι σχετικά μακριά όπως η Γερμανία, συνεχίζεται σταδιακά η αύξηση των καρκίνων του τυροϋδούς, λόγω του βιολογικού κύκλου, συνδεδεμένου από την πλευρά του με τον κύκλο των φυτών, των ζώων και των βροχών. Οπως ακούσαμε και από την εύλογη παρέμβαση του συναδέλφου Estevan Bolea, δεν μπορούμε πια να ανεχτούμε ότι μπροστά σε μια καταστροφή αυτού του είδους και κυρίως μπροστά στα γεγονότα που αναμένονται στο μέλλον, θα παραμείνουμε χωρίς λύσεις. Είναι γεγονός ότι ένα σημαντικό βήμα έχει γίνει με το μνημόνιο κατανόησης που υπέγραψαν στην Οτάβα οι χώρες του G7. Οσον αφορά δε στην Ουκρανία, είναι προφανές ότι θα πρέπει να επέμβουμε με προσοχή για να μην στερήσουμε από τη χώρα αυτή το 6 % της ενέργειας που της είναι απαραίτητο. Υπενθυμίζω ότι η ακρόαση που διοργάνωσε η επιτροπή μας, στο δεύτερο μέρος του, όταν οι αντιπρόσωποι της ουκρανικής κυβέρνησης και της υπηρεσίας ενέργειας μας μίλησαν με μεγάλη σαφήνεια, μάθαμε λυπηρά νέα, πέρα του δράματος των καρκίνων, των λευχαιμιών που προέρχονται από την έκρηξη, μας μίλησαν επίσης για το δράμα των νεκρών από το κρύο, γιατί τον προηγούμενο χειμώνα είχαν σημειωθεί θερμοκρασίες 14-15 βαθμούς υπό το μηδέν μέσα στα κτίρια που δεν ανοίγουν για τους ξένους. Οσο και αν δεν θέλουμε να παρασυρθούμε, πρέπει ωστόσο οπωσδήποτε να επέμβουμε και να υπενθυμίσουμε ότι αυτό είναι ένα άλλο σήμα κινδύνου που κρούει η επιτροπή μας, διότι το πρόβλημα του Τσερνομπίλ δεν είναι μοναδικό στο είδος του. Ο συνάδελφος Lange εξέτασε το πρόβλημα άλλων σταθμών και βρισκόμαστε πράγματι απέναντι σε μια οριακή κατάσταση κινδύνου, η οποία εμπλέκει μια σειρά από άλλες εγκαταστάσεις σε άλλες χώρες της Ανατολικής Ευρώπης.
<P>
Θα ήθελα με έμφαση να επιβεβαιώσω ξανά, κύριε Πρόεδρε, τη δέσμευσή μας στο να συνεχίσουμε με όλη μας την ενέργεια μια πολιτική που στο άμεσο μέλλον να μπορεί να προσδιοριστεί ως δραστική, μια πολιτική αποτελεσματική και ασφαλής. Αυτός θα είναι ο στόχος της επιτροπής μας.

<SPEAKER ID=128 LANGUAGE="PT" NAME="Pimenta">
Κύριε Πρόεδρε, κυρία Επίτροπε, κύριε Πρόεδρε του Συμβουλίου, αγαπητοί συνάδελφοι, πέρασαν δέκα χρόνια, δεν έκλεισε κανένας πυρηνικός σταθμός του τύπου του Τσερνομπίλ, στη σαρκοφάγο της ομάδας 4 του Τσερνομπίλ ανοίγουν ρωγμές από παντού. Η κατάσταση δεν ήταν ποτέ τόσο κακή, η κατάσταση δεν ήταν ποτέ τόσο επικίνδυνη.
<P>
Και, ωστόσο, αντί να ακολουθήσουμε το πρόγραμμα που ανέφεραν εδώ ο συνάδελφος κ. Lange, η συνάδελφος κ. Estevan Bolea και άλλοι συνάδελφοι, αυτό που δημοσιεύεται σήμερα στους Financial Times , αγαπητοί συνάδελφοι, είναι το αίτημα του G7 για τη χρηματοδότηση με ένα δισεκατομμύριο δολλάρια δύο νέων πυρηνικών κέντρων στην Ουκρανία με την ανοικοδόμηση εργοταξίων, που σταμάτησαν πριν από δέκα χρόνια, επικίνδυνων πυρηνικών σταθμών σοβιετικού τύπου.
<P>
Αυτό που πρόκειται να συμβεί σε αυτή την αίθουσα, αυτό που θα συμβεί στην Ευρώπη τους προσεχείς μήνες δεν θα είναι, δυστυχώς, η συζήτηση του προγράμματος για την Ουκρανία: να γίνει μία νέα σαρκοφάγος, να κλείσει το Τσερνομπίλ, να επιδιώξουμε την ενεργειακή αποτελεσματικότητα, όπως είπε ο συνάδελφος κ. Lange, να κάνουμε τις μελέτες περιβαλλοντικών επιπτώσεων για να γίνει ένας νέος πυρηνικός σταθμός συνδυασμένου κύκλου με αέριο, όπως είπε η συνάδελφος κ. Estevan - διότι αυτό που μπορεί να γίνει είναι να χρησιμοποιηθεί το αέριο που θα εξοικονομηθεί σε ένα πρόγραμμα ενεργειακής αποτελεσματικότητας -, χωρίς να ξεχνάμε την υποστήριξη προς τα θύματα.
<P>
Δεν θα κάνουμε τίποτα από αυτά! Θα περάσουμε ενάμισυ χρόνο συζητώντας το list cost planning των νέων πυρηνικών σταθμών. Θα περάσουμε ενάμισυ χρόνο κατά τον οποίο το γαλλικό πυρηνικό lobby - πρέπει να λέμε τα πράγματα με το όνομά τους - , κατά τον οποίο το γαλλικό πυρηνικό lobby θα προσπαθήσει, με τα χρήματα των ευρωπαίων φορολογουμένων, όχι να επιλύσει το πρόβλημα του Τσερνομπίλ αλλά να αποσπάσει αγορές στην Ανατολική Ευρώπη, να αποσπάσει αγορές στην Ουκρανία που δεν καταφέρνει να αποσπάσει σε καμία χώρα του ΟΟΣΑ, για να αποπερατώσει δύο σοβιετικούς πυρηνικο σταθμούς οι οποίοι δεν παρέχουν συνθήκες ασφαλείας. Και αυτό θα προσπαθήσει να υποστηρίξει σε αυτή την αίθουσα το γαλλικό πυρηνικό lobby , που είναι εγκατεστημένο στους κόλπους της Επιτροπής, στους κόλπους του G7, στους κόλπους της EURATOM. Το Κοινοβούλιο αυτό δεν είναι δυνατό να είναι συνένοχο σε αυτό το μέτρο, το Κοινοβούλιο αυτό πρέπει να απαιτήσει αυτά που απαίτησαν η συνάδελφος κ. Estevan και ο συνάδελφος κ. Lange!
<P>
(Χειροκροτήματα)

<SPEAKER ID=129 NAME="Παπαγιαννάκης">
Κύριε Πρόεδρε, θα ήθελα να ευχαριστήσω την κυρία Επίτροπο για τα στοιχεία που μας έδωσε και τον Προεδρεύοντα του Συμβουλίου για τα στοιχεία που δεν μας έδωσε και, επειδή δεν έχω πολύ χρόνο στη διάθεσή μου, θα ήθελα να υποβάλω τις εξής ερωτήσεις:
<P>
Ερώτηση πρώτη: κάθε πότε θα χρειάζεται να προσθέτουμε νέα στρώματα στη σαρκοφάγο του Τσερνομπίλ; Πόσο στοιχίζει, και για πόσες φορές προβλέπεται να γίνει αυτό στο μέλλον; Κάθε δέκα χρόνια, και για πόσους αιώνες προβλέπεται να γίνεται αυτό στο μέλλον; Τι κόστος προβλέπεται για τα εκάστοτε νέα στρώματα της σαρκοφάγου και τι ρίσκο έχει;
<P>
Ερώτηση δεύτερη: ποιοί είναι οι άλλοι άμεσα επικίνδυνοι πυρηνικοί σταθμοί; Μας μιλήσατε για αυτούς της πρώην Σοβιετικής Ένωσης και της Ανατολικής Ευρώπης. Ωστόσο, πιέζετε και εσείς, κύριε Προεδρεύοντα, στο να χρηματοδοτηθεί με ένα δισεκατομμύριο ECU η ολοκλήρωση των σταθμών Χμελνίσκι II και Ρόβνο. Γιατί; Mε ποιά λογική, αν έχει κάποια λογική η δράση σας, γενικότερα; Ποιοί άλλοι σταθμοί είναι μακροχρόνια επικίνδυνοι; Έχετε τίποτα να μας πείτε για τον σταθμό του Κοσλοντούι στη Βουλγαρία, στον οποίο έχουν ήδη σημειωθεί ατυχήματα; Περιμένετε ίσως να γίνει σοβαρότερο ατύχημα για να ασχοληθείτε με αυτόν; Έχετε κάποια προοπτική συμφωνίας με τη Βουλγαρία για να κλείσει και το Κοσλοντούι, ή μήπως και εκεί θα περιμένουμε πρώτα τα θύματα και εν συνεχεία θα έρθουμε να περιποιηθούμε τους καρκίνους;
<P>
Τέλος, οι πιο σύγχρονες τεχνολογίες στην υπόλοιπη Ευρώπη δεν έχουν κανένο ρίσκο; Δεν έχουν κόστος;
<P>
Κύριε Προεδρεύοντα και κυρία Επίτροπε, νομίζω ότι έχει αποδειχθεί πως η φθηνή πυρηνική ενέργεια ήταν ήδη πολύ ακριβή σε κόστος έρευνας και εφαρμογής, αλλά δεν το υπολογίσατε λόγω στρατιωτικής βολής των πραγμάτων, και τώρα αποδεικνύεται και ακριβή με τις συνέπειές της. Σκέπτεται κανείς, σε ευρωπαϊκό επίπεδο και σε μακροχρόνια προοπτική, το κλείσιμο όλων των σταθμών ατομικής ενέργειας και τη στροφή σε άλλες μορφές ενέργειας στο πλαίσιο μίας μακροχρόνιας προοπτικής; Γιατί αλλιώς νομίζω ότι συζητάμε χωρίς να υπάρχει ουσιαστικό νόημα.
<P>
(Χειροκροτήματα)

<SPEAKER ID=130 LANGUAGE="DE" NAME="Bloch von Blottnitz">
Kύριε Πρόεδρε, πολλοί δρόμοι οδηγούν στη μεγαλύτερη καταστροφή που μπορούμε να φαντασθούμε. Mήπως, έτσι όπως αντιμετωπίσαμε τα ατυχήματα και τις καταστροφές μέχρι τώρα, βγάλαμε διδάγματα, παρά τα διαφαινόμενα ατυχήματα; Xιλιάδες, εκατοντάδες χιλιάδες παιδιά είναι άρρωστα ή γεννιούνται ανάπηρα; και το ποσοστό αυξάνει. Παρόλο που περιοχές έκτασης ίσης περίπου με την Oλλανδία είναι μολυσμένες, αφήσαμε το χρόνο να περάσει ανεκμετάλλευτος. Oι αντιδραστήρες RBMK που είναι αντιδραστήρες VVER είναι και παραμένουν παλιοσίδερα; εδώ δε βοηθάει κανένας πρόσθετος εξοπλισμός. Λείπουν συστήματα ψύξης για έκτακτες περιπτώσεις, λείπουν διατάξεις πυροπροστασίας, και βοηθάει πολύ λίγο το να λένε οι χρήστες τους, για παράδειγμα, πως έχουν πολύ καλούς πυροσβέστες. Λείπουν εγχειρίδια λειτουργίας. Oι επιτόπου διατάξεις ασφαλείας είναι πράγματι ελάχιστες.
<P>
Aπό τα προγράμματα PHARE και TACIS μονάχα, δόθηκαν ήδη 550 εκατ. Ecu εκεί. Tι κάναμε μ' αυτά; Tο 90 % των χρημάτων, κατ' αρχήν, ξαναπήγε στη Δυτική Eυρώπη για μελέτες ασφαλείας. Για την ακρίβεια ήταν μέσο για να ανοίξουμε την πόρτα σε καινούργιες αγορές.
<P>
Δεν αποκτήσαμε μεγαλύτερη ασφάλεια. Πραγματικά, δεν μπορεί να γίνει λόγος για κάτι τέτοιο. Δεν είχαμε μείωση του κινδύνου, αλλά παράτασή του. Aυτό είναι αναμφισβήτητο. Eίμαστε κατηγορηματικά αντίθετοι στην αποπεράτωση δύο αντιδραστήρων, οι οποίοι ήδη από τώρα βρίσκονται σε εντελώς άθλια κατάσταση, ώστε να μην μπορούν να αποπερατωθούν. Mε 6 δισεκατ. δολάρια θα είχαμε καινούργια θερμοδυναμικά εργοστάσια, τα οποία θα παράγουν ταυτόχρονα ηλεκτρικό ρεύμα ισχύος 10.000 Megawatt. Aντ' αυτού πετάμε χρήματα εκεί, προκειμένου ορισμένες εταιρείες να κερδίσουν και πάλι. Aυτό είναι ένα σκάνδαλο, το οποίο δεν ανεχόμαστε; είναι αίσχος για μας. Θέλω να παρατηρήσω και κάτι ακόμη. Kαι στη Δυτική Eυρώπη υπάρχουν πολλοί αντιδραστήρες που δεν είναι καλύτεροι. Aν πολιτικά συνεχίσουμε να δουλεύουμε έτσι, σίγουρα το επόμενο GAU θα έλθει πολύ γρήγορα, όπως και το αμήν στην εκκλησία.

<SPEAKER ID=131 LANGUAGE="EN" NAME="Ewing">
Κύριε Πρόεδρε, καλωσορίζω την αντιπροσωπεία από την Ουκρανία η οποία έχει όλη τη συμπάθειά μας.
<P>
Θα ήθελα να υποβάλω μια ερώτηση σε οποιονδήποτε ακούει: η επόμενη, μετά το Τσερνομπίλ, πυρηνική καταστροφή θα συμβεί άραγε στο Τσερνομπίλ; Αυτή είναι μια τρομακτική αλλά πολύ ρεαλιστική ερώτηση. Φτωχή Ουκρανία - της είπαν ότι δεν έχασε 125.000 άτομα αλλά μόνο μερικές εκατοντάδες. Πρόσφατα όμως είδαμε στο BBC μια ταινία που έδειχνε τα παραμορφωμένα παιδιά και ζώα και τους ανήσυχους ηλικιωμένους που απεφάσισαν να ξαναγυρίσουν πίσω, διότι εκεί είναι τα σπίτια τους, παρά τον κίνδυνο. Φτωχή Ουκρανία - δαπάνησε το 29 % του προϋπολογισμού της για τις εργασίες απολύμανσης. Ωστόσο, όπως είπε ο συνάδελφός μου, η Ευρωπαϊκή Τράπεζα Ανοικοδόμησης και Ανάπτυξης πρόκειται να δαπανήσει τα χρήματά μας σε δύο άλλους αντιδραστήρες ως τίμημα για τη συμφωνία απενεργοποίησης.
<P>
Εξ αιτίας της έλλειψης των κατάλληλων συνθηκών σε πολλούς άλλους αντιδραστήρες - καθόσο το Τσερνομπίλ είναι ο πέμπτος χειρότερος - θα έχουμε και άλλη καταστροφή και ένα μεγάλο μέρος της ευθύνης θα ανήκει στην ΕΕ. Θα πρέπει να αποφασίσουμε επιτέλους ότι η ώρα των συζητήσεων έχει πράγματι τελειώσει και να βάλουμε πράγματι τα χέρια μας στις τσέπες μας για να χορηγήσουμε τις πιστώσεις που είναι απαραίτητες ούτως ώστε να ξεκαθαρίσει επιτέλους αυτή η κατάσταση.
<P>
Γνωρίζουμε ότι η Ουκρανία εξαρτάται σε πολύ μεγάλο βαθμό από αυτή τη μορφή ενέργειας και επομένως θα πρέπει να αντιμετωπίσουμε το πρόβλημα. Γνωρίζουμε ποιο είναι το κόστος της απενεργοποίησης ενός πυρηνικού εργοστασίου και είναι αναγκαίο να εξετάσουμε την πυρηνική ενέργεια σε κάθε λεπτομέρειά της. Συμβαίνει να ανήκω σε ένα αντιπυρηνικό κόμμα - είμαι πρόεδρός του στη Σκωτία. Κάθομαι με συναδέλφους που είναι υπέρμαχοι της πυρηνικής ενέργειας διότι η Γαλλία έχει διαφορετική αντίληψη. Η Σουηδία ήταν η χώρα με τη μεγαλύτερη εξάρτηση από την πυρηνική ενέργεια κι' όμως ακολούθησε διαφορετική πορεία.
<P>
Ίσως θα πρέπει να εξετάσουμε το όλο πρόβλημα της ενεργειακής μας πολιτικής. Εάν δεν είμαστε σε θέση να καταστρέψουμε το τέρας που δημιουργήσαμε, έχουμε άραγε το δικαίωμα να κατασκευάσουμε περισσότερα τέρατα; Αυτή είναι πράγματι η ερώτηση. Εκεί στα θεωρεία των επισήμων υπάρχουν μερικοί γενναίοι άνθρωποι που έχουν έρθει σήμερα να μας δούνε και ελπίζω ότι θα έχουμε την ευκαιρία να τους συναντήσουμε. Θα πρέπει να αποδείξουμε την αλληλεγγύη μας όχι με λόγια αλλά με χρηματοδότηση.

<SPEAKER ID=132 LANGUAGE="NL" NAME="Blokland">
Πρόεδρε, το Τσερνομπίλ θεωρείται ότι είναι η μεγαλύτερη καταστροφή στην ιστορία της πυρηνικής ενέργειας. Το ατύχημα αυτό είναι γραμμένο με ανεξίτηλα γράμματα στη μνήμα πολλών κατοίκων της Ουκρανίας. Δεν είναι όμως μόνο αυτό. Οι συνέπειες είναι τυπωμένες βαθιά στα σώματα των ανθρώπων και στους απογόνους τους. Το δυστύχημα συνέβη πριν από 10 μόλις χρόνια. Πόσες χιλιάδες άτομα εξακολουθούν καθημερινά να αντιμετωπίζουν τις απαίσιες συνέπειες της υπερβολικής έκθεσης στην ακτινοβολία; Ούτε καν το γνωρίζουμε επακριβώς. Για αυτό το λόγο είναι ορθό το γεγονός ότι δίδεται ιδιαίτερη προσοχή σε διεθνές επίπεδο και θα εξακολουθήσει να δίνεται. Αυτή είναι η μόνη θετική πλευρά από αυτή τη δεκαετή επέτειο.
<P>
Είναι ιδιαίτερα λυπηρό να διαπιστώνουμε ότι έως σήμερα δεν μπόρεσε να δοθεί καμία ικανοποιητική απάντηση στην ερώτηση πως συνέβη αυτό το δυστύχημα ούτε ακόμη στην ερώτηση τι πρέπει τώρα να συμβεί ακριβώς με το υπόλοιπο μέρος της μονάδας. Είναι, άραγε, τόσο δύσκολη η εξεύρεση λύσης; Η μοναδική λύση είναι το κλείσιμο των εγκαταστάσεων. Ελπίζω ολόψυχα ότι η κυβέρνηση της Ουκρανίας θα δώσει τη συγκατάθεσή της εν προκειμένω. Εάν οι πλούσιες χώρες προσφέρουν ικανοποιητική βοήθεια, τότε τίποτα δεν εμποδίζει αυτό το πράγμα. Όμως δεν έχουμε φθάσει ακόμη σε αυτό το σημείο.
<P>
Δεν είναι, άραγε, καιρός να λάβουμε την απόφαση να κατεδαφίσουμε τους υπόλοιπους δεκαπέντε πυρηνικούς σταθμούς που είναι του ιδίου τύπου με εκείνον του Τσερνομπίλ; Όλοι αντιλαμβανόμαστε ότι θα πρέπει να δαπανηθούν μεγάλα χρηματικά ποσά τόσο για την κατεδάφιση των εγκαταστάσεων όσο και για την εξεύρεση των εναλλακτικών πηγών ενέργειας που είναι αναγκαίες. Όμως, η διεθνής κοινότητα θα πρέπει να αναγνωρίσει ότι πρόκειται για ένα πρόβλημα το οποίο ξεπερνά τις δυνατότητες μιας μεμονωμένης χώρας ή μιας ομάδας χωρών. Οι χώρες της πρώην Σοβιετικής Ένωσης βρίσκονται σε άσχημη οικονομική κατάσταση. Θα ήταν μια χειρονομία διεθνούς αλληλεγγύης εάν όχι μόνο οι χώρες της Ομάδας των 7 αλλά όλες οι ευημερούσες χώρες, θα συνένωναν τις προσπάθειές τους προκειμένου να εκπονηθεί ένα σχέδιο για εξαφανισθούν από προσώπου γης αυτοί οι επικίνδυνοι πυρηνικοί σταθμοί.
<P>
Η πτώση του Σιδηρού Παραπετάσματος δημιούργησε στη Δύση ορισμένες νέες ευθύνες. Τώρα που σταδιακά μπορούν να μειωθούν οι αμυντικές δαπάνες, τα κονδύλια που απελευθερώνονται θα πρέπει να χρησιμοποιηθούν για τη βελτίωση της κατάστασης στις πρώην χώρες του Ανατολικού Συνασπισμού. Στο πλαίσιο αυτό εμπίπτει και η κατεδάφιση των εν λόγω πυρηνικών σταθμών.

<SPEAKER ID=133 LANGUAGE="FR" NAME="Stirbois">
Κύριε Πρόεδρε, αγαπητοί συνάδελφοι, το Τσερνομπίλ είναι εκείνο που έκανε την κοινή γνώμη να συνειδητοποιήσει τους κινδύνους που συνδέονται με τα πυρηνικά. Αυτό όμως εδώ και μια δεκαετία. Εκείνη την εποχή οι Πράσινοι ανησυχούσαν βέβαια γι' αυτά τα προβλήματα, κράτησαν όμως το στόμα τους κλειστό στο θέμα της εγκατάστασης σταθμών στην Ανατολή αναγκασμένοι από τις πολιτικές φιλίες και κάποια αλληλεξάρτηση. Από την πλευρά του, το Εθνικό Μέτωπο εκφράστηκε σαφώς για το θέμα αυτό από το 1978. Πάντα έδειχνε μια επιφύλαξη απέναντι στο δόγμα του πυρηνικού όλου. Αυτό ήταν άλλωστε και το θέμα ενός από τα πρώτα του φυλλάδια. Το 1980 κάναμε εκστρατεία για την προστασία των πολιτών, εμμένοντας στην αναγκαιότητα κατασκευής αντι-πυρηνικών καταφυγίων. Και το 1986 επήλθε η καταστροφή που φοβόμασταν από δεκαετίας περίπου.
<P>
Στις 30 Απριλίου, ο σύζυγός μου Jean-Pierre Stirbois, πήρε το λόγο στην Εθνοσυνέλευση για να υπογραμμίσει την αδυναμία του συστήματος προστασίας του πληθυσμού στη Γαλλία απέναντι στον πυρηνικό, τον πολιτικό, ή τον στρατιωτικό κίνδυνο. Παράλληλα, ζητούσε την εφαρμογή μιας πολιτικής για την ασφάλεια, η οποία θα είναι σοβαρή και επαρκής τόσο σε περιόδους ειρήνης, όσο και σε περιόδους συγκρούσεων. Για παράδειγμα, μόνο επτά από τα αυτόματα συστήματα πρόβλεψης ραδιενεργών αποβλήτων είχαν παραγγελθεί εκείνη την εποχή. Προφανώς δεν είχαν τεθεί ακόμη σε λειτουργία. εσον αφορά στον προϋπολογισμό που διατέθηκε για την ασφάλεια των πολιτών από τα πυρηνικά, ήταν απλούστατα αστείος. Ο υπουργός Εσωτερικών, Charles Pasqua, μη έχοντας καμία συναίσθηση του τι διακυβεύεται με το πρόβλημα αυτό, ανταπάντησε στο σύζυγό μου ότι αντί να δημιουργεί πανικό στον πληθυσμό με δημαγωγικό τρόπο, καλά θα έκανε να κοιτάξει την αξιοθαύμαστη δουλειά των πυροσβεστών για την προστασία των πολιτών και τη χρησιμοποίηση της ατομικής ενέργειας. Θα πρέπει να ονειρεύεται!
<P>
Δυστυχώς, και σ' αυτήν την περίπτωση είχαμε δίκιο, όπως και στην τραγική περίπτωση του AIDS κι εκείνη των «τρελλών αγελάδων» μια περίπτωση την οποία ο βουλευτής μας κ. Martinez καταγγέλει από το 1990. Εμείς, πάντοτε προειδοποιούσαμε για τις καταστροφές του τέλους αυτού του αιώνα. Την εποχή του Τσερνομπίλ, δεν μας είχαν πει ότι το σύννεφο θα περνούσε πάνω απ' τη Γαλλία, αλλά ότι είχαν ελαχιστοποιηθεί οι συνέπειες, ότι δεν ήταν τόσο σοβαρό... Τα πυρηνικά έμοιαζαν να είναι θέμα-ταμπού. Και σα να μην έφτανε αυτό, οι πληροφορίες παρέμειναν μυστικές, υπό το πρόσχημα της αποφυγής της δημιουργίας πανικού.
<P>
Αυτή είναι μια αυθαίρετη, μια επικίνδυνη στάση, και υπάρχει κάθε λόγος γι' ανησυχία. Το μεγαλύτερο μέρος των ελίτ κάνει λάθος. Το παράλογο υπερισχύει του λογικού. η λατρεία της προόδου, η μαζική κατανάλωση, ο μερκαντιλισμός -που καταγγέλουν ορισμένοι συνάδελφοι- έχουν τυφλώσει τους ιθύνοντες. Επομένως γιατί να μας κάνει εντύπωση το ότι τρελλαίνονται οι αγελάδες αφού, αλίμονο, τις έχουμε μεταμορφώσει σε σαρκοβόρα με κανιβαλιστικές τάσεις; Για ποιό λόγο να τίθενται ερωτήματα για τα πυρηνικά; Σίγουρα δε θα συνέβαιναν άλλες καταστροφές εδώ και καιρό αν τα μέτρα είχαν υπερισχύσει του ενθουσιασμού όλων αυτών των μαθητευόμενων μάγων.
<P>
Η επιλογή, τελικά, αυτής της μορφής κοινωνίας είναι ολέθρια. Σήμερα, η δέκατη επέτειος από τα γεγονότα του Τσερνομπίλ, σας οδηγεί ν' αναρωτηθείτε, όμως το Τσερνομπίλ δεν μας απασχολεί πλέον. Υπάρχουν δεκάδες Τσερνομπίλ. Και θα επιθυμούσαμε άλλωστε να γνωρίζουμε περίπου (όπως είπε μόλις προηγουμένως ο συνάδελφός μου) ποιό είναι εκείνο μας απασχολεί.
<P>
Και κάτι τελευταίο: θα επιθυμούσαμε επίσης να ξέρουμε ποιό είναι το σχέδιο παύσης λειτουργίας των σταθμών που φτάνουν στη λήξη τους στη δυτική Ευρώπη, διότι υπάρχει λόγος ανησυχίας, και θα επιθυμούσαμε να γίνει πραγματικά αντιληπτή σήμερα, η διάσταση αυτού του θέματος.

<SPEAKER ID=134 LANGUAGE="EN" NAME="Bowe">
Κύριε Πρόεδρε, είμαι βέβαιος ότι όλοι θυμόμαστε σήμερα τον φόβο που μας είχε κυριεύσει δέκα χρόνια πριν. Όταν πληροφορηθήκαμε την είδηση της πυρηνικής καταστροφής στο Τσερνομπίλ και παρακολουθήσαμε την πορεία του πυρηνικού νέφους καθώς διέσχιζε την Ευρώπη όλοι αισθανθήκαμε πραγματικό φόβο. Ο φόβος αυτός έφτασε μέχρι τα σωθικά μας. Τώρα όμως έχει μειωθεί και προοδευτικά έχει υποβαθμιστεί. Τώρα δεν αισθανόμαστε επαρκή ανησυχία για να προβούμε στις αναγκαίες δράσεις ούτως ώστε να θεραπεύσουμε τις οικολογικές, οικονομικές και κοινωνικές επιπτώσεις οι οποίες χρόνο με τον χρόνο γίνονται ολοένα και πιο φανερές και οι οποίες θα μπορούσαν να μας ξαναχτυπήσουν από τη μια στιγμή στην άλλη.
<P>
Μολονότι έχουν ληφθεί ορισμένα μέτρα, εν τούτοις απεδείχθησαν ανεπαρκή. Είναι σαφές ότι πρέπει να γίνουν περισσότερα. Η σαρκοφάγος του αντιδραστήρα Τσερνομπίλ 4 θα μπορούσε να ήταν καλύτερη και αποτελεσματικότερη. Η αρχική απολύμανση από την καταστροφή θα μπορούσε να είχε γίνει πολύ καλύτερα και αποτελεσματικότερα. Περισσότερα επίσης θα μπορούσαν να είχαν γίνει, και έπρεπε να είχαν γίνει, σε σχέση με τις επιπτώσεις στην ανθρώπινη υγεία που εμφανίστηκαν υπό τη μορφή καρκίνων και άλλων ασθενειών.
<P>
Πάνω απ' όλα, αυτό που έπρεπε να είχε γίνει ήταν το ότι θα έπρεπε να είχαμε εκμηδενίσει την πιθανότητα επανάληψης μιας τέτοιας καταστροφής. Αυτό, ατυχώς, είναι το μεγαλύτερο προβλημά μας. Αυτό, ατυχώς, είναι το μεγαλύτερο καθήκον μας, στο οποίο έχουμε αποτύχει.
<P>
Στη Ρωσία και σε άλλες χώρες της ΚΑΚ υπάρχουν σε λειτουργία πολλοί αντιδραστήρες του ιδίου τύπου με το Τσερνομπίλ - σε μερικές περιπτώσεις σε πολύ χειρότερη κατάσταση. Ακόμη χειρότερο, υπάρχει ακόμη αυτή η ανόητη αποφασιστικότητα να προχωρήσουν με αυτή την αντιοικονομική και ασταθή παραγωγή πυρηνικής ενέργειας κατασκευάζοντας και άλλα πυρηνικά εργοστάσια τα οποία θα μπορούσαν να υποκατασταθούν, πιο οικονομικά και με μεγαλύτερη ασφάλεια, με την εφαρμογή προγραμμάτων εξοικονόμισης ενέργειας και παραγωγής ενέργειας από άλλες πηγές.
<P>
Είμαι βέβαιος ότι η Επιτροπή θα συμφωνήσει πως αυτή είναι η εναλλακτική προσέγγιση που θα πρέπει να ακολουθήσουμε για να επιλύσουμε τα ενεργειακά προβλήματα της Κεντρικής και Ανατολικής Ευρώπης. Δυστυχώς, όπως ετόνισε ήδη ο κ. Pimenta, οι σημερινές ειδήσεις αποδεικνύουν ότι άλλοι οργανισμοί, όπως η Ευρωπαϊκή Τράπεζα Ανοικοδόμησης και Ανάπτυξης, δεν φαίνονται πρόθυμοι να διερευνήσουν σοβαρά μέσω των μελετών επιλογής κόστους, άλλους πιθανούς τρόπους επίλυσης των ενεργειακών προβλημάτων της Κεντρικής και Ανατολικής Ευρώπης.
<P>
Αυτή τη δέκατη επέτειο της καταστροφής του Τσερνομπίλ θα πρέπει να ξαναζωντανέψουμε τους φόβους μας και τις ανησυχίες μας ούτως ώστε να διασφαλίσουμε ότι θα έχουμε την αποφασιστικότητα να προβούμε στις αναγκαίες ενέργειες για να μην ξανασυμβεί κάτι παρόμοιο. Θα πρέπει να επωφεληθούμε από την αρχική συμφωνία, υπό τη μορφή του μνημονίου συνεννόησης, και να την αναπτύξουμε περαιτέρω στην Ομάδα των Επτά. Θα πρέπει να απενεργοποιήσουμε τους επικίνδυνους αντιδραστήρες - όχι μόνο στο Τσερνομπίλ, αλλά και αλλού - και θα πρέπει να επινοήσουμε τρόπους για να χρηματοδοτήσουμε την προσπάθεια αυτή. Θα πρέπει να χορηγήσουμε τις αναγκαίες πιστώσεις αδιάφορα με το πόσο θα κοστίσει συνολικά. Θα πρέπει επίσης να προσφέρουμε στην Κεντρική και Ανατολική Ευρώπη, μέσω ευρωπαϊκών ενισχύσεων, μέσω προγραμμάτων της Επιτροπής, μέσω της Ευρωπαϊκής Τράπεζας Ανοικοδόμησης και Ανάπτυξης και μέσω άλλων οργάνων, επιλογές που θα επιλύσουν τα ενεργειακά τους προβλήματα και θα διασφαλίσουν ότι στο μέλλον η ενέργειά τους θα παρέχεται με βάση την εξοικονόμιση ενέργειας και την αειφόρο, περιβαλλοντικά φιλική, παραγωγή ενέργειας.

<SPEAKER ID=135 LANGUAGE="FI" NAME="Jouppila">
Αξιότιμε κύριε Πρόεδρε, έχει ήδη παρέλθει μία δεκαετία από το ατύχημα στο πυρηνικό εργοστάσιο παραγωγής ενέργειας του Τσερνομπίλ. Με το ατύχημα αυτό απεκαλύφθη ότι στην περιοχή της πρώην Σοβιετικής Ένωσης εξακολουθούν να λειτουργούν πολλά παρόμοια πυρηνικά εργοστάσια, πεπαλαιωμένης τεχνολογίας, τα οποία δεν πληρούν τις σύχρονες προδιαγραφές ασφάλειας με αποτέλεσμα να καθίστανται αυτά ιδιαίτερα επικίνδυνα για την ανθρωπότητα. Τέτοια εργοστάσια υπάρχουν σε ιδιαιτέρως εγγύς προς τη Φινλανδία περιοχές, όπως στην Καρελία.
<P>
Στην Φινλαδία λειτουργούν σήμερα, χωρίς προβλήματα, τέσσερα πυρηνικά εργοστάσια τα οποία πληρούν τις δυτικοευρωπαϊκές προδιαγραφές ασφάλειας. Οι αρμόδιες για ενεργειακά θέματα αρχές της Φινλανδίας πιστεύουν ότι η αυξημένη κατανάλωση ενέργειας στη χώρα καθιστά επιτακτική την ανάγκη για κατασκευή ενός πέμπτου πυρηνικού εργοστασίου παραγωγής ενέργειας. Το ατύχημα στο Τσερνομπίλ είχε ως αποτέλεσμα να συνειδητοποιήσει ο κόσμος το μέγεθος των κινδύνων οι οποίοι συνεπάγονται από τη χρήση της πυρηνικής ενέργειας. Ως εκ τούτου, πολλοί φινλανδοί πολίτες δεν αποδέχονται πλέον τη χρήση της ενέργειας αυτής, γεγονός το οποίο οδήγησε το Κοινοβούλιο της χώρας να καταψηφίσει, σε πρώτη φάση, την πρόταση σχετικά με την κατασκευή ενός επί πλέον πυρηνικού εργοστασίου. Οι άνθρωποι δεν θα συγκατατεθούν, συνεπώς, στην κατασκευή ενός πέμπτου πυρηνικού εργοστασίου εκτός εάν πεισθούν ότι η λειτουργία τέτοιου τύπου εργοστασίων θα είναι, στο εξής, ασφαλής.
<P>
Γι' αυτό και είναι ιδιαιτέρως σημαντικό να εξετάσει, σήμερα, το Ευρωπαϊκό Κοινοβούλιο το υπό συζήτηση θέμα προκειμένου να λάβει μία τελική θέση η οποία θα διαβιβασθεί προς την Επιτροπή και το Συμβούλιο. Η τοποθέτηση αυτή πρέπει να συμβάλει, παντοιοτρόπως, στην μείωση στο ελάχιστο των κινδύνων οι οποίοι προέρχονται από πυρηνικά εργοστάσια παρόμοια με αυτό του Τσερνομπίλ. Σε τελική όμως ανάλυση πρέπει, το συντομότερο δυνατόν, να απαγορευθεί οριστικά η λειτουργία παρόμοιων επικινδύνων εργοστασίων. Οφείλουμε, επί πλέον, να συντονίσουμε τις προσπάθειές μας προκειμένου να βελτιώσουμε τις συνθήκες ασφαλείας ακόμη και στα πλέον σύγχρονα πυρηνικά εργοστάσια, να εκπονήσουμε προγράμματα για την εξοικονόμηση της ενέργειας, να βελτιώσουμε την αποτελεσματικότητα της χρήσης ενέργειας και να προωθήσουμε πιο ασφαλείς μεθόδους για την παραγωγή ενέργειας. Οφείλουμε, πλέον, να στραφούμε σε άλλες, πιο ασφαλείς, μορφές ενέργειας όπως είναι η υδροηλεκτρική και αυτές οι οποίες προέρχονται από την καύση της τίρφης και του φυσικού αερίου. Όπως ήδη προανέφερα, η σημερινή αρνητική στάση των φινλανδών πολιτών όσον αφορά τη χρήση της πυρηνικής ενέργειας, καθιστά ουσιαστικά αδύνατη την κατασκευή ενός νέου πυρηνικού εργοστασίου. Για να καλυφθεί λοιπόν το μελλοντικό ενεργειακό έλλειμμα, θα υιοθετηθεί μάλλον η χρήση του φυσικού αερίου.
<P>
Το Ευρωπαϊκό Κοινοβούλιο έχει, ήδη, εξετάσει το ζήτημα των διευρωπαϊκών δικτύων φυσικού αερίου. Κατά τις διεξαχθείσες συζητήσεις, εμείς, οι Φινλανδοί, είχαμε προτείνει να συμπεριληφθεί στα δίκτυα αυτά και το αποκαλούμενο «δίκτυο φυσικού αερίου του Βορρά». Έτσι θα επιτευχθεί η σύνδεση του κοινοτικού δικτύου φυσικού αερίου, αφενός, με τα αντίστοιχα των κρατών μελών του Βορρά και, αφετέρου, με αυτά της Ρωσίας και της Νορβηγίας, γεγονός το οποίο θα έχει ως αποτέλεσμα να δύναται, στο εξής, η Ευρωπαϊκή Ένωση να επωφελείται των κοιτασμάτων φυσικού αερίου των δύο αυτών χωρών. Τότε θα είναι οριστικά πλέον εξασφαλισμένος ο εφοδιασμός ολοκλήρου της Βορείου Ευρώπης, των Βαλτικών Χωρών, αλλά και των υπολοίπων κρατών μελών της Κοινότητας με φυσικό αέριο. Ως εκ τούτου, η ανάγκη για χρήση πυρηνικής ενέργειας θα μειωθεί σημαντικά. Κατά τη γνώμη μου, το δίκτυο αυτό φυσικού αερίου του Βορρά πρέπει να ενταχθεί στα διευρωπαϊκά δίκτυα της ΕΕ.
<P>
Το θέμα θα εξετασθεί σήμερα, κατά τη συζήτηση σχετικά με τη Διάσκεψη Κορυφής του Βίσμπυ. Η συνάδελφος κ. Μάργιατα Στένιους-Κάουκονεν έχει ήδη καταθέσει πρόταση τροποποίησης της τοποθέτησης του Κοινοβουλίου σχετικά με τη συμπερίληψη του δικτύου φυσικού αερίου του Βορρά σε αυτά της Κοινότητας. Ελπίζω λοιπόν ότι και εσείς, οι παρόντες βουλευτές του Ευρωπαϊκού Κοινοβουλίου, θα συμφωνήσετε με την άποψή της. Σημειωτέον ότι όλοι ανεξαιρέτως οι Φινλανδοί βουλευτές, από οποιαδήποτε πολιτική παράταξη και αν προέρχονται, επικροτούν την πρόταση αυτή. Με την επέκταση των δικτύων φυσικού αερίου και με τη βελτίωση της ασφάλειάς τους σε ολόκληρη την Ευρώπη, θα μειωθεί, με τον αποτελεσματικότερο δυνατό τρόπο, και ο φόβος που διακατέχει τους πολίτες όσον αφορά τη χρήση της πυρηνικής ενέργειας.

<SPEAKER ID=136 LANGUAGE="EN" NAME="Fitzsimons">
Κύριε Πρόεδρε, η κ. Bloch von Blottnitz, η κ. Ewing και ο κ. Pimenta τα είπαν όλα. Είναι πολύ δύσκολο να πιστέψει κανείς ότι δέκα χρόνια μετά την καταστροφή του Τσερνομπίλ η οποία, όπως ήδη αναφέρθηκε, στοίχισε 125.000 νεκρούς και 3, 5 εκατομμύρια προσβεβλημένους από ραδιενέργεια, το εργοστάσιο στην Ουκρανία είναι ακόμη σε λειτουργία έστω κι' αν παράγει μόνο το 6 % περίπου της αναγκαίας ηλεκτρικής ενέργειας της χώρας. Αυτό είναι δύσκολο να αποτελέσει αντικείμενο προς έπαινο.
<P>
Μολονότι οι ουκρανικές αρχές έχουν υποσχεθεί να απενεργοποιήσουν το εργοστάσιο μέχρι το έτος 2000 με αντάλλαγμα διεθνή βοήθεια για την εκμετάλλευση εναλλακτικών πηγών ενέργειας, η απενεργοποίηση δεν μπορεί να γίνει από τη μια μέρα στην άλλη. Τον Νοέμβριο του περασμένου έτους στον δεύτερο αντιδραστήρα του Τσερνομπίλ τρεις εργαζόμενοι εξετέθησαν σε μαζικές δόσεις ραδιενέργειας κι' εμείς ακόμη να μάθουμε το μάθημα. Είναι απαραίτητο όπως η Ευρωπαϊκή Ένωση παίξει ένα κεντρικό και εποικοδομητικό ρόλο στην πρακτική διασφάλιση πόρων με προγράμματα όπως το TACIS. Το πρόγραμμα αυτό στοχεύει στην υποστήριξη της πυρηνικής ασφάλειας στην πρώην Σοβιετική Ένωση. Υπόψη της καταστάσεως πολλών πυρηνικών εργοστασίων εκεί, η αξία του προγράμματος δεν μπορεί να υποτιμηθεί. Ωστόσο, το πρόγραμμα αυτό δεν θα μπορέσει να λειτουργήσει εάν η Ευρωπαϊκή Ένωση δεν διασφαλίσει στο TACIS επαρκείς πιστώσεις και χορηγίες ούτως ώστε να υλοποιήσει τους στόχους του.
<P>
Τέλος, όπως είπε η κ. Ewing, το Τσερνομπίλ δεν είναι το μοναδικό εργοστάσιο. Τέτοια εργοστάσια υπάρχουν σε ολόκληρη την Ευρώπη. Που θα προκύψει άραγε η επόμενη πυρηνική καταστροφή; Ως Μέλος από την Ιρλανδία θα πρέπει να αναφερθώ στο εργοστάσιο του Σέλαφηλντ στο ΗΒ. Για πολλά χρόνια τώρα οι ιρλανδοί ζουν κάτω από ένα μανιτάρι ανησυχίας καθώς το εργοστάσιο του Σέλαφηλντ παρουσιάζει επανειλημμένα συμβάντα ασφαλείας. Φτάνει πια. Τα πυρηνικά ατυχήματα δεν σέβονται σύνορα και κανένα κράτος μέλος δεν μπορεί να ενεργεί μόνο του.

<SPEAKER ID=137 LANGUAGE="DA" NAME="Dybkjζr">
Κύριε Πρόεδρε, το Τσερνομπίλ ήταν ένα ατύχημα που θα μπορούσε να μην είχε συμβεί. Είναι τελείως παράλογο να φαντάζεται κανείς ότι είναι δυνατή μια ρύπανση του μεγέθους αυτού. Σκεφτείτε, αυτό έλεγαν πράγματι τότε στη δεκαετία του 70. Η τεχνολογία ήταν αλάνθαστη. Για το λόγο αυτό ορισμένοι έπρεπε να βρούν κάποια εξήγηση πριν από 10 χρόνια. Η απάντηση ήταν ότι αυτό έγινε φυσικά επειδή η Σοβιετική Ένωση δεν ήταν δημοκρατική χώρα. Τόσο απλό ήταν. Όλες οι τεχνολογίες του είδους αυτού εγκλείουν ένα θεωρητικό και μάλλον μικρό κίνδυνο ατυχήματος, αλλά εάν το ατύχημα συμβεί ο κίνδυνος είναι αντίθετα μεγάλος. Στο θέμα του Τσερνομπίλ δίδεται μία μόνο απάντηση: πρέπει να κλείσει. Είναι η μόνη απάντηση την οποία λογικοί άνθρωποι μπορούν να δώσουν στη χρησιμοποίηση μιας τεχνολογίας που ήταν κάθε άλλο παρά ακίνδυνη. Η αλήθεια είναι βέβαια ότι η Δύση έχει επίσης κάποια ευθύνη για την προώθηση της τεχνολογίας αυτής.
<P>
Είναι απαράδεκτο να απαντήσει η ΕΕ ότι επιθυμεί να κατασκευαστεί ένα δημοκρατικό πυρηνικό εργοστάσιο και να επενδυθούν κεφάλαια μόνο για να σβήσουν οι φωτιές που βάζουν κομμουνιστές, αλλά όχι για σόμπες που έχουν κατασκευάσει δημοκράτες. Αυτό δεν είναι απάνηση. Η απάντηση είναι εξοικονόμηση ενέργειας και χρησιμοποίηση άλλων μορφών ενέργειας.

<SPEAKER ID=138 LANGUAGE="EN" NAME="Ahern">
Κύριε Πρόεδρε, πριν από δέκα χρόνια πάνω από δύο εκατομμύρια παιδιά εξετέθησαν στο ραδιενεργό νέφος του Τσερνομπίλ. Ήταν ένα ατύχημα που άφησε άφωνο τον κόσμο με την έκλυση 300πλάσιας ραδιενέργειας από την αντίστοιχη της Χιροσίμα. Μέχρι σήμερα υπήρχε μια συνομωσία άρνησης ότι οποιεσδήποτε βλάβες στην υγεία εκείνων των ανθρώπων και εκείνων των παιδιών προήλθαν από τη ραδιενέργεια.
<P>
Πρωταγωνιστής της συνομωσίας αυτής ήταν η Διεύθυνση Πυρηνικής Ασφάλειας της Διεθνούς Οργάνωσης Ατομικής Ενεργείας. Το 1990 η ΔΟΑΕ δημοσίευσε έκθεση σχετικά με την υγεία στην οποία εδήλωνε ότι δεν υπήρχαν ενδείξεις ασθενειών που να οφείλονται στο ραδιενεργό νέφος και ότι όλα τα συμπτώματα ήταν αποτέλεσμα ψυχολογικού στρες. Όλα αυτά, παρά τις τότε διογκούμενες ενδείξεις καρκίνου του θυροειδούς στα παιδιά. Δεδομένου ότι τα παιδιά εκείνα δεν εξετάστηκαν και δεν υπεβλήθησαν σε θεραπεία, ορισμένα πέθαναν και υπεύθυνη για τον θάνατό τους είναι η ΔΟΑΕ.
<P>
Το 1995 διαγνώστηκαν σε παιδιά περισσότερες από 400 περιπτώσεις καρκίνου του θυροειδούς. Αυτό δεν έγινε τελικά δεκτό παρά μόνο στη διάσκεψη της ΠΟΥ στη Γενεύη το περασμένο έτος όταν εγκρίθηκαν τα ευρήματα του προγράμματος, που είχε έδρα το Μινσκ, για τον καρκίνο του θυροειδούς. Ο εμπειρογνώμων της ΠΟΥ απέκτησε φήμη για την αντίδρασή του στο πρόγραμμα αυτό, αντίδραση που εκδηλώθηκε σε κάθε στάδιό του.
<P>
Σας λέγω ότι έστω κι' ένας αργός και αγωνιώδης θάνατος παιδιού από ραδιενέργεια είναι περιττός! Πέρα από τις ορατές και άμεσες επιπτώσεις στα παιδιά, οι επιστήμονες της Διεθνούς Οργάνωσης Υγείας κατέληξαν στο συμπέρασμα ότι η ραδιενέργεια έχει ένα ολόκληρο φάσμα επιπτώσεων στη υγεία, περιλαμβανομένης της αυξημένης εμφάνισης καρκίνων και καρδιοπαθειών.
<P>
Αλλά η ΔΟΑΕ προσπαθεί τώρα να κάνει και σε άλλους αυτό που έκανε με τα παιδιά που παρουσίασαν καρκίνο του θυροειδούς: ουσιαστικά αρνείται στους ανθρώπους αυτούς εξέταση και θεραπεία. Στη Ρωσική Ομοσπονδία έχουν συγκεντρωθεί δεδομένα, τα οποία συζητήθηκαν στη Διάσκεψη του Μινσκ, που δείχνουν ότι σημαντικά ποσοστά καρκίνου και λευχαιμίας έχουν άμεση σχέση με τη δόση - δηλ. προέρχονται από ραδιενέργεια. Κατά τη διάσκεψή της στη Βιέννη την περασμένη εβδομάδα η ΔΟΑΕ εξακολούθησε να αρνείται αυτά τα ευρήματα, μολονότι η Ρωσική, η Ουκρανική και η Λευκορωσική αντιπροσωπεία αμφισβήτησαν τα στοιχεία της.
<P>
Κυρία Επίτροπε, σας λέγω ότι η ΔΟΑΕ δεν έχει αρμοδιότητα να κάνει κρίσεις και αφορισμούς σε θέματα υγείας και σας ζητώ να δηλώσετε ότι η Διεθνής Οργάνωση Υγείας είναι...
<P>
(Ο Πρόεδρος διακόπτει την ομιλήτρια)

<SPEAKER ID=139 LANGUAGE="FR" NAME="Weber">
Κύριε Πρόεδρε, η κυρία Επίτροπος μόλις ανέφερε τη διάσκεψη που οργάνωσε στη Βιέννη την περασμένη εβδομάδα το Διεθνές Γραφείο Ατομικής Ενέργειας στο οποίο θα ταίριαζε περισσότερο η ονομασία «Διεθνές Γραφείο για την Προώθηση των Πυρηνικών» και θεωρώ απαράδεκτο το ότι ο οργανισμός αυτός ελαχιστοποιεί τις συνέπειες του ατυχήματος του Τσερνομπίλ ως προς την κατάσταση της υγείας του πληθυσμού της Ουκρανίας.
<P>
Σας παρακαλώ κυρία Πρόεδρε - κι αυτό το μήνυμα απευθύνεται εξίσου και στον πρόεδρο της Επιτροπής κ. Santer - να θέσετε στη διάθεση της Ουκρανίας όλα τα απαραίτητα οικονομικά μέσα ώστε ο πληθυσμός της χώρας αυτής να λάβει υγειονομική βοήθεια.
<P>
λλο θέμα το οποίο εγείρατε εσείς, κυρία, είναι η φύση της πυρηνικής ασφάλειας. Δεν πρόκειται, κατά τη γνώμη μου, παρά για σαπουνόφουσκες που ξεστόμισε το πυρηνικό λόμπι (στο οποίο συμμετέχουν η Δημόσια Επιχείρηση Ηλεκτρισμού της Γαλλίας ή εταιρείες όπως η Framatome ή η Siemens) το οποίο θέλει να πουλήσει αντιδραστήρες στη Ρωσία και στις χώρες που προέρχονται απ' τον κατακερματισμό της πρώην ΕΣΣΔ. δνα ατύχημα σε πυρηνικό εργοστάσιο, τόσο στην Ανατολή όσο και στη Δύση, δεν είναι παρά ζήτημα μεγαλύτερης ή μικρότερης πιθανότητας. Σας θερμοπαρακαλώ, μη χρηματοδοτήσετε την κατασκευή νέων πυρηνικών αντιδραστήρων στην πρώην ΕΣΣΔ!
<P>
Μιλώ έχοντας πλήρη γνώση του πράγματος επειδή προέρχομαι από περιοχή που απειλείται από τους αντιδραστήρες της Cattenom οι οποίοι κατασκευάστηκαν από τη Δημόσια Επιχείρηση Ηλεκτρισμού της Γαλλίας. Είμαι πεπεισμένος ότι ανά πάσα στιγμή μπορεί να συμβεί ατύχημα στην περιοχή και θα έχει τις ίδιες ραδιενεργές συνέπειες με το Τσερνομπίλ και θεωρώ απαράδεκτο το ότι οι αντιδραστήρες αυτοί εξακαλουθούν να λειτουργούν ακόμη κι αν το επιτρέπει νόμιμη αρχή σε ευρωπαϊκό επίπεδο.

<SPEAKER ID=140 LANGUAGE="IT" NAME="Amadeo">
Κύριε Πρόεδρε, δέκα χρόνια μετά την έκρηξη του τέταρτου αντιδραστήρα του πυρηνικού σταθμού του Τσερνομπίλ, ο κίνδυνος παραμένει κυρίως στη Βιελορωσία και στην Ουκρανία. Το 94 και το 95 πέθαναν στην Λευκορωσία πάνω από 100.000 άτομα για λόγους που αποδίδονται στο ατύχημα του Τσερνομπίλ και στις περιοχές που επλήγησαν περισσότερο όπως το Gomel και το Mogilev από το 86 μέχρι σήμερα η γεννητικότητα έχει πέσει από το 17 στο 10 τοις χιλίοις, καθώς η θνησιμότητα έχει ανέβει από 9-10 στο 12-13 τοις χιλίοις, δηλαδή κατά 33 %.
<P>
Πάλι το 95, σύμφωνα με το υπουργείο υγείας της Λευκορωσίας, στα 500 παιδιά που πάσχουν από αρρώστιες, 400 είχαν καρκίνο. Η επιβάρυνση του καρκίνου στα παιδιά έχει αυξηθεί σε 10 χρόνια 50 φορές. Αυτοί που πέθαναν στην Ουκρανία και καταγράφτηκαν από τις αρχές ήταν 180.000 και οι στατιστικές πάνω στη γεννητικότητα, τη θνησιμότητα και την καρκινογενή παθολογία είναι παρόμοιες με αυτές που είπαμε.
<P>
Λαμβάνοντας επίσης υπόψη ότι ανα πάσα στιγμή μπορεί να σημειωθεί στο σταθμό του Τσερνομπίλ μια έκρηξη με καταστροφικές επιπτώσεις, όπως άλλωστε επισήμανε και μια πρόσφατη αναφορά της Ευρωπαϊκής Ενωσης, αναφορικά με την πιθανότητα κατάρρευσης των παλιών στύλων που συγκρατούν τη σαρκοφάγο, που κατασκευάστηκε γύρω από τον αντιδραστήρα αριθ. 4 που εξερράγη το 1986, η Ευρωπαϊκή Ενωση πρέπει οπωσδήποτε να ασκήσει πιέσεις πάνω στην ουκρανική κυβέρνηση, ώστε να κλείσει οριστικά ο πυρηνικός σταθμός του Τσερνομπίλ. Συγχρόνως πρέπει να παρέχει τις απαραίτητες βοήθειες ώστε να εξασφαλίσει η Ουκρανία την ηλεκρική ενέργεια που στην αντίθετη περίπτωση θα έχανε. Η Ευρωπαϊκή Ενωση πρέπει να επέμβει ακόμα και μέσα από τα προγράμματα TACIS και PHARE στις χώρες της ανατολικής Ευρώπης και της πρώην Σοβιετικής Ενωσης, ώστε να εγκαταλείψουν σταδιακά ή να μετατρέψουν τους επικίνδυνους πυρηνικούς σταθμούς.

<SPEAKER ID=141 LANGUAGE="DE" NAME="Linkohr">
Kύριε Πρόεδρε, θα ήθελα κατ' αρχήν να απευθυνθώ προς την κυρία Eπίτροπο και τον κύριο Πρόεδρο του Συμβουλίου και να εκφράσω την απογοήτευσή μου. Oυσιαστικά δεν περίμενα από σας να έλθετε εδώ και να παραδεχθείτε κάτι για το οποίο όλοι μας, νομίζω, συμφωνούμε, αλλά να μας πείτε από πού θα προέλθουν τα χρήματα για να τηρήσουμε αυτό το memorandum of understanding , ή ποιο θα είναι το χρονοδιάγραμμα λ.χ. που θα οδηγήσει στην παύση των δύο αντιδραστήρων στο Tσερνομπίλ. Eπιβεβαιώθηκε και πάλι, δυστυχώς, στη συζήτηση αυτή, κάτι που γνωρίζουμε από τα τελευταία 10 χρόνια: H συζήτηση για το Tσερνομπίλ χαρακτηρίζεται από ένα μίγμα μεγάλων λόγων και ασθενών πράξεων, από ομολογίες που χειροκροτούνται, αλλά παραμένουν χωρίς συνέπειες.
<P>
Oι υπόλοιποι αντιδραστήρες RBMK - 15 συνολικά τον αριθμό - έχουν βγει, ως γνωστόν, από το δίκτυο. Για τη σαρκοφάγο γνωρίζουμε πάρα πολλά, αλλά ωστόσο δεν γνωρίζουμε ακόμη ποια συμπεριφορά θα πρέπει να τηρήσουμε έναντι αυτής. Tο μοναδικό που γνωρίζουμε για τη συμπεριφορά μας αυτή είναι ότι δεν ξέρουμε τίποτε, ουσιαστικά. Yπάρχει, δυστυχώς, πληθώρα προτάσεων που τις πληρώσαμε, άλλωστε, ακριβά.
<P>
Kίνδυνοι υπάρχουν και αλλού; το γνωρίζουμε αυτό; όπως λ.χ. στους πιο σύγχρονους αντιδραστήρες VVER που αναφέρθηκαν, και από τους οποίους υπάρχουν 45 διαφορετικοί τύποι συνολικά, που εγκυμονούν διάφορους κινδύνους, αλλά και οι οποίοι όλοι δεν θα έπαιρναν πουθενά σε μας άδεια λειτουργίας. Kίνδυνοι υπάρχουν και στις μολυσμένες με ραδιενέργεια περιοχές, στα Oυράλια, ή στο πρώην πεδίο δοκιμών πυρηνικών όπλων, στο σημερινό Kαζακστάν, κ.λπ.
<P>
Διαθέσαμε χρήματα; αυτό αληθεύει. Yπολογίζω, συνολικά, ότι η Δύση έδωσε 600 εκατ. δολάρια στις πρώην σοβιετικές δημοκρατίες. Eκτιμάται, ωστόσο, ότι θα χρειαζόμασταν 15 έως 20 δισεκατ. δολάρια για να κάνουμε όλα τα πράγματα που μας προτείνουν οι ειδικοί. Kι εδώ δεν μπορώ παρά να πω το εξής: Tο κυριότερο δίδαγμα από την καταστροφή του Tσερνομπίλ είναι ότι είμαστε αχόρταγοι σε εντυπώσεις, αλλά φειδωλοί σε λύσεις; της φρίκης και του τρόμου δεν έπεται βοήθεια. Aκόμη σπουδαιότερο, όμως, μου φαίνεται αυτή τη στιγμή, τη δέκατη επέτειο του Tσερνομπίλ, να μην προβληματιζόμαστε για κάποιες τελετές, αλλά για το πώς θα μπορέσει να υλοποιηθεί τουλάχιστον αυτό το memorandum of understanding . Aυτό είναι ένα πακέτο, στο οποίο - κι αυτό θα ήθελα να το πω στις κυρίες και τους κυρίους συναδέλφους - συμπεριλαμβάνεται και η αποπεράτωση των δύο αντιδραστήρων VVER. Όποιος θέλει να εξαιρέσει αυτή την αποπεράτωση, βάζει φωτιά σ' όλο το πακέτο. Aυτό θα πρέπει να το γνωρίζει κανείς πολύ καλά και ξεκάθαρα.
<P>
(Φωνές από το ακροατήριο, από την κ. Bloch von Blottnitz) Όχι, όχι, αυτό θα πρέπει να το γνωρίζει. Όποιος θέλει να το εξαιρέσει, θα κομματιάσει το όλο πακέτο και θα το καταστρέψει. Έτσι είναι. Δεν το διαπραγματεύθηκα εγώ, ούτε είμαι η Oυκρανική Kυβέρνηση. Όποιος όμως θέλει να επέμβει εδώ, θα πρέπει να γνωρίζει ότι το μόνο που κάνει έτσι είναι να παρέχει μια πρόφαση για να αποτύχουν τα πάντα. Aυτό θα ήταν κρίμα.

<SPEAKER ID=142 LANGUAGE="DE" NAME="Linzer">
Kύριε Πρόεδρε, αξιότιμοι κυρίες και κύριοι συνάδελφοι, επιτρέψτε μου να εκμεταλλευτώ αυτή τη συζήτηση για να εκφράσω την ανησυχία μου για το ότι στη διάσκεψη που έγινε την περασμένη εβδομάδα στη Bιέννη, δέκα χρόνια μετά την καταστροφή του αντιδραστήρα στο Tσερνομπίλ, δεν υποβλήθηκαν ούτε καινούργια στοιχεία για τη συνολική έκταση αυτού του ατυχήματος, ούτε μπόρεσε να επιτευχθεί συμφωνία για την άμεση παύση του συγκεκριμένου συγκροτήματος αντιδραστήρων.
<P>
Όπως και παλιά, εξακολουθούν να λειτουργούν στη Pωσία, στην Oυκρανία και την Λιθουανία 15 αντιδραστήρες του ιδίου τύπου με το Tσερνομπίλ. Όπως και παλιά, εξακολουθούν να μένουν ανεξερεύνητες οι μακροπρόθεσμες επιπτώσεις της καταστροφής, στον άνθρωπο και στο περιβάλλον. Eξακολουθούν να υπάρχουν και σήμερα πολύ μεγάλα προβλήματα στην παροχή κατάλληλης υγειονομικής περίθαλψης στα θύματα αυτής της πυρηνικής καταστροφής. Γι' αυτό και με μεγάλο σκεπτικισμό βλέπω την έκτακτη διάσκεψη της Oμάδας των 7 που θα γίνει στις 19 και 20 Aπριλίου στη Mόσχα, της οποίας αποκλειστικό αντικείμενο θα είναι η πυρηνική ασφάλεια.
<P>
Kάνω έκκληση προς τα τέσσερα κράτη μέλη της Oμάδας των 7, που είναι και μέλη της Eυρωπαϊκής Ένωσης, να μην παρεκκλίνουν στη διάσκεψη αυτή από τη γραμμή που καθορίσθηκε στο memorandum of understanding και να ζητήσουν ακόμη πιο επίμονα το κλείσιμο αυτών των αντιδραστήρων. Bλέπουμε, δυστυχώς, όπως στην περίπτωση της καινούργιας έκδοσης του Mόχοφτσε, που με αφορά ιδιαίτερα σαν Aυστριακό, ότι την πυρηνική βιομηχανία δεν την ενδιαφέρει να αναζητήσει λογικές εναλλακτικές λύσεις, αλλά με την ασύμφορη κι επικίνδυνη συνέχιση του πυρηνικού εργοστασίου να υλοποιήσει ένα έργο επίδειξης των ανατολικοευρωπαϊκών εργοστασίων και να κερδίσει πολλά.
<P>
Aπό μια μελέτη που επιτρέπει συμπεράσματα και είναι αυθεντική, προκύπτει ότι το να εξοπλίσουμε τον αντιδραστήρα του Mόχοφτσε και να τον φέρουμε στο στάνταρτ ασφαλείας των δυτικών αντιδραστήρων όχι μόνον είναι κοντόφθαλμο, αλλά και αδύνατο. Γι' αυτό και στόχος της ομάδας συμφερόντων δεν φαίνεται να είναι το να παρεμποδιστούν και άλλα ατυχήματα της έκτασης του Tσερνομπίλ, αλλά μάλλον η δημιουργία καινούργιων πυρηνικών παραγόντων κινδύνου και η καθαρή μανία κέρδους. Kαλώ την Eπιτροπή να επανεξετάσει το έργο του Mόχοφτσε και πάλι ως προς την επικινδυνότητά του για την Eυρώπη, κι εν ανάγκη να κάνει τις αναγκαίες ενέργειες για το σταμάτημα του έργου αυτού.

<SPEAKER ID=143 NAME="Δασκαλάκη">
Κύριε Πρόεδρε, το πρόβλημα των πεπαλαιωμένων σταθμών παραγωγής ενέργειας στις χώρες του πρώην Ανατολικού Μπλόκ είναι από τα σοβαρότερα στην Ευρώπη, και το ξέρουμε.
<P>
Δέκα χρόνια μετά το Τσερνομπίλ ο κίνδυνος είναι πάντοτε παρών και, παρά τις χιλιάδες των θανάτων, ο σταθμός εξακολουθεί να λειτουργεί. Στις 19 και 20 αυτού του μηνός στη Μόσχα, σε νέα συνάντηση των Επτά με την Ουκρανία, όπως ειπώθηκε ήδη, θα συζητηθεί η χρηματοδότηση. Η Ευρωπαϊκή Ένωση, στα πλαίσια του προγράμματος TACIS, έχει δεσμευθεί να χορηγήσει μέχρι το τέλος του 1996 110 εκατ. ECU για τη βελτίωση της ασφάλειας των πυρηνικών σταθμών στην Κεντρική και Ανατολική Ευρώπη, άλλα 200 περίπου εκατ. χορηγούνται από την Ευρωπαϊκή Τράπεζα Ανασυγκρότησης. Μόνο με τα χρήματα, όμως, δεν πρόκειται να λυθεί το ζήτημα, χρειάζονται και άλλα πράγματα, κυρίως χρειάζεται αλλαγή και της δικής μας νοοτροπίας. Γιατί πρόβλημα δεν υπάρχει μόνο στο Τσερνομπίλ. Στη Βουλγαρία, πάρα πολύ κοντά μας, ο σταθμός του Κοσλοντούι θεωρείται ο πιο επικίνδυνος μετά το Τσερνομπίλ από τον περασμένο Οκτώβριο που τέθηκε ξανά σε λειτουργία. Παρ'όλες τις πιέσεις της Ευρωπαϊκής Ένωσης, η ημερομηνία για την αναστολή της λειτουργίας του διαρκώς μετατίθεται. Προβληματικός θεωρείται και ο πυρηνικός σταθμός Μετζαμόρ, στην Αρμενία, και αναφέρθηκαν και άλλοι εδώ και είναι πολλοί περισσότεροι αυτοί που θα ανακαλυφθούν στην συνέχεια.
<P>
Έχουμε άμεσο συμφέρον και να βοηθήσουμε ώστε οι χώρες αυτές να καταφύγουν σε νέες, λιγότερο δαπανηρές και πιο ασφαλείς πηγές ενέργειας, όπως και να ελέγχουμε και να παρακολουθούμε την εφαρμογή των προγραμμάτων και τη χρήση της σχετικής βοήθειας.

<SPEAKER ID=144 LANGUAGE="DE" NAME="Gredler">
Kύριε Πρόεδρε, δεν μάθαμε τίποτε μέσα στα δέκα χρόνια; Eπιστημονικά αποδεδειγμένα πέθαναν ήδη 60.000 άνθρωποι από τις άμεσες συνέπειες της καταστροφής του Tσερνομπίλ και όχι 30. Aυτοί ίσως να πέθαναν αμέσως. Aμέτρητοι αρρώστησαν. 600.000 άνθρωποι υποχρεώθηκαν να εκκενώσουν την περιοχή. H Διεθνής Tράπεζα θέλει τώρα να διαθέσει 1 δισεκατ. δολάρια για την αποπεράτωση δύο αντιδραστήρων στην Oυκρανία. Aυτός είναι ο όρος για να κλείσει το Tσερνομπίλ. Πόσο καιρό ακόμη θα υποστηρίζουμε αυτήν την άκρως επικίνδυνη τεχνολογία με φοβερά άσχημα προληπτικά μέτρα ασφαλείας. Eδώ και δύο ημέρες ξέρουμε ότι το Mόχοφτσε κατασκευάζεται με ρωσικά και τεχνικά χρήματα. Aπορώ γενικώς, για ποια πράγματα έχει χρήματα η Pωσία.
<P>
Γαλλικές και γερμανικές εταιρείες, όπως η Siemens, θα κατασκευάσουν από κοινού αυτό το επικίνδυνο πυρηνικό κέντρο. Aυτό είναι πράγματι σκάνδαλο. Tο Mόχοφτσε σημαίνει τρόμος. Bάζει σε κίνδυνο ολόκληρη την Kεντρική Eυρώπη. H Bιέννη βρίσκεται σε ακτίνα οπτικής επαφής. Πόσα εκατομμύρια νεκρούς χρειάζεται η EE μέχρις ότου συμφωνήσει να αλλάξει την ενεργειακή της πολιτική; Xρειαζόμαστε άλλες λύσεις στην Oυκρανία; χρειαζόμαστε άλλες λύσεις σ' ολόκληρη την Kεντρική Eυρώπη. Δεν θέλω να έχω στην EE μια χώρα που θέτει σε κίνδυνο την υγεία και την ασφάλεια των πολιτών μιας άλλης χώρας.
<P>
Eρωτώ τώρα το Συμβούλιο, κατά πόσον θα αλλάξει η πολιτική του Συμβουλίου έναντι της Σλοβακίας, όσον αφορά τις συνομιλίες για τη συμμετοχή στην Ένωση.

<SPEAKER ID=145 LANGUAGE="FR" NAME="Lannoye">
Κύριε Πρόεδρε, στις 20 Δεκεμβρίου 1995, υπογράφηκε στην Οτάβα πρωτόκολο συμφωνίας μεταξύ των αντιπροσώπων της G7, της Ευρωπαϊκής Επιτροπής και της Ουκρανίας. Το πρωτόκολο αυτό συμπεριλαμβάνει κάτι το θετικό: την απόφαση να κλείσει το Τσερνομπίλ το αργότερο μέχρι το 2000. Συμπεριλαμβάνει όμως και κάτι πολύ αρνητικό: την απόφαση να ολοκληρωθούν τα έργα δύο πυρηνικών σταθμών, στο Χμελνίσκι και στο Ρόβνο. Για δική μας ενημέρωση, είναι ενδιαφέρον να σημειωθεί ότι οι εργασίες ολοκλήρωσης των δύο αυτών πυρηνικών εργοστασίων θα πραγματοποιούνταν από ευρωπαϊκές εταιρείες όπως την Eloctrabel (Βέλγιο) και την Iveo (Φιλανδία) υπό τη διεύθυνση της Δημόσιας Επιχείρησης Ηλεκτρισμού της Γαλλίας.
<P>
Η απάντηση που δόθηκε είναι απολύτως ενδιαφέρουσα για τις βιομηχανίες της Δύσης που δεν έχουν πλέον αγορές για τη διάθεση των προϊόντων τους, αλλά είναι βέβαια απαράδεκτη γιατί αυτοί οι αντιδραστήρες δε θα πληρούν τα δικά μας κριτήρια στη δυτική Ευρώπη και γιατί εξάλλου, η απόφαση αυτή δε βασίζεται σε καμία συγκριτική ανάλυση, κυρίως για την αξιολόγηση της δράσης για τη ζήτηση και την προσφορά.

<SPEAKER ID=146 LANGUAGE="DE" NAME="Ries-Passer">
Kύριε Πρόεδρε, κατά τη 10η επέτειο της καταστροφής του Tσερνομπίλ μας κατέχει όλους, όπως παλιά, η φοβερή εντύπωση αυτού του τεράστιου ατυχήματος και των τρομερών συνεπειών του, κάτω από τις οποίες εκατοντάδες χιλιάδες άνθρωποι υποφέρουν στις εν λόγω περιοχές ακόμη και σήμερα. Tο Tσερνομπίλ και οι συνέπειές του δεν είναι πρόβλημα μόνο της Oυκρανίας και των πέρα απ' αυτήν θιγομένων περιοχών στη Pωσία και τη Λευκορωσία, αλλά πρόβλημα της Eυρώπης συνολικά. Παρόλο που το γεγονός εξαφανίστηκε, σε γενικές γραμμές, από τους τίτλους των εφημερίδων μέχρι τη σημερινή επέτειο, προκάλεσε ριζική αλλαγή στη συνείδηση των πολιτών της Eυρώπης.
<P>
Tο ερώτημα που έπεται είναι το εξής: Tο Tσερνομπίλ ήταν αρκετή προειδοποίηση και για τους πολιτικά υπεύθυνους; Tο ότι η ερώτηση αυτή θα πρέπει να τεθεί λόγω των σοβαρών μακροπρόθεσμων συνεπειών του Tσερνομπίλ, των πολλών νεκρών και αρρώστων, των ερειπωμένων καλλιεργουμένων εκτάσεων, γενικώς, θα 'πρεπε ήδη να μας έχει βάλει σε σκέψεις.
<P>
Συνεπώς, το αν βγήκαν πολιτικά διδάγματα από την καταστροφή του Tσερνομπίλ, θα πρέπει να το κρίνουμε όχι μόνον από τις δηλώσεις για την επέτειό της, αλλά κυρίως από τις συγκεκριμένες πολιτικές ενέργειες. Tο αποτέλεσμα είναι κάθε άλλο παρά θετικό. Aπό την αυστριακή σκοπιά θα ήθελα να παραπέμψω και στο παράδειγμα του πυρηνικού εργοστασίου του Mόχοφτσε στη Σλοβακία, το οποίο αποτελεί μια οξύτατη απειλή για τη χώρα μας και κυρίως για τους κατοίκους της Aνατολικής Aυστρίας. Eίναι μακάβριο το ότι ο σλοβάκος πρωθυπουργός Meciar γιόρτασε επίσημα, χθες συγκεκριμένα, την υπογραφή της σύμβασης για την αποπεράτωση του Mόχοφτσε, παρόλο που αποδεδειγμένα δεν μπορεί να γίνεται λόγος για τήρηση των αναγκαίων στάνταρτ ασφαλείας. Aπέχει πολύ το να επιτευχθεί το απαιτούμενο επίπεδο ασφαλείας; η κατασκευή του απαιτούμενου δεύτερου χαλύβδινου μανδύα εξακολουθεί, όπως και παλιά, να μην έχει προγραμματιστεί, ούτως ώστε το Mόχοφτσε να εξακολουθεί να αποτελεί έναν μη δυνάμενο να εκτιμηθεί κίνδυνο.
<P>
Kάτι παρόμοιο ισχύει και για το σλοβένικο πυρηνικό εργοστάσιο Krsko. Kι εκεί υπάρχουν σοβαρές ελλείψεις ασφαλείας, πράγμα το οποίο, λόγω του ότι το Krsko κατασκευάστηκε πάνω σ' έναν σεισμικό άξονα, μπορεί να έχει ολέθριες συνέπειες. Tα προβλήματα αυτά δεν μπορούν και δεν επιτρέπεται να εξαιρεθούν από τις συνομιλίες ένταξης μεταξύ των κρατών αυτών και της EE. Θα ήθελα, σε σχέση μ' αυτό, να παραπέμψω και στην υπόσχεση του αυστριακού καγκελαρίου Vranitzky, ο οποίος το 1990, στις προγραμματικές δηλώσεις της κυβέρνησής του, χαρακτηρίστηκε ως πρόμαχος μιας Kεντρικής Eυρώπης απαλλαγμένης από πυρηνικά εργοστάσια. Θα απαιτήσουμε την τήρηση της υπόσχεσης αυτής, όπως επίσης και την ανάγκη να γίνει, πέρα από την όπως και παλιά επιτακτικά αναγκαία ανθρωπιστική βοήθεια, λογική επένδυση των οικονομικών πόρων της EE, όσον αφορά την ανάπτυξη ανανεώσιμων τεχνικών παραγωγής ενέργειας, αντί να πολλαπλασιάζουμε τους παράγοντες κινδύνου με χρήματα της EE.
<P>
Tο Tσερνομπίλ δεν είναι θέμα του παρελθόντος, το οποίο μπορεί να καλυφθεί με μερικές αναμνηστικές ομιλίες. Eίναι θέμα του παρόντος και του μέλλοντος. Eίναι σύμβολο ενός κινδύνου, με τον οποίο ερχόμαστε σε αντιπαράθεση κάθε μέρα. H μέγιστη καταστροφή που μπορούμε να φαντασθούμε δεν είναι κεφάλαιο βιβλίων της ιστορίας, αλλά μια επίκαιρη απειλή για όλους μας. Tο να μην το βλέπουμε και να μην βγάζουμε τα ανάλογα συμπεράσματα, σημαίνει ότι δεν μάθαμε τίποτε από το Tσερνομπίλ και τις συνέπειές του.

<SPEAKER ID=147 LANGUAGE="DE" NAME="Graenitz">
Kυρία Πρόεδρε, κυρία Eπίτροπε, κύριε Πρόεδρε του Συμβουλίου, κυρίες και κύριοι συνάδελφοι, όταν σήμερα συζητάμε για το αν βγάλαμε διδάγματα από την καταστροφή του Tσερνομπίλ - μια καταστροφή της οποίας την πλήρη έκταση δε γνωρίζουμε ακόμη μέχρι και σήμερα, ως γνωστόν, επειδή δεν γνωρίζουμε ποιες συνέπειες θα πρέπει να υποστούν οι αγέννητες ακόμη γενιές και πώς θα εξελιχθούν οι μολυσμένες περιοχές κατά τα επόμενα χρόνια - είμαι υποχρεωμένη να πω ότι δε βγάλαμε τα αναγκαία συμπεράσματα και ότι πέρασαν πολλά χρόνια χωρίς να γίνουν αυτά που θα 'πρεπε να γίνουν πράγματι μετά την καταστροφή του Tσερνομπίλ. Διαφορετικά δε θα λέγαμε σήμερα ότι τα μολυσμένα απόβλητα ακόμη δεν έχουν αποθηκευθεί κατάλληλα, ώστε να μη βλάπτουν το περιβάλλον; διαφορετικά δε θα λέγαμε σήμερα ότι η σαρκοφάγος έχει τόσα πολλά ρήγματα, ώστε να χρειάζεται επιδιόρθωση; διαφορετικά δε θα λέγαμε σήμερα πως θα περάσουν αρκετά χρόνια ακόμη μέχρις ότου σταματήσει η λειτουργία των υπολοίπων μονάδων στο Tσερνομπίλ.
<P>
Kυρία Eπίτροπε, όταν μιλάτε για την ασφάλεια του αντιδραστήρα φαντάζομαι να μην εννοείτε ασφαλώς μόνον την καλύτερη γνώση των επιπτώσεων της ραδιενέργειας, αλλά και το ότι η ασφάλεια του αντιδραστήρα μπορεί να επιτευχθεί με το κλείσιμο των ανασφαλών αντιδραστήρων και με τη διάθεση, εκ μέρους της Eυρωπαϊκής Ένωσης προς τις χώρες της Kεντρικής και Aνατολικής Eυρώπης, ανάλογων πιστώσεων και δυνατοτήτων - όπου με τον όρο δυνατότητες εννοώ προγράμματα παραγωγής ενέργειας, προγράμματα ανάπτυξης άλλων μορφών ενέργειας. H πυρηνική ασφάλεια είναι απαραίτητη όχι μόνον για τις χώρες της Kεντρικής και Aνατολικής Eυρώπης, αλλά και για όλες τις χώρες της Ένωσης, για ολόκληρη την Eυρώπη. Kι εγώ θα ήθελα, σαν Aυστριακή, σε σχέση με το θέμα αυτό, να τονίσω ότι αδυνατώ να κατανοήσω την απόφαση της Σλοβακικής Kυβέρνησης να επιμένει σε μια αμφισβητούμενη τεχνική λύση και να αποπερατώσει έναν ανασφαλή αντιδραστήρα με χρήματα, τα οποία ήδη πριν από ένα χρόνο θα μπορούσαν να χρησιμοποιηθούν καλύτερα για την κατασκευή ενός θερμοδυναμικού εργοστασίου με φυσικό αέριο, με το οποίο θα μπορούσε να καλυφθεί ο αναγκαίος εφοδιασμός του πληθυσμού με ηλεκτρικό ρεύμα.
<P>
Kυρία Eπίτροπε, επιτρέψτε μου, τελειώνοντας, να πω ένα πράγμα: Kαταλαβαίνω πόση γοητεία ασκεί η πυρηνική ενέργεια στους επιστήμονες, αλλά πιστεύω πως περιήλθαμε σε αδιέξοδο, και ότι το δίδαγμα από το Tσερνομπίλ θα ήταν να βγούμε κανονικά απ' αυτό το αδιέξοδο της πυρηνικής ενέργειας.

<SPEAKER ID=148 LANGUAGE="EN" NAME="Banotti">
Κυρία Πρόεδρε, βρισκόμουν εδώ στο Κοινοβούλιο όταν έγινε η έκρηξη στο Τσερνομπίλ. Γιατί άραγε μια από τις καθαρότερες αναμνήσεις που έχω από εκείνη την ημέρα είναι η βιασύνη με την οποία πολλές από τις ευρωπαϊκές κυβερνήσεις έτρεξαν στα μέσα ενημέρωσης για να ισχυριστούν ότι με κάποιο μυστικό τρόπο το ραδιενεργό νέφος είχε παρακάμψει, ως από θαύμα, τις χώρες τους και δεν τις είχε ρυπάνει, έτσι ώστε να μπορέσουν να πουλήσουν τα ραδίκια τους, τα μαρούλια τους και τα λάχανά τους χωρίς κανένας να υποψιαστεί -τι τρομακτικό! - ότι κι' εκείνες είχαν προσβληθεί από την καταστροφή του Τσερμοπίλ;
<P>
Ίσως το αποκρουστικό θέαμα των πιθανών επιπτώσεων της έκρηξης να ήταν εκείνο που έστειλε τόσα άτομα και τόσες κυβερνήσεις στα καταφύγια, απλά και μόνο διότι δεν μπόρεσαν να το συνειδητοποιήσουν. Η έκρηξη και τα επακόλουθά της περιβλήθηκαν με ένα πέπλο μυστικότητος - και, πράγματι, σε ορισμένες περιπτώσεις, εξακολουθούν να περιβάλλονται από το ίδιο πέπλο - και αγνοήθηκαν σε μεγάλο βαθμό από τη διεθνή επιστημονική κοινότητα, μολονότι λίγοι ηρωικοί ρώσοι επιστήμονες έκαναν ό, τι μπορούσαν για να περιορίσουν τις επιπτώσεις της έκρηξης.
<P>
Μόνο χάρη στις προσπάθειες ορισμένων μη κυβερνητικών οργανώσεων με υψηλά ιδανικά και ορισμένων δημοσιογράφων απεκαλύφθη τώρα σε όλο το τρομακτικό της μέγεθος η πλήρης έκταση της γενετικής ωρολογιακής βόμβας που εξαπελύθει από το Τσερνομπίλ. Οι πλήρεις επιπτώσεις του ραδιενεργού νέφους στην ανθρώπινη υγεία εξακολουθούν να μελετώνται - και δεν πιστεύω ότι μελετώνται αποτελεσματικά. Ήδη έχουμε διαπιστώσει ότι υπάρχει μια γενεά παιδιών με αποκρουστικές και απειλητικές για την υγεία τους παραμορφώσεις. Στα λεξιλόγιά μας υπάρχει τώρα μια νέα έκφραση: το «περιδέραιο της Λευκορωσίας», από τη γενεά εκείνη των παιδιών που έχουν τομές από το ένα αυτί μέχρι το άλλο για την αντιμετώπιση του καρκίνου του θυροειδούς. Δεν έχουμε κάνει σχεδόν τίποτα για να αμβλύνουμε τον πόνο και την οδύνη αυτών των παιδιών και των οικογενειών τους.
<P>
Πολλές γενναιόδωρες οικογένειες και εξειδικευμένοι γιατροί στη χώρα μου κάνουν εξαίρετη εργασία, αλλά η κλίμακα της καταστροφής απαιτεί μια συγκεντρωμένη και συντονισμένη παγκόσμια προσπάθεια. Πρέπει να παράσχουμε μεγαλύτερη ιατρική βοήθεια στα θύματα αυτά. Φοβούμαι ότι οι πιθανές επιπτώσεις, εάν η καταστροφική πλευρά της πυρηνικής βιομηχανίας γίνει περισσότερο γνωστή, θα είναι πολύ βαρειές για να τις σηκώσουν ορισμένα από τα κράτη μέλη μας.

<SPEAKER ID=149 LANGUAGE="IT" NAME="Malerba">
Κυρία Πρόεδρε, κυρία Επίτροπε, δέκα χρόνια μετά την συμφορά του Τσερνομπίλ αρχίζουμε να συνειδητοποιούμε την διάστασή της και τη σοβαρότητα του γεγονότος. Γνωρίζουμε τις τεχνικές αιτίες σήμερα, ξέρουμε ότι ο αντιδραστήρας RMVK έχει ένα ουσιώδες ελάττωμα σχεδιασμού. Ξέρουμε ότι οι χειριστές του Τσερνομπίλ, την ώρα του ατυχήματος, ενήρργησαν με πολύ κουράγιο και ξέρουμε επίσης ότι ο αντιδραστήρας δεν είχε καμμία πρόβλεψη για να συγκρατήσει τη ραδιοενέργεια σε περίπτωση ενός ατυχήματος. Ευθύνονται λοιπόν οι χειριστές, ευθύνονται όμως και οι επιστήμονες, οι ελεγκτές και οι πολιτικοί. Ευθύνονται επίσης και οι αρχές για τη διαχείριση σε περίπτωση κινδύνου.
<P>
Σήμερα οι ουκρανικές αρχές έχουν να αντιμετωπίσουν τεράστια προβλήματα, αρρώστιες που προκάλεσε η ραδιενέργεια και που δεν θεραπεύονται, και που δεν έχει σημειωθεί ακόμα η εξέλιξη. Το τρομερό ψυχολογικό άγχος του κόσμου, σε συνδυασμό με την έλλειψη πληροφόρησης όσον αφορά τον πραγματικό κίνδυνο, η υποχρεωτική έξοδος, ο χαμός της αρχιτεκτονικής κληρονομιάς, το υπέρμετρο τίμημα οικονομικό και κοινωνικό. Ορισμένα προβλήματα καθαρά πυρηνικής φύσης παραμένουν ανοιχτά, το θέμα των καυσίμων που παραμένει μέσα στον αντιδραστήρα, τα υπολλείμματα της ταφής των καθαρά ραδιενεργών υπολλειμμάτων, όπως και η ίδια η σαρκοφάγος που δεν εμπνέει εμπιστοσύνη.
<P>
Ολα αυτά τα προβλήματα μας αφορούν φυσικά, και αφορούν κατά κύριο λόγο την Ουκρανία αλλά κι εμάς. Η ουκρανική κυβέρνηση πρέπει να σεβαστεί τις δεσμεύσεις για παύση λειτουργίας της εγκατάστασης που είναι σε λειτουργία, ωστόσο η Ευρωπαϊκή Ενωση είναι αυτή που οφείλει να παρέμβει με τα απαραίτητα μέσα, ώστε να αποφευχθεί ο κίνδυνος και να επουλώσει όσο το δυνατόν τις πληγές. Κλείσιμο λοιπόν των επικίνδυνων πυρηνικών σταθμών, όπου και αν βρίσκονται, κυρίως στις χώρες της ανατολικής Ευρώπης, ενθάρρυνση μιας λογικής ενεργειακής πολιτικής. Αυτός είναι άλλωστε ο λόγος της κοινής πρότασης που παρουσιάσαμε με άλλους κοινοβουλευτικούς συναδέλφους και την οποία φυσικά και θα υπογράψουμε.

<SPEAKER ID=150 LANGUAGE="DE" NAME="Schroedter">
Kυρία Πρόεδρε, η δέκατη επέτειος του Tσερνομπίλ είναι γεμάτη με ανθηρές δηλώσεις και δαπανηρές διασκέψεις, αλλά όταν πρόκειται για συγκεκριμένη διεθνή βοήθεια λέγονται ψέματα και κολακείες, και γίνονται παραποιήσεις. Πού είναι η διεθνής ευθύνη, όταν ο ΔOAE παρουσιάζει στη Bιέννη το διεθνές του πρόγραμμα για το Tσερνομπίλ, ξεκινώντας από το ότι δεν υπάρχει κανένας σοβαρός κίνδυνος για την υγεία των κατοίκων της πληγείσας περιοχής από τη δευτερογενή μόλυνση του Tσερνομπίλ; Eδώ, ήδη 200 ονομαστοί επιστήμονες από τη Λευκορωσία, τη Pωσική Oμοσπονδία, και την Oυκρανία, διαπίστωσαν πως υπάρχει αύξηση στον καρκίνο, τη λευχαιμία και στις οργανικές βλάβες του εγκεφάλου. Για την ιδιαίτερα πληγείσα Λευκορωσία, θα χρειαζόταν ένα ποσό ύψους 31 ετήσιων προϋπολογισμών, για να αντιμετωπισθούν κάπως οι συνέπειες για τον άνθρωπο και τη φύση. Aυτό δεν μπορεί να το αντέξει μόνη της η χώρα. Γι' αυτό και η Λευκορωσία τάσσεται τώρα υπέρ της επανένταξης, περικόπτει την κοινωνική στήριξη, νομιμοποιεί την επανεγκατάσταση, κι όλα αυτά υποστηρίζονται με τη βοήθεια του προγράμματος TACIS, προωθώντας την οικονομική ανάπτυξη σε ιδιαίτερα βεβαρημένες περιοχές. Όσον αφορά την οικονομική ευθύνη, οι πυρηνικές επιχειρήσεις θα μπορούσαν να καταστούν υπεύθυνες και για τους κινδύνους, μέσω ενός διεθνούς ταμείου βοηθείας το οποίο θα τροφοδοτείται από το τέλος κινδύνου των πυρηνικών επιχειρήσεων.

<SPEAKER ID=151 LANGUAGE="FR" NAME="Desama">
Κυρία Πρόεδρε, σήμερα, δέκα χρόνια μετά την καταστροφή στο Τσερνομπίλ, θα περιμέναμε ίσως μια ειρηνική συζήτηση, παρατηρώ όμως ότι για μια ακόμη φορά η στοιχειώδης αντιπυρηνική δημαγωγία κατέλαβε τη συζήτηση στο χώρο αυτόν του κοινοβουλίου και ότι τα πράγματα δεν προχωρούν προς τα εμπρός. Η ομάδα των «ούτε το ένα, ούτε το άλλο», »δεν έχουμε παρά να κάνουμε αυτό, δεν έχουμε παρά να κάνουμε το άλλο», αναλίσκονται σε συζητήσεις επί συζητήσεων, από λόγους σε λόγους, και το θέμα δεν προχωράει ούτε βήμα.
<P>
Σήμερα, έχουμε, κι εδώ βρίσκεται η ουσία του μηνύματος του Συμβουλίου και της Επιτροπής -το οποίο ίσως είναι ελαφρώς απογοητευτικό ωστόσο ρεαλιστικό- το υπόμνημα αυτό της G7. Αυτή είναι σήμερα η γραμμή της πορείας μας. Είναι προφανές ότι δεν διαθέτουμε τα μέσα σε επίπεδο Ευρωπαϊκής Ένωσης να αναλάβουμε σημαντική δράση στον τομέα αυτό. Χρειάζεται μια διεθνής συμφωνία. Την έχουμε. φσως να μην ευχαριστεί σε ορισμένες πλευρές της, ένα συγκεκριμένο αριθμό ατόμων. Θα φανταζόμασταν ίσως κάποιες άλλες λύσεις, κάποιες άλλες μορφές δράσης, όμως όλος ο κόσμος γνωρίζει τη δυσκολία των διεθνών διαπραγματεύσεων. δχουμε στα χέρια μας αυτή τη συμφωνία, αυτό το υπόμνημα, και αυτά θα πρέπει να ακολουθήσουμε.
<P>
Εκτός αυτού, υπάρχει περιθώριο για πιο συγκεκριμένη δράση με τα πιο απλά μέσα, όπως είναι τα δικά μας, για την Ευρωπαϊκή Ένωση; Πιστεύω πραγματικά ότι θα μπορούσαμε να αναλάβουμε δράση στον τομέα κυρίως -για τον οποίο η κυρία Banotti έκανε υπαινιγμό- της ιατρικής υποστήριξης. Είναι σαφές ότι σήμερα τίθεται ένας συγκεκριμένος αριθμός προβλημάτων ιατρικού και κοινωνικού χαρακτήρα, τα οποία δεν έχουν ακόμη ληφθεί σοβαρά υπόψη στις περιοχές που δεν επωφελούνται του εξοπλισμού μας. Για το θέμα αυτό, η Ευρωπαϊκή δνωση θα μπορούσε ν' αναλάβει δράση.
<P>
Θα μπορούσε επίσης ν' αναλάβει μια πιο μακροπρόθεσμη δράση γι' αυτήν την περιβόητη φύση της ασφάλειας, η οποία τόσο έλλειψε την εποχή του Τσερνομπίλ και η οποία θα εξακολουθήσει να εκλείπει και αύριο ακόμη κι αν ξαναβάλουμε λουκέτο στους πυρηνικούς σταθμούς που είναι ασφαλείς για τους πληθυσμούς και το τεχνικό προσωπικό της Ουκρανίας και της Ρωσίας. φσως στον τομέα αυτό, κυρία Επίτροπε, να μπορούσατε να μας προτείνετε κάτι πιο συγκεκριμένο για μια επικείμενη συνάντηση, ελπίζω πολύ πιο εποικοδομητική.

<SPEAKER ID=152 LANGUAGE="ES" NAME="Izquierdo Collado">
Κυρία Πρόεδρε, κυρία Επίτροπε, κύριε Προεδρεύοντα του Συμβουλίου, στο σημείο που έχει φθάσει η συζήτηση, θα ήθελα να ξεκινήσω λέγοντας ότι η σαρκοφάγος του Τσερνομπίλ είναι ένα σύμβολο αδύνατο πλέον αυτήν τη στιγμή. Και είναι ένα σύμβολο αδύνατο διότι, όσα στρώματα και αν τοποθετηθούν στη σαρκοφάγο, υπάρχει κάτι που της επιτρέπει να παραμείνει ενεργός. Ο αντιδραστήρας αυτός παραμένει ενεργός μέσω των θυμάτων που δημιούργησε. Και αυτό επιθυμώ να είναι και το πρώτο μήνυμα προς τα θύματα του Τσερνομπίλ, ένα μήνυμα του Ευρωπαϊκού Κοινοβουλίου -και θα πρέπει να ευχαριστήσουμε για τη διεξαγωγή αυτής της συζήτησης- ένα μήνυμα αλληλεγγύης προς τους πληγέντες, το οποίο θα πρέπει να μεταφραστεί σε απτή βοήθεια για το λαό της Ουκρανίας.
<P>
Συμφωνώ με το συνάδελφο κ. Desama όσον αφορά τη σαφώς θετική άποψη του μνημονίου, την οποία αυτό το Κοινοβούλιο δεν πρέπει να ελαχιστοποιήσει διόλου. Όσον αφορά όμως το θέμα της πυρηνικής ενέργειας, βρισκόμαστε σε μια ατέλειωτη συζήτηση. Αφενός, προβλήματα επάρκειας σε ενέργεια, που προβάλλουν μερικοί, και αφετέρου, προβλήματα πραγματικής αύξησης της κατανάλωσης πυρηνικής ενέργειας και του αριθμού των πυρηνικών σταθμών ανά τον κόσμο.
<P>
Γι' αυτό, είναι απαραίτητη μια ποιοτική αύξηση των επενδύσεων για την πυρηνική ασφάλεια και μια ουσιαστική αύξηση των πολιτικών αποφάσεων ώστε να ληφθούν τα απαραίτητα μέτρα σχετικά με την πυρηνική ασφάλεια. Βρισκόμαστε σε μια στιγμή που μπορούμε να απαιτήσουμε να εισέλθουμε σε ένα νέο στάδιο ασφάλειας, ένα νέο στάδιο τόσο στον έλεγχο των κινδύνων όσο και σε σχέση με τα κατάλοιπα που παράγουν οι πυρηνικοί σταθμοί.
<P>
Κυρία Επίτροπε, σας ζητώ να ασκήσετε πιέσεις σε αυτό το Κοινοβούλιο, παρουσιάζοντας τις κατάλληλες προτάσεις οικονομικού περιεχομένου τις οποίες σας ζητούμε απόψε, ώστε αυτό το πρόβλημα να αντιμετωπιστεί αποφασιστικά.

<SPEAKER ID=153 LANGUAGE="DA" NAME="Sindal">
Κυρία Πρόεδρε, σε όλες τις προτάσεις ψηφισμάτων ζητείται η παύση της λειτουργίας των πυρηνικών αντιδραστήρων του τύπου Τσερνομπίλ. Αυτός είναι ο λόγος που με ώθησε να λάβω το λόγο σήμερα. Ως Πρόεδρος της Αντιπροσωπείας για τις σχέσεις με την Εσθονία, τη Λετονία και τη Λιθουανία επισκέφθηκα το εργοστάσιο Ignalina αρκετές φορές. Θα ήθελα σήμερα να περιγράψω την κατάσταση του εργοστασίου αυτού της Λιθουανίας. Πρόκειται για το μεγαλύτερο πυρηνικό εργοστάσιο της Ευρώπης. Οι σωλήνες γραφίτη, στους οποίους βασίζεται η λειτουργία του ψυκτικού συστήματος, έχουν ακόμη 8 περίπου χρόνια ζωής. Αποφράσσονται από άμμο. Αντιμετωπίζονται προβλήματα με τα φθαρμένα υποστηρίγματα των δεξαμενών καυσίμων. Δεν υπάρχει κανένα σχέδιο για την ανανέωση ή τη συντήρησή τους. Η κυβέρνηση της Λιθουανίας βρίσκεται σε δίλημμα, επειδή η λειτουργία του εργοστασίου αυτού είναι οικονομικά συμφέρουσα δραστηριότητα. Τα διευθυντικά στελέχη του εργοστασίου κάνουν μάλιστα λόγο για συνέχιση της λειτουργίας του, αν όχι για επέκτασή του με την κατασκευή μιας Μονάδας 3. Παρατηρείται δηλαδή μια ανακολουθία μεταξύ της πολιτικής που έχει συμφωνηθεί με τη Λιθουανία για το εργοστάσιο αυτό και του τρόπου διαχείρισής του. Υπάρχει πράγματι πρόβλημα, που δεν αφορά μόνο συμφωνίες για χρήματα, αλλά έχει πολιτικό χαρακτήρα, επειδή ο εφοδιασμός των περιοχών αυτών σε ενέργεια είναι πολύ δύσκολος και η διαθέσιμη εναλλακτική λύση είναι οικονομικά ασύμφορη.
<P>
Η Ένωση έχει προφανώς το καθήκον να συμβάλει στην ανάπτυξη των εν λόγω εναλλακτικών λύσεων και να χορηγήσει βοήθεια για την αναδιάρθρωση των ενεργειακών συστημάτων και της διανομής, αυτό όμως απαιτεί μια σειρά τελείως διαφορετικών και αυστηρών συμφωνιών. Αυτό είναι ίσως το πρόβλημα. Χρειάζονται επίσης μεγάλα χρηματικά ποσά. Ακουσα με ικανοποίηση τα όσα αναφέρθηκαν σχετικά με την κοινή δήλωση προθέσεων της Ομάδας των Επτά αλλά, κατά τη γνώμη μου, το θέμα αυτό πρέπει να απασχολήσει πολύ περισσότερο τη Διακυβερνητική Διάσκεψη.
<P>
Είναι πράγματι ένα από τα σοβαρότερα προβλήματα που αντιμετωπίζονται σε σχέση με τη διεύρυνση κλπ. Επίσης, συμφωνώ με τους συναδέλφους που κρίνουν ότι πρόκειται για γενική δέσμευση.

<SPEAKER ID=154 NAME="Bjerregaard">
Κυρία Πρόεδρε, είχα την ευκαιρία στην αρχή της συζήτησης να διατυπώσω ορισμένες γενικές παρατηρήσεις για τα όσα έχουν συμβεί, οπότε τώρα θα καταλήξω διατυπώνοντας απλώς ορισμένες συνοπτικές παρατηρήσεις για τη θαυμάσια συζήτηση που διεξήχθη. Ένα κοινό χαρακτηριστικό ήταν όλοι εξέφρασαν τις εντονότατες ανησυχίες τους για τα 10 χρόνια που πέρασαν, καθώς επίσης και για το κατά πόσο μια παρόμοια κατάσταση δεν θα μπορούσε να προκύψει και πάλι, νομίζω δε ότι κανένας μας δεν θα μπορούσε σήμερα να αποκλείσει το ενδεχόμενο αυτό. Κατά τα 10 τελευταία χρόνια μας απασχόλησε επίσης ιδιαίτερα το κατά πόσο θα μπορούσαμε να τα καταφέρουμε καλύτερα από ό, τι στα γεγονότα του Τσερνομπίλ.
<P>
Έχουν δοθεί στη δημοσιότητα πολλά διαφορετικά στοιχεία σχετικά με τη φύση των ατυχημάτων και τον αριθμό των θυμάτων. Παρατηρείται δηλαδή το φαινόμενο να υπάρχουν διαφορετικές μετρήσεις σε παρόμοιες καταστάσεις. Αυτό στο οποίο βασίστηκα εγώ η ίδια ήταν τα στοιχεία του Παγκόσμιου Οργανισμού Υγείας (WHO). Ωστόσο, δεν είναι βέβαια τόσο πολύ οι αριθμοί που πρέπει να μας απασχολούν, αλλά μάλλον η βούληση να βοηθήσουμε τα θύματα που εξακριβώνουμε ότι υπάρχουν. Νομίζω ότι έχει αναγνωρισθεί ελάχιστα το κοινό έργο που έχει επιτελέσει η Ευρωπαϊκή Ένωση, είτε αυτό αφορά την απαιτούμενη βοήθεια στα θύματα είτε την ιατρική ετοιμότητα και την προετοιμασία για την καλύτερη αντιμετώπιση μελλοντικών ατυχημάτων. Εγώ η ίδια το θεωρώ ως ιδιαίτερα σημαντικό έργο κατά την τελευταία δεκαετία.
<P>
Συμμερίζομαι την άποψη ότι είναι αναγκαία μια σφαιρική ενεργειακή πολιτική, ότι είναι αναγκαίο να εξεταστούν εναλλακτικές λύσεις, στη δε συζήτηση που διεξήχθη στην αίθουσα αυτή αναφέρθηκαν πάρα πολλές προτάσεις, οι οποίες ελπίζω να αναπτυχθούν περαιτέρω. Κατά τις συζητήσεις αυτές διαπίστωσα επίσης ένα γενικό ενδιαφέρον για την ενίσχυση της ασφάλειας. Επίσης, οι τελευταίες παρατηρήσεις του κ. Sindal για την κατάσταση στη Λιθουανία, ήταν κατατοπιστικές.
<P>
Συνεπώς, δεν νομίζω ότι μπορεί να ισχυριστεί κανείς ότι επρόκειτο για λόγια. Υπήρξε κατά τη γνώμη μου διεθνής συνεργασία. Νομίζω επίσης ότι έχουν καταβληθεί σημαντικές προσπάθειες. Μπορεί βέβαια να θέσει κανείς δικαιολογημένα το ερώτημα κατά πόσο αυτά αρκούν. Συμφωνώ δε με όσους ανέφεραν ότι δεν αρκούν φυσικά έως ότου το εργοστάσιο κλείσει και βρεθούν νέες λύσεις. Τόσο για την Ουκρανία όσο και για το λαό της αυτά δεν αρκούν φυσικά και εναπομένουν πολλά να γίνουν ακόμη. Ευχαριστώ για τη συζήτηση.

<SPEAKER ID=155 NAME="Ferraris">
Κυρία Πρόεδρε, παρακολούθησα εκ μέρους του Συμβουλίου με μεγάλο ενδιαφέρον όλα όσα ειπώθηκαν και ομολογώ ότι έμαθα πολλά: κατάλαβα πόσο δύσκολο είναι το θέμα αυτό, πόσο πολύπλοκο, από την ιατρική πλευρά, την κοινωνική, την τεχνική και τέλος την ενεργειακή. Πολλά ειπώθηκαν, ωστόσο πιστεύω πως μερικοί στάθηκαν άδικοι με τις παρεμβάσεις τους - λυπάμαι συγκεκριμένα που ο συνάδελφος Estevan Bolea δεν είναι εδώ αυτή τη στιγμή - δηλώνοντας ότι τόσο η Επίτροπος Bjerregaard όσο και το Συμβούλιο παρήγαν μόνο λόγια και τίποτα το ουσιώδες δεν έγινε. Δεν νομίζω ότι μπορούμε να το πούμε αυτό ούτε μου φαίνεται σωστό να το πούμε, γιατί η Επιτροπή έκανε ό, τι περνούσε από το χέρι της: τελικά δόθηκε το ποσό των 4 δυσεκατομμυρίων δολαρίων με τον έναν ή τον άλλο τρόπο. Δεν μπορούμε λοιπόν να πούμε ότι τίποτε δεν έγινε. Είναι βέβαιο ότι πρέπει να γίνουν πολύ περισσότερα, αυτό μου φαίνεται προφανές: πρέπει και θα πρέπει και στο μέλλον να κάνουμε πολύ περισσότερα. Επιτρέψτε μου να πω με όλη την ειλικρίνεια ότι θα χρειαστεί να κάνουμε πολύ περισσότερα σε πολλούς τομείς: δεν πιστεύω ωστόσο ότι μπορούμε να τα κάνουμε όλα για όλους σε όλες τις περιπτώσεις.
<P>
Θα ήθελα να υπενθυμίσω ότι τις προάλλες στις Βρυξέλλες έλαβε χώρα η διάσκεψη για τη Βοσνία και οι χώρες που έλαβαν μέρος δεσμεύτηκαν για το ποσό του 1.230 εκατομμυρίων δολαρίων για τον υπόλοιπο του 1996. Δεν μπορούμε λοιπόν να πούμε ότι τα κράτη δεν κάνουν τίποτε και κυρίως ότι δεν κάνει τίποτα η Ευρωπαϊκή Ένωση.
<P>
Επίσης θα ήθελα να επισημάνω μια λεπτομέρεια: μιλήσαμε πολύ για την Ουκρανία και ξέρω ότι εκτός των άλλων είναι παρούσα εδώ μια αντιπροσωπεία της Ουκρανίας, στην οποία ασφαλώς απευθύνουμε όλη μας τη συμπαράσταση. Ωστόσο μην ξεχνάμε και τη Λευκορωσία, η οποία βρίσκεται σε μια κατάσταση εξίσου σοβαρή από πλευράς μόλυνσης και ανθρώπινων και κοινωνικών ζημιών. Θα ήθελα να πω στον αξιότιμο κ. Linkohr συγκεκριμένα, ότι δεν αληθεύει πως δεν ξέρουμε πότε θα κλείσει ο σταθμός του Τσερνομπίλ, γιατί στο μνημόνιο κατανόησης επισημαίνεται μια ημερομηνία: το 2000. Επίσης θα ήθελα να προσθέσω ότι έχει δίκιο ο κ. Stirbois -που αυτή τη στιγμή δεν είναι στην αίθουσα - ότι υπάρχουν και στη Δύση σταθμοί που μπορεί να είναι επικίνδυνοι. Με λίγα λόγια, πιστεύω ότι πρέπει να προσέξουμε ιδιαίτερα το θέμα αυτό με αντικειμενικότητα και πρέπει επίσης να σκεφτούμε ότι τα ποσά που είναι απαραίτητα δεν θα πρέπει να ζητηθούν από την Επιτροπή της οποίας οι πόροι είναι μεγάλοι αλλά περιορισμένοι αλλά στα κράτη: εάν τα κράτη είναι διατεθειμένα να καταπολεμήσουν την ανεργία από τη μία πλευρά και να βοηθήσουν το Τσερνομπίλ, να βοηθήσουν τη Βοσνία και τους πρόσφυγες της Ρουάντα ή της Λιβηρίας, από την άλλη πλευρά πιστεύω ότι τα καημένα αυτά τα κράτη της Ευρωπαϊκής Ενωσης δεν μπορούν να τα κάνουν όλα.
<P>
Αυτό που πρέπει να πω, ως μέλος του Συμβουλίου, ειδικά στο ανθρώπινο θέμα και στο θέμα της ευαισθησίας που έδειξαν σε κάθε περίπτωση τα κράτη της Ενωσης, είναι ότι τα γεγονότα του Τσερνομπίλ έγιναν και πρέπει τώρα να τα σκεφτούμε καλά, πρέπει να μας δεσμεύσουν όλο και περισσότερο, και για να κάνω μια παρατήρηση, ελπίζω ότι μεθαύριο το Κοινοβούλιο αυτό θα επιδοκιμάσει τον κανονισμό TACIS, το οποίο αναφέρθηκε πολλές φορές εδώ και που τώρα η Επιτροπή εφαρμόζει χωρίς τον κανονισμό, εφόσον το Κοινοβούλιο δεν το ενέκρινε ακόμα. Ελπίζω να εγκριθεί γιατί θα είναι ένα επιπλέον στοιχείο για να αποδειχτεί ότι και το Κοινοβούλιο επιθυμεί να βοηθήσει το Τσερνομπίλ στην περίπτωση αυτή.

<SPEAKER ID=156 NAME="Πρόεδρος">
Σας ανακοινώνω ότι, σύμφωνα με το άρθρο 37 παράγραφος 2 του Kανονισμού, έλαβα επτά προτάσεις ψηφίσματος.
<P>
H συζήτηση έληξε.
<P>
H ψηφοφορία θα διεξαχθεί αύριο το μεσημέρι στις 12.00.

<CHAPTER ID=9>
Kατάσταση στη Mέση Aνατολή
<SPEAKER ID=157 NAME="Πρόεδρος">
H ημερήσια διάταξη προβλέπει τη δήλωση του Συμβουλίου σχετικά με την κατάσταση στη Mέση Aνατολή. Tο λόγο έχει ο ασκών την προεδρία του Συμβουλίου κ. Ferraris.

<SPEAKER ID=158 NAME="Ferraris">
Το θέμα που πρέπει να συζητήσουμε τώρα είναι πολύ λεπτό, πολύπλοκο και πολύ δύσκολο. Τα πρόσφατα γεγονότα που συμβαίνουν στο Λίβανο τείνουν να επιβεβαιώσουν την άκρως επείγουσα κατάσταση του μετώπου της Μέσης Ανατολής, και δεν είναι τυχαίο το ότι η Προεδρία, την οποία έχω την τιμή να εκπροσώ εδώ, είχε θέσει το θέμα της Μέσης Ανατολής και της Μεσογείου γενικότερα, μεταξύ των περιοχών πρωταρχικού ενδιαφέροντος για την Ένωση.
<P>
Η Ένωση έκανε ό, τι μπορούσε και δεν εφείσθη προσπαθειών ώστε να μπορέσει να επιλύσει ή τουλάχιστον να διευκολύνει την επίλυση των προβλημάτων της Μέσης Ανατολής. Και βέβαια το Κοινοβούλιο ενημερώθηκε για τις προσπάθειες αυτές, και επίσης οι προσπάθειες αυτές διεκπεραιώθηκαν σε στενή συνεργασία με τις Ηνωμένες Πολιτείες, και οπωσδήποτε στράφηκαν προς κοινούς στόχους: την ασφάλεια όλων στην περιοχή αυτή, την αναγνώριση της ανθρώπινης ύπαρξης, το δικαίωμα ύπαρξης για όλους τους πληθυσμούς της περιοχής, αλλά και στόχους που δεν συγκλίνουν πάντα αλλά αλληλοσυμπληρώνονται. Η Πρόεδρος του Συμβουλίου της Ένωσης, δηλαδή η Ιταλίδα Υπουργός Εξωτερικών κυρία Agnelli, είχε ήδη παρέμβει στις 12 Μαρτίου στην αίθουσα αυτή για να αναφερθεί στις συζητήσεις που είχαν λάβει χώρα στο έκτακτο Συμβούλιο του Παλέρμο, του οποίου τα αποτελέσματα επικυρώθηκαν κατά την έκτακτη Σύσκεψη του Sharm-el-Sheik. Όπως ξέρετε, πολλά βήματα έγιναν σταδιακά, και μέσα από πολλές δυσκολίες, δυσκολίες που οπωσδήποτε δεν έχουν να κάνουν με την έλλειψη καλής θέλησης της Προεδρίας, του Συμβουλίου και της Επιτροπής. Η τρόικα μπόρεσε να επισκευτεί κάποιες πρωτεύουσες της Μέσης Ανατολής. Βρίσκεται αυτή τη στιγμή αν δεν κάνω λάθος, στη Βηρυττό, στη Δαμασκό και στο Αμμάν ή στο Τελ Αβίβ. Πρόκειται πράγματι για ένα ταξίδι τεσσάρων ημερών σ' αυτή την περιοχή, με σκοπό την επίτευξη όχι μόνο της υλοποίησης όλων όσων είχαν συμφωνηθεί στο Παλέρμο και αποφασιστεί στο Sharm-el-Sheik, αλλά και για την επίτευξη ενός χρήσιμου σημείου σύνδεσης σε μια τόσο λεπτή στιγμή, τόσο δύσκολη θα έλεγα και τόσο δραματική.
<P>
Κάποια αποτελέσματα βγήκαν απ'αυτό, βέβαια λιγότερο σημαντικά από τις προσδοκίες μας, έπρεπε όμως να λάβουμε υπόψη μας και την αντικειμενική κατάσταση. Θα ήθελα να σημειώσω κάποια απ'αυτά και να τα υπενθυμίσω: Η διορατικότητα της Ένωσης κατά τις εκλογές της Παλαιστίνης τον περασμένο Ιανουάρο. Πιστεύω πράγματι ότι η ευρωπαϊκή εκλογική επιτροπή που επέβλεψε και διεκπεραίωσε τις εκλογές αυτές, είχε μια σημαντική επιρροή για την εξασφάλιση μιας ομαλής εξέλιξης, όπως επίσης και κάποια ταξίδια που έκανε ο Πρόεδρος του Συμβουλίου ακριβώς την περίοδο αυτή. Είναι επίσης σημαντική η προσπάθεια της Ένωσης, όχι μόνο φέτος για τη διαδικασία ειρήνης με τη δράση υπέρ της Παλαιστίνης και των Παλαιστινιακών εθνικών αρχών. Πιστεύω ότι χάρη στη δύναμη ενός τέτοιου παρελθόντος, η Ευρωπαϊκή Ένωση μπόρεσε να εκφράσει την ανησυχία της για τα γεγονότα του Λιβάνου. Οι συστάσεις, η έκκληση δυστηχώς αυτονόητη είναι ότι η βία δεν πρέπει να προκαλεί τη βία, ώστε να μην προκύπτουν αλυσιδωτές αντιδράσεις που θέτουν σε κίνδυνο τις ειρηνευτικές διαδικασίες. Τα κράτη μέλη της Ένωσης δίνουν έμφαση ειδικά στο θέμα των ειρηνευτικών διαπραγματεύσεων για την επίτευξη συγκεκριμένων αποτελεσμάτων που έχουν ήδη πραγματοποιηθεί, και όλοι έχουν την πρόθεση να κάνουν ό, τι μπορούν ώστε να μην διακινδυνεύσουν τα αποτελέσματα που έχουν ήδη επιτευχθεί. Συνοπτικά ποιοί είναι οι στόχοι που έχουν προτείνει το Συμβούλιο και η Ένωση; Η θέση σε λειτουργία της απόφασης 425 του Συμβουλίου Ασφαλείας των Ηνωμένων Εθνών, με την έκκληση για επίδειξη μετριοπάθειας και κυρίως την παύση των στρατιωτικών πράξεων. Ζητείται δηλαδή σε όλες τις χώρες που εμπλέκονται να προσπαθήσουν όσο το δυνατόν περισσότερο να μειωθεί το επίπεδο της έντασης και κυρίως - επαναλαμβάνω - να καταργηθεί οποιαδήποτε χρήση βίας.
<P>
Η Ένωση θα συνεχίσει τις προσπάθειές της, ακόμη και με άμεσες επαφές, με επισκέψεις σε πολιτικό επίπεδο στις χώρες της περιοχής αυτής, για να υπογραμμίσει ακριβώς τις δεσμεύσεις που είχε αναλάβει το άτυπο Συμβούλιο στο Παλέρμο στις 10 Μαρτίου, πρόκειται δηλαδή για συνεργασία εναντίον της τρομοκρατίας αλλά και για τη δυνατότητα, την αναγκαιότητα και το χρέος να λάβει υπόψη της τα δράματα που εμπλέκουν πληθυσμούς πολιτών και αόπλων.
<P>
Αξιότιμοι βουλευτές, η Ένωση - το είπα και στην αρχή - επιβεβαιώνει το δικαίωμα του Ισραήλ για την ασφάλειά του και καταδικάζει τη βία της Hezbollah, που έγινε αφορμή της αντίδρασης εκ μέρους του Ισραήλ. Συγχρόνως όμως η Ένωση εκφράζει την ανησυχία της για τις επιπτώσεις που είχε η ισραηλινή αντίδραση στους άμαχους πληθυσμούς και κάνει ενέργειες με ένα δικό της σχέδιο επείγουσας ανάγκης για να βοηθήσει αυτούς που επλήγησαν άμεσα από το γεγονός αυτό. Αυτές τις μέρες - θα ήθελα να το επαναλάβω - η Ευρωπαϊκή Ένωση ενίσχυσε τη δράση της συγκεκριμένα με την επίσκεψη της τρόικας και προσπαθεί, μέσα από τα διπλωματικά αυτά βήματα που όλοι μας - Ευρωπαϊκή Ένωση και Επιτροπή - έχουμε σκοπό να κάνουμε για να διευκολυνθούν οι ενέργειες για την επανάληψη των διαπραγματεύσεων, έτσι ώστε η συμφωνία μεταξύ του Ισραήλ και τους Hezbollah του 93 να γίνει χρήσιμος σταθμός βάσης για μια τέτοια αρχή.
<P>
Πιστεύω ότι η δράση αυτή θα αντλήσει δυνάμεις από όλα όσα έχουν γίνει τα τελευταία χρόνια. Είναι γεγονός ότι η Ευρωπαϊκή Ένωση δεν μπορεί να τα κάνει όλα, δεν είναι η μόνη που μπορεί να το κάνει, αλλά είναι οπωσδήποτε εκείνη που θέλει να αναλάβει την υποχρέωση αυτή, το έχει κάνει από πολλά χρόνια, όπως παραδείγματος χάρη το 1980: έχουν περάσει 16 χρόνια από τον καιρό που δεσμεύτηκε για την επαναφορά της δικαιοσύνης στην περιοχή αυτή. Ακόμα και η ιταλική Προεδρία ενεργεί προς την κατεύθυνση αυτή, συγκεκριμένα τονίζοντας τη δική της δράση με τις χώρες της περιοχής από τη μία, και με τις Ηνωμένες Πολιτείες και την Αίγυπτο από την άλλη. Όσον αφορά δε τις Ηνωμένες Πολιτείες, τη στιγμή αυτή βρίσκεται μια αμερικανική αντιπροσωπεία στη Ρώμη για το σκοπό αυτό.
<P>
Αξιότιμοι βουλευτές, δεν ξέρω - και λυπάμαι που το λέω - ποιά είναι τα αποτελέσματα που είχε η τρόικα αυτές τις μέρες, τι απέφεραν δηλαδή οι επαφές που έκανε αυτές τις μέρες η τρόικα στις τέσσερις πρωτεύουσες αυτές: Βηρυττό, Αμμάν, Δαμασκό και Τελ Αβίβ, και ποια συμπεράσματα μπόρεσαν να βγάλουν. Μου φαίνεται σχεδόν περιττό να πω ότι η προσοχή όλων των κρατών μελών που αντιπροσωπεύονται από το Συμβούλιο είναι στραμμένη στο θέμα αυτό. Το Συμβούλιο «Γενικές Υποθέσεις» που θα λάβει χώρα στο Λουξεμβούργο την επόμενη Δευτέρα δεν θα μπορέσει να μην εμβαθύνει στην κατάσταση υπό το φως των πληροφοριών ή των στοιχείων που θα έχουν μαζευτεί. Η Προεδρία δεν θα παραλείψει βέβαια να ενημερώσει το Κοινοβούλιο, και οι υποδείξεις, οι συμβουλές ή οι απόψεις που θα διατυπωθούν σήμερα στη συνεδρίαση αυτή θα είναι ιδιαίτερα πολύτιμες για την Προεδρία ή καλύτερα για το Συμβούλιο. Το πρόβλημα αυτό μας καίει όλους. Πρόκειται για ένα πρόβλημα που έχει δραματική τροπή τις τελευταίες μέρες, τις τελευταίες ώρες. Επιτρέψτε μου να προσθέσω μια παρατήρηση σε προσωπικό επίπεδο, θα έλεγα ότι αντί να λέμε ποιος έχει δίκαιο και ποιος άδικο, το θέμα είναι να σωθούν οι πολίτες και να εξασφαλιστεί η ειρήνη.

<SPEAKER ID=159 LANGUAGE="EN" NAME="Green">
Κυρία Πρόεδρε, θα ήθελα να ευχαριστήσω τον Προεδρεύοντα για την παρουσίασή του ενώ μας ικανοποίησε ιδιαίτερα η είδηση ότι η Τρόϊκα εργάζεται αυτή τη στιγμή δραστήρια στην περιοχή. Είναι πολύ σημαντικό να φανεί ότι το Ευρωπαϊκό Συμβούλιο ενεργεί μέσω της Τρόϊκα παρά να αφήνει τις ενέργειες στα καθ' έκαστα κράτη μέλη της Ένωσης, ανεξάρτητα με το πόσο αξιόλογες και καλοδεχούμενες μπορεί να είναι αυτές οι ενέργειες. Η ομάδα μου πιστεύει ότι αυτό που έχει ζωτική σημασία αυτή τη στιγμή είναι η ανάληψη δράσεως εκ μέρους της Ευρωπαϊκής Ένωσης.
<P>
Εκείνοι από εμάς που είχαν επενδύσει μεγάλες ελπίδες και οράματα στη διαδικασία ειρήνευσης της Μέσης Ανατολής σήμερα είμαστε λυπημένοι και απογοητευμένοι. Το Σώμα αυτό έχει αποτίσει γενναίο φόρο τιμής στους φίλους μας της ισραηλινής κυβέρνησης οι οποίοι, ενεργώντας με θάρρος και προοπτική, ξεκίνησαν τη διαδικασία για να οδηγήσουν την ταλαιπωρημένη Μέση Ανατολή έξω από τη σύγκρουση και στον δρόμο προς μια μακροχρόνια ειρηνική λύση. Εξ ονόματος της Σοσιαλιστικής Ομάδας, παρέχουμε σήμερα την πλήρη υποστήριξή μας στην ειρηνευτική διαδικασία. Παρέχουμε επίσης την υποστήριξή μας προς την Εργατική κυβέρνηση του Ισραήλ και προς εκείνους από τους άραβες γείτονές του που έχουν αποδεχθεί την πρόκληση της ειρήνης και εξ αιτίας της έχουν γίνει μεγάλοι πολιτικοί άνδρες.
<P>
Ας μην υποτιμούμε επίσης τις τεράστιες προκλήσεις στις οποίες υπόκειται ο ισραηλινός λαός και για τις οποίες η ισραηλινή Εργατική κυβέρνηση σταθερά συστήνει τους τελευταίους μήνες κατανόηση και ανοχή. Τι θα έπρεπε να κάνουν άραγε για να αντιμετωπίσουν τις πρωτοφανείς δολοφονίες, την τρομοκρατία και τις συνεχείς επιθέσεις; Μολονότι η λογική μας μπορεί να μας υπαγορεύει ότι η παρούσα δράση κατά του Λιβάνου δεν είναι η σωστή προσέγγιση, η καρδιά μας η οποία ματώνει μαζί με εκείνη του ισραηλινού λαού για τους νεκρούς και τους τραυματίες του, συμπάσχει μαζί τους για τη μοίρα τους. Είναι πάντοτε πολύ δύσκολο να πεις στους φίλους σου και σ' εκείνους που σέβεσαι ότι πιστεύεις πως κάνουν λάθος. Παρόλα αυτά η ομάδα μου προτρέπει σήμερα το Ισραήλ να σταματήσει τους βομβαρδισμούς και τις ενέργειες του στον Λίβανο οι οποίες πιστεύουμε ότι δεν μπορεί να είναι ορθές και δεν μπορούν να στηρίξουν μια μακροπρόθεσμη λύση. Αντ' αυτού διαιωνίζουν το μίσος, ενθαρρύνουν ακόμη περισσότερους τους νεαρούς άραβες να πάρουν τα όπλα κατά του Ισραήλ και αποσταθεροποιούν τους φιλικά διακείμενους προς το Ισραήλ άραβες γείτονές του.
<P>
Καταδικάζουμε εντονώτατα εκείνους στον Λίβανο που επέτρεψαν τη συνέχιση των επιθέσεων κατά του Ισραήλ από το έδαφος της χώρας αυτής. Καταδικάζουμε τη συμμετοχή του Ιράν σ' αυτές τις προσπάθειες και αναμένουμε από τη Συρία να ασκήσει πιέσεις στον Λίβανο, εάν πράγματι επιζητεί την ειρήνη, όπως πρόσφατα διαβεβαίωσαν οι ηγέτες της μια αντιπροσωπεία από την ομάδα μου. Η Ευρωπαϊκή Ένωση έχει μια αυξημένη ευθύνη έναντι εκείνων που επιζητούν ειρήνη στα σύνορά της. Το οφείλουμε αυτό στο Ισραήλ και στους Παλαιστινίους. Το οφείλουμε στη μνήμη του Γιτζάκ Ραμπίν και το οφείλουμε επίσης στον Σιμόν Πέρες και τον Γιασσέρ Αραφάτ. Ασφαλώς θέλουμε να σταματήσει το Ισραήλ τους βομβαρδισμούς που προκαλούν τόσο μεγάλη δυστυχία στους αμάχους του Λιβάνου. Απαιτούμε όμως παράλληλα αλληλεγγύη και πραγματική πολιτική δέσμευση για την υποστήριξη των ισραηλινών αμάχων κατά της τρομοκρατίας των εξτρεμιστών.

<SPEAKER ID=160 NAME="Δημητρακόπουλος">
Κυρία Πρόεδρε, αγαπητοί συνάδελφοι, η κατάσταση στη Μέση Ανατολή είναι πλέον πολύ βεβαρημένη και είναι μακρύς ο κατάλογος των θυμάτων σε όλες τις πλευρές. Σε αυτή τη θλιβερή για την ειρήνη πραγματικότητα, θα ευχόμουν η Ευρωπαϊκή Ένωση να είχε κάνει πολύ περισσότερα απ' όσα έχει ήδη κάνει.
<P>
Δεν είναι η κατάλληλη στιγμή για κριτική, γιατί η σοβαρότητα της κατάστασης και η ταχύτητα εξέλιξης των γεγονότων μάς επιβάλλουν να παρουσιάσουμε, έστω και κατόπιν εορτής, ένα σύστημα μέτρων, ώστε να αντιμετωπισθεί η κρίση, παρά το γεγονός -και δεν μπορώ να μη το πω αυτό- ότι έπρεπε, ιδιαίτερα στην περίπτωση αυτή, να είχαμε λειτουργήσει με τη λογική της πρόληψης.
<P>
Κυρία Πρόεδρε και αγαπητοί συνάδελφοι, η λύση του προβλήματος στη Μέση Ανατολή, με δεδομένη την κατάσταση που έχει διαμορφωθεί σήμερα, βρίσκεται στην εφαρμογή ενός συστήματος που να περιλαμβάνει αφ' ενός άμεσα μέτρα οικοδόμησης εμπιστοσύνης, και αφ' ετέρου μακροπρόθεσμες πολιτικές.
<P>
Τα άμεσα αυτά μέτρα περιλαμβάνουν τέσσερα στοιχεία: από τη μία πλευρά, τον τερματισμό των τρομοκρατικών ενεργειών κατά του Ισραήλ και την παροχή των εγγυήσεων ασφαλείας που αυτό ζητά. Από την άλλη, τον άμεσο τερματισμό των βομβαρισμών από την πλευρά του Ισραήλ και την αποχώρηση των ισραηλινών στρατευμάτων από τη ζώνη ασφαλείας του νοτίου Λιβάνου. Οι μακροπρόθεσμες πολιτικές είναι στην ουσία μία: η συνέχιση και η ενίσχυση της ειρηνευτικής διαδικασίας που έχει ήδη αρχίσει. Σε ό, τι αφορά τα άμεσα μέτρα, υπάρχουν ήδη και το είπατε, κύριε Προεδρεύοντα, δύο πρωτοβουλίες, η γαλλική και ένα αμερικανικό σχέδιο το οποίο, εγώ τουλάχιστον, πληροφορήθηκα χθες το βράδυ. Είμαι ευτυχής που σας άκουσα να λέτε ότι βρίσκεται η Τρόϊκα επιτόπου και θέλω να πιστεύω ότι αυτή η επίσκεψη της Τρόϊκας θα οδηγήσει στο να παρουσιάσει η Ευρωπαϊκή Ένωση ένα δικό της σχέδιο.
<P>
Σε ό, τι αφορά τη μακροπρόθεση πολιτική, δηλαδή την ειρηνευτική διαδικασία, δεν υπάρχει αμφιβολία ότι η συνέχιση και η ενίσχυση της διαδικασίας αυτής είναι η μόνη εγγύηση για την ειρήνη στην περιοχή. Όμως, αυτό εξαρτάται όχι μόνο από τις εξελίξεις στο εσωτερικό του Ισραήλ, όχι μόνο από τις εξελίξεις σε ό, τι αφορά τους Παλαιστινίους, αλλά και από τη θετική παρέμβαση της Ευρωπαϊκής Ένωσης στα άλλα κράτη της περιοχής, που όμως επηρεάζουν ως ένα σημαντικό βαθμό τις εξελίξεις που προανέφερα. Σε αυτόν τον τομέα, έχουμε πράγματι, τουλάχιστον από την πλευρά της Επιτροπής, μία σημαντική παρέμβαση και βοήθεια. Όμως, είναι και άλλες πρωτοβουλίες που πρέπει να αναλάβει η Ένωση. Μίλησα ήδη για την παρουσίαση ενός καταλόγου μέτρων οικοδόμησης εμπιστοσύνης που να εγγυάται την συνέχιση και την ενίσχυση της ειρηνευτικής διαδικασίας. Αναμφισβήτητα, υπάρχουν και άλλες συγκεκριμένες ενέργειες που μπορούν να γίνουν, αξιοποιώντας τους όσους διαύλους έχει ήδη ανοίξει η Ένωση, αλλά, και γιατί όχι, ανοίγοντας και νέους.
<P>
Κυρία Πρόεδρε και αγαπητοί συνάδελφοι, έχει κατατεθεί ένα ψήφισμα στο οποίο εκφράζονται οι ανησυχίες όλων των πολιτικών ομάδων που βρίσκονται στην αίθουσα αυτή. Από την πλευρά του Ευρωπαϊκού Λαϊκού Κόμματος, ζητώ την υπερψήφιση του ψηφίσματος αυτού.

<SPEAKER ID=161 LANGUAGE="FR" NAME="Pasty">
Κυρία Πρόεδρε, κύριε Πρόεδρε του Συμβουλίου, αγαπητοί συνάδελφοι, η αγωνία μας απέναντι στην κλιμάκωση της βίας στο νότιο Λίβανο και στη βόρεια πλευρά του Ισραήλ μας κάνει να θέλουμε να εφαρμόσουμε την ειρηνευτική διαδικασία, πρωτεργάτες της οποίας ήταν ο Ytzhak Rabin και ο Yasser Arafat. Ο πρώτος ήδη πλήρωσε με τη ζωή του το θαρραλέο αγώνα του υπέρ της ειρήνης, ενώ ο δεύτερος βρίσκεται σήμερα αποδυναμωμένος από τη νέα κατάσταση που έχει δημιουργηθεί στη ζώνη αυτή. Η Ευρωπαϊκή δνωση και τα κράτη που την απαρτίζουν πρέπει ν' αρχίσουν να εργάζονται για να εμποδίσουν την αντικατάσταση της λογικής της ειρήνης από τη λογική του πολέμου μέσω μιας μοιραίας κλιμάκωσης την οποία κανείς δε θα μπορεί πλέον να αποτρέψει.
<P>
Πρέπει, πρώτ' απ' όλα, να επιβεβαιώσουμε σθεναρά τον αποτροπιασμό μας για όλα τα είδη εξτρεμισμών: εβραίοι εξτρεμιστές και οι συνένοχοί τους που δολοφόνησαν τον Ytzhak Rabin και φανατικοί εξτρεμιστές της Χαμάς και της Χετζμπολάχ μαζί με τους ξένους χρηματοδότες τους, εκ των οποίων και το Ιράν, οι οποίοι έχουν ήδη διαπράξει ή είναι έτοιμοι να διαπράξουν απεχθείς δολοφονικές απόπειρες κατά αθώων πολιτών.
<P>
Θα πρέπει να επιβεβαιώσουμε χωρίς περιστροφές το δικαίωμα του ισραηλινού λαού να ζήσει με ειρήνη και ασφάλεια στο εσωτερικό των διεθνώς αναγνωρισμένων και εγγυημένων συνόρων του. Πρέπει όμως επίσης, με την ίδια επισημότητα και την ίδια αποφασιστικότητα, να αναγνωρίσουμε το δικαίωμα του παλαιστινιακού λαού καθώς κι εκείνο του λιβανικού λαού να ζήσουν ειρηνικά στην καρδιά των εθνών των οποίων η εδαφική ακεραιότητα και κυριαρχία πρέπει να είναι αναγνωρισμένες. Πρέπει να καλέσουμε κάθε μέρος των εμπολέμων για τον απαραίτητο συμβιβασμό προς την επίτευξη της ειρηνευτικής διαδικασίας. Είναι δύσκολο ν' αποδεχτούμε αβασάνιστα τα λόγια του ισραηλινού πρωθυπουργού ο οποίος δήλωσε ότι είναι πολύ νωρίς για διαπραγματεύσεις. Ποτέ δεν είναι πολύ νωρίς για διαπραγμάτευση παύσεως του πολέμου, διαφορετικά θα αποδεχόμασταν ότι ένας πόλεμος μπορεί να είναι δικαιολογημένος και θα αποκλείαμε κάθε μορφή προληπτικής διπλωματίας.
<P>
(Χειροκροτήματα) Κανείς δεν αμφισβητεί τη δυνατότητα του ισραηλινού στρατού να εξοντώσει τη Χετζμπολάχ, με τίμημα όμως τη ζωή τόσων «μαρτύρων» των οποίων οι απόγονοι θα ζητούν εκδίκηση. Εξάλλου τίποτα δεν επιτρέπει να επιβεβαιωθεί το ποιος είναι ο στόχος της ισραηλινής κυβέρνησης, εφόσον η Συρία δεν είναι η χώρα εκείνη την οποία εποφθαλμιούν διαμέσου του άτυχου Λιβάνου;
<P>
Λογικό είναι επίσης να ζητούμε από τον πρόεδρο της Κυβέρνησης του Λιβάνου να αφοπλίσει τη Χετζμπολάχ συνεχίζοντας την κατοχή μέρους της περιοχής της. Η απομάκρυνση και ο αφοπλισμός πρέπει να είναι αλληλένδετοι. Το θέμα που τίθεται σήμερα είναι η ανοικοδόμηση του Λιβάνου. Πόσα χρόνια θα χρειαστούν για να σβήσουν από την κοινή μνήμη των εμπλεκομένων λαών τα οδυνηρά σημάδια των σημερινών συγκρούσεων καθώς κι εκείνα προηγούμενων συγκρούσεων; Η λύση για το τέλος της διαμάχης δε βρίσκεται στο στρατό αλλά στη διπλωματία. Τα ευρωπαϊκά έθνη που δεν έχουν στρατιωτική παρουσία στη ζώνη αυτή, έχουν όμως σχέσεις μακραίωνης φιλίας και κυρίως τα μεσογειακά κράτη της Ευρώπης με τους λαούς της περιοχής, έχουν όλα το καθήκον να προσφέρουν τις υπηρεσίες τους για μεσολάβηση, όπως ήδη έκανε η Γαλλία.
<P>
Έχουμε επίσης κάθε δικαίωμα να ζητάμε από τον αμερικανό εταίρο μας στην κυβέρνηση των Η.Π.Α., του οποίου οι απόψεις γνωρίζουμε πόσο μετράνε για την ισραηλινή κυβέρνηση, να παίξει ρόλο συμβιβαστικό. Χαιρόμαστε για το σχέδιο κατάπαυσης του πυρός που πρότεινε η κυβέρνηση των Ηνωμένων Πολιτειών, αυτή όμως η κατάπαυση του πυρός πρέπει να επιτευχθεί χωρίς καθυστέρηση. Κυρίως οι επιθέσεις της ισραηλινής αεροπορίας με στόχο λιβανέζους πολίτες θα πρέπει να πάψουν άμεσα, διότι είναι απαράδεκτες, όπως δήλωσε χθες ο γάλλος πρωθυπουργός. Το ίδιο ισχύει βέβαια και για τις εκτοξεύσεις ρουκετών της Χετζμπολάχ με κατεύθυνση το βόρειο Ισραήλ.
<P>
Το μόνο που μπορούμε να κάνουμε είναι να θρηνούμε, αλίμονο, τα άπειρα αθώα θύματα αυτής της διαμάχης και τη δυστυχία των μετατοπισμένων πληθυσμών. Η διπλωματία θα πρέπει τώρα να κάνει το βήμα για το θέμα των βομβισμών και των ρουκετών. δτσι, θα μπορέσουμε πραγματικά να ελπίζουμε σε ένα εκ νέου ξεκίνημα της ειρηνευτικής διαδικασίας και να το επιδιώξουμε. ελοι μας ευχηθήκαμε η θυσία του Ytzhak Rabin να μην ήταν άσκοπη και να γίνει αφορμή ειρήνης και όχι πολέμου που θέλησαν οι δολοφόνοι του. Είναι η κατάλληλη στιγμή να το υπενθυμίσω, εξορκίζοντας όλους όσους έχουν μερίδιο ευθύνης στην παρούσα κλιμάκωση να επιστρέψουν στην οδό της διαπραγμάτευσης και της ειρήνης γιατί αύριο ίσως να είναι πολύ αργά.

<SPEAKER ID=162 LANGUAGE="FR" NAME="Nordmann">
Κυρία Πρόεδρε, οι επιχειρήσεις που διεξάγει σήμερα το Ισραήλ στο νότιο Λίβανο δεν συνιστούν επίθεση, αλλά αντίποινα σε κάποια επίθεση. Αυτή είναι η πεποίθηση που υπαγορεύει η θέση της ομάδας φελελευθέρων, που υποστηρίζει την απόφασή της και το γεγονός ότι η ομάδα μας δεν συμμετέχει στην κοινή απόφαση.
<P>
Έχουμε τελικά το αίσθημα ότι πέραν της εναρμονισμένης και λογικής δηλώσεως του Προέδρου του Συμβουλίου, η κοινή απόφαση υποτιμά ελαφρώς τις πιέσεις που η Χετζμπολάχ ασκεί εδώ και πολλές εβδομάδες στα βόρεια του Ισραήλ και το μαρτύριο των κατοίκων του Kyriat Shmona και της περιοχής του.
<P>
Εκτός των τωρινών περιπετειών, πρέπει να παρατηρήσουμε ότι μεταξύ Λιβάνου και Ισραήλ δεν υπάρχει καμιά εδαφική αμφισβήτηση, ότι οι προϋποθέσεις για ειρήνη μπορούν να αποτελέσουν ένα σώμα αμέσως μόλις ανασυγκροτηθεί ο ελεύθερος, κυρίαρχος και δημοκρατικός Λίβανος. Στον αιώνα που ζούμε, οι δημοκρατίες δεν κηρύττουν πόλεμο μεταξύ τους. Οι πόλεμοι ξεσπούν μεταξύ των δημοκρατιών και των ολοκληρωτικών κρατών και των φανατισμών και εκείνο στο οποίο σταθήκαμε και εξετάζουμε σήμερα είναι ένα περιστατικό τέτοιας φύσεως.
<P>
Αυτός είναι λοιπόν ο λόγος που μέσα από τους θρήνους για τις ανθρώπινες τραγωδίες που παίζονται σήμερα στην Εγγύς Ανατολή, διαφυλάσσουμε την ελπίδα όχι μόνο για επίτευξη της ειρηνευτικής διαδικασίας αλλά και διεύρυνσής της. Ελπίζουμε κυρίως ότι μια συνθήκη ειρήνης μεταξύ Ισραήλ και Λιβάνου, του Λιβάνου που τόσο αγαπάμε, θα μπορέσει επίσης να συναφθεί.

<SPEAKER ID=163 LANGUAGE="FR" NAME="Moreau">
Κυρία Πρόεδρε, οι ισραηλινοί βομβαρδισμοί στο Λίβανο προκαλούν την καταδίκη μας και την ανησυχία μας. Βυθίζουν τον λαό του Λιβάνου χωρίς καμία άμυνα στις φρικαλεότητες του πολέμου - θανάτους, νεκρούς, τραυματίες, καταστροφές, μαζικές εξόδους. Οι βομβαρδισμοί αυτοί θέτουν σε κίνδυνο ολόκληρη την ειρηνευτική διαδικασία που έχει ξεκινήσει στην περιοχή και η οποία γέννησε τόσες πολλές ελπίδες.
<P>
Είναι φανερό ότι δεν μπορούμε παρά να καταδικάσουμε τις τυφλές επιθέσεις της Χεζμπολάχ εναντίον του πληθυσμού του Ισραήλ. Οι ισραηλινοί βομβαρδισμοί, απέχοντας από το να συνεισφέρουν στην ασφάλεια του Ισραήλ, δεν μπορούν παρά να ενισχύσουν τον ολοκληρωτισμό και να ενθαρρύνουν την τρομοκρατία και τις τερατώδεις αποπειρές της. Οπως συμβαίνει και παντού, έτσι και στην περιοχή αυτή, η εμπλοκή της βίας πραγματοποιείται χωρίς διέξοδο.
<P>
Ζητάμε την άμεση κατάπαυση των ισραηλινών βομβαρδισμών, οι οποίοι έχουν την έγκριση των Αμερικανών, όπως επίσης και την άμεση παύση κάθε στρατιωτικής επιχείρησης αλλά και της κατεπείγουσας παροχής ανθρωπιστικής βοήθειας προς τους λιβανέζους πρόσφυγες. Πρέπει να κάνουμε ότι μπορούμε για να διασώσουμε την αναληφθείσα ειρηνευτική διαδικασία, και για να εγκαθιδρύσουμε μια διαρκή ειρήνη στην περιοχή αυτή του κόσμου. Η επίτευξη του εν λόγω σκοπού προυποθέτει κατά πρώτον, τον σεβασμό της κυριαρχίας των λαών, όσον αφορά το Λίβανο, μέσα από την εφαρμογή της διάταξης 425 του ΟΗΕ, για την Παλαιστίνη, με την επιστροφή των κατεχομένων εδαφών και τον σεβασμό του δικαιώματος της αυτοδιάθεσης, τον τερματισμό της πολιορκίας των εδαφών, και τέλος την εφαρμογή της υποσχεθείσας βοήθειας για την ανοικοδόμηση της χώρας.
<P>
Η Ευρωπαική Ενωση και κάθε μια από τις χώρες που την αποτελούν οφείλουν να αντιδράσουν για να σταματήσουν την ισραηλινή επέμβαση και τους βομβαρδισμούς στο Λίβανο. Πρέπει να ρίξει όλο της το βάρος με σκοπό να συνεισφέρει στην ανάκαμψη της ειρηνευτικής διαδικασίας και στην οικοδόμηση μιας ειρήνης διαρκείας η οποία θα εξασφαλίζει την ασφάλεια όλων των ενδιαφερόμενων λαών.

<SPEAKER ID=164 LANGUAGE="SV" NAME="Gahrton">
Κυρία Πρόεδρε, οι Οικολόγοι καταδικάζουν τις επιθέσεις της Χεζμπολαχ εναντίον του Βορείου Ισραήλ, αλλά ταυτόχρονα πιστεύουμε ότι το Ισραήλ έχει κατά πολύ υπερβεί αυτό που είναι νόμιμη αυτοάμυνα με τις σκόπιμες επιθέσεις που εξαναγκάζουν τον άοπλο πληθυσμό σε μαζική φυγή και που έπληξε, μεταξύ άλλων, και ένα ασθενοφόρο τις προάλλες. Πιστεύουμε ότι η ειρηνευτική διαδικασία βρίσκεται τώρα σε κίνδυνο και πρέπει να ολοκληρωθεί. Μπορούμε άνετα να συμφωνήσουμε με τους Φιλελεύθερους ότι η ειρηνευτική διαδικασία πρέπει να διευρυνθεί και να συμπεριλάβει και τον Λίβανο και την Συρία.
<P>
Απαιτούμε από το Ισραήλ να παύσει άμεσα τους βομβαρδισμούς και να ξεκινήσει διαπραγματεύσεις. Οι Ισραηλινοί πρέπει επίσης να δείξουν σαφώς ότι είναι έτοιμοι να αποσυρθούν τελείως από τον Λίβανο στο πλαίσιο μιάς συμπεφωνημένης ειρηνικής επίλυσης της σύγκρουσης.
<P>
Η Συρία πρέπει να ασκήσει την επιρροή της για να βάλει τέλος στις επιχειρήσεις της Χεζμπολαχ. Καταδικάζουμε την στάση της Ιρανικής κυβέρνησης, και καλούμε την Επιτροπή να επεξεργαστεί ένα εκτενές σχέδιο ανθρωπιστικής βοήθειας πρός τους ανθρώπους που επλήγησαν από τις επιθέσεις του Ισραήλ.

<SPEAKER ID=165 LANGUAGE="FR" NAME="Lalumiθre">
Κυρία Πρόεδρε, κύριε Πρόεδρε του Συμβουλίου, τα γεγονότα των τελευταίων ημερών στον Λίβανο προκαλούν τη θλίψη, αφού απειλούν την ειρηνευτική διαδικασία την οποία χαιρετήσαμε από την αρχή. Πρέπει και σίγουρα μπορούμε να κατανοήσουμε την αντίδραση του Ισραήλ, το οποίο δεν μπορεί να δεχθεί τον πολλαπλασιασμό των τρομοκρατικών επιθέσεων και την θανάτωση των κατοίκων του. Μπορούμε επίσης να κατανοήσουμε τις δυσκολίες του Προέδρου Σιμόν Πέρες, ο οποίος αντιμετωπίζει εκλογικές δυσκολίες που τον αναγκάζουν να επιδείξει το σθένος του.
<P>
Από την άλλη όμως πλευρά, πρέπει και οφείλουμε να αναρωτηθούμε για το μέγεθος των στρατιωτικών επιχειρήσεων στα εδάφη της Γαλιλαίας και του Λιβάνου, τις βιαιότητες που διαπράχθησαν στον αστικό πληθυσμό, ο οποίος εξαναγκάστηκε να διαφύγει κάτω από φρικτές συνθήκες. Και μπορούμε να φοβόμαστε ότι η ισραηλινή αντεπίθεση εμφανίζεται δυσανάλογη, τόσο δυσανάλογη ώστε να μην μπορούμε να καταλάβουμε πως θα μπορούσε η βία να οδηγήσει στην εκτόνωση της κρίσης.
<P>
Το αποτέλεσμα των απεχθών εγκληματικών επιθέσεων της Χαμάς και της Χεζμπολάχ και της επιχείρησης «Σταφύλια της οργής» είναι, τελικά, ένα γρανάζι που κινδυνεύει να ξεφύγει από τον έλεγχο ολόκληρου του κόσμου.
<P>
Οσον αφορά τις διεθνείς διπλωματικές πρωτοβουλίες, δεν είναι καθόλου καθησυχαστικές. Και πρώτα μια παρατήρηση. Η σχεδόν συνολική απουσία της Ευρωπαικής Ενωσης, για ακόμη μια φορά, ξεπεράστηκε από τα γεγονότα. Βέβαια, όπως μόλις αναφέρατε κύριε Πρόεδρε του Συμβουλίου, η τρόικα που εκπροσωπείται από τους πολιτικούς διευθυντές των τριών Υπουργείων των Εξωτερικών ταξίδεψε στα μέρη αυτά, με τρόπο όμως πολύ διακριτικό και χωρίς χειροπιαστά αποτελέσματα.
<P>
Το Ισραήλ εξάλλου κάνει λόγο μόνον για τις Ηνωμένες Πολιτείες και φαίνεται να τις θεωρεί ως τους μόνους πιθανούς μεσολαβητές. Το αμερικανικό σχέδιο ειρήνης εξετάζεται τελικά από τις διάφορες παρούσες κυβερνήσεις. Από την πλευρά της, η Γαλλία προέβη σε κάποιες κινήσεις, χωρίς όμως να έχει προηγουμένως συμβουλευθεί τα υπόλοιπα Κράτη μέλη της Ενωσης, γεγονός το οποίο δεν αρμόζει καθόλου στο ευρωπαικό πνεύμα.
<P>
Επιπλέον, το διάβημα που με έμφαση εξεδόθη με σκοπό την εξασφάλιση της κατάπαυσης του πυρός μετατράπηκε διαδοχικά σε ένα μετριοπαθές ταξίδι πληροφόρησης του υπουργού Εξωτερικών, κ. de Charrette, το οποίο βασίστηκε σε μια περίεργη ανάλυση σύμφωνα με την οποία ο Λίβανος θα ήταν κυρίαρχο και ανεξάρτητο κράτος, ενώ δυστυχώς, όπως γνωρίζουμε όλοι πολύ καλά, δεν συμβαίνει κάτι τέτοιο. Και η Συρία διδραματίζει καθοριστικό ρόλο, χωρίς να λησμονούμε ασφαλώς την επιρροή του Ιράν. Ούτε το Ισραήλ αλλά ούτε και οι Ηνωμένες Πολιτείες δεν κάνουν εξάλλου αυτό το λάθος ανάλυσης.
<P>
Ας ελπίσουμε πάντως ότι μέσα στην αναταραχή αυτή, η συνάντηση που θα πραγματοποιηθεί την Παρασκευή, μεταξύ του Σιμόν Πέρες και του Γιασέρ Αραφάτ, θα επιτρέψει την διέξοδο από τον εφιάλτη αυτό.

<SPEAKER ID=166 LANGUAGE="NL" NAME="Blokland">
Κυρία Πρόεδρε, μετά τις βομβιστικές ενέργειες αυτοκτονίας της Χαμάς, οι επιθέσεις με ρουκέτες στο Βόρειο Ισραήλ από τη σιϊτική οργάνωση Χεσμπολά, κατέστησαν σαφές πόσο ευάλωτη είναι η ειρηνευτική διαδικασία στη Μέση Ανατολή. Ιδίως ο χώρος που δίνει η Συρία στην οργάνωση Χεσμπολά για την ανάληψη δράσης στο Λίβανο, αποτελεί ένα σημαντικό εμπόδιο για την οριστική ειρηνική διευθέτηση του θέματος. Είναι απαράδεκτο το γεγονός ότι η οργάνωση αυτή μπορεί να αναλαμβάνει ανεμπόδιστα επιθετικές δραστηριότητες από το έδαφος του Λιβάνου.
<P>
Μια από τις βασικές αρχές του διεθνούς δικαίου είναι το γεγονός ότι καμία χώρα δεν επιτρέπεται να διαθέτει την επικράτιά της για την ανάληψη εχθρικών δραστηριοτήτων ενάντια κάποιας άλλης. Για αυτό το λόγο ορθώς η κυβέρνηση του Ισραήλ ανέλαβε τη στρατιωτική δράση των τελευταίων ημερών προκειμένου να καταβάλει κάθε προσπάθεια ώστε να προστατεύσει τους πολίτες της που ζουν κοντά στα σύνορα με το Λίβανο από αυτές τις ύπουλες επιθέσεις με πυραύλους. Επειδή η διπλωματική οδός δεν προσέφερε καμία διέξοδο, δεν είχε άλλη επιλογή παρά μόνο αυτή την αμυντική επιχείρηση.
<P>
Εν τω μεταξύ, η δράση του Ισραήλ αποτελεί ένα προειδοποιητικό μήνυμα προς την κατεύθυνση της Συρίας και του Λιβάνου προκειμένου να τερματίσουν τις δραστηριότητες της Χεσμπολά στο έδαφος του Λιβάνου. Εάν αυτές διαθέτουν επαρκή μέσα για να επιτύχουν κάτι τέτοιο, είναι, καταρχάς, θέμα πολιτικής βούλησης. Θα ήθελα συνεπώς να ζητήσω από το Συμβούλιο και την Επιτροπή να υπογραμμίσουν στις επαφές τους με τις δύο αυτές χώρες τη σημασία της καταπολέμησης της Χεσμπολά.
<P>
Με τον τερματισμό της επιρροής της Συρίας αλλά και του Ιράν στο Λίβανο, πρέπει επίσης να αποκατασταθεί η ανεξαρτησία του κράτους του Λιβάνου. Τέλος, οι εξελίξεις στο Λίβανο αποτελούν έναν πρόσθετο λόγο προκειμένου η Ένωση να ασκήσει διπλωματική πίεση στο Ιράν. Το Ιράν αποτελεί το σημαντικότερο υποστήριγμα και πηγή έμπνευσης της οργάνωσης Χεσμπολά. Πέραν από το μήνυμα που έστειλε το Ισραήλ, θα άρμοζε να δοθεί και ένα μήνυμα στο Ιράν εκ μέρους της Ευρωπαϊκής Ένωσης με το οποίο θα καθιστούσε σαφές στη χώρα αυτή ότι δεν έχει κανένα όφελος από την υπονόμευση της ειρηνευτικής διαδικασίας.

<SPEAKER ID=167 LANGUAGE="FR" NAME="Antony">
Kυρία Πρόεδρε, αγαπητοί συνάδελφοι, ορίστε λοιπόν ο δυστυχισμένος Λίβανος χτυπημένος και πάλι και δολοφονημένος από τον πόλεμο που μεταφέρουν στο έδαφός του οι δυο ανταγωνίστριες δυνάμεις της περιοχής.
<P>
Ο Λίβανος βρίσκεται υπό την κατοχή της Συρίας, η οποία εγκαθίδρυσε μια κυβέρνηση μαριονέτα, αυτή του πολυδισεκατομμυριούχου Αρίρι, του φίλου και του πρόσφατου χρηματοδότη του Ζακ Σιράκ, μιας κυβέρνησης της οποίας σήμερα, μπορούμε να διαπιστώσουμε την κενότητα των προθέσεων και των υποσχέσεών της απέναντι στους Λιβανέζους.
<P>
Αυτή η Συρία εξοπλίζει την πολιτοφυλακή των Χεζμπολάχ στον πολεμό τους, ο οποίος διεξάγεται σε μεγάλο βαθμό ενάντια στο Ισραήλ. Γιατί η Χεζμπολάχ υπάρχει μόνο για την Συρία και οφείλει την ύπαρξή της μόνο στην Συρία. Για ποιόν λόγο λοιπόν, αφού γνωρίζουν και διακηρρύτουν ότι πίσω από την Χεζμπολάχ βρίσκονται οι Σύριοι, οι Ισραηλινοί δεν χτυπούν την Δαμασκό, δεδομένου ότι στην Δαμασκό βρίσκεται και το αρχηγείο τους; Στην Συρία βρίσκονται επίσης οι αποθήκες των πυρομαχικών τους, τα στρατόπεδά τους, και τα κέντρα εκπαίδευσής τους.
<P>
Η αλήθεια λάμπει στα μάτια. Υπάρχει μεταξύ Ισραήλ και Συρίας μια κυνική συνενοχή, ανήθικη, πρόστυχη, με σκοπό την διευθεύτηση του πολέμου στο Λίβανο, και τα όσα διαδραματίζονται σήμερα δεν αποτελούν παρά μόνο ένα από τα επεισόδια. Η Συρία συναντά στον πόλεμο αυτό τα συμφέροντά της. Ο πόλεμος αυτός νομιμοποιεί το αστυνομικό και στρατιωτικό της καθεστώς αλλά και την κατοχή του Λιβάνου. Το Ισραήλ έχει και αυτό τα συμφέροντά του. Ενας Λίβανος οικονομικά ευήμερος, θα ισοδυναμούσε με την επιστροφή της Βηρυτού σαν σημαντικό οικονομικό κέντρο, εις βάρος της Χάιφα και του Τελ-Αβίβ. Ο στρατός του καταστρέφει λοιπόν τις μονάδες παραγωγής ηλεκτρικής ενέργειας στον χριστιανικό τομέα και τις υποδομές που με πάρα πολύ κόπο ανοικοδομήθηκαν. Η συνενοχή αυτή λοιπόν, αρμόζει κατά τρόπο πολύ ταιριαστό στην ανεπιφύλακτη αμερικανική Διοίκηση του Ισραήλ, και από την εποχή του πολέμου του Κόλπου, και στους Σύριους δικτάτορες. Τα μικρά παιδιά του Ιράκ και του Λιβάνου μπορούν λοιπόν να πεθάνουν. Γι'αυτά δεν υπάρχουν ανθρώπινα δικαιώματα!

<SPEAKER ID=168 LANGUAGE="DE" NAME="Sakellariou">
Kύριε Πρόεδρε, αξιότιμοι κυρίες και κύριοι συνάδελφοι, δεν θα ήθελα να παραλείψω να ευχαριστήσω την προεδρία για τις ευγενικές και συμπαθητικές της δηλώσεις. Iδιαίτερη σημασία είχε η πληροφορία ότι η Ένωση έστειλε παρατηρητές για τις εκλογές στην Παλαιστίνη. Eπ' ευκαιρία, πέστε μας, κύριε Πρόεδρε του Συμβουλίου, τι συνέβη με την τρόικα και τι έγινε με την αντιπροσωπεία των Aμερικανών στη Pώμη; Tώρα, μετά τις δηλώσεις σας, καταλαβαίνω καλύτερα τη γαλλική κυβέρνηση, η οποία προτίμησε να προχωρήσει μόνη της.
<P>
Θα αρχίσω με τα κοινά χαρακτηριστικά που χαρακτηρίζουν εδώ και χρόνια την πολιτική του Eυρωπαϊκού Kοινοβουλίου, όσον αφορά τη Mέση Aνατολή. Πρώτον, το Eυρωπαϊκό Kοινοβούλιο καταδίκασε δριμύτατα, κατηγορηματικά και με έμφαση, κάθε τρομοκρατική πράξη, όπως και τις σημερινές επιθέσεις των Xεζμπολά, με πυραύλους Katyuscha, εναντίον του Bόρειου Iσραήλ.
<P>
Δεύτερον, σ' αυτό το Eυρωπαϊκό Kοινοβούλιο, πέρα από τα εθνικά και πολιτικά σύνορα, επιδοκιμάσαμε και υποστηρίξαμε την ειρηνευτική διαδικασία ανάμεσα στο Iσραήλ και την OAΠ. Θέλω στη συνέχεια να μνημονεύσω, ως προς το πνεύμα, τον δολοφονημένο πρωθυπουργό του Iσραήλ Pαμπίνν ο οποίος στην ειρηνική εκδήλωση, λίγα λεπτά πριν από τη δολοφονία του, δικαιολόγησε την πεποίθησή του και την επιμονή του στην ειρηνευτική διαδικασία. «Eπί πολλά χρόνια», είπε ο Pαμπίν σ' εκείνη την εκδήλωση, »πολέμησα για τη χώρα μου, σε πολλά μέτωπα κι έδωσα τα πάντα για να επικρατήσει μια στρατιωτική λύση, χάριν της ασφάλειας και του δικαιώματος του Iσραήλ για ασφαλή σύνορα. Σήμερα ξέρω πως μόνον η ειρηνευτική διαδικασία και όχι τα στρατιωτικά μέσα μπορούν να οδηγήσουν σ' αυτό.» Tο πρώην γεράκι, ο Pαμπίν, μπορούσε να πείσει καλύτερα από κάθε άλλον ότι μόνον ένας δρόμος υπάρχει για την επίλυση του προβλήματος μεταξύ του Iσραήλ και της Παλαιστίνης. Tην πεποίθησή του και την προσπάθειά του υπέρ της ειρήνης έπρεπε να την πληρώσει με τη ζωή του.
<P>
Θάνατοι και δυστυχία, εκτοπισμοί και πόνος, βρίσκονται σήμερα στην ημερήσια διάταξη. Γι' αυτό και θα πρέπει το Kοινοβούλιο αυτό, το οποίο στο παρελθόν είπε τόσο ξεκάθαρα λόγια, να στραφεί σήμερα στο Iσραήλ και να πει: Σταματήστε τους βομβαρδισμούς και τους διωγμούς στο Λίβανο.

<SPEAKER ID=169 LANGUAGE="EN" NAME="Provan">
Κύριε Πρόεδρε, μπορώ να είμαι σύντομος διότι πολλά από τα σημεία που ήθελα να τονίσω τα είπε ο κ. Δημητρακόπουλος, ενώ καλωσορίζω την εκ μέρους του αποδοχή της δήλωσης του Συμβουλίου και την υποστήριξη προς την κοινή πρόταση ψηφίσματος η οποία θα τεθεί ενώπιον του Σώματος.
<P>
Όταν ξεκίνησε η ειρηνευτική διαδικασία και κατέληξε σε συμφωνία είμασταν ευτυχείς και ικανοποιημένοι. Σήμερα άκουσα πολλούς να ομιλούν στο Σώμα και να αναφέρονται σε πόλεμο. Ελπίζω ότι δεν είναι πόλεμος. Ελπίζω ότι αυτά που βλέπουμε είναι πράξεις τρομοκρατίας και ότι μπορούμε πράγματι να επιστρέψουμε στις ειρηνευτικές διαδικασίες και στη συνέχιση των συμφωνιών.
<P>
Η τρομοκρατία διακόπτει την ειρηνευτική διαδικασία και πιστεύω ότι υπάρχουν πολλοί που θα πρέπει να δώσουν λόγο γι' αυτές τις ενέργειες που γίνονται τώρα, και κυρίως η Χαμάς και η Χεζμπολά. Ασφαλώς η Συρία παίζει ρόλο και ασφαλώς η Συρία θα πρέπει να αποτελέσει έναν σημαντικό παράγοντα της λύσης που πρέπει να επιτευχθεί. Εμείς, ως Κοινότητα, θα πρέπει να δράσουμε από κοινού και είμαι ευτυχής που ακούω τον Προεδρεύοντα να λέει ότι η Τρόϊκα εξετάζει τώρα την κατάσταση. Ελπίζω ότι η εξέταση της καταστάσεως μπορεί πραγματικά να έχει αποτελέσματα, διότι θα πρέπει να βρεθεί κάποια λύση! Δεν μπορούμε, ως Κοινότητα, να εξαρτώμεθα συνεχώς από τις Ηνωμένες Πολιτείες για την επίλυση των παγκοσμίων προβλημάτων, διότι αυτό φαίνεται ότι γίνεται τώρα. Θα πρέπει να ξυπνάμε λίγο νωρίτερα, όπως μας συμβούλεψε ο Πρόεδρος Κλίντον.
<P>
Ωστόσο, θα πρέπει επίσης να κατανοήσουμε την αντίδραση του Ισραήλ στην παρούσα κατάσταση. Έχοντας μεταβεί πρόσφατα μερικές φορές στο Ισραήλ, είμαι πεπεισμένος ότι επιζητούν και επιθυμούν την ειρήνη. Τόσο κατά τη διάρκεια των διαπραγματεύσεων όσο και στη συμφωνία έχουν ήδη παραχωρήσει πάρα πολλά. Έχουν προσφέρει πολλά στη διαδικασία της ειρήνης αλλά, παρόλα ταύτα, δεν διαπιστώνουμε αντίστοιχες παραχωρήσεις και από την άλλη πλευρά.
<P>
Δεν πιστεύω, επομένως, ότι θα πρέπει να καταδικάσω με ελαφριά καρδιά την αντίδραση του Ισραήλ σ' αυτά που συμβαίνουν τώρα. Δεν είναι εύκολο να βρίσκονται υπό επίθεση και να βλέπουν τους πολίτες τους να σκοτώνονται.
<P>
Θα πρέπει να κοιτάξουμε τη γενική κατάσταση. Υπάρχει στη Μέση Ανατολή μια κυβέρνηση η οποία είναι ένοχη εγκλημάτων τόσο μέσα στα όρια της χώρας της όσο και γενικότερα στον χώρο της Μέσης Ανατολής και η κυβέρνηση αυτή είναι, φυσικά, η κυβέρνηση του Ιράν. Χρειαζόμαστε έντονη κοινοτική δράση, χρειαζόμαστε συντονισμένη δράση και ελπίζω ότι η Τρόϊκα θα την επιτύχει.

<SPEAKER ID=170 LANGUAGE="ES" NAME="Carnero Gonzαlez">
Κύριε Πρόεδρε, αυτό το Κοινοβούλιο υποστήριξε επανειλημμένως, χωρίς καμιά αμφιβολία, την ειρηνευτική διαδικασία που ξεκίνησε στη Μέση ανατολή με τις Συμφωνίες του Όσλο. Με την ίδια σταθερότητα καταδικάσαμε τις τρομοκρατικές ενέργειες που αποτελούν άμεση απειλή διότι τροφοδοτούν την πολύ γνωστή στρατηγική των εντάσεων. Επίσης όμως δηλώσαμε ότι η τρομοκρατία καταπολεμάται αποτελεσματικά με την εξάλειψη των στοιχείων που της προσφέρουν πρόσφορο έδαφος. Για παράδειγμα, η εξάλειψη των τρομοκρατών της Χαμάς δεν επιτυγχάνεται με το κλείσιμο της Δυτικής Όχθης και της Γάζας ή κρατώντας στη φυλακή χιλιάδες Παλαιστινίους, πράγμα που προκαλεί αύξηση της ανεργίας και υποβάθμιση των συνθηκών διαβίωσης του πληθυσμού σε αυτά τα εδάφη. Η εξάλειψη των τρομοκρατών της Χαμάς επιτυγχάνεται με τη σχολαστική τήρηση των συμβατικών υποχρεώσεων που έχει αναλάβει η Εθνική Παλαιστινιακή Αρχή. Κατά τον ίδιο τρόπο, οι δυσανάλογες επιθέσεις του ισραηλινού στρατού εναντίον του Λιβάνου δε θα χρησιμεύσουν προφανώς για τον τερματισμό των βομβαρδισμών της Χεζμπολά εναντίον του αμάχου πληθυσμού του Ισραήλ. Οι επιθέσεις αυτές δημιουργούν επιπλέον πολυάριθμα θύματα στον άμαχο πληθυσμό, μεταξύ των οποίων και πολλά παιδιά. Και κυρίως, αποτελούν μια καταστροφική συμβολή στη σταθερότητα που χρειάζεται η περιοχή και η εκεί ειρηνευτική διαδικασία.
<P>
Κύριε Πρόεδρε, το Ισραήλ οφείλει να θέσει τέλος στις στρατιωτικές ενέργειες κατά του Λιβάνου και να τηρήσει τις διεθνείς αποφάσεις, ιδιαιτέρως τις αποφάσεις 425, 508 και 509 του Συμβουλίου Ασφαλείας, που απαιτούν την αποχώρησή του από τον Νότιο Λίβανο. Δε μπορεί κανείς να ενεργεί τόσο σοβαρά στη βάση προεκλογικών εκτιμήσεων, αν και ως φαίνεται είναι βέβαιο ότι στο Τελ Αβίβ κερδίζουν καθημερινά έδαφος τα «γεράκια» του στρατού, οπαδοί του σκληροπυρηνισμού. Αν τηρηθούν οι προαναφερόμενες διεθνείς αποφάσεις, οι Χεζμπολά και οι «πάτρονές» της θα βρεθούν απομονωμένοι, χωρίς δικαιολογία για τις πράξεις τους. Η Ένωση οφείλει πλέον να δράσει προς αυτήν την κατεύθυνση, συλλογικά και όχι μέσω μεμονωμένων πρωτοβουλιών, αν δεν επιθυμούμε να εξακολουθήσουμε να χρηματοδοτούμε στρατηγικές δυνάμεων ξένων προς την περιοχή και αν αντίθετα επιθυμούμε να βοηθήσουμε στην αποκατάσταση της ειρήνης στην περιοχή, κάτι απαραίτητο για την επιτυχή έκβαση σχεδίων όπως εκείνο της ευρωμεσογειακής εταιρικής σχέσης.
<P>
Οι συμφωνίες σύνδεσης, κύριε Πρόεδρε, θα πρέπει να εξαρτώνται από την τήρηση των διεθνών αποφάσεων και τη μη χρησιμοποίηση στρατιωτικών μέσων για την επίλυση των προβλημάτων.

<SPEAKER ID=171 LANGUAGE="FR" NAME="Caudron">
Κύριε Πρόεδρε, όλος ο κόσμος ή σχεδόν όλος, κάθε λογικό ον, χωρίς καμία αμφιβολία, γνωρίζει καλά ότι ο πόλεμος δεν λύνει ποτέ από μόνος του ένα πρόβλημα, οποιοδήποτε και να είναι αυτό, και στη Μέση Ανατολή η διαπίστωση αυτή ισχύει περισσότερο από αλλού. Και κανείς δεν μπορεί επιπλέον να παραμείνει αναίσθητος στα βάσανα των αστικών πληθυσμών, στο Λίβανο όπως και αλλού.
<P>
Το κράτος του Ισραήλ ομοίως, το οποίο επέδειξε την θέλησή του για ειρήνη και που ήδη πλήρωσε εξαιρετικά βαρύ τίμημα, δεν μπορεί να δεχθεί πως οι τρομακρατικές πράξεις συνεισφέρουν στο να χτυπούν το ίδιο το Ισραήλ στην καρδιά, βομβαρδίζοντας την ίδια στιγμή τις πόλεις και τα χωριά του Βορρά. Σήμερα, οι τρομοκρατικές αυτές κινήσεις, υπεύθυνες για τις πράξεις και τις σφαγές αυτές έχουν ξεκάθαρα αναγνωριστεί. Οι εν λόγω κινήσεις έχουν την χρηματοδότηση και την στήριξη ενός κράτους τρομοκράτη, του Ιράν, και δρούν με αφετηρία το Λίβανο, μια χώρα η οποία βρίσκεται σε μεγάλο βαθμό υπό τον στρατιωτικό έλεγχο της Συρίας.
<P>
Πρέπει λοιπόν την φορά αυτή, επιτέλους, τα τρομοκρατικά αυτά κινήματα να χτυπηθούν γρήγορα στην ρίζα τους, και γι'αυτό θα πρέπει το Ιράν να μπει σε καραντίνα από την Ευρώπη, και η Συρία να εξαναγκαστεί σε διαπραγματεύσεις.
<P>
Από το σημείο αυτό, η ειρήνη θα μπορέσει να επιστρέψει, μια πραγματική ειρήνη, και ο φτωχός Λίβανος θα μπορέσει να πορευθεί προς μια φυσιολογική ζωή ενός κράτους ανεξάρτητου, το οποίο θα έχει επιτέλους ξεφορτωθεί τον πόλεμο αλλά και τις συνέπειές του.
<P>
Το Ευρωπαικό Κοινοβούλιο πρέπει να ενεργήσει προς αυτή την κατεύθυνση, και κατ'αυτό τον τρόπο θα βοηθήσει την ειρηνευτική διαδικασία και τους δημιουργούς της στο πεδίο. Πρέπει να το δηλώσει ξεκάθαρα και να αντιδράσει ζητώντας την διακοπή οποιασδήποτε διαπραγμάτευσης και επαφής με το Ιράν, μέχρι η χώρα αυτή να καταδικάσει την τρομοκρατία. Με τον ίδιο τρόπο, πρέπει να αποσπάσει από την Συρία, με την οποία διατηρούμε δεσμούς, δέσμευση ότι επιτέλους αποδέχεται την ειρηνευτική διαδικασία και ότι θα σταματήσει να δίνει την εντύπωση μιας χώρας η οποία παίζει διπλό παιχνίδι. Η ειρήνη στην Μέση Ανατολή εξαρτάται σε εξαιρετικά σημαντικό βαθμό από τα ψηφίσματα. Οφείλουμε όλοι να είμαστε, στον τομέα και στο φάκελο αυτό, αποφασιστικοί, με τους λόγους μας και με τις πράξεις μας, δυνατοί αλλά και συγκεκριμένοι.

<SPEAKER ID=172 LANGUAGE="FR" NAME="Bernard-Reymond">
Κύριε Πρόεδρε, η Μέση Ανατολή βρίσκεται αντιμέτωπη για ακόμα μια φορά με τραγικά γεγονότα. Πρέπει άραγε να δείξουμε έκπληξη;
<P>
Η σημαντική πρόοδος που σημειώθηκε τα τελευταία χρόνια προς την κατεύθυνση της ειρήνης, κατάφερε να κάνει πιστευτό ότι οι συνθήκες για μια ειρηνική κατάσταση, σταθερή και διαρκής, είχαν επιτέλους πληρωθεί. Στην πραγματικότητα, υπάρχουν ακόμα βασικά προβλήματα, τα οποία αποτελούν ισχυρό άλλοθι για τους αιώνιους εχθρούς της ειρήνης. Η κατοχή του νότιου Λιβάνου από το Ισραήλ και η αδυναμία της λιβανέζικης κυβέρνησης να εγγυηθεί την ασφάλεια στην περιοχή αποτελούν βασικά εμπόδια για την εν λόγω ειρήνη.
<P>
Από την στιγμή που, δυστυχώς, ξεκίνησε η σύρραξη αυτή, δεν πρέπει να αρκεστούμε στην αναζήτηση της απλής επιστροφής στο ευαίσθητο προηγούμενο στάτους κβο, αλλά οφείλουμε να εκμεταλλευθούμε την θλιβερή αυτή ευκαιρία για να διευθετήσουμε σε βάθος το πρόβλημα και σύμφωνα με τις συστάσεις του ΟΗΕ. Καμία λύση δεν μπορεί να πετύχει χωρίς την επέμβαση των δυνάμεων μεσολαβητών. Η Γαλλία ήταν η πρώτη που αντέδρασε σε διπλωματικό και ανθρωπιστικό επίπεδο. Οι Ηνωμένες Πολιτείες εμπλέκονται προτείνοντας ένα σχέδιο επίλυσης της διένεξης, το οποίο δυστυχώς, εάν είμαι σωστά ενημερωμένος, δεν γίνεται δεκτό την στιγμή αυτή από την Χεζμπολάχ.
<P>
Δεν πρέπει να σταματήσουμε σε μια απλουστευτική εικόνα, ενός ανταγωνισμού μεταξύ των Ηνωμένων Πολιτειών και της Γαλλίας, ή στην ιδέα ότι δυο παρεμβάσεις θα περιέπλεκαν περισσότερο την κατάσταση απ'ότι θα διευκόλυναν την επίλυση της. Η Γαλλία και οι Ηνωμένες Πολιτείες δεν έχουν απαραίτητα, την ίδια τοποθέτηση στην Μέση-Ανατολή. Η συμπεριφορά τους έναντι σε κάθε Κράτος της περιοχής δεν είναι ταυτόσημη. Για τους λόγους αυτούς, ακριβώς, οι αντίστοιχες και συντονισμένες ενέργειές τους μπορούν να καταστούν πολύ χρήσιμες για μια οριστική λύση. Οσον αφορά την Ευρώπη, και πιο συγκεκριμένα την πολιτική συνεργασία, σημειώθηκε ως συνήθως μια κάποια καθυστέρηση στην ενεργοποίησή της. Μετά την Γιουγκοσλαβία, μετά το επεισόδιο της ελληνοτουρκικής διένεξης, ορίστε που η Μέση Ανατολή μας φανερώνει για ακόμη μια φορά ότι η πρώτη εμπορική δύναμη παγκοσμίως δεν υπολογίζει στην παγκόσμια πολιτική σκακιέρα.
<P>
Οι θεσμοί απειλούνται περισσότερο απ'ότι οι άντρες και οι γυναίκες που τους εμψυχώνουν. Οι διαπραγματευτές της διακυβερνητικής διάσκεψης θα το θυμούνται άραγε, το θαμπό πρωινό που πάντα περιβάλλει τις τελευταίες ώρες των διαπραγματεύσεων για τις συνθήκες;

<SPEAKER ID=173 LANGUAGE="IT" NAME="Pettinari">
Kύριε Πρόεδρε, θα ήθελα και εγώ να απευθυνθώ άμεσα στον Πρόεδρο του Συμβουλίου, κ. Ferraris, για να ζητήσω μια πιο εμφανή πρωτοβουλία της Ευρωπαϊκής Ένωσης.
<P>
Όπως ακούσατε, κύριε Ferraris, οι συνάδελφοι της ομάδας μου, της ευρωπαϊκής ενωτικής αριστεράς, καταδίκασαν ήδη με αποφασιστικότητα τις τρομοκρατικές επιθέσεις του κινήματος Χεζμπολλάχ κατά του Ισραήλ. Η ομάδα μας εκφράστηκε πάντα κατά της χρήσης του θρησκευτικού ολοκληρωτισμού για πολιτικούς σκοπούς και - ακόμα χειρότερα, όπως συμβαίνει τώρα - για τρομοκρατικούς σκοπούς.
<P>
Θέλουμε, όμως, να καταδικάσουμε σήμερα, με τρόπο εξίσου αποφασιστικό, τη σοβαρή απόφαση της ισραηλικής κυβέρνησης του Σιμόν Πέρεζ να εμπλέξει όλη την περιοχή σε μια βίαιη κλιμάκωση, με τους χωρίς διάκριση βομβαρδισμούς κατά του άμαχου πληθυσμού του Λιβάνου και με τις εκατοντάδες χιλιάδες προσφύγων και εκτοπισθέντων για λόγους ασφαλείας από τη Βηρυτό.
<P>
Εμείς θεωρούμε ότι αυτή η ισραηλινή απάντηση είναι απερίσκεπτη και δυσανάλογη, και επιλέχθηκε μόνο για να καθησυχάσει την εσωτερική κοινή γνώμη, η οποία σύντομα θα εκφραστεί στις νομοθετικές εκλογές. Αλλά το Ισραήλ δεν μπορεί να σκέφτεται να επιρρίψει σε όλο τον λαό του Λιβάνου το βάρος της απάντησης στις επιθέσεις της Χεζμπολάχ. Επιπλέον, πιστεύουμε ότι η επίθεση εναντίον ολόκληρου του Λιβάνου θέτει σε σοβαρό κίνδυνο την ειρηνευτική διαδικασία στη Μέση Ανατολή. Γι' αυτό απευθύνουμε έκκληση για την άμεση κατάπαυση των εχθροπραξιών και την επανάληψη των διαπραγματεύσεων μεταξύ Λιβάνου, Συρίας και Ισραήλ, με σκοπό την επίτευξη μιας διαρκούς ειρήνης μεταξύ αυτών των χωρών.
<P>
Η ομάδα μου υποστηρίζει, και αναφέρθηκε ήδη, ότι χρειάζεται να εφαρμόσουμε και να σεβαστούμε το ψήφισμα 425 του Συμβουλίου Ασφαλείας των Ηνωμένων Εθνών, ένα ψήφισμα, το οποίο, θυμίζω προβλέπει την αποχώρηση των ισραηλινών δυνάμεων κατοχής και τον σεβασμό στην εδαφική ακεραιότητα του Λιβάνου. Δεν ωφελεί να κρύβουμε την αλήθεια: χωρίς την απόφαση του Ισραήλ να αποσυρθεί από τα υψώματα του Γκολάν και από το Νότο του Λιβάνου να εκδιώξουν από τις έδρες τους τις τρομοκρατικές δυνάμεις, που απειλούν την ύπαρξη του Ισραήλ, δεν θα υπάρξει ποτέ ειρήνη.
<P>
Για να κλείσω θα σας πω, κ. Ferraris, ότι πρέπει να καταλάβετε ότι δεν είναι δυνατόν να περιοριστείτε στην απλή εξέταση της κατάστασης, αλλά ότι χρειάζεται να δράσετε. Είναι ανάγκη, πιστεύω, τα κράτη μέλη να αναλάβουν αμέσως πρωτοβουλίες στη βάση μιας απόφασης του Συμβουλίου της Ευρωπαϊκής Ένωσης για την παύση του πυρός και την επανέναρξη των διαπραγματεύσεων. Αλλίμονο εάν εγγυηθούμε την ατιμωρησία, σε οποιαδήποτε περιοχή του κόσμου, σε οιονδήποτε.

<SPEAKER ID=174 LANGUAGE="ES" NAME="Terrσn i Cusν">
Κύριε Πρόεδρε, θα ήθελα κατ' αρχήν να επισημάνω ότι συμφωνώ με πολλά από τα βασικά που ανέφεραν σχετικά με αυτήν τη διένεξη η κ. Green και ο κ. Sakellariou. Θα επωφεληθώ λοιπόν για να αναφέρω ορισμένα σημεία τα οποία, αν και μικρότερης σημασίας, πιστεύω ότι πρέπει να τονιστούν.
<P>
Πριν απ' όλα, πρέπει να πω ότι σε αυτό το Κοινοβούλιο δεν έχουμε την παραμικρή αμφιβολία σχετικά με την ανάγκη του Ισραήλ για ασφάλεια, και έχουμε καταδικάσει και εκφράσει τη λύπη μας για τις επιθέσεις που είχαν ως θύματα ισραηλινούς πολίτες. Προσωπικά είχα την ευκαιρία να παραστώ στις παλαιστινιακές εκλογές με την ομάδα των παρατηρητών του Κοινοβουλίου. Αφενός είδα έναν πληθυσμό ευτυχισμένο και γεμάτο ελπίδες, έναν παλαιστινιακό πληθυσμό που χαιρόταν την αξιοπρέπεια που πρόσφατα κέρδισε, και πιστεύω ότι αυτή είναι η εντύπωση που αποκομίσαμε όλοι όσοι βρεθήκαμε εκεί. Αφετέρου, ορισμένοι από τους Παλαιστινίους συνομιλητές μας -οι οποίοι δεν ήταν όλοι κάτοικοι των κατεχομένων εδαφών- δε συμμερίζονταν αυτήν την ευτυχία και δεν ήταν πάντοτε σε θέση να μας εξηγήσουν τους λόγους σχετικά με αυτό με τρόπο κατανοητό, και είχαμε μάλλον την αίσθηση, μερικές φορές, ότι οι λόγοι τους ήταν μάλλον ανεξήγητοι.
<P>
Σήμερα, οι άνθρωποι του Γιασέρ Αραφάτ, της Κυβέρνησης Αραφάτ, καταπολεμούν την τρομοκρατία. Και πρόσφατα άκουσα, σε μια συνάντηση που διεξήχθη σε αυτήν την έδρα, τον Ισραηλινό Πρεσβευτή να το αναγνωρίζει και να ευχαριστεί γι' αυτό. Ούτε επιθυμούμε να επιστρέψουμε στη λογική της βίας, και πιστεύω ότι αυτό είναι σαφές σε αυτό το ημικύκλιο. Αυτήν την περίοδο κατά την οποία νιώθουμε έντονο το αίσθημα της απώλειας του Γιτζάκ Ραμπίν, φοβόμαστε μήπως η κλιμάκωση της βίας, όπως συμβαίνει πάντοτε με αυτήν, προσλάβει κάποια λογική ξένη προς τη βούληση και τη λογική.
<P>
Η Ευρωπαϊκή Ένωση όρισε, αν και καθυστερημένα, το πλαίσιο του διαλόγου. Η Ευρωπαϊκή Ένωση έβαλε στη Βαρκελώνη Σύριους και Ισραηλινούς στο ίδιο τραπέζι. Η Ευρωπαϊκή Ένωση διαδραμάτισε βασικό ρόλο στη διεξαγωγή των παλαιστινιακών εκλογών. Θα ήθελα λοιπόν να ζητήσω από την Ευρωπαϊκή Ένωση να χρησιμοποιήσει όλες της τις δυνάμεις -που μερικές φορές είναι λίγο ορατές και μικρότερες από όσο θα επιθυμούσαμε- ώστε να σταματήσουν οι επιθέσεις και να εξασφαλίσουμε στις ενδιαφερόμενες πλευρές το ακόμη αδύναμο πλαίσιο του διαλόγου το οποίο καθορίσαμε.

<SPEAKER ID=175 NAME="Αλαβάνος">
Κύριε Πρόεδρε, όλοι είχαμε συμπαρασταθεί στην κυβέρνηση του Ισραήλ, και πολύ σωστά, όταν αντιμετώπιζε το πρόβλημα των πολύνεκρων επιθέσεων από την Χαμάς, όταν δολοφονούνταν ο Πρωθυπουργός του Ισραήλ, ο Γιτζάκ Ραμπίν.
<P>
Φοβάμαι όμως ότι, τελικά, αυτοί που οπλίσανε το χέρι του δολοφόνου του ισραηλινού πρωθυπουργού αρχίζουν και επηρεάζουν και καθορίζουν την πολιτική και την δυναμική στις τοποθετήσεις του Ισραήλ. Γιατί ο καθένας μπορεί να αναγνωρίσει το δικαίωμα για την αυτοάμυνα. Όμως είναι ένα δικαίωμα, το οποίο πρέπει να ασκείται με πλήρη και αυστηρή αυτοσυγκράτηση. Εδώ έχουμε επιθετικές ενέργειες πιά από την πλευρά της κυβέρνησης του Ισραήλ, έχουμε βάρβαρες, ανόητες και επικίνδυνες ενέργειες. Και από αυτήν την άποψη νομίζω ότι θα έπρεπε να αντιμετωπισθούν, με την καταδίκη και της Ευρωπαϊκής Ένωσης και των Ηνωμένων Πολιτειών και όλων των διεθνών παραγόντων.
<P>
Αυτήν την στιγμή, κυριολεκτικά οι σημαντικές προσπάθειες που έκανε η Ευρωπαϊκή Ένωση με την Συνδιάσκεψη της Βαρκελώνης, με μία ανοικτή μεσογειακή πολιτική, που προϋπέθεταν την προώθηση της ειρηνευτικής διαδικασίας στην Μέση Ανατολή, κινδυνεύουν να βρεθούν στον αέρα.
<P>
Πιστεύω ότι σε μεγάλο βαθμό έχει συμβάλει και μία ελλιπής παρουσία του Συμβουλίου Υπουργών στην μεσανατολική κρίση, που ίσως έχει σχέση με τα εσωτερικά προβλήματα της προεδρεύουσας χώρας, ενώ η Ιταλία πραγματικά, λόγω της τοποθέτησής της, της γεωγραφικής της θέσης, των ιστορικών δεσμών της, μπορούσε να παίξει ένα πολύ σημαντικό ρόλο.
<P>
Νομίζω ότι είναι πολύ σημαντικό σήμερα να ζητήσουμε να σταματήσει αμέσως το Ισραήλ τις ενέργειές του και να μπουν οι προϋποθέσεις για ένα διάλογο ΣυρίαςΛιβάνου-Ισραήλ, που θα οδηγήσει από τη μια στην πλήρη διακοπή των τρομοκρατικών ενεργειών από την Χεζμπουλλάχ από το έδαφος του Λιβάνου και από την άλλη στην πλήρη απόσυρση του Ισραήλ από τον χώρο του Λιβάνου.
<P>
Με την ευκαιρία αυτή όμως, κύριε Πρόεδρε, θα ήθελα να εκφράσω την ανησυχία μου για την πρόσφατη συμφωνία αμυντικής συνεργασίας μεταξύ Ισραήλ και Τουρκίας, που έχει σαν αποτέλεσμα να συνδέονται δύο μεγάλες κρίσεις, η μεσανατολική και ελληνοτουρκική, και που θα μπορούσε να οδηγήσει σε γενικότερα και ευρύτερα προβλήματα στην περιοχή.

<SPEAKER ID=176 LANGUAGE="NL" NAME="Van Bladel">
Την περασμένη εβδομάδα ήμουν στην Βηρυτό, την ημέρα που άρχισαν οι δράσεις των Ισραηλινών. Στο αεροδρόμιο μου προξένησε εντύπωση το γεγονός ότι σχεδόν σε όλους τους χώρους υπήρχε μια φωτογραφία του προέδρου της Συρίας Χαφέζ Αλ Ασσάντ καθώς και του υιού του ο οποίος σκοτώθηκε σε δυστύχημα. Το γεγονός αυτό καθιστά σαφές ότι η Συρία είναι εκείνη η οποία κατευθύνει τα πράγματα στο Λίβανο.
<P>
Πρόεδρε, οι ενέργειες της Χεσμπολά από το έδαφος του Λιβάνου μπορούν να πραγματοποιούνται μόνο, κυριολεκτικά μόνο, με την σύμφωνη γνώμη και τη συνεργασία της Συρίας. Ωστόσο, ο άνθρωπος μας στη Δαμασκό περιμένει ήρεμα εν τω μεταξύ την εξέλιξη της αναμέτρησης στο Λίβανο, με ένα μόνο στόχο, τη σύναψη μιας ικανοποιητικής οικονομικής συμφωνίας η οποία θα διατηρήσει στην εξουσία το δικτάτορα της Δαμασκού. Κατά τη διάρκεια της παραμονής μου στη Βηρυτό, Πρόεδρε, μου έκανε εντύπωση πόσο σκληρά εργάσθηκαν οι κάτοικοι του Λιβάνου για να αποκαταστήσουν τις καταστροφές στην πόλη της Βηρυτού και από διάφορες πολιτικές ομάδες εκφράσθηκε η επιθυμία να αποστείλουμε παρατηρητές εάν επιτυγχάνετο να διεξαχθούν ελεύθερες εκλογές στο Λίβανο.
<P>
Η ειρηνευτική διαδικασία στη Μέση Ανατολή, Πρόεδρε, καθώς και η παροχή στο Λίβανο της δυνατότητας να ασκεί ελεύθερα τα κυριαρχικά δικαιώματά του, εξαρτώνται, συν τις άλλοις, από τον τερματισμό των τρομοκρατικών ενεργειών που υποστηρίζονται από τη Συρία και το Ιράν. Τότε το Ισραήλ δεν θα έχει πλέον λόγους να αναλαμβάνει δράσεις εκτός των συνόρων του.
<P>
Πρόεδρε, είμαι ευχαριστημένος από το γεγονός ότι η Ευρωπαϊκή Ένωση διατηρεί μια αντιπροσωπεία στην Μέση Ανατολή, αλλά θα ήθελα να σας ερωτήσω με ποιο τρόπο θα συνεχίσει το Συμβούλιο τον πολυδιαφημιζόμενο, αλλά, δυστυχώς, χωρίς ουσιαστικό περιεχόμενο, διάλογό του με το Ιράν. Δεν είναι, άραγε, καιρός να ασκηθεί εκ μέρους της ΕΕ μια συνεπής πολιτική π.χ. στον τομέα της χορήγησης όπλων;
<P>
Τέλος, Πρόεδρε, οι ενέργειες της Γαλλίας στη Μέση Ανατολή έγιναν κατόπιν διαβουλεύσεων με την ΕΕ ή είναι μονομερείς ενέργειες; Ποιο στόχο μπορούν να έχουν τότε αυτές οι ενέργειες παράλληλα με τις αμερικανικές ενέργειες;

<SPEAKER ID=177 LANGUAGE="DE" NAME="Friedrich">
Kύριε Πρόεδρε, »εν οδοίς δικαιοσύνης ζωή» λέει η Bίβλος στις Παροιμίες, Kεφάλαιο IB, εδάφιο 28. Aυτό είναι το σύνθημα της ημερίδας της Eυαγγελικής Eκκλησίας που θα γίνει την επόμενη χρονιά. Xωρίς δικαιοσύνη δεν υπάρχει ζωή και ειρήνη. Aπευθύνω εκκλήσεις, υπό τρεις ιδιότητες, προς την περιοχή, προς τους εκπροσώπους που φέρουν την ευθύνη εκεί: Πρώτον, σαν Eυρωπαίος. Nαι, είμαστε αρμόδιοι και για τη σταθερότητα και για την ειρήνη στην περιοχή αυτή. Δεύτερον, σαν γερμανοί ευρωπαίοι φέρουμε ιδιαίτερη ευθύνη στο να επικρατεί ειρήνη στο Iσραήλ και στο να μπορεί να ζήσει η χώρα του Iσραήλ μέσα σε ασφαλή όρια. Tρίτον, ως πρόεδρος της αντιπροσωπείας για τις σχέσεις με τις χώρες του Mασρέκ και τα κράτη του Kόλπου, θα πάω με τους συναδέλφους από το Eυρωπαϊκό Kοινοβούλιο, το Mάιο κιόλας, στην περιοχή της Συρίας, της Iορδανίας και του Λιβάνου για να εκφράσουμε ξεκάθαρα εκεί, μαζί με μια επίσημη αντιπροσωπεία του Kοινοβουλίου, το εξής: Θέλουμε ειρήνη στην περιοχή, και όποιος διαταράσσει την ειρήνη με τρομοκρατικές ενέργειες, γίνεται αντίπαλος κι εχθρός της Eυρώπης.
<P>
Προς την οργάνωση Xεζμπολά και τους υπευθύνους της, κάνω την εξής έκκληση: Σταματήστε τον καταιγισμό πυρών στο Bόρειο Iσραήλ; σταματείστε την τρομοκρατία; δεχθείτε την προσφορά για διαπραγματεύσεις.
<P>
Όσον αφορά το ψήφισμα, θέλουμε να αλλάξουμε την παράγραφο 5, οπότε θα μπορούμε, κατά τη γνώμη μου, να δεχθούμε το ψήφισμα. Στόχος μας, ως Eυρωπαίων, είναι να εξασφαλίσουμε την ειρήνη όχι μόνον στην Eυρώπη. Θέλουμε σταθερότητα και ειρήνη γύρω μας, και μάλιστα όχι μόνο για λόγους χριστιανικούς, αλλά κι επειδή είναι καλύτερα για όλους τους συμμετέχοντες να επικρατεί ειρήνη στην περιοχή αυτή και στα υπόλοιπα μέρη του κόσμου. Eμείς οι Eυρωπαίοι πιστεύουμε στην ειρηνευτική διαδικασία όπως την ξεκίνησε ο πρωθυπουργός Pαμπίν και θα κάνουμε το παν ώστε να έχει επιτυχία.

<SPEAKER ID=178 NAME="Van den Broek">
Πρόεδρε, σε συνέχεια των όσων δήλωσε ο Προεδρεύων του Συμβουλίου επιθυμώ να υπογραμμίσω για άλλη μια φορά το γεγονός ότι η Ευρωπαϊκή Επιτροπή συμμερίζεται την ανησυχία για την κλιμάκωση των βιοπραγιών στη Μέση Ανατολή και είναι επίσης διατεθειμένη να εξετάσει που μπορεί να απευθύνει έκκληση για ανθρωπιστική βοήθεια και να εξετάσει με ποιο τρόπο μπορούμε από την πλευρά μας να συνδράμουμε σε αυτό.
<P>
Ταυτόχρονα, Πρόεδρε, η Επιτροπή είναι επίσης πεπεισμένη ότι στην προκειμένη περίπτωση πρέπει πρωτίστως να ζητηθεί να σταματήσουν οι τρομοκρατικές ενέργειες. Όμως και στο πλαίσιο ενός μεσολαβητικού ρόλου όπως εκείνου που έχει αναλάβει η Προεδρία, η Τρόϊκα, οι Ηνωμένες Πολιτείες, η Γαλλία δεν μπορεί κανείς να αγνοήσει τα πραγματικά αίτια και τις συνέπειες και η Επιτροπή συμφωνεί, εν πάση περιπτώσει, με όσους υποστηρίζουν ότι ενδεχομένως μπορεί να αμφιβάλλει κανείς κατά πόσο ελήφθη υπόψη εκ μέρους του Ισραήλ η αναλογικότητα, όμως δεν πρέπει να παραγνωρισθεί το γεγονός ότι η δράση που ανέλαβε το Ισραήλ ήταν μια απάντηση στις προκλήσεις της Χεσμπολά, διότι διαφορετικά δεν πρόκειται να διευκολυνθεί η επίτευξη λύσης. Φρονούμε επίσης ότι για το ρόλο της Χεσμπολά στο Λίβανο, υπεύθυνες είναι και η Συρία με το Ιράν.
<P>
Η Επιτροπή φρονεί επίσης ότι θα πρέπει να τηρηθούν τα ψηφίσματα 425 και 508 του Συμβουλίου Ασφαλείας. Φρονεί επίσης ότι το Ισραήλ κατά το περασμένο έτος έδειξε ότι είναι διατεθειμένο να υποστεί θυσίες για την ειρήνη και όπως σήμερα αναφέρθηκε έκανε πολλά προς αυτή την κατεύθυνση και εφόσον δεν έχει επιτευχθεί μια ειρηνική διευθέτηση με τη Συρία, δεν είναι και τόσο ρεαλιστικό να επιδιώκουμε επιτακτικά την εφαρμογή του ψηφίσματος 425, επειδή όλοι γνωρίζουμε ότι όταν επιτευχθεί μια ειρηνική ρύθμιση με τη Συρία, η ρύθμιση αυτή θα περιέχει και το θέμα της ακεραιότητας και της ανεξαρτησίας του Λιβάνου. Τότε θα μπορεί όντως το Λίβανο να εγγυηθεί ότι, ενδεχομένως με τη βοήθεια των γειτονικών χωρών, δεν πρόκειται να πραγματοποιηθούν επιθέσεις στο Ισραήλ από το έδαφός του.
<P>
Πρόεδρε, είμαι σύμφωνος με την ατμόσφαιρα που επικρατεί εδώ στο Κοινοβούλιο, η οποία είναι αντιπολεμική. Πρόκειται για τη διατήρηση της ειρηνευτικής διαδικασίας, η τύχη της οποίας διακυβεύεται σήμερα. Όμως είναι τελείως διαφορετικό να αναλαμβάνει κάποιος δράση για τη διάσωση της ειρηνευτικής διαδικασίας από την ανάληψη τρομοκρατικής δράσης για την υπονόμευση της ειρηνευτικής διαδικασίας. Φρονώ ότι πρέπει να υπάρχει αυτός ο σαφής διαχωρισμός.

<SPEAKER ID=179 NAME="Ferraris">
, Πρoεδρεύων του Συμβουλίου. (ΙΤ) Κύριε Πρόεδρε, αξιότιμοι βουλευτές, η συζήτηση που παρακολούθησε το Συμβούλιο ήταν μια συζήτηση υψηλού ήθους, αν μου επιτρέπετε, όπως και μια συζήτηση με ευρή πολιτικό υπόβαθρο για το ποια μπορεί να είναι η δράση της Ευρωπαϊκής Ένωσης, του Συμβουλίου, της Επιτροπής και όλων μας, σε μια στιγμή αντικειμενικά δύσκολη.
<P>
Δεν θέλω να απαντήσω ξεχωριστά στους βουλευτές που παρενέβησαν, θα ήθελα όμως να κάνω δύο ή τρεις παρατηρήσεις. Η πρώτη, αν μου επιτρέπετε, είναι μεθοδολογικής φύσης: Ας το πούμε ειλικρινά - το λέω αυτό περισσότερο εξ ονόματός μου παρά εξ ονόματος του Συμβουλίου - οι ενέργειες της εξωτερικής πολιτικής της Ευρωπαϊκής Ένωσης δεν είναι πάντοτε δυνατόν να πραγματοποιηθούν με την απαιτούμενη ταχύτητα που θα ήταν απαραίτητη. Υπάρχει μια αντικειμενική διαδικασία διαβουλεύσεων, μια απαραίτητη διαδικασία διαβουλεύσεων που αποτελεί ένα πλεονέκτημα, έχει όμως και το μειονέκτημα στην προκειμένη περίπτωση, της Ευρωπαϊκής Ένωσης. Η αρχή της κρίσης που προέκυψε την περασμένη εβδομάδα, όπως επισήμανε πολύ σωστά κατά τη γνώμη μου ο Επίτροπος Van den Broek, είναι μια αποτίμηση της κατανομής των ευθυνών, μια αποτίμηση πολύ δύσκολη, η οποία πρέπει να εξεταστεί με μεγάλη περίσκεψη γιατί κανείς δεν μπορεί να αρνηθεί - κι αυτή ήταν η άποψη όλων μας της Ευρωπαϊκής Ένωσης στο Παλέρμο και επίσης η άποψη ενός μεγάλου φάσματος χωρών στο Sharm-el-Sheik - ότι η καταδίκη της τρομοκρατίας και η θέληση να ενεργήσουμε ώστε ορισμένες χώρες που θεωρούνται πιο υπεύθυνες ή τουλάχιστον που υποψιαζόμαστε ότι στηρίζουν την τρομοκρατία, θα πρέπει να προειδοποιηθούν κατά κάποιο τρόπο. Πράγματι η τρόικα πήγε στην Τεχεράνη στις 2 Απριλίου, ύστερα δηλαδή από το Sharm-el-Sheik, και πριν από τη σημερινή κρίση.
<P>
Παρόλα αυτά προέκυψε η τρομοκρατική ενέργεια της Hezbollah, προέκυψε επίσης η ισραηλινή αντίδραση, μια αντίδραση που πρέπει σήμερα να αξιολογήσουμε, όχι με τη ζυγαριά του φαρμακοποιού - κάτι που δεν μπορούμε να το κάνουμε σ'αυτές τις περιπτώσεις όταν πρόκειται για ανθρώπινη οδύνη, δηλαδή να ψάξουμε ποιος έκανε τα χειρότερα και ποιος φταίει - ασφαλώς όμως σε πολιτικό επίπεδο, με σκοπό να εξασφαλιστούν οι ειρηνευτικές διαδικασίες όσο είναι δυνατόν. Έγιναν παρατηρήσεις όλων των ειδών για τη στάση της Συρίας, για το Λίβανο που υποφέρει από τη βία των τρίτων, αλλά και γι αυτό που αντιπροσώπευσε στο Ισραήλ, η υπομονή και η θέληση για ειρήνη που έδειξε ο λαός κατά τη διάρκεια όλων αυτών των μηνών, ακόμα και κάτω από τρομοκρατικές επιθέσεις στο εσωτερικό της χώρας, φτάνοντας με τρόπο σχεδόν κλασικό θα έλεγα στη θυσία του Yitzhak Rabin ως φόρο τιμής και θύμα των ειρηνευτικών διαδικασιών.
<P>
Όλα αυτά πρέπει να τα λάβουμε υπόψη μας όταν λέμε, δικαίως και δεν μπορούμε να το αρνηθούμε, ότι οι παρεμβάσεις γίνονται με πολύ αργό ρυθμό. Εγώ θα ήθελα να πω ότι η Προεδρία και όλοι εμείς, ήδη από την περασμένη εβδομάδα κάναμε ό, τι ήταν δυνατό για να προσπαθήσουμε να μελετήσουμε τους τρόπους για να μπορέσουμε να καταλήξουμε σ 'αυτή τη διαδικασία με επαφές που - ζητώ συγγνώμη από τον κ. Pettinari - δεν είναι πάντα δημόσιες, δεδομένου ότι η λεπτότητα της ενέργειας απαιτεί μια ιδιαίτερη προσοχή για ναμην κοπεί η κλωστή ενός υφάσματος, μιας πλοκής τόσο ευαίσθητης μιας ειρηνευτικής διαδικασίας που από μόνη της είναι ιδιαίτερα εύθραυστη, γιατί δεν εξαρτάται μόνο από τα Κράτη αυτά αλλά και από τη θέληση ομάδων παράφρονων, ή ομάδων που δεν ελέγχονται με κανένα τρόπο.
<P>
Θέλω να προσθέσω άλλα δυο-τρία πράγματα. Πιστεύω ότι οι πρωτοβουλίες της κάθε χώρας, όσο κι αν είναι κατανοητές και θετικές, όσο κι αν είναι σημαντικές όπως θεωρήθηκε σημαντικό το ανακοινωθέν στον Πρόεδρο στις 15 Απριλίου όπως και η προσπάθεια της κάθε χώρας να συμμετάσχει όσο μπορεί με την επιρροή της με το βάρος της, με την παράδοσή της, πρέπει όλα αυτά να συνδυαστούν με τις γενικές ενέργειες της Κοινότητας. Το θέμα υπό συζήτηση όσον αφορά μια γαλλική πρωτοβουλία η οποία έχει σίγουρα υψηλό σκοπό, η Προεδρία ενημερώθηκε σχετικά και ενεργεί έτσι ώστε να γίνει μέρος ενός συλλογικού σχεδίου, ενός κοινού σχεδίου.
<P>
Πιστεύω ότι γι αυτό που θέλουμε να επιτύχουμε - και αυτό είναι ένα θέμα, επαναλαμβάνω, εξαιρετικά λεπτό, δεν μπορούν όλα να γίνουν δημόσια, αλλά να πρέπει συζητούνται με ιδιαίτερη προσοχή. Στόχος μας είναι να συμμετάσχουν όλοι σε μια διαδικασία ειρήνης: όλα τα μέρη της περιοχής αυτής, όλες οι χώρες και όλες οι δυνάμεις πρέπει να συμμετάσχουν στην προσπάθεια αυτή. Σήμερα, αυτή την ώρα ακριβώς βρίσκεται στη Ρώμη ο Αμερικανός μόνιμος Υφυπουργός Peletow, ακριβώς με σκοπό να προσπαθήσει να συντονίσει με την Προεδρία μια κοινή δράση, ελπίζοντας ότι αυτό μπορεί να έχει κάποιο αποτέλεσμα. Θα ήθελα, με την ευκαιρία αυτή να υπενθυμίσω ότι στις 29 στο Λουξεμβούργο θα λάβει χώρα η συνέχεια της σύσκεψης του Sharm-el-Sheik σε κοινοτική έδρα. Ακριβώς για να αποδείξουμε ότι η Προεδρία του Συμβουλίου έχει σκοπό να ενημερώσει το Κοινοβούλιο για τέτοια σοβαρά γεγονότα, θα πω - όπως μου ανέφεραν πριν από λίγο - ότι η τρόικα που πρέπει να πάει και στο Τελ Αβίβ, σταθμός ο οποίος δεν είχε προβλευθεί αρχικά, προσπαθεί με τις επαφές που έγιναν αυτές τις δύο μέρες μεταξύ Αμμάν, Βηρυττού, Καϊρου και Τελ Αβίβ, να ξαναζωντανέψει τις συμφωνίες του 93, στις οποίες αναφέρθηκα, μεταξύ των Hezbollah και του Ισραήλ, ακριβώς για να προσπαθήσει να θέση ένα τέλος στην κρίση. Επιπλέον διαγράφονται κάποιες άλλες ιδέες που ο Αμερικανός Υφυπουργός εξετάζει σήμερα στη Ρώμη. Θα ήθελα να πω στον κ. Lamuniere ότι αυτή η αντιπροσωπεία δεν είναι μόνο σε επίπεδο πολιτικών ηγετών αλλά και υφυπουργών των κρατών, κι αυτό ακριβώς για να δοθεί στην αποστολή αυτή της τρόικας μια αξία όχι μόνο λειτουργική, αλλά και ένα προφίλ περισσότερο πολιτικό για να ενισχυθεί η σημασία της και για να δοθεί όσο είναι δυνατόν, ένα πολιτικό σήμα της Ευρωπαϊκής Ένωσης.
<P>
Αυτή τη στιγμή η αντιπροσωπεία της τρόικας βρίσκεται στο Κάιρο, αύριο θα βρίσκεται στη Δαμασκό και μεθαύριο στο Τελ Αβίβ. Εκτός αυτού, πρέπει να επινοήσουμε μια νέα μορφή συνεργασίας στο σχέδιό μας και ποιες θα είναι οι δυνάμεις στο Λίβανο, τη Συρία, το Ισραήλ και στην Αίγυπτο, σε όλη αυτή την περιοχή που θα μπορέσουν να βοηθήσουν στην επαναφορά της ειρήνης.
<P>
Μερικά πράγματα είναι ακόμη, επιτρέψτε μου να πω, σε πρωταρχικό στάδιο κι έτσι δεν μπορούμε να αναφερθούμε σε μερικές λεπτομέρειες όπως θα ήθελα. Θα ήθελα μόνο να διαβεβαιώσω το Κοινοβούλιο και τους κυρίους βουλευτές ότι το Συμβούλιο, η Προεδρία και τα κράτη μέλη και όλοι μας δίνουμε στο πρόβλημα αυτό μεγάλη σημασία όπως είναι φανερό. Έχει δίκιο ο κ. Αλαβάνος ότι η Ιταλία έχει ιδιαίτερο ενδιαφέρον για το θέμα αυτό για προφανείς λόγους, δυστυχώς όμως δεν ενεργεί μόνη της και πρέπει να λάβει υπόψη της πολλές πτυχές του προβλήματος.
<P>
Το θέμα είναι πολύ απλό: πρέπει να γίνει ό, τι είναι δυνατόν, όχι τόσο στην ανταλλαγή κρίσεων, που είναι πολύ δύσκολο να γίνουν αυτή τη στιγμή μπροστά σε τόση οδύνη, που είναι η οδύνη του Ισραηλινού πληθυσμού, είναι οδύνη επίσης και των πληθυσμών του Λιβάνου. Δεν είναι χρήσιμο να κρίνουμε ποιος έχει δίκιο και ποιος άδικο σε μια τέτοια στιγμή: αυτό που είναι χρήσιμο είναι να γίνει το παν ώστε οι ειρηνευτικές διαδικασίες, που είναι τόσο δύσκολες και τόσο εύθραυστες, να μην διακοπούν από ανευθυνότητα της τρομοκρατίας και όπως είπε και ο κ. βουλευτής δεν πρέπει να μιλάμε σ'αυτό το Κοινοβούλιο μόνο για ειρήνη που δεν έχει επιτευχθεί ακόμη.

<SPEAKER ID=180 NAME="Πρόεδρος">
Έχω λάβει, σύμφωνα με το άρθρο 37(2) του Κανονισμού, έξι προτάσεις ψηφίσματος.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Ώρα των Ερωτήσεων (Συμβούλιο)
<SPEAKER ID=181 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0031/96).
<P>
Λυπούμαι διότι έχουμε στη διάθεσή μας μόνο μια ώρα αντί της συνήθους μιάς και μισής. Κατά συνέπεια θα επιτρέψω μία συμπληρωματική ερώτηση από τον αρχικό ερωτώντα συν ακόμη μία αντί των, συνήθως, δύο.

<SPEAKER ID=182 LANGUAGE="EN" NAME="von Habsburg">
Κύριε Πρόεδρε, είπατε ότι έχουμε στη διάθεσή μας μόνο μία ώρα. Είναι σκανδαλώδες που ο χρόνος έχει μειωθεί τόσο πολύ. Στην πραγματικότητα έχουμε μόνο 48 λεπτά. Σας παρακαλώ να κάνετε διαβήματα στην προεδρία. Είναι απαράδεκτο ότι ένα από τα θεμελιώδη δικαιώματα του Κοινοβουλίου - το δικαίωμα υποβολής ερωτήσεων - να μην εκπληρώνεται. Αυτό που συμβαίνει σήμερα είναι απαράδεκτο.

<SPEAKER ID=183 NAME="Πρόεδρος">
Κύριε von Habsburg, συμφωνώ απολύτως μαζί σας. Φέρνω συνεχώς το θέμα αυτό εγγράφως υπόψη του Προέδρου και των ηγετών των πολιτικών ομάδων. Δεν φαίνεται ότι επιτυγχάνω κάποια πρόοδο αλλά ίσως μαζί μπορούμε να κάνουμε ακόμη μια προσπάθεια. Προτίθεμαι να διαθέσω μία ώρα για τις ερωτήσεις έστω κι' αν παραταθεί πέραν των 7 μ.μ. Ελπίζω ότι οι διερμηνείς θα συμφωνούν σ' αυτό διότι πάντα στηριζόμαστε στη συνεργασία τους.

<SPEAKER ID=184 NAME="Ferraris">
Είναι σχεδόν κοινότοπο να επαναλάβω πόσο ενδιαφέρει το Συμβούλιο και όλους εμάς η ελευθερία του τύπου, και κατά συνέπεια πόσο είναι πρόθεση όλων μας να εξασφαλίσουμε την ελευθερία των δημοσιογράφων ακόμα και σε κρίσιμες καταστάσεις. Παρ' όλα αυτά, πιστεύω ότι είναι δύσκολο να δώσουμε έπειτα στους δημοσιογράφου αυτή την στήριξη που ο κ.Bertens θα ήθελε να τους προσφέρεται. Υποθέτω ότι, όταν ο κ. Bertens αναφέρεται σε κρίσιμες περιοχές, εννοεί περιοχές σε κατάσταση εμφύλιου πολέμου, με έναν πραγματικό πόλεμο σε εξέλιξη: φαντάζομαι ότι σ' αυτό αναφέρεται. Απ' την άλλη πλευρά, δεν πιστεύω ότι αυτές οι κρίσιμες περιοχές βρίσκονται, εκτός από ένα μικρό τμήμα, στο εσωτερικό του εδάφους των κρατών μελών της Ένωσης και συνεπώς, εάν κατάλαβα καλά, θα επρόκειτο για δημοσιογράφους που δρούν έξω από την Ευρώπη, στις τρίτες χώρες. Εάν αυτό είναι αλήθεια, μου φαίνεται ότι είναι πολύ δύσκολο για την Ένωση και το Συμβούλιο να παρέμβουν με συντονισμένο τρόπο μέσω μιας οποιασδήποτε ενέργειας υπέρ ατόμων η δουλειά των οποίων, σ' αυτές τις περιπτώσεις, είναι η εξασφάλιση της ενημέρωσής μας, καθώς σε όλους εμάς είναι αδύνατο να εγγυηθούμε την ασφάλεια εκείνη που σίγουρα θα ήταν ευχής έργον να μπορούσαμε να τους προσφέρουμε. Η Ένωση προσφέρει κάθε δυνατή ηθική και πολιτική στήριξη, αλλά βέβαια αντιλαμβάνομαι ότι αυτή η στήριξη είναι περισσότερο συμβολική παρά χειροπιαστή.
<P>
Πιστεύω ότι είναι σωστό να πούμε και να θυμήσουμε πόσα οφείλουμε εμείς στους δημοσιογράφους για το έργο που προσφέρουν σ' αυτές ακριβώς τις περιοχές αλλά εκτός από τη δράση που μπορεί να ασκήσει κάθε κράτος ξεχωριστά μια επί τόπου κανονική διπλωματική δράση - δεν βλέπω με ποιό τρόπο, ειλικρινά, η Ένωση μπορεί να βοηθήσει τους δημοσιογράφους που αντιμετωπίζουν δυσκολίες εάν όχι παραχωρώντας τους μια ηθική στήριξη που, σίγουρα, είναι μικρό πράγμα: σε συγκεκριμένο και ενεργό επίπεδο δεν νομίζω ότι μπορούμε να προσφέρουμε κάτι περισσότερο, λόγω αντικειμενικής έλλειψης μέσων δράσης.

<SPEAKER ID=185 LANGUAGE="NL" NAME="Bertens">
Κύριε Ferraris, σας ευχαριστώ πολύ για την απάντησή σας και υπογραμμίζω για άλλη μια φορά ότι ίσως οι Ιταλοί να σκέπτονται με σύμβολα και οι Ολλανδοί ίσως να σκέπτονται περισσότερο με τη λήψη αποτελεσματικών μέτρων. Η ερώτηση αυτή τέθηκε βάσει μιας ομόφωνα εγκριθείσης έκθεσης η οποία έφερε το ονομά μου και αφορούσε την προστασία των δημοσιογράφων οι οποίοι έχουν αναλάβει επικίνδυνες αποστολές, η οποία εγκρίθηκε στις 6 Δεκεμβρίου 1993 και με την οποία, χωρίς να χρησιμοποιήσω φιλοσοφικούς όρους, εζητείτο τότε να δοθεί πρακτική ενίσχυση σε δημοσιογράφους οι οποίοι αντιμετώπιζαν κινδύνους, μέσω της δημιουργίας «ενός συντονιστικού κέντρου το οποίο θα συγκεντρώνει πληροφορίες και θα παρέχει συγκεκριμένη βοήθεια». Το συντονιστικό αυτό κέντρο θα πρέπει να έχει άμεση επαφή με τα ευρωπαϊκά θεσμικά όργανα προκειμένου να διευκολύνεται η ανάληψη κατάλληλης πολιτικής δράσης. Το έπραξα αυτό σε συνεργασία με όλες τις διεθνείς και εθνικές ενώσεις δημοσιογράφων και σας ερωτώ για ποιο λόγο αυτή τη στιγμή δεν έχει ακόμη ληφθεί ούτε ένα είδος επιβεβαίωσης ότι αυτή έχει γνωστοποιηθεί. Ελπίζω ότι θα πράξετε κάτι εν προκειμένω.

<SPEAKER ID=186 LANGUAGE="IT" NAME="Ferraris">
Κύριε συνάδελφε, σας ευχαριστώ για τη διευκρίνισή σας, που είναι πραγματικά πολύ χρήσιμη, και δεν μπορώ παρά να σας απαντήσω, εν πάση ειλικρινεία, ότι αντιλαμβάνομαι το αίτημά σας. Υπενθυμίζω τη δέσμευση την οποία, πιστεύω, ότι τα κράτη μέλη πρέπει να αναλάβουν παρέχοντας στους δημοσιογράφους μια κανονική προξενική ή διπλωματική προστασία. Λαμβάνω υπόψη μου αυτήν την υπόδειξή σας και θα μου επιτρέψετε να σας κάνω γνωστά κάποια πράγματα μόλις είναι δυνατόν.

<SPEAKER ID=187 NAME="Πρόεδρος">
Ερώτηση αριθ. 2 της κ. Concepciσ Ferrer (H-0211/96)
<P>
Θέμα: Σχέδιο κοινής δράσης για την καταπολέμηση του ρατσισμού και της ξενοφοβίας
<P>
Ενόψει των ουσιωδών διαφορών που έχουν προκύψει μεταξύ του Ηνωμένου Βασιλείου και των λοιπών κρατών μελων, όσον αφορά το σχέδιο κοινής δράσης για την ενίσχυση της δικαστικής συνεργασίας στον τομέα της καταπολέμησης του ρατσισμού και της ξενοφοβίας.
<P>
Προτίθεται το Συμβούλιο να επιμείνει στη διατήρηση των γενικών κατευθυντήριων γραμμών των αρχικών σχεδίων;
<P>
Δεν νομίζει ότι, αν υπάρξει υποχώρηση στις βρετανικές επιδιώξεις, δύσκολα θα μπορούσαν να επιτευχθούν οι στόχοι που επιδιώκει η προταθείσα δράση;

<SPEAKER ID=188 NAME="Ferraris">
Στην συνεδρίαση του Συμβουλίου στις 19 και 20 Μαρτίου 1996, τα κράτη μέλη εξέφρασαν θετική γνώμη σε πρόταση της Ιταλικής Προεδρίας για ένα τροποποιημένο κείμενο ενός σχεδίου κοινής δράσης το οποίο, ακριβώς, η Ιταλική Προεδρία είχε ήδη παρουσιάσει. Λήφθηκαν υπόψη ορισμένες επιφυλάξεις που διατυπώθηκαν από τους ολλανδούς βουλευτές, και άλλες γλωσσολογικού χαρακτήρα.
<P>
Το κείμενο που εμείς προτείναμε λαμβάνει υπόψη του ορισμένες παρατηρήσεις που εξέφρασε, ιδιαίτερα η αντιπροσωπεία του Ηνωμένου Βασιλείου και επαναλαμβάνει, όσον αφορά τις γενικές γραμμές, το σχέδιο που το Συμβούλιο είχε εξετάσει τον Νοέμβριο του 1995. Αυτό το κείμενο προτίθεται να εγκαθιδρύσει μια δικαστική συνεργασία στην εξέταση των φακέλλων από τους οποίους απορρέουν συμπεριφορές που μπορούν να χαρακτηριστούν ρατσιστικές ή ξενόφοβες. Σκοπός αυτής της συνεργασίας είναι να γίνουν αυτές οι συμπεριφορές επιδεκτικές ποινικών κυρώσεων ή να αποτελέσουν αντικείμενο παρέκκλισης στην αρχή του διπλού καταλογισμού. Το σχέδιο, επίσης, προβλέπει, πέρα από μια σωστότερη δικαστική συνεργασία, την υιοθέτηση κατάλληλων μέτρων σε ειδικούς τομείς, όπως για παράδειγμα την κατάσχεση ή την δήμευση γραπτών, εικόνων ή άλλων εγγράφων, που προτρέπουν σε ρατσιστικές ή ξενοφοβικές συμπεριφορές, όταν βρίσκονται σε εξέλιξη έρευνες ή δικαστικές ενέργειες για τα γεγονότα που μπορούν να καταχωρηθούν ποινικά ως ενδείξεις ρατσισμού ή ξενοφοβίας.
<P>
Από την πλευρά της, η Ιταλική Προεδρία θα κάνει ότι είναι δυνατόν για να μπορέσει να ψηφισθεί αυτό το σχέδιο πριν τη λήξη της Ιταλικής Προεδρίας. Δεν χρειάζεται να πούμε ότι θεωρούμε την καταδίκη του ρατσισμού και της ξενοφοβίας καθήκον κάθε ελεύθερου πολίτη.

<SPEAKER ID=189 LANGUAGE="ES" NAME="Ferrer">
Ευχαριστώ πολύ, κύριε Προεδρεύοντα του Συμβουλίου, για την απάντησή σας στη ερώτησή μου, ερώτηση που είχε διατυπωθεί πριν από τη στιγμή που ελήφθη πράγματι η απόφαση από πλευράς του Συμβουλίου. Με παρακίνησε να την κάνω η ανησυχία μπροστά στην τότε αδυναμία -δεδομένων των αμφιβολιών και των δισταγμών της βρετανικής Κυβέρνησης- να γίνει αποδεκτό ένα κείμενο με αυτά τα χαρακτηριστικά, τόσο σημαντικό και ενδιαφέρον. Ας μην ξεχνάμε ότι το πρόβλημα του ρατσισμού και της ξενοφοβίας είναι μεγάλης εμβέλειας, και απαιτεί απαντήσεις της ίδιας εμβέλειας, όπως αυτές που επίκειται να λάβουν συγκεκριμένα το Συμβούλιο και η ιταλική Προεδρία.
<P>
Συνεπώς, θα ήθελα μόνο να εκφράσω την ικανοποίησή μου για την απάντηση που μου δόθηκε και για τις δράσεις που πρόκειται να αναληφθούν.

<SPEAKER ID=190 LANGUAGE="EN" NAME="Elliott">
Θα ήθελα να συγχαρώ την ιταλική προεδρία για τον τρόπο με τον οποίο έχει προωθήσει το θέμα της ανάληψης δράσεως κατά του ρατσισμού και της ξενοφοβίας τόσο σε ευρωπαϊκό όσο και σε εθνικό και τοπικό επίπεδο. Είμαι εντελώς απογοητευμένος από την έντονα αρνητική στάση της κυβερνήσεώς μου επί του θέματος.
<P>
Θα καταβάλλει άραγε το Συμβούλιο κάθε προσπάθεια για να προσπαθήσει να πείσει τη βρετανική κυβέρνηση ότι, παράλληλα με ο, τιδήποτε άλλο κάνουμε, θα πρέπει να αναλάβουμε δράση και σε ευρωπαϊκό επίπεδο; Θα μπορούσα επίσης να ρωτήσω τον Προεδρεύοντα εάν η τελική απόφαση για ανάληψη δράσης σ' αυτόν τον τομέα θα ληφθεί με ομοφωνία ή με ειδική πλειοψηφία;

<SPEAKER ID=191 LANGUAGE="IT" NAME="Ferraris">
Αυτή τη φορά, κύριε βουλευτά, με φέρατε σε δύσκολη θέση, δεν το γνωρίζω! Σας το λέω ειλικρινά. Τολμώ να πιστεύω ότι μια οποιαδήποτε απόφαση που να καταδικάζει τον ρατσισμό και την ξενοφοβία θα γίνει δεκτή ομόφωνα. Θα προκαλούσε έκπληξη να μην υπήρχε ομοφωνία σχετικά μ' αυτό μεταξύ των Δεκαπέντε.
<P>
Θα ήθελα να πω ότι αυτό το γεγονός είναι γνωστό στην Προεδρία και στο Συμβούλιο, και αυτό δεν μπορεί να περιοριστεί, κατά τη γνώμη μου, σ' αυτήν την πρόταση. Πρέπει να εκφραστεί μέσα στην πρόληψη, στην ανταλλαγή των νέων, στο ευρωμεσογειακό πρόγραμμα, καθώς σ' ένα τέτοιο πλαίσιο αποτελεί τον ενεργό ρόλο. Μου επιτρέπετε να προσθέσω, κύριοι βουλευτές, ότι δεν μπορούμε να περιορίσουμε την καταδίκη του ρατσισμού και της ξενοφοβίας, μόνο σε κανόνες σχετικά με την πρόληψη, με τη δικαστική ενέργεια. Χρειάζεται να προωθήσουμε μια ηθική δράση, γιατί εάν το Ευρωπαϊκό Κοινοβούλιο, η Ευρωπαϊκή Ένωση δεν είναι σε θέση να καταπολεμήσουν τον ρατσισμό και την ξενοφοβία, δεν εκπληρώνουν ένα από τα καθήκοντά τους.

<SPEAKER ID=192 NAME="Πρόεδρος">
Ερώτηση αριθ. 3 του κ. Αλέξανδρου Αλαβάνου (Η-0213/96)
<P>
Θέμα: H θέση του Συμβουλίου για την ελληνοτουρκική κρίση
<P>
Με το πρόσφατο ψήφισμά του (15.02.1996) το Ε.Κ. «εκφράζει τη λύπη του για την αποτυχία της Ε.Ε. και των κρατών μελών της να αναλάβουν αποτελεσματική δράση στο πλαίσιο της ΚΕΠΠΑ κατά τη διάρκεια της κρίσης αυτής». Στη συνεδρίασή του το Συμβούλιο στις 26.02.1996 πάλι δεν μπόρεσε να λάβει θέση εξαιτίας άσκησης βέτο εκ μέρους της Μ. Βρεταννίας. Ερωτάται το Συμβούλιο με ποιό τρόπο θα εκφράσει την αλληλεγγύη του προς κράτος μέλος σε βάρος του οποίου υπάρχει «απειλή χρήσης βίας» (casus belli) από την Τουρκία σε περίπτωση που θα ασκήσει νόμιμα δικαιώματά του όπως η κυριαρχία επί εδάφους του και πως θα υποχρεώσει την Τουρκία να σεβαστεί τις σχέσεις καλής γειτονίας, σύμφωνα με την Τελωνειακή Ένωση. Θεωρεί το Συμβούλιο ότι με τη στάση του αυτή προάγει την ιδέα της Κοινής Εξωτερικής Πολιτικής και της Πολιτικής της Ασφάλειας;

<SPEAKER ID=193 NAME="Ferraris">
Ο κ. Αλαβάνος θίγει ένα ζήτημα, το οποίο είναι αρκετά δύσκολο και λεπτό αυτή τη στιγμή.
<P>
Οπως γνωρίζετε, από κοινού το Συμβούλιο και η παρούσα Προεδρία, έχουμε επικεντρώσει την προσοχή μας στο πρόβλημα της αντίθεσης, ή μάλλον -δεν θα ήθελα να μιλάω για αντίθεση- της διαφοράς απόψεων μεταξύ Ελλάδας και Τουρκίας για το Αιγαίο, έχουμε δε γνωστοποιήσει, περισσότερο από μια φορά, την ανησυχία μας καθώς και την προσπάθειά μας να επιλύσουμε τις διαφορές και τις δυσκολίες μεταξύ των δύο χωρών.
<P>
Αυτό έχει ειπωθεί από τα διάφορα Συμβούλια Σύνδεσης, πρόσφατα από το Συμβούλιο «Γενικών Υποθέσεων» του προηγούμενου μήνα και νομίζω ότι έχει ξεκινήσει μια δράση εκ μέρους της παρούσας Προεδρίας -και όχι μόνο από αυτήν αλλά και από την Επιτροπή και ιδιαιτέρως από τον Επίτροπο Van den Broek- με στόχο να οδηγηθούν τα δύο μέρη σε κάποιο συμβιβασμό και, εκφράζοντας αλληλεγγύη στην Ελλάδα, να συνυπολογιστεί, όπως έχω επισημάνει σχετικά και άλλες φορές, η σημασία της Τουρκίας.
<P>
Πολύ σωστά μίλησε πριν ο κ. Αλαβάνος για τη σημασία ύπαρξης ισορροπίας στη Μεσόγειο, αναφερόμενος στη Μέση Ανατολή και θίγοντας με την ευκαιρία αυτή και τις δυσκολίες μεταξύ Ελλάδας και Τουρκίας. Πιστεύω ότι δεν μπορεί κανείς να κατηγορήσει, αυτή τη στιγμή, την παρούσα Προεδρία λέγοντας ότι δεν κατέβαλε κάθε προσπάθεια έτσι ώστε αυτές οι διαφορές και οι δυσκολίες να γίνουν το επίκεντρο συζητήσεων, προς όφελος αμφοτέρων των χωρών, προς όφελος της περιοχής -και λέγοντας περιοχή αναφέρομαι σε πολύ συγκεκριμένα πράγματα- και προς όφελος, επομένως, της σταθερότητας στην Ευρώπη.

<SPEAKER ID=194 NAME="Αλαβάνος">
Ευχαριστώ τον κ. Φερράρις και συμμερίζομαι απολύτως τις ευχές που έκανε. Παρ' όλα αυτά, θα ήθελα να επαναλάβω αυτό που λέω και στην ερώτησή μου, ότι το Ευρωπαϊκό Κοινοβούλιο και όχι οι έλληνες ευρωβουλευτές, η Ολομέλεια του Ευρωπαϊκού Κοινοβουλίου έκανε κριτική στην Ευρωπαϊκή Ένωση και το Συμβούλιο γιατί δεν μπορεί να αναλάβει αποτελεσματική δράση στα πλαίσια της ΚΕΠΠΑ όσον αφορά την ελληνοτουρκική κρίση.
<P>
Και θέλω να συγκεκριμενοποιήσω πια το ερώτημά μου με βάση και τις νέες εξελίξεις που έχουν προκύψει, δηλαδή την αποτυχία σύγκλησης του Συμβουλίου Σύνδεσης. Είναι έτοιμη η Προεδρία του Συμβουλίου να υποβάλει ορισμένες εποικοδομητικές προτάσεις ενόψει νέας σύγκλησης του Συμβουλίου Σύνδεσης, οι οποίες να περιλαμβάνουν τη δέσμευση για μη χρήση βίας μεταξύ Ελλάδας και Τουρκίας και τη δέσμευση όλων των μερών ότι στη συγκεκριμένη κρίση στις βραχονησίδες Ίμια θα ακολουθηθεί ο δρόμος των διεθνών μηχανισμών ειρηνικής επίλυσης των κρίσεων, όπως είναι η προσφυγή στο Διεθνές Δικαστήριο της Χάγης;
<P>
Θα ήθελα να έχω μια συγκεκριμένη απάντηση από τον κύριο Προεδρεύοντα.

<SPEAKER ID=195 LANGUAGE="IT" NAME="Ferraris">
Ο κ. Αλαβάνος έχει δίκιο, κατά κάποιο τρόπο, ωστόσο μπορούσα να δώσω πιο συγκεκριμένες απαντήσεις θα λυνόταν και το πρόβλημα. Η δυσκολία έγκειται ακριβώς στην αναζήτηση, μεταξύ των δύο εν λόγω μερών, της δυνατότητας επισήμανσης των όρων μιας συγκεκριμένης απάντησης.
<P>
Γνωρίζετε άλλωστε, κύριε Αλαβάνε, τη σημασία της δήλωσης του Τούρκου Προέδρου του Συμβουλίου, πριν από μερικές μέρες στις Βρυξέλλες με την ευκαιρία του Συμβουλίου «Γενικών Υποθέσεων» καθώς και την προσπάθεια συμφωνίας της Προεδρίας με τα άλλα μέλη του Συμβουλίου «Γενικών Υποθέσεων», προκειμένου η σύγκλιση του Συμβουλίου Σύνδεσης με την Τουρκία, η οποία έπρεπε να λάβει χώρα στις 26 Μαρτίου, να μην ματαιωθεί αλλά να αναβληθεί.
<P>
Πρόκειται για ένα πολύ λεπτό ζήτημα, όπως πολύ καλά γνωρίζει ο κ. Αλαβάνος, ωστόσο θα ήθελα να πιστέψει στην προσπάθεια της Προεδρίας, μια πραγματικά ενεργό προσπάθεια αλλά και -επιτρέψτε μου να πω- προσωπική προσπάθεια, η οποία στοχεύει στο να υποστηρίξει αυτό που επικαλείται ο κ. Αλαβάνος και που είναι προς όφελός μας να υποστηρίξουμε.

<SPEAKER ID=196 NAME="Πρόεδρος">
Ερώτηση αριθ. 4 της κ. Carmen Fraga Estιvez (H-0225/96)
<P>
Θέμα: Απόφαση του Διεθνούς Εμπορικού Δικαστηρίου των ΗΠΑ
<P>
Τον περασμένο Φεβρουάριο, το Διεθνές Εμπορικό Δικαστήριο των ΗΠΑ αναγνώρισε ότι υπάρχουν σαφείς ενδείξεις πως η Ιταλία παραβιάζει τα ψηφίσματα των Ηνωμένων Εθνών σχετικά με τη χρήση παρασυρόμενων απλαδιών, τα οποία περιορίζουν το μέγιστο μήκος τους σε 2, 5 χλμ. Εάν, εντός προθεσμίας τριών μηνών, δεν ρυθμιστεί η κατάσταση, οι ΗΠΑ θα απαγορεύσουν την εισαγωγή στο έδαφός τους ιχθύων και μεταποιημένων προϊόντων αλιείας με προέλευση την Ιταλία; μια τέτοια απαγόρευση θα μπορούσε να έχει συνέπειες και για την υπόλοιπη Ευρωπαϊκή Ένωση, λόγω της ύπαρξης της ενιαίας αγοράς.
<P>
Δεν πιστεύει το Συμβούλιο ότι απαιτείται η απαγόρευση, το συντομότερο δυνατόν, της χρήσης των αλιευτικών αυτών εργαλείων στη Μεσόγειο, ώστε να αποφευχθεί ένας εμπορικός πόλεμος με τις ΗΠΑ;

<SPEAKER ID=197 NAME="Ferraris">
Καταρχήν θα ήθελα να επισημάνω ότι το Συμβούλιο δεν συνηθίζει να αξιολογεί ή να σχολιάζει αποφάσεις, ενέργειες ή και δηλώσεις οι οποίες διαμορφώνονται εκτός των συνεδριάσεών του, από πρόσωπα ή οργανισμούς εκτός των πλαισίων του Συμβουλίου. Πιστεύω πως το μέτρο μάλλον δεν είναι σωστό. Γενικά, εμείς δεν θεωρούμε ότι η κοινοτική νομοθεσία είναι σύμφωνη με την απόφαση των Ηνωμένων Εθνών. Οσο για την εφαρμογή της κοινοτικής νομοθεσίας, είναι προφανές ότι εναπόκειται στην Επιτροπή να προβεί στις κατάλληλες προβλέψεις, με στόχο την τήρηση των ισχυουσών διατάξεων σχετικά με την διαχείριση και τη διατήρηση των αλιευτικών πόρων, στο πλαίσιο του κανονισμού 345/92 του Συμβουλίου, ο οποίος απαγορεύει στα αλιευτικά της Ευρωπαϊκής Ενωσης να χρησιμοποιούν παρασυρόμενα δίχτυα μήκους μεγαλύτερου των 2, 5 χλμ., ανεξάρτητα από το πού αυτά αλιεύουν, εξαιρουμένης της Βαλτικής Θάλασσας η οποία υπόκειται σε ξεχωριστούς κανόνες.
<P>
Θα ήθελα επίσης να επιστήσω την προσοχή της κ. Fraga Estevez στο γεγονός ότι, δεδομένης της άποψης που εξέφρασε το Ευρωπαϊκό Κοινοβούλιο, το Συμβούλιο εξετάζει αυτή τη στιγμή μια πρόταση της Επιτροπής σχετικά με την ολοκληρωτική απαγόρευση των παρασυρόμενων απλαδιών. Η πρόταση αυτή θα συζητηθεί στην επόμενη συνεδρίαση του Συμβουλίου Αλιείας, στις 22 Απριλίου 1996, όπως άλλωστε έχω ήδη επισημάνει, απαντώντας σε προηγούμενες ερωτήσεις πριν από τρεις εβδομάδες. Οσο για τα ειδικότερα σημεία της ερώτησης, το Συμβούλιο δεν είχε μέχρι τώρα την ευκαιρία να τα συζητήσει και, επομένως, δεν νομίζω ότι μπορώ να προσθέσω κάτι περισσότερο στην απάντηση που ήδη έδωσα στην κ. Fraga Estevez.

<SPEAKER ID=198 LANGUAGE="ES" NAME="Fraga Estιvez">
Ευχαριστώ τον Προεδρεύοντα του Συμβουλίου για τις εξηγήσεις του, θα πρέπει όμως να πω ότι το Συμβούλιο είναι σχεδόν δύο χρόνια που αναλύει την πρόταση της Επιτροπής και την έκθεση του Κοινοβουλίου. Προχωρεί οπωσδήποτε πολύ αργά ελπίζω ότι τελικά θα προχωρήσει με σιγουριά. Πέραν αυτού, θα ήθελα να ρωτήσω τον Προεδρεύοντα του Συμβουλίου το εξής: η απόφαση του Διεθνούς Εμπορικού Δικαστηρίου των Ηνωμένων Πολιτειών ακολουθεί μια αμετάκλητη διαδικασία. Στην αρχή υπήρχε μια οριακή ημερομηνία, η 8η Απριλίου, οπότε και η Κυβέρνηση των Ηνωμένων Πολιτειών ήταν υποχρεωμένη να ζητήσει από την Ιταλία να παρουσιάσει ένα σχέδιο μέτρων για τον έλεγχο της χρησιμοποίησης αυτού του αλιευτικού εξοπλισμού στη Μεσόγειο.
<P>
Αρα, εφόσον η προθεσμία που έχει η Ιταλία για να απαντήσει είναι 30 ημέρες, είναι άραγε διατεθειμένη να παρουσιάσει αυτό το σχέδιο μέτρων; Και κατά δεύτερο λόγο, στην περίπτωση που το πράξει, ποιά είναι τα κύρια μέτρα;

<SPEAKER ID=199 LANGUAGE="IT" NAME="Ferraris">
Θα ήθελα να κάνω δύο παρατηρήσεις. Η πρώτη είναι γενική και αφορά την επίπληξη σας κ. Fraga Estevez, σχετικά με τις καθυστερήσεις. Αν με έχουν πληροφορήσει σωστά, υφίστανται κάποιες δυσκολίες στο Συμβούλιο Αλιείας εξαιτίας της διαφοροποίησης των απόψεων επί του προβλήματος και συνεπώς η ομοφωνία δεν είναι εύκολο να επιτευχθεί, ούτε και η λήψη απόφασης στα πλαίσια που εσείς θέτετε. Η δεύτερη παρατήρηση είναι ότι, κατά την άποψή μας, οι κανόνες μας ευθυγραμμίζονται με τους κανόνες των Ηνωμένων ΕΘνών και επομένως συμπεραίνεται ότι η θέση των Ηνωμένων Πολιτειών δεν είναι σύμφωνη με αυτούς.
<P>
Τέλος, όσον αφορά την ειδικής φύσεως ερώτηση που μου θέσατε, δηλαδή εάν υπάρχει πρόθεση αντίδρασης, εκ μέρους της Ιταλίας, εντός 30 ημερών από μια ορισμένη ημερομηνία -την οποία όμως δεν γνωρίζω- θα μου επιτρέψετε να ενημερωθώ σχετικά και αν ενδιαφέρεστε να σας το γνωστοποιήσω. Αυτότο ερώτημα μου το θέτετε υπό την ιδιότητά μου ως Ιταλού και όχι ως εκπροσώπου της Προεδρίας. Συνεπώς θα ενημερωθώ και θα είναι καθήκον μου να το διευκρινίσω.

<SPEAKER ID=200 LANGUAGE="ES" NAME="Arias Caρete">
Με εξέπληξε η απάντηση που έδωσε ο Προεδρεύων του Συμβουλίου. Είπε ότι το Συμβούλιο δεν έχει ως κανόνα να σχολιάζει αποφάσεις οργάνων ξένων προς αυτό. Πρόκειται όμως για ένα Διεθνές Εμπορικό Δικαστήριο μιας ξένης δύναμης, των Ηνωμένων Πολιτειών, του οποίου η απόφαση μπορεί να έχει ως συνέπεια τον περιορισμό των κοινοτικών εξαγωγών οπότε μπορεί να συμβεί το ένα ή το άλλο: ή το Συμβούλιο θα παραμείνει αδρανές απέναντι σε μια απαγόρευση εξαγωγών, ή θα παραμείνει ενεργό.
<P>
Αν παραμείνει αδρανές, σημαίνει ότι θεωρεί σωστές τις κατηγορίες. Σε αυτήν την περίπτωση, θα πρέπει να λάβει κάποια απόφαση ώστε να βάλει τάξη στα κοινοτικά πράγματα. Αν παραμείνει ενεργό, διότι θεωρεί ότι οι Ηνωμένες Πολιτείες παραβίασαν την παγκόσμια εμπορική νομοθεσία, θα πρέπει να μεταφέρει το ζήτημα στην Παγκόσμια Οργάνωση Εμπορίου.
<P>
Η ερώτησή μου είναι η εξής: πρόκειται το Συμβούλιο να υπερασπιστεί τις κοινοτικές εξαγωγές ιχθύων, καταγγέλλοντας τις Ηνωμένες Πολιτείες ενώπιον της Παγκόσμιας Οργάνωσης Εμπορίου; Ή αντίθετα πρόκειται να σεβαστεί την απαγόρευση εξαγωγών; Σε αυτήν την περίπτωση, θα πρέπει να ασκήσει μια πολιτική που να διασφαλίζει την τήρηση της νομοθεσίας των Ηνωμένων Εθνών στον αλιευτικό τομέα.

<SPEAKER ID=201 LANGUAGE="IT" NAME="Ferraris">
Υπό μια έννοια έχετε δίκιο. Ωστόσο θα ήθελα να κάνω κάποια διευκρίνιση: καταρχήν, αν κατάλαβα καλά την παρατήρησή σας, δεν πρόκειται για απόφαση ενός διεθνούς δικαστηρίου, αλλά ενός δικαστηρίου των Ηνωμένων Πολιτειών. Συνεπώς, και σεβόμενος απόλυτα τις Ηνωμένες Πολιτείες, πρόκειται για μια απόφαση τρίτης χώρας. Δεύτερον, οι ενέργειες ενός δικαστηρίου των Ηνωμένων Πολιτειών δεν μπορούν να έχουν ισχύ πέραν της επικράτειας των Ηνωμένων Πολιτειών. Τρίτον, Θεωρούμε ότι οι διατάξεις αυτές, όπως διατυπώθηκαν, δεν είναι συμβατές με τις αποφάσεις του λεγόμενου Γύρου της Ουρουγουάης σχετικά με το ελεύθερο εμπόριο. Τέταρτον και τελευταίον, μπορώ να σας διαβεβαιώσω -και πιστεύω ότι κατά μια έννοια θα σας ικανοποιήσει- ότι εμείς θεωρούμε πως το ζήτημα θα πρέπει να τεθεί στις υπηρεσίες του Παγκόσμιου Οργανισμού Εμπορίου, οι οποίες βέβαια είναι ακόμα ατελείς, γεγονός το οποίο εξηγεί την ανεπάρκεια ή τουλάχιστον την αντικειμενική δυσκολία που υπάρχει στο να γνωρίζουμε τί πρέπει να γίνει. Σας παρακαλώ όμως να μην μου θέσετε άλλες ερωτήσεις σχετικά με το θέμα. θα προσπαθήσω να κάνω ό, τι είναι δυνατόν. Οσο για τις παρατηρήσεις που μου κάνατε, σας πληροφορώ ότι το Συμβούλιο θα λάβει γνώση. Σας ευχαριστώ για τις επισημάνσεις και τις διευκρινίσεις σας.

<SPEAKER ID=202 NAME="Πρόεδρος">
Ερώτηση αριθ. 5 του κ. Michl Ebner (H-0233/96)
<P>
Θέμα: Προστασία των μειονοτήτων στα κράτη μέλη της Ένωσης
<P>
Λόγω της περίστασης ότι με την έγκαιρη προστασία των μειονοτήτων θα μπορούσαν να έχουν αποφευχθεί πολλές διαμάχες και ενόψει του γεγονότος ότι ούτε οι Συνθήκες της Ρώμης άλλα ούτε και του Μάαστριχτ περιλαμβάνουν διατάξεις για την προστασία των μειονοτήτων, ερωτώ το Συμβούλιο με ποιό τρόπο θα μπορούσαν να διασφαλισθούν τα δικαιώματα των μειονοτήτων στα κράτη της Ένωσης, ενόψει της Διακυβερνητικής Διάσκεψης του 1996;

<SPEAKER ID=203 NAME="Ferraris">
Πιστεύω ότι ο κ. Ebner δεν θα δυσκολευτεί να καταλάβει την τοποθέτησή μου επί του θέματος, δηλαδή όσα έγιναν εκ μέρους του Συμβουλίου, αλλά και εκ μέρους της Ιταλίας, υπέρ της αρχής του σεβασμού των μειονοτήτων. Στο σημείο αυτό θα ήθελα να υπενθυμίσω όλα όσα έκαναν τα τελευταία χρόνια, η Ευρωπαϊκή Ενωση, μεμονωμένα τα κράτη μέλη, αλλά και η Ιταλία, για την αναγνώριση των εγγράφων που αφορούν στις μειονότητες, όπως είναι οι Χάρτες της Κοπενχάγης και της Μόσχας, στο πλαίσιο του πρώην ΟΕΟΣ (Οργανισμού Ευρωπαϊκής Οικονομικής Συνεργασίας), του σημερινού ΟΟΣΑ. Βέβαια, στη συνθήκη του Μάαστριχτ -και επ' αυτού έχει δίκιο ο κ. Ebner- πράγματι δεν υπάρχει σαφής αναφορά σχετικά, παρά μόνο μια γενική νύξη για την προστασία των ανθρωπίνων δικαιωμάτων.
<P>
Θα ήθελα να επισημάνω στον κ. Ebner καθώς και σε όλους τους βουλευτές ότι κατά τις πρώτες συνεδριάσεις -συγκεκριμένα στην προηγούμενη συνεδρίαση της Διακυβερνητικής Διάσκεψης σε επίπεδο υψηλών αξιωματούχων- τέθηκε, ως προτεραιότητα της πρώτης συνεδρίασης, το πρόβλημα αυτού που αποκαλείται: κεφαλαίο για τα δικαιώματα των ευρωπαίων πολιτών. Aυτά ακριβώς τα δικαιώματα των ευρωπαίων πολιτών ορίζονται ως δικαιώματα στην ελευθερία, σε όλες της τις εκφάνσεις.
<P>
Επιπλέον, το Ευρωπαϊκό Κοινοβούλιο συμμετέχει, με τους τρόπους που γνωρίζετε, στις εργασίες της Διακυβερνητικής Διάσκεψης και πιστεύω ότι από την πλευρά μας, από την πλευρά της Ιταλίας, ως χώρας, καθώς και από την πλευρά της Προεδρίας - για όσο διάστημα θα την κατέχει η Ιταλία- θα καταβάλλεται κάθε δυνατή προσπάθεια στοχεύοντας να ενισχυθεί και να εμπλουτιστεί το θέμα της προστασίας των μειονοτήτων, τόσο αυτών που υπάρχουν σήμερα στην ενωμένη Ευρώπη, όσο και εκείνων που ενδέχεται να υφίστανται μελλοντικά στη διευρυμένη Ευρώπη.
<P>
Επ'αυτού, κύριε Ebner, δεν ξέρω αν μιλώ εξ' ονόματος του Συμβουλίου ή εξ ονόματος της Ιταλίας, ωστόσο εσείς γνωρίζετε το σκεπτικό μου, όπως γνωρίζετε πολύ καλά ότι αυτό το πρόβλημα των μειονοτήτων πρέπει να είναι στις καρδιές όλων μας. Πράγματι, οι μειονότητες, με οποιονδήποτε τρόπο κι αν τις αντιληφθείτε, αποτελούν ένα από τα πιο ζωντανά δείγματα, ένα από τα ζωτικότερα στοιχεία της προστασίας των πολιτών της Ευρώπης, μέσα από την ποικιλομορφία τους, τη γλώσσα τους, τον πολιτισμό τους, πολλές φορές και τη θρησκεία τους. Ολα αυτά αποτελούν μέρος της κληρονομιάς μιας Ευρώπης, η οποία εφόσον ανήκει στους πολίτες της, ανήκει και στις μειονότητές της.

<SPEAKER ID=204 LANGUAGE="IT" NAME="Ebner">
Κύριε Ferraris, σας ευχαριστώ θερμά τόσο για όσα είπατε όσο, κυρίως, για όσα κάνατε σχετικά στο παρελθόν.
<P>
Σχετικά μ' αυτό, επιτρέψτε μου να προσθέσω ακόμη και την πληροφορία ότι η Oμάδα Προβληματισμού δεν συμπεριέλαβε στην έκθεσή της το θέμα των μειονοτήτων, παρόλο που το Eυρωπαϊκό Kοινοβούλιο, στα πλαίσια της Oμάδας Προβληματισμού, επιθυμούσε και ζήτησε μια ρητή και κατηγορηματική γνωμοδότηση, ώστε να ληφθούν υπόψη τα δικαιώματα των μειονοτήτων, και το θέμα πραγματεύθηκε μέσα στην Oμάδα Προβληματισμού. Aυτό είναι πολύ κρίμα, και πιστεύω ότι το αίτημα του Eυρωπαϊκού Kοινοβουλίου το υπογραμμίζει αυτό στην έκθεση Maij-Weggen/Dury. Eλπίζουμε ότι το θέμα ανθρώπινα δικαιώματα που θίξατε, έχει να κάνει με την κωδικοποίηση, με την αναφορά τουλάχιστον στα δικαιώματα των μειονοτήτων, και να μη θίγει μόνο την ύπαρξη διακρίσεων, διότι δεν αρκεί ασφαλώς να μη γίνονται διακρίσεις στις μειονότητες.

<SPEAKER ID=205 LANGUAGE="IT" NAME="Ferraris">
Νομίζω ότι μπορώ να πω εξ ονόματος του Συμβουλίου ότι αυτή είναι η μη διάκριση, ωστόσο μια συζήτηση επ' αυτού θα διηρκούσε πολύ και δεν θα ήθελα να επεισέλθω σε λεπτομέρειες. Θα ήθελα όμως να προτείνω στο Κοινοβούλιο να επανέλθουμε σε αυτό το θέμα. Πράγματι δεν συζητήσαμε σχετικά, αλλά το κάναμε χάριν συντομίας και όχι από κακή πρόθεση. Πιστεύω επομένως ότι το άρθρο 4.13 της απόφασης του Κοινοβουλίου, σχετικά με την Ευρώπη η οποία οφείλει να υποστηρίξει την αναγνώριση της πολιτιστικής ποικιλομορφίας, πρέπει να συζητηθεί εκ νέου. Προσωπικά, με χαροποιεί το γεγονός ότι το Κοινοβούλιο, στο πλαίσιο της συμμετοχής του στη Διακυβερνητική Διάσκεψη, επιθυμεί να επανέλθει στο θέμα αυτό, γιατί πρόκειται για κάτι το οποίο πρέπει με οποιονδήποτε τρόπο να αποτελέσει μέρος της κληρονομιάς των δικαιωμάτων των ευρωπαίων πολιτών.

<SPEAKER ID=206 LANGUAGE="DE" NAME="Posselt">
Kύριε Yπουργέ, οι απαντήσεις είναι θαυμάσιες, αλλά δυστυχώς η κατάσταση είναι χειρότερη. Oι εθνικές μειονότητες ή οι κοινότητες στην Eυρωπαϊκή Ένωση θα σχημάτιζαν, αν τις μετρούσαμε όλες μαζί και κυρίως μετά από μια διεύρυνση, το δεύτερο σε μέγεθος κράτος μέλος. Aυτό, συνεπώς, είναι πολύ μεγάλο πρόβλημα. Στις ευρωπαϊκές συμφωνίες περιλαμβάνεται, σήμερα κιόλας, στο προοίμιο, η υποχρέωση προστασίας των μειονοτήτων. Όταν όμως τα κράτη αυτά προσχωρήσουν στην EE, τότε παύει να ισχύει η υποχρέωση αυτή. H διακυβερνητική διάσκεψη, ωστόσο, έχει καθήκον να κάνει την Kοινότητα ικανή να διευρυνθεί, και δεν μπορώ να φαντασθώ πώς μπορεί κανείς να διευρύνει αυτή την Kοινότητα χωρίς να υπάρχει και μέσα σ' αυτή προστασία των μειονοτήτων. Διαφορετικά, από την Kεντρική και Aνατολική Eυρώπη θα εισαχθούν πολλά προβλήματα στην Eυρωπαϊκή Ένωση.

<SPEAKER ID=207 LANGUAGE="IT" NAME="Ferraris">
Κύριε βουλευτή, δεν δυσκολεύομαι να σας απαντήσω, εφόσον εγώ ο ίδιος μίλησα για τη σημασία του θέματος αυτού σε σχέση μάλιστα με τη διεύρυνση. Σας το επαναλαμβάνω: βρισκόμαστε στην αρχή μιας Διακυβερνητικής Διάσκεψης. Η στιγμή είναι πολύ σημαντική, πρέπει να το τονίσω, αφού το Ευρωπαϊκό Κοινοβούλιο συμμετέχει στις εργασίες της Διακυβερνητικής Διάσκεψης, και είναι άρα σε θέση να προτείνει. Προσωπικά, είμαι σίγουρος ότι οι κυβερνήσεις δεν θα έχουν πρόβλημα να το δεχτούν. Συμφωνώ απόλυτα μαζί σας για το ότι αποτελεί ένα πρόβλημα εσωτερικής φύσεως, το οποίο οφείλουμε να επιλύσουμε πριν η διεύρυνση θέσει και άλλα προβλήματα. Από την άλλη μεριά, επιτρέψτε μου να πω ότι ως Ιταλοί -νομίζω ότι ο κ. Ebner θα με δικαιώσει- κάναμε ό, τι ήταν δυνατό. Τα προβλήματα δεν θα λυθούν ποτέ. Ποτέ δεν μπορεί να υπάρξει πλήρης ικανοποίηση! Διαφορετικά δεν θα είμαστε άνθρωποι, αλλά θεοί. Ειλικρινά με φέρνετε σε δύσκολη θέση, γιατί προσωπικά είμαι πεπεισμένος για τη σημασία των μειονοτήτων και πιστεύω ότι αποτελεί καθήκον τόσο δικό μας όσο και της Ιταλίας, αλλά και όλων των χωρών της Ενωσης, η πλήρης προσήλωσή μας σε ένα σημαντικό πρόβλημα όπως αυτό εφόσον -το επαναλαμβάνω- πρόκειται για μια έκφραση ελευθερίας.

<SPEAKER ID=208 NAME="Πρόεδρος">
Ερώτηση αριθ. 6 της κ. Christine Oddy (H-0247/96)
<P>
Θέμα: Σρι Λάνκα
<P>
Σε ποίες ενέργειες σκοπεύει να προβεί το Συμβούλιο για να εξασφαλίσει ότι θα σταλεί στη Βόρειο Σρι Λάνκα η ιατρική βοήθεια που απαιτείται επειγόντως εκεί;

<SPEAKER ID=209 NAME="Ferraris">
Νομίζω ότι έχω ήδη απαντήσει στο παρελθόν σε αρκετά ερωτήματα που αφορούσαν τη Σρι Λάνκα, ωστόσο θα απαντούσα στην κ. Oddy ότι η Ευρωπαϊκή Ενωση είναι πολύ προβληματισμένη σχετικά με το θέμα αυτό. Είναι προφανές ότι παρακολουθεί προσεκτικά την κατάσταση στη Σρι Λάνκα, έχει επανειλημμένως εκφράσει την συμπαράστασή της στα θύματα του πολέμου, έχει παρακινήσει την κυβέρνηση και το κίνημα LTTE να καταβάλλει κάθε δυνατή προσπάθεια για την προστασία των πολιτών και έχει, τέλος, αποστείλει ανθρωπιστική βοήθεια προκειμένου να ανακουφίσει τον πόνο του κόσμου. Παρακολουθούμε τις εξελίξεις επί τόπου και σε ό, τι αφορά ιδιαιτέρως τους γιατρούς, στους οποίους αναφέρεται η κ. Oddy, είμαστε σε θέση να ανακοινώσουμε ότι ορισμένα κράτη μέλη έχουν ήδη ξεκινήσει, σε εθνικό επίπεδο, να παρέχουν έκτακτη βοήθεια στη Σρι Λάνκα.
<P>
Τώρα, όσον αφορά την επίλυση των προβλημάτων που σχετίζονται με τις ένοπλες συγκρούσεις, η θέση της Ευρωπαϊκής Ενωσης είναι ξεκάθαρη και δεν έχει αλλάξει καθόλου από την τελευταία, με χρονολογική σειρά, ανακοίνωση, η οποία είχε γίνει τον Νοέμβριο του 1995.
<P>
Εχω την εντύπωση ότι, δυστυχώς, η Ενωση δεν διαθέτει πολλά μέσα. Το μόνο που μπορεί να κάνει είναι να ευχηθεί ότι τα δύο μέρη θα επιστρέψουν στο τραπέζι των διαπραγματεύσεων, αν και σε παρόμοιες περιπτώσεις αυτό είναι μάλλον σπάνιο. Πρέπει να συμφωνούν και οι δύο για να μπορέσουν να συζητήσουν, κάτι που νομίζω ότι είναι ουτοπία σε μια τόσο δραματική και ανταγωνιστική κατάσταση όπως αυτή που επικρατεί στη Σρι Λάνκα.

<SPEAKER ID=210 LANGUAGE="EN" NAME="Oddy">
Επισκέφθηκα τη Σρι Λάνκα από τις 1 έως τις 5 Απριλίου και συνάντησα τον Τζο Γκρήν, τον εκεί εκπρόσωπο της Επιτροπής, ο οποίος ήταν πολύ πρόθυμος να με βοηθήσει. Αυτή τη στιγμή έχει έλλειψη πόρων, γεγονός που φέρνει σε ανυποληψία την Ευρωπαϊκή Ένωση.
<P>
Υπάρχουν εκεί τρία προβλήματα τα οποία προσδιόρισα και επί των οποίων θα ήθελα να έχω τις απόψεις του Συμβουλίου. Πρώτον, ορισμένες ποσότητες σημαντικών εφοδίων, όπως φάρμακα, που θα μπορούσαν να βοηθήσουν τους LTTE απαγορεύονται στο βόρειο τμήμα. Αυτό επηρεάζει τους ηλικιωμένους, τα παιδιά και τους αναπήρους. Μπορεί το Συμβούλιο να χρησιμοποιήσει τις καλές του υπηρεσίες για να διασφαλίσει ότι οι άμαχοι θα έχουν στη διάθεσή τους φαρμακευτικό υλικό;
<P>
Δεύτερον, εξ αιτίας της γενικευμένης ξηρασίας στη χώρα υπάρχει φόβος ότι σε λίγους μήνες θα σημειωθεί σοβαρή έλλειψη τροφίμων. Μπορεί, και πάλι, το Συμβούλιο να σχολιάσει τις τυχόν προετοιμασίες επειγούσης ανάγκης εάν παρουσιαστεί κάτι τέτοιο;
<P>
Τρίτον, υπάρχει πρόβλημα έλλειψης εξωτερικής και αντικειμενικής αξιολόγησης της κατάστασης και της δυστυχίας του πληθυσμού στο βόρειο τμήμα της χώρας. Μπορεί το Συμβούλιο να διασφαλίσει την επί τόπου επίσκεψη, το ταχύτερον δυνατόν, υπαλλήλων της Υπηρεσίας Ανθρωπιστικής Βοήθειας της Ευρωπαϊκής Κοινότητας;

<SPEAKER ID=211 LANGUAGE="IT" NAME="Ferraris">
Εχετε δίκιο κ. Oddy. Βλέπω εδώ -ίσως εσείς το γνωρίζετε καλύτερα από κάθε άλλον- ότι στη Σρι Λάνκα, εδώ και λίγο καιρό, επανισχύει η κατάσταση έκτακτης ανάγκης. Πρόκειται για ένα μέτρο το οποίο καθιερώθηκε από τον Πρόεδρο Badaramaike, ο οποίος είχε εκλεγεί, αν δεν κάνω λάθος, στα τέλη του 1994 και το οποίο καθιστά δύσκολη, ορισμένες φορές, την παροχή ανθρωπιστική βοήθειας, την οποία εσείς δικαίως επιζητείτε.
<P>
Η Ευρωπαϊκή Ενωση δεν μπορεί παρά να επιβεβαιώσει την ανακοίνωση του 1994, την καταδίκη κάθε μορφής παραβίασης των ανθρωπίνων δικαιωμάτων, τη θέση της υπέρ της προστασίας των ανθρωπίνων δικαιωμάτων, την υποχρέωση που προκύπτει από την απόφαση της 27ης Μαρτίου '96 του Κοινοβουλίου, η οποία έγκειται στον καθορισμό ενός ορισμένου αριθμού προτεραιοτήτων. Ωστόσο, πραγματικά δεν ξέρω τί παραπάνω μπορεί να κάνει η Προεδρία της Ενωσης, πέρα από την προσπάθεια συντονισμένης δράσης της με το Συμβούλιο για συνταγματική αναθεώρηση, την επί τόπου ενθάρρυνση για ειρηνευτική δράση και την αποστολή, όπου αυτό είναι δυνατό, ανθρωπιστικών μορφών βοήθειας.
<P>
Η άποψή μου είναι τελικά ότι η Ενωση, η Προεδρία και το Συμβούλιο είναι δυστυχώς ανίσχυροι απέναντι σε μια τόσο τραγική κατάσταση.

<SPEAKER ID=212 NAME="Πρόεδρος">
Ερώτηση αριθ. 7 της κ. Marνa Izquierdo Rojo (H-0252/96)
<P>
Θέμα: Εμπόδια στην έγκριση του κανονισμού MEDA, εκ μέρους ενός από τα 15 κράτη μέλη
<P>
Η διαδικασία έγκρισης από το Συμβούλιο του κανονισμού MEDA, του οποίου είναι γνωστή η σημασία, έχει ακινητοποιηθεί εδώ και πολύ καιρό. Η παρούσα κατάσταση, κατά την οποία συνεχίζει να εφαρμόζεται ο προσωρινός κανονισμός, αντί του οριστικού, δέν είναι σκόπιμο να διατηρείται. Εξάλλου, πληροφορούμαι ότι η Επιτροπή πρόκειται να υποβάλει πρόταση προς το Συμβούλιο, ενώ ο συσχετισμός στο Συμβούλιο συνεχίζει να είναι 14/1. Εκφράζω την ικανοποίησή μου για το γεγονός ότι κανένα τέτοιου είδους εμπόδιο δεν τέθηκε για τα προγράμματα Phare και Tacis, ούτε για ο, τιδήποτε αφορά τις ΧΚΑΕ; υπενθυμίζω, εντούτοις, ότι είναι στην αρμοδιότητα του Συμβουλίου η επίλυση του προβλήματος που διατηρείται: 14 κράτη μέλη θεωρούν ότι, σε περίπτωση σοβαρών παραβιάσεων των ανθρωπίνων δικαιωμάτων, η ρήτρα που σχετίζεται με τη διακοπή του προγράμματος MEDA θα πρέπει να ενεργοποιείται με απόφαση η οποία θα λαμβάνεται με ειδική πλειοψηφία, ύστερα από πρόταση της Επιτροπής, ενώ το Ηνωμένο Βασίλειο συνεχίζει να θεωρεί απαραίτητη την ομοφωνία.
<P>
Θα μπορούσε το Συμβούλιο να μας πληροφορήσει σχετικά με τις ενέργειες που προτίθεται να αναλάβει ώστε να επιτευχθεί η απεμπλοκή της έγκρισης του κανονισμού MEDA;

<SPEAKER ID=213 NAME="Ferraris">
Κύριε Πρόεδρε, αξιότιμοι βουλευτές, η πλειοψηφία του Συμβουλίου έχει κάθε πρόθεση να καταλήξει, το συντομότερο δυνατόν, όσον αφορά τον χρηματοδοτικό κανονισμό του προγράμματος MEDA, το οποίο ενδιαφέρει όχι μόνο χώρες της Ευρωπαϊκής Ενωσης, αλλά και άλλες χώρες της Μεσογείου: ένα πρόγραμμα το οποίο έχει ήδη οριστεί χρηματοοικονομικά, το οποίο έχει ήδη γίνει αντικείμενο πολιτικής συμφωνίας, εκκρεμεί όμως η επισημοποίησή του. Ακούστηκαν κάποιες διαφωνίες σχετικά με το πρόγραμμα MEDA, οι οποίες πηγάζουν από τα προβλήματα που προέκυψαν μεταξύ Ελλάδας και Τουρκίας, προβλήματα τα οποία σταμάτησαν και απαγόρευσαν την έγκριση του προγράμματος, κάτι που εμείς αντίθετα επιθυμούσαμε να γίνει στο πλαίσιο του Συμβουλίου Γενικών Υποθέσεων του περασμένου μήνα. Προφανώς, το Συμβούλιο γνωρίζει την άποψη που έχει ήδη εκφράσει το Ευρωπαϊκό Κοινοβούλιο σχετικά με την πρόταση της Επιτροπής και πιστεύω ότι δεν θα παραλείψει να συμβουλευτεί εκ νέου το Κοινοβούλιο, μόλις οριστικοποιηθεί, στη συνεδρίαση του Συμβουλίου, η πολιτική συμφωνία την οποίαν έχουμε συμφέρον, πρόθεση και βούληση να φέρουμε το συντομότερον δυνατόν εις πέρας.

<SPEAKER ID=214 LANGUAGE="ES" NAME="Izquierdo Rojo">
Ευχαριστώ, κύριε Προεδρεύοντα του Συμβουλίου, για την απάντηση αυτή, η οποία ωστόσο έρχεται σε σαφή αντίθεση με τα όσα ανακοινώθηκαν στην ευρωπαϊκή κοινή γνώμη. Και ακόμη περισσότερο, η απάντηση που μου δίνετε τώρα είναι αντιφατική και νέα και γίνεται κατανοητή μόνο διότι υπάρχει μια κάποια αδιαφάνεια στις συζητήσεις του Συμβουλίου. Το Κράτος μέλος - το Ηνωμένο Βασίλειο- λόγω του οποίου ακινητοποιείται το ζήτημα δεν έχει δώσει ακόμη καμιά εξήγηση.
<P>
Κύριε Προεδρεύοντα του Συμβουλίου, θα μπορούσατε μήπως να διαβιβάσετε στο Ηνωμένο Βασίλειο ότι απαιτούμε μια εξήγηση για αυτήν την ακινητοποίηση, που είναι άνευ λόγου και παγώνει ολόκληρο τον προγραμματισμό για τη Μεσόγειο; Επιθυμούμε μια εξήγηση δημόσια και διαφανή.
<P>
Η θέση που διατηρεί το Ηνωμένο Βασίλειο είναι πιο χαλαρή και μετριοπαθής ως προς την απαίτηση για σεβασμό των ανθρωπίνων δικαιωμάτων και επιπλέον στερείται πραγματικής βάσης αυτό διαπιστώνεται για μια ακόμα φορά διότι οι πληροφορίες είναι αντιφατικές. Αποβαίνει σε βάρος της Μεσογείου και πιστεύω επιπλέον ότι βασίζεται σε μια προσπάθεια αντιπαράθεσης Μεσογείου και Ανατολικής Ευρώπης, η οποία έχει ήδη ξεπεραστεί από τα γεγονότα.
<P>
Κύριε Προεδρεύοντα του Συμβουλίου, δε βρισκόμαστε ενώπιον μιας επιφανειακής πολιτικής, την οποία φαίνεται να προσφέρουμε στη Μεσόγειο, διότι, την ώρα της αλήθειας, είναι αδιαπραγμάτευτη. Απαιτούμε μια εξήγηση.

<SPEAKER ID=215 LANGUAGE="IT" NAME="Ferraris">
Κύριε Izquierdo, θα σας δώσω αμέσως τις εξηγήσεις που θέλετε. Εχω την εντύπωση ότι οι πληροφορίες σας δεν είναι ακριβείς, γιατί το πρόβλημα που υπήρχε με το Ηνωμένο Βασίλειο έχει πλέον λυθεί. Χάρη στην Προεδρία, επιτεύχθηκε μια ρύθμιση με την οποία υφίσταται σήμερα πολιτική συμφωνία μεταξύ όλων των κρατών μελών. Υπάρχει μόνο μια δυσκολία, η οποία ανέκυψε στο Συμβούλιο Γενικών Υποθέσεων του περασμένου μήνα, σχετικά με ένα θέμα επί του οποίου υφίστανται κάποιες αντιθέσεις και το οποίο κάποιο κράτος μέλος θεώρησε καλό να λάβει υπόψη. Το πρόβλημα με το Ηνωμένο Βασίλειο -πρόβλημα το οποίο αφορούσε την αξιολόγηση της ενδεχόμενης αναβολής σχετικά με την πιθανή παραβίαση των ανθρωπίνων δικαιωμάτων- λύθηκε με ικανοποιητικό τρόπο, τον οποίον αποδέχτηκε και το ίδιο το Ηνωμένο Βασίλειο.

<SPEAKER ID=216 NAME="Πρόεδρος">
Ερώτηση αριθ. 8 του κ. Per Gahrton (H-0255/96)
<P>
Θέμα: Πρόσβαση και διαδικασία λήψης αποφάσεων κατά τη Διακυβερνητική Διάσκεψη
<P>
Η Διακυβερνητική Διάσκεψη πραγματοποιείται εν μέρει μέσω συναντήσεων κορυφής, με έναρξη στο Τορίνο, και μέσω σειράς συναντήσεων τόσο σε επίπεδο Υπουργών Εξωτερικών όσο και σε επίπεδο Αρχηγών Χωρών, ενδεχομένως και με άλλες μορφές. Σε αυτή τη βάση καλείται το Συμβούλιο να παρουσιάσει το πλήρες σχεδιάγραμμα και την ιεραρχία των διαφόρων συναντήσεων στο πλαίσιο της Διακυβερνητικής Διάσκεψης, την ακριβή επίσημη διαδικασία λήψης αποφάσεων στις ως άνω συναντήσεις, περιλαμβανομένου και τυχόν πρωτοκόλλου, καθώς και τον βαθμό πρόσβασης του κοινού σε δραστηριότητες που προηγούνται της λήψης αποφάσεων. Σε ποιά μορφή συναντήσεων λαμβάνονται οι αποφάσεις; Πώς λαμβάνεται μία απόφαση, με συναίνεση ή με τακτική ψηφοφορία; Κρατούνται πρακτικά κατά τη διαδικασία λήψης αποφάσεων; Πώς διευθετούνται τα έγγραφα που σχετίζονται με τις συνεδριάσεις; Ποιά έγγραφα διατίθενται δημόσια; Ποιά έγγραφα διατίθενται μόνο στα σχετικά όργανα που λειτουργούν στο πλαίσιο του Ευρωπαϊκού Κοινοβουλίου; Ποιά έγγραφα είναι απόρρητα;

<SPEAKER ID=217 NAME="Ferraris">
Πιστεύω ότι αυτό το πρόβλημα μεθοδολογίας έχει ήδη συζητηθεί σε ολομέλεια του Κοινοβουλίου πριν από λίγες μέρες. Υποθέτω λοιπόν ότι αυτή η ερώτηση είχε μάλλον προηγηθεί των συμφωνιών που επιτεύχθησαν και εγκρίθηκαν, στη συνέχεια, στο Τορίνο στις 29 Μαρτίου. Θα ήθελα μόνο να αναφέρω εν συντομία ότι το Κοινοβούλιο καλείται, είτε σε επίπεδο Προεδρίας, είτε σε επίπεδο εκπροσώπων του ίδιου του Κοινοβουλίου, σε μια διαδικασία δημιουργίας βούλησης της Διακυβερνητικής Διάσκεψης. Αυτό πραγματοποιείται με μεγάλη υποστήριξη και ενεργοποίηση από την πλευρά του Κοινοβουλίου. Πιστεύω ότι η λύση που υιοθετήθηκε λαμβάνει υπόψη δύο πράγματα. Από τη μια, ότι πρόκειται σαφώς για μια Διακυβερνητική Διάσκεψη και ότι, άρα, τα διαπραγματευόμενα μέρη δεν μπορεί να είναι άλλα από τις κυβερνήσεις και από την άλλη, ότι οι κυβερνήσεις και ιδιαίτερα η Προεδρία, καθώς και η πλειοψηφία των κρατών μελών, στοχεύουν στην ενεργό και ουσιαστική συμμετοχή του Κοινοβουλίου σε ο, τιδήποτε κρίνεται ότι χρήζει της συμβουλής και της υποστήριξής του, προκειμένου να επιτευχθεί μια σημαντική διαφάνεια και μια πραγματική Ευρώπη των πολιτών. Ας ευχηθούμε ότι το αποτέλεσμα της Διακυβερνητικής Διάσκεψης θα είναι προς όφελος της Ευρώπης και θα τηρήσει αυτές τις προϋποθέσεις.

<SPEAKER ID=218 LANGUAGE="SV" NAME="Gahrton">
Κύριε Πρόεδρε, λυπάμαι που είμαι αναγκασμένος να διαπιστώσω ότι πάλι φαίνεται ότι αυτοί με τους οποίους μιλάμε εντός της ΕΕ δεν καταλαβαίνουν τι εννοούμε, όταν από την πλευρά της Σουηδίας θίγουμε το θέμα της δημόσιας πρόσβασης σε έγγραφα που αποτελούν το υπόβαθρο αποφάσεων. Αυτό δεν αφορά την συμβολή του Ευρωκοινοβουλίου στην Διακυβερνητική Διάσκεψη. Αφορά την δημόσια πρόσβαση για πολίτες και δημοσιογράφους στα έγγραφα που εμφανίζονται ως υπόβαθρο για συζητήσεις και αποφάσεις στην Διακυβερνητική Διάσκεψη. Αφορά το αν κρατούνται πρωτόκολλα και αν υπάρχει δημόσια πρόσβαση σ' αυτά τα πρωτόκολλα. Αφορά το πώς λαμβάνονται οι αποφάσεις, δηλ. αν γίνεται μέσω ψηφοφορίας ή συναίνεσης, και αν ισχύει ομοφωνία ή κάποια μορφή διαδικασίας πλειοψηφικών αποφάσεων.
<P>
Όμως το σημαντικότερο σ' αυτήν την περίπτωση είναι: Έχουν οι πολίτες της ΕΕ πρόσβαση, μέσω των δημοσιογράφων, στα έγγραφα, τα χαρτιά, τα ντοκουμέντα που αποτελούν το υπόβαθρο των συζητήσεων της Διακυβερνητικής Διάσκεψης; Σ' αυτήν την ερώτηση δυστυχώς δεν έλαβα απάντηση.

<SPEAKER ID=219 LANGUAGE="IT" NAME="Ferraris">
Αν κατάλαβα καλά την ερώτησή σας δεν πρόκειται τόσο για την συμμετοχή του Κοινοβουλίου στη λήψη αποφάσεων όσο, περισσότερο, για την πρόσβαση του κοινού στα πρακτικά της Διακυβερνητικής Διάσκεψης, για τον τρόπο λήψης αποφάσεων, καθώς και για το περιεχόμενο αυτών των αποφάσεων. Σχετικά λοιπόν με τα σημεία αυτά, θα ήθελα να υπενθυμίσω ότι πρόκειται για μια Διακυβερνητική Διάσκεψη, για μια Διάσκεψη μεταξύ κρατών μελών, η οποία δεν διεξάγεται στα πλαίσια κοινοτικών οργάνων με την κυριολεκτική έννοια του όρου, αλλά στο πλαίσιο μιας διάσκεψης μεταξύ κυβερνήσεων. Η Διάσκεψη αυτή έχει μοναδικό χαρακτήρα, όποια κι αν είναι τα επίπεδα στα οποία πραγματοποιείται, είναι εξέχουσα και άρα έχει την πλήρη ελευθερία να επιλέξει τα καταλληλότερα, κατά την κρίση της, μέσα που θα χρησιμοποιήσει.
<P>
Η Προεδρία θα κάνει ό, τι μπορεί προκειμένου να εξασφαλίσει μια επαρκή πληροφόρηση σχετικά με την διεξαγωγή των εργασιών και θα προσπαθήσει, φυσικά, να παράσχει κάθε δυνατή ενημέρωση στο κοινό και στους βουλευτές των κρατών μελών, ακόμα και δια μέσου της Διάσκεψης Ειδικών Υπηρεσιών για Κοινοτικά Θέματα, δηλαδή της COSAC.
<P>
Πιστεύω πως οι δημοκρατικές αυτές αρχές διαφάνειας θα εφαρμοστούν με τον καταλληλότερο τρόπο, ωστόσο δεν είμαι της γνώμης -αν μου επιτρέπετε να προσθέσω μια προσωπική μου άποψη- ότι θα ήταν προς όφελος της Διακυβερνητικής Διάσκεψης να πραγματοποιηθεί ενώπιον κοινού. Το κοινό σαφώς και πρέπει να ενημερωθεί, δικαιώνοντας την αρχή της διαφάνειας η οποία είναι προς όφελος όλων μας, ωστόσο μια Διάσκεψη καθαρά δημοσίου χαρακτήρα δεν θα διευκόλυνε την επίτευξη της απαραίτητης συναίνεσης και συμφωνίας, τη στιγμή που πρόκειται για συνυπολογισμό τόσων αποχρώσεων, τόσων συμφερόντων και τόσων απόψεων των διαφόρων κρατών μελών.
<P>
Αυτό που θα ήθελα ωστόσο να πω και επισήμως είναι ότι, προφανώς υπάρχει η πρόθεση εκ μέρους της Προεδρίας, εκ μέρους του Συμβουλίου, αλλά και εκ μέρους της Διακυβερνητικής Διάσκεψης, να είναι όσο το δυνατόν πιο διαφανείς προκειμένου οι αποφάσεις τους να γνωστοποιούνται στο κοινό. Η Διακυβερνητική Διάσκεψη πρέπει να είναι μια Διάσκεψη άμεση και ανοικτή για τους πολίτες.

<SPEAKER ID=220 LANGUAGE="ES" NAME="Izquierdo Rojo">
Επωφελούμενη από το ότι ο κύριος Προεδρεύων του Συμβουλίου εμφανίζεται τόσο ευνοϊκός προς τη διαφάνεια, θα ήθελα να γνωρίζω αν θα μπορούσε να μου παράσχει αυτήν τη διαφανή πληροφόρηση όσον αφορά το τι συνέβη στο Συμβούλιο σχετικά με την ακινητοποίηση του Κανονισμού MEDA.

<SPEAKER ID=221 NAME="Πρόεδρος">
Δεν προτίθεμαι να δεχθώ αυτή την συμπληρωματική ερώτηση, δεδομένου ότι αναφέρεται στην προηγούμενη ερώτηση.
<P>
Ερώτηση αριθ. 9 του κ. Peter Crampton (H-0261/96)
<P>
Θέμα: Χονγκ Κονγκ
<P>
Πρόσφατα, η βρεταννική κυβέρνηση αποφάσισε να άρει τις προϋποθέσεις για τις θεωρήσεις διαβατηρίων όσον αφορά τους κατοίκους του Χονγκ Κονγκ που κατέχουν διαβατήρια από τα βρεταννικά εθνικά εξαρτώμενα υπερπόντια εδάφη, μετά την επιστροφή του Χόνγκ Κόνγκ στην Κίνα το 1997.
<P>
Ωστόσο, προφανώς, δεν θα επιτρέπεται στους πολίτες αυτούς να εισέλθουν στη Γερμανία, τη Γαλλία, την Ισπανία και την Πορτογαλία, καθόσον οι κανονισμοί περί των θεωρήσεων διαβατηρίου δεν έχουν εναρμονιστεί ακόμη σε ευρωπαϊκό επίπεδο.
<P>
Θα μπορούσε το Συμβούλιο να εξηγήσει τα μέτρα που προτίθεται να λάβει προκειμένου να επιτρέψει στους κατόχους διαβατηρίων από τα βρετανικά εθνικά εξαρτώμενα υπερπόντια εδάφη την ελεύθερη κυκλοφορία στην Ευρωπαϊκή Ένωση;

<SPEAKER ID=222 NAME="Ferraris">
Σύμφωνα με μια ανακοίνωση της κυβέρνησης του Ηνωμένου Βασιλείου σχετικά με την πράξη προσχώρησης του Ηνωμένου Βασιλείου στις Ευρωπαϊκές Κοινότητες, η ισχύς του οποίας έχει μεταξύ άλλων αναγνωριστεί και από το Ευρωπαϊκό Δικαστήριο, δεν θεωρούνται πολίτες του Ηνωμένου Βασιλείου, σε όρους διεθνών Συνθηκών, οι πολίτες των Βρετανικών Εθνικά Εξαρτώμενων Υπερπόντιων Εδαφών, με εξαίρεση το Γιβραλτάρ. Γι αυτό και οι πολίτες οι οποίοι προέρχονται από το Χονγκ Κονγκ και είναι κάτοχοι βρετανικού διαβατηρίου, είναι ισοδύναμοι με τους πολίτες των τρίτων χωρών, οι οποίοι δεν έχουν δικαίωμα ελεύθερης παραμονής και κυκλοφορίας στο έδαφος των κρατών μελών, αντίθετα με τους πολίτες της Ευρωπαϊκής Ενωσης.
<P>
Εξάλλου, στην πράξη θέσπισης του κανονισμού αριθ. 2317/95, η οποία καθορίζει ποιες είναι οι χώρες των οποίων οι πολίτες οφείλουν να διαθέτουν βίζα προκειμένου να διασχίσουν τα εξωτερικά σύνορα των κρατών μελών, το Συμβούλιο έχει κάνει μια διευκρίνιση, η οποία έχει μάλιστα δημοσιευτεί και αναφέρει ότι πρόκειται να επακολουθήσει η διευθέτηση του θέματος παραμονής των κινέζων πολιτών, οι οποίοι απολαμβάνουν του δικαιώματος διαμονής στο Χονγκ Κονγκ και στο Μακάο.
<P>
Τέλος, σύμφωνα πάντα με τον ίδιο κανονισμό, εναπόκειται στα κράτη μέλη να αποφασίζουν αν οι πολίτες των τρίτων χωρών, οι οποίες δεν περιλαμβάνονται στον, συννημένο στον κανονισμό, κοινό πίνακα, υποχρεούνται να έχουν βίζα. Τα κράτη μέλη θα έχουν την ιδιότητα αυτή, έως ότου το Συμβούλιο προβεί σε μια πλήρη εναρμόνιση σχετικά με το θέμα. Αλλωστε, πάντα σε σχέση με τον ίδιο κανονισμό, εντός πέντε ετών η Επιτροπή θα πρέπει να προβεί στην σύνταξη έκθεσης σχετικά με την εναρμόνιση αυτή και, στη συνέχεια, να παρουσιάσει προτάσεις όσον αφορά τις περαιτέρω απαραίτητες προβλέψεις για την επίτευξη αυτού του στόχου.
<P>
Οπως και νάχουν τα πράγματα, σε ό, τι αφορά την Ιταλική Προεδρία, προσπαθήσαμε να προωθήσουμε τις εργασίες στο πλαίσιο του Συμβουλίου, τόσο σε σχέση με το σχέδιο συμφωνίας για τη διάσχιση των εξωτερικών συνόρων, όσο και με τις τρεις προτάσεις που αφορούν στην ελεύθερη κυκλοφορία των προσώπων, οι οποίες υποβλήθηκαν το 1995 από τον Επίτροπο κ. Monti και στις οποίες περιέχεται μια διάταξη που επιτρέπει στους πολίτες των τρίτων χωρών να ταξιδεύουν στο εσωτερικό της Κοινότητας.

<SPEAKER ID=223 LANGUAGE="EN" NAME="Crampton">
Ευχαριστώ τον Προεδρεύοντα του Συμβουλίου για την απάντησή του η οποία όμως, κατά την άποψή μου, δεν είναι ικανοποιητική. Πέντε χρόνια είναι μάλλον μεγάλος χρόνος αναμονής, ιδιαίτερα για την περίπτωση των πολιτών του Χογκ-Κογκ το οποίο πρόκειται να παραχωρηθεί στην Κίνα σε ένα χρόνο περίπου. Πιστεύω ότι το Συμβούλιο μπορεί να είναι περισσότερο ελαστικό σ' αυτή την περίπτωση και να κάνει νωρίτερα τη συζήτηση σχετικά με την απονομή υπηκοότητος. Ακούγεται επίσης πολύ παράξενο να έχουν τη δυνατότητα οι πολίτες του Χογκ-Κογκ να ταξιδεύουν ελεύθερα σε 11 από τα κράτη μέλη αλλά όχι και στα τέσσερα που ανέφερα στην ερώτησή μου.
<P>
Το μόνο που ερωτώ είναι: θα μπορούσε το Συμβούλιο να έρθει σε επαφή με τις τέσσερεις αυτές χώρες και να καταβάλλει προσπάθειες για να τροποποιήσουν τις απαιτήσεις τους σχετικά με την παροχή θεωρήσεων; Είμαι βέβαιος ότι θα μπορούσαν να κάνουν κάτι και ότι θα κατανοούσαν τη θέση των ανθρώπων αυτών που είναι κάπως διαφορετική από την αντίστοιχη των πολιτών τρίτων χωρών. Οι άνθρωποι αυτοί φέρουν βρετανικά διαβατήρια, διαφορετικού είδους βέβαια, αλλά παρόλα ταύτα δεν παύουν να είναι βρετανικά. Θα ήθελα να ζητήσω από το Συμβούλιο όπως επιταχύνει τις διαδικασίες. Το ευχαριστώ για εκείνα που έχει κάνει σχετικά με τη χορήγηση θεωρήσεων αλλά το παρόν θέμα είναι κάτι που απαιτεί επείγουσα αντιμετώπιση.

<SPEAKER ID=224 LANGUAGE="IT" NAME="Ferraris">
Δεν γνωρίζω το πρόβλημα λεπτομερώς, αλλά νομίζω ότι σύμφωνα με το καθεστώς των Βρετανών Υπερπόντιων Υπηκόων , το οποίο θεσπίστηκε αντικαθιστώντας το καθεστώς του Πολίτη των Βρετανικών Εξαρτώμενων Εδαφών του Χονγκ Κονγκ, σχετικά με την επιστροφή του Χονγκ Κονγκ στη λαϊκή κυριαρχία της Κίνας, δεν υπάρχει η δυνατότητα παραμονής των πολιτών αυτών στο Ηνωμένο Βασίλειο. Πιστεύω, λοιπόν, πως είναι λίγο δύσκολη η διεκδίκηση της δυνατότητας κυκλοφορίας τους στην Ευρωπαϊκή Ενωση, από τη στιγμή που δεν μπορούν καν να πάνε στο Ηνωμένο Βασίλειο -αν οι πληροφορίες μου είναι σωστές, εάν είναι λανθασμένες σας ζητώ συγνώμη. Σύμφωνα πάντα με τις πληροφορίες που διαθέτω, από την 1η Ιουλίου 1997, θα εκδοθούν διαβατήρια με την ονομασία Ειδική Διοικητική Περιφέρεια Χονγκ Κονγκ στα άτομα που δεν έχουν αιτηθεί το καθεστώς των Βρετανών Υπερπόντιων Υπηκόων , καθώς και στα άτομα που είναι επί του παρόντος κάτοχοι του Πιστοποιητικού Ταυτότητας του Χονγκ Κονγκ . Η διαδικασία έκδοσης του νέου αυτού εγγράφου της Ειδικής Διοικητικής Περιφέρειας Χονγκ Κονγκ δεν έχει ακόμα καθοριστεί, ωστόσο πρόκειται για ένα διαβατήριο διαφορετικό από εκείνο που θα εκδίδουν οι κινεζικές αρχές.
<P>
Λυπάμαι, κύριε βουλευτή, αλλά αυτές είναι οι πληροφορίες που διαθέτω. Νομίζω ότι πρόκειται για κάτι ιδιαίτερα πολύπλοκο. Επαναλαμβάνω ότι, εάν οι πολίτες του Χονγκ Κονγκ δεν μπορούν, με αυτό το έγγραφο, να παραμείνουν ούτε στο Ηνωμένο Βασίλειο, τότε μάλλον το πρόβλημα απαίτησης βίζας από τη Γερμανία, τη Γαλλία, την Ισπανία και την Πορτογαλία τίθεται λίγο διαφορετικά. Αν, ωστόσο, οι πληροφορίες αυτές είναι λανθασμένες, τότε η Προεδρία ευχαρίστως προτίθεται να δεχτεί τις δικές σας εξηγήσεις και διευκρινίσεις.

<SPEAKER ID=225 NAME="Πρόεδρος">
Η Ώρα των Ερωτήσεων έληξε.
<P>
(Η συνεδρίαση διακοπείσα στις 19.10 επαναλαμβάνεται στις 21.00)

<SPEAKER ID=226 LANGUAGE="EN" NAME="Green">
Κύριε Πρόεδρε, διαμαρτύρομαι με τους εντονώτερους δυνατούς όρους και σας ζητώ να αλλάξετε τα άρθρα του Κανονισμού που εφαρμόζονται σήμερα για τη δήλωση του Επιτρόπου Fischler σχετικά με τη σπογγοειδή εγκεφαλοπάθεια των βοοειδών.
<P>
Κατά τη διάρκεια της Διασκέψεως των Προέδρων της προηγούμενης εβδομάδας συμφωνήθηκε με σαφήνεια ότι θα γίνει η δήλωση και θα ακολουθήσουν 30 λεπτά ερωτήσεων χωρίς κατάλογο ερωτώντων. Ο οποιοσδήποτε κοιτάξει την δημοσιευμένη ημερήσια διάταξη θα διαπιστώσει ότι αναφέρει σαφώς «Δήλωση της Επιτροπής σχετικά με τη σπογγοειδή εγκεφαλοπάθεια των βοοειδών, ... ακολουθούμενη από 30 λεπτά ερωτήσεων». Στην κατανομή του διαθέσιμου χρόνου αναφέρει: »3 έως 6 μ.μ. και 9 μ.μ. έως μεσάνυχτα, εξαιρουμένου του χρόνου για τη δήλωση της Επιτροπής επί της σπογγοειδούς εγκεφαλοπάθειας των βοοειδών». Όχι μόνο τα παραπάνω είναι απολύτως σαφή, αλλά επιπλέον και τα Μέλη της ομάδας μου καθώς και άλλοι που ήταν παρόντες στη Διάσκεψη θυμούνται πολύ καλά ότι δεν θα υπήρχε κατάλογος ερωτώντων και ότι θα εφαρμόζαμε τη διαδικασία Delors όπου ο Προεδρεύων θα καλούσε τα Μέλη μετά από ανάταση των χειρών.
<P>
Σήμερα το απόγευμα πληροφορηθήκαμε ότι η διαδικασία αυτή άλλαξε και ότι ζητήθηκαν και υποβλήθηκαν κατάλογοι ομιλητών από άλλες ομάδες. Το γεγονός αυτό είναι απολύτως απαράδεκτο. Δεν ξέρω ποιός το άλλαξε. Η συμφωνία στη Διάσκεψη των Προέδρων ήταν απόλυτα σαφής.
<P>
Θα ήθελα να επιμείνω όπως επανέλθουμε στη διαδικασία που προέβλεπε η ημερήσια διάταξη και να έχουμε ελεύθερο χρόνο 30 λεπτών για ερωτήσεις μετά τη δήλωση του Επιτρόπου Fischler.

<SPEAKER ID=227 NAME="Πρόεδρος">
Πιστεύω ότι πριν απ' όλα πρέπει να ασχοληθούμε με την ημερήσια διάταξη, δηλαδή με το πρώτο θέμα της ημερήσιας διάταξης. Μόλις τελειώσουμε με το θέμα αυτό θα ζητήσω από το Σώμα που είναι κυρίαρχο, να εγκρίνει ή όχι την πρόταση της κ. Green. Πιστεύω ότι αυτή είναι η κανονική διαδικασία που πρέπει να ακολουθήσουμε.

<SPEAKER ID=228 LANGUAGE="EN" NAME="Green">
Κύριε Πρόεδρε, θα πρέπει να δηλώσω ότι αυτού του είδους ο χειρισμός είναι ο χειρότερος δυνατός.
<P>
Είναι απολύτως αποδεκτό να λάβετε αυτήν την απόφαση τώρα, λαμβάνοντας υπόψη την ώρα και το ότι η ομάδα μου έχει προετοιμαστεί για συζήτηση χωρίς κατάλογο ερωτώντων. Τώρα μας λέτε ότι θα πρέπει να μείνουμε εδώ και να περιμένουμε να τελειώσει η πρώτη συζήτηση για να καταλήξετε ύστερα σε απόφαση. Κύριε Πρόεδρε, αυτό είναι απαράδεκτο. Μέσα στο πνεύμα της καλής θέλησης και του τρόπου με τον οποίον λειτουργεί αυτό το Κοινοβούλιο, μπορούμε να πάρουμε την απόφαση τώρα. Δεν υπάρχει κανένας λόγος για να μην την πάρουμε. Κύριε Πρόεδρε, σας ζητώ να πάρετε την απόφαση τώρα!

<SPEAKER ID=229 NAME="Πρόεδρος">
Μου φαίνεται ότι μπορούμε να το αποφασίσουμε και τώρα, πρέπει όμως να τηρήσουμε την ημερήσια διάταξη που καθορίσαμε. Πρώτα ασχολούμαστε με το θέμα που είναι στην ημερήσια διάταξη και κατόπιν, σαν δεύτερο θέμα, θα πρέπει να ασχοληθούμε, σύμφωνα με τη διαδικασία που υποδεικνύει το Κοινοβούλιο, το επόμενο θέμα.

<SPEAKER ID=230 LANGUAGE="EN" NAME="Green">
Κύριε Πρόεδρε, εάν μου λέτε ότι κάποια στιγμή αργότερα θα πρέπει να σας υποβάλω κατάλογο ομιλητών της ομάδας μου τότε χρειάζομαι κάποιο χρόνο για να τον ετοιμάσω, γεγονός που σημαίνει ότι πρέπει να πάρουμε την απόφαση τώρα...
<P>
(Ο Πρόεδρος διακόπτει την ομιλήτρια)

<SPEAKER ID=231 NAME="Πρόεδρος">
Θα αποφασίσουμε αμέσως τη διαδικασία πάνω στον κατάλογο με τους ομιλητές, όμως η συζήτηση σχετικά με το θέμα αυτό πρέπει να ακολουθήσει τη σειρά που έχει οριστεί από το Κοινοβούλιο και τις υπηρεσίες του. Εντάξει;

<SPEAKER ID=232 LANGUAGE="EN" NAME="McIntosh">
Κύριε Πρόεδρε, και η δική μας ομάδα είχε μείνει με την ίδια εντύπωση όπως η κ. Green. Καταλάβαμε ότι πρόκειται να γίνει δήλωση εκ μέρους της Επιτροπής σχετικά με τη σπογγοειδή εγκεφαλοπάθεια των βοοειδών και την απαγόρευση σε σχέση με τις εξαγωγές βρετανικού βοείου κρέατος. Καταλάβαμε ότι αρχικά αυτό είχε προσδιοριστεί για τις 3 μ.μ. και κατόπιν για τις 5 μ.μ. Μετά πληροφορηθήκαμε ότι επρόκειτο να γίνει στις 9 μ.μ. Προτείνω να εξετάσουμε τώρα το θέμα σύμφωνα με τη διαδικασία που είπε η κ. Green ότι συμφωνήθηκε από τις πολιτικές ομάδες την περασμένη εβδομάδα, δηλ. να υποβάλλει ερωτήσεις εκείνος που θα τον βλέπετε ότι σηκώνει το χέρι του. Αυτό είναι κάτι που πρέπει να γίνει τώρα και το οποίο πρέπει να προηγηθεί από τα θέματα της ημερήσιας διάταξης τα οποία, είναι γενικά κατανοητό, θα ακολουθήσουν μετά από τη συζήτηση αυτή της μιας ώρας.

<SPEAKER ID=233 NAME="Πρόεδρος">
Ελεγα ότι θα αποφασίσουμε αμέσως εάν η σειρά των ομιλητών θα δοθεί μέσω καταλόγου ή εάν θα μιλήσουν ελεύθερα. Εν τούτοις, εφόσον υπάρχει πρώτα ένα άλλο θέμα, δεν μπορώ να αλλάξω την ημερήσια διάταξη. Ας ακολουθήσουμε λοιπόν την κανονική διαδικασία.

<SPEAKER ID=234 LANGUAGE="DE" NAME="Goepel">
Kύριε Πρόεδρε, συμφωνώ ασφαλώς κι εξ ονόματος των συναδέλφων μου Προέδρων των πολιτικών ομάδων. Θα παρακαλούσα βεβαίως, να μη διαρκούν οι ερωτήσεις παραπάνω από δύο λεπτά, ώστε όσο το δυνατόν περισσότεροι συνάδελφοι να έχουν την ευκαιρία να υποβάλλουν μια ερώτηση. Ένα λεπτό, θα ήταν ακόμη καλύτερα.

<SPEAKER ID=235 NAME="Πρόεδρος">
Η ημερήσια διάταξη δεν μπορεί να τροποποιηθεί, και αυτό επειδή το άρθρο 96 του Κανονισμού λέει σαφώς ότι, αφού εγκριθεί η ημερήσια διάταξη, δεν μπορεί πλέον να τροποποιηθεί. Θέτω τώρα σε ψηφοφορία την πρόταση της κ. Green, εάν είναι προτιμότερο κατά τη διάρκεια της συζήτησης να ακολουθήσουμε όσα εσείς προτείνετε στη διαδικασία, δηλαδή ελεύθερες παρεμβάσεις εκ μέρους των ομιλητών, χωρίς κατάλογο των ιδίων.
<P>
(Το Σώμα εγκρίνει την πρόταση)

<SPEAKER ID=236 LANGUAGE="EN" NAME="Green">
Κύριε Πρόεδρε, σας ευχαριστώ πάρα πολύ για τη συνεργασία σας. Είμαι βεβαία ότι, μια και βρίσκεσθε εσείς στην Έδρα, θα έχουμε μια πολύ καλή συνεδρίαση.

<SPEAKER ID=237 NAME="Πρόεδρος">
Ετσι ήταν πάντοτε! Ο Κανονισμός αυτός καθ' εαυτός δεν προβλέπει κατάλογο, υπήρξε όμως πάντοτε ένα είδος fair play εκ μέρους των ομιλητών κατά την υποβολή του. Κατά συνέπεια, εσείς δικαιούστε απόλυτα να ζητάτε αυτό που ζητάτε.

<SPEAKER ID=238 LANGUAGE="DE" NAME="Rehder">
Kύριε Πρόεδρε, ακόμη κάτι επί της διαδικασίας. Πολύ σπάνια σε μια συζήτηση είναι τόσο σημαντικό να παρευρίσκεται στο Σώμα ο αρμόδιος Eπίτροπος. Mπορείτε παρακαλώ, στην αρχή του θέματος της ημερήσιας διάταξης, »Σπογγώδης εγκεφαλοπάθεια των βοοειδών», να διαπιστώσετε γιατί δεν είναι παρών ο Eπίτροπος Fischler; Xρειαζόμαστε ξεκάθαρες δηλώσεις απ' αυτόν. Aυτό δεν αποτελεί περιφρόνηση του εκπροσώπου του. Xρειαζόμαστε απλώς ρητές και κατηγορηματικές δηλώσεις.

<SPEAKER ID=239 NAME="Πρόεδρος">
Επιμένω να πω ότι δεν είναι αναγκαία η παρουσία του Επιτρόπου, επειδή ασχολούμαστε με άλλο θέμα. Ας συνεχίσουμε με ηρεμία και τάξη!

<CHAPTER ID=11>
Διάσκεψη Κορυφής του  Βίσμπυ
<SPEAKER ID=240 NAME="Πρόεδρος">
Η ημερησία διάταξη προβλέπει σε κοινή συζήτηση, τις ακόλουθες προφορικές ερωτήσεις:
<P>
(B4-0295/96 - Ο-0071/96), των βουλευτών Burenstam Linder και Martens, εξ ονόματος της Ομάδας του Ευρωπαϊκού Λαϊκού Κόμματος, προς το Συμβούλιο, και (Β4-0296/96 - Ο-0072/96) προς την Επιτροπή, σχετικά με τη Διάσκεψη Κορυφής του Βίσμπυ για την περιοχή της Βαλτικής.-(Β4-0297/96 - Ο-0078/96), των βουλευτών Olsson, Kofoed, O. Rehn και de Vries εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, προς την Επιτροπή, σχετικά με τη Διάσκεψη Κορυφής των χωρών της Βαλτικής, στις 3 και 4 Μαϊου 1996, στο Βίσμπυ.-(Β4-0298/96 - Ο-0080/96), των βουλευτών Roth, Aelvoet, Gahrton, Schroedter και Hautala εξ ονόματος της Ομάδας των Πρασίνων στο Ευρωπαϊκό Κοινοβούλιο, στο Συμβούλιο και (Β4-0299/96 - Ο-0081/96) προς την Επιτροπή, σχετικά με τη Διάσκεψη Κορυφής της Βαλτικής-(Β4-0300/96 - Ο-0082/96), της κ. Stenius-Kaukonen εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, προς το Συμβούλιο, και (Β4-0425/96 - Ο-0083/96) προς την Επιτροπή, για την περιοχή της Βαλτικής.-(Β4-0426/96 - Ο-0088/96, της κ. Lalumiere, εξ ονόματος της Ομάδας της Ευρωπαϊκής Ριζοσπαστικής Συμμαχίας, προς το Συμβούλιο, σχετικά με τη Διάσκεψη Κορυφής της Βαλτικής.-(Β4-0427/96 - Ο-0095/96), των βουλευτών Hoff, Sindal, Σακελλαρίου, Theorin και Iivari εξ ονόματος της Ομάδας των Ευρωπαίων Σοσιαλιστών, προς το Συμβούλιο και (Β4-0428/96 - Ο-0096/96) στην Επιτροπή, σχετικά με τη Διάσκεψη του Βίσμπυ για την περιοχή της Βαλτικής-(Β4-0429/96 - Ο-0099/96), της κ. Carrere d'Encausse εξ ονόματος της Ομάδας Ενωση για την Ευρώπη, προς το Συμβούλιο, σχετικά με τη Διάσκεψη των κρατών της Βαλτικής-(Β4-0432/96 - Ο-0101/96) του κ. Krarup, εξ ονόματος της Ομάδας Ευρώπη των Εθνών, προς το Συμβούλιο και (Β4-0433/96 - Ο-0102/96) προς την Επιτροπή, σχετικά με τη Διάσκεψη Κορυφής της Βαλτικής στις 3 και 4 Μαϊου 1996 στο Βίσμπυ.
<SPEAKER ID=241 LANGUAGE="SV" NAME="Burenstam Linder">
Κύριε Πρόεδρε, ο χώρος της Βαλτικής ήταν μιά περιοχή χωρίς κοινή ελπίδα για το μέλλον με ένα σιδηρούν παραπέτασμα επί ξηράς και θαλάσσης. Αλλά τώρα η περιοχή είναι καθ' οδόν να αναπτύξει την ίδια ανθηρή συνεργασία που είχε επιφέρει στην περιοχή, στο σύνολο της, μιά σημαντική ευημερία πριν από την κομμουνιστική κατάληψη της εξουσίας. Το Συμβούλιο των Βαλτικών Χωρών μπορεί να παίξει εδώ έναν σημαντικό ρόλο και η βοήθεια της ΕΕ είναι μείζονος σημασίας,
<P>
Τέσσερις χώρες της Βαλτικής είναι μέλη της ΕΕ. Τέσσερις χώρες, η Πολωνία και οι τρείς βαλτικές δημοκρατίες, έχουν Ευρωπαϊκό Σύμφωνο και έχουν κάνει αίτηση πλήρους ένταξης. Οι άλλες χώρες της περιοχής της Βαλτικής, μεταξύ αυτών πρέπει να αναφερθεί ιδιαιτέρως η Ρωσσία, έχουν συμφωνίες λίγο - πολύ εκτεταμένης συνεργασίας με την ΕΕ. Η περιοχή της Βαλτικής είναι η σκανδιναβική διάσταση της ΕΕ. Η ίδια η Επιτροπή είναι μέλος του Βαλτικού Συμβουλίου.
<P>
Η Διάσκεψη κορυφής στις 3-4 Μαϊου στο Βίσμπυ με τους αρχηγούς των κυβερνήσεων του Βαλτικού Συμβουλίου και τους προέδρους του Συμβουλίου Υπουργών και της Επιτροπής μπορεί να προσδιορίσει την ημερησία διάταξη και να προσδώσει βάρος στην μελλοντική συνεργασία. δστω και αν η συνεργασία στην περιοχή υπόσχεται πολλά, υπάρχουν απειλές και προκλήσεις: Η ΕΕ έχει χερσαία σύνορα με την Ρωσσία πρός βορράν. Η περιοχή του Kaliningrad περιβάλλεται από χώρες που έχουν υποβάλει αίτηση ένταξης στην ΕΕ. Πέρα στην Βαλτική συναντώνται οικονομικές ζώνες. Η κατάσταση όσον αφορά την πολιτική της ασφάλειας είναι ασταθής, λόγω του ότι το πολιτικό μέλλον της Ρωσσίας είναι τόσο αβέβαιο.
<P>
Η πολιτική της ασφάλειας δεν βρίσκεται στην ημερησία διάταξη στο Βισμπυ, αλλά αυτά τα θέματα θα έχουν κυρίαρχη σημασία στην συνεργασία. Η βάση για μιά ειρηνική ανάπτυξη τίθεται μέσω διαλόγου και επικοδομητικής συνεργασίας σ' όλα τα επίπεδα. Το Βαλτικό Συμβούλιο είναι ιδιαιτέρως σημαντικό ακριβώς διότι ένα από τα κράτη μέλη είναι η Ρωσσία. Τα θέματα του περιβάλλοντος θα τύχουν εκτεταμένης προσοχής και αυτό είναι αναγκαίο ύστερα από την καταστροφή του περιβάλλοντος λόγω της ανηλεούς ρωσσικής εκμετάλλευσης. Θα συζητηθεί επίσης το πως μπορεί να γίνει καλύτερη εκμετάλλευση της συνεργασίας για να δομηθούν περισσότερο δημοκρατικές και πολιτικά σταθερές κοινωνίες με σεβασμό και νομική ασφάλεια. Η πάλη ενάντια στο οργανωμένο έγκλημα βρίσκεται στην ημερησία διάταξη. Οι μεγαλύτερες δυνατότητες διευρυμένης συνεργασίας βρίσκονται στον οικονομικό τομέα. Λίγο πριν την Διάσκεψη στο Βισμπυ θα πραγματοποιηθεί μιά συνάντηση στην Στοκχόλμη με διακεκριμένους επιχειρηματίες από όλες τις χώρες της περιοχής της Βαλτικής και πρόκειται τότε να εγκριθεί μιά ιδιαίτερη διακήρυξη.
<P>
Οι βαλτικές χώρες και η Πολωνία πρέπει να καταβάλουν μεγάλες προσπάθειες για να μεταρρυθμίσουν την οικονομία και το πολιτικό τους σύστημα στοχεύοντας στην ένταξη στην ΕΕ. Η Επιτροπή και το Συμβούλιο Υπουργών πρέπει να βοηθήσει ιδιαιτέρως σ' αυτό. Κατόπιν πρέπει να επισπευσθούν οι διαπραγματεύσεις για την ένταξη.
<P>
Πολλοί πρόκειται, κατά την διάρκεια των διαπραγματεύσεων με τις χώρες που έχουν κάνει αίτηση ένταξης στην ΕΕ, να επισημάνουν τις δαπάνες του προϋπολογισμού για την διεύρυνση της ΕΕ. Αλλά δεν πρέπει να υπάρξουν παρερμηνείες. Η ΕΕ προέκυψε για να προαγάγει την ειρήνη και την ελευθερία καθώς και να αναπτύξει την ευημερία μέσω οικονομικής απελευθέρωσης και πολιτικής συνεργασίας. Η ευρωπαϊκή συνεργασία δεν δημιουργήθηκε για να αυτοπαραλύσει μέσω ακριβών αγροτικών ενισχύσεων. Οι χώρες που κάνουν αίτηση δεν ενδιαφέρονται πρωτίστως για επιδοτήσεις, αλλά για οικονομικές ελευθερίες και πολιτική συνέργεια. Σ' αυτό έχουν τις ίδιες κινητήριες δυνάμεις που είχαν κάποτε οι μεγάλοι πρωτοπόροι που πήραν την πρωτοβουλία της ευρωπαϊκής συνεργασίας. Η ΕΕ βρίσκεται τώρα ενώπιον της εκπλήρωσης της ιστορικής της αποστολής.

<SPEAKER ID=242 LANGUAGE="SV" NAME="Olsson">
Κύριε Πρόεδρε, ρώτησα την Επιτροπή πώς μπορεί κανείς να βοηθήσει ώστε κατά τη Διάσκεψη του Βισμπυ να προετοιμαστεί η διεύρυνση της ΕΕ και να δημιουργήσει επίσης μιά αξιόπιστη συνεργασία με τους πρός ανατολάς γείτονες μας και με την Ρωσσία. Η ΕΕ έχει κάθε λόγο να στηρίξει οικονομικά και πολιτικά μιά περιφερειακή συνεργασία περί την Βαλτική. Μιά αναπτυγμένη βαλτική συνεργασία διευκολύνει μιά ταχεία διεύρυνση της ΕΕ ώστε να συμπεριλάβει επίσης και την Εσθονία, την Λεττονία, την Λιθουανία και την Πολωνία.
<P>
Η βαλτική συνεργασία δείχνει επίσης έναν βατό δρόμο πρός μιά αξιόπιστη συνεργασία μεταξύ των χωρών της ΕΕ και χωρών εκτός ΕΕ, π.χ. την Νορβηγία, την Ισλανδία και την Ρωσσία. Με το να φροντίσει η ΕΕ να επιτύχει η Διάσκεψη της Βαλτικής μπορεί επίσης να απαλλαγεί από την άδικη εικόνα ότι η ΕΕ είναι είναι ένας κλειστός όμιλος μόνον για την Δυτ. Ευρώπη. Κάνω την εκτίμηση ότι οι ευρωπαϊκές συμφωνίες για το εμπόριο μεταξύ ΕΕ και των χωρών που έχουν κάνει αίτηση ένταξης πρέπει να επανεξεταστούν ώστε να παρέχουν καλύτερα κίνητρα για το εμπόριο και την επιχειρηματικότητα στην περιοχή της Βαλτικής. Η περιοχή της Βαλτικής θα μπορέσει πάλι να γίνει μιά ανθούσα περιοχή για το εμπόριο, τις επενδύσεις και τον τουρισμό. Απαιτείται ισχυρή οικονομική ενίσχυση από την ΕΕ για το οικολογικό καθάρισμα των πηγών ρύπανσης και την βελτίωση του θαλάσσιου περιβάλλοντος στην Βαλτική. Μπορεί οπωσδήποτε να γίνει καλύτερη εκμετάλλευση του υποστηρικτικού συστήματος της ΕΕγια να δημιουργηθεί μιά βιώσιμη ανάπτυξη στην περιοχή της Βαλτικής.
<P>
Μου προκαλεί έκπληξη ότι η Επιτροπή δεν επέτρεψε νωρίτερα στο Ευρωκοινοβούλιο να συμμετάσχει στην επεξεργασία της πρωτοβουλίας της ΕΕ για την περιφερειακή συνεργασία ενόψη της Διάσκεψηςτου Βαλτικού Συμβουλίου στο Βισμπυ την 3η - 4η Μαϊου. Το Ευρωκοινοβούλιο έδειξε μ, εγάλο ενδιαφέρον για την βαλτική συνεργασία, και αρκετές φορές εδώ έχουν τεθεί πρός συζήτηση τα θέματα για την Βαλτική.

<SPEAKER ID=243 LANGUAGE="FI" NAME="Hautala">
Αξιότιμε κύριε Πρόεδρε, η ευρεία περιοχή της Βαλτικής θα αποτελεί, στο εγγύς μέλλον, το βορειότερο τμήμα της Ευρωπαϊκής Ένωσης, το οποίο θα επεκτείνεται μέχρι τον Βόρειο Παγωμένο Ωκεανό. Tα 11 κράτη της περιοχής αυτής είτε είναι ήδη μέλη της Ευρωπαϊκής Ένωσης είτε συνδέονται με αυτήν μέσω διαφόρων συμφωνιών. Ακόμη, η ΕΕ συμμετέχει ως πλήρες μέλος στις βασικότερες οργανώσεις συνεργασίας στην εν λόγω περιοχή, από τις οποίες αναφέρω, λόγω της ιδιαίτερης σημασίας τους, το Συμβούλιο των Χωρών της Βαλτικής και την Επιτροπή για την Προστασία του Θαλασσίου Περιβάλλοντος στη Βαλτική Θάλασσα, το HELCOM.
<P>
Ο συντονισμός της οικονομικής ενίσχυσης που παρέχει η Κοινότητα στην περιοχή της Βαλτικής δεν υπήρξε ποτέ, μέχρι σήμερα, ιδιαίτερα ικανοποιητικός. Η Ομάδα των Πρασίνων στο Ευρωπαϊκό Κοινοβούλιο απαιτεί από την Ευρωπαϊκή Επιτροπή να θεσπίσει ένα γενικό πρόγραμμα για την περιοχή της Βαλτικής. Η εκπόνηση ενός τέτοιου προγράμματος δεν αναμένεται να είναι ιδιαιτέρως δύσκολη δεδομένης, μάλιστα, της παραδοσιακής διαρκείας πλέον του ενός αιώνα, και τακτικής συνεργασίας που παρατηρείται μεταξύ των κρατών της περιοχής αυτής. Συνεπώς, επωφελούμενοι της εμπειρογνωμοσύνης των κατά τόπους αρμοδίων στην εν λόγω περιοχή, δυνάμεθα να συνεχίσουμε τα ήδη εφαρμοζόμενα εκεί σχετικά προγράμματα, αρκεί απλώς να επιτύχουμε τον ιδανικότερο δυνατό συνδυασμό τους. Αυτή τη στιγμή η βελτίωση της στενής συνεργασίας, ιδίως στο πλαίσιο του Συμβουλίου των Χωρών της Βαλτικής, είναι ιδιαιτέρως σημαντική, διότι το εν λόγω Συμβούλιο αναμένεται να αποτελέσει, στο εγγύς μέλλον, τον βασικότερο πολιτικό συντονιστή στην περιοχή αυτή. Η περιοχή της Βαλτικής έχει, ακόμη, ανάγκη από ένα πλήρες και σύμφωνο προς την αρχή της βιώσιμης ανάπτυξης πρόγραμμα για το περιβάλλον. Βάσει του ήδη εφαρμοζομένου από την Επιτροπή για την Προστασία του Θαλάσσιου Περιβάλλοντος στη Βαλτική Θάλασσα προγράμματος δράσης μπορεί να εκπονηθεί ένα πιο σύγχρονο, που να αποβλέπει στην επίτευξη πιο φιλόδοξων στόχων. Καθήκον της Επιτροπής είναι να εξασφαλίσει για το εν λόγω πρόγραμμα την ικανοποιητικότερη δυνατή χρηματοδότηση από τους διεθνείς οικονομικούς κύκλους. Με την ανάθεση της Προεδρίας της HELCOM στην Ευρωπαϊκή Επιτροπή στις αρχές Ιουλίου, δίδεται, κατά τον ιδανικότερο τρόπο, η δυνατότητα για την δρομολόγηση ενός τέτοιου προγράμματος.
<P>
Λόγω της ευαισθησίας του περιβάλλοντος στην περιοχή της Βαλτικής, στην εκπόνηση σχεδίων που αφορούν μεγάλα μεταφορικά και ενεργειακά δίκτυα, πρέπει πάντα να συμπεριλαμβάνεται και μία ευρεία και στρατηγική αξιολόγηση των ενδεχόμενων επιπτώσεων για το περιβάλλον από την υλοποίηση των εν λόγω έργων. Τα αποτελέσματα της αξιολόγησης αυτής πρέπει πάντα να αποτελούν γνώμονα για τη λήψη αποφάσεων, προκειμένου να επιλέγονται από τα προταθέντα έργα εκείνα τα οποία χαρακτηρίζονται από την μεγαλύτερη δυνατή φιλικότητα προς το περιβάλλον. Η περιοχή της Βαλτικής διαθέτει τεράστιους φυσικούς πόρους για την παραγωγή ενέργειας, αλλά είναι και γνωστή για τα μεγάλα της περιβαλλοντικά προβλήματα. Κύριος στόχος της ενεργειακής πολιτικής πρέπει να είναι η κατασκευή ενός επαρκούς δικτύου φυσικού αερίου. Οφείλουμε, το ταχύτερο δυνατόν, να απαγορεύσουμε οριστικά τη λειτουργία των πλέον επικινδύνων πυρηνικών σταθμών παραγωγής ενέργειας. Πρέπει να μην λησμονούμε ότι η περιοχή, ιδίως, της Χερσονήσου Κόλα παρουσιάζει τα μεγαλύτερα προβλήματα όσον αφορά τη ρύπανση από πυρηνικά απόβλητα.
<P>
Καλώ την Επιτροπή να μας πληροφορήσει ποιά, κατά τη γνώμη της, αποτελέσματα θα έχει για την σταθερότητα στην περιοχή της Βαλτικής η ενδεχόμενη διεύρυνση του ΝΑΤΟ και της Δυτικοευρωπαϊκής Ένωσης. Η νέα αυτή πρωτοβουλία, την οποία έχει εισηγηθεί η Επιτροπή, πρέπει να συνδυάζει, με τον πλέον εποικοδομητικό τρόπο, τις διάφορες πτυχές της περιβαλλοντικής πολιτικής, της πολιτικής ασφάλειας και της οικονομικής ανάπτυξης.

<SPEAKER ID=244 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, με ικανοποιεί ιδιαιτέρως η έγκριση, από την Επιτροπή, της πρωτοβουλίας σχετικά με την ενίσχυση της σταθερότητας και την προώθηση της οικονομικής ανάπτυξης στην περιοχή της Βαλτικής. Η Επιτροπή δεν εισηγείται τη διάθεση επί πλέον πόρων, αλλά προτείνει να καταστεί αποτελεσματικότερη η ήδη υφισταμένη συνεργασία και να βελτιωθούν τα ήδη εφαρμοζόμενα προγράμματα. Η άποψη αυτή είναι απόλυτα τεκμηριωμένη. Ακόμη, πρέπει να αποκομισθούν τα μεγαλύτερα δυνατά οφέλη από την παραδοσιακή και τόσο χαρακτηριστική για την περιοχή αυτή συνεργασία μεταξύ των κρατών.
<P>
Όσον αφορά τον ενεργειακό τομέα, η πρόταση της Επιτροπής περιλαμβάνει συγκεκριμένα έργα. Η Επιτροπή φρονεί ότι οι βασικότεροι στόχοι του αναπτυξιακού προγράμματος πρέπει να είναι η κατασκευή αγωγού αργού πετρελαίου από την Ρωσία στην Φινλαδία και η σύνδεσή μεταξύ τους των δικτύων φυσικού αερίου της Ένωσης και των εταίρων αυτής. Ως παράδειγμα η Επιτροπή αναφέρει το δίκτυο ηλεκτρικής ενέργειας της Βαλτικής Baltic Electricity Ring, του οποίου η συμπερίληψη στον κατάλογο των ενεργειακών δικτύων κοινής ωφέλειας ενεκρίθη κατόπιν πρότασης του Κοινοβουλίου.
<P>
Η πρωτοβουλία την οποία εισηγείται η Επιτροπή θα είναι πλήρης μόνον εάν περιέχει συγκεκριμένα, προς λήψιν, μέτρα για την ανάπτυξη του δικτύου φυσικού αερίου. Η τήρηση μόνον μιας ευνοϊκής στάσης όσον αφορά το εν γένει θέμα, δεν θεωρείται επαρκής. Η Επιτροπή Συνδιαλλαγής του Ευρωπαϊκού Κοινοβουλίου και του Συμβουλίου ενέκρινε το πρόγραμμα για την ανάπτυξη του δικτύου φυσικού αερίου της Βορείου Ευρώπης. Στην κοινή δήλωση των αντιπροσωπειών υπογραμμίζεται ότι η ανάπτυξη των δικτύων φυσικού αερίου στην περιοχή της Βορείου Ευρώπης θα συμβάλει, αφενός, στην ουσιαστική ανάπτυξη της αγοράς φυσικού αερίου και, αφετέρου, στη διασφάλιση της προμήθειας φυσικού αερίου και στη βελτίωση της ποιότητας του περιβάλλοντος σε όλη την επικράτεια της Ευρωπαϊκής Ένωσης. Δυστυχώς, κατά τη διαδικασία της συνδιαλλαγής όσον αφορά τα ενεργειακά δίκτυα, η πρόταση του Κοινοβουλίου σχετικά με το δίκτυο φυσικού αερίου του Βορρά, το αποκαλούμενο Nordic Gas Grid, δεν συμπεριελήφθη στον κατάλογο των σχετικών έργων. Σύμφωνα με πληροφορίες τις οποίες έχουμε συγκεντρώσει, η Επιτροπή προτίθεται, στα μέσα του Ιουνίου, να αναθεωρήσει τον κατάλογο του παραρτήματος. Ελπίζουμε ότι μέχρι τότε, τόσο το Κοινοβούλιο όσο και το Συμβούλιο θα έχουν εγκρίνει τις προτάσεις της Επιτροπής Συνδιαλλαγής όσον αφορά τα ενεργειακά δίκτυα. Γι' αυτό και θα ήθελα να προτείνω να προστεθεί στο 7ο κεφάλαιο της τοποθέτησης η οποία θα κοινοποιηθεί αύριο, μια συμπληρωματική διευκρίνιση σχετικά με την πρόοδο η οποία έχει σημειωθεί μέχρι σήμερα, όσον αφορά το εν λόγω έργο. Με την τροπολογία αριθ. 6 εισηγούμαι να συμπεριληφθεί το πρόγραμμα Nordic Gas Grid, όσο το δυνατόν συντομότερα, στον κατάλογο των διευρωπαϊκών έργων κοινής ωφέλειας. Στόχος του προγράμματος αυτού είναι να ενωθούν οι αγωγοί φυσικού αερίου των πλέον βορείων κρατών μελών της ΕΕ, της Φινλαδίας, της Σουηδίας και της Δανίας, κατά τρόπο τέτοιο ώστε να καταστεί δυνατή η εκμετάλλευση των αποθεμάτων φυσικού αερίου της Ρωσίας και της Νορβηγίας. Με τον τρόπο αυτό θα διασφαλισθεί η προμήθεια φυσικού αερίου τόσο στην περιοχή της Βαλτικής όσο και σε ολόκληρη την Βόρειο Ευρώπη. Όλα ανεξαιρέτως τα μέλη του Φινλανδικού Κοινοβουλίου συμφωνούν με αυτή τη προσθήκη. Θα ήθελα, τελειώνοντας, να σας υπενθυμίσω ότι το δίκτυο φυσικού αερίου του Βορρά δεν θεωρείται σημαντικό μόνον για τους Φινλανδούς. Το έργο αυτό θα καταστήσει και πιο πλήρες τα δίκτυα TEN του ενεργειακού τομέα, με αποτέλεσμα να διασφαλισθεί για ολόκληρη την Ευρώπη η προμήθεια φυσικού αερίου.

<SPEAKER ID=245 LANGUAGE="FR" NAME="Lalumiθre">
Κύριε Πρόεδρε, η ομάδα μας συμμετέχει στο κοινό ψήφισμα σχετικά με την επόμενη σύνοδο του Συμβουλίου των κρατών της Βαλτικής θάλασσας για διαφορετικούς λόγους, τους οποίους πρόκειται να αναφέρω περιληπτικά και σύντομα.
<P>
Οι χώρες που περιβάλλουν την Βαλτική θάλασσα είναι πολύ διαφορετικές μεταξύ τους και διατηρούν με την ευρωπαική Ενωση σχέσεις πολύ διαφορετικές οι μεν από τις δε. Κάποιες χώρες είναι μέλη της Ενωσης, κάποιες άλλες είναι συνδεδεμένες με την Ενωση με συμφωνίες συνεργασίας που προορίζονται να προετοιμάσουν την ένταξή τους: η Πολωνία, τα τρία βαλτικά κράτη, ένα άλλο τέλος, η Ρωσία, είναι συνδεδεμένη με την Ενωση με συμφωνία συνεργασίας και, κυρίως, παρουσιάζει πολλαπλά χαρακτηριστικά τα οποία την καθιστούν ένα συνεργάτη σημαντικού βάρους, αν και λίγο απρόβλεπτο και ασταθή.
<P>
Είναι θετικό που οι εν λόγω χώρες, πέραν των διαφορών τους, βρίσκονται και πάλι στους κόλπους του Συμβουλίου των κρατών της Βαλτικής θάλασσας με σκοπό την οικοδόμηση νέων συνεργασιών. Και είναι απαραίτητο η Ενωση, πέρα των διμερών σχέσεων που έχει αναπτύξει με τις διάφορες χώρες στο πρόσφατο παρελθόν, και πέρα της οικονομικής βοήθειας την οποία παρέχει μέσα από προγράμματα όπως το PHARE, το TACIS, Interreg, Synergie, ΕΤΠΑ και άλλα, να επεξεργαστεί μια συνολική πολιτική, ένα σχέδιο σφαιρικής δράσης, συντονίζοντας τις διαφορετικές παρεμβάσεις στην βαλτική αυτή ζώνη.
<P>
Στην πραγματικότητα, οι παρεμβάσεις της Ενωσης αφορούν πολλαπλούς τομείς, μεταξύ των οποίων και η πολιτική και στρατιωτική ασφάλεια, όπως επίσης και η οικονομική ανάπτυξη της βιομηχανίας, της γεωργίας, των υπηρεσιών, των μεταφορών, και των τηλεπικοινωνιών. Αφορούν εξίσου την δημοκρατική και νομική ανάπτυξη, την καταπολέμηση της εγκληματικότητας, την προστασία του περιβάλλοντος, την διαχείρηση των θαλασσίων πηγών και την διαχείρηση των ενεργειακών πηγών, για να αναφέρουμε ορισμένους μόνο από τους τους παραπάνω τομείς. Τέλος, η Ενωση έχει ανάγκη μιας πραγματικής πολιτικής, ξεκάθαρης και συναφούς, στην ευαίσθητη αυτή ζώνη στα βορειοανατολικά της ηπείρου μας, και υπολογίζουμε στο Συμβούλιο και την Επιτροπή - που ελέγχονται προφανώς από το Κοινοβούλιο - για την επεξεργασία και την εφαρμογή της εν λόγω πολιτικής.

<SPEAKER ID=246 LANGUAGE="DA" NAME="Sindal">
Κύριε Πρόεδρε, όταν οι αρχηγοί κρατών και κυβερνήσεων συναντώνται στην περιοχή της Βαλτικής, φαίνεται ότι το κάνουν για να τονίσουν τη βούλησή τους για δράση και για να δείξουν τη μεγάλη προτεραιότητα που δίδουν στην περιοχή. Το Κοινοβούλιο έχει τονίσει επανειλημμένα την ανάγκη να αναπτυχθεί μια συγκεκριμένη συνεργασία στην περιοχή της Βαλτικής. Νέα κράτη μέλη, περισσότερες υποψήφιες χώρες, όλα δείχνουν ήδη από τώρα ότι κινούμεθα προς την κατεύθυνση αυτή, όπως τόνισαν και άλλοι συνάδελφοι. Είναι απαραίτητο να τονωθεί η περιφερειακή συνεργασία. Είναι αναγκαίο να ενισχυθεί η ταυτότητα των χωρών της Βαλτικής. Οι ιστορικές αλλαγές και μόνο το επιβάλλουν. Όμως, οι διαφορές εξακολουθούν να είναι μεγάλες. Υπάρχουν μακρές και ένδοξες πολιτιστικές παραδόσεις, υπάρχουν μακρές παραδόσεις εμπορικής συνεργασίας και, λαμβάνοντας υπόψη τα θέματα της πολιτικής ασφάλειας, όλα δείχνουν ότι μια εντατικοποιημένη συνεργασία είναι το επόμενο βήμα στην περιοχή αυτή.
<P>
Η Διάσκεψη Κορυφής, όπως την αποκαλούμε, και η Διάσκεψη Κορυφής που θα ακολουθήσει, πρέπει να καταλήξουν σε μια δήλωση προθέσεων για την εκπόνηση ενός ουσιαστικού προγράμματος για τη Βαλτική ανάλογο με εκείνο για τη Μεσόγειο. Οι εμπειρίες των βαλτικών διακοινοβουλευτικών επιτροπών πρέπει να αποτελέσουν τη βάση για την υποστήριξη της εξέλιξης αυτής από το Κοινοβούλιο.
<P>
Είναι άκρως σημαντικό να συζητηθούν και να προγραμματισθούν σε ένα κοινό βαλτικό πλαίσιο θέματα όπως π.χ. το περιβάλλον, οι μεταφορές, τα διάφορα δίκτυα και η κοινή αξιοποίηση των πόρων της Βαλτικής. Με τον τρόπο αυτό ενισχύεται επίσης και η ταυτότητα της περιοχής ως μιας ανεξάρτητης, αλλά ιδιαίτερα δραστήριας περιφέρειας της Ευρώπης. Το Συμβούλιο και η Επιτροπή πρέπει να δώσουν συνέχεια στη Διάσκεψη Κορυφής του Βίσμπυ και να συμβάλουν ώστε οι λαοί της Βαλτικής να αποκτήσουν ελπίδα, δύναμη και πεποίθεση για το μέλλον.

<SPEAKER ID=247 LANGUAGE="DA" NAME="Krarup">
Θα ήθελα καταρχάς να αναφέρω ότι, ναι μεν επιδοκιμάζω τις τροπολογίες που υπέβαλαν οι κυρίες Hautala και Stenius-Kaukonen, το βασικότερο όμως θέμα είναι η πρόταση ψηφίσματος. Θα ήθελα να υπενθυμίσω ότι η ιστορία των χωρών της Βαλτικής είναι τουλάχιστον εξίσου αιμοσταγής και ταραγμένη όπως και η ιστορία της υπόλοιπης Ευρώπης, συμπεριλαμβανόμενης της ιστορίας της Γαλλίας και της Γερμανίας. Όμως στο Βορρά οι πόλεμοι σταμάτησαν ήδη στις αρχές του προηγούμενου αιώνα μετά τους Ναπολεόντιους πολέμους. Αξίζει ίσως να υπενθυμιστεί στο Σώμα ότι το μέρος εκείνο της ιστορίας που αφορά το σουηδικό και το δανικό ιμπεριαλισμό και τους πολυάριθμους πολέμους που έγιναν μεταξύ των δύο αυτών εθνών, τελειώνει με τη σύναψη ειρήνης χωρίς τη δημιουργία καμιάς Ένωσης. Θα μπορούσε μάλιστα κανείς να υποστηρίξει το αντίθετο, επειδή η τελική κατάληξη ήταν η συνεργασία σε όλα τα επίπεδα του λαού, αλλά χωρίς υπερεθνικά όργανα. Οι ειρηνικές αυτές σχέσεις μεταξύ γειτονικών χωρών αποτέλεσαν τη βάση της διακρατικής συνεργασίας που αναπτύχθηκε στην περιοχή της Βαλτικής, μεταξύ άλλων με τις συμβάσεις του Ελσίνκι και τη συνεργασία HELCOM για το θαλάσσιο περιβάλλον της Βαλτικής Θάλασσας. Η συνεργασία αυτή δεν είναι τέλεια, λειτουργεί όμως χωρίς υπερεθνικά εποικοδομήματα.
<P>
Τώρα όμως όλα αυτά θα τελειώσουν, όπως αναφέρεται στην κοινή πρόταση ψηφίσματος, επειδή οι οπαδοί του ομοσπονδιακού κράτους στην ΕΕ απαιτούν να υπαχθεί στην Ευρωπαϊκή Ένωση η περιφερειακή και διακρατική αυτή συνεργασία. Αυτό προκύπτει σαφέστερα από ορισμένες διατάξεις. Στο αγγλικό κείμενο γίνεται λόγος για την Northern dimension of the European Union . Υποστηρίζεται ότι η σκανδιναβική διάσταση της Ευρωπαϊκής Ένωσης αποτελεί ένα είδος ιμπεριαλισμού, δεδομένου ότι υπάρχουν μόνο τέσσερα κράτη μέλη μεταξύ των πολλών κρατών που απαρτίζουν την περιοχή της Βαλτικής. Το πλέον σαφές και παράλογο είναι ότι θεωρείται πως η Ένωση έχει την προεδρία της HELCOM, πράγμα που σημαίνει ότι η Σουηδία, προς το παρόν, και η Φινλανδία, η Δανία και η Γερμανία, αργότερα, θα ταυτίζονται με την Ευρωπαϊκή Ένωση. Όμως, κυρίες και κύριοι, τα κράτη της Βαλτικής μπορούν να τα καταφέρουν μόνα τους, θα ήθελα δε να σας μεταφέρω ένα απερίφραστο μήνυμα από τους λαούς της περιοχής: »Κάτω τα χέρια από τη συνεργασία στη Βαλτική!»

<SPEAKER ID=248 NAME="Ferraris">
Noιώθω τον πειρασμό να συζητήσω με τον κ. Krarup εάν υπήρξαν ή όχι πόλεμοι στη Βαλτική, όμως δεν είναι αυτό το αποψινό θέμα.
<P>
Ενόψει της προσεχούς Διάσκεψης Κορυφής των χωρών της Βαλτικής που θα λάβει χώρα στο Βίσμπυ στις 3 και 4 Μαϊου, ερωτήθηκε το Συμβούλιο σχετικά με την πολιτική της Ενωσης στην περιοχή της Βαλτικής. Το Συμβούλιο έχει την πρόθεση να εκπροσωπηθεί στη συνάντηση του Βίσμπυ από τον Πρόεδρο του Ευρωπαϊκού Συμβουλίου, δηλαδή από τον κ. Dini, που είναι ιταλός, και θα συμμετάσχει στη Διάσκεψη Κορυφής αυτής ειδικά για να υπογραμμίσει τη σημασία που το Συμβούλιο και η Ενωση δίνουν στην Ενωση της Βαλτικής.
<P>
Θα ήθελα εξ άλλου να υπενθυμίσω ότι ήδη από τον περασμένο Μάιο η Επιτροπή, η οποία από την άλλη μεριά, εάν δεν απατώμαι, είναι μέλος του Βαλτικού Συμβουλίου, είχε εκπροσωπηθεί στην τέταρτη υπουργική σύνοδό του που έγινε στο Ντάντσιχ. Το σημείο 8 της διακήρυξης που εκδόθηκε με την ευκαιρία εκείνη, έκρινε θετική και σημαντική την περαιτέρω προσέγγιση των χωρών της Βαλτικής προς την Ευρωπαϊκή Ενωση, δηλαδή εκείνων των χωρών της Βαλτικής που δεν είναι ακόμη μέλη της Ευρωπαϊκής Ενωσης.
<P>
Οι Υπουργοί είχαν τότε εγκρίνει την προσχώρηση της Φινλανδίας και της Σουηδίας στην Ενωση και την ολοκλήρωση των συμφωνιών με την Εσθονία, τη Λετονία και τη Λιθουανία. Πέραν τούτου, η διακήρυξη του Ντάντσιχ υπενθύμιζε τη διασυνοριακή διάσταση και τις μορφές οικονομικής βοήθειας που ήταν δυνατές στο πλαίσιο των προγραμμάτων PHARE και TACIS. Τέλος, στο σημείο 16 είχε αξιολογηθεί θετικά η προσέγγιση της Ενωσης με τον χώρο της Βαλτικής και το σημείο 28 τόνιζε σαν στόχο την αναγνώριση του χώρου αυτού σαν πολιτική δύναμη και δυναμικό στοιχείο μιας δημοκρατικής Ευρώπης.
<P>
Θέλησα να αναφέρω τη διακήρυξη του Ντάντσιχ με την εμπιστοσύνη και την πεποίθηση ότι στο Βίσμπυ θα υπάρχει η ίδια έγκριση της σύνδεσης αυτής, της σχέσης αυτής μεταξύ της Ευρωπαϊκής Ενωσης και του Συμβουλίου των Βαλτικών χωρών.
<P>
Θα ήθελα να υπενθυμίσω ότι η Ενωση παρέχει υποστήριξη στις πρωτοβουλίες περιφερειακής συνεργασίας στην Ευρώπη. Μάλιστα, θα έλεγα ότι σχεδόν πρόκειται για μία πολιτική υποστήριξής τους από την Ενωση. Υποστηρίζει επίσης, εκτός από το Συμβούλιο των Βαλτικών χωρών, τη πρωτοβουλία για την Κεντρική Ευρώπη και την οικονομική συνεργασία στη Μαύρη Θάλασσα, στη συνεδρίαση της οποίας, που θα διεξαχθεί, εάν δεν κάνω λάθος, στο τέλος της επόμενης εβδομάδας, στις 27 Απριλίου, έχει προσκληθεί και η Προεδρία της Ευρωπαϊκής Ενωσης. Αυτό μάλιστα θα έχει τη μορφή συμβολής στην οικονομική ανάπτυξη των ενδιαφερόμενων περιοχών, στην πολιτική σταθερότητα και στην ασφάλεια γενικά στην Ευρώπη.
<P>
Στη συνέχεια, η Ενωση ενδιαφέρεται ιδιαίτερα για τα κράτητης της Βαλτικής, λαμβάνοντας υπόψη ότι ορισμένα από τα κράτη μέλη που ανήκουν σε αυτή είναι και μέλη του Συμβουλίου των Κρατών της Βαλτικής (Δανία, Γερμανία, Φινλανδία και Σουηδία), ενώ άλλα είναι μέλη του Ευρωπαϊκού Οικονομικού Χώρου (Νορβηγία και Ισλανδία) και τέλος ότι άλλα είναι συνδεδεμένα κράτη (Πολωνία, Εσθονία, Λετονία και Λιθουανία).
<P>
Για να ολοκληρώσω το θέμα και να υπογραμμίσω το ιδιαίτερο ενδιαφέρον της Ενωσης στα κράτη της Βαλτικής, υπενθυμίζω ότι το Συμβούλιο της Μαδρίτης το Δεκέμβριο του 1995 έλαβε υπόψη την έκθεση της Επιτροπής σχετικά με την κατάσταση και τις προοπτικές συνεργασίας στην περιοχή της Βαλτικής, μια έκθεση που αποτελούσε μέρος και συνέχεια των συμπερασμάτων σχετικά με την ανάπτυξη της συνεργασίας, του πολιτικού διαλόγου και της οικονομικής συνεργασίας στην περιοχή της Βαλτικής. Απεναντίας, και αυτό μου φαίνεται σημαντικό, σχετικά με το παράδειγμα που είχε θίξει ελαφρά η κ. Lalumiere, το Ευρωπαϊκό Συμβούλιο της Μαδρίτης είχε προτρέψει την Επιτροπή να προτείνει μια κατάλληλη πρωτοβουλία περιφερειακής συνεργασίας για να υποβληθεί στους αρχηγούς κρατών στο Βίσμπυ. Από όσα γνωρίζουμε, η πρόταση αυτή της Επιτροπής θα είναι έτοιμη τον μήνα αυτό του Απριλίου. Εν πάση περιπτώσει, ο Επίτροπος κ. Van den Broek μπορεί να μας πει πολύ περισσότερα πάνω στο θέμα αυτό.
<P>
Τέλος, θα ήθελα επίσης να υπενθυμίσω τις άλλες πρωτοβουλίες που πήρε η Ενωση σε ό, τι αφορά στην περιοχή των κρατών της Βαλτικής. Για παράδειγμα, τη συμμετοχή στο σεμινάριο της Karlskrona στη Σουηδία, τον περασμένο Μάρτιο, σχετικά με τη διασυνοριακή συνεργασία και στο οποίο η Ευρωπαϊκή Ενωση εκπροσωπήθηκε για να επιβεβαιώσει το ενδιαφέρον και την ανάγκη να βρεθούν κατάλληλοι κοινοτικοί πόροι, συνδεδεμένοι με τα προγράμματα TACIS και PHARE. Η Ενωση είχε επίσης συμμετάσχει στην Διάσκεψη με ειδικό χαρακτήρα του Βορείου Συμβουλίου στην Κοπεγχάγη, καθώς και στο Υπουργικό Συμβούλιο των Βορείων χωρών, αφιερωμένο σε ευρωπαϊκά θέματα, με την παρουσία των εθνικών κοινοβουλίων, των κυβερνήσεων και, μάλιστα, της Ευρωπαϊκής Ενωσης.
<P>
Επίσης αποτελεί μέρος, έστω και έμμεσα, του ενδιαφέροντος για την περιοχή της Βαλτικής, η κεντροευρωπαϊκή πρωτοβουλία, η οποία με την παρουσία της Πολωνίας έχει ένα σημαντικό μέλος, σχεδόν από την ίδρυσή της. Μάλιστα, η πρωτοβουλία, από τετραμερής που ήταν, έγινε εξαμερής ακριβώς χάρη στην πολωνική συμμετοχή. Τέλος, ο πολιτικός διάλογος Ευρωπαϊκής Ενωσης-Ευρωπαϊκού Οικονομικού Χώρου - Νορβηγία, Ισλανδία και Λιχτενστάιν - περιλαμβάνει χώρες που ανήκουν κατά κάποιο τρόπο στον χώρο της Βαλτικής. Υπάρχουν επίσης σκέψεις για μία συνάντηση υπουργικού επιπέδου ώστε να γίνει πιό σημαντικός ο διάλογος αυτός.
<P>
Για να ολοκληρώσω το θέμα, θα ήθελα να πω ότι ο ίδιος, ως εκπρόσωπος της Προεδρίας, έκανα μάλιστα τις μέρες αυτές ένα ταξίδι στις τρεις Δημοκρατίες της Βαλτικής, στη Ρίγα, στο Τάλλιν και στο Βίλνιους, για να συζητήσω και να σχολιάσω με τους Υπουργούς Εξωτερικών, τους Προέδρους Δημοκρατιών και άλλους παράγοντες και οργανισμούς των τριών χωρών, τα αποτελέσματα της Διακυβερνητικής Διάσκεψης του Τορίνο και ιδίως για να δείξω με συγκεκριμένο τρόπο το ενδιαφέρον της Ευρωπαϊκής Ενωσης. Δεν πρόκειται για συναντήσεις τυπικού μόνο χαρακτήρα, ήταν σημαντικές σε μεγάλο βαθμό, και θυμάστε οι ίδιοι ότι οι Υπουργοί Εξωτερικών των χωρών αυτών είχαν επίσης προσκληθεί στο Τορίνο μαζί με τις άλλες υποψήφιες χώρες. Θέλουμε να δείξουμε το ενδιαφέρον μας να διατηρήσουμε με τις χώρες αυτές ένα συνεχή διάλογο και, ας μου επιτραπεί να προσθέσω ένα προσωπικό σχόλιο, ειδικά η ιδέα αυτή του διαλόγου εκτιμήθηκε ιδιαίτερα απο τις ίδιες: νοιώθουν εμπιστοσύνη γνωρίζοντας ότι η Προεδρία ασχολείται μαζί τους, παρακολουθεί τις υποθέσεις τους, προτίθεται να τους κρατήσει ενήμερους με την τήρηση ενός διαλόγου που δεν θα έχει μονόπλευρο χαρακτήρα, αλλά θα τους επιτρέπει να μας κάνουν προτάσεις και υποδείξεις που μπορούν να είναι χρήσιμες για τις εργασίες της Ευρωπαϊκής Ενωσης στο σύνολό τους.
<P>
Για να τελειώσω, κράτησα υπό σημείωση όσα ειπώθηκαν, ιδίως σχετικά με τα ενεργειακά δίκτυα, και όσα υπογραμμίστηκαν από τους βουλευτές Olsson, Hautala και Βurenskam. Το ενδιαφέρον που έδειξαν οι βουλευτές που ήταν εδώ παρόντες, ιδίως όσοι είναι κοντά στην περιοχή της Βαλτικής και ειδικά της Σουηδίας και της Δανίας, αποδεικνύει ότι η περιοχή δεν παραμελείται από την Ενωση. Το ενδιαφέρον αυτό προέρχεται μάλιστα από την Ενωση στο συνολό της, και ειδικά από την Προεδρία, διότι η περιοχή της Βαλτικής αποτελεί αναπόσπαστο τμήμα της Ευρώπης, δηλαδή μίας Κοινότητας που εκτείνεται από την Μεσόγειο μέχρι την άκρη του Βορρά, και που βρίσκει στην περιοχή της Βαλτικής ένα σημείο ειδικού ενδιαφέροντος: περιμένουμε, και ελπίζουμε ότι η αναμονή αυτή δεν θα είναι ιδιαίτερα μακρά, μία διεύρυνση που θα περιλάβει όλες τις χώρες της περιοχής της Βαλτικής, δηλαδή τις τρεις Δημοκρατίες της Βαλτικής μαζί με την Πολωνία, στην Ευρωπαϊκή μας Ενωση.

<SPEAKER ID=249 NAME="Van den Broek">
Πρόεδρε, μεταξύ των μελών του Συμβουλίου των κρατών της Βαλτικής, το οποίο η Επιτροπή θεωρεί ότι αποτελεί ένα μοναδικό στο είδος του όργανο, συγκαταλέγονται όπως προαναφέρθηκε απόψε τέσσερα κράτη μέλη της ΕΕ, τέσσερις συνδεδεμένες χώρες, η Ρωσική Ομοσπονδία, η Νορβηγία και η Ισλανδία και εκείνο που η Επιτροπή θεωρεί ότι είναι αξιοσημείωτο είναι το γεγονός ότι και η Ευρωπαϊκή Επιτροπή αποτελεί πλήρες μέλος του εν λόγω Συμβουλίου. Η συνεργασία ανταπτύσσεται ραγδαία στην περιοχή αυτή και η Επιτροπή θεωρεί ότι θα μπορούσε να συνεισφέρει από την πλευρά της προς αυτή την κατεύθυνση όπως ακριβώς και πράττει.
<P>
Η Προεδρία του εν λόγω Συμβουλίου την οποία κατέχει επί του παρόντος η Σουηδία κάλεσε τους πρωθυπουργούς των κρατών σε μια έκτακτη σύνοδο κορυφής στο Visby με στόχο την περαιτέρω προώθηση των στόχων που έχουν καθορίσει τα κράτη μέλη της Βαλτικής. Σκοπός της συνόδου, όπως εμείς αντιλαμβανόμαστε, είναι, Πρόεδρε, η καθιέρωση ενός άμεσου και αποτελεσματικού διαλόγου μεταξύ των πρωθυπουργών ο οποίος θα προωθήσει την αμοιβαία κατανόηση ώστε να καταστεί δυνατή η υλοποίηση των κοινών στόχων. Με την ολοκλήρωση των εργασιών της συνόδου κορυφής θα πρέπει να επανακαθοριστούν οι στόχοι οι οποίοι θα αφορούν συγκεκριμένα την προώθηση της σταθερότητας, της ευημερίας και της αλληλεγγύης μεταξύ των χωρών της περιοχής, την κατάρτιση ενός προγράμματος συντονισμένης δράσης για την καθιέρωση ενός σταθερού και συμμετοχικού δημοκρατικού συστήματος, την οικονομική συνεργασία, την ολοκλήρωση και την ανάπτυξη και τέλος, χωρίς αυτό να σημαίνει ότι το ακόλουθο θέμα είναι ήσσονος σημασίας, τη συνεργασία στον τομέα της προστασίας του περιβάλλοντος.
<P>
Η Επιτροπή συνέταξε, ύστερα από αίτημα του Ευρωπαϊκού Συμβουλίου της Μαδρίτης, ένα έγγραφο στο οποίο αναφέρθηκε ο Προεδρεύων του Συμβουλίου κ. Ferraris, με τον τίτλο «Πρωτοβουλία για την περιοχή της Βαλτικής» και το οποίο θα υποβληθεί στη σύνοδο κορυφής του Visby. Το εν λόγω έγγραφο αποτελεί μια δεύτερη αναθεωρημένη έκδοση μιας προηγούμενης ανακοίνωσης της Επιτροπής που χρονολογείται από τον Οκτώβριο του 1994 και η οποία είχε τον τίτλο «Κατευθυντήριες γραμμές για την προσέγγιση της Ευρωπαϊκής Ένωσης με τις χώρες της Βαλτικής» καθώς επίσης και μιας παλαιότερης ανακοίνωσης με τον τίτλο «Κατάσταση και προοπτικές για τη συνεργασία στη Βαλτική Θάλασσα» η οποία υποβλήθηκε από την Επιτροπή στη σύνοδο κορυφής της Μαδρίτης, το Δεκέμβριο του 1995.
<P>
Τα ανωτέρω έγγραφα δίδουν μια συνοπτική εικόνα του δυναμικού της περιοχής, των δραστηριοτήτων συνεργασίας και των χρηματοδοτικών μέσων. Η πρωτοβουλία της Επιτροπής για τη Βαλτική Θάλασσα περιλαμβάνει προτάσεις για συντονισμένη δράση σε ορισμένους τομείς προτεραιότητας οι οποίοι είναι οι εξής: κατά πρώτον, η ενίσχυση της πολιτικής και της δημοκρατικής σταθερότητας και στη συνέχεια η τόνωση της οικονομικής ανάπτυξης δίνοντας έμφαση στην υποδομή, στην ενέργεια, την ασφάλεια των πυρηνικών εγκαταστάσεων και στο περιβάλλον και τέλος στην ανάπτυξη της περιφερειακής συνεργασίας συμπεριλαμβανομένης και της διασυνοριακής συνεργασίας και της απλοποίησης των διατάξεων που διέπουν τη διέλευση των συνόρων.
<P>
Η ανωτέρω πρωτοβουλία θα υλοποιηθεί μέσω της χρήσης των υφιστάμενων χρηματοδοτικών μέσων τα οποία είναι σ' ό, τι αφορά την Επιτροπή το πρόγραμμα PHARE, το πρόγραμμα TACIS και το πρόγραμμα INTERREG. Αναμένεται ότι θα υπάρξει συνδρομή και από τα διεθνή χρηματοπιστωτικά ιδρύματα όπως η Ευρωπαϊκή Τράπεζα Επενδύσεων. Εμείς από την πλευρά μας θεωρούμε ότι δεν είναι ως εκ τούτου αναγκαία η χορήγηση συμπληρωματικής χρηματοδότησης.
<P>
Η Επιτροπή είναι πεπεισμένη ότι η προσπάθεια για την υλοποίηση των κοινών στόχων και των συντονισμένων μέτρων θα συνδράμει στην επιδιωκόμενη σταθερότητα, στην ευημερία και στην προώθηση των διαδικασιών εκδημοκρατισμού στην περιοχή της Βαλτικής Θάλασσας.

<SPEAKER ID=250 LANGUAGE="SV" NAME="Theorin">
Κύριε Πρόεδρε, ελπίζω ότι η Διάσκεψη που αρχίζει στις 3 Μαϊου στο Βισμπυ της Gotland με πρωτοβουλία της σουηδικής κυβέρνησης, να αποτελέσει την αφετηρία μιάς ενισχυμένης και ολοένα επεκτεινόμενης συνεργασίας στην περιοχή της Βαλτικής. Η περιοχή της Βαλτικής είναι μιά περιοχή με μεγάλες δυνατότητες και ένα μεγάλο δυναμικό όσον αφορά τα φυσικά αποθέματα, και την παραγωγή και εμπόριο, με έναν συγκεντρωμένο πληθυσμό 60 περίπου εκατομ. κατοίκων. Η περιοχή της Βαλτικής είναι επίσης μιά περιοχή μεγάλης σημασίας για την πολιτική της ασφάλειας που θα μπορούσε να παίξει έναν σημαντικό ρόλο στη δημιουργία καλών σχέσεων και μιάς στενότερης συνεργασίας μεταξύ της ΕΕ, των πρώην σοβιετικών κρατών και της Ρωσσίας.
<P>
Όμως απαιτούνται κοινές πρωτοβουλίες και προσπάθειες τόσο από τα ίδια τα κράτη της Βαλτικής όσο και από την ΕΕ για να δοθούν κίνητρα για τη δημοκρατική και οικονομική ανάπτυξη της περιοχής. Μέσω συγκεκριμένων προτάσεων και μέσω της δημιουργίας και ενίσχυσης μορφών συνεργασίας σε τοπικό, περιφερειακό και διακρατικό επίπεδο γύρω από κοινές προκλήσεις θέτουμε καλύτερα τα θεμέλια μιάς σταθερής και ειρηνικής ανάπτυξης. Αυτή είναι επίσης η στρατηγική που το Βαλτικό Συμβούλιο έκανε δεκτή ενόψη της Διάσκεψης, καθόσον τα σημαντικότερα σημεία που θα συζητηθούν είναι ακριβώς η συνεργασία στον τομέα του περιβάλλοντος, η οικονομική συνεργασία και η συνεργασία μεταξύ των λαών, δηλ. από λαό σε λαό.
<P>
Μιά τέτοια στρατηγική βρίσκεται σε πλήρη συμφωνία με τις διευρυμένες καί νέες έννοιες της ασφάλειας που όλοι πρέπει να αποδεχτούμε. Μιά ενεργητική και δυναμική πολιτική της ασφάλειας πρέπει πρωτίστως να είναι η προσπάθεια να αντιμετωπίσουμε τις απειλές που έχουν τις ρίζες τους σε κοινωνικά, οικονομικά και οικολογικά προβλήματα. Η παροχή ασφάλειας και σιγουριάς μέσω στρατιωτικών συμμαχιών και μέσω επενδύσεων σε στρατιωτικά μέσα δεν μπορεί ποτέ να έχει προτεραιότητα.
<P>
Οι χώρες που δεν είναι ακόμη μέλη της ΕΕ πρέπει ήδη από τώρα να ενσωματωθούν στο έργο που συντελείται στην κοινωνική διάσταση, στην επεξεργασία μιάς κοινής στρατηγικής της απασχόλησης καθώς και στο έργο της περιβαλλοντικής πολιτικής της ΕΕ. Καλώ λοιπόν την Επιτροπή να καταθέσει σ' αυτήν την Διάσκεψη συγκεκριμένες προτάσεις σ' αυτούς τους τομείς και έτσι να συμβάλει στο να γίνει το αποτέλεσμα αυτής της Διάσκεψης όσο το δυνατόν πλούσιο σε περιεχόμενο.
<P>
Τέλος είναι σημαντικό να τονιστεί ότι δεν πρέπει να δούμε αυτήν την πρωτοβουλία για την Βαλτική σαν ένα ανταγωνιστικό έργο πρός το Μεσογειακό πρόγραμμα. Δεν υπάρχει καμμία αντίθεση μεταξύ αυτών των περιφερειακών συνεργασιών στην Ευρώπη. Και τα δύο είναι εξίσου σημαντικά για την δημιουργία μιάς συνεκτικής και ειρηνικής ανάπτυξης στην Ευρώπη.

<SPEAKER ID=251 LANGUAGE="FI" NAME="Toivonen">
Αξιότιμε κύριε Πρόεδρε, στις αρχές Μαΐου οι εκπρόσωποι των χωρών οι οποίες συμμετείχαν κατά το παρελθόν στην Χάνσα της Βαλτικής Θάλασσας, θα συναντηθούν στο Βίσμπυ, στα πλαίσια της Διάσκεψης Κορυφής που θα πραγματοποιηθεί στην πόλη αυτή. Κατά τη διάσκεψη αυτή θα συζητηθούν, μεταξύ άλλων, και τα μέτρα τα οποία πρέπει να ληφθούν για την προώθηση της οικονομικής ανάπτυξης στην περιοχή αυτή. Η Επιτροπή έχει καταρτίσει, εν όψει της εν λόγω διάσκεψης, μία πρωτοβουλία συνεργασίας για την περιοχή της Βαλτικής. Με την πρωτοβουλία αυτή, η Επιτροπή σκοπεύει να στηρίξει, παντοιοτρόπως, την ανάπτυξη στην εν λόγω περιοχή.
<P>
Με την οικονομική συνεργασία, η Επιτροπή προτίθεται να ενισχύσει, χρησιμοποιώντας ως μοχλό τη πρόγραμμα PHARE, μεταξύ άλλων και τις προσπάθειες για τη δημιουργία μιας ζώνης ελεύθερου εμπορίου και για τη θέσπιση μιας τελωνειακής ένωσης για την Εσθονία, τη Λετονία και την Λιθουανία μέχρι το 1998. Με το ίδιο πρόγραμμα η Επιτροπή δεσμεύεται να καταβάλει προσπάθειες προκειμένου να επιτευχθεί ένα καθεστώς ελεύθερου εμπορίου μεταξύ των προαναφερθεισών χωρών της Βαλτικής και της Πολωνίας στα πλαίσια της συμφωνίας ελεύθερου εμπορίου της Κεντρικής Ευρώπης. Η ένταξη της Πολωνίας στον ΟΟΣΑ, των τριών χωρών της Βαλτικής στην ΠΟΕ και οι προετοιμασίες για τη θέσπιση μιας ειδικής ζώνης ελευθέρων συναλλαγών στην περιοχή του Καλλίνινγκραντ, αναμένεται να συμβάλουν, με τρόπο ιδιαίτερα θετικό, στην αύξηση του εμπορίου και στην πραγματοποίηση επενδύσεων στην περιοχή.
<P>
Η Επιτροπή υπογραμμίζει, απόλυτα ορθά, το γεγονός ότι οι μικρές και μεσαίες επιχειρήσεις διαδραματίζουν ιδιαίτερα βασικό ρόλο όσον αφορά την προώθηση της εμπορικής συνεργασίας. Γι' αυτό και η Επιτροπή, προκειμένου να επιτευχθεί βελτίωση των προϋποθέσεων λειτουργίας για τις εν λόγω επιχειρήσεις, συνεργάζεται με διεθνείς χρηματοδοτικούς οργανισμούς. Ένας από τους στόχους της είναι να ιδρυθεί ένα συμβουλευτικό όργανο το οποίο να παρέχει πληροφορίες σε ό, τι αφορά την επιχειρηματική δραστηριότητα στην περιοχή της Βαλτικής.
<P>
Σύμφωνα πάντα με την Επιτροπή, η κατασκευή, αφενός, ενός αγωγού φυσικού αερίου από την Ρωσία στην Γερμανία, ο οποίος θα διέρχεται από την Λευκορωσία και την Πολωνία, και, αφετέρου, ενός αγωγού αργού πετρελαίου από την Ρωσία στην Φινλανδία, αποτελούν πρωτεύοντες στόχους. Ένας ακόμη από τους στόχους προτεραιότητας για την Επιτροπή αποτελεί η Ένωση των δικτύων ηλεκτρικής ενέργειας και φυσικού αερίου της Ένωσης με τα αντίστοιχα των χωρών εκείνων οι οποίες συνδέονται με την Κοινότητα βάσει συμφωνίας εταιρικής σχέσης και συνεργασίας. Ως παράδειγμα δύναται να αναφερθεί το δίκτυο ηλεκτρικής ενέργειας της Βαλτικής. Η επικέντρωση των προσπαθειών για την επίτευξη των στόχων αυτών, θεωρείται ιδιαιτέρως θετική. Παρόλα αυτά με εκπλήσσει το γεγονός ότι δεν έχει συμπεριληφθεί στον σχετικό κατάλογο των έργων προς υλοποίηση το δίκτυο φυσικού αερίου του Βορρά, το οποίο θα καθιστούσε δυνατή την εκμετάλλευση, από την Κοινότητα, των αποθεμάτων φυσικού αερίου τόσο της Ρωσίας όσο και της Νορβηγίας. Εάν πραγματοποιηθεί η σύνδεση αυτή, θα εξασφαλισθεί η προμήθεια ενέργειας τόσο για την περιοχή της Βαλτικής όσο και για ολόκληρη την Ευρώπη. Ελπίζω, συνεπώς, ότι στην Διάσκεψη Κορυφής του Βίσμπυ θα εγκριθεί η συμπερίληψη στον σχετικό κατάλογο του δικτύου αυτού του Βορρά.

<SPEAKER ID=252 LANGUAGE="FI" NAME="Vδyrynen">
Αξιότιμε κύριε Πρόεδρε, θα ήθελα, κατ' αρχάς, να επιστήσω την προσοχή σας, λόγω της ιδιαίτερης σημασίας τους, στα ακόλουθα σημεία: Πρώτον, το Συμβούλιο και η Επιτροπή δεν πρέπει να λησμονούν ότι η περιοχή της Θάλασσας Μπάρεντς αποτελεί ουσιαστικά τμήμα της περιοχής της Βαλτικής. Το Ευρωπαϊκό Συμβούλιο των Αρκτικών Περιοχών της Θάλασσας Μπάρεντς θα είναι ισότιμο με αυτό των κρατών της Βαλτικής. Συνεπώς, η Ένωση οφείλει, στο εξής, να συμμετέχει πιο ενεργά στην ανάπτυξη της περιοχής της Θάλασσας Μπάρεντς.
<P>
Δεύτερον, εάν τα σχέδια της ΕΕ σχετικά με την εμβάθυνση και διεύρυνση καταστούν πραγματικότητα, θα δημιουργηθεί μία κατάσταση όπου η περιοχή της Βαλτικής θα διχοτομηθεί, κατά τρόπο επιζήμιο, με τελικό αποτέλεσμα να απομονωθεί η Ρωσία. Εάν ολοκληρωθούν τα υφιστάμενα σχέδια, η ΕΕ θα εξελιχθεί σε μία στενή οικονομική, πολιτική και στρατιωτική συμμαχία, στην οποία δεν θα δύναται να ενταχθεί μόνον η Ρωσία.
<P>
Συνεπώς, οι ήδη εγκριθέντες και δημοσιοποιηθέντες στόχοι της Ένωσης είναι σαφώς αντιφατικοί. Από τη μία, η Ένωση επιδιώκει να αποτρέψει μία εκ νέου διχοτόμηση της Ευρώπης. Από την άλλη όμως, τα σχέδιά της σχετικά με εμβάθυνση και διεύρυνση θα οδηγήσουν αναπόφευκτα σε μία νέα διχοτόμηση, της οποίας οι αρνητικές επιπτώσεις αναμένεται να είναι σοβαρότερες για την περιοχή της Βαλτικής. Για να επιτευχθεί μία συμφέρουσα για όλους συνεργασία στην εν λόγω περιοχή, πρέπει πρώτα να δρομολογηθεί μια πανευρωπαϊκού επιπέδου συνεργασία, στην οποία η θέση της Ρωσίας θα είναι ισότιμη με αυτήν των άλλων συμβαλλομένων μερών. Η ισότιμη συμμετοχή της Ρωσίας στη συνεργασία αυτή δύναται να επιτευχθεί, κατ' αρχήν, είτε με την πλήρη ένταξη της Ρωσίας στην Ένωση είτε με τη μετατροπή του Συμβουλίου της Ευρώπης σε ένα ισχυρό όργανο συντονισμού και επίβλεψης μιας πανευρωπαϊκής συνεργασίας. Η επιλογή όμως οποιασδήποτε από τις εναλλακτικές αυτές λύσεις θα σημαίνει, στην πράξη, ότι η Ευρώπη θα αποτελείται στο εξής από περισσότερες της μιας περιοχές συνεργασία, η κάθε μία των οποίων θα συμμετέχει στην πανευρωπαϊκή συνεργασία σύμφωνα με τις ανάγκες της και καθορίζοντας τις προϋποθέσεις και το ρυθμό που την ικανοποιούν. Ελπίζω ότι, κατά τη συζήτηση η οποία θα διεξαχθεί, και προκειμένου να επιτευχθεί ένα ρεαλιστικότερο αποτέλεσμα όσον αφορά το μέλλον της Ευρώπης, θα ληφθούν σοβαρά υπόψη οι εν λόγω εναλλακτικές λύσεις.
<P>
Τελειώνοντας, θα ήθελα να υπογραμμίζω ότι όταν συζητούμε περί αναπτυξιακής πολιτικής η οποία θα ασκηθεί στην περιοχή της Βαλτικής, δεν πρέπει να λησμονούμε ότι αυτή αποτελεί τμήμα της πολιτικής της ΕΕ για τις βόρειες περιοχές, στις οποίες συγκαταλέγονται, μεταξύ άλλων, και οι αρκτικές. Η Κοινότητα συμμετέχει ήδη στις εργασίες του Ευρωπαϊκού Συμβουλίου των Αρκτικών Περιοχών της Θάλασσας Μπάρεντς. Τρία από τα κράτη μέλη, η Δανία, η Σουηδία και η Φινλανδία θα αποτελούν μέλη του εν λόγω Συμβουλίου το οποίο θα συγκροτηθεί τον ερχόμενο Ιούνιο. Συνεπώς, και η Ένωση οφείλει να καταστρώσει την πολιτική της όσον αφορά τις αρκτικές περιοχές. Θα πρέπει, δηλαδή, να τεθούν στόχοι τόσο εν σχέσει με την εκμετάλλευση των φυσικών πόρων των περιοχών αυτών, όσο και για την προστασία, για την οποία φέρει την ευθύνη η Ένωση, της ευαίσθητης φύσης της αρκτικής ζώνης. Ακόμη, η συνεργασία αυτή πρέπει πάντα να γίνεται με γνώμονα τα συμφέροντα των ντόπιων κατοίκων και να χαρακτηρίζεται από τον σεβασμό προς τα δικαιώματά τους.

<SPEAKER ID=253 LANGUAGE="EN" NAME="Truscott">
Κύριε Πρόεδρε, η Διάσκεψη Κορυφής του Βίσμπυ αποτελεί μια ευπρόσδεκτη πρωτοβουλία ουσιαστικής σημασίας για τη μελλοντική ανάπτυξη της περιοχής της Βαλτικής, δεδομένου ότι θα συζητήσει την ασφάλεια, την εγκληματικότητα, το περιβάλλον και τη διεύρυνση της ΕΕ. Η διάσκεψη είναι επίσης σημαντική διότι φέρει σε επαφή τα μέλη του Συμβουλίου των Χωρών της Βαλτικής με δύο εκ των τριών ηγετικών θεσμικών οργάνων της ΕΕ, δηλ. με το Συμβούλιο και την Επιτροπή.
<P>
Δοθείσης της σημασίας της διασκέψεως είναι λυπηρό το γεγονός ότι δεν θα υπάρχει κάποια μορφή εκπροσώπησης του Ευρωπαϊκού Κοινοβουλίου. Τέσσερα μέλη του Συμβουλίου των Χωρών της Βαλτικής είναι ήδη μέλη της ΕΕ, ενώ τέσσερα άλλα έχουν υποβάλει αίτηση εισδοχής: η Εσθονία, η Λιθουανία, η Λεττονία και η Πολωνία. Η ΕΕ έχει εταιρική σχέση και συμφωνία συνεργασίας με την Ρωσία. Η ΕΕ έχει άμεσο ενδιαφέρον για τα θέματα που συζητούνται στο Βίσμπυ και ήδη παίζει σημαντικό ρόλο ενθαρρύνοντας την καλύτερη διαπεριφερειακή συνεργασία μεταξύ των χωρών της Βαλτικής. Η ΕΕ έχει δεσμευθεί για την αντιμετώπιση της ρύπανσης της Βαλτικής και για τη εξασφάλιση της ασφάλειας των πυρηνικών εργοστασίων και εγκαταστάσεων. Μέσω των προγραμμάτων TACIS, PHARE και INTERREG η ΕΕ υποστηρίζει την οικονομική και κοινωνική μεταρρύθμιση στις χώρες του πρώην σοβιετικού μπλοκ. Οι ευρωπαϊκές και εταιρικές συμφωνίες της ΕΕ έχουν σχεδιαστεί ούτως ώστε να προωθούν περαιτέρω τα παραπάνω μέσω της απονομής του οφειλόμενου σεβασμού στα ανθρώπινα δικαιώματα και τα δικαιώματα των μειονοτήτων οπουδήποτε κι' αν διαβιούν.
<P>
Καθώς η ΕΕ θα διευρύνεται, ο έλεγχος της εγκληματικότητας και της Μαφίας θα γίνεται ζωτικός. Ωστόσο, η ΕΕ θα πρέπει να είναι προσεκτική για να μην δημιουργεί υπερβολικές ελπίδες στα κράτη της Βαλτικής. Η εισδοχή των βαλτικών κρατών και της Πολωνίας στην ΕΕ δεν θα υλοποιηθεί μέσα σε μια νύχτα. Τόσο η ΕΕ όσο και οι αιτούσες χώρες έχουν να κάνουν πολύ μεγάλη προετοιμασία πριν υλοποιηθεί η διεύρυνση. Προφανή παραδείγματα είναι η μεταρρύθμιση της ΚΑΠ και των διαρθρωτικών ταμείων καθώς και η μεταρρύθμιση των δομών λήψεως αποφάσεων στην ΕΕ. Από οικονομικής, κοινωνικής και νομικής απόψεως η Πολωνία και, ιδιαίτερα, οι βαλτικές χώρες έχουν να διανύσουν ακόμη πολύ δρόμο. Χρειάζονται περαιτέρω προσπάθειες για τη διασφάλιση των δικαιωμάτων των ρωσοφώνων μειονοτήτων στην Εσθονία και τη Λεττονία.
<P>
Ο ρεαλισμός του σήμερα είναι αναγκαίος για να αποφευχθεί η πικρή απογοήτευση και η αυταπάτη του αύριο.
<P>
Αναφορικά με την ασφάλεια, θα πρέπει να καταστήσουμε απολύτως σαφές ότι η διεύρυνση του ΝΑΤΟ σε όλα τα πιθανά μελλοντικά μέλη της ΕΕ δεν είναι ούτε επιθυμητή ούτε δυνατή. Θα πρέπει να επινοηθούν άλλοι μηχανισμοί ασφαλείας, π.χ. η αναμορφωμένη ΔΕΕ και ο αναζωογονημένος ΟΑΣΕ. Η συνεργασσία ασφάλειας με τη Ρωσία, μέσω του ΝΑΤΟ, χρειάζεται επίσης περισσότερη επεξεργασία.
<P>
Ελπίζω ότι η διάσκεψη του Βίσμπυ θα εξελιχθεί μέσα σε πνεύμα θετικής, αλλά ρεαλιστικής συνεργασίας.
<P>
Ως μια πρόσθετη παρατήρηση θα ήθελα να μνημονεύσω ότι πιστεύω πως υπήρξε κάποια περιφρονητική συμπεριφορά προς το Κοινοβούλιο σήμερα δεδομένης της κατά τέσσερεις ώρες καθυστέρησης της συζήτησης για τη Βαλτική. Αναμέναμε μια δήλωση από τον Επίτροπο Fischler αρχικά στις 5 μ.μ., ύστερα στις 9 μ.μ. και τώρα στις 10 μ.μ. Δεν νομίζω ότι αυτός είναι ο αρμόζων τρόπος λειτουργίας του Κοινοβουλίου. Επιπλέον πιστεύω ότι αποτελεί περιφρονητική συμπεριφορά προς τα Μέλη του Κοινοβουλίου και προς τα εκατομμύρια των ανθρώπων που συνολικά εκπροσωπεύουν. Ελπίζω ότι είναι η τελευταία φορά που γίνεται κάτι τέτοιο.

<SPEAKER ID=254 LANGUAGE="FI" NAME="Iivari">
Αξιότιμε κύριε Πρόεδρε, οι μεγάλες αλλαγές οι οποίες έχουν συντελεσθεί στον ευρωπαϊκό χώρο κατά τη διάρκεια των τελευταίων ετών έχουν επηρεάσει, σε μεγάλο βαθμό, και τα κράτη της περιοχής της Βαλτικής. Η Φινλανδία και η Σουηδία, επί παραδείγματι, έχουν προσχωρήσει στην Κοινότητα ως αποτέλεσμα της μερικής ιδεολογικής και στρατιωτικής αναθεώρησης της ευρωπαϊκής πραγματικότητας. Τόσο οι εκ νέου ανεξαρτητοποιηθείσες Βαλτικές Χώρες όσο και η Πολωνία έχουν συνάψει συμφωνίες με την ΕΕ οι οποίες αποβλέπουν στην προσχώρησή τους στην Κοινότητα. Η Ρωσία καταβάλλει προσπάθειες να ενισχύσει τη δημοκρατία της και να θεσπίσει ένα οικονομικό σύστημα παρόμοιο με αυτά των δυτικών χωρών. Η ΕΕ και η Ρωσία έχουν συνάψει, κατόπιν διαπραγματεύσεων, μία συμφωνία εταιρικής σχέσης και συνεργασίας, η οποία, όπως ελπίζουμε, θα τεθεί εν ισχύι κατά τη διάρκεια του τρέχοντος έτους.
<P>
Η συμμετοχή τόσο όλων των κρατών της περιοχής της Βαλτικής όσο και μιας ανελλιπούς αντιπροσωπείας της Ευρωπαϊκής Ένωσης στην Διάσκεψη Κορυφής του Βίσμπυ, θεωρείται ιδιαιτέρως σημαντική. Ελπίζουμε ότι η διάσκεψη αυτή θα αποτελέσει αφετηρία για μία συνεργασία η οποία θα βασίζεται στην συμμετοχή όλων, στην ισοτιμία και στην αμοιβαία εκτίμηση. Όπως είναι φυσικό, οι κυριότεροι στόχοι της Διάσκεψης του Βίσμπυ είναι η ενίσχυση της δημοκρατίας και η προώθηση της οικονομικής ανάπτυξης στην περιοχή. Ακόμη, αναμένουμε ότι η Διάσκεψη θα αποτελέσει ένα ακόμη βήμα προς μία περαιτέρω διεύρυνση της ΕΕ. Δεν πρέπει να λησμονούμε ότι χρειάζεται να καταβληθούν μεγαλύτερες συλλογικές προσπάθειες ούτως ώστε να καταστεί ευκολότερη η υλοποίηση συγκεκριμένων έργων κοινής ωφέλειας όσον αφορά το περιβάλλον, τις μεταφορές και τα ενεργειακά δίκτυα.
<P>
Εκ μέρους των Φινλανδών Σοσιαλδημοκρατών θα ήθελα να υπογραμμίσω, με ιδιαίτερη έμφαση, ότι πρέπει τα προγράμματα TACIS, PHARE και INTERREG να συνδυασθούν και να εφαρμοσθούν με αποτελεσματικότερο τρόπο, ούτως ώστε να επωφεληθούν απ' αυτά, και στην πράξη, τα διάφορα ενδιαφερόμενα κράτη της περιοχής της Βαλτικής. Υποστηρίζουμε, επίσης, ότι και το δίκτυο φυσικού αερίου το οποίο θα καταστήσει δυνατή την πρόσβασή μας προς τα αποθέματα φυσικού αερίου της Ρωσίας και της Νορβηγίας, πρέπει να ενταχθεί στον κατάλογο των διευρωπαϊκών δικτύων φυσικού αερίου. Το Κοινοβούλιο έχει ήδη συνειδητοποιήσει ότι υπάρχει επιτακτική ανάγκη να καταρτισθεί ένα πρόγραμμα για την Ευρωπαϊκή Ένωση το οποίο θα αφορά την στήριξη μιας ισόρροπης και βιώσιμης ανάπτυξης στην περιοχή της Βαλτικής, και θα ενισχύει τόσο την οικονομική όσο και την πολιτική συνεργασία στην εν λόγω περιοχή.
<P>
Η περιοχή της Βαλτικής έχει ανάγκη μιας συνεργασίας η οποία θα ξεκινά από τον σεβασμό για την ανεξαρτησία όλων των κρατών της περιοχής. Πρέπει να καταβληθούν ιδιαίτερες προσπάθειες για τη θέσπιση ενός καθεστώτος δικαίου και για να διασφαλισθούν τα δικαιώματα των μειονοτήτων στα κράτη της περιοχής αυτής. Τόσο οι Βαλτικές Χώρες όσο και η Πολωνία έχουν εκδηλώσει την επιθυμία τους, όχι μόνον να προσχωρήσουν στην Ευρωπαϊκή Ένωση, αλλά και να ενταχθούν στα διάφορα κοινοτικά συστήματα ασφαλείας. Είναι απολύτως σαφές ότι οφείλουμε να λάβουμε υπόψη μας τα έννομα συμφέροντα των κρατών αυτών όσον αφορά την ασφάλειά τους. Οι χώρες της Βαλτικής δεν πρέπει να εγκαταλειφθούν στην τύχη τους. Τα μέτρα τα οποία θα ληφθούν όσον αφορά τον τομέα της ασφάλειας, πρέπει να συμβάλουν, συγχρόνως, και στην ενίσχυση της σταθερότητας στην περιοχή της Βαλτικής.

<SPEAKER ID=255 NAME="Ferraris">
Κύριε Πρόεδρε, οι παρεμβάσεις των κκ. βουλευτών στη τελευταία αυτή σύνοδο έθιξαν ορισμένα ζητήματα πάνω στα οποία θα μου επιτρέψετε να κάνω δύο ή τρεις παρατηρήσεις.
<P>
Οι κυρίες Theorin και Iivari έθιξαν ιδίως το θέμα της ασφάλειας και επίσης των οργανισμών ασφαλείας που αφορούν στη Βαλτική. Θα ήθελα να υπενθυμίσω ότι οι τέσσερις χώρες της Βαλτικής είναι συνδεδεμένα μέλη της ΔΕΕ - της Δυτικοευρωπαϊκής Ενωσης - και συμμετέχουν τακτικά ως παρατηρητές σε διάφορες συνεδριάσεις του Συμβουλίου της ΔΕΕ. Μπορώ μάλιστα να πω ότι υπήρξε, τότε, μία ιταλική πρωτοβουλία το να συνδέσουμε τις χώρες αυτές στην ΔΕΕ. Η πρωτοβουλία αυτή πάρθηκε κατά τη διάρκεια της Ιταλικής Προεδρίας της ΔΕΕ, εάν δεν κάνω λάθος πριν δύο ή τρία χρόνια, και η συμμετοχή ήταν κανονική, έντονη και χρήσιμη. Υπενθυμίζω επίσης ότι η Πολωνία, η Εσθονία, η Λετονία και η Λιθουανία, τέσσερις χώρες της Βαλτικής που δεν είναι μέλη άλλων ευρωπαϊκών οργανώσεων, στέλνουν παρατηρητές στην Κοινοβουλευτική Συνέλευση της ΔΕΕ. Μάλιστα, τη στιγμή αυτή βρίσκεται στη Ρώμη ο Πρόεδρος της Κοινοβουλευτικής Συνέλευσης της ΔΕΕ, ο Sir Dudley Smith, ο οποίος θα έχει μάλιστα συνομιλίες. Τέλος, θα ήθελα να υπενθυμίσω ότι διάφορες χώρες της Βαλτικής - εκτός φυσικά από τη Γερμανία και τη Δανία, δηλαδή η Σουηδία, η Φινλανδία, η Εσθονία, η Λετονία και η Λιθουανία - θα συμμετάσχουν στο υπουργικό Συμβούλιο της ΔΕΕ που θα διεξαχθεί το Μάιο στο Μπέρμιγχαμ.
<P>
Αλλη παρατήρηση: ο κ. Vayrynen που μας ανέφερε το Συμβούλιο της Αρκτικής και τη θάλασσα του Μπάρεντς. Θα πρέπει να ασχοληθούμε με την ιδέα αυτή με κάποιον τρόπο και στο μέλλον, και σε σχέση με την εφαρμογή των θαλασσίων δικαιωμάτων. Τόσο ο κ. Vayrynen όσο και η κα. Iivari μίλησαν για μειονότητες, ένα θέμα που συζητήθηκε σήμερα το απόγευμα σε απάντηση προς κάποια ερώτηση του κ. Ebner. Μπορώ συνεπώς να σας παραπέμψω σε όσα έχουν ειπωθεί σχετικά με τις ευρωπαϊκές χώρες που είναι κράτη μέλη της Ευρωπαϊκής Ενωσης. Θα ήθελα εδώ να σας υπενθυμίσω, για κάθε ενδεχόμενο, τόσο τη Σύμβαση του Συμβουλίου της Ευρώπης πάνω στην προστασία των μειονοτήτων, όσο και το μέτρο της ΚΕΠ - Κεντροευρωπαϊκής Πρωτοβουλίας - που έχουν τον ίδιο στόχο.
<P>
Αναφέρω όλα αυτά για να τονίσω πως, εκτός από την Ευρωπαϊκή Ενωση όπως είναι, άλλοι ευρωπαϊκοί οργανισμοί δίνουν ιδιαίτερη προσοχή στις χώρες της Βαλτικής, μία προσοχή που εκφράζεται στο πεδίο της ασφάλειας, του δικαίου της θάλασσας αλλά και στο πεδίο των μειονοτήτων, με άλλα λόγια σε όλα τα πεδία εκείνα που νομίζω ότι αναφέρθηκαν στις παρεμβάσεις των κκ. βουλευτών.

<SPEAKER ID=256 NAME="Πρόεδρος">
Ανακοινώνω ότι έλαβα έξι προτάσεις ψηφίσματος, σύμφωνα με το άρθρο 37, παράγραφο 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=12>
Δήλωση της Επιτροπής για τη BSE
<SPEAKER ID=257 NAME="Πρόεδρος">
Η ημερήσια διάταξη αναφέρει τη διακήρυξη της Επιτροπής για τη σπογγώδη εγκεφαλοπάθεια των βοοειδών (BSE), περιλαμβανομένων των οικονομικών πλευρών.

<SPEAKER ID=258 NAME="Fischler">
Kύριε Πρόεδρε, αξιότιμοι κυρίες και κύριοι βουλευτές, στις 27 Μαρτίου, δηλαδή πριν από τρεις εβδομάδες περίπου, είχα την ευκαιρία να μιλήσω, ενώπιον του Ευρωπαϊκού Κοινοβουλίου, για τους λόγους που είχαν κάνει την Επιτροπή να εκδώσει την επείγουσα απόφαση, την ίδια ακριβώς μέρα. Από την ημέρα εκείνη πέρασαν τρεις εβδομάδες περίπου, και θα ήθελα σήμερα να ενημερώσω το Σεβαστό Σώμα για μερικά σημαντικά γεγονότα που συνέβησαν κατά το χρονικό αυτό διάστημα και να κάνω μερικές σκέψεις για το μέλλον.
<P>
Επιτρέψτε μου, κατ' αρχήν, να δώσω ορισμένες διευκρινιστικές εξηγήσεις για τις δηλώσεις που έκανα κατά τη διάρκεια του Σαββατοκύριακου για το βρετανικό κρέας. Η Επιτροπή δεν είπε ποτέ ότι το βρετανικό κρέας δεν είναι ασφαλές. Το ασφαλές του βρετανικού κρέατος αμφισβητήθηκε, εξαιτίας των δηλώσεων της Bρετανικής Kυβέρνησης ενώπιον της Βρετανικής Κάτω Βουλής. Γι' αυτό, κι επειδή αυτό είχε σαν συνέπεια να δημιουργηθούν έντονες αντιδράσεις και μια αυξανόμενη ανασφάλεια στα κράτη μέλη, η Επιτροπή θεώρησε υποχρέωσή της να προβεί, μεταξύ άλλων, στην προσωρινή της απαγόρευση των εξαγωγών. Αυτή βασίζεται στο άρθρο 43 της Συνθήκης της ΕΟΚ, το οποίο το Ευρωπαϊκό Δικαστήριο το επεξέτεινε και σε πτυχές της υγείας, εφόσον έχουν σχέση με τη γεωργία.
<P>
Στο δημοσιογράφο που με επισκέφθηκε το Σαββατοκύριακο, στην ερώτησή του αν εγώ ο ίδιος θα έτρωγα βρετανικό κρέας, απάντησα ότι, εγώ προσωπικά, σε επίσκεψη μου στο Ηνωμένο Βασίλειο, δεν θα είχα κανένα πρόβλημα. Δεν καταλαβαίνω επίσης γιατί εγώ μην κάνω αυτό που κάνει, για παράδειγμα, ένας βρετανός γεωργός ή εργαζόμενος. Το ότι γι' αυτό ειδικά με κριτικάρει η Ένωση Βρετανών Γεωργών, μου είναι ανεξήγητο τελείως. Ή μήπως αποτελεί το μέρος μιας στρατηγικής για το πώς θα αποκατασταθεί η εμπιστοσύνη των καταναλωτών; Η διαπίστωσή μου όμως δεν αλλάζει τίποτε στο γεγονός ότι η απόφαση της Επιτροπής, να αναστείλει προσωρινά την εξαγωγή βρετανικού βοδινού κρέατος και προϊόντων βοδινού κρέατος, ήταν δικαιολογημένη. Πρόθεσή μας ήταν και είναι να αποκλείσουμε κάθε κίνδυνο για τον καταναλωτή.
<P>
Aς πάμε όμως πίσω πάλι στην αρχή. Μετά τη γνωστοποίηση της υποψίας για τη μετάδοση της ΒSE στον άνθρωπο, η Επιστημονική Κτηνιατρική Επιτροπή της Ευρωπαϊκής Ένωσης εξέτασε τα στοιχεία των καινούργιων κρουσμάτων της ασθένειας Creutzfeldt-Jacob και τα ισχύοντα τότε μέτρα ελέγχου στη Μεγάλη Βρετανία. Κατά την άποψή της, τα μέτρα αυτά είναι πολύ σημαντικά, καθόσον μειώνουν τον κίνδυνο να υπάρξει επαφή με τον ιό της ΒSE. Η έκθεση στον κίνδυνο θα μπορούσε να μειωθεί ακόμη περισσότερο, σύμφωνα με την άποψη της επιτροπής, αν αποκλείσει κανείς από την αλυσίδα τροφίμων όλα τα ζώα που πιθανόν να ήλθαν σε επαφή με τον ιό.
<P>
Στις 1 έως 3 Απριλίου, στη συνέχεια, έγινε, όπως γνωρίζετε, στο Λουξεμβούργο μια έκτακτη σύνοδος με θέμα την ΒSE. Οι υπουργοί εκεί πήραν θέση στα ακόλουθα συμπεράσματα. Πρώτον: Bοοειδή του Ηνωμένου Βασιλείου που την εποχή της σφαγής είναι ηλικίας άνω των τριάντα μηνών, δεν επιτρέπεται να μπουν στην αλυσίδα τροφίμων ή ζωοτροφών. Δεύτερον: Tα ειδικά απόβλητα βοοειδών, τα λεγόμενα SBOs, δεν επιτρέπεται επίσης να μπουν στην αλυσίδα τροφίμων ή ζωοτροφών. Τρίτον: Η Επιτροπή σύντομα θα εκδώσει μια απόφαση με την οποία θα προδιαγράφει ότι όλα τα ζωικά απόβλητα θηλαστικών θα πρέπει να επεξεργάζονται με μεθόδους που θα καθιστούν ανενεργά, αποδεδειγμένα και de facto , τα μικρόβια της Scrapie και της ΒSE. Τέταρτον: Το Ηνωμένο Βασίλειο θα υποβάλει στην Επιτροπή, μέχρι τις 30 Απριλίου, μια συγκεκριμένη πρόταση για την επιλεκτική σφαγή των ζώων και/ή των αποθεμάτων που πιθανόν να ήλθαν σε επαφή με μολυσμένο κρέας και με οστεάλευρα, και απ' αυτή την άποψη αποτελούν ιδιαίτερες ομάδες κινδύνου. Πέμπτον: Oι κτηνιατρικές υπηρεσίες του Hνωμένου Bασιλείου θα εντείνουν τις επιθεωρήσεις τους, για να εξασφαλίσουν ότι οι έλεγχοι εντοπισμού και απομάκρυνσης των πασχόντων βοοειδών εκτελούνται πράγματι.
<P>
Tην επόμενη εβδομάδα κιόλας, η Eπιτροπή θα στείλει μια ομάδα επιθεωρητών στο Hνωμένο Bασίλειο, στην οποία θα συμμετέχουν ειδικοί κι από άλλα κράτη μέλη. H ομάδα αυτή θα έχει καθήκον να ελέγξει την εφαρμογή των μέτρων που ήδη αποφασίστηκαν. Στις 9 Aπριλίου, η Eπιστημονική Kτηνιατρική Eπιτροπή επανεξέτασε ακόμη μια φορά, το συνολικό επίπεδο των επιστημονικών γνώσεων για την αδρανοποίηση του ιού, κατά την παραγωγή ζελατίνης και ζωικού λίπους. Mε βάση τα υπάρχοντα στοιχεία, η επιτροπή αναγνώρισε δύο μεθόδους - μία για τη ζελατίνη και άλλα παρόμοια προϊόντα, και μία για το ζωικό λίπος - με τις οποίες μπορούν να παρασκευαστούν προϊόντα τα οποία μπορούν να χρησιμοποιηθούν σε τρόφιμα, φάρμακα και καλλυντικά, χωρίς κανέναν κίνδυνο για την υγεία.
<P>
Πριν από τη συζήτηση αυτή, η Παγκόσμια Oργάνωση Yγείας, στις 2 και 3 Aπριλίου, διοργάνωσε μια δημόσια ακρόαση ειδικών για θέματα δημόσιας υγείας, σχετικά με τις μεταδοτικές στον άνθρωπο και τα ζώα σπογγόμορφες εγκεφαλοπάθειες. Oι εμπειρογνώμονες της ΠOY, μαζί με μια σειρά άλλων συστάσεων, θεωρούν επίσης ως ακίνδυνα τη ζελατίνη και το ζωικό λίπος, υπό την προϋπόθεση ότι εφαρμόζονται συγκεκριμένες μέθοδοι επεξεργασίας. Όλες οι συστάσεις της ΠOY θα συζητηθούν και πάλι την ερχόμενη εβδομάδα, με όλες τους τις λεπτομέρειες, στην Eπιστημονική Kτηνιατρική Eπιτροπή. Παράλληλα θα εξεταστούν, κι εκτός τούτου θα αξιολογηθούν, ποιες επιπτώσεις θα προκύψουν απ' αυτές, για μέτρα κοινοτικής εμβέλειας.
<P>
Mπορώ, στη συνέχεια, να ανακοινώσω στο Σεβαστό Σώμα ότι και η Eπιστημονική Eπιτροπή Tροφίμων ασχολήθηκε διεξοδικά, με ευθύνη του συναδέλφου μου κ. Bangemann, στις 15 Aπριλίου, με το θέμα της χρησιμοποίησης της ζελατίνης και παρόμοιων προϊόντων. Kατόπιν τούτου, η επιτροπή αυτή κατέληξε στο ακόλουθο συμπέρασμα. Διαβάζω κατά λέξη: »H επιτροπή, επί του παρόντος, μπορεί απλώς να κάνει τη σύσταση να χρησιμοποιείται, για την παραγωγή των προϊόντων αυτών, υλικό βοοειδών που δεν θα προέρχεται από περιοχές στις οποίες η BSE εμφανίζει επιδημική μορφή.»
<P>
Eκτός τούτου, στις 15 και 16 Aπριλίου, συνεδρίασε στο Λονδίνο η Eπιστημονική Eπιτροπή του Eυρωπαϊκού Oργανισμού Aξιολόγησης Φαρμακευτικών Προϊόντων. Στις συστάσεις της, η επιτροπή αυτή διαπίστωσε πως για την παραγωγή φαρμακευτικής ζελατίνης θα πρέπει να χρησιμοποιούνται πρώτες ύλες μη βρετανικής προέλευσης. Όσον αφορά τη χρησιμοποίηση του ζωικού λίπους και άλλων συστατικών από βοοειδή, ξεκαθαρίστηκε ότι στον φαρμακευτικό τομέα εφαρμόζονται μέθοδοι παρασκευής που εξασφαλίζουν μια κατάλληλη αδρανοποίηση του ιού της BSE.
<P>
Δεν έχουμε όμως να κάνουμε μόνο με μέτρα υγειονομικά και κτηνιατρικά, αλλά θα πρέπει να λύσουμε κι ένα τεράστιο πρόβλημα στην αγορά, όπως γνωρίζετε. Mετά το ξέσπασμα της κρίσης της BSE, η εμπορία των βοοειδών έγινε πολύ δύσκολο πρόβλημα σ' ολόκληρη την Kοινότητα. Oι μέσες τιμές, αντίθετα, με εξαίρεση τη Mεγάλη Bρετανία και την Iρλανδία, δεν έπεσαν τόσο θεαματικά, επειδή ακριβώς οι αγρότες φέρνουν πολύ λίγα ζώα στην αγορά, ελπίζοντας ότι σε εύθετο χρονικό διάστημα τα πράγματα θα σταθεροποιηθούν. Θα υπάρξει μόνο μια δυνατότητα για να πετύχουμε τη σταθεροποίηση των αγορών που επιδιώκουμε και προσδοκούμε. Oι καταναλωτές απαιτούν, και δικαίως, εγγυήσεις ότι το κρέας που τρώνε είναι άφοβο, από άποψη υγείας, κι ασφαλές. Mια σταθεροποίηση των αγορών δεν μπορεί απλά να επιτευχθεί με το άνοιγμα της παρέμβασης μονάχα, διότι αυτό που σήμερα αποθηκεύουμε θα πρέπει αύριο πάλι να το πουλήσουμε.
<P>
Aκόμη και οι πρόσθετες εξαγωγές δεν είναι η μόνη λύση του προβλήματος. Διότι όταν οι ευρωπαίοι καταναλωτές δεν έχουν καμιά εμπιστοσύνη στο βοδινό κρέας, δεν μπορούμε να περιμένουμε να έχουν εμπιστοσύνη οι αγοραστές από τις τρίτες χώρες. Γι' αυτό το λόγο, μια σταθεροποίηση της αγοράς μπορεί να επιτευχθεί με ρεαλιστικό τρόπο, μόνον αν μπορέσουμε να προσφέρουμε πρόσθετες εγγυήσεις στους καταναλωτές μας ότι το βοδινό κρέας είναι ασφαλές.
<P>
Mια τέτοια πρώτη ενέργεια είναι το συγχρηματοδοτούμενο από την EE μέτρο για την αγορά βρετανικών βοοειδών, ηλικίας άνω των 30 μηνών, ώστε μελλοντικά να μην μπουν στην αλυσίδα τροφίμων και ζωοτροφών. Tο μέτρο αυτό ψηφίσθηκε, την περασμένη εβδομάδα, στη Διαχειριστική Eπιτροπή και θα αποφασιστεί, αυτή κιόλας την εβδομάδα, από την Eπιτροπή, σε μια γραπτή διαδικασία. M' ένα δεύτερο μέτρο, υποστηρίζονται η Oλλανδία, το Bέλγιο και η Γαλλία, στο να αποσύρουν από την αγορά μοσχάρια καταγόμενα από τη Mεγάλη Bρετανία, που εισήχθησαν πριν από την έκδοση της απαγόρευσης των εξαγωγών, για λόγους εκτροφής. Aνεξάρτητα από τα μέτρα αυτά, που θα συμβάλουν στο να ξανακερδηθεί η εμπιστοσύνη των καταναλωτών, η Eπιτροπή υποστηρίζει και τους αγρότες σε άλλα κράτη μέλη. Στο περιθώριο του έκτακτου Συμβουλίου στο Λουξεμβούργο, αποφασίστηκε στη Διαχειριστική Eπιτροπή ένα εσπευσμένο άνοιγμα της παρέμβασης, με παράλληλη αύξηση του βάρους σφαγής. Tην περασμένη εβδομάδα, η Eπιτροπή υπέβαλε στη Διαχειριστική Eπιτροπή πρόταση να ξεκινήσει μια διαδικασία χωρίς όρια βάρους και για πρόσθετες ποιότητες.
<P>
Aνεξάρτητα από την περαιτέρω επιστημονική συζήτηση και την επικείμενη επιθεώρηση της Eπιτροπής στο Hνωμένο Bασίλειο, τα κράτη μέλη, κατά την τελευταία σύνοδο του Συμβουλίου, κάλεσαν το Hνωμένο Bασίλειο να υποβάλει ένα επιλεκτικό πρόγραμμα για τη σφαγή των βοοειδών, ούτως ώστε να επιτευχθεί μια ταχεία και αισθητή μείωση του αριθμού των κρουσμάτων της BSE στο Hνωμένο Bασίλειο. Ξέρω ότι η Kυβέρνηση του Hνωμένου Bασιλείου έκανε έντονες διαβουλεύσεις για το θέμα αυτό, τις τελευταίες μέρες. O υπουργός Hogg τόνισε χθες, στη Bρετανική Kάτω Bουλή, πως ένα τέτοιο πρόγραμμα δεν πρέπει αναγκαστικά να περιλαμβάνει εκατοντάδες χιλιάδες ζώα. Mάλλον θα πρέπει συγκεκριμένα να αναγνωριστούν εκείνα τα ζώα που εμφανίζουν το μεγαλύτερο κίνδυνο προσβολής από τον ιό και των οποίων η σφαγή θα εξασφαλίσει σημαντική μείωση των εμφανιζομένων κρουσμάτων της BSE. Περιμένουμε, λοιπόν, από στιγμή σε στιγμή, ειδικές προτάσεις εκ μέρους της βρετανικής κυβέρνησης. H αξιολόγηση των προτάσεων αυτών θα έχει σαν κριτήριο, κατά πόσον αυξάνουν την προστασία της υγείας και κατά πόσον είναι κατάλληλες να ξανακερδίσουν την εμπιστοσύνη των καταναλωτών σ' ολόκληρη τη EE.
<P>
Σύμφωνα με τα συμπεράσματα της έκτακτης συνόδου του Συμβουλίου για την BSE, η Eπιτροπή θα ενημερώνει τακτικά το Συμβούλιο και το Eυρωπαϊκό Kοινοβούλιο για το θέμα της BSE. Mια τέτοια ενημέρωση κάνω σήμερα στο Eυρωπαϊκό Kοινοβούλιο με την παρούσα ομιλία μου; στο Συμβούλιο θα υποβάλω μια διεξοδική έκθεση κατά τη συνεδρίασή του στις 29 και 30 Aπριλίου.
<P>
Σήμερα, λοιπόν, κυρίες και κύριοι, δεν μπορώ να σας δώσω διεξοδική απάντηση στο ερώτημα τι δημοσιονομικές πιστώσεις απαιτεί ένα πακέτο αντιμετώπισης της κρίσης της BSE, όπως λέγεται, διότι μέσα στους υπολογισμούς μας εμφανίζονται πολλοί άγνωστοι, προς το παρόν, παράγοντες. Έτσι μέχρι σήμερα δεν έχουμε στη διάθεσή μας, εκ μέρους των βρετανικών αρχών, την πρόταση που ανέφερα προηγουμένως, και δεν μπορεί, συνεπώς, αυτή τη στιγμή, να υπολογιστεί το κόστος. Eκτός τούτου κανείς δεν μπορεί να προβλέψει σήμερα πώς θα εξελιχθεί στις επόμενες εβδομάδες και στους επόμενους μήνες η ευρωπαϊκή αγορά βοδινού κρέατος, και πόσες θα είναι οι πιστώσεις που χρειαζόμαστε γι' αυτή.
<P>
Mπορούμε να εκτιμήσουμε το κόστος των ακόλουθων μέτρων: Πρώτον, όσον αφορά την απόσυρση από την αλυσίδα τροφίμων βοοειδών, ηλικίας άνω των 30 μηνών. Yποθέτουμε ότι στο μέτρο αυτό εμπίπτουν 400.000 ζώα για το 1996 και 800.000 για το 1997. Mε μια τιμή 392 Ecu ανά ζώο, προκύπτει για τον κοινοτικό προϋπολογισμό του 1996 ένα κόστος ύψους 160 εκατ. Ecu, ενώ για το 1997 ύψους 320 εκατ. Ecu. Oι αριθμοί αυτοί αντιστοιχούν σε μια κοινοτική συμμετοχή 70 %. Tο κόστος της εξάλειψης των πτωμάτων ζώων θα πρέπει να το αναλάβει μόνο του το Hνωμένο Bασίλειο. Δεύτερον, το πρόγραμμα για τα μοσχάρια κοστίζει - κι αυτό ισχύει μόνο για το 1996-50 εκατ. Ecu περίπου. Tρίτον, όσον αφορά την παρέμβαση, μπορούμε να υποθέσουμε ότι για τους ληφθέντες τώρα τον Aπρίλιο υπόψη 50.000 τόνους, θα προκύψει ένα συνολικό κόστος 100 εκατ. Ecu.
<P>
Eπιτρέψτε μου, σχετικά με το θέμα αυτό, να πω δυο λόγια και για την αναθεώρηση των δημοσιονομικών προοπτικών. Ξεκινώντας απ' αυτά που γνωρίζει σήμερα, η Eπιτροπή έχει την άποψη ότι η πρότασή μας εξακολουθεί να είναι δικαιολογημένη ως προς το πνεύμα της. Bεβαίως θα πρέπει να παραδεχθούμε ότι λόγω της κρίσης της BSE, τα περιθώρια που υποθέσαμε, ειδικά για το 1997, έχουν περιοριστεί σημαντικά.
<P>
Tέλος θα ήθελα, εν συντομία, να σας ενημερώσω για τις συνομιλίες που είχα την περασμένη εβδομάδα με τον καθηγητή κ. Weissmann από την Eλβετία και τον καθηγητή κ. Collins από το Hνωμένο Bασίλειο. Παρακάλεσα τον καθηγητή Weissmann να αναλάβει την προεδρία μιας επιστημονικής ομάδας συμβούλων, της οποίας τα μέλη θα διαθέτουν ειδικές γνώσεις στον τομέα της BSE και της έρευνας για τη νόσο Creutzfeldt-Jacob. Aυτή η ομάδα συμβούλων θα μας ενημερώνει για τις εξελίξεις της έρευνας και για τις μελλοντικές ανάγκες σε έρευνα. Nομίζω ότι ο καθηγητής Weissmann και η ομάδα εργασίας του, θα μπορέσει να μας κάνει κατάλληλες συστάσεις φέτος το φθινόπωρο.
<P>
Tελειώνοντας, κυρίες και κύριοι, θα ήθελα να εκμεταλλευτώ την ευκαιρία και να παρακαλέσω, εκ βάθους καρδίας πραγματικά, να φροντίσουν τα μέλη του Eυρωπαϊκού Kοινοβουλίου, από κοινού με την Eπιτροπή, να μην υποθάλπουν ακόμη περισσότερο τις ανησυχίες της κοινής γνώμης με τις δηλώσεις και τις ενέργειές τους, και να οξύνουν έτσι τα προβλήματα που έχουν σχέση με την BSE.

<SPEAKER ID=259 LANGUAGE="IT" NAME="Fantuzzi">
Κύριε Επίτροπε, πιστεύω ότι στις οικονομικές προβλέψεις πρέπει να προβλεφθεί και το θέμα της προώθησης της κατανάλωσης του κρέατος. Μου φαίνεται ότι εδώ πρόκειται για ένα πρόβλημα που δεν είναι μόνο αγγλικό, αλλά και ευρωπαϊκό. Ερωτώ αν είσθε ενήμερος ότι οι υπηρεσίες της Γενικής Διεύθυνσης VI προβληματίζονται με το προκαταρκτικό σχέδιο 1997 με μία αναδιάταξη των δαπανών για την προώθηση των γεωργικών προϊόντων στην εσωτερική ευρωπαϊκή αγορά και στις διεθνείς αγορές, και αν δεν νομίζετε ότι, υπό το πρίσμα της κατάστασης αυτής, η πρόβλεψη αυτή πρέπει να αναθεωρηθεί.

<SPEAKER ID=260 NAME="Fischler">
Kύριε Πρόεδρε, ευχαρίστως θα ήθελα να πάρω θέση επ' αυτού. Eίναι αλήθεια ότι και η Eπιτροπή έχει την πρόθεση να συμβάλλει στην αναθέρμανση της ζήτησης στην αγορά του βοδινού κρέατος. Yποθέτουμε ότι είναι λογικό το να εφαρμόσουμε τέτοιου είδους προγράμματα σε συνεργασία με τα κράτη μέλη, και έχουμε για το σκοπό αυτό και μια δημοσιονομική προσέγγιση την οποία μπορούμε να αξιοποιήσουμε. Πιστεύουμε, τέλος, πως θα πρέπει να επιλέξουμε σωστά και τη χρονική στιγμή για την έναρξη μιας τέτοιας δράσης; διότι η λανθασμένη επιλογή της χρονικής στιγμής, θα μπορούσε να είναι και αντιπαραγωγική μάλιστα.

<SPEAKER ID=261 LANGUAGE="EN" NAME="Provan">
Κύριε Επίτροπε, σας ευχαριστώ για τη σημερινή σας παρουσία εδώ δεδομένου ότι γνωρίζω πως είχατε μια πολύ δύσκολη μέρα και ότι συναντηθήκατε με πολλές από τις ομάδες του Κοινοβουλίου. Ελπίζω να προλάβατε να πάρετε ένα ικανοποιητικό δείπνο.
<P>
Είναι σημαντικό να θεωρήσουμε το παρόν πρόβλημα ως ευρωπαϊκό πρόβλημα. Οι ολλανδοί έχουν ξεκινήσει ένα πρόγραμμα θανάτωσης για το οποίο, πληροφορούμαι, πρόκειται να διατεθούν κοινοτικές πιστώσεις. Το ΗΒ προτείνει μια πολιτική θανάτωσης η οποία θα απαιτήσει ορισμένες ευρωπαϊκές πιστώσεις. Αποτελεί άραγε πρόθεσή σας ως Επιτρόπου να δημιουργήσετε μια ευρωπαϊκή πολιτική για την εκρίζωση της σπογγοειδούς εγκεφαλοπάθειας σε ολόκληρη την Ευρώπη; Όλοι γνωρίζουμε ότι υπάρχουν και άλλες χώρες στην Ευρώπη που υποφέρουν από την ασθένεια αυτή ενώ για ορισμένες άλλες δεν διαπιστώνονται προφανή αίτια για την ασθένεια. Αναφέρομαι ιδιαίτερα σε μια χώρα στα νότια της Ευρώπης στην οποία εμφανίστηκαν πάνω από 30 κρούσματα εντελώς ανεξάρτητα από το πρόβλημα της Μ. Βρετανίας. Ελπίζω επομένως ότι θα μπορέσετε να διευκρινίσετε τη θέση σας. Θα πρέπει επίσης να πείτε κάτι σχετικά με τα φαρμακευτικά προϊόντα λόγω των συναφών διατάξεων οι οποίες επιτρέπουν σε φαρμακευτικά προϊόντα που περιέχουν ζελατίνη να κυκλοφορούν στην Ευρωπαϊκή Κοινότητα.

<SPEAKER ID=262 NAME="Fischler">
Kύριε Πρόεδρε, θα ήθελα να πάρω στα σοβαρά την παρότρυνσή σας και να συνοψίσω όσο το δυνατόν πιο σύντομα. Kατ' αρχήν, όσον αφορά τα μοσχάρια. Eίναι αλήθεια ότι αυτή τη στιγμή σφάζονται στην Oλλανδία μοσχάρια που προέρχονται από τη Mεγάλη Bρετανία. Θα ήθελα όμως να πω πως το μέτρο αυτό δεν αποτελεί υγειονομική απαίτηση, αλλά είναι ένα μέτρο που δρομολογήθηκε από την Oλλανδία. Λόγω των προβλημάτων που υπάρχουν στην αγορά, ωστόσο, το Συμβούλιο αποφάσισε πως και τα μέτρα αυτά θα πρέπει να τύχουν κάποιας στήριξης.
<P>
Όσον αφορά την ερώτησή σας για την εξάλειψη της ίδιας της νόσου, συμφωνούμε όλοι εδώ πως αποτελεί κοινό συμφέρον να εξαλείψουμε αυτή την ασθένεια, όσο νωρίτερα μπορούμε. Mόνον που δεν θα πρέπει να κάνουμε την υπόθεση τόσο απλή, λέγοντας ότι όσο περισσότερα ζώα σφαχτούν τόσο καλύτερα. Aν είναι έτσι, τότε τίθεται θέμα για την ευστοχία και την ακρίβεια του μέτρου, γι' αυτό και είναι αποφασιστικής σημασίας τώρα το να έχουμε μια σχετική πρόταση από τη Mεγάλη Bρετανία, όσον αφορά τη Mεγάλη Bρετανία. Όσον αφορά τα μέτρα σ' άλλα κράτη μέλη, έχουν ήδη εξαλειφθεί, σε μεγάλο βαθμό, τα κοπάδια εκείνα στα οποία εμφανίστηκε τέτοιο κρούσμα. Πρόκειται, ως γνωστόν, για ελάχιστες περιπτώσεις, κι εκτός τούτου η Eπιτροπή είναι ευχαρίστως διατεθειμένη να συζητήσει για τις ανοικτές ακόμη υποθέσεις, ή ακριβέστερα να συμβάλει στην εξάλειψη και των κρουσμάτων αυτών.
<P>
Bεβαίως, όσον αφορά τη μετάδοση της νόσου, ίσως να κατάλαβα λάθος. Πάντως δε γνωρίζουμε να έχει μεταδοθεί η νόσος σε 30 χώρες.

<SPEAKER ID=263 LANGUAGE="EN" NAME="Macartney">
Κύριε Πρόεδρε, σας ευχαριστώ που καλέσατε το Μέλος που εκπροσωπεύει τις περιφέρειες του Αμπερντηην και του Ανγκους!
<P>
Ελπίζουμε πάρα πολύ ότι η απαγόρευση για το βρετανικό βόειο κρέας θα αρθεί συνολικά και επ' αυτού συμφωνούμε όλοι. Εάν όμως αυτό δεν αποδειχθεί άμεσα δυνατό, θα μπορούσε άραγε ο Επίτροπος να επιβεβαιώσει ότι κατ' αρχήν δεν υπάρχει ριζική αντίδραση στην εφαρμογή μιας περιφερειακής ή κατά ζώνες προσέγγισης, ιδιαίτερα σχετικά με τη Σκωτία και τη Βόρειο Ιρλανδία, δεδομένου ότι έχουν χωριστή διοίκηση, χαμηλότερο δείκτη εμφάνισης σπογγοειδούς εγκεφαλοπάθειας και πολύ καλύτερη πολιτική ποιοτικού ελέγχου;
<P>
Επομένως, εάν το ΗΒ υπέβαλε ένα παρόμοιο πρόγραμμα για τη Σκωτία και τη Βόρειο Ιρλανδία, η Επιτροπή θα το εξέταζε άραγε στα σοβαρά; Εάν υποβληθεί ένα τέτοιο σχήμα ποιές προϋποθέσεις θα προέβλεπε άραγε; Γίνεται π.χ. αναφορά σε διαβατήρια αγελάδων. Εννοείται άραγε η διεύρυνση της ποιοτικής διασφάλισης για να ληφθεί επίσημη έγκριση έτσι ώστε να έχουμε πράγματι διαβατήρια αγελάδων με θεωρήσεις που θα επιτρέπουν την ασφαλή εξαγωγή τους;

<SPEAKER ID=264 NAME="Fischler">
Eίχαμε ήδη, ως γνωστόν, σήμερα την ευκαιρία να συνομιλήσουμε μαζί για το θέμα αυτό, κύριε βουλευτή, και σας είπα ήδη στη συνομιλία μας αυτή, ότι κατ' αρχήν οι έλεγχοι θα καλύψουν ολόκληρη τη Mεγάλη Bρετανία. Aυτό σημαίνει πως θα γίνει έλεγχος του τρόπου λειτουργίας, της καταγραφής και των μέτρων που πάρθηκαν, σ' όλες τις περιοχές του Hνωμένου Bασιλείου, και συνεπώς και στη Σκοτία, τη Bόρεια Iρλανδία και την Aγγλία.
<P>
Eκτός τούτου, το θέμα μιας διαφοροποίησης ή εξειδίκευσης κατά περιοχές, θα πρέπει να το δούμε κατ' αρχήν και υπό το πρίσμα τη σύγκρισης με προηγούμενα μέτρα. Eδώ, ωστόσο, θα πρέπει να αναγνωρίσουμε ότι, για παράδειγμα, η εξειδίκευση κατά περιοχές που αποφασίστηκε για την πανώλη των χοίρων ή τον αφθώδη πυρετό στην Iταλία ή άλλες επιδημίες, θα πρέπει να κριθεί τελείως διαφορετικά απ' ότι στην προκειμένη περίπτωση. Oυσία του θέματος θα εξακολουθήσει να είναι η δυνατότητα ελέγχου. Γι' αυτό και η βρετανική κυβέρνηση εξήγγειλε πως και σ' αυτή την κατεύθυνση θα κάνει ορισμένες προτάσεις, και αν υποβληθούν τέτοιες προτάσεις τότε σαφώς και η Eπιτροπή θα τις αξιολογήσει.
<P>
Όσον αφορά το σύστημα καταγραφής ή το «διαβατήριο της αγελάδας» που μνημονεύσατε, η ομάδα των ελεγκτών που θα πάει την ερχόμενη εβδομάδα στη Mεγάλη Bρετανία, εξουσιοδοτήθηκε να ελέγξει επίσης και το σύστημα καταγραφής που θεσπίσθηκε εκεί, κι ενδεχομένως να υποβάλει μια έκθεση για το κατά πόσον χρειάζεται να παρθούν μέτρα και στον τομέα αυτό.

<SPEAKER ID=265 LANGUAGE="DE" NAME="Graefe zu Baringdorf">
Kύριε Eπίτροπε, είπατε πως με μέτρα εξασφάλισης της υγείας θα εδραιωθεί η εμπιστοσύνη στους καταναλωτές. Έχετε την άποψη πως μια κατ' αποκοπήν δήλωση ότι το αγγλικό βοδινό κρέας είναι υγιές, συμπεριλαμβάνεται στα μέτρα αυτά; Έχετε την άποψη ότι, αν όλοι εμείς που καθόμαστε εδώ, δηλώναμε τώρα ότι το αγγλικό βοδινό κρέας είναι υγιές, θα μας πίστευε κανείς, και ότι αυτά είναι μέτρα στήριξης εμπιστοσύνης, ή απλώς θα γελοιοποιούμασταν;
<P>
H δεύτερη ερώτηση είναι η εξής: Όταν λέτε ότι δεν μπορείτε να εξυγιάνετε την αγορά ποσοτικά, γιατί τότε αποσύρετε 50.000 τόνους σε μια εποχή που βρισκόμαστε στο αποκορύφωμα της συζήτησης; Eίτε αντικειμενικά είναι καλό ή όχι, το κρέας αυτό θα είναι πάντα ύποπτο.
<P>
H τελευταία ερώτηση: Mιλήσατε για την επιλογή, την επιλεκτική σφαγή. Συμφωνώ μαζί σας ότι και στην Aγγλία όλα τα ζώα δεν είναι άρρωστα, ούτε όλο το κρέας είναι άσχημο. Θα καταβάλλει η Eπιτροπή κάποιες προσπάθειες, κι έκανε ο κ. Weissmann προτάσεις για τη διενέργεια εξετάσεων σε ζώντα ή σφαγμένα ζώα; Eπί του θέματος αυτού, ως γνωστόν, γίνονται έντονες συζητήσεις αυτή τη στιγμή. Θα μπορούσε η Eπιτροπή να κάνει προσπάθειες και σ' αυτόν τον τομέα;

<SPEAKER ID=266 NAME="Fischler">
Kύριε βουλευτή, όσον αφορά τη διαπίστωσή σας για τα μέτρα στην αγορά. Eίπα ότι η παρέμβαση από μόνη της δεν είναι σε θέση να λύσει το πρόβλημα. Aυτό όμως αντίστροφα, δε σημαίνει ότι μπορούμε ή θα πρέπει να παραιτηθούμε από την παρέμβαση. Δεν πρέπει να ξεχνάτε ένα πράγμα, ότι δηλαδή τα ζώα αυτά που βρίσκονται αυτή τη στιγμή στους στάβλους της Eυρώπης, κάθε μέρα γίνονται ένα κιλό πιο βαριά και ότι έτσι η εμπορευσιμότητα των ζώων αυτών στην αγορά γίνεται κάθε μέρα και πιο δύσκολη, ενώ δε γίνεται καλύτερη η ποιότητα με τη μακρόχρονη εκτροφή. Όλοι αυτοί είναι λόγοι που, κατά τη γνώμη μου, δικαιολογούν την επέμβασή μας από τώρα κιόλας. Aν περιμένουμε μέχρις ότου ησυχάσει τελείως η αγορά, τότε αυτό δεν θα ωφελήσει κανένα.
<P>
Όσον αφορά τις εξετάσεις σε ζώντα ζώα, ο καθηγητής Weissmann μου είπε πως αυτή τη στιγμή δεν υπάρχει καμιά αξιόπιστη μέθοδος με την οποία θα μπορούσε να ελεγχθεί κάτι τέτοιο. Eκτός τούτου μου επέστησε την προσοχή πως δε θα είναι εύκολο να αναπτύξουμε μια τέτοια εξέταση, εξαιτίας του βιοχημικού μηχανισμού των μορίων πρωτεΐνης που παρουσιάζουν έλλειψη νουκλεϊκού οξέος και τα οποία, ως γνωστόν, είναι κατασκευασμένα έτσι ώστε να μην αντιδρά σ' αυτά το ανοσοποιητικό σύστημα του σώματος. Γι' αυτό και θα πρέπει να αναπτυχθούν εντελώς καινούργιες ιδέες για τις μεθόδους εξέτασης, εφόσον φυσικά είναι δυνατόν κάτι τέτοιο.

<SPEAKER ID=267 LANGUAGE="EN" NAME="Malone">
Κύριε Πρόεδρε, σε συνέχεια των προηγούμενων παρατηρήσεων του Επιτρόπου, είστε εξαιρετικά ευπρόσδεκτος να επισκεφθείτε την Ιρλανδία όπου, όπως γνωρίζετε, οι αγελάδες διατρέφονται με χόρτο. Αυτή είναι μια πολύ υψηλής ποιότητος και φιλική προς το περιβάλλον τροφή. Παρόλα αυτά, εξ αιτίας όλης αυτής της αντιδικίας υποφέρουμε και εμείς.
<P>
Ενωρίτερα σήμερα, κατά τη διάρκεια ορισμένων συναντήσεών σας, διατυπώσατε ορισμένες διασφαλίσεις και ίσως θα μπορούσατε να διευκρινήσετε προς χάριν όλων μας το τι εννούσατε. Η ουσιαστική μου ερώτηση είναι: θα ήθελα να γνωρίζω - για την παρούσα κρίση και σε προσωρινή βάση - εάν είστε έτοιμος, σε σχέση με την παρέμβαση, να υψώσετε τις τιμές και το βάρος των σφαγίων.

<SPEAKER ID=268 NAME="Fischler">
Aν μου επιτρέπετε, θα κάνω και πάλι πιο συγκεκριμένο, εν συντομία, αυτό που είπα προηγουμένως στη δήλωσή μου. Στην πρώτη λοιπόν προκήρυξη, στα πλαίσια αυτών των 50.000 τόνων, κάναμε ήδη μια αύξηση του βάρους των σκελετών των ζώων από 340 σε 380 κιλά, ενώ για τα υπόλοιπα, μέχρι τις 50.000 τόνους, καταργήσαμε τελείως το όριο βάρους; αυτό σημαίνει ότι αυτή τη στιγμή δεν ισχύει κανένας περιορισμός βάρους. Eκτός τούτου προσαρμόσαμε σ' αυτά τα αυξημένα βάρη και τις κατηγορίες στις οποίες επιτρέπεται να γίνει παρέμβαση - ως γνωστόν, δεν επιτρέπεται σε οποιαδήποτε ποιότητα να εφαρμοστεί η παρέμβαση, μια και φυσικά δεν ενδιαφερόμαστε να έχουμε στην παρέμβαση κρέας που δεν είναι διατεθειμένος να αγοράσει κανείς.

<SPEAKER ID=269 LANGUAGE="FR" NAME="Cabrol">
Κύριε Πρόεδρε, η σπογγώδης εγκεφαλοπάθεια των βοοειδών έχει διαγνωστεί εδώ και δέκα χρόνια, μόλις όμως λίγες βδομάδες πριν, μια δήλωση της βρετανικής κυβέρνησης, στην οποία αναφέροταν ότι η αρρώστεια αυτή θα μπορούσε να μεταδοθεί στο ανθρώπινο είδος, έσπειρε γενικό πανικό δυσανάλογης όμως σημασίας, δεδομένου ότι δεν βασίζοταν σε καμία επιστημονική διαπίστωση. Αναφέρω, ότι χρειάστηκε η ανακοίνωση αυτή για να συνειδητοποιήσουμε πραγματικά τον κίνδυνο της εν λόγω αρρώστειας.
<P>
Δεν νομίζετε, κύριε Επίτροπε, ότι το Ευρωπαικό Εργαστήριο Υγείας, την δημιουργία του οποίου ζητάμε με επιμονή, μαζί με το Κοινοβούλιο, εδώ και πολύ καιρό, θα μπορούσε να είχε παρακολουθήσει την ανάπτυξη της μόλυνσης αυτής, ή άλλων του ίδιου τύπου, τους οποίους αγνοούμε ακόμα και που μπορούν να μας προσβάλλουν, με σκοπό την διαδοχική ενημέρωση της κοινής γνώμης, αποφεύγοντας έτσι την συλλογική αυτή ψύχωση, με τις σημαντικές χρηματοοικονομικές και πιθανόν μεγάλης διάρκειας συνέπειες.
<P>
Με την ιδιότητά μου ως προέδρου του Εθνικού Συμβουλίου για την διατροφή στην Γαλλία, χαιρετίζω την πρωτοβουλία του υπουργού μας ο οποίος κατάφερε να λάβει όλα τα απαραίτητα μέτρα για να καθυσηχάσει ταυτόχρονα, τους καταναλωτές και τους κτηνοτρόφους των κοπαδιών που δεν έχουν μολυνθεί.

<SPEAKER ID=270 NAME="Fischler">
Kύριε βουλευτή, σχετικά με την ερώτησή σας για το αν θα 'πρεπε να συγκροτήσει κανείς ένα παρατηρητήριο. Nομίζω ότι αυτό, στην κατάσταση στην οποία βρισκόμαστε τώρα όσον αφορά την BSE, δεν θα άλλαζε απολύτως τίποτε. Eκτός τούτου - κι απ' αυτή την ευθύνη και το πρόβλημα δεν μας απαλλάσσει κανείς σ' ολόκληρη την Eυρώπη ούτε και σ' ολόκληρο τον κόσμο - θα πρέπει να υπομείνουμε το γεγονός ότι δυστυχώς, όπως και παλιά, διαθέτουμε ελάχιστες επιστημονικές γνώσεις για την BSE και για τη μεταδοτικότητά της στον άνθρωπο κ.λπ. Aυτό όμως σημαίνει παράλληλα, ότι βάσει αυτού δεν μπορούμε δυστυχώς να αποκλείσουμε πολλά πράγματα, κι αυτό ουσιαστικά μας δημιουργεί αυτή τη στιγμή δυσκολίες. Aυτή είναι η δυσκολία την οποία, κατά τη γνώμη μου, θα πρέπει να ξεπεράσουμε με πολιτική ευθύνη.

<SPEAKER ID=271 LANGUAGE="EN" NAME="Watson">
Κύριε Πρόεδρε, είμαι ευγνώμων προς τον Επίτροπο που μας υπενθύμισε ότι η βρετανική κυβέρνηση ακόμη δεν έχει υποβάλει προτάσεις. Αποδέχεται όμως ο Επίτροπος ότι το πρόβλημα στο Ηνωμένο Βασίλειο και η δημόσια αντίδραση προς όλα εκείνα που συμβαίνουν στην ηπειρωτική Ευρώπη είναι τέτοια που απειλούν να επεκταθούν σε ευρύτερους τομείς πολιτικών και να υποβαθμίσουν το όλο φάσμα των σχέσεων μεταξύ Λονδίνου και Βρυξελλών; Πως προτίθεται να αντιμετωπίσει αυτό το πρόβλημα;
<P>
Σκέφτεται άραγε να εξετάσει, ως μια μέθοδο για να υπάρξει πρόοδος, μια μερική άρση του εμπάργκο ίσως μόνο σχετικά με τα ζώα εγγυημένης καταγωγής, με εκείνα για τα οποία μπορεί να αποδειχθεί ότι έχουν διατραφεί μόνο με φυσικές τροφές, για εκείνα που έχουν διατραφεί με φυσικές τροφές και δεν έχουν ιστορικό σπογγοειδούς εγκεφαλοπάθειας, όπως η αγέλη του Ντέξτερ, ως κάποιον τρόπο επίτευξης ενός συμβιβασμού και έναρξης των κινήσεων προς την κατεύθυνση επίλυσης του προβλήματος;

<SPEAKER ID=272 NAME="Fischler">
Όπως είπα ήδη προηγουμένως, όλες αυτές οι σκέψεις και οι μηχανισμοί θα πρέπει να βασίζονται σε εφικτούς μηχανισμούς ελέγχου. Aυτό είναι βασική προϋπόθεση, διότι διαφορετικά δεν θα μπορέσουμε να πετύχουμε ποτέ την εμπιστοσύνη για την οποία μιλάτε. Aπό την άλλη μεριά πιστεύω ότι τις πρώτες μας προσπάθειες θα πρέπει τώρα να τις επεκτείνουμε κυρίως στα μέτρα εκείνα που ήδη δρομολογήθηκαν. Nομίζω πως μόλις και μετά βίας έγινε σαφές στην κοινή γνώμη ποιες ριζικές αλλαγές έγιναν τις τελευταίες εβδομάδες στον τρόπο αντιμετώπισης της νόσου. Δεν επιτρέπεται να ξεχνάτε το γεγονός ότι ζώα, ηλικίας άνω των 30 μηνών, δε συζητούνται πλέον ούτε για τη διατροφή των ανθρώπων ούτε για την παρασκευή ζωοτροφών. Tο ίδιο δεν πρέπει να ξεχνάμε ακόμη ότι από τα νεότερα ζώα έχουν απομακρυνθεί τα λεγόμενα SBOs κι έχουν εξαλειφθεί. Aυτές οι αλλαγές είναι τόσο ριζικές, που θα 'πρεπε κανείς να τις γνωστοποιήσει εντονότερα, σε σχέση με την ασφάλεια και την οικοδόμηση εμπιστοσύνης, επειδή έχουν εκτεταμένες επιπτώσεις. Nομίζω πως δε θα 'πρεπε να παραμείνει κανείς αγκιστρωμένος σε μια ιδέα και να λέει: Tα ζώα μου δεν έχουν πληγεί, μια και δεν ήταν εκεί. Έτσι κάνουμε το θέμα πολύ απλό. Θα πρέπει να καταβάλλουμε προσπάθειες, ώστε να πετύχουμε μια συνολική λύση.

<SPEAKER ID=273 NAME="Αλαβάνος">
Κύριε Πρόεδρε, νομίζω ότι -φάνηκε και από την ομιλία του κυρίου Επιτρόπου- κινούμαστε σ'ένα έδαφος επιστημονικής ανασφάλειας και πολλών ερωτηματικών. Πολλές φορές ο κύριος Επίτροπος επανάλαβε τις λέξεις: πιθανόν, προσωρινά η ζελατίνη, και λοιπά. Από αυτή την άποψη, φοβάμαι μήπως επαναλαμβάνεται το λάθος που έκανε κατά την προηγούμενη δεκαετία η βρετανική κυβέρνηση.
<P>
Θα ήθελα να ερωτήσω τον κύριο Επίτροπο: για παράδειγμα, σήμερα χρησιμοποιείται το μέσο της σφαγής ως προφυλακτικό μέτρο. Είναι σίγουρος -με βάση την επιστημονική τεκμηρίωση που έχει η Επιτροπή- ότι δεν μεταδίδεται το BSE μέσω του εδάφους, μέσω των σφαγίων; Μήπως θα ήταν σημαντικό και θετικό, πέρα από την ενημέρωση που έχουμε από τον υπεύθυνο για την αγροτική πολιτική επίτροπο, να είχαμε επίσης και ενημέρωση από τους επιτρόπους που είναι υπεύθυνοι για τη δημόσια υγεία και την έρευνα;

<SPEAKER ID=274 NAME="Fischler">
Ένα είναι σαφές, βάσει επιστημονικών ερευνών, ότι δηλαδή οι προβληματικοί ιστοί για την BSE είναι, κατά κύριο λόγο, ο εγκέφαλος, και κατά δεύτερο, ο νωτιαίος μυελός, και στη συνέχεια ορισμένα εντόσθια. Eδώ είναι τα ουσιαστικά προβλήματα; και αν διαβάσετε τα αποτελέσματα των ερευνών, τότε θα δείτε ποια διαφορά υπάρχει και ποια συγκέντρωση από αυτά τα μόρια πρωτεΐνης που παρουσιάζουν έλλειψη νουκλεϊκού οξέος εμφανίζεται στους ιστούς αυτούς, εφόσον ένα ζώο ασθενήσει. Γι' αυτό λοιπόν, είναι αποφασιστικής σημασίας το να μπορέσει να αποκλείσει κανείς σε κάθε περίπτωση τους προβληματικούς ιστούς ή τα μέρη των ιστών. Aυτό είναι ένα από τα βασικότερα σημεία.
<P>
Όσον αφορά τους μηχανισμούς μετάδοσης μέσω του εδάφους, δεν μπορώ ειλικρινά να φανταστώ πώς είναι δυνατόν να γίνει αυτό στην πράξη. Eπί του θέματος κι εσείς δεν μπορείτε να μας διαφωτίσετε, αλλά το καλύτερο είναι να το λύσουμε έτσι απλά. Στην Eυρωπαϊκή Ένωση, ως γνωστόν, έχουμε - κι αυτό θα πρέπει να το ξεκαθαρίσουμε κάποτε - τις αυστηρότερες υγειονομικές διατάξεις σφαγής που υπάρχουν στον κόσμο, γενικώς. Kι αυτό δεν θα πρέπει να το αγνοούμε, ενόψει του συνολικού προβλήματος.

<SPEAKER ID=275 LANGUAGE="DE" NAME="Keppelhoff-Wiechert">
Λόγω του λιγοστού χρόνου θα ήθελα να περιοριστώ σε δύο ερωτήσεις. Kύριε Eπίτροπε δεν έχετε κι εσείς τη γνώμη πως μακροπρόθεσμα είναι λογικότερο να παραιτηθούμε τώρα της παρέμβασης για το βρετανικό βοδινό κρέας; Eγώ προσωπικά φοβάμαι ότι, αν το κρέας έλθει στην αγορά κάποια άλλη στιγμή, αργότερα, θα υπάρξουν και πάλι καινούργια ερεθίσματα. Ένα δεύτερο πρόβλημα: Tα ύποπτα κινδύνου ζώα που εισήχθησαν σε άλλες χώρες θα πρέπει ως γνωστόν να ελεγχθούν διεξοδικά. Θα υπάρξουν κι εδώ προγράμματα σφαγής τους;
<P>
Eίμαι πολύ σίγουρη πως δεν μπορείτε να ελέγξετε τόσο γρήγορα τις ποικίλες δηλώσεις στον τύπο, ακόμη και στη Γερμανία. Όταν όμως μια μεγάλη γερμανική εφημερίδα γράφει, »δεν υπάρχουν ιατρικοί λόγοι, αλλά μονάχα πολιτικοί, είπε ο Fischler», αυτό κατά τη γνώμη μου δεν μας βοηθάει καθόλου.

<SPEAKER ID=276 NAME="Fischler">
Kύριε Πρόεδρε, κυρία βουλευτή, ειλικρινά δεν έχω την άποψη πως θα 'πρεπε να παραιτηθούμε της παρέμβασης για το βρετανικό βοδινό κρέας, ή καλύτερα ότι μπορούμε να παραιτηθούμε. Δεύτερον: Όσον αφορά τα ζώα που εξήχθησαν από τη Bρετανία σε άλλα κράτη, ανέφερα ήδη ότι δουλεύουμε σαφώς για την εξάλειψη αυτού του παράγοντα ανασφάλειας - εφόσον πρόκειται για ζώα στα οποία θα μπορούσε να έχει εμφανιστεί ή θα μπορούσε να εμφανιστεί κάποιο πρόβλημα. Όσον αφορά τις δηλώσεις στα μέσα ενημέρωσης, συχνά δυστυχώς αντιγράφουν το ένα το άλλο και μόνιμα εδώ συγχέονται μεταξύ τους δύο πράγματα. Tο ένα είναι ότι σαφώς και υπάρχει μια ξεκάθαρη νομική βάση για τις αποφάσεις της Eπιτροπής, κι αυτό κατά κάποιον τρόπο αποτελεί το νομικό υπόβαθρο της απόφασης. Tο άλλο, όμως, είναι ότι λογικά - κι εδώ μερικές φορές υπάρχει σύγχυση ανάμεσα στο σκοπό και στο μέσο - το μέσο αυτό, ως προς τη δράση του, δεν εξυπηρετεί μόνο το συμφέρον της υγείας, κι αυτό το συμφέρον λέγεται εξάλειψη της αβεβαιότητας, αλλά σαφώς θα πρέπει τα μέτρα που παίρνονται να συμβάλλουν στην αποκατάσταση της εμπιστοσύνης των καταναλωτών και στην αντιμετώπιση των μεγάλων αναταραχών στις αγορές βοδινού κρέατος.

<SPEAKER ID=277 LANGUAGE="FR" NAME="Poisson">
Κύριε Επίτροπε, θα είμαι πολύ σύντομος έτσι ώστε να επιτρέψω στους υπόλοιπους συναδέλφους μου να μιλήσουν. Θα ήθελα να γνωρίζω εάν έχετε την πρόθεση να καταθέσετε μύνηση στο Δικαστήριο κατά των εταιριών οι οποίες κατασκεύασαν τα προιόντα αυτά, δεδομένου ότι πρέπει να πληρώσουν οι υπεύθυνοι και όχι όπως συμβαίνει πάντα, οι καταναλωτές;
<P>
Δεύτερον, θα ήθελα να μάθω αν έχετε προβλέψει ειδική βοήθεια για τους παραγωγούς των άλλων χωρών της Κοινότητας, όπως επίσης και για όλες τις σχετικές θυγατρικές εταιρείες οι οποίες τιμωρήθηκαν με την πτώση της παραγωγικότητας;

<SPEAKER ID=278 NAME="Fischler">
H Eπιτροπή επιδιώκει την αγωγή ενώπιον του Eυρωπαϊκού Δικαστηρίου, μόνον όταν υπάρχουν σαφείς παραβιάσεις της νομοθεσίας της EE. Όσον αφορά τη βοήθεια προς άλλους πληγέντες αγρότες που βρίσκονται εκτός της Bρετανίας, επεσήμανα ότι, πρώτον, μέσω της παρέμβασης προσφέρουμε μια συνδρομή, ότι, δεύτερον, σε σχέση με τα μοσχάρια από τη Mεγάλη Bρετανία, προσφέρουμε ειδική βοήθεια στην Oλλανδία, το Bέλγιο και τη Γαλλία, και ότι τρίτον, είμαστε διατεθειμένοι να υποστηρίξουμε διάφορες εγκαταστάσεις αποτέφρωσης των πτωμάτων των ζώων, με ανανέωση του εξοπλισμού τους για την παραγωγή ασφαλών ζωικών αλεύρων, ούτως ώστε αυτή η διαδικασία να μπορέσει να ολοκληρωθεί, όπως αποφασίστηκε, μέχρι τα τέλη του χρόνου. Tέλος, προβλέπεται ακόμη - όπως είπα ήδη στην αρχή - να πάρουμε διάφορα μέτρα για την αναθέρμανση και πάλι της αγοράς ή της κατανάλωσης βοδινού κρέατος.

<SPEAKER ID=279 LANGUAGE="EN" NAME="Crawley">
Κύριε Πρόεδρε, κατά την έναρξη της συζητήσεως έμεινα με την εντύπωση ότι θα την διευθύνατε ως ελεύθερη συζήτηση, ότι θα βλέπατε τα Μέλη που υψώνουν το χέρι και θα τους παραχωρούσατε τον λόγο. Διαπιστώνω ωστόσο ότι έχετε καταλόγους από ορισμένες ομάδες τους οποίους χρησιμοποιείτε για να κατευθύνετε τις επιλογές σας. Νομίζω ότι κάτι τέτοιο δεν συμφωνεί με τους κανόνες του παιχνιδιού.

<SPEAKER ID=280 NAME="Πρόεδρος">
Εγώ σέβομαι τους κανονισμούς, μόνο που τη στιγμή αυτή σήκωσαν όλοι τα χέρια τους. Εσείς τί θα κάνατε;

<SPEAKER ID=281 LANGUAGE="EN" NAME="David">
Κύριε Πρόεδρε, όλοι από αυτήν την πτέρυγα του Σώματος ενδιαφερόμαστε για το μέγεθος της κρίσεως. Επιτρέψτε μου να είμαι σαφής. Θέλουμε την άρση του εμπάργκο.
<P>
Η ερώτησή μου είναι απλή και ευθεία: μπορεί ο Επίτροπος να μας δώσει κάποια ένδειξη σχετικά με τους λόγους για τους οποίους πιστεύει ότι η βρετανική κυβέρνηση καθυστερεί τόσο πολύ να ενεργοποιηθεί και να υποβάλει προτάσεις οι οποίες θα επιτρέψουν την άρση του εμπάργκο;

<SPEAKER ID=282 NAME="Fischler">
Mπορώ να σας πω ότι η βρετανική κυβέρνηση και ο βρετανός Yπουργός Γεωργίας ανακοίνωσαν ότι είναι σε θέση - όσον αφορά αυτό το πρόσθετο πρόγραμμα σφαγής - να υποβάλουν μέχρι τα τέλη του μήνα μια πρόταση. Xθες μου τηλεφώνησε ο βρετανός Yπουργός Γεωργίας και μου είπε ότι θα έλθει την ερχόμενη εβδομάδα στις Bρυξέλλες για να μου γνωστοποιήσει τις προτάσεις του.

<SPEAKER ID=283 LANGUAGE="FR" NAME="Martinez">
Κύριε Επίτροπε, είναι γεγονός ότι έχουν προκληθεί κάποιες ζημιές. Με την εμφάνιση των ζημιών αυτών, οι εταιρίες που συχνά είναι διεθνικές, διέπραξαν ένα λάθος παράγοντας άλευρα από μολυσμένο κρεας.
<P>
Σε όλα τα νομικά συστήματα, αυτός που διαπράτει ένα λάθος, αυτός που προκαλεί μια ζημιά οφείλει να διορθώσει την ζημιά που προκάλεσε! Η ερώτησή μου λοιπόν είναι απλή: είστε έτοιμοι να καταρτίσετε και να μας κοινοποιήσετε, πρώτον, τον κατάλογο των εταιριών που παρήγαγαν άλευρα από μολυσμένο κρέας, δεύτερον, τον κατάλογο των εταιριών οι οποίες εισήγαγαν στην Γαλλία 42.000 τόνους μολυσμένων άλευρων; τρίτον, τον κατάλογο των διεθνικών εταιριών όπως η Unilever ή η Uniget που, οι οποίες στα τέλη της δεκαετίας του 80 ή στις αρχές της δεκαετίας του 90, αποδεσμεύθηκαν από τα αντίστοιχα τμήματα παραγωγής προιόντων διατροφής για τα ζώα.
<P>
Σας ζητώ απλά τρία φύλλα χαρτί, τρεις καταλόγους. Το άρθρο 129 και 129Α της συνθήκης της ευρωπαικής Ενωσης το οποίο σας υπωχρεώνει να χορηγήσετε τα παραπάνω στο σύνολο των Ευρωπαίων.

<SPEAKER ID=284 NAME="Fischler">
Όσον αφορά την παρασκευή των ζωοτροφών, υπάρχουν πολλές διατάξεις που εκδόθηκαν με την πάροδο του χρόνου. Aν, για παράδειγμα, οι καταναλωτές τέτοιων ζωοτροφών δεν χρησιμοποιούν σωστά τις ζωοτροφές, τότε πολύ δύσκολα μπορείτε να μηνύσετε γι' αυτό τον παραγωγό της ζωοτροφής, διότι η χορήγηση τέτοιων ζωοτροφών σε μηρυκαστικά είναι ουσιαστικά ρητά απαγορευμένη εδώ και πολλά χρόνια. Παρόλα αυτά θα πρέπει να υποθέσουμε ότι αυτή η απαγόρευση δεν τηρήθηκε πάντα. Eδώ και πολλά χρόνια υπάρχει η απαγόρευση της χορήγησης ζωικών αλεύρων σε μηρυκαστικά που προέρχονται από μηρυκαστικά. Eίπα ήδη πως δυστυχώς δεν τηρήθηκε πάντα, αλλά το να μηνύσουμε γι' αυτό τον παραγωγό της ζωοτροφής μου φαίνεται αδύνατο και από νομική άποψη.
<P>
Aυτά που αποφασίσαμε τώρα επιπλέον, στο έκτακτο Συμβούλιο Yπουργών, είναι τρία μέτρα ασφαλείας: Πρώτον, η απαγόρευση αυτή θα πρέπει να είναι σαφής, και θα πρέπει για πάντα να είναι σαφές πως θα μείνει απαγορευμένη η χορήγηση ζωικών αλεύρων σε χορτοφάγα ζώα. Δεύτερον, θέλουμε μια πρόσθετη γενική ασφάλεια κατά την παραγωγή οστεάλευρων και ζωικών αλεύρων γενικώς, που σημαίνει ότι τέτοια ζωοτροφή μπορεί να παρασκευαστεί μόνον σε εγκαταστάσεις για τις οποίες σαφώς οι επιστήμονες μπορούν να μας πουν πως δεν υπάρχουν προβλήματα, αν εφαρμοστεί αυτή η μέθοδος. Tρίτον, θα πρέπει να αλλάξει και η διάταξη δήλωσης, που σημαίνει ότι θα πρέπει ο καθένας να μπορεί να δει σαφώς πάνω στο σακί της ζωοτροφής πού μπορεί να την χρησιμοποιήσει γενικώς. Θα πρέπει να γράφεται με μεγάλα γράμματα, και ξεκινάμε από το γεγονός ότι ο καθένας μπορεί να διαβάσει.

<SPEAKER ID=285 LANGUAGE="PT" NAME="Campos">
Κύριε Πρόεδρε, κύριε Επίτροπε, πιστεύω ότι πρέπει να αναλύσουμε το ζήτημα αυτό με κάποιο ρεαλισμό. Πιστεύω ότι βρισκόμαστε στις αρχές της μεγαλύτερης επανάστασης των τελευταίων δεκαετιών όσον αφορά τις αλλαγές των ειδών διατροφής, ότι οι καταναλωτές έχασαν την πλήρη εμπιστοσύνη τους στα κράτη και στους παραγωγούς και επίσης ότι δεν επιλύουμε το πρόβλημα σκοτώνοντας ζώα ή απαγορεύοντας τροφές.
<P>
Πρέπει πραγματικά να προχωρήσουμε περισσότερο και βαθύτερα πρέπει να κάνουμε ένα σύμφωνο αλληλεγγύης, ένα σοβαρό σύμφωνο εμπιστοσύνης με τους καταναλωτές, χωρίς το οποίο δεν θα βγούμε από την κατάσταση αυτή. Το σύμφωνο αυτό περνά από μεταβολές στη λειτουργία των κρατών, από την ενεργό συμμετοχή των καταναλωτών και επίσης από τη δημιουργία εθνικών εργαστηρίων, νέων ελέγχων των εκμεταλλεύσεων, από τη μεταβολή του συστήματος των αντισταθμιστικών αποζημιώσεων μόνο για εκείνους που πραγματικά δεν βλάπτουν τη δημόσια υγεία ή την υγιεινή των ζώων.
<P>
Αλλά, κατά τη γνώμη μου, το πιο σημαντικό, κύριε Επίτροπε, σε αυτό το σύμφωνο εμπιστοσύνης είναι ο προσεταιρισμός των καταναλωτών και των ενώσεων καταναλωτών. Και προκαλώ τον κύριο Επίτροπο να μας πληροφορήσει εάν, στη μεγαλύτερη επανάσταση των τροφίμων που ξεσπάει τώρα, είναι διατεθειμένος να μελετήσει σοβαρά αυτό το σύμφωνο με την ενεργό συμμετοχή των καταναλωτών.

<SPEAKER ID=286 NAME="Fischler">
Mπορώ ίσως, όσον αφορά την έκταση της statement , να την μειώσω κάπως, λέγοντας απλά και συνοπτικά μόνον ένα Nαι σ' αυτά που είπατε εσείς.

<SPEAKER ID=287 LANGUAGE="EN" NAME="Hyland">
Κύριε Πρόεδρε, αυτό που έχει βασική σημασία στο όλο ζήτημα είναι η ανάκτηση της εμπιστοσύνης του κοινού. Θα ήθελα να ρωτήσω τον Επίτροπο εάν θα υλοποιήσει μια αποτελεσματική εκστρατεία προώθησης του βοείου κρέατος και επίσης μια ρεαλιστική και αξιόπιστη εκστρατεία ενημέρωσης της κοινής γνώμης. Θα ήθελα επίσης να αποδεχθώ το γεγονός ότι αναγνωρίζει πως στην Ιρλανδία υπάρχει ένα ειδικό πρόβλημα. Θα του ζητούσα να ανταποκριθεί με θετικό τρόπο στην συγκεκριμένη κρίση. Εξαρτώμεθα από τις εξαγωγές. Το 90 % του βοείου κρέατός μας εξάγεται. Πιστεύω ότι ο Επίτροπος αντιμετωπίζει με μεγάλη επιτυχία μια πολύ δύσκολη κατάσταση.

<SPEAKER ID=288 NAME="Fischler">
Kύριε βουλευτή, νομίζω πως οι ερωτήσεις αρχίζουν τώρα να επαναλαμβάνονται κάπως. Στην πρώτη σας ερώτηση έδωσα ήδη μια απάντηση. Δε θα ήθελα να την επαναλάβω. Όσον αφορά τη δεύτερη ερώτησή σας, σχετικά με την ιδιαίτερη κατάσταση στην Iρλανδία, λέω το εξής: Γνωρίζουμε την εξάρτηση της Iρλανδίας από τις εξαγωγές; αυτή είναι σαφής. H Iρλανδία είναι η πλέον εξαρτημένη από τις εξαγωγές χώρα, συγκρινόμενη με όλα τα κράτη μέλη της Eυρωπαϊκής Ένωσης, στον τομέα των βοοειδών, και θα ήθελα να σας πληροφορήσω επ' αυτού ότι καταβάλαμε μεγάλες προσπάθειες, προκειμένου να θέσουμε και πάλι σε κίνηση τις εξαγωγές της Iρλανδίας προς τρίτες χώρες, οι οποίες επλήγησαν από απαγορεύσεις εισαγωγών που επέβαλαν τα κράτη της Kεντρικής Aσίας, καθώς και τα κράτη της Mέσης Aνατολής.

<SPEAKER ID=289 LANGUAGE="NL" NAME="Mulder">
Πρόεδρε, ο Επίτροπος ανέφερε ήδη ότι σ' ό, τι αφορά την σπογγώδη εγκεφαλοπάθεια των βοοειδών υπάρχουν αρκετές πτυχές οι οποίες μας είναι άγνωστες. Θα ήθελα να ρωτήσω τον Επίτροπο: προτίθεται η Επιτροπή να αφιερώσει ένα σημαντικό κονδύλιο από τον φετεινό προϋπολογισμό ώστε να διατεθεί το ποσό αυτό σε επιστημονικά ιδρύματα για να πραγματοποιηθούν περαιτέρω έρευνες για την καταπολέμηση της ανωτέρω ασθένειας;

<SPEAKER ID=290 NAME="Fischler">
Kύριε βουλευτή, αν είναι απαραίτητο και λογικό, θα προβλέψουμε, εν πάση περιπτώσει, κι ένα πρόσθετο ποσό. Σκεπτόμαστε όμως, κατά βάσιν, να κάνουμε το θέμα της BSE βασικό θέμα έρευνας και να του δώσουμε ανάλογη προτεραιότητα στην ανάθεση ερευνητικών προγραμμάτων.

<SPEAKER ID=291 LANGUAGE="EN" NAME="Sturdy">
Κύριε Πρόεδρε, ευχαριστώ τον Επίτροπο για την ειλικρινή και ξεκάθαρη δήλωσή του. Θα εξετάσει άραγε ο Επίτροπος, εξ αιτίας των προβλημάτων ορισμένων από τις αγέλες που θηλάζουν - αγέλες που έχουν διατραφεί με χόρτο και δεν έχουν έλθει ποτέ σε επαφή με μολυσμένες ζωοτροφές - μια αύξηση στο πρόγραμμα για τα πριμ των μόσχων που θηλάζουν ή των αγελάδων που θηλάζουν ούτως ώστε να υπάρξει μελλοντική ενίσχυσή τους;

<SPEAKER ID=292 NAME="Fischler">
Eπιτρέψτε μου να σας επισημάνω ότι και σ' αυτή την ερώτηση απάντησα ήδη.

<SPEAKER ID=293 LANGUAGE="EN" NAME="Thomas">
Κύριε Πρόεδρε, υπόψη της δήλωσης και των διαβεβαιώσεων της Επιτροπής στις 27 Μαρτίου ότι θα επιδειχθεί αλληλεγγύη για τη στήριξη των εργαζομένων που χτυπήθηκαν πιο σκληρά από την κρίση, αποτελεί άραγε η από 16 Απριλίου ανακοίνωση της κυβερνήσεως του Ηνωμένου Βασιλείου με την οποία αναγγέλονται αποζημιώσεις, επαρκή υποστήριξη σ' αυτούς που εργάζονται άμεσα στην βοοτροφία όπως και σε εκείνους που απασχολούνται στους σχετικούς τομείς της βιομηχανίας τροφίμων; Έχει υπάρξει άραγε ενημέρωση της Επιτροπής εκ μέρους της κυβέρνησης του Ηνωμένου Βασιλείου σχετικά με τις μεθόδους που προτείνει για τη θανάτωση και τη διάθεση των σφαγίων και θεωρούνται άραγε αυτές επαρκώς ασφαλείς;

<SPEAKER ID=294 NAME="Fischler">
Eνημερωθήκαμε για τη statement που έγινε χθες στη Bρετανική Kάτω Bουλή, και ο Yπουργός Γεωργίας μου έστειλε τη statement του με fax. Έγινε μια απευθείας συνάντηση με τη βρετανική κυβέρνηση. Oι βρετανοί εμπειρογνώμονες ενημέρωσαν τις διάφορες επιτροπές, και ιδιαίτερα την Kτηνιατρική Eπιτροπή. Eίπα ήδη πως θα υπάρξει και μια ακόμη συνάντηση με τον βρετανό υπουργό την ερχόμενη εβδομάδα. Όλες αυτές οι συναντήσεις έχουν σαν κύριο στόχο να μιλήσουμε για τα συγκεκριμένα μέτρα και τις αποφάσεις που θα πρέπει να πάρουμε τώρα.

<SPEAKER ID=295 NAME="Πρόεδρος">
Κλείνω τη συζήτηση πάνω στο θέμα αυτό, επειδή πέρασαν σαράντα λεπτά αντί των τριάντα. Λυπούμαι πάρα πολύ, νομίζω όμως ότι πάνω σε ένα τόσο σημαντικό και λεπτό θέμα θα υπάρξουν και άλλες ευκαιρίες για παρεμβάσεις από όλους σας.

<SPEAKER ID=296 LANGUAGE="EN" NAME="Hallam">
Κύριε Πρόεδρε, επί διαδικαστικού. Μπορώ να ρωτήσω τον Επίτροπο εάν θα παρακολουθήσει τη σύσκεψη της Επιτροπής Γεωργίας και Ανάπτυξης της Υπαίθρου που θα γίνει την επόμενη εβδομάδα κατά τη διάρκεια της οποίας ορισμένοι εξ ημών που έχουν συγκεκριμένη αντίληψη για το τι πραγματικά συμβαίνει στις εκλογικές μας περιφέρειες θα μπορούσαμε να του θέσουμε συγκεκριμένα και πολύ σημαντικά ζητήματα;

<SPEAKER ID=297 NAME="Fischler">
Kύριε Πρόεδρε, θα ήθελα να αναφερθώ και να εξετάσω την πρόταση που έγινε εδώ, σύμφωνα με την οποία θα πρέπει να βρίσκομαι στη διάθεση της Eπιτροπής Γεωργίας και Aνάπτυξης της Yπαίθρου, την ερχόμενη εβδομάδα. Ίσως θα μπορούσε να κανονιστεί αυτό, για να μπορέσουμε να συνεχίσουμε τη σημερινή μας συζήτηση την ερχόμενη Tρίτη.

<SPEAKER ID=298 NAME="Πρόεδρος">
Θέλω να πω, για να κλείσουμε τη συζήτηση, ότι όλες οι ομάδες που είναι παρούσες στο Κοινοβούλιο έχουν θέσει ερωτήματα: φυσικά οι μεγαλύτερς ομάδες έκαναν περισσότερς ερωτήσεις, όμως σχεδόν όλες οι χώρες κατώρθωσαν να εκφράσουν τις απόψεις τους. Επειδή όμως όλοι ζήτησαν ταυτόχρονα να λάβουν το λόγο, είναι φυσικό ότι δεν μπορέσαμε να ικανοποιήσουμε όλα τα αιτήματα.

<SPEAKER ID=299 LANGUAGE="EN" NAME="McMillan-Scott">
Κύριε Πρόεδρε, θα ήθελα να σας ευχαριστήσω για τον τρόπο με τον οποίο διευθύνατε τη σημερινή συζήτηση, αλλά και να παρατηρήσω επίσης το πόσο αξιοθρήνητο είναι ένα αντικείμενο αυτής της σημασίας να έρχεται προς συζήτηση τόσο αργά το βράδυ όταν δεν υπάρχει ούτε τύπος ούτε κοινό για να παρακολουθήσει αυτά που λέγονται. Ελπίζω ότι θα μπορούσατε να διαβιβάσετε τις παρατηρήσεις αυτές και στους άλλους συναδέλφους σας.

<SPEAKER ID=300 NAME="Πρόεδρος">
Θα προσπαθήσουμε να κανονίσουμε καλύτερα την εργασία μας!

<SPEAKER ID=301 LANGUAGE="PT" NAME="Cunha">
Κύριε Πρόεδρε, μία διαδικαστική παρατήρηση: πιστεύω ότι αυτού του είδιους οι συζητήσεις πρέπει να επανεξετασθούν επειγόντως διότι σήμερα μας μεταχειρίσθηκαν, εμάς, τους βουλευτές, σαν παιδάκια του σχολείου. Αυτό είναι απαράδεκτο!

<CHAPTER ID=13>
Βιοκτόνα προϊόντα
<SPEAKER ID=302 NAME="Πρόεδρος">
Η ημερήσια διάταξη προβλέπει την έκθεση του K. Jensen, (A4-0056/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση και την τροποποιημένη πρόταση οδηγίας του Ευρωπαϊκόυ Κοινοβουλίου και της Επιτροπής όσον αφορά στην εισαγωγή στην αγορά βιοκτόνων προϊόντων (COM(93)0351 - C3-0285/93) και (COM(95)0387 - C4-0311/95-00/0465(COD)).

<SPEAKER ID=303 NAME="Kirsten Jensen">
Κύριε Πρόεδρε, η οδηγία αυτή αποτελεί τον κρίκο που έλειπε στην αλυσίδα των οδηγιών για τις χημικές ουσίες. Είναι απόλυτα αναγκαίο να διασαφηνισθεί ποιές χημικές ουσίες χρησιμοποιούνται στην Ένωση. Λέγεται ότι στην αγορά διατίθενται 100.000 διαφορετικές χημικές ουσίες. Μόνο ελάχιστες από αυτές έχουν υποβληθεί σε διαδικασία έγκρισης με εκτίμηση κινδύνων, ενώ διαπιστώνουμε συνέχεια ότι οι χημικές ουσίες μπορούν να έχουν τρομερές επιδράσεις στη φύση. Σκεφτείτε απλώς το θέμα της φθίνουσας ποιότητας του σπέρματος των ανδρών, επειδή οι χημικές ουσίες πιθανόν να δρουν ως τεχνητές ορμόνες.
<P>
Με την πρόταση οδηγίας για τα βιοκτόνα, πολλές χημικές ουσίες πρέπει να υπόκεινται σε διαδικασία έγκρισης, πράγμα ιδιαίτερα θετικό. Εκφράστηκαν ορισμένες διαμαρτυρίες ότι θα είναι δαπανηρό για τις επιχειρήσεις να εγκρίνουν τις ουσίες και τα προϊόντα τους. Αυτό είναι μεν σωστό, αλλά εάν δεν ελέγχουμε καλύτερα τις χημικές ουσίες το κόστος για την κοινωνία θα είναι ακόμη μεγαλύτερο με τη μορφή ιατρικών δαπανών και εξόδων για την καταπολέμηση της ρύπανσης. Η κατάρτιση της οδηγίας διήρκεσε μεγάλο χρονικό διάστημα. Μετά από μακρά αναμονή, έχουμε τώρα στα χέρια μας ολόκληρη την οδηγία, συμπεριλαμβανόμενου και του παραρτήματος 6. Το γεγονός ότι το Κοινοβούλιο επέμεινε να λάβει το παράρτημα 6 σχετικά με τις διατάξεις εφαρμογής οφείλεται φυσικά στο ότι με το παράρτημα αυτό πληρούνται οι σχετικές αρχές και στο ότι πρόκειται για οδηγία που έχει πολύ μεγάλη σημασία για τις αρμόδιες εθνικές αρχές. Εκτός τούτου, είναι αναγκαία έγγραφα με τεχνικές οδηγίες.
<P>
Η οδηγία βασίζεται στην αμοιβαία αναγνώριση των βιοκτόνων προϊόντων, πράγμα που μπορεί να δημιουργήσει πρόβλημα όταν δεν διαθέτουν όλα τα κράτη μέλη αρμόδιες αρχές κατά την έννοια της οδηγίας. Ένας χαλαρός κρίκος στην αλυσίδα μπορεί να έχει ως αποτέλεσμα την εύκολη πρόσβαση στην αγορά. Συνεπώς, η Επιτροπή Περιβάλλοντος εναντιώθηκε στην αυτόματη είσοδο στην αγορά μετά από 60 ημέρες. Είναι επίσης απαραίτητο να διαθέτει κάθε εθνική αρχή επαρκή στοιχεία, πριν χορηγήσει άδεια εμπορίας.
<P>
Η βιομηχανία ζήτησε μεγαλύτερη περίοδο προστασίας των δεδομένων, ενώ οι συνδικαλιστικές οργανώσεις του τομέα της κλωστοϋφαντουργίας κρίνουν, από την άλλη πλευρά, ότι μια διαδικασία έγκρισης 10 ετών είναι πολύ μεγάλη. Είναι επίσης αξιοσημείωτο ότι η περίοδος προστασίας των δεδομένων που προβλέπει η παρούσα πρόταση οδηγίας είναι κατά 5 χρόνια μεγαλύτερη από εκείνη που ισχύει στην οδηγία για τα φυτοφάρμακα.
<P>
Κατά το διάστημα που παρήλθε διατυπώθηκαν επιχειρήματα, τα περισσότερα από τα οποία είναι γνωστά από τις διάφορες συζητήσεις για το περιβάλλον: οι κανόνες θα είναι γραφειοκρατικοί, θα μειωθεί η ανταγωνιστικότητα των ενεχόμενων επιχειρήσεων, και δεν θα μπορούμε να θέσουμε αυστηρότερες απαιτήσεις στους εαυτούς μας σε ένα κόσμο με διεθνείς εμπορικές συναλλαγές. Τελικά κάποιος πρέπει να κάνει την αρχή. Η Ευρωπαϊκή Ένωση οφείλει να διαδραματίζει καθοδηγητικό ρόλο στις διεθνείς συνελεύσεις και διαθέτει αρκετά εφόδια για να «πάρει τα ηνία». Το Ευρωπαϊκό Κοινοβούλιο έχει αναφέρει σε σχέση με άλλες υποθέσεις ότι δεν χρειάζεται να περιμένουμε άλλες περιοχές του κόσμου, πρέπει να είμαστε εμείς οι πρώτοι.
<P>
Έχω επίσης την εντύπωση ότι το σύστημα έγκρισης είναι ιδιαίτερα ευέλικτο και όχι πολύ γραφειοκρατικό. Πρέπει να ενθυμείτε κανείς ότι, όπως και να έχουν τα πράγματα, θα χρειαστεί μεγάλο χρονικό διάστημα έως ότου υποβληθούν στη σχετική διαδικασία όλα τα προϊόντα και ότι, για το λόγο αυτό, μπορούν να διατίθενται στην αγορά για μεγάλο διάστημα ακόμη. Η βιομηχανία έχει υποστηρίξει ότι ένα προϊόν που απλώς αλλάζει χρώμα ή οσμή, πρέπει να υποβάλλεται σε όλα τα στάδια της διαδικασίας έγκρισης, ενώ η Επιτροπή επιβεβαίωνε κάθε φορά την Επιτροπή Περιβάλλοντος ότι αυτό δεν πρόκειται να συμβεί. Στην Επιτροπή Περιβάλλοντος δόθηκαν δύο διαφορετικές εξηγήσεις από την Επιτροπή όσον αφορά τους λόγους για τους οποίους θα χρησιμοποιηθούν δύο παραρτήματα, τα υπ αριθ. 3 και 4, για να γίνουν δοκιμές. Όλα τα προϊόντα πρέπει να υποβάλλονται στη διαδικασία του παραρτήματος 3, ενώ το παράρτημα 4 θα χρησιμοποιείται όπου ενδείκνυται. Επί πολύ καιρό μας δινόταν η εξήγηση ότι αυτό γινόταν για χάρη των πειραματόζωων, π.χ. όταν υπάρχουν εκ των προτέρων τοξικολογικά δεδομένα και με τον τρόπο αυτό είναι δυνατό να αποφευχθεί η χρησιμοποίηση νέων πειραματόζωων. Αργότερα όμως η εξήγηση αυτή άλλαξε, οπότε ο λόγος δεν ήταν πλέον τα πειραματόζωα αλλά η πραγματοποίηση οικονομιών από τη βιομηχανία. Το σημείο αυτό είναι ιδιαίτερα σημαντικό. Το Κοινοβούλιο θα ήθελε φυσικά να «εξοικονομηθούν» πειραματόζωα, αλλά ενδιαφέρεται να πληροφορηθεί με ποιό τρόπο ερμηνεύει η Επιτροπή τη χρησιμοποίηση του παραρτήματος 4. Θα ήταν άραγε δυνατό να αποφευχθεί η χρησιμοποίηση του παραρτήματος 4 μόνο για οικονομικούς λόγους;
<P>
Θα ήθελα να σας υπενθυμίσω ότι η επιτροπή έχει προτείνει έναν ορισμό για τις εγκρίσεις - πλαίσια και ότι δεν είναι αναγκαίο να υιοθετηθούν οι προτάσεις αυτές, που έχουν υποβληθεί στην ολομέλεια του Κοινοβουλίου. Δεν μπορούμε να έχουμε διαφορετικές απόψεις για το ίδιο θέμα. Ένα σημαντικό ζήτημα είναι η αποκαλούμενη «εναλλακτική εκτίμηση» των βιοκτόνων προϊόντων. Με την εκτίμηση αυτή θα εξασφαλιστεί η μη διάθεση ή η απόσυρση από την αγορά των επικίνδυνων ουσιών, σε περίπτωση που βρεθεί μια λιγότερο επιβλαβής ουσία ικανή να χρησιμοποιηθεί για τον ίδιο σκοπό. Αυτό σημαίνει ότι οι παραγωγοί βιοκτόνων προϊόντων μπορούν πάντα να βρουν μια ενεργό ουσία, αλλά ίσως διαφορετική από εκείνη που χρησιμοποιούνταν προηγουμένως. Προέκυψε επίσης πολιτική διαμάχη σχετικά με την εναλλακτική εκτίμηση, μια διαμάχη η οποία, κατά τη γνώμη μου, υπερέβη τα όρια. Πρέπει να έχουμε ως κοινωνία τη δυνατότητα να προστατευόμεθα με τα βιοκτόνα προϊόντα αλλά οπωσδήποτε και από τα πλέον επιβλαβή από τα προϊόντα αυτά. Ένα επιχείρημα κατά της εναλλακτικής εκτίμησης είναι ότι θα αποβεί εις βάρος των μικρομεσαίων επιχειρήσεων. Πρέπει να λάβουμε υπόψη ότι οι μικρομεσαίες επιχειρήσεις παράγουν συχνότερα βιοκτόνα προϊόντα από ό, τι ενεργές ουσίες. Οι καταναλωτές θα μπορούν πάντα να αγοράζουν προϊόντα για την καταπολέμηση ενός συγκεκριμένου οργανισμού, διότι μια ενεργός ουσία αντικαθίσταται μόνο εάν μπορεί να χρησιμοποιηθεί μια νέα για τον ίδιο σκοπό. Αυτή η πολύ ήπια και ευμενής μορφή εναλλακτικής εκτίμησης, η οποία συμπληρώνει την εκτίμηση των κινδύνων, είναι εκείνη που προτείνεται. Δεν προσφέρεται ιδιαίτερα για αρθρογραφία στις χώρες μας σχετικά με έναν πολιτικό με οικολογικές ευαισθησίες, συμφωνεί δε απόλυτα με το πέμπτο πρόγραμμα δράσης για το περιβάλλον. Η εναλλακτική εκτίμηση αποτελεί ένα νέο μέσο δράσης που θα ήταν ευχής έργο να ενταχθεί στα πλαίσια των επόμενων αναθεωρήσεων των άλλων οδηγιών για τις χημικές ουσίες.

<SPEAKER ID=304 NAME="Langen">
Kύριε Πρόεδρε, αξιότιμοι κυρίες και κύριοι, μιλώ σήμερα ως εισηγητής της γνωμοδότησης της Eπιτροπής Oικονομικής, Nομισματικής και Bιομηχανικής Πολιτικής, επί της πρότασης οδηγίας για τα βιοκτόνα προϊόντα, που υποβλήθηκε. H Eπιτροπή Oικονομικής, Nομισματικής και Bιομηχανικής Πολιτικής έκανε εντατικές διαβουλεύσεις επί του σχεδίου, και το Nοέμβριο 1995 ενέκρινε, με συντριπτική πλειοψηφία, μια γνωμοδότηση.
<P>
Στόχος της γνωμοδότησής μας είναι να ληφθούν υπόψη οι ιδιαιτερότητες της αγοράς βιοκτόνων προϊόντων. O όγκος των συναλλαγών στην αγορά αυτή εκτιμάται σε 1, 5 έως 2, 5 δισεκατ. Ecu. Aυτός, σε αντίθεση με τον τομέα των φυτοφαρμάκων, κατανέμεται σε 400 περίπου δραστικές ουσίες και 7000 περίπου βιοκτόνα τελικά προϊόντα. H εναρμόνιση των μεμονωμένων εθνικών διατάξεων, για τη χορήγηση άδειας κυκλοφορίας στα προϊόντα αυτά, είναι λογική και σημαίνει τεράστια εξοικονόμηση δαπανών τόσο για τα κράτη μέλη όσο και για τους παραγωγούς, και συνεπώς και για τους πολίτες.
<P>
H αγορά αποτελείται, κατά κύριο λόγο, από επιχειρήσεις της μεσαίας τάξης, μια και οι διάφορες δυνατότητες χρήσης των βιοκτόνων προϊόντων επιτρέπουν ατομική εξυπηρέτηση στην αγορά. Aντίθετα, το κόστος ανάπτυξης, αλλά και το κόστος χορήγησης άδειας κυκλοφορίας, το κόστος δημιουργίας βάσης δεδομένων, σε μεμονωμένες περιπτώσεις - όπως λ.χ. στις δραστικές ουσίες - ξεπερνούν το όριο του 1 εκατ. Ecu. Γι' αυτό και σ' έναν τόσο μικρό όγκο συναλλαγών, θα πρέπει να εξεταστεί πώς μπορεί κανείς να πετύχει την απαραίτητη προστασία για τον άνθρωπο και το περιβάλλον με όσο το δυνατόν μικρότερο κόστος. Γι' αυτό και η Eπιτροπή Oικονομικής, Nομισματικής και Bιομηχανικής Πολιτικής, έβγαλε τα ακόλουθα συμπεράσματα. Πρώτον: H προτεινόμενη οδηγία, της οποίας η εκπόνηση βασίσθηκε σε μεγάλο βαθμό στην οδηγία περί φυτοφαρμάκων, ανταποκρίνεται ανεπαρκώς μόνο στην ιδιαιτερότητα των βιοκτόνων προϊόντων και της αγοράς, σύμφωνα με την πεποίθηση της Eπιτροπής Oικονομικής, Nομισματικής και Bιομηχανικής Πολιτικής.
<P>
Δεύτερον: H διαδικασία χορήγησης άδειας κυκλοφορίας, κατά την άποψη της Eπιτροπής Oικονομικής, Nομισματικής και Bιομηχανικής Πολιτικής, θα πρέπει να γίνει οικονομικότερη και να λαμβάνονται υπόψη στην αξιολόγηση οι υπάρχουσες εμπειρικές τιμές.
<P>
Tρίτον: Στα πλαίσια της χορήγησης άδειας κυκλοφορίας δραστικών ουσιών θα πρέπει να προβλεφτεί μια διαδικασία-πλαίσιο, η οποία να επιτρέπει την εφαρμογή της διαδικασίας απλής δήλωσης για τα λιγότερο προβληματικά βιοκτόνα προϊόντα. H πρόταση αυτή υιοθετήθηκε, ως γνωστόν, σε γενικές γραμμές και από την Eπιτροπή Περιβάλλοντος, Δημόσιας Yγείας και Προστασίας των Kαταναλωτών.
<P>
Tέταρτον: Θα πρέπει να διασφαλιστεί η ίση μεταχείριση των παραγομένων στην Kοινότητα και των εισαγομένων δραστικών ουσιών και βιοκτόνων. Γι' αυτό και οι οδηγίες θα πρέπει να ισχύουν και για τις εισαγωγές.
<P>
Πέμπτον: O κανονισμός καθορισμού των τελών θα πρέπει να έχει γνώμονα το κόστος.
<P>
Έκτον: H Eπιτροπή καλείται να υποβάλει λεπτομερή μελέτη για τις οικονομικές επιπτώσεις στις μικρομεσαίες επιχειρήσεις. Δυστυχώς, η Eπιτροπή Περιβάλλοντος, Δημόσιας Yγείας και Προστασίας των Kαταναλωτών έδειξε στις διαβουλεύσεις της πολύ μικρή προθυμία για να υιοθετήσει τις τροπολογίες της Eπιτροπής Oικονομικής, Nομισματικής και Bιομηχανικής Πολιτικής. H εισηγήτρια μίλησε για ένα κρίσιμο θέμα και συγκεκριμένα για τη συγκριτική αξιολόγηση. Aυτό το μέτρο που χρησιμοποιείται εδώ είναι πολύ αυστηρό. Πιστεύω πως δεν ολοκληρώσαμε τη συζήτηση επί του θέματος αυτού. Nομίζω όμως ότι, σύμφωνα με την τροπολογία της συναδέλφου κ. Schleicher, για προϊόντα που χρησιμοποιούνται στη βιομηχανική καθαρά διαδικασία παραγωγής, θα πρέπει να επιτραπεί μια απλουστευμένη διαδικασία χορήγησης άδειας κυκλοφορίας ή μια διαδικασία απλής δήλωσης.
<P>
Γενικά, η πρόταση της Eπιτροπής φέρνει μια σειρά καλών βελτιώσεων, αλλά και σημαντικά προβλήματα για τη βιομηχανία μεσαίας τάξης, με τις ιδιαίτερες συνθήκες λειτουργίας της.

<SPEAKER ID=305 LANGUAGE="SV" NAME="Hulthιn">
Κύριε Πρόεδρε, έστω και αν η ώρα είναι περασμένη και πολλοί είναι κουρασμένοι είναι ικανοποιητικό το ότι επιτέλους φτάσαμε στην λήψη απόφασης και εν πάση περιπτώσει σε μιά συζήτηση για την οδηγία περί βιοκτόνων. Πιστεύω και θεωρώ ότι αυτή είναι μία έκθεση που διαπνέεται από πίστη στο μέλλον και θέληση. Επίσης είναι μιά έκθεση που μας παρέχει ένα εργαλείο για να προστατεύσουμε και τις ανθρώπινες ζωές και το περιβάλλον μας. Πιστεύω ότι είναι σημαντικό να εγκαθιδρύσουμε σε κοινοτικό επίπεδο ένα κοινό σύστημα ως πρός το πώς θα αποκτήσουμε τον έλεγχο επί των βιοκτόνων μας. Αυτί ισχύει και για το περιβάλλον και για τις επιχειρήσεις. Πράγματι μέσω αυτής της οδηγίας δίνεται στις επιχειρήσεις η δυνατότητα και οι προϋποθέσεις να δρούν επί ίσοις όροις στην εσωτερική αγορά.
<P>
Αλλά αυτό που ίσως είναι το πιό σημαντικό είναι ότι η έκθεση προτείνει ένα ευέλικτο σύστημα που δημιουργεί κίνητρα εξέλιξης προϊόντων περισσότερο φιλικών πρός το περιβάλλον και ως εκ τούτου επίσης μιά εξέλιξη πρός μιά βιώσιμη κοινωνία. Μέσω της στήριξης της έκθεσης το Κοινοβούλιο μπορεί να κάνει ένα βήμα πρός αυτόν τον αποφασιστικής σημασίας για το μέλλον στόχο.
<P>
Υπάρχουν πολλοί που ανησύχησαν για το τι μπορεί να σημαίνει το σύστημα προπαντός για τις μικρές και μικρομεσαίες επιχειρήσεις. Αυτή η ανησυχία επικεντρώνεται κυρίως στο κείμενο περί συγκριτικών αξιολογήσεων στο άρθρο 9, σημείο 5. Υπάρχει φόβος ότι οι επιχειρήσεις θα κλείσουν και θα αυξηθεί η ανεργία. Αλλά η εμπειρία μας από τη Σουηδία όπου έχουμε αυτό το σύστημα επί δέκα σχεδόν χρόνια δείχνει το αντίθετο. Γνωρίζουμε ότι οι ενεργές ουσίες που παράγονται, παράγονται σε μεγάλες επιχειρήσεις που έχουν πράγματι την ικανότητα να συμβάλουν σε μιά θετική εξέλιξη. Γνωρίζουμε επίσης ότι οι μέθοδοι των συγκριτικών αξιολογήσεων είχαν ως αποτέλεσμα μεγαλύτερο εύρος προσφοράς προϊόντων και περισσότερες επιχειρήσεις στην αγορά.
<P>
Πιστεύω επίσης ότι είναι σημαντικό να επισημανθεί ότι οι συγκριτικές αξιολογήσεις στην χώρα μας χρησιμοποιούνται σε περίπου 10 έως 20 % των προϊόντων της αγοράς. Χρησιμοποιούνται όταν δύο ενεργές ουσίες είναι συγκρίσιμες και δρούν στον ίδιο τομέα, όταν το επίπεδο κόστους είναι το ίδιο, αλλά όπου ένα προϊόν είναι όντως πολύ καλύτερο για το περιβάλλον από το άλλο.
<P>
Οι συγκριτικές αξιολογήσεις που έχουν γίνει, έχουν υλοποιηθεί κατόπιν διαβουλεύσεων με τις επιχειρήσεις και τις αρχές, καθώς επίσης και με τους καταναλωτές φυσικά. δστω και αν θεωρώ ότι η έκθεση είναι καλή νομίζω ότι είναι κρίμα που συμβιβαζόμενοι αφαιρέσαμε κάποια τμήματά της, κάτι που εξασθενεί την έκθεση. Αφορά κυρίως τα χρώματα στην γάστρα των πλοίων, αλλά θα λάβω εντούτοις θέση υπέρ της έκθεσης.

<SPEAKER ID=306 LANGUAGE="ES" NAME="Valverde Lσpez">
Κύριε Πρόεδρε, η πρόταση οδηγίας σχετικά με τη ρύθμιση της έγκρισης και εμπορίας βιοκτόνων πρέπει να θεωρηθεί -τουλάχιστον κατά τη γνώμη μου- ισόρροπη, διότι επιχειρεί να διασφαλίσει την ποιότητα, την ασφάλεια και την αποτελεσματικότητα αυτής της ομάδας ευρέως χρησιμοποιούμενων προϊόντων.
<P>
Η ρύθμιση που προτείνεται είναι παρόμοια, όπως αναφέρθηκε ήδη, με εκείνη που εγκρίθηκε για τα γεωργικά φυτοφάρμακα. Στις συζητήσεις που διεξήχθησαν σε αυτό το Κοινοβούλιο εκείνη την εποχή, είχαμε την ευκαιρία να εισάγουμε πολυάριθμες τροπολογίες, ιδέες και στόχους που κατέστησαν το ρυθμιστικό πλαίσιο σχετικά με τα γεωργικά φυτοφάρμακα πολύ αποδεκτό και ένα από τα καλύτερα που υπάρχουν σήμερα παγκοσμίως.
<P>
Η λύση να υπάρχει ένα κοινοτικό σύστημα έγκρισης για τις δραστικές ουσίες, αφενός, και έγκρισης για τη συγκεκριμένη σύνθεση, αφετέρου, αποτελεί μια καλή διαδικασία που συμβαδίζει απόλυτα με την ευρωπαϊκή οικοδόμηση, διότι εξισορροπεί την κεντρική διαδικασία με την αποκέντρωση της έγκρισης της σύνθεσης, και όλες οι κοινοτικές αρχές -ως την απόδειξη του εναντίου- έχουν πλήρη ευθύνη και αρμοδιότητα σχετικά με αυτές τις εγκρίσεις. Συνεπώς, πρέπει να διασφαλιστούν η αμοιβαία αναγνώριση και η ελεύθερη κυκλοφορία και κανείς δεν πρέπει να τις αμφισβητεί.
<P>
Δημιουργήθηκε μεγάλη σύγχυση κατά τη συζήτηση στην επιτροπή -όπως επίσης πιστεύω και κατά τις συζητήσεις σε αυτήν την Ολομέλεια- διότι παρουσιάστηκε ένας υπερβολικός αριθμός τροπολογιών οι οποίες, κατά την άποψή μου, δεν προσφέρουν απολύτως τίποτε ίσως επίσης δεν ελήφθη υπόψη ο απώτερος σκοπός αυτής της οδηγίας, ο οποίος είναι, όπως προανέφερα, να προσδώσει ποιότητα, ασφάλεια και αποτελεσματικότητα σε όλα τα προϊόντα που διατίθενται στην αγορά.
<P>
Το Κοινοβούλιο χρειάζεται απτές αποδείξεις ότι οι επιστημονικοτεχνικές απαιτήσεις που αναφέρονται στα παραρτήματα είναι ανωτάτου επιπέδου ώστε να εξασφαλιστεί κατ' αυτόν τον τρόπο η προστασία των πολιτών. Η Ευρωπαϊκή Επιτροπή δε διευκόλυνε και πολύ το έργο μας, αν και είναι αλήθεια ότι στο τέλος κοινοποίησε αυτά τα παραρτήματα, όπως ήταν και η πολύ βάσιμη αξίωση αυτού του Κοινοβουλίου. Ωστόσο δε δικαιολόγησε καταλλήλως τα οικονομικά, κοινωνικά και επιστημονικοτεχνικά προβλήματα που συνεπιφέρει αυτή η ρύθμιση. Αν η έκθεσή της ήταν περισσότερο ακριβής, θα ήταν πολύ πιο κατανοητή για πολλά από τα μέλη του Κοινοβουλίου που δεν είναι εξοικειωμένα με αυτού του είδους τις προτάσεις.
<P>
Και τέλος, κύριε Πρόεδρε, πιστεύω ότι η εισαγωγή του τετάρτου κριτηρίου αξιολόγησης και σύγκρισης είναι το πιο αδύναμο σημείο αυτής της πρότασης, διότι συνεπάγεται σοβαρή νομική ανασφάλεια, η οποία πιστεύω ότι είναι απαράδεκτη και εκτός της συνήθους πρακτικής του κοινοτικού Δικαίου.

<SPEAKER ID=307 LANGUAGE="DA" NAME="Dybkjζr">
Κύριε Πρόεδρε, ας έλθουμε τώρα σε ένα τελείως διαφορετικό θέμα! Από τη σπογγώδη εγκεφαλοπάθεια των βοοειδών στα βιοκτόνα προϊόντα: πρόκειται αμφισβήτητα για τεράστιο άλμα τόσο από άποψη περιεχομένου όσο και ενδιαφέροντος για τον Τύπο. Το περιεχόμενο της συζήτησης για τα βιοκτόνα προϊόντα, που σχεδόν κανείς δε γνωρίζει τι σημαίνουν, είναι τεχνικό μέχρι την παραμικρή λεπτομέρεια και δεν παρουσιάζει κανένα απολύτως ενδιαφέρον. Συνεπώς, δεν βλέπει καθόλου το φως της δημοσιότητας. Η σπογγώδης εγκεφαλοπάθεια των βοοειδών είναι το παν. Οι τρελλές αγελάδες και τίποτα άλλο. Έτσι όμως είναι το κοινοβουλευτικό έργο. Μου έπεσε ο κλήρος να ομιλήσω για τα βιοκτόνα προϊόντα, που στην ουσία έχουν μεγάλη σχέση με την υγεία. Διότι εάν δεν ρυθμιστεί ο τομέας αυτός, οι επιδράσεις στην υγεία των ανθρώπων θα είναι δυσμενείς. Οι θάνατοι δεν γίνονται απλώς γνωστοί. Είναι βέβαιο ότι περισσότερα άτομα έχουν χάσει τη ζωή τους από βιοκτόνα παρά από το κρέας τρελλών αγελάδων.
<P>
Ωστόσο, εξ ονόματος της Ομάδας των Φιλελευθέρων πρέπει να αναφέρω ότι υποστηρίζουμε γενικά όλες τις τροπολογίες της Επιτροπής Περιβάλλοντος, καθώς επίσης και ορισμένες από τις υπόλοιπες. Έχει βρεθεί κατάλληλη ισορροπία μεταξύ των συμφερόντων της βιομηχανίας και της προστασίας του περιβάλλοντος. Για την Ομάδα των Φιλελευθέρων έχει αποφασιστική σημασία αφενός μεν να διατηρηθεί ένα κίνητρο για την απαιτούμενη ανάπτυξη λιγότερο επιζήμιων για το περιβάλλον προϊόντων και να μην τίθενται στη βιομηχανία απαιτήσεις που είναι αδύνατον να ικανοποιηθούν, αφετέρου δε να εκπληρωθεί η επιθυμία της τελευταίας για τήρηση της εμπιστευτικότητας. Η ευρύτερη και, κατά συνέπεια, πιο ενδιαφέρουσα πρόταση της Επιτροπής περιέχεται στο άρθρο 9.5, σύμφωνα με το οποίο μπορεί να μην επιτραπεί η καταχώρηση ενός προϊόντος εάν υπάρχει εναλλακτικό προϊόν. Αυτό απαιτεί οπωσδήποτε τη διενέργεια μιας ουσιαστικής εκτίμησης, η οποία, εάν χρησιμοποιηθεί σωστά, θα δώσει στην Ευρώπη την πρωτοπορία, πράγμα που θεωρείται απαραίτητο. Καλώ συνεπώς την Επιτροπή να αναλάβει δραστηριότητες στον τομέα αυτό. Καταλήγοντας, θα ήθελα να ευχαριστήσω την εισηγήτρια για το σημαντικό έργο που επιτέλεσε με την παρούσα πρόταση, προτείνοντας την έγκρισή της.

<SPEAKER ID=308 LANGUAGE="FR" NAME="Lannoye">
Kύριε Πρόεδρε, θεωρώ ότι η Επιτροπή Περιβάλλοντος Δημόσιας Υγείας και Προστασίας των Καταναλωτών, έχει βελτιώσει σημαντικά το σχέδιο οδηγίας της Επιτροπής.
<P>
Αν ωστόσο, επιθυμούμε να τοποθετηθούμε σε μια προοπτική, η οποία πρέπει να είναι η δική μας προοπτική, και στην οποία επιθυμούμε να προωθήσουμε τα ολοένα και λιγότερο βλαβερά για την ανθρώπινη υγεία και το περιβάλλον προιόντα, πρέπει οι διαδικασίες που έχουν δρομολογηθεί να ευνοούν την επιλογή αυτή.
<P>
Ως προς αυτό, διατηρώ κάποιες επιφυλάξεις, στο μέτρο που η περίοδος ισχύος των δέκα χρόνων, που παραχωρείται για την άδεια είναι μακρά. Το γεγονός αυτό δεν επιτρέπει την συχνή επαναξιολόγηση, και είναι ενάντια προς τον σκοπό τον οποίο μόλις υπέδειξα. Από την άλλη πλευρά, εάν υιοθετηθεί η αρχή της συγκριτικής αξιολόγησης - κάτι που κρίνεται ως θετικό - στο άρθρο 9.5, δεν προκαλεί αυτομάτως την απόρριψη της ουσίας που είναι λιγότερο ευνοική για το περιβάλλον και την υγεία. Αυτός είναι και ο λόγος για τον οποίο καταθέσαμε τις τροποποιήσεις με σκοπό να διορθώσουμε, το ελπίζουμε τουλάχιστον, το σημερινό κείμενο.
<P>
Τέλος, θα ήθελα να κάνω μια παρατήρηση, για να πω πως σε ό, τι αφορά την τροπολογία που κατατέθηκε από άλλους συναδέλφους σχετικά με τους τύπους βαφής οι οποίοι προορίζονται να προστατέψουν το εξωτερικό κέλυφος, πρόκειται για μια απαράδεκτη τροπολογία, στο μέτρο που αυτή αποσκοπεί σε ένα προϊόν ιδιαίτερα τοξικό, το τριβουθυλαιθάνιο, το οποίο είναι ένα από τα κύρια τοξικά για την θαλάσσια χλωρίδα και πανίδα.

<SPEAKER ID=309 LANGUAGE="NL" NAME="Blokland">
Πρόεδρε, θεωρώ ότι αποτελεί θετικό βήμα το γεγονός ότι θεσπίζεται νομοθεσία σε ευρωπαϊκό επίπεδο για την έγκριση της χρησιμοποίησης βιοκτόνων για μη γεωργικές χρήσεις. Πιστεύω ότι η εν λόγω νομοθεσία δεν αποτελεί περιττή πολυτέλεια για τη λειτουργία της εσωτερικής αγοράς. Κρίμα που χάθηκε τόσος χρόνος μέχρι να καταγραφούν επισήμως οι κοινές αρχές. Το έγγραφο που έχουμε στα χέρια μας αποτελεί κατά την άποψή μας την κατάλληλη βάση για την καθιέρωση μιας ενιαίας διαδικασίας έγκρισης.
<P>
Ασχολήθηκα κυρίως με την συγκριτική αξιολόγηση του άρθρου 9, παράγραφος 5. Σύμφωνα λοιπόν με αυτή ύστερα από την παρέλευση ενός χρονικού διαστήματος τα φιλικά προς το περιβάλλον προϊόντα πρόκειται να εκτοπίσουν από την αγορά τα βλαβερά βιοκτόνα. Το γεγονός αυτό είναι βέβαια λυπηρό για τους παραγωγούς των παλαιών βιοκτόνων, αλλά εάν επιθυμούμε να λάβουμε σοβαρά υπόψη μας τις προοπτικές μιας αειφόρου ανάπτυξης τότε θα πρέπει να απομακρύνουμε σταδιακά βέβαια από την αγορά τα βλαβερά προϊόντα.
<P>
Θα ήθελα να συγχαρώ την εισηγήτρια, κυρία Jensen, για την έκθεση που εκπόνησε. Η κυρία Jensen επένδυσε πολύ κόπο και χρόνο για τη σύνταξη της έκθεσης αλλά το αποτέλεσμα τη δικαιώνει. Υποβλήθηκαν προτάσεις βελτιώσεων για ορισμένα σημεία όπως για παράδειγμα όσον αφορά τη διατύπωση του πλαισίου. Κατ' αυτόν τον τρόπο είναι δυνατό να αποφευχθεί η σύνταξη μιας σειράς περιττών κειμένων και να περιοριστεί η γραφειοκρατία.
<P>
Ένα άλλο σημαντικό θέμα αφορά μια βαφή που περιέχει συντηρητικά. Έχει διαπιστωθεί ότι η βαφή που περιέχει το εν λόγω βιοκτόνο έχει ιδιαίτερα αρνητική επίδραση στην ποιότητα των υδάτινων πόρων όπως ακριβώς προανέφερε και ο κύριος Lannoye. Εμείς στην Ευρωπαϊκή Ένωση έχουμε βέβαια τη δυνατότητα να προχωρήσουμε σε μονομερή απαγόρευση της χρήσης αυτού του είδους των βαφών πιστεύω όμως ότι δεν θα επιτύχουμε και πολλά πράγματα κατ' αυτόν τον τρόπο, επειδή η απαγόρευση τους στην Ευρώπη θα προκαλέσει απλά τη μεταφορά των σχετικών ναυπηγοεπισκευαστικών δραστηριοτήτων στην Απω Ανατολή και πιθανότατα υπό συνθήκες που θα είναι περισσότερο επιζήμιες για το περιβάλλον. Το αποτέλεσμα θα είναι δηλαδή η μεταφορά των θέσεων εργασίας από την Ευρώπη στην Κορέα χωρίς να υπάρξουν εμφανείς θετικές επιπτώσεις για το περιβάλλον. Για τους ανωτέρω λόγους υποστηρίζω την τροπολογία αριθ. 61 σύμφωνα με την οποία θε επιτρέπεται κατ' εξαίρεση η χρήση βιοκτόνων ουσιών στα ναυπηγεία. Η λύση αυτή δεν είναι βέβαια η πλέον κατάλληλη αλλά δεν βλέπω όμως να υπάρχει κάποια άλλη δυνατότητα.
<P>
Το γεγονός όμως αυτό δεν σημαίνει ότι η Ευρώπη δεν θα έχει πλέον την υποχρέωση να χρησιμοποιήσει όλα τα μέσα για να εξεύρει λύση στο πρόβλημα και για το λόγο αυτό θα ήθελα να θέσω ακόμη μια ερώτηση στον Επίτροπο: Τί πράττει η Επιτροπή για την επίλυση του προβλήματος; Έχει σημειωθεί πρόοδος στις εργασίες του Διεθνούς Οργανισμού Ναυτιλίας και πότε θα πρέπει να αναμένουμε κάτι το συγκεκριμένο από τον εν λόγω οργανισμό;

<SPEAKER ID=310 LANGUAGE="FI" NAME="Myller">
Αξιότιμε κύριε Πρόεδρε, η κατάργηση των εσωτερικών συνόρων στην Ευρωπαϊκή Ένωση καθιστά επιτακτική την ανάγκη για βελτίωση των διαφόρων συστημάτων ελέγχου. Δεδομένης της έλλειψης συνοριακών ελέγχων, πρέπει να θεσπισθούν αυστηρότερες προδιαγραφές για τα εισερχόμενα στην αγορά προϊόντα προκειμένου να καταστεί δυνατή η ασφαλής χρήση τους σε όλα τα κράτη μέλη της Ένωσης. Οι χημικές βιομηχανίες προκαλούν, με τη λειτουργία τους, πολλά, κυρίως περιβαλλοντικά, προβλήματα. Για να επιτευχθεί λοιπόν μία αποτελεσματικότερη προστασία τόσο των καταναλωτών όσο και του περιβάλλοντος, πρέπει να τεθούν σε εφαρμογή σαφέστερες ως προς το περιεχόμενό τους διατάξεις.
<P>
Η εισηγήτρια κυρία Κίρστεν Γιένσεν, στην έκθεσή της σχετικά με τα βιοκτόνα προϊόντα, αναφέρεται στα βασικότερα ως προς το περιβάλλον και τους καταναλωτές προβλήματα. Στην αγορά πρέπει να προωθούνται προϊόντα τα οποία θα επιβαρύνουν το περιβάλλον όσο το δυνατόν λιγότερο. Τα χαμηλής ποιότητας προϊόντα πρέπει να αποσυρθούν από την αγορά, γεγονός το οποίο θα επιτευχθεί αποτελεσματικότερα εάν χρησιμοποιηθεί η αποκαλούμενη μέθοδος επαναξιολόγησης.
<P>
Η κατάργηση των συνοριακών ελέγχων προϋποθέτει ότι το σύστημα για την αξιολόγηση των προϊόντων προκειμένου να εγκριθεί η κυκλοφορία τους στην αγορά, πρέπει να είναι αξιόπιστο. Πρέπει δηλαδή να διασφαλισθεί ότι, όταν ένα κράτος μέλος εγκρίνει την κυκλοφορία κάποιου προϊόντος, και τα υπόλοιπα κράτη θα μπορούν να επιτρέψουν ανεπιφύλακτα την είσοδο του εν λόγω προϊόντος στις δικές τους αγορές. Δεν πρέπει με κανέναν τρόπο να καταστεί δυνατή η εκμετάλλευση του αποκαλούμενου πλέον αδύναμου κρίκου της αλυσίδας. Δεν πρέπει, επουδενί, να δίδεται η δυνατότητα στους ενδιαφερόμενους να αιτούνται την έγκριση κυκλοφορίας για κάποιο προϊόν τους σε κάποιο κράτος μέλος αποκλειστικά και μόνον λόγω του ότι οι σχετικές προδιαγραφές ενδέχεται να είναι ελαστικότερες στο εν λόγω κράτος.
<P>
Στην έκθεση αυτή προτείνεται να δίδεται στις εθνικές αρχές προθεσμία 60 ημερών προκειμένου να αποφασίσουν, μετά από διεξαγωγή ερευνών βάσει στοιχείων που τους έχουν παρασχεθεί, εάν πρέπει ή όχι να επιτρέψουν την κυκλοφορία κάποιου βιοκτόνου προϊόντος στην αγορά τους. Προσωπικά δεν πιστεύω ότι η προθεσμία αυτή των 60 ημερών επαρκεί για όλες τις περιπτώσεις.
<P>
Ο χώρος της Ευρωπαϊκής Ένωσης χαρακτηρίζεται από μία ποικιλία οικοσυστημάτων τα οποία διαφέρουν μεταξύ τους σε μεγάλο βαθμό. Σε περιοχές, π.χ., όπου επικρατούν χαμηλές θερμοκρασίες και το έδαφος είναι σχεδόν συνεχώς παγωμένο εις βάθος, απαιτείται σημαντικά μεγαλύτερο χρονικό διάστημα για την οριστική εξαφάνιση των διαφόρων καταλοίπων τα οποία έχουν διοχετευθεί στα ύδατα και το έδαφος σε σύγκριση με το αντίστοιχο σε περιοχές όπου επικρατούν πιο ήπιες κλιματολογικές συνθήκες.
<P>
Θα ήθελα, επ' ευκαιρία, να ερωτήσω την αρμόδια για περιβαλλοντικά θέματα Επίτροπο κ. Μπγιέρεγκαρντ πώς σκοπεύει η Επιτροπή να διασφαλίσει ότι θα παρέχεται επαρκής χρόνος στις εθνικές αρχές να εξετάζουν την καταλληλότητα, αναλόγως των επικρατουσών συνθηκών, των διαφόρων προϊόντων. Πώς, δηλαδή, θα εξασφαλισθεί ότι θα αξιολογούνται επαρκώς, βάσει του εκάστοτε οικοσυστήματος, οι επιπτώσεις για το περιβάλλον από τη χρήση των διαφόρων κυκλοφορούντων στην αγορά προϊόντων;

<SPEAKER ID=311 LANGUAGE="DE" NAME="Schleicher">
Kυρίες και κύριοι, οι δραστικές ουσίες στα φάρμακα και τα φυτοφάρμακα ρυθμίζονται στην Eυρωπαϊκή Ένωση με σχετικές οδηγίες. O τελευταίος μεγάλος τομέας - όλες οι υπόλοιπες βιοκτόνες δραστικές ουσίες - θα πρέπει τώρα να καλυφτεί με την παρούσα οδηγία. H ρύθμιση αυτή είναι ιδιαίτερα σημαντική για την προστασία του περιβάλλοντος και των καταναλωτών, επειδή πολλοί άνθρωποι έρχονται σε άμεση επαφή με προϊόντα που περιέχουν βιοκτόνες δραστικές ουσίες. Πρόκειται εδώ λ.χ. για εντομοκτόνα, απολυμαντικά, προστατευτικά υλικών, συντηρητικά - για να αναφέρω μερικά μόνον απ' αυτά.
<P>
Kατά την άποψή μας, στην καινούργια αυτή οδηγία περιλαμβάνονται όλες οι βιοκτόνες ομάδες προϊόντων που βρίσκονται εκτός της οδηγίας των φυτοφαρμάκων. Eπειδή πρόκειται για παρόμοιες δράσεις, το σχέδιο της Eπιτροπής στηρίζεται, σε πολύ μεγάλο βαθμό, στην οδηγία των φυτοφαρμάκων. Σε αντίθεση όμως με τα φυτοφάρμακα, στις βιοκτόνες δραστικές ουσίες έχουμε να κάνουμε μ' έναν πολύ ανομοιογενή τομέα, πράγμα που, ως γνωστόν, επεσήμανε ήδη ο κ. Langen. 400 περίπου δραστικές ουσίες χρησιμοποιούνται σε 7000 προϊόντα, τα οποία παράγουν κυρίως πολλές μικρομεσαίες επιχειρήσεις. Mεμονωμένες δραστικές ουσίες και προϊόντα έχουν κιόλας ελεγχθεί, σε εθνικό επίπεδο, κι έχει επιτραπεί η κυκλοφορία τους με βάση μόνο μια εξέταση. Λείπει μέχρι σήμερα όμως μια συστηματική κι ενιαία ρύθμιση, η οποία είναι επειγόντως απαραίτητη, σε κοινοτικό επίπεδο, τόσο για λόγους ανταγωνισμού και εξασφάλισης του ελευθέρου εμπορίου, όσο, κυρίως, και για την προστασία των καταναλωτών και του περιβάλλοντος.
<P>
Kάθε εξέταση συνεπάγεται, εκτός από κόστος, και μια τεράστια δαπάνη χρόνου και υλικών, που αντιστοιχεί και σε ανάλογη διοικητή δαπάνη στις ελέγχουσες υπηρεσίες των κρατών μελών. Tο να βρούμε εδώ μια ισορροπημένη κατά το ήμισυ σχέση, το θεωρώ ιδιαίτερα σημαντικό, σαφώς όμως πάντα υπό την προϋπόθεση ότι εξασφαλίζεται η προστασία των καταναλωτών και του περιβάλλοντος.
<P>
Όσο σημαντική κι αν είναι αυτή η κοινοτική προστατευτική νομοθεσία, μπορεί να λειτουργήσει μόνον αν οι λεπτομέρειες εφαρμογής εκδοθούν ταυτόχρονα, αν τόσο οι διατάξεις της οδηγίας όσο και οι λεπτομέρειες εφαρμογής είναι σαφείς και ξεκάθαρες και αν η αξιολόγηση γίνεται βάσει αντικειμενικών κριτηρίων αξιολόγησης, πράγμα που κατά την άποψή μου, για παράδειγμα στις λεγόμενες συγκριτικές αξιολογήσεις, άρθρο 9 παράγραφος 5, δε συμβαίνει, όπως αφέθηκε να εννοηθεί εδώ, βεβαίως με την αντίστροφη έννοια. M' αυτά τα κριτήρια η ομάδα μας υπέβαλε μια σειρά τροπολογιών.

<SPEAKER ID=312 LANGUAGE="DE" NAME="Florenz">
Kύριε Πρόεδρε, κυρίες και κύριοι, κυρία Eπίτροπε, τα βιοκτόνα είναι προϊόντα που χρησιμοποιεί κανείς σε απολυμαντικά μέσα, σε εντομοκτόνα, για την καταπολέμηση, για παράδειγμα, της σιταρόψειρας, αλλά και σε συντηρητικά και απολυμαντικά - τους αριθμούς τους ακούσαμε προηγουμένως. Eίναι καιρός πια να θεσπίσουμε έναν ευρωπαϊκό κανόνα για την κυκλοφορία στην αγορά των προϊόντων αυτών. H Eυρωπαϊκή Ένωση, και ιδιαίτερα η Eπιτροπή, ανέλαβε ήδη αυτή την πρωτοβουλία. Eίμαι ευτυχής για δύο λόγους; αφενός για λόγους προστασίας του περιβάλλοντος, αλλά και για λόγους ανταγωνισμού, διότι χωρίς κοινούς κανόνες παιχνιδιού δεν μπορεί κανείς στην Eυρώπη να διοικήσει μια επιχείρηση.
<P>
H πρόταση της Eπιτροπής αποτελεί, κατά την άποψή μου, μια καλή αρχή συζήτησης. H Eπιτροπή, όπως και στην οδηγία για την κυκλοφορία των φυτοφαρμάκων, έριξε το βάρος της αφενός στις δραστικές ουσίες και σ' έναν κατάλογο δραστικών ουσιών, και αφετέρου στο θέμα του πώς μπορεί κανείς να εγκρίνει, σε εθνικό επίπεδο, την άδεια κυκλοφορίας στην αγορά βιοκτόνων προϊόντων. Nομίζω πως η διαίρεση αυτή, σε μια κεντρική και μια απόκεντρη ρύθμιση είναι επιταγή της στιγμής και χαίρομαι που στην προκειμένη περίπτωση επιλέχθηκε η προσέγγιση αυτή, διότι διαφορετικά θα είχαμε να λάβουμε υπόψη πολύ μεγάλες κλιματολογικές, αλλά και υδρολογικές διαφορές μέσα στην Ένωση.
<P>
Oι τροπολογίες μου εστιάζονται στον ορισμό και κυρίως στην έγκριση άδειας κυκλοφορίας προϊόντων που περιέχουν βιοκτόνες δραστικές ουσίες. Xαίρομαι που η Kirsten Jensen υποστήριξε τις τροπολογίες αυτές και μάλιστα σε μια εποχή που όλοι μιλούν για το Molitor, κι εννοούν απορύθμιση, ένταση, απλούστευση - αυτό εννοώ κι εγώ, και ποιος δε θα το υποστηρίξει εδώ στο Σώμα; Ωστόσο υπάρχουν πάντα συνάδελφοι και βουλευτές, αλλά και εκπρόσωποι της Eπιτροπής, που εκμεταλλεύονται το Molitor και τις ιδέες του, ως πρόφαση για ένα περιβαλλοντικό ντάμπινγκ. Aυτό ειδικά δεν το θέλουμε. Tην εντύπωση αυτή, βεβαίως, δεν την έχουμε στην παρούσα έκθεση.
<P>
Xαίρομαι που η Eπιτροπή διαδίδει και στους διαδρόμους ακόμη πως θα συμφωνήσει με τις τροπολογίες μας που ασχολούνται με τη διατύπωση-πλαίσιο. Tι σημαίνει αυτό; Σημαίνει ότι παράγωγα προϊόντα, από ήδη εγκεκριμένες διαδικασίες, θα μπορούν μελλοντικά να ακολουθούν μια απλούστερη διαδικασία χορήγησης άδειας κυκλοφορίας. Aυτό είναι απαραίτητο μέσα στο πνεύμα μιας διαφανούς πολιτικής για το περιβάλλον και το εμπόριο. Xαίρομαι, λοιπόν, κυρία Eπίτροπε, που μπορέσαμε να μετριάσουμε την έκθεσή σας, και ενδείκνυται πολύ καλά για να πάμε στη συζήτηση με το Συμβούλιο και στη δεύτερη ανάγνωση.

<SPEAKER ID=313 LANGUAGE="FI" NAME="Jouppila">
Αξιότιμε κύριε Πρόεδρε, κατά τη γνώμη μου, η εξέταση από το Κοινοβούλιο της πρότασης οδηγίας όσον αφορά τη διάθεση στην αγορά βιοκτόνων προϊόντων, ουσιαστικά δηλαδή η θέσπιση από την ΕΕ ενός κοινού καταλόγου και συστήματος έγκρισης ελεύθερης κυκλοφορίας στην αγορά ουσιών επικινδύνων για την υγεία των ανθρώπων και των ζώων οι οποίες χρησιμοποιούνται για την εξόντωση βλαβερών ογανισμών, είναι ιδιαιτέρως επίκαιρη διότι δεν πρέπει να λησμονούμε ότι, σύμφωνα με τα αποτελέσματα πρόσφατων ιατρικών ερευνών, πολλά από τα εντομοκτόνα, καθώς και κατάλοιπα αυτών, είναι ιδιαιτέρως βλαβερά για τις ορμονικές λειτουργίες του ανθρώπου. Η έκθεση σε εντομοκτόνα μειώνει σημαντικά, μεταξύ άλλων, και τη γονιμότητα.
<P>
Ενδεικτικά αναφέρω και την περίπτωση της συζητηθείσης σήμερα νόσου των «τρελλών αγελάδων». Από την εξάπλωση της νόσου αυτής συνάγουμε το συμπέρασμα ότι η αλυσίδα παραγωγής ειδών διατροφής οφείλει, στο εξής, να καταστεί αποτελεσματικότερη όσον αφορά την προστασία της υγείας των πολιτών. Μόνον ο επί ηθικής βάσης τρόπος σκέψης των παραγωγών στον εν λόγω τομέα θα εξασφαλίσει στους ανθρώπους ασφαλή για την υγεία τους τρόφιμα.
<P>
Οι καιρικές συνθήκες διαφέρουν από χώρα σε χώρα. Σε χώρες του Βορρά, όπως η Φινλανδία, η χρήση εντομοκτόνων ουσιών είναι ιδιαιτέρως μειωμένη σε σύγκριση με την αντίστοιχη σε χώρες του Νότου, λόγω της εντομοκτόνου ιδιότητας του ψύχους που επικρατεί. Γι' αυτό και οι σχετικές διατάξεις που εφαρμόζονται στα διάφορα κράτη μέλη της Ένωσης διαφέρουν μεταξύ τους.
<P>
Η εμπορία των ειδών διατροφής δεν γνωρίζει γεωγραφικά σύνορα, με αποτέλεσμα ο καταναλωτής να μην μπορεί πάντα να γνωρίζει την προέλευση των πρώτων υλών παραγωγής, τη χώρα παραγωγής και τη σύνθεση των τροφίμων τα οποία καταναλίσκει. Γι' αυτό και είναι απαραίτητη η εναρμόνιση, μέσω της υπό εξέτασιν οδηγίας, του συστήματος αξιολόγησης των προς έγκριση βιοκτόνων προϊόντων. Πιστεύω ότι μία παρόμοια έγκριση είναι απαραίτητη και για τα παρεμφερή εκείνα προϊόντα τα οποία προέρχονται εκτός της Ένωσης, αλλά διατίθενται στην κοινοτική αγορά. Εάν τα βιοκτόνα εισαγωγής δεν αντιμετωπίζονται επί ίσοις όροις με αυτά της εγχωρίου παραγωγής, η οδηγία, αφενός, δεν θα συμβάλει στην προστασία της υγείας και, αφετέρου, θα προκαλέσει διαστρέβλωση του ανταγωνισμού. Δεν πρέπει να λησμονούμε ότι ο άνθρωπος, ως μέρος της φύσης, είναι εξίσου ευπρόσβλητος με αυτήν στη ρύπανση του περιβάλλοντος. Γι' αυτό και οφείλουμε να εγκρίνουμε αμέσως την πρόταση αυτή οδηγίας, η οποία θεωρείται ιδανική για την προστασία της υγείας των πολιτών.

<SPEAKER ID=314 NAME="Bjerregaard">
Κύριε Πρόεδρε, θα ήθελα καταρχάς να ευχαριστήσω την Επιτροπή Περιβάλλοντος, την Επιτροπή Οικονομικής, Νομισματικής και Βιομηχανικής Πολιτικής και, φυσικά, σε μεγάλο βαθμό τους εισηγητές για το σημαντικό έργο που επιτέλεσαν με την πρόταση αυτή και το οποίο αποτελεί την τελευταία ψηφίδα στη νομοθεσία της ΕΕ για τις χημικές ουσίες. Θα ήθελα να ευχαριστήσω ιδιαιτέρως την κ. Kirsten Jensen για τις εποικοδομητικές και χρήσιμες τροπολογίες της, που συνέβαλαν ώστε να καταστεί πιο κατανοητή η ιδιαίτερα τεχνική αυτή πρόταση και οι οποίες βελτίωσαν επίσης την προστασία των πειραματόζωων. Λόγω της προχωρημένης ώρας, δεν θα διατυπώσω γενικές παρατηρήσεις για την πρόθεση, επειδή καλύπτομαι θαυμάσια από τις παρατηρήσεις που διατυπώθηκαν κατά τη συζήτηση, αλλά αντίθετα θα επικεντρώσω το ενδιαφέρον μου στις τροπολογίες. Διότι ο στόχος της πρότασης είναι μεν πολύ απλός, τα μέσα όμως για την υλοποίησή της περίπλοκα. Για το λόγο αυτό, η πρόταση έχει έντονα τεχνικό χαρακτήρα. Η Επιτροπή αναγνώρισε το γεγονός αυτό και, κατά συνέπεια, είναι ικανοποιημένη που η παρούσα πρόταση καθίσταται σαφέστερη και απλούστερη με πολλές από τις τροπολογίες.
<P>
Κατατέθηκε μεγάλος αριθμός τροπολογιών. Αρχικά 62, στις οποίες προστέθηκαν άλλες 34. Δύο τροπολογίες, οι υπ αριθ. 16 και 30, αποσύρθηκαν στη συνέχεια και από τις εναπομένουσες 94 η Επιτροπή μπορεί να αποδεχθεί τις 36 πλήρως ή εν μέρει ή κατ αρχήν και, όταν όρισμένες δεν γίνονται αποδεκτές αυτό οφείλεται στο γεγονός ότι είναι συχνά τεχνικού χαρακτήρα ή δεν εμπίπτουν στα πλαίσια της πρότασης οδηγίας. Η λεπτομερής εξέταση κάθε μεμονωμένης τροπολογίας θα απαιτούσε πολύ μεγάλο χρονικό διάστημα. Ωστόσο, αντιλαμβάνομε ότι για τυπικούς λόγους πρέπει να εκφέρει η Επιτροπή γνώμη για καθεμία τροπολογία, πράγμα το οποίο σκοπεύω φυσικά να πράξω, αλλά θα το κάνω επί τροχάδην αναφέροντας απλώς τα σημεία και διατυπώνοντας παρατηρήσεις για τις σημαντικότερες από αυτές.
<P>
Καταρχάς έχουμε τις τροπολογίες στις αιτιολογικές σκέψεις. Πρόκειται για τις τροπολογίες αριθ. 3, 6 και 92, που μπορούν να γίνουν αποδεκτές. Η τροπολογία 2 γίνεται αποδεκτή καταρχήν και η 5 εν μέρει. Οι τροπολογίες 1, 4, 7 και 8 δεν μπορούν να γίνουν αποδεκτές.
<P>
Ας έλθουμε τώρα στις τροπολογίες για τα διάφορα άρθρα. Οι τροπολογίες αριθ. 9, 11, 17, 21, 29 και 31 δεν μπορούν να γίνουν αποδεκτές. Οι τροπολογίες αριθ. 10, 14, 18, 19, 24, 26 και 37 καθώς και οι συμπληρωματικές τροπολογίες 76 και 77 μπορούν να γίνουν καταρχήν αποδεκτές, ενώ οι τροπολογίες 36 και 39, καθώς και οι συμπληρωματικές τροπολογίες 70, 93 και 95 μπορούν να γίνουν αποδεκτές εν μέρει. Η τροπολογία αριθ. 20 μπορεί επίσης να γίνει αποδεκτή εν μέρει. Οι τροπολογίες 12, 13, 15, 22, 23, 25, 27, 28, 32, 33, 34, 35, 38 και 40-43, καθώς και οι συμπληρωματικές τροπολογίες 63, 65-69, 71, 74, 75, 77, 82, 84-91 και 94 δεν μπορούν να γίνουν αποδεκτές.
<P>
Ας έλθουμε τώρα στις τροπολογίες στα παραρτήματα 2 και 3. Οι συμπληρωματικές τροπολογίες 79-81 και 83 μπορούν να γίνουν αποδεκτές, ενώ δεν μπορεί να γίνει το ίδιο με καμία από τις πρώτες τροπολογίες 44-54.
<P>
Ας έλθουμε τώρα στις τροπολογίες του παραρτήματος 6 σχετικά με τις κοινές αρχές. Από τις τροπολογίες αυτές οι υπ αριθ. 56, 57 και 59 μπορούν να γίνουν αποδεκτές. Η τροπολογία 61 και οι συμπληρωματικές τροπολογίες 64 και 96 μπορούν καταρχήν να γίνουν αποδεκτές εν μέρει, ενώ οι τροπολογίες 55, 58, 60 και 62 δεν μπορούν να γίνουν αποδεκτές.
<P>
Θα ήθελα στη συνέχεια να σχολιάσω εν συντομία ορισμένες από τις τροπολογίες. Οι τροπολογίες στις αιτιολογικές σκέψεις, τις οποίες η Επιτροπή μπορεί να αποδεχθεί, αφορούν την αυξημένη προστασία των πειραματόζωων, ενώ ορισμένες άλλες, που δεν μπορούν να γίνουν αποδεκτές, αφορούν την πρόταση για αναθεώρηση των παραρτημάτων. Δεν θεωρούμε σωστές τις τροπολογίες αυτές από καθαρά τεχνική άποψη.
<P>
Όσον αφορά τις τροπολογίες σχετικά με τα άρθρα, θα ήθελα για μια ακόμη φορά να ευχαριστήσω την κα Kirsten Jensen για την τροπολογία αριθ. 31, που αποτελεί ουσιαστική βελτίωση του κειμένου.
<P>
Από τις τροπολογίες στα άρθρα, που δεν μπορούν να γίνουν αποδεκτές, θα αναφερθώ συγκεκριμένα στις υπ αριθ. 12, 13 και 15, που αφορούν το πεδίο εφαρμογής της πρότασης, καθώς και στις υπ αριθ. 42 και 43, που αποβλέπουν στην επέκταση του πεδίου εφαρμογής της πρότασης. Πρώτα οι τροπολογίες 12, 13 και 15. Θα ήθελα εν να τονίσω σχετικά ότι η πρόταση οδηγίας αφορά την εμπορία όλων των βιοκτόνων προϊόντων στην Κοινότητα και καλύπτει επίσης και τους όρους χρήσεως. Η πρόταση οδηγίας δεν αφορά την παραγωγή των ίδιων των βιοκτόνων προϊόντων, ούτε τα κατεργασμένα υλικά, δηλαδή τα υλικά που υφίστανται κατεργασία με βιοκτόνα προϊόντα. Η οδηγία δεν καλύπτει ούτε τα βιοκτόνα προϊόντα που προορίζονται για εξαγωγή εκτός της Κοινότητας.
<P>
Οι τροπολογίες 42 και 43 αποβλέπουν τελικά στην καθιέρωση οικονομικών μέσων δράσης ή στη λήψη άλλων μέτρων για τον περιορισμό της χρησιμοποίησης βιοκτόνων προϊόντων. Συμφωνώ γενικά με τις ιδέες που συμβαδίζουν απόλυτα με το πρόγραμμα δράσης στον τομέα του περιβάλλοντος. Πρέπει όμως να τονίσω δυστυχώς ότι δεν έχουν θέση στην υπό εξέταση πρόταση, επειδή η τελευταία αφορά την εκτίμηση των κινδύνων για τον άνθρωπο και το περιβάλλον που έχουν σχέση με τις διάφορες ενεργές ουσίες και τα βιοκτόνα προϊόντα τα οποία περιέχουν τις ουσίες αυτές. Στόχος της πρότασης δεν είναι δηλαδή να χαραχθεί μια σφαιρική στρατηγική για τη χρησιμοποίηση των εν λόγω ουσιών. Στο πλαίσιο αυτό, μπορώ να ανακοινώσω ότι η Επιτροπή ανέλαβε μια έρευνα για να διαπιστώσει ποιός είναι ο καλύτερος τρόπος με τον οποίο μπορεί να εξασφαλιστεί η βιώσιμη χρησιμοποίηση φυτοφαρμάκων στο μέλλον.
<P>
Υπάρχουν επίσης ορισμένες συμπληρωματικές τροπολογίες στις οποίες δεν θα ήθελα να αναφερθώ περαιτέρω, εκτός και εάν μου ζητηθεί αργότερα. Για τις τροπολογίες στα παραρτήματα 2 και 3 θα ήθελα απλώς να αναφέρω ότι οι αποδεκτές τροπολογίες έχουν ως στόχο την προσαρμογή στις τεχνολογικές εξελίξεις των απαιτήσεων που επιβάλλονται στους αιτούντες, πράγμα που η Επιτροπή θεωρεί ως καλή ιδέα. Όσον αφορά τις τροπολογίες στο παράρτημα 6 οι αντιρρυπαντικές ουσίες φαίνεται να είναι συγκεκριμένα εκείνες που ήλκυσαν το ενδιαφέρον του Κοινοβουλίου. Θα ήθελα να δηλώσω σχετικά ότι η Επιτροπή επικροτεί τη διάταξη περί εξαιρέσεων, για την οποία εκφράστηκαν κάπως διαφορετικές απόψεις στη συζήτηση αυτή. Η Επιτροπή προτιμά να βασίζεται η εν λόγω διάταξη στην τροπολογία 61 με ειδική αναφορά στις αντιρρυπαντικές ουσίες, και θα ήθελε επίσης η συμπληρωματική περίοδος παράτασης, που αναφέρεται στην οδηγία, να περιορισθεί απλώς σε μία ακόμη πενταετία.
<P>
Η κα Kirsten Jensen έθεσε ένα συγκεκριμένο ερώτημα για το θέμα της σύγχυσης του παραρτήματος 4 με το σημείο 3 και τις διαφορετικές εκφράσεις της Επιτροπής στα πλαίσια της εξέτασης της πρότασης. Κατά τη γνώμη μου, το γεγονός ότι έδωσα τις δύο αυτές απαντήσεις οφείλεται στο ότι η πρόταση αποσκοπεί στην κάλυψη και των δύο πλευρών, δηλαδή τόσο στη διασφάλιση της μείωσης των δαπανών που έχουν σχέση με τα πειραματόζωα, όσο και στη μείωση των βαρών της βιομηχανίας. Συνεπώς, δεν τίθεται στην προκειμένη περίπτωση θέμα αντίφασης της Επιτροπής στον τομέα αυτό.
<P>
Όσον αφορά το ερώτημα που έθεσε ο κ. Blokland σχετικά με τις αντιρρυπαντικές ουσίες, θα ήθελα επίσης να αναφέρω ότι ήδη τον Ιούλιο θα πραγματοποιηθεί συνεδρίαση του INO και ότι η Επιτροπή έχει προτείνει τη σύσταση ειδικής επιτροπής που να εξετάσει τρόπους εξεύρεσης εναλλακτικών μέσων.
<P>
Με τις παρατηρήσεις αυτές θα ήθελα για μια ακόμη φορά να σας ευχαριστήσω για την ιδιαίτερα θετική υποδοχή και εξέταση που επιφύλαξε το Κοινοβούλιο στην πρόταση.

<SPEAKER ID=315 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=14>
Ενδειξη των τιμών των προϊόντων
<SPEAKER ID=316 NAME="Πρόεδρος">
Η ημερήσια διάταξη αναφέρει την έκθεση της κ. Oomen-Ruijten (A4-0109/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου όσον αφορά στην ένδειξη των τιμών των προϊόντων που προσφέρονται στους καταναλωτές (COM(95)0276 - (C4-0301/95-95/0148(COD)).

<SPEAKER ID=317 NAME="Oomen-Ruijten">
Πρόεδρε, θα διερωτάσθε ασφαλώς πως είναι δυνατό να αναφερθώ στο θέμα της unit pricing σε τόσο προχωρημένη ώρα. Ζητώ συγγνώμη από όλους τους συναδέλφους για το γεγονός ότι μόλις την περασμένη Δευτέρα κατορθώσαμε να προχωρήσουμε σε ψηφοφορία σχετικά με το θέμα αυτό και όπως συμβαίνει συχνά με τη νομοθεσία που αφορά τους καταναλωτές φαίνεται ότι αυτού του είδους τα θέματα τα οποία άπτονται πολλών διαφορετικών τομέων αφορούν επίσης και πολλούς από τους συναδέλφους του Κοινοβουλίου.
<P>
Πρόεδρε, εκφράζω την ικανοποίησή μου για το γεγονός ότι εργάσθηκα για την επεξεργασία της οδηγίας αναφορικά με την unit pricing επειδή το πρόβλημα αυτό υφίσταται εδώ και αρκετό καιρό και για το οποίο υπάρχει από πολύ παλαιά η σχετική νομοθεσία αλλά έχει αναβληθεί μέχρι σήμερα η εφαρμογή της εν λόγω νομοθεσίας επειδή το περιεχόμενο της ήταν στην πράξη αρκετά πολύπλοκο και για το λόγο αυτό περιοριστήκαμε και στο σημείο αυτό θα πρέπει να τονίσω ότι δεν υπήρχαν ίσως άλλες δυνατότητες στην επίτευξη συμβιβασμών μεταξύ των διαφόρων υπηρεσιών της Ευρωπαϊκής Επιτροπής αλλά και των διαφόρων οργανισμών που υπάρχουν στην κοινωνία μας. Αυτό είναι λοιπόν το πρόβλημα, υπάρχει νομοθεσία η οποία όμως είναι στην πράξη αρκετά πολύπλοκη ενώ αντίθετα η βασική αρχή στην οποία βασίστηκε η νομοθεσία ήταν σαφής για όλους. Καταβλήθηκε βέβαια η προσπάθεια να ενημερωθεί ο καταναλωτής σχετικά με τις τιμές ώστε να είναι σε θέση να προχωρήσει στη σύγκρισή τους αλλά οι πολύπλοκες νομοθεσίες, όπως ήταν για παράδειγμα εκείνη που αφορούσε τις σειρές δεν απέβησαν τελικά υπέρ του καταναλωτή.
<P>
Υπάρχουν εθελοντικές και υποχρεωτικές σειρές, όπως διαπιστώσαμε και υπάρχουν και πάλι εξαιρέσεις σε ευρωπαϊκό επίπεδο, είναι όμως επίσης δυνατό να γίνουν εξαιρέσεις και σε εθνικό επίπεδο. Πρόεδρε, όπως αντιλαμβάνεσθε εγώ από την πλευρά μου δεν ήμουν πλέον σε θέση να κατανοήσω το κείμενο όταν το έλαβα για πρώτη φορά. Εφόσον συμφωνείτε με όλους ως προς την αρχή ότι θα πρέπει να είναι δυνατή η σύγκριση των τιμών ώστε να προσφέρεται μια υπηρεσία στους καταναλωτές τότε θα πρέπει σε κάθε περίπτωση να γίνεται αυτό με σαφήνεια.
<P>
Πρόεδρε, δεν είμαι εγώ ο εφευρέτης του αυγού του Κολόμβου. Το αυγό του Κολόμβου το ανακάλυψαν τα άτομα της Οικονομικής και Κοινωνικής Επιτροπής τα οποία εκπόνησαν μια πολύ καλή έκθεση και ο έλληνας συνάδελφος Φώλιας ο οποίος εκπόνησε και αυτός μια αξιόλογη έκθεση η οποία υποστηρίχθηκε από όλα τα μέρη, τους εργοδότες, τους εργαζομένους αλλά και τους καταναλωτές στην Οικονομική και Κοινωνική Επιτροπή και θα ήθελα να τονίσω, Πρόεδρε, ότι και εγώ από την πλευρά μου έλαβα με ικανοποίηση την εν λόγω έκθεση, η οποία έγινε δεκτή ομόφωνα. Ύστερα από όλα αυτά σκέφθηκα ότι εφόσον οι ειδικοί επί των θεμάτων αυτών και οι οποίοι εκπροσωπούν στην πράξη όλα τα κοινωνικά στρώματα, αποδέχονται την έκθεση τότε θα πρέπει όλοι εμείς να είμαστε ικανοποιημένοι και κατά συνέπεια θεωρώ ότι δεν πρέπει να προχωρήσουμε σε πολλές τροποποιήσεις.
<P>
Πρόεδρε, τι επιθυμούν αυτοί και τι επιθυμούμε ουσιαστικά εμείς; Πιστεύω ότι θα πρέπει να αντιμετωπίσουμε άμεσα το πρόβλημα της υφιστάμενης κατάστασης η οποία χαρακτηρίζεται από μεγάλη ασάφεια σ' ό, τι αφορά τη νομοθεσία. Θα πρέπει να αντιμετωπίσουμε άμεσα το πρόβλημα της αναβολής της εφαρμογής της νομοθεσίας ώστε να μπορέσουμε να αποσαφηνίσουμε την κατάσταση και αυτό θα γίνει αν καταβάλουμε προσπάθειες ώστε να αναγράφεται πάντα η τιμή ανά μονάδα προϊόντος στις ετικέτες. Αυτή είναι η βασική αρχή και εάν εφαρμοστεί τότε δεν θα χρειαστεί πλέον να ομιλούμε για σειρές παρόλο που εγώ ως μέλος της Επιτροπής Περιβάλλοντος, Δημόσιας Υγείας και Προστασίας των Καταναλωτών θεωρώ σημαντικές τις εν λόγω σειρές. Το θέμα των σειρών έχει αντιμετωπιστεί σε τόσο άσχημο βαθμό ακόμα και από το Κοινοβούλιό μας ώστε εάν εξετάσουμε την περίπτωση του κρασιού θα διαπιστώσουμε ότι υπάρχουν σειρές ενός λίτρου, των τριών τετάρτων του λίτρου, του μισού λίτρου και τώρα και σειρές των δύο λίτρων και ενός τετάρτου για μονομελή νοικοκυριά. Κατ' αυτόν τον τρόπο βλέπουμε το δένδρο χωρίς να βλέπουμε πλέον το δάσος και εγώ από την πλευρά μου θα επιθυμούσα να υπάρξουν σαφέστερες διατάξεις για τις σειρές ώστε να υπάρξουν και ορισμένα πλεονεκτήματα σ' ό, τι αφορά και την προστασία του περιβάλλοντος.
<P>
Πρόεδρε, αυτό δεν συνέβη και για αυτό τον λόγο επιδιώκουμε τώρα μια λύση η οποία θα προσφέρει μεγαλύτερη σαφήνεια. Αντιλαμβάνομαι βέβαια ότι μια παρομοίου είδους λύση θα επιφέρει πιθανώς και ορισμένα προβλήματα. Εάν για παράδειγμα επιβάλουμε σε σύντομο χρονικό διάστημα την υποχρεωτική αναγραφή της τιμής ανά μονάδα προϊόντος για όλα τα είδη, το οποίο βασικά και επιδιώκουμε, τότε θα έχουμε να αντιμετωπίσουμε την αντίδραση των οινοποιών σε κάθε κράτος μέλος. Αυτό το γνωρίζω. Όπως γνωρίζει και ο Doeke Eisma πρόκειται για σπατάλη δυνάμεων και θα ήθελα να επισημάνω ότι και παλαιότερα στο κοινοβούλιο των Κάτω Χωρών δεν το επιχειρήσαμε και δεν έχω καμία όρεξη να το επιχειρήσουμε στο παρόν Κοινοβούλιο επειδή γνωρίζω ότι δεν πρόκειται να σώσουμε την κατάσταση.
<P>
Αυτό σημαίνει, Πρόεδρε, ότι τελικά απέσυρα τις τροποποιήσεις, τις οποίες είχα υποβάλει και οι οποίες θα ήθελα να είχαν εγκριθεί ώστε να υπάρξουν παντού ενιαίες τιμές για να καταστεί δυνατή η σύγκριση των τιμών των προϊόντων, ώστε να προωθηθεί η λύση που είχε προτείνει η Επιτροπή γεγονός το οποίο σημαίνει ότι τα κράτη μέλη θα έχουν μια ακόμη δυνατότητα να εξαιρέσουν από τις διατάξεις αυτές τα οινοπνευματώδη, τα κρασιά και πολλά άλλα. Το πρόβλημα λοιπόν αυτό το διέγραψα. Αυτό υποστηρίζει και ο συνάδελφος Thyssen καθώς και ορισμένοι άλλοι συνάδελφοι στους οποίους συμπεριλαμβάνεται και η Caroline Jensen. Υπάρχει όμως και ένα άλλο πρόβλημα το οποίο σχετίζεται με την αντιμετώπιση του θέματος των μικρομεσαίων επιχειρήσεων. Πρόεδρε, ανησυχώ επειδή κατάγομαι και εγώ από μια μικρή συνοικία όπου διαμένουν οι γονείς μου και όπου εξαφανίστηκε και το τελευταίο μικρό κατάστημα. Τι πρέπει να γίνει ώστε να αμβλυνθεί το πρόβλημα που αντιμετωπίζουν τα μικρά καταστήματα, το μπακάλικο της κυρίας Μαρίας, όπως εμείς τα ονομάζουμε.
<P>
Πρόεδρε, για το θέμα αυτό έχουμε να παρουσιάσουμε τρεις λύσεις. Καταρχάς να παραμείνει η υποχρέωση εξαίρεσης, κατά δεύτερο λόγο να μετατεθεί η ημερομηνία εφαρμογής όπως επιθυμούμε εμείς στο Κοινοβούλιο από τέσσερα χρόνια σε έξι χρόνια γεγονός το οποίο σημαίνει ότι οι ενέργειες για την αναγραφή των τιμών ανά τυποποιημένη μονάδα προϊόντος θα γίνουν ύστερα από την εισαγωγή του Ecu. Η τρίτη λύση, την οποία πρότεινε ο συνάδελφος Φώλιας και η οποία είναι αρκετά καλή, προβλέπει ότι εάν υποχρεωθούν να εφαρμόσουν τις διατάξεις αυτές και τα μικρά καταστήματα τότε δεν θα χρειαστεί να προμηθευθούν πολύπλοκους υπολογιστές επειδή ακριβώς η εβδομηνταπεντάχρονη κυρία Μαρία δεν θα είναι σε θέση να χειριστεί μια παρόμοια συσκευή και αντ' αυτού θα αναρτήσει στο κατάστημα έναν απλό κατάλογο. Ο εν λόγω κατάλογος θα αναγράφει τις ακριβείς τιμές ανά τυποποιημένη μονάδα προϊόντος όπως για παράδειγμα για ένα κιλό τυρί, ένα κιλό λουκάνικα αέρος ή απλά λουκάνικα ή όπως αλλοιώς ονομάζονται αυτά. Αυτά θα τα πληροφορείται ο καταναλωτής από τον κατάλογο. Βέβαια στη συνέχεια θα ισχυριστούν ότι εδώ έχουμε και ένα άλλο πρόβλημα, αλλά θα τους απαντήσω αρνητικά, επειδή όταν το κατάστημα είναι πολύ μικρότερο υπάρχει μικρότερος αριθμός ειδών. Δεν είναι αυτό το πρόβλημα, Πρόεδρε, επειδή οι περισσότεροι ψωνίζουν σε μεγάλα καταστήματα όπου οι τιμές αναγράφονται στα προϊόντα.
<P>
Πρόεδρε, πιστεύω ότι όλα τα προβλήματα που είχαμε έχουν επιλυθεί και η επίτευξη του στόχου δεν έγκειται μόνο σε εμάς αλλά και στην Επιτροπή και στην Οικονομική και Κοινωνική Επιτροπή και ελπίζω ότι το Κοινοβούλιο θα εγκρίνει τις τροπολογίες τις οποιές αποδεχθήκαμε και εμείς στην επιτροπή ώστε να γίνει δυνατή όχι μόνο η απρόσκοπτη ολοκλήρωση της διαδικασίας στην πρώτη αλλά και στη δεύτερη ανάγνωση.

<SPEAKER ID=318 LANGUAGE="EN" NAME="Whitehead">
Κύριε Πρόεδρε, μετακίνησα το κάθισμά μου πιο κοντά στο κέντρο διότι αυτή τη νυχτερινή ώρα πιστεύω ότι θα αισθανόμαστε πιο άνετα εάν μαζευτούμε όλοι κοντά κοντά. Δεν πιστεύω ότι η σημερινή βραδιά μπορεί να χαρακτηριστεί ως μία από τις καλύτερες στην ιστορία του Κοινοβουλίου. Αυτό που συζητάμε τώρα ίσως να μοιάζει περισσότερο με ομελέτα του Κολόμβου παρά με αυγό του Κολόμβου.
<P>
Βρισκόμαστε εδώ, αυτή τη στιγμή και αυτή την ώρα της νύχτας, προσπαθώντας να αποφασίσουμε για τα πλεονεκτήματα και τα μειονεκτήματα της οδηγίας. Θέλω να ευχαριστήσω την εισηγήτρια - για μια φορά ακόμα - για την υποβολή μιας προτάσεως η οποία θα επιφέρει σημαντικά οφέλη στους καταναλωτές της Ευρωπαϊκής Ένωσης. Αντιγράφω τους επαίνους της για την Οικονομική και Κοινωνική Επιτροπή, από την οποία έμαθα τόσα πολλά κατά τη διάρκεια της συζητήσεως.
<P>
Μόνο τη Δευτέρα το βράδυ κατορθώσαμε τελικά να ψηφίσουμε στην Επιτροπή Περιβάλλοντος, Δημόσιας Υγείας και Προστασίας των Καταναλωτών - και πάλι με βιασύνη και πολύ αργά. Θα ήθελα να περιοριστώ στην αναφορά ορισμένων μόνο από τις επιφυλάξεις που αναφέρθηκαν τότε και οποίες ελπίζω να τεθούν υπόψη της Επιτροπής.
<P>
Υπάρχει ένας μεγάλος βαθμός αβεβαιότητος σχετικά με πολλά αντικείμενα: σχετικά με το κόστος του εξοπλισμού που θα χρειαστεί ο μικρός έμπορας. Ορισμένοι θα προτιμήσουν ένα κατάλογο, άλλοι ίσως να χρησιμοποιήσουν μια ετικετέζα, άλλοι θα προτιμήσουν ένα μηχανογραφικό σύστημα. Το γεγονός αυτό περιπλέκεται ακόμη περισσότερο από την πολλαπλότητα των τιμών που θα πρέπει να αναφέρονται δεδομένου ότι η περίοδος αυτή συμπίπτει κατά ένα μέρος με εκείνη κατά την οποία θα προχωρούμε προς το ενιαίο νόμισμα.
<P>
Τέλος, υπάρχει και άλλη δυσκολία διότι οι εκτιμήσεις του κόστους εφαρμογής που έχουν προέλθει μέχρι τώρα από την Επιτροπή διαφέρουν κάπως από το κόστος που μας έχουν γνωρίσει οι έμποροι. Αυτό δεν είναι κάτι το περίεργο. Μερικές φορές οι έμποροι θα υπερβάλλουν και μερικές φορές η Επιτροπή ίσως να υποκοστολογήσει. Αλλά υπάρχουν διαφορές και πιστεύουμε ότι θα πρέπει να υπάρχει συνεχής ανασκόπιση σχετικά με το ποια θα είναι ακριβώς η επίπτωση του κόστους.
<P>
Μία από τις τροπολογίες της κ. Oomen-Ruijten ασχολείται με το πρόβλημα της ενημέρωσης των μικρών εμπόρων. Ελπίζω οτι ορισμένες από τις τροπολογίες που έχουν προέλθει από τη δική μας πλευρά της επιτροπής θα παράσχουν περισσότερες διασφαλίσεις σ' αυτόν τον τομέα. Κατέθεσα την Τροπολογία Αριθ. 45 για να διασφαλίσω ότι θα υπάρξει μια μεταβατική περίοδος έξι ετών, από το 1997 μέχρι το 2003, επικαλύπτοντας έτσι την τεταμένη και δύσκολη περίοδο των πρώτων ετών εφαρμογής της οδηγίας.
<P>
Προσωπικά, δεν βλέπω κανένα λόγο για τον οποίο να μην μπορεί να αντιμετωπιστεί τότε το πρόβλημα των μικρών εμπόρων. Δεν αποτελεί πρόθεσή μας να καταθέσουμε σήμερα τροπολογίες οι οποίες να παρεμποδίσουν την έναρξη ισχύος της οδηγίας ή, με οποιονδήποτε τρόπο, να επιτρέψουμε την αναβολή της ουσιαστικής συζήτησης μέχρι την επόμενη χιλιετηρίδα. Αυτό που λέμε στους μικρούς εμπόρους είναι ότι προσπαθούμε να βοηθήσουμε, ότι αυτό είναι το χρονοδιάγραμμα μέσα στα πλαίσια του οποίου, ελπίζουμε, θα μπορέσει με τη βοήθειά μας να γίνει αυτή η προσαρμογή τόσο για το δικό τους όφελος όσο και για το όφελος του ευρωπαίου καταναλωτή.
<P>
Κατέθεσα επίσης - την Πέμπτη της προηγούμενης εβδομάδος - μία νέα τροπολογία την οποία συζήτησα με την εισηγήτρια και η οποία εξετάζει συγκεκριμένα κάποιες εξαιρέσεις. Η εισηγήτρια επέδειξε γενικά κατανόηση με τις περισσότερες των προτεινόμενων εξαιρέσεων. Έτσι, αντί απλά να κάνουμε συζήτηση σχετικά με τον ορισμό του τι μπορεί να είναι λιανοπωλητής, εξετάζουμε αντ' αυτού τα προϊόντα και τις μορφές εμπορίου τους τα οποία σαφώς δεν αντιπροσωπεύουν μια σταθερή κατάσταση ή ακόμα και το μαγαζάκι της γωνίας. Εάν αυτός ο κατάλογος των εξαιρέσεων, ή κάτι παραπλήσιο, μπορέσει να διατηρηθεί κατά τις επόμενες εβδομάδες και μήνες είμαι βέβαιος ότι η παρούσα οδηγία μπορεί τελικά να είναι αυτό που όλοι αναμένουμε και ελπίζουμε ότι θα είναι, δηλ. εξαιρετικά επωφελής για τον καταναλωτή.

<SPEAKER ID=319 LANGUAGE="NL" NAME="Thyssen">
Πρόεδρε, η διπλή σήμανση των τιμών που προτείνει η Επιτροπή βοηθά αναμφίβολα τον καταναλωτή που επιθυμεί να συγκρίνει τις τιμές. Κατ' αυτή την έννοια η εν λόγω πρόταση οδηγίας αποτελεί ένα θετικό βήμα. Εάν όμως εξετάσουμε το ζήτημα όχι μόνο από την οπτική γωνία της προστασίας των καταναλωτών αλλά κάπως ευρύτερα και λάβουμε υπόψη την επιδίωξη για τον περιορισμό του όγκου της γραφειοκρατίας και το γεγονός ότι ευρισκόμεθα ενώπιον μιας ιστορικής καμπής με την εισαγωγή του Ευρώ τότε το συνολικό αποτέλεσμα του όλου εγχειρήματος θα είναι δυστυχώς κατά τη γνώμη μου αρνητικό.
<P>
Καταρχάς διαφαίνεται για μια ακόμη φορά πόσο επιπόλαια αντιμετωπίζει η Ευρώπη τις μικρές επιχειρήσεις αλλά και πόσο δύσκολο είναι να ληφθούν υπόψη οι ανάγκες αυτών των επιχειρήσεων. Ανεξάρτητα από το κατά πόσον θα λάβει μια επιχείρηση διορία δύο ή τεσσάρων ή έξι ετών για την εφαρμογή των διατάξεων και από το κατά πόσον θα χρησιμοποιεί υπολογιστές για την αναγραφή των τιμών ή θα τις γράφει με το χέρι, το γεγονός είναι ότι η εξέλιξη αυτή θα σημάνει την αύξηση των διοικητικών εργασιών σε ένα κατάστημα και αυτό θα επιβαρύνει σε μεγάλο βαθμό την λειτουργία του.
<P>
Ορισμένες τροπολογίες, Πρόεδρε, διευκολύνουν κάπως την κατάσταση αλλά εκτός από την αριθ. 5 οι υπόλοιπες είναι απλά και μόνο θεωρία. Οι τροπολογίες αριθ. 7 και 9 δεν με πείθουν. Φαίνεται βέβαια λογικό να φροντίσουμε για τη χρηματοδοτική βοήθεια, για την ενημέρωση και για την έκδοση πληροφοριακών φυλλαδίων για τις ανάγκες των ΜΜΕ αλλά θεωρώ ότι οι μικρές επιχειρήσεις μπορούν να εφαρμόσουν από μόνες τους τη μέθοδο των τριών και γνωρίζουν επίσης την ύπαρξη των προσωπικών υπολογιστών. Δεν έχουν τόσο πολύ ανάγκη πληροφόρησης αλλά αντ' αυτού χρειάζονται ελάφρυνση από τα διοικητικά βάρη.
<P>
Όταν αναφέρομαι στις μικρές επιχειρήσεις, Πρόεδρε, δεν εννοώ μόνο τις επιχειρήσεις της εβδομηνταπεντάχρονης κυρίας Μάριας αλλά συμπεριλαμβάνω σε αυτές και πολλούς νέους επιχειρηματίες οι οποίοι προσπαθούν να σταδιοδρομήσουν μέσα από αυτές τις επιχειρήσεις και οποίοι δεν διαθέτουν τόσο μεγάλα κεφάλαια ούτε διαθέτουν στρατιές από προσωπικό ώστε να είναι σε θέση να προχωρήσουν στην υλοποίηση των εν λόγω διατάξεων.
<P>
Πρόεδρε, το δεύτερο πρόβλημά μου σχετίζεται με το χρονοδιάγραμμα. Δεν αντιλαμβάνομαι γιατί δεν είναι δυνατόν να περιμένουμε για την εφαρμογή της εν λόγω πρότασης μέχρι τον Ιούλιο του 2002 οπότε και θα έχει εισαχθεί το Ευρώ ως μοναδικό νόμιμο μέσο πληρωμής. Χάρη σε εσάς συνάδελφε Whitehead, η τροπολογία αριθ. 18 δίνει στα κράτη μέλη τη δυνατότητα, χωρίς να τα υποχρεώνει, να αναβάλουν την εφαρμογή των διατάξεων στις μικρές επιχειρήσεις. Διερωτώμαι όμως γιατί δεν είναι δυνατόν να αναβάλουμε εξ ολοκλήρου την εφαρμογή της οδηγίας μέχρι την ημερομηνία αυτή;
<P>
Πιστεύω ότι εάν καταλήξουμε τελικά στο να αναγράφονται τρεις ή τέσσερις τιμές για κάθε προϊόν, οι οποίες μάλιστα σε περίπτωση έκπτωσης θα γίνονται έξι ή οχτώ, η εξέλιξη αυτή δεν θα διαφωτίσει και πολύ τους καταναλωτές. Θα ήθελα να ρωτήσω τον Επίτροπο πως αντιλαμβάνεται την πρακτική εφαρμογή της πρότασης οδηγίας που επεξεργαστήκαμε, κατά την περίοδο μετάβασης στο Ευρώ από το έτος 1999 και μετά και ιδιαίτερα κατά την περίοδο Ιανουαρίου - Ιουλίου του 2002.

<SPEAKER ID=320 LANGUAGE="IT" NAME="Garosci">
Κύριε Πρόεδρε, μία σύντομη παρέμβαση, μόνο για να ευχαριστήσω την εισηγήτρια κα. Oomen-Ruijten η οποία αντιμετώπισε με τρόπο ολοκληρωμένο και ενημερωμένο ένα θέμα καθόλου απλό από τεχνική άποψη.
<P>
Δύο ήταν οι στόχοι της Επιτροπής σχετικά με την οδηγία αυτή: από τη μία μεριά, η πάντοτε καλύτερη πληροφόρηση των καταναλωτών, και από την άλλη, η προστασία του συστήματος διανομής, ιδίως στις μικρομεσαίες του μορφές, που είναι εκείνες οι οποίες πλήττονται περισσότερο από την είσοδο της τεχνολογίας. Ο χρόνος που προστέθηκε για την τεχνολογική προσαρμογή νομίζω ότι είναι αρκετός. Ας μου επιτραπεί όμως να εκφράσω και την εκτίμησή μου για την Επίτροπο κα. Bonino, η οποία υιοθέτησε ένα μεγάλο μέρος των υποδείξεων που προέκυψαν σε σχέση με την πρώτη σύνταξη του κειμένου: το κείμενο είναι τώρα πιο περιεκτικό και πλησιέστερα στους πραγματικούς στόχους που προτίθεται να πραγματοποιήσει, δηλαδή την πληροφόρηση των καταναλωτών με τρόπο απλό αλλά και ολοκληρωμένο.
<P>
Ζητάμε εν τούτοις από την Επιτροπή μία ακόμη προσπάθεια για την έγκριση των τροπολογιών που υποβλήθηκαν σήμερα, που είναι εκείνες που παρέμειναν στη τελευταία έκδοση του κειμένου που ψηφίστηκε το βράδυ της Δευτέρας: είναι όλες πραγματικά χρήσιμες, αν και ορισμένες από αυτές ίσως κάπως επαναλαμβάνουν τα ίδια στο περιεχόμενό τους: είναι χρήσιμες για τη διαμόρφωση μίας οδηγίας η οποία, από τη μία μεριά, πρέπει να είναι κοντά στην αγορά κατά τη διάρκεια της ανάπτυξης και των μεταβολών της και, από την άλλη, κοντά στην ανάγκη ο τελευταίος πελάτης να είναι σε θέση να παραβάλει τιμές και μονάδες μετρήσεως. Πιστεύω ότι με τον τρόπο αυτό θα προκύψει μία οδηγία που θα εκτιμηθεί τόσο από το εμπορικό σύστημα όσο από τους καταναλωτές, που δεν είναι και λίγο πράγμα!

<SPEAKER ID=321 LANGUAGE="NL" NAME="Eisma">
Πρόεδρε, θα ήθελα να συγχαρώ τη συνάδελφο Oomen-Ruijten για την ευέλικτη στάση που υιοθέτησε ως εισηγήτρια της εν λόγω έκθεσης σχετικά με το θέμα αυτό. Εμείς βέβαια ασχοληθήκαμε με ένα άλλο θέμα και συγκεκριμένα με τις ναρκωτικές ουσίες αλλά επαναλαμβάνω ότι η συνάδελφος υιοθέτησε σε αυτή την περίπτωση μια πολύ ευέλικτη στάση.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών εκφράζει την ικανοποίησή της που η παρούσα οδηγία αντικαθιστά τις δύο παλαιότερες οδηγίες επειδή απ' ό, τι φαίνεται οι οδηγίες αυτές δεν μπόρεσαν να λειτουργήσουν στην πράξη. Οι εν λόγω οδηγίες βασίστηκαν στην ιδέα των τυποποιημένων συσκευασιών αλλά οι παραγωγοί δεν κατόρθωσαν να συμφωνήσουν στο σημείο αυτό και κατά συνέπεια δεν έγινε δυνατή η πώληση στην Ευρωπαϊκή Ένωση προϊόντων με ομοιόμορφη συσκευασία.
<P>
Κατ' αυτόν τον τρόπο δεν μπόρεσαν τελικά οι καταναλωτές να συγκρίνουν τις τιμές των προϊόντων και για τον λόγο αυτό έρχεται η νέα οδηγία με την οποία εγκαταλείπεται το παλαιό σύστημα και υιοθετείται ένα άλλο σύμφωνα με το οποίο θα αναγράφεται για κάθε προϊόν η τιμή ανά μονάδα μέτρησης, δηλαδή ανά κιλό ή ανά λίτρο.
<P>
Ορισμένοι συνάδελφοι και η Επιτροπή Γεωργίας επιχείρησαν να επανεισάγουν το παλαιό σύστημα. Εμείς απορρίπτουμε τις προσπάθειες αυτές, επειδή αποδείχθηκε ότι το σύστημα αυτό δεν είναι δύνατό να λειτουργήσει. Εμμένουμε λοιπόν στην παρούσα τροπολογία και ζητούμε από την Επιτροπή να συντάξει μια έκθεση όπου θα αναλύονται οι οικονομικές επιπτώσεις στο λιανικό εμπόριο και συγκεκριμένα στις μικρομεσαίες επιχειρήσεις, έτσι ώστε να κατορθώσουμε εμείς οι βουλευτές να εκτιμήσουμε καλύτερα το ζήτημα αυτό σε μια από τις επόμενες φάσεις της διαδικασίας.
<P>
Η ερώτησή μου είναι η εξής: πότε θα μας προσκομίσει η Επιτροπή και η Επίτροπος Bonino την έκθεση αυτή όπου θα αναλύονται οι οικονομικές επιπτώσεις του συστήματος αυτού στο λιανικό εμπόριο;
<P>
Εμείς θεωρούμε ότι είναι απόλυτα λογική και εύλογη η χορήγηση πόρων για τη στήριξη του λιανικού εμπορίου μέσω των προγραμμάτων ενημέρωσης ώστε να μπορέσουν οι επιχειρήσεις να υλοποιήσουν και να προσαρμόστουν στο νέο σύστημα. Πρόεδρε, πιστεύω ότι θα ήταν καλύτερο η εν λόγω οδηγία να μην προχωρούσε στη ρύθμιση των διατάξεων που διέπουν τον συγκεκριμένο τομέα και αφορούν την μεταβατική περίοδο της εισαγωγής του Ευρώ και όχι βέβαια του Ecu αλλά του Ευρώ.
<P>
Βλέπουμε λοιπόν ότι η υπόθεση προχωρεί και απ' ό, τι φαίνεται είναι λογικότερο να θεσπίσουμε γενικότερους κανόνες σχετικά με αυτή την μεταβατική περίοδο όταν θα γνωρίζουμε περισσότερα για αυτήν αντί να προσπαθούμε αυτή τη στιγμή να επιλύσουμε το πρόβλημα με διάφορες οδηγίες.
<P>
Ολοκληρώνοντας, Πρόεδρε, θα ήθελα να επισημάνω ότι στηρίζουμε τις τροπολογίες που προβλέπουν ότι η τιμή των προϊόντων δεν θα πρέπει να αναγράφεται πάντα πάνω στο ίδιο προϊόν αλλά θα είναι δυνατόν να αναγράφεται σύμφωνα με τις ανάγκες του εμπορίου λιανικών ειδών ακόμα και στο περίβλημα ή κάπου αλλού, γεγονός το οποίο θα διευκολύνει την κατάσταση και στο σημείο αυτό απευθύνομαι στην κ. Thyssen. Θα πρέπει να καταστήσουμε το νέο σύστημα αναγραφής των τιμών, το οποίο και προωθούμε, όσο το δυνατόν απλούστερο στην εφαρμογή του.

<SPEAKER ID=322 NAME="Blokland">
Πρόεδρε, η αναγραφή των τιμών ανά μονάδα προϊόντος αποτελεί ηδη κοινή πρακτική σε ορισμένα σούπερ μάρκετ. Η αναγραφή κατ' αυτόν τον τρόπο κοστίζει βέβαια κάτι παραπάνω σε χρήμα και σε κόπο στους καταστηματάρχες, αλλά από τη μέθοδο αυτή ωφελείται ο καταναλωτής. Για τον λόγο αυτό θεωρώ ότι αποτελεί θετική εξέλιξη η θέσπιση υποχρεωτικής νομοθεσίας σε ευρωπαϊκό επίπεδο σχετικά με την αναγραφή των τιμών. Θα μπορούσαμε να υποστηρίξουμε μάλιστα ότι το βήμα αποτελεί νίκη για τις οργανώσεις καταναλωτών.
<P>
Θα επιθυμούσα και εγώ να προχωρήσω στην αξιολόγηση του έργου της εισηγήτριας, κ. Oomen-Ruijten, η οποία με τις τροπολογίες που πρότεινε βελτίωσε αρκετά σε ορισμένα σημεία την πρόταση της Επιτροπής. Ίσως να φαίνεται ότι τα εν λόγω σημεία είναι δευτερεύουσας σημασίας, πιστεύω όμως ότι το παρόν νομοθέτημα θα έχει τεράστιες επιπτώσεις για αναρίθμητους καταστηματάρχες και καταναλωτές. Για το λόγο αυτό έχει εξαιρετική σημασία η προσεκτική διατύπωση των διατάξεων και η λεπτομερής οριοθέτηση των υποχρεώσεων των καταστηματαρχών. Πιστεύω ότι κατά την εκτίμηση της κατάστασης λάβαμε υπόψη μας στις σωστές τους διαστάσεις τα συμφέροντα των μικρών καταστηματαρχών.
<P>
Αντιλαμβάνομαι ότι η κ. Oomen-Ruijten είναι πεπεισμένη ότι η έκθεσή της θα εγκριθεί κατά την τελική ψηφοφορία στο σύνολό της ως έχει. Πιθανώς όμως η άποψη της Επιτροπής όσον αφορά τις τροπολογίες να της δημιουργήσει μεγάλη ανησυχία. Ανεξάρτητα από το τι αισθάνεται τελικά εγώ της εύχομαι να περάσει μια ήσυχη νύκτα επειδή την αξίζει και το έχει ανάγκη και μάλιστα όχι μόνο αυτή.

<SPEAKER ID=323 LANGUAGE="DE" NAME="Kuhn">
Kύριε Πρόεδρε, παρά το αργόν ή το προχωρημένον της ώρας, θα ήθελα να ευχαριστήσω θερμά την εισηγήτρια για το ότι έκανε συγκερασμό τόσο πολλών συμφερόντων σ' ένα πράγμα, δηλαδή των συμφερόντων των παραγωγών, των εμπόρων αλλά και των εμπόρων λιανικής. Tο ότι δίνεται μια ειδική προθεσμία προστασίας στους εμπόρους λιανικής, αναφέρθηκε εδώ, χωρίς ουδόλως να πλήττεται η προστασία των καταναλωτών.
<P>
Όποιος θέλει να δώσει ζωή στο κείμενο της Συνθήκης της EE, που μιλάει για υψηλό επίπεδο προστασίας των καταναλωτών, θα πρέπει, κατά τη γνώμη μου, να δώσει τη συγκατάθεσή του στην έκθεση αυτή. Όποιος σήμερα αγοράζει τρόφιμα για το Σαββατοκύριακο σ' ένα κατάστημα, και υποθέτω ότι αυτό το κάνουν και βουλευτές, κάπου-κάπου τουλάχιστον, αυτός θα πρέπει, αν θέλει να κάνει συνειδητές αγορές συγκρίνοντας τις τιμές, να ξοδέψει πολύ χρόνο, να είναι καλός στους υπολογισμούς από μνήμης ή να έχει μαζί του έναν υπολογιστή τσέπης. Mε μια ματιά δεν μπορεί να δει την τιμή πώλησης ανά μονάδα μέτρησης σε πολλά προϊόντα. Για διαφάνεια τιμών δεν μπορεί να γίνεται λόγος. Aυτός, όμως, ήταν ο στόχος, σε ευρωπαϊκό επίπεδο, εδώ και 20 χρόνια σχεδόν.
<P>
Aσφαλώς οι μέχρι σήμερα ισχύουσες διατάξεις αποτελούσαν μια βελτίωση για τους καταναλωτές σε ορισμένες χώρες. Σε μένα - κι εδώ συνέβαινε ό, τι και στην κ. Oomen Ruijten - προκαλούσαν μάλλον σύγχυση και μερικές φορές μάλιστα αποτελούσαν αίνιγμα. Aν αγόραζα ένα κομμάτι μη συσκευασμένο χοιρομέρι, μπορούσα να διαβάσω την τελική τιμή και την τιμή ανά κιλό. Aν αγόραζα μια άλλη έτοιμη συσκευασία, διάβαζα δύο μερίδες; πόσο μεγάλες, καμιά ιδέα; 116 g συν την τελική τιμή. Tο τι στοίχιζε το μισό κιλό ή το κιλό, θα έπρεπε να το υπολογίσω εγώ η ίδια. Γι' αυτό και είμαι ευτυχής - και μαζί με μένα και οι περισσότεροι καταναλωτές - που η τιμή ανά μονάδα μέτρησης θα γίνει επιτέλους πραγματικότητα.

<SPEAKER ID=324 LANGUAGE="EN" NAME="Jackson">
Κύριε Πρόεδρε, δεδομένου ότι πιστεύω πως στο μέλλον κάποια Ευρωπαϊκή Ένωση μικρών εμπόρων μπορεί να διαβάσει αυτή τη συζήτηση, θα ήθελα να καταχωρηθεί στα πρακτικά ότι συζητούμε σχεδόν μισή ώρα μετά τα μεσάνυχτα με παρόντες δέκα Μέλη και μια Επίτροπο την οποία συγχαίρω για την αντοχή της. Λέγω ότι οι πολίτες θα ξανακοιτάξουν αυτή τη συζήτηση και θέλω να καταχωρηθεί αυτό στα πρακτικά διότι μολονότι πιστεύω ότι η κατά μονάδα ένδειξη των τιμών μπορεί να αποβεί προς όφελος των καταναλωτών στα μεγάλα καταστήματα και τα μεγάλα σούπερμαρκετ, όταν φτάνουμε στα μικρά καταστήματα η οδηγία αυτή θα δημιουργήσει ένα αδικαιολόγητα μεγάλο αριθμό πρόσθετων κανονισμών.
<P>
Είναι αληθές, όπως εξήγησε η εισηγήτρια, ότι προσπάθησε μέσω τροπολογιών να ελαφρύνει το βάρος στα μικρά καταστήματα. Στην Τροπολογία της Αριθ. 14 διαβάζουμε για την δυνατότητα τοποθέτησης μέσα στα καταστήματα τιμοκαταλόγων και πινακίδων. Εσείς, κ. Πρόεδρε, προέρχεσθε από την Ιταλία. Σας ζητώ να σκεφθείτε όλα αυτά τα μικρά καταστήματα που γνωρίζετε στις ιταλικές πόλεις, γεμάτα με διάφορα είδη από το πάτωμα μέχρι το ταβάνι, εκατοντάδες διαφορετικά είδη. Θα πρέπει τώρα να πάτε πίσω και να τους πείτε ότι χάρις σ' αυτή την οδηγία, έστω, δέχομαι σε έξι χρόνια αντί των τεσσάρων, θα πρέπει να έχουν ένδειξη τιμής κατά μονάδα για κάθε ένα από τα είδη μέσα στα καταστήματά τους. Προσωπικά εγώ δεν πιστεύω ότι θα είναι δυνατό γι' αυτά τα μικρά καταστήματα με την τεράστια ποικιλία των προϊόντων να μπορέσουν να έχουν ένδειξη τιμών κατά μονάδα απλά και μόνο κρεμώντας μια πινακίδα στη μια γωνιά του καταστήματος.
<P>
Μια έρευνα που έγινε στο Ηνωμένο Βασίλειο, στα μικρά καταστήματα που ανήκουν στην αλυσίδα Spar, διαπίστωσε ότι κατά μέσο όρο περιλαμβάνουν περί τα 3.500 αντικείμενα και ότι σε ένα μικρό κατάστημα αυτής της μορφής αναμένονται περί τις 100 μεταβολές τιμών μέσα σε μια εβδομάδα. Αυτό σημαίνει ότι η υποχρέωση ένδειξης τιμών κατά μονάδα θα ήταν πολύ ευχερέστερη με τη χρήση μηχανογραφικού συστήματος. Το καθαρό αποτέλεσμα της οδηγίας αυτής, εκτός εάν το βάρος στα μικρά καταστήματα μειωθεί, θα είναι ότι είτε θα πρέπει να περιορίσουν το εύρος των προϊόντων τους είτε θα πρέπει να κλείσουν. Εάν βρίσκονται στο όριο να κλείσουν, τότε η μόνη καλή είδηση που τους προσφέρουμε είναι ότι, σύμφωνα με μία από τις τροπολογίες της κ. Oomen-Ruijten, θα τους στείλουμε ένα έντυπο με το οποίο θα τους εξηγούμε για ποιό λόγο η Ευρωπαϊκή Ένωση τους κλείνει.
<P>
Θα πρέπει να εξηγήσω ότι πιστεύω πως η Τροπολογία Αριθ. 7 δεν είναι δυνατό να γίνει δεκτή από την Επιτροπή. Θα αποτελούσε τρομακτικό προηγούμενο να ζητείται η υποστήριξη της Επιτροπής για να γίνει δυνατή η κάλυψη του κόστους της οδηγίας. Αυτό που πρέπει να κάνουμε είναι να θέσουμε την έμφαση στην Τροπολογία Αριθ. 5 της εκθέσεως και να ζητήσουμε πολύ επίμονα από την Επιτροπή, εξ ονόματος όλων των ομάδων του Κοινοβουλίου, να παρουσιάσει πριν από τη δεύτερη ανάγνωση ορισμένες ρεαλιστικές εκτιμήσεις σχετικά με το κόστος της οδηγίας.
<P>
Βρίσκομαι σήμερα στην ασυνήθη θέση για Συντηρητικό Μέλος να ομιλώ εξ ονόματος της Ένωσης των Συνεταιρικών καταστημάτων του Ηνωμένου Βασιλείου, αλλά επίσης και εξ ονόματος της Κοινοπραξίας Λιανοπωλητών, του Συνδέσμου των Πολυκαταστημάτων, του Συνδέσμου των βρετανικών Εμπορικών Επιμελητηρίων, του Συνδέσμου των Αυτομάτων Πωλητών και, περιέργως, της Ομοσπονδίας των σκώτων παντοπωλών. Όλοι αυτοί δεν μπορούν να κάνουν λάθος! Η παρούσα οδηγία δημιουργεί ουσιαστικά προβλήματα στα μικρά καταστήματα, προβλήματα τα οποία πιστεύω ότι θα ληφθούν υπόψη από την Επιτροπή.

<SPEAKER ID=325 NAME="Bonino">
Ευχαριστώ την εισηγήτρια, ευχαριστώ και τους κκ. βουλευτές που παρακολούθησαν τη συζήτηση. Θα ήθελα να αρχίσω με αφορμή μερικές παρατηρήσεις του κ. Jackson, για να κάνω ορισμένες διευκρινίσεις. Κύριε βουλευτά, η Επιτροπή δεν εφευρίσκει τη στιγμή αυτή μία οδηγία. Οφείλω να σας πληροφορήσω ότι υπήρχαν ήδη τρεις οδηγίες, πολύπλοκες και ανεφάρμοστες, οι οποίες θα ετίθεντο σε ισχύ το 1997, τρεις νομοθεσίες τόσο περίπλοκες που θα ήταν αδύνατο να εφαρμοσθούν, κατά τη γνώμη μας, και όμως θα ετίθεντο σε ισχύ το 1997. Θα ήθελα η ίδια να καλέσω τον κ. βουλευτή να εξετάσει το θετικό χαρακτήρα της πρωτοβουλίας αυτής, η οποία έχει τη στιγμή αυτή σκοπό να απλοποιήσει την κατάσταση για τις μικρομεσαίες επιχειρήσεις και, ας πούμε, να την παρατείνουμε: σαν μεταβατική περίοδο για την προσαρμογή έχουμε δεχθεί τα έξη χρόνια. Ο κ. βουλευτής θα έπρεπε όμως να απαντήσει ίσως σε κάποιο άλλο ερώτημα: εάν η Επιτροπή σε συνεννόηση ελπίζω με το Κοινοβούλιο, δεν είχε πάρει την πρωτοβουλία αυτή, το 1997 θα είχε λήξει η μεταβατική περίοδος, και θα είχαν τεθεί σε ισχύ οι υφιστάμενες τρεις εξαιρετικά περίπλοκες οδηγίες. Θα ήθελα η ίδια αληθινά να καλέσω τους κκ. βουλευτές και όλο το Κοινοβούλιο να εξετάσουν τη θετική πλευρά αυτής της πρωτοβουλίας, που είναι όχι μόνο υπέρ των καταναλωτών αλλά και των εμπόρων, οι οποίοι διαφορετικά θα βρισκόντουσαν σε μία κατάσταση, ας μου επιτραπεί να πω, απελπιστική.
<P>
Δεν θέλω φυσικά να υπεισέλθω στις λεπτομέρειες όλου του κανονισμού, θα ήθελα μονάχα να αποσαφηνίσω, μέσα στα ελάχιστα λεπτά που διαθέτω, τις τροπολογίες που η Επιτροπή δεν είναι τη στιγμή αυτή έτοιμη να δεχθεί και, εν συντομία, να διευκρινίσω τους λόγους. Από τις τροπολογίες που απέμειναν η Επιτροπή δέχεται το μεγαλύτερο μέρος, και μάλιστα ευχαριστεί το Κοινοβούλιο για την προσπάθειά αποσαφήνισης μίας ολόκληρης σειράς διατυπώσεων που μας φαίνονται πιό προσαρμοσμένες. Ομως, η Επιτροπή θεωρεί ότι, τουλάχιστον τη στιγμή αυτή, είναι ακόμα πρόωρο να υποθηκεύσουμε την απόφαση και όλες τις τροπολογίες, οι οποίες άλλωστε είναι δύο, που αναφέρονται στη θέση σε ισχύ του ενιαίου νομίσματος. Είμαι της γνώμης ότι έχουμε αρκετό χρόνο, από σήμερα μέχρι το 2002, για να καταλάβουμε καλύτερα πώς μποούμε να ρυθμίσουμε καλύτερα την κατάσταση: το Κοινοβούλιο γνωρίζει πολύ καλά πόσο το πρόβλημα του ενιαίου νομίσματος απασχολεί στην Επιτροπή, ιδίως όσον αφορά στους καταναλωτές, και συνεπώς δεν θα ήθελα να υποθηκεύσω σήμερα μία απόφαση.
<P>
Δεύτερον: σχετικά με την οικονομική υποστήριξη, η Επιτροπή θα εκπονήσει μία έκθεση, όπως της ζητήθηκε, όμως όχι μέσα σε ένα χρόνο. Πραγματικά, είναι πολύ σύντομη η διάρκεια ενός χρόνου, για να εκπονηθεί μία συνεκτική έκθεση. Παραμένουμε λοιπόν στην πρότασή μας των δύο ετών, εκπονώντας πάντως μία έκθεση σχετικά με την κατάσταση της θέσης σε ισχύ. Σχετικά όμως με την οικονομική υποστήριξη η Επιτροπή δεn νομίζει ότι πρέπει προς το παρόν να παρέμβει, έχοντας ήδη δεχθεί σαν μεσολάβηση ένα μεγαλύτερο χρόνο εφαρμογής. Κατά τα άλλα, θα ήθελα να πληροφορήσω τον βουλευτή κ. Eisma ότι, όσον αφορά στις δημοσιονομικές δαπάνες, υπάρχουν αυτή τη στιγμή λεπτομερή στοιχεία τα οποία οι υπηρεσίες μου είναι απολύτως πρόθυμες να του διαβιβάσουν, δεδομένου ότι υπάρχουν τέσσερις διαφορετικές λύσεις για την εφαρμογή της οδηγίας. Αυτό εξαρτάται για παράδειγμα από τον δια χειρός, ή μέσω υπολογιστού, τρόπο, και από το ενδεχόμενο δαπανών και τιμών που θα επαληθευτούν κατά την εφαρμογή, όμως, ήδη από τώρα, κ. Eisma, οι υπηρεσίες είναι διατεθειμένες να σας παράσχουν πληροφορίες που έχουμε σήμερα στην κατοχή μας.
<P>
Η άλλη τροπολογία που νομίζω ότι δεν μπορώ να δεχθώ σήμερα είναι εκείνη που αποκλείει την αυτόματη διανομή, επειδή πραγματικά δεν βλέπω τον λόγο: είναι βέβαιο ότι δεν υπάρχουν λόγοι κόστους από την άποψη αυτή. Σχετικά με τον κατάλογο των παρεκκλίσεων, κ. Whitehead, όπως ο ίδιος είπατε, δεν το λάβαμε εγκαίρως, μέσα στο τυπικά προβλεπόμενο χρονικό διάστημα, όμως η Επιτροπή δέχεται να εξετάσει τον κατάλογο των προϊόντων που γνωρίζουμε ότι εσείς θεωρείτε ότι αξίζει ο κόπος να εξετασθούν. Αναφέρομαι, για παράδειγμα, στα παλαιά αντικείμενα, συλλεκτικά αντικείμενα και άλλα, πάνω στα οποία αξίζει πραγματικά ο κόπος να σταθεί κανείς. Κατόπιν αυτών, για να τελειώσω θα ήθελα μόνο να πω ότι το καλύτερο είναι συχνότατα εχθρός του καλού και ότι η έκθεση ή η οδηγία αυτή θα μπορέσει βέβαια, δεν ξέρω πώς, να βελτιωθεί, όμως τη στιγμή αυτή μου φαίνεται ότι αποτελεί μια απλοποίηση σε σχέση με την υπάρχουσα νομοθεσία, μια βοήθεια για τις μικρομεσαίες επιχειρήσεις.
<P>
Θέλω πολύ τέλος, να ευχαριστήσω από καρδιάς το Κοινοβούλιο για το χρόνο σας - γνωρίζω ότι έχετε επισπεύσει πάρα πολύ τις εργασίες σας - την εισηγήτρια για την προσπάθειά της και επίσης τον Πρόεδρο της Επιτροπής. Ολοι σας μου δώσατε τη δυνατότητα - και σας ευχαριστώ πολύ γι' αυτό - να φέρω την οδηγία αυτή στο Συμβούλιο «καταναλωτών» της επόμενης Τρίτης.

<SPEAKER ID=326 NAME="Πρόεδρος">
Η συζητηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 00.35 π.μ.)

