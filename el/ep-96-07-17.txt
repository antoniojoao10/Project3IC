<CHAPTER ID=1>
Nεκρολογία
<SPEAKER ID=1 NAME="Πρόεδρος">
Κυρίες και κύριοι, αγαπητοί κυρίες και κύριοι συνάδελφοι, στις 23 Ιουνίου 1996 απεβίωσε ο Ανδρέας Παπανδρέου. Η μακρά και βαριά ασθένειά του τον ανάγκασε, πέντε μήνες πριν, να παραιτηθεί από το αξίωμά του ως πρωθυπουργού της Ελλάδας, στα μέσα της τρίτης θητείας του. Επί μια δεκαετία καθόρισε ως πρωθυπουργός την ελληνική πολιτική και τη θέση της Ελλάδας στην Ευρωπαϊκή Ένωση κατά την περίοδο αυτή.
<P>
Δεν υπήρξε εύκολος εταίρος - ούτε και για τους φίλους του - αλλά δεν ήταν και πρωθυπουργός μιας εύκολης χώρας. Οι θέσεις του δεν ήταν πάντα αποδεκτές. Αυτό οφειλόταν στους δύσκολους γείτονες της χώρας του και σε μια ιστορία γεμάτη από ρήξεις και αντιφάσεις. Αλλά και ως Πρόεδρος του Ευρωπαϊκού Συμβουλίου κατάφερνε να ολοκληρώνει σε αποφασιστικές στιγμές, βοηθώντας έτσι την Κοινότητα να σημειώσει σημαντικές προόδους: Το 1988, με την έγκριση του δημοσιονομικού πακέτου που χρειαζόταν για να υλοποιηθεί ο στόχος της Ενιαίας Ευρωπαϊκής Πράξης. Το 1994, με την επίλυση των τελευταίων εκκρεμών θεσμικών ζητημάτων, η οποία άνοιξε το δρόμο για την ένταξη της Αυστρίας, της Φιλανδίας και της Σουηδίας στην Ευρωπαϊκή Ένωση.
<P>
Ο Ανδρέας Παπανδρέου συνέβαλε στο να κατανοήσουμε τη σημασία της Ελλάδας και του χώρου της Μεσογείου, αυτής της τόσο στρατηγικά σημαντικής για την Ευρώπη περιοχής. Ο Ανδρέας Παπανδρέου συνέβαλε αποφασιστικά στο να επανέλθει η ελευθερία και η δημοκρατία στην Ελλάδα, μετά τα σκοτεινά χρόνια της εξουσίας των συνταγματαρχών. Ήταν ένας από τους πατέρες της δημοκρατικής Ελλάδας που την οδήγησε ανεπιστρεπτί στην Κοινότητα και κατοχύρωσε την αλληλεγγύη των ευρωπαϊκών δημοκρατιών.
<P>
Ο Ανδρέας Παπανδρέου είχε το χάρισμα που λίγοι μόνο διαθέτουν, να δένει τους ανθρώπους με την προσωπικότητά του, την πορεία και το έργο της ζωής του. Ήταν για την Eλλάδα και τους Έλληνες κάτι περισσότερο από τα πολυάριθμα δημόσια αξιώματά του και τις πολιτικές του επιδόσεις. Aυτό άλλωστε μαρτυρεί το βαρύτατο πένθος πολλών χιλιάδων ανθρώπων, που του απέτισαν τον ύστατο φόρο τιμής στην κηδεία του. Διαισθανόμαστε την απώλεια που συνεπάγεται για τη χώρα του ο θάνατός του. Aπευθύνω τα συλλυπητήριά μας στην οικογένειά του, στο κόμμα του και στο λαό του.
<P>
(Tο Σώμα εγείρεται και τηρεί ενός λεπτού σιγή)

<SPEAKER ID=2 NAME="Πρόεδρος">
Eγερθήκατε για την τήρηση ενός λεπτού σιγής στη μνήμη του Aνδρέα Παπανδρέου. Σας ευχαριστώ.

<CHAPTER ID=2>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=4 LANGUAGE="FR" NAME="Bourlanges">
Κύριε Πρόεδρε, ζητώ το λόγο επί προσωπικού, δυνάμει του άρθρου 108 του Κανονισμού.
<P>
Χθες το βράδυ, κατά τη λήξη της συζήτησης για τα διευρωπαϊκά δίκτυα μεταφορών, συνέβη ένα περιστατικό το οποίο κατά τη γνώμη μου είναι ιδιαίτερα λυπηρό. Είχα καυτηριάσει -χρησιμοποιώντας λόγια που ομολογώ ότι ήταν αρκετά έντονα- τη στάση της Επιτροπής αναφορικά με τη συγκεκριμένη υπόθεση στη διάρκεια των τελευταίων δεκαπέντε ημερών, ασκώντας κριτική τόσο για την ευπείθειά της απέναντι στο Συμβούλιο όσο και για τη διγλωσσία της έναντι του Κοινοβουλίου.
<P>
Απαντώντας, ο επίτροπος Kinnock, αντί να επιχειρηματολογήσει επί της ουσίας του θέματος που έθιγα, αρκέστηκε στο να μου απευθύνει ένα κάρο βρισιές, μια συμπεριφορά που ακόμη και η προέλευσή του από την Ουαλία δεν μπορεί να εξηγήσει. Με κατονόμασε διαδοχικά «αργοκίνητο» και «ανώριμο», ενώ χαρακτήρισε την παρέμβασή μου «κενή περιεχομένου». Όσο για το «αργοκίνητος», αγαπητοί συνάδελφοι, θα μπορούσα να είμαι κάπως επιεικής, μιας και το σωματικό μου βάρος με κάνει να δικαιολογήσω μέχρις ορισμένου βαθμού τα λεγόμενα του επιτρόπου. Σε ό, τι αφορά το «ανώριμος», θα μπορούσα επίσης να επιδείξω κάποια επιείκεια, γνωρίζοντας ότι η εκτίμηση αυτή προέρχεται από έναν άνθρωπο ο οποίος προφανώς πάσχει από κάπως υπέρμετρη ωριμότητα. Αλλά όσον αφορά την τελευταία του παρατήρηση, θεωρώ πως η κριτική που θα μπορούσε να μου απευθύνει ο κ. Kinnock δεν θα έπρεπε να είναι ότι η παρέμβασή μου ήταν κενή περιεχομένου -όπως ισχυρίστηκε- αλλά, αντιθέτως, ότι η συγκεκριμένη μου παρέμβαση εμπεριείχε σημαίνοντα πράγματα, δεδομένου ότι, μιλώντας μετά από το συνάδελφό μας Dell' Alba, εξήγησα ότι, στην πραγματικότητα, η επιστολή που απέστειλε ο κ. Kinnock στον κ. Simpson στις 12 Ιουλίου ισοδυναμεί με μια στροφή 180 μοιρών της Επιτροπής σε σχέση με την επιστολή του ιδίου επιτρόπου, την 1η Ιουλίου, προς τον πρόεδρο Cornelissen, μιας και στην τελευταία αυτή επιστολή τόνιζε ότι δεν μπορούν να εισαχθούν τροποποιήσεις στον κατάλογο του Έσσεν δίχως προσφυγή στη διαδικασία συναπόφασης, ενώ στην επιστολή της 12ης Ιουλίου επεδίωκε να αποδείξει ακριβώς το αντίθετο.
<P>
Δεν θα ήθελα να δώσω στο συγκεκριμένο περιστατικό μεγαλύτερες διαστάσεις απ' όσες πραγματικά έχει. Αλλά μιας και ο Πρόεδρος Santer βρίσκεται εδώ ανάμεσά μας, θα σας παρακαλούσα, Κύριε Πρόεδρε, να του απευθύνετε το ερώτημα αν θεωρεί φυσιολογικό, κάθε φορά που κάποιος επίτροπος πιάνεται στα πράσα για διγλωσσία, να προτιμά να καταφέρνεται προσωπικά ενάντια στον βουλευτή που του κάνει τη σχετική παρατήρηση, αντί να του απαντά επί της ουσίας.
<P>
(Χειροκροτήματα)

<SPEAKER ID=5 NAME="Πρόεδρος">
Kύριε συνάδελφε, αυτή ήταν η παρέμβαση επί προσωπικού θέματος, βάσει του άρθρου 108. Φυσικά και θα το διαβιβάσουμε αυτό στον κύριο Eπίτροπο. Kατά τα άλλα, διαπιστώνω πως όλο το Σώμα μας αποτελείται μόνον από ώριμες προσωπικότητες.
<P>
(Γέλια, χειροκροτήματα)
<P>
(Tο Σώμα εγκρίνει τα συνοπτικά πρακτικά)

<CHAPTER ID=3>
Πρόγραμμα δραστηριοτήτων της Iρλανδικής Προεδρίας
<SPEAKER ID=6 NAME="Πρόεδρος">
H ημερήσια διάταξη προβλέπει τη δήλωση του ασκούντος την προεδρία του Συμβουλίου, σχετικά με το πρόγραμμα δραστηριοτήτων της Iρλανδικής προεδρίας.
<P>
Αποτελεί υψίστη χαρά για μένα να υποδεχθώ τον κ. Spring, Tαnaiste και προεδρεύοντα, για να προβεί σε δήλωση επί της ιρλανδικής προεδρίας. Η ιρλανδική προεδρία αντιμετωπίζει βαρύτατα καθήκοντα αλλά είναι επαρκώς προετοιμασμένη. Εμείς στο Ευρωπαϊκό Κοινοβούλιο αναμένουμε την ενεργό συνεργασία μαζί σας και με τους συναδέλφους σας κατά τη διάρκεια των επομένων έξι μηνών. Αλλά, επιτρέψτε μου να προσθέσω ότι εμείς στο Ευρωπαϊκό Κοινοβούλιο συνειδητοποιούμε επίσης πολύ καλά το έντονο ενδιαφέρον σας για τις ανησυχίες ολόκληρου του λαού της Ιρλανδίας σχετικά με τις πρόσφατες εξελίξεις στη Βόρειο Ιρλανδία. Η ειρηνευτική διαδικασία, η οποία ξεκίνησε πριν από δύο χρόνια χάρις στο θάρρος και την αποφασιστικότητα της βρετανικής και της ιρλανδικής κυβέρνησης και των ηγετών της κοινότητας της Βορείου Ιρλανδίας, υπέστη σοβαρή οπισθοδρόμηση κατά τις τελευταίες εβδομάδες. Εμείς, στο Σώμα αυτό, έχουμε ήδη εκφράσει δημόσια την αποστροφή μας για την πρόσφατη επανάληψη των τρομοκρατικών ενεργειών του IRA και, για μια ακόμη φορά, την επαναλαμβάνουμε και σήμερα.
<P>
(Χειροκροτήματα) Τις τελευταίες λίγες ημέρες οι δρόμοι της Ιρλανδίας έζησαν ξανά τις διαδηλώσεις και τη βία. Η σύγκρουση των δύο τμημάτων της κοινωνίας έχει θέσει σε κίνδυνο την προώθηση της ειρηνευτικής διαδικασίας. Εμείς, στο Κοινοβούλιο τούτο, παραμένουμε σταθεροί στην υποστήριξή μας προς εσάς και προς τους συναδέλφους σας στις προσπάθειές σας για ειρήνη και συνδιαλλαγή. Απευθύνουμε εντονότατη έκκληση προς όλες τις δημοκρατικές δυνάμεις, τις δύο κυβερνήσεις και τους ηγέτες των κοινοτήτων να πολλαπλασιάσουν τις προσπάθειές τους και να αποστείλουν ένα νέο μήνυμα ελπίδας για την ειρηνευτική διαδικασία μέσω συνομιλιών όλων των ενδιαφερομένων μερών.
<P>
Την περασμένη εβδομάδα δύο από τα κράτη μέλη μας, η Γαλλία και η Μ. Βρετανία, υπεδέχθησαν τον Νέλσον Μαντέλα σε επίσημη επίσκεψη. Η τεράστια εκδήλωση λαϊκής συμπάθειας και σεβασμού προς τον νοτιοαφρικανό Πρόεδρο αποτελούσε, ασφαλώς, χαιρετισμό στον ρόλο του ως αρχιτέκτονα μιας νέας και δημοκρατικής χώρας, αλλά επίσης και της συμφιλίωσης που έφερε στη χώρα του. Ύστερα από χρόνια διώξεων, βίας και διακρίσεων κηρύττει την ειρήνη, την φιλία και τη λήθη. Δεν ξεχνά - δεν μπορεί να ξεχάσει - το παρελθόν αλλά οικοδομεί το μέλλον. Αυτό αποτελεί το πιο ισχυρό μήνυμα συνδιαλλαγής και ελπίδας. Είναι ένα μήνυμα που εμείς στην Ευρώπη δεν πρέπει να αγνοήσουμε. Είναι ένα μήνυμα το οποίο πρέπει να αφουγκραστεί ολόκληρη η κοινότητα της Βορείου Ιρλανδίας.
<P>
(Χειροκροτήματα)
<SPEAKER ID=7 NAME="Spring">
Κύριε Πρόεδρε, κυρίες και κύριοι, πριν αρχίσω τη δήλωσή μου για την ιρλανδική προεδρία του Συμβουλίου, θα ήθελα να σας ευχαριστήσω για τα λόγια σας συμπαράστασης σχετικά με τη Βόρειο Ιρλανδία. Το ζήτημα αυτό έχει ύψιστη σημασία για μένα όχι μόνο ως Υπουργό Εξωτερικών της Ιρλανδίας αλλά επίσης και ως προεδρεύοντα του Συμβουλίου των Υπουργών, ιδιότητα υπό την οποία απευθύνομαι σε σας σήμερα.
<P>
Όπως γνωρίζουν τα Μέλη, τις τελευταίες δέκα ημέρες εξελίχθησαν γεγονότα τα οποία δημιούργησαν σοβαρή αστάθεια στη Βόρειο Ιρλανδία και έθεσαν σε κίνδυνο τα ουσιαστικά επιτεύγματα των ειρηνευτικών προσπαθειών των τελευταίων δύο ετών. Η αιτία για τις πρόσφατες ταραχές είναι οι βαθειά ριζωμένες και ουσιαστικές διαφορές που υπάρχουν στη Βόρειο Ιρλανδία και οι οποίες πρέπει να αντιμετωπιστούν με την επίτευξη μιας νέας αρχής για τις σχέσεις εντός της Βορείου Ιρλανδίας, εντός της νήσου της Ιρλανδίας και μεταξύ των λαών της Ιρλανδίας και της Μ. Βρετανίας καθώς και από τη συμφωνία για νέα όργανα και δομές που θα αφορούν το σύνολο των παραπάνω σχέσεων.
<P>
Τίποτα δεν μπορεί να δικαιολογήσει το μέγεθος της βίας και των εκφοβισμών των τελευταίων ημερών. Η βία μπορεί να είναι μια διέξοδος απογοήτευσης αλλά το μόνο που μπορεί να επιτύχει είναι να χειροτερεύσει μια ήδη κακή κατάσταση χωρίς να μπορεί να λύσει τα προβλήματα τα οποία την προκαλούν. Οι λύσεις θα εξευρεθούν μόνο με διάλογο, με διαπραγματεύσεις και με συμβιβασμούς. Είναι απαραίτητο όπως αποκατασταθεί ταχύτατα η κυριαρχία της πολιτικής επάνω στη βία του πεζοδρομίου, να κυριαρχήσει ο κανόνας δικαίου και να εφαρμοστεί αποτελεσματικά και δίκαια. Θα πρέπει να επιζητηθεί λύσει σχετικά με το θέμα των αμφισβητούμενων παρελάσεων οι οποίες προκάλεσαν τις πρόσφατες ταραχές.
<P>
Οι κυβερνήσεις της Ιρλανδίας και την Μ. Βρετανίας συμφώνησαν σε μια ειδική συνάντηση κατά τη διάρκεια της αγγλοϊρλανδικής Διακυβερνητικής Διάσκεψης αύριο για να συζητήσουν τα πρόσφατα γεγονότα και το θέμα των παρελάσεων, συμπεριλαμβανομένης της αναθεώρησης που εξήγγειλε η βρετανική κυβέρνηση. Οι δύο κυβερνήσεις θα συνεχίσουν τις κοινές τους προσπάθειες για να επιτύχουν μια ολοκληρωμένη πολιτική λύση η οποία θα στηρίζεται στη διαρκή ειρήνη και να διευρύνουν τα θεμέλια της αγγλοϊρλανδικής Συμφωνίας, της Κοινής Διακήρυξης και του εγγράφου-πλαισίου. Οι πολυμερείς διαπραγματεύσεις που ξεκίνησαν οι δύο κυβερνήσεις στις 10 Ιουνίου δημιουργούν μια μοναδική ευκαιρία για την επίτευξη συμφωνίας. Το Συμβούλιο προτρέπει όλα τα ενδιαφερόμενα μέρη να διαπραγματευθούν με καλή πίστη επί τη βάσει αποκλειστικά και μόνον ειρηνικών μέσων και αποκηρύττοντας τη βία. Το Συμβούλιο καλεί όλους τους συμμετέχοντες να διευρύνουν το πνεύμα τους προς την κατεύθυνση της οικοδόμησης νέων σχέσεων οι οποίες να στηρίζονται στην ισότητα της μεταχείρισης, στην ισότητα του σεβασμού και στη διευκόλυνση άσκησης των δικαιωμάτων και των παραδόσεων όλων ανεξαιρέτως.
<P>
Θα ήθελα να κλείσω αυτά τα σύντομα σχόλια διατυπώνοντας την ελπίδα ότι το όραμα των ιδρυτικών πατέρων της Ευρωπαϊκής Ένωσης, η αποφασιστικότητά τους για να οικοδομήσουν την ειρήνη μέσα από τη διαφοροποίηση και να εκμηδενίσουν μια για πάντα τις βίαιες διαιρέσεις του παρελθόντος, θα χρησιμεύσουν ως έμπνευση για τους λαούς της Βορείου Ιρλανδίας και για τις κυβερνήσεις της Ιρλανδίας και της Μ. Βρετανίας στις προκλήσεις που ορθώνονται μπροστά μας.
<P>
(Χειροκροτήματα) Η ιρλανδική προεδρία του Συμβουλίου των Υπουργών της Ευρωπαϊκής Ένωσης άρχισε την 1η Ιουλίου. Ωστόσο, καμιά προεδρία δεν αρχίζει στην πραγματικότητα τη θητεία της πριν παρουσιάσει το πρόγραμμα των προτεραιοτήτων της ενώπιον του Ευρωπαϊκού Κοινοβουλίου.
<P>
Προσέρχομαι σήμερα ενώπιόν σας για να εκθέσω και να σχολιάσω τις προτεραιότητες της ιρλανδικής προεδρίας τις οποίες γνωρίζω ότι συμμερίζεσθε.
<P>
Η ιρλανδική προεδρία αναλαμβάνει τα καθήκοντά της την ώρα που η Ευρωπαϊκή Ένωση αντιμετωπίζει μεγάλες προκλήσεις. Πρέπει να μεταφράσουμε την ανάπτυξη σε απασχόληση. Πρέπει να αντιμετωπίσουμε την πρόκληση της παγκοσμιοποίησης της οικονομίας και να διασφαλίσουμε ότι θα είμαστε έτοιμοι να την αντιμετωπίσουμε. Πρέπει να ανταποκριθούμε στις ανησυχίες των πολιτών σχετικά με την προσωπική τους ασφάλεια. Πρέπει να προχωρήσουμε προς την Οικονομική και Νομισματική Ένωση. Πρέπει να προετοιμαστούμε για τη διεύρυνση. Πρέπει να προωθήσουμε τις εργασίες της Διακυβερνητικής Διάσκεψης. Και, πιο σημαντικό απ' όλα, πρέπει να διατηρήσουμε και να ενισχύσουμε τα τεράστια επιτεύγματα που εκπροσωπεύει η Ευρωπαϊκή Ένωση.
<P>
Το Ευρωπαϊκό Κοινοβούλιο θα έχει να παίξει ένα σημαντικότατο ρόλο στο καθήκον της εξασφάλισης ότι η Ένωση μπορεί να αντιμετωπίσει τις προκλήσεις που έχει μπροστά της κατά την ερχόμενη δεκαετία και πέραν αυτής.
<P>
Στο πρόγραμμα των προτεραιοτήτων μας για τους επόμενους έξι μήνες αποδίδουμε έμφαση στις ανησυχίες των πολιτών. Ως πολιτικοί εκλεγμένοι από τον λαό γνωρίζετε ποιες είναι αυτές οι ανησυχίες. Γνωρίζετε ότι οι εκλογείς μας έχουν δικαίωμα στην εξασφάλιση απασχόλησης. Γνωρίζετε ότι οι εκλογείς μας έχουν δικαίωμα σε ασφαλείς δρόμους. Γνωρίζετε ότι οι εκλογείς μας έχουν δικαίωμα στη χρηστή διαχείριση των χρημάτων τους. Και, πιο σημαντικό απ' όλα, γνωρίζετε ότι οι εκλογείς μας έχουν δικαίωμα σε μια ειρηνική Ευρώπη
<P>
Γνωρίζετε όλα εκείνα που θέλουν και δικαιούνται οι πολίτες μας. Και, σχετικά με το πιο θεμελιώδες ζήτημα, η Ευρωπαϊκή Ένωση το επέτυχε. Η Ευρώπη έχει ειρήνη. Έχει ειρήνη για 50 χρόνια τώρα. Καθώς αντικρύζω ολόκληρη την αίθουσα, από τη δεξιά μέχρι την αριστερά πτέρυγα, γνωρίζω ότι είναι αδιανόητο να βρεθεί ξανά σε εσωτερικό πόλεμο η Ευρώπη. Επομένως, η Ευρωπαϊκή Ένωση επιτυγχάνει στην πρώτη και βασική δοκιμή.
<P>
Η ΕΕ έχει θέσει στον εαυτό της πρόσθετους στόχους. Η εσωτερική αγορά έχει ενισχύσει τη λογική της οικονομικής και νομισματικής ένωσης. Η 1η Ιανουαρίου 1999 έχει επιβεβαιωθεί ως η έναρξη της τρίτης φάσεως της ΟΝΕ. Το όφελος της σταθεροποίησης των νομισμάτων έχει διαπιστωθεί με τα χαμηλότερα επιτόκια. Το μήνυμα ότι το ισχυρό νόμισμα έχει τεράστια επίπτωση στη δημιουργία ισχυρής οικονομίας έχει γίνει αποδεκτό. Αυτό που πρέπει να κάνουμε τώρα είναι να μεταφράσουμε τα οφέλη αυτά σε εξασφάλιση απασχόλησης και να θέσουμε περισσότερους πόρους στην προσπάθεια δημιουργίας ασφαλέστερης ζωής.
<P>
Η ιρλανδική προεδρία θα αποδόσει πολύ μεγάλη έμφαση στην απασχόληση. Η απασχόληση είναι καταρχάς έργο των εθνικών αρχών. Ωστόσο, ενεργώντας από κοινού, μπορούμε να επιτύχουμε ουσιαστική ενίσχυση των προσπαθειών σε εθνικό επίπεδο. Αυτό ισχύει ιδιαίτερα στην περίπτωση της διευρυνόμενης παγκόσμιας οικονομίας, όπως αποδεικνύουν τα συμπεράσματα της Διασκέψεως της Ομάδας των Επτά. Η Ευρωπαϊκή Ένωση παρέχει ένα ολοένα ευρύτερο πεδίο όπου τα κράτη μέλη μπορούν να συνεργαστούν, να συντονίσουν τις προσπάθειές τους και να διδαχθούν το ένα από τις εμπειρίες του άλλου.
<P>
Η δημιουργία θέσεων απασχόλησης αποτελεί την κορυφαία πρόκληση για όλες τις κυβερνήσεις μας, τη μοναδική μεγαλύτερη ανησυχία των εκλογέων μας, όπως ασφαλώς γνωρίζετε.
<P>
Η Λευκή Βίβλος της Επιτροπής για την Ανάπτυξη, την Ανταγωνιστικότητα και την Απασχόληση έχει καθορίσει τις γενικές κατευθύνσεις. Τα διαδοχικά Ευρωπαϊκά Συμβούλια Κορυφής στο Έσσεν, τις Κάννες, τη Μαδρίτη και τη Φλωρεντία έχουν θέσει το πλαίσιο. Θα προετοιμάσουμε τη δεύτερη κοινή έκθεση επί της απασχόλησης για το Ευρωπαϊκό Συμβούλιο του Δουβλίνου που θα γίνει τον ερχόμενο Δεκέμβριο. Θα τονίσουμε, ιδιαίτερα, τις ανάγκες των περιθωριοποιημένων τάξεων: των νέων, των μακροχρόνια ανέργων και των ανέργων γυναικών.
<P>
Η ιρλανδική προεδρία θα αναπτύξει επίσης τις ιδέες του Συμφώνου Εμπιστοσύνης για την Απασχόληση που εξήγγειλε ο Πρόεδρος Santer. Θα αντλήσουμε διδάγματα από την εθνική μας εμπειρία στον τομέα της τοπικής απασχόλησης. Θέλουμε να επιτύχουμε την έγκριση του πολυετούς προγράμματος για τις μικρές και μεσαίες επιχειρήσεις. Θα προωθήσουμε ενεργά την ανταγωνιστικότητα της βιομηχανίας και θα προωθήσουμε την προσαρμογή στην Κοινωνία της Πληροφόρησης.
<P>
Το οργανωμένο έγκλημα αποτελεί τη μάστιγα των σύγχρονων κοινωνιών ενώ το εμπόριο των ναρκωτικών αποτελεί μία από τις χειρότερες μορφές του. Αυτό το νοιώσαμε πολύ έντονα πρόσφατα εμείς στην Ιρλανδία με την εκτέλεση μιας θαρραλέας δημοσιογράφου η οποία άφοβα διερευνούσε εγκληματικές ενέργειες. Η δολοφονία της Βερόνικα Γκερέν αποτελεί απόδειξη της ισχύος του λόγου και της αλήθειας. Απεκάλυψε την εγκληματικότητα και οι εγκληματίες την δολοφόνησαν. Οι έντονες εκφράσεις λύπης τόσο στην Ιρλανδία όσο και πέραν αυτής τονίζουν την ανάγκη να καταδιώξουμε με ακόμη μεγαλύτερη αποφασιστικότητα τους εγκληματίες που διαπράττουν αυτές τις πράξεις.
<P>
Η δικαιοσύνη και οι εσωτερικές υποθέσεις παραμένουν κυρίως μέσα στα όρια της εθνικής αρμοδιότητας των κρατών μελών. Ουχ ήττον όμως πρέπει να εξασφαλίσουμε ότι η Ένωση θα βοηθήσει τις προσπάθειες που γίνονται σε εθνικό επίπεδο για την αντιμετώπιση του εγκλήματος και ιδιαίτερα της εμπορίας των ναρκωτικών. Πρέπει να εξασφαλίσουμε ότι οι τέσσερεις ελευθερίες της εσωτερικής αγοράς δεν θα καταχρώνται από τα εγκληματικά στοιχεία και δεν θα καταλήγουν σε ελευθερίες παραβίασης του νόμου. Θα πρέπει να διασφαλίσουμε την πλήρη και συντονισμένη χρήση όλων των εργαλείων που έχουμε στη διάθεσή μας, είτε εθνικών, είτε διεθνών, είτε ευρωπαϊκών.
<P>
Η ιρλανδική προεδρία θα συγκεντρώσει την προσοχή της σε ορισμένες συναφείς δραστηριότητες κατά το επόμενο εξάμηνο. Για παράδειγμα, θέλουμε να επιτύχουμε την ολοκλήρωση της Σύμβασης της Europol και την υπογραφή της Σύμβασης Έκδοσης των Καταζητουμένων. Θέλουμε περισσότερη συνεργασία μεταξύ των εθνικών εγκληματολογικών εργαστηρίων και περισσότερη συνεργασία στον τομέα των εξωτερικών συνόρων. Θέλουμε όπως τα σοβαρά αδικήματα εμπορίας ναρκωτικών επισύρουν τις αυστηρότερες δυνατές ποινές στο κάθε κράτος μέλος. Θέλουμε μεγαλύτερη συνεργασία μεταξύ των αστυνομικών και των τελωνειακών υπηρεσιών και μεγαλύτερη συνεργασία μεταξύ των τελωνειακών υπηρεσιών και του ιδιωτικού τομέα.
<P>
Έχουμε πλήρη εμπιστοσύνη ότι το Ευρωπαϊκό Κοινοβούλιο θα παίξει και εκείνο τον ρόλο του στην αποφασιστική προσπάθεια επί ευρωπαϊκού επιπέδου για την αντιμετώπιση του προβλήματος των ναρκωτικών. Ελπίζω ιδιαίτερα ότι θα προχωρήσει αμέσως στην εξέταση του κοινοτικού προγράμματος επί της τοξικομανίας έτσι ώστε να υλοποιηθεί το ταχύτερο δυνατόν.
<P>
Επί των άλλων θεμάτων δικαιοσύνης και εσωτερικών υποθέσεων η ιρλανδική προεδρία θα επιζητήσει να βελτιώσει τη συνεργασία μεταξύ των κρατών μελών σε τομείς όπως η αστυνόμευση, τα τελωνεία, η μετανάστευση, η πολιτική του ασύλου και η δικαστική συνδρομή. Ανταποκρινόμενη, ιδιαίτερα, στις ανησυχίες που διετύπωσε το Ευρωπαϊκό Κοινοβούλιο, η προεδρία θα αξιοποιήσει τα συμπεράσματα και τις προτάσεις της Διασκέψεως για την Εκμετάλλευση των Γυναικών που έγινε στη Βιέννη τον Ιούνιο του 1996.
<P>
Θα συνεχίσουμε την εργασία για το Πρόγραμμα Δράσης σχετικά με τη Μετανάστευση και το Ασυλο. Θα εξετάσουμε επίσης αναλυτικά τις τρέχουσες ρυθμίσεις χρηματοδότησης τόσο στον τομέα των ναρκωτικών όσο και στον τομέα των άλλων εσωτερικών υποθέσεων και δικαιοσύνης.
<P>
Τόσο το πρόβλημα των ναρκωτικών όσο και εκείνο της απασχόλησης αποτελούν αντικείμενα τεράστιων και άμεσων ανησυχιών όλων των πολιτών της Ευρώπης. Η Ευρωπαϊκή Ένωση όμως παίζει επίσης τον ρόλο της στη εξασφάλιση μιας κοινωνίας ισότητας, ανεκτικότητας και πολυσυλλεκτικότητας, μιας κοινωνίας που φροντίζει τα λιγότερο ευνοημένα μέλη της, συμπεριλαμβανομένων των ατόμων με ειδικές ανάγκες. Η ΕΕ έχει ευθύνες στους τομείς της δημόσιας υγείας, των κοινωνικών υποθέσεων και της πολιτιστικής συνεργασίας. Έχει επίσης ευθύνες στην εκπαίδευση, τη νεότητα και την έρευνα. Θα προσπαθήσουμε να επιτύχουμε πρόοδο σε όλα αυτά τα αντικείμενα.
<P>
Ο ρόλος της Ένωσης στην περιβαλλοντική πολιτική είναι αποτελεσματικός και αξιόλογος. Η ίδια η χώρα μου έχει οφεληθεί ουσιαστικά από την εξέλιξη των δραστηριοτήτων της Ένωσης σ' αυτόν τον τομέα. Οι προδιαγραφές έχουν βελτιωθεί. Η συνειδητοποίηση έχει αυξηθεί. Οι πολίτες έχουν κατανοήσει καλύτερα τα δικαιώματά τους και τις υποχρεώσεις τους. Το περιβάλλον, συνεπώς, αποτελεί έναν τομέα ιδιαίτερου ενδιαφέροντος για την προεδρία μας.
<P>
Η Οικονομική και Νομισματική Ένωση έχει ξεκινήσει την πορεία της. Η ιρλανδική προεδρία αποσκοπεί στην επίτευξη περαιτέρω ουσιαστικής προόδου μέχρι το τέλος της θητείας της. Η διατήρηση της σταθερότητας κατά την τρίτη φάση και η σχέση των ισοτιμιών μεταξύ του Euro και των άλλων νομισμάτων της ΕΕ θα αποτελέσει ιδιαίτερο σημείο προσοχής. Αναμένουμε ότι θα ολοκληρώσουμε την τεχνική προπαρασκευαστική εργασία σχετικά με το νομικό πλαίσιο του Euro πριν από το τέλος του 1996. Το Ευρωπαϊκό Συμβούλιο Κορυφής του Δουβλίνου θα επιβεβαιώσει την ημερομηνία της 1ης Ιανουαρίου 1999 ως έναρξης της τρίτης φάσεως της ΟΝΕ.
<P>
Η εσωτερική αγορά έχει αποτελέσει μια μεγάλη επιτυχία της ΕΕ. Το πρόγραμμα που προέβλεπε η Λευκή Βίβλος έχει πρακτικά τελειώσει αλλά η εσωτερική αγορά δεν έχει ολοκληρωθεί ακόμη. Για να στερεώσουμε την ανάπτυξη και την απασχόληση θα πρέπει να απομακρύνουμε και τις τελευταίες διαφοροποιήσεις που παραμένουν στις οικονομίες μας.
<P>
Το Σύμφωνο Santer για Εμπιστοσύνη στην Απασχόληση υπογράμμισε την ανάγκη ολοκλήρωσης της εσωτερικής αγοράς προς όφελος της δημιουργίας θέσεων απασχόλησης. Προς επίτευξη του σκοπού αυτού η ιρλανδική προεδρία θα επιζητήσει την επιτάχυνση έγκρισης της νομικής μορφής της Ευρωπαϊκής Εταιρείας και το νομικό πλαίσιο των βιοτεχνολογικών ανακαλύψεων. Θα προωθήσουμε επίσης τις δραστηριότητες της εσωτερικής αγοράς στους τομείς του ηλεκτρισμού, του φυσικού αερίου και των τηλεπικοινωνιών. Η Ένωση θα πρέπει να διασφαλίσει την αυστηρή εφαρμογή των πολιτικών της ούτως ώστε να εξασφαλίσει δίκαιο ανταγωνισμό προλαμβάνοντας τη χορήγηση παράνομων κρατικών ενισχύσεων και προλαμβάνοντας τη δημιουργία μονοπωλίων. Θα συνεχίσουμε με ζήλο την εργασία που στηρίζεται στην έκθεση της Επιτροπής σχετικά με την αποτελεσματικότητα της εσωτερικής αγοράς όπως επίσης και την πρωτοβουλία «Πρώτα ο Πολίτης».
<P>
Η Κοινή Αγροτική Πολιτική παραμένει ένας από τους ακρογωνιαίους λίθους της Ένωσης και στο αντικείμενο αυτό η ημερήσια διάταξη είναι πλήρης. Η ανάκτηση της εμπιστοσύνης στον τομέα του βοείου κρέατος θα αποτελέσει σημαντικό στόχο κατά τη διάρκεια της θητείας μας. Η χώρα μου εξάγει το 85 % της παραγωγής της σε βόειο. Κατά συνέπεια κατανοούμε πολύ καλά τη σημασία που έχει ο καθορισμός στη Φλωρεντία της σειράς των ενεργειών προς επίλυση της κρίσης της σπογγώδους εγκεφαλοπάθειας των βοοειδών.
<P>
Η επιτυχής διαχείριση του θέματος αυτού απαιτεί τη συνεργασία και την αλληλεγγύη όλων των κρατών μελών. Θα επιζητήσουμε να διασφαλίσουμε ότι το ζήτημα αυτό θα αντιμετωπιστεί σύμφωνα με επιστημονικά κριτήρια και έξω από τη σφαίρα της πολιτικής.
<P>
Από την εποχή της τελευταίας ιρλανδικής προεδρίας το 1990, το πλαίσιο μέσα στο οποίο λειτουργεί η Ευρωπαϊκή Ένωση έχει αλλάξει δραματικά. Η Ένωση έχει διευρυνθεί σε 15 χώρες και έχει γίνει αποδέκτης αιτήσεων εισδοχής άλλων 12 χωρών. Οι εξωτερικές προκλήσεις και ευθύνες που έχει να αντιμετωπίσει η ΕΕ έχουν γίνει επίσης πιο πολύπλοκες και πιο απαιτητικές. Η Ένωση επιζητεί να ανταποκριθεί οικοδομώντας καταρχάς εταιρικές σχέσεις και αμοιβαίο σεβασμό τόσο με τους γείτονές της στην Ευρώπη όσο και με τις άλλες περιοχές του κόσμου. Η θεσμοθέτηση της Κοινής Εξωτερικής Πολιτικής και Πολιτικής Ασφάλειας από τη Συνθήκη της Ευρωπαϊκής Ένωσης αντιπροσώπευσε ένα σημαντικό βήμα παροχής στην Ένωση πιο αποτελεσματικών δυνατοτήτων επίτευξης των στόχων αυτών.
<P>
Μολονότι οι ευθύνες στις εξωτερικές σχέσεις που κληρονομεί τώρα η Ιρλανδία ως προεδρία έχουν γίνει πιο καταπιεστικές, παίρνουμε θάρρος από την εργασία που εξετέλεσαν οι προηγούμενες προεδρίες και από τον ρόλο που παίζει το Ευρωπαϊκό Κοινοβούλιο. Αποτελεί στόχο μας ως προεδρία να ενισχύσουμε την ανάπτυξη μιας Ευρώπης η οποία θα είναι ανοικτή στον κόσμο και η οποία θα συμβάλλει ενεργά στην διεθνή ειρήνη, ασφάλεια και αλληλεγγύη. Πολύ σημαντική σ' αυτό το πλαίσιο θα είναι η προώθηση των στόχων της ΚΕΠΠΑ σε σχέση με την προαγωγή της δημοκρατίας, με το κράτος δικαίου και με τον σεβασμό των ανθρωπίνων δικαιωμάτων.
<P>
Μία από τις κύριες προτεραιότητές μας θα αποτελέσει η συνέχιση της ενεργού υποστήριξης της Ένωσης στην πλήρη εφαρμογή των ειρηνευτικών πρωτοβουλιών για την πρώην Γιουγκοσλαβία και της συμβολής της στις προσπάθειες παρεμπόδισης επιστροφής των τραγικών συνθηκών που εξουθένωσαν την περιοχή κατά τα τελευταία χρόνια. Ζωτικά αντικείμενα θα αποτελέσουν η διενέργεια ελεύθερων και δίκαιων εκλογών στη Βοσνία-Ερζεγοβίνη υπό την αιγίδα του ΟΑΣΕ, η οικονομική ανοικοδόμηση, η δημιουργία συνθηκών για την επιστροφή των προσφύγων και η πλήρης διασφάλιση των ανθρωπίνων δικαιωμάτων και των δικαιωμάτων των μειονοτήτων.
<P>
Θα επιζητήσουμε την ανάπτυξη πολιτικού διαλόγου με τους εταίρους μας στον τομέα της ασφάλειας. Θα συνεχίσουμε επίσης την αποτελεσματική ανάπτυξη της συνεργασίας ΕΕ-ΔΕΕ επί τη βάσει της Συνθήκης της Ευρωπαϊκής Ένωσης. Στη διάσκεψη κορυφής του στη Λισαβώνα τον Δεκέμβριο θα επιζητήσουμε να ενισχύσουμε τον ρόλο του Οργανισμού για την Ασφάλεια και τη Συνεργασία στην Ευρώπη ως ενός πανευρωπαϊκού βήματος για την ασφάλεια. Ουσιαστική προϋπόθεση για το δικό μας σύστημα παγκόσμιας ασφάλειας αποτελεί ένα αναθεωρημένο και χρηματοδοτικά κατοχυρωμένο σύστημα των Ηνωμένων Εθνών.
<P>
Ο πυρηνικός αφοπλισμός και η μη διάδοση των πυρηνικών όπλων, η ενίσχυση των απαγορεύσεων για τα χημικά και βιολογικά όπλα και η υπογράμμιση των θεμάτων των συμβατικών εξοπλισμών θα παραμείνουν τομείς προτεραιότητας για την Ένωση κατά τη διάρκεια της προεδρίας μας. Θα επιζητήσουμε επίσης να αναπτύξουμε στον μέγιστο δυνατό βαθμό τη διεθνή κινητικότητα προς υποστήριξη της κατάργησης των κατά προσωπικού ναρκών.
<P>
Υπό το φως της υποστήριξης της Ένωσης προς τις διαδικασίες μεταρρύθμισης, θα αποδόσουμε προτεραιότητα στην περαιτέρω ανάπτυξη των σχέσεών μας με τη Ρωσία και στην υποστήριξη των προσπαθειών της για πολιτική και οικονομική μεταρρύθμιση. Η κατάσταση στην Τσετσενία θα συνεχίσει να παρακολουθείται εκ του σύνεγγυς. Θα συνεχίσουμε επίσης να αποδίδουμε προσοχή στην Ουκρανία δοθείσης της κεντρικής θέσεώς της στην περιοχή.
<P>
Θα αποδόσουμε υψηλή προτεραιότητα στη συνέχιση των προσπαθειών της ΕΕ προς υποστήριξη της ειρηνευτικής διαδικασίας στη Μέση Ανατολή σε στενή συνεργασία με τους συνυποστηρικτές της διαδικασίας. Ο πολιτικός ρόλος της ΕΕ στην περιοχή θα πρέπει να είναι ανάλογος με την κλίμακα των οικονομικών πόρων που διαθέτει στην υποστήριξη της ειρηνευτικής διαδικασίας. Θα επιζητήσουμε επίσης να προωθήσουμε τον ευρωμεσογειακό συνεταιρισμό ο οποίος δημιουργεί ευκαιρίες ευρύτατου διαλόγου και συνεργασίας με τις χώρες της λεκάνης της Μεσογείου.
<P>
Οι διατλαντικές σχέσεις έχουν θεμελιώδη σημασία για την Ευρωπαϊκή Ένωση, για τις Ηνωμένες Πολιτείες της Αμερικής καθώς και για την παγκόσμια ειρήνη και ευημερία. Θα αποδόσουμε, συνεπώς, ιδιαίτερη σημασία στην αποτελεσματική υλοποίηση της Ατζέντας ΕΕ-ΗΠΑ και του Προγράμματος Δράσεων. Θα επιζητήσουμε να διασφαλίσουμε τη βελτίωση της συνεργασίας μας επί ενός συνόλου θεμάτων εξωτερικής πολιτικής. Το πολυμερές εμπορικό σύστημα είναι ζωτικής σημασίας για όλους μας. Θα συνεργαστούμε στενά με τις ΗΠΑ για να ενισχύσουμε το σύστημα αυτό - ιδιαίτερα μέσα στα πλαίσια της πρώτης υπουργικής διάσκεψης του ΠΟΕ. Θα συνεργαστούμε επίσης με τις ΗΠΑ σε ένα σύνολο άλλων θεμάτων συμπεριλαμβανομένου του αγώνα κατά της εγκληματικότητας. Θα συνεχίσουμε την εργασία ανάπτυξης και βελτίωσης των σχέσεων με τον Καναδά.
<P>
Η προετοιμασία της πρώτης υπουργικής διάσκεψης του Παγκόσμιου Οργανισμού Εμπορίου στη Σιγκαπούρη τον ερχόμενο Δεκέμβριο θα αποτελέσει μια από τις κύριες ευθύνες μας. Θα πρέπει να στερεώσουμε και να αναπτύξουμε το πολυμερές σύστημα εμπορίου. Η συμβολή της Ευρωπαϊκής Ένωσης θα πρέπει να αποβλέπει σ' αυτόν τον στόχο.
<P>
Η πρόληψη των συγκρούσεων και η ανάπτυξη των θεσμικών μας σχέσεων με τους περιφερειακούς οργανισμούς όπως ο Οργανισμός Αφρικανικής Ενότητας και η Αναπτυξιακή Κοινότητα της Νοτίου Αφρικής θα αποτελέσει το κέντρο των προσπαθειών μας σχετικά με την Αφρική. Θα αποδόσουμε επίσης σημασία στην ενίσχυση των πολιτικών και οικονομικών σχέσεων της Ένωσης με την Ασία, στην ανάπτυξη στενότερων σχέσεων με τις χώρες της Λατινικής Αμερικής και της Αυστραλασίας και θα συνεχίσουμε τις προσπάθειές μας για να μειώσουμε το χάσμα μεταξύ πλουσίων και φτωχών επί τη βάσει της αειφόρου ανάπτυξης.
<P>
Η διεύρυνση αποτελεί ιστορική ευκαιρία για ειρήνη και ευημερία στην Ευρώπη. Η Ευρωπαϊκή Ένωση έχει δείξει την αποφασιστικότητά της να αδράξει την ευκαιρία. Η διαδικασία προετοιμασίας της διεύρυνσης βρίσκεται τώρα υπό εξέλιξη.
<P>
Το Ευρωπαϊκό Συμβούλιο της Μαδρίτης, αξιοποιώντας τα αντίστοιχα της Κοπεγχάγης και του Έσσεν, έλαβε μια σειρά αποφάσεων εξαιρετικής σημασίας. Ζητήθηκε από την Επιτροπή να επιταχύνει την προετοιμασία των απόψεών της επί των αιτήσεων εισδοχής. Ζητήθηκε από την Επιτροπή να ξεκινήσει την προετοιμασία ενός συνολικού πονήματος επί της διεύρυνσης. Και, ζητήθηκε από την Επιτροπή να εμβαθύνει περισσότερο την αξιολόγηση των επιπτώσεων της διεύρυνσης στις κοινές πολιτικές και να αναλάβει την εκτέλεση λεπτομερούς ανάλυσης των μετά το 1999 οικονομικών της Ένωσης. Το Συμβούλιο της Μαδρίτης απεφάσισε την επί ίσης βάσεως μεταχείριση όλων των αιτούντων χωρών.
<P>
Ως προεδρία, θα παράσχουμε κάθε υποστήριξη και ενθάρρυνση προς την Επιτροπή για την εργασία της στους παραπάνω τομείς. Αναμένουμε την έκθεση της Επιτροπής επί της προόδου των εργασιών στο Ευρωπαϊκό Συμβούλιο του Δουβλίνου. Εν τω μεταξύ, θα αξιοποιήσουμε πλήρως τις δυνατότητες που δημιούργησε η προενταξιακή στρατηγική της Ένωσης και ειδικότερα οι μηχανισμοί του δομημένου διαλόγου. Θα διασφαλίσουμε ότι οι αιτούσες χώρες θα συνεχίσουν να παίζουν ένα σημαντικό ρόλο στις συζητήσεις επί θεμάτων κοινού ενδιαφέροντος και κοινής ανησυχίας.
<P>
Έρχομαι τώρα στη Διακυβερνητική Διάσκεψη. Η προεδρία μας δεν αφορά απλά και μόνον τη διαχείριση της Ένωσης όπως είναι τώρα αλλά και την υποβοήθηση διαμόρφωσης της Ένωσης του μέλλοντος. Το Συμβούλιο Κορυφής της Φλωρεντίας ανέθεσε μια εντολή-πρόκληση στη ΔΔ κατά τη διάρκεια της ιρλανδικής προεδρίας. Σε συμμόρφωση προς τα συμπεράσματα της Φλωρεντία, ο στόχος μας θα είναι να υποβάλουμε στο Ευρωπαϊκό Συμβούλιο του Δουβλίνου το γενικό περίγραμμα του σχεδίου αναθεώρησης των Συνθηκών.
<P>
Οι γενικοί στόχοι της ΔΔ είναι:
<P>
η Ένωση να πλησιάσει τον πολίτη, -η ενίσχυση και διεύρυνση του πεδίου δράσεως της ΚΕΠΠΑ, και-η διασφάλιση της αποτελεσματικής λειτουργίας των θεσμικών οργάνων με ταυτόχορνο σεβασμό στην μεταξύ τους ισορροπία και την αποδοτικότητα των διαδικασιών λήψεως αποφάσεων.Η ιρλανδική προεδρία θα εργαστεί με φιλοδοξία για να επιτύχει αυτούς τους στόχους αξιοποιώντας την αποτελεσματική εργασία της ιταλικής προεδρίας. Στηριζόμεθα, βεβαίως, και στις δεσμεύσεις όλων των εταίρων. Αυτό που θέλουμε είναι να εισέλθουμε αμέσως στο στάδιο των ουσιαστικών διαπραγματεύσεων. Πράγματι, η διαδικασία αυτή έχει ήδη αρχίσει και ήδη επιζητούμε τον προσανατολισμό των συζητήσεων, όπου είναι δυνατόν, στη σύνταξη σχεδίων αναθεώρησης της Συνθήκης.
<P>
Γνωρίζω ότι το Ευρωπαϊκό Κοινοβούλιο υποστηρίζει πλήρως τους στόχους της Διακυβερνητικής Διάσκεψης. Γνωρίζω ότι το Ευρωπαϊκό Κοινοβούλιο υποστηρίζει την προσέγγιση της προεδρίας για έναρξη τώρα του σταδίου διαπραγματεύσεων εν όψει ενός φιλόδοξου αποτελέσματος της ΔΔ το οποίο θα είναι προς το συμφέρον της Ευρωπαϊκής Ένωσης ως συνόλου.
<P>
Θα πρέπει να τονίσω την εκτίμησή μας για τη συμβολή που κάνει το Ευρωπαϊκό Κοινοβούλιο στη Διακυβερνητική Διάσκεψη. Η ιρλανδική προεδρία προσβλέπει στη στενή συνεργασία της με το Ευρωπαϊκό Κοινοβούλιο κατά τη διάρκεια της θητείας της.
<P>
Η αναγκαιότητα διαφάνειας τόσο στη Διακυβερνητική Διάσκεψη όσο και στους άλλους τομείς των δραστηριοτήτων της Ένωσης παραμένει ένα κύριο σημείο ενδιαφέροντος. Η ιρλανδική προεδρία θα καταβάλλει τις καλύτερες δυνατές προσπάθειες για να επιτύχει τη μέγιστη δημοσιότητα και διαφάνεια.
<P>
Αντιμετωπίζουμε τώρα το καθήκον να εξηγήσουμε στους πολίτες μας το αποτέλεσμα της ΔΔ και τις επιπτώσεις της διεύρυνσης. Θα πρέπει επίσης να διασφαλίσουμε ότι η ΟΝΕ γίνεται πλήρως κατανοητή. Ως πολιτικοί γνωρίζουμε ότι η ενημέρωση έχει ζωτική σημασία εάν θέλουμε να αποδεχθούν οι πολίτες την πληθώρα των αλλαγών που αναμένονται στην Ένωση από τώρα μέχρι το τέλος του αιώνα.
<P>
Η ημερήσια διάταξη της ιρλανδικής προεδρίας είναι πολύπλοκη και πολύπλευρη. Ωστόσο, εν μέσω όλων αυτών των πολυπλοκοτήτων θα πρέπει να συνειδητοποιήσουμε ότι είμαστε μια Ένωση 15 κρατών μελών, το καθένα από τα οποία συνεισφέρει με τον τρόπο του στη συνολική προσπάθεια για τους κοινούς σκοπούς. Η ιρλανδική προεδρία διακατέχεται από πνεύμα εκπλήρωσης των ευθυνών της. Για το επόμενο εξάμηνο η Ιρλανδία έχει το βάρος αλλά και το προνόμιο να αποτελεί την προεδρία του Συμβουλίου των Υπουργών των δεκαπέντε κρατών μελών.
<P>
Το Ευρωπαϊκό Κοινοβούλιο είναι ένα κοινοβούλιο για τους πολίτες ολόκληρης της Ένωσης, για τους πολίτες όλων των κρατών μελών. Από κοινού, εσείς το Κοινοβούλιο και εμείς το Συμβούλιο των Υπουργών, εκπροσωπεύουμε το κοινό συμφέρον και το συμφέρων όλων. Θα πρέπει να εργασθούμε από κοινού ούτως ώστε να υπερασπίσουμε τα συμφέροντα των πολιτών μας.
<P>
Η Ευρωπαϊκή Ένωση ορθώς προσβλέπει σε εικοσιεπτά ή περισσότερα μέλη. Ως τμήμα της προετοιμασίας της διεύρυνσης κάνουμε τη Διακυβερνητική Διάσκεψη.
<P>
Η διεύρυνση και η ΔΔ αποτελούν τους παράλληλους στόχους της προσοχής της Ευρωπαϊκής Ένωσης. Αποτελούν τον στόχο για μια κοινότητα κρατών μελών. Δεν θα πρέπει να μας διαφεύγει το πνεύμα του τι είμαστε και του τι θα πρέπει να γίνουμε. Θα πρέπει να συνεχίσουμε να αποδεχόμαστε τα κοινά μας συμφέροντα. Θα πρέπει να προχωρήσουμε μαζί προς τους κοινούς μας στόχους. Θα πρέπει να εργασθούμε ο ένας πλάϊ στον άλλον με εταιρική σχέση και προς το συμφέρον όλων αλλά και προς το συμφέρον εκείνων που θέλουν να ενωθούν μαζί μας.
<P>
Εαν χάσουμε τώρα το πνεύμα της κοινής προσπάθειας, πως μπορούμε να ελπίζουμε ότι θα δημιουργήσουμε μια κοινότητα ή μια Ένωση με εικοσιεπτά ή περισσότερα μέλη; Η ισχύς της Ένωσής μας υπήρξε η θέλησή μας να ακούσουμε και να μάθουμε, να προτρέψουμε και να συμβιβάσουμε, να μοιραστούμε και να υποστηρίξουμε. Χωρίς αυτά η Ευρωπαϊκή Ένωση - οσαδήποτε κράτη μέλη κι' αν έχει - δεν θα έχει μέλλον.
<P>
Σας παρουσίασα τις προτεραιότητες για το επόμενο εξάμηνο. Οι προτεραιότητες αυτές είναι προτεραιότητες του συνόλου της Ευρωπαϊκής Ένωσης. Γνωρίζω ότι το Ευρωπαϊκό Κοινοβούλιο συμμερίζεται τους κοινούς στόχους που έχουν καθοριστεί και προς τους οποίους θα στοχεύσουμε κατά τους επόμενους έξι μήνες.
<P>
Καθορίζοντας τις προτεραιότητες, συμβουλευθήκαμε ευρέως τα θεσμικά όργανα της Ευρωπαϊκής Ένωσης. Προσπαθήσαμε να διασφαλίσουμε ότι οι απόψεις της Επιτροπής και του Ευρωπαϊκού Κοινοβουλίου ελήφθησαν υπόψη. Θα συνεργασθούμε στενά με το Ευρωπαϊκό Κοινοβούλιο. Θα συνεχίσουμε να διασφαλίζουμε την αναγνώριση του ζωτικού ρόλου του Ευρωπαϊκού Κοινοβουλίου.
<P>
Ως προεδρεύων του Συμβουλίου των Υπουργών της Ευρωπαϊκής Ένωσης ζητώ από εσάς, το Ευρωπαϊκό Κοινοβούλιο, να μας βοηθήσετε να εξασφαλίσουμε την προώθηση της ημερήσιας διάταξης της Ένωσης κατά το επόμενο εξάμηνο. Δεν μπορούμε να επιτύχουμε τους στόχους που έχουμε θέσει χωρίς εσάς. Προσβλέπουμε στη συνεχή σας υποστήριξη και υποβοήθηση ούτως ώστε να επιτύχουμε τον κοινό μας στόχο: μια Ευρώπη που να λειτουργεί για όλους.
<P>
D'fhαs agus d'fhorbair an tAontas Eorpach σn mbunsnaoineamh «Comhphobal». Σ na caogaidν anuas, rugadh agus tσgadh fνs na hEorpa le spriorad na meithle, sι sin le rα, tνortha mσra agus beaga ag comhoibriϊ le chιile mar dlϊth-chomharsana.
<P>
Tα prνomh-aidhmeanna Uachtarαnacht na hΙireann socraithe agam do na sι mhν atα le teach, dιanfaimid αr ndνcheall i dtreo Aontais nνos fearr a bhunϊ don todhchaν. I spiorad an chomhphobail «is ar scαth a chιile a mairimid, » agus is mar thoradh ar αr gcomhoibriϊ laethϊil go bhfuil Aontas cruthaithe againn anois atα nνos treise nα iomlαn a rannphαirteanna.
<P>
Nνhιsin le rα gur feidir linn anois αr scνth a ligean, caithfimid leanϊint ar aghaidh leis an dea-obair ag tarraingt ar Eoraip atα nνos ιifeachtaνfσs, Eoraip atαag obair don uile dhuine.
<P>
(Μετάφραση: Η Ευρωπαϊκή Ένωση έχει τις ρίζες της στην ιδέα της κοινότητας. Το πνεύμα αυτό έχει διαποτίσει το όραμα της Ευρώπης από τη δεκαετία του '50 μέχρι σήμερα, μια Ευρώπη καλών γειτόνων και καλής γειτονίας, χώρες μεγάλες και μικρές που να εργάζονται από κοινού.
<P>
Καθόρισα, ως προεδρία, τις ιρλανδικές προτεραιότητες για τους επόμενους έξι μήνες. Θα κάνουμε κι' εμείς τη συνεισφορά μας στην οικοδόμηση μιας καλύτερης Ένωσης για το μέλλον. Σύμφωνα με τις καλύτερες κοινοτικές παραδόσεις δεν θα είμαστε μόνοι στην εκτέλεση του καθήκοντος αυτού - το γεγονός ότι η Ένωση που έχει δημιουργηθεί είναι καλύτερη από το άθροισμα των μερών που την απαρτίζουν οφείλεται στην από κοινού εργασία.
<P>
Δεν θα πρέπει να επαναπαυθούμε στις δάφνες μας, αλλά να συνεχίσουμε τις προσπάθειές μας προς την κατεύθυνση μιας πιο αποτελεσματικής Ευρώπης, μιας Ευρώπης που θα λειτουργεί προς όφελος όλων μας.)
<P>
Κύριε Πρόεδρε, απετέλεσε εξαιρετική ικανοποίηση για μένα το ότι σας μίλησα σε μια ιστορική γλώσσα. Σας ευχαριστώ.
<P>
(Ζωηρά και παρατεταμένα χειροκροτήματα)
<SPEAKER ID=8 NAME="Πρόεδρος">
Kύριε Πρόεδρε του Συμβουλίου, σας ευχαριστούμε. Σας ευχαριστούμε και για το παράδειγμα πολιτιστικής και γλωσσικής πολυμορφίας στην Eυρώπη που μας δώσατε.
<P>
(Xειροκροτήματα) Kυρίες και κύριοι, προχωρούμε τώρα στη συζήτηση. Aρχίζει η κ. Malone, εξ ονόματος της Oμάδας του Eυρωπαϊκού Σοσιαλιστικού Kόμματος.

<SPEAKER ID=9 LANGUAGE="EN" NAME="Malone">
Κύριε Πρόεδρε, αποτελεί εξαιρετική τιμή για μένα να διαβιβάσω, εξ ονόματος της ομάδας μου, στον Tαnaiste, κ. Spring, προεδρεύοντα του Συμβουλίου, ένα cιad mile fαilte στο Ευρωπαϊκό Κοινοβούλιο και θα ήθελα να τον συγχαρώ για το λεπτομερές πρόγραμμα εργασίας που παρουσίασε. Θα ήθελα να του ζητήσω να βγάλει τα ακουστικά. Θα συνεχίσω στα αγγλικά.
<P>
Θα ήθελα επίσης να σας συγχαρώ κ. Spring για την επιτυχία σας την προηγούμενη εβδομάδα σχετικά με την επίλυση του αδιεξόδου του προγράμματος MEDA. Η παρούσα πέμπτη ιρλανδική προεδρία αρχίζει την ώρα που η Ένωση αντιμετωπίζει μεγάλες προκλήσεις συμπεριλαμβανομένης της προετοιμασίας για την οικονομική και νομισματική ένωση, της διεύρυνσης και της αναθεώρησης των συνθηκών.
<P>
Θα ήθελα να αναγνωρίσω δημοσίως, κ. Spring, τις προσωπικές σας προσπάθειες για την επίτευξη συνδιαλλαγής στη Βόρειο Ιρλανδία, συχνά κάτω από πολύ δύσκολες συνθήκες. Εμείς, στο Κοινοβούλιο τούτο, υποστηρίζουμε τις προσπάθειές σας για την επανάκτηση της εμπιστοσύνης στην ειρηνευτική διαδικασία αλλά και στις πολιτικές διεργασίες. Μπορείτε να μας παράσχετε τη διαβεβαίωσή σας ότι το Συμβούλιο θα παίξει έναν ολοκληρωμένο ρόλο, με τον ίδιο τρόπο που έχουν παίξει η Επιτροπή και το Κοινοβούλιο, στην κινητοποίηση του πολιτικού βάρους της Ευρωπαϊκής Ένωσης για την επίτευξη μιας ειρηνικής λύσης στη διαμάχη της Βορείου Ιρλανδίας;
<P>
Επιστρέφοντας τώρα στις προτεραιότητες που περιγράψατε για την προεδρία σας, συμφωνούμε πλήρως με την έμφαση που αποδόσατε στην ανεργία, στο οργανωμένο έγκλημα, στα ναρκωτικά και στην καταπολέμηση της απάτης. Η πραγματική όμως πρόκληση για την ιρλανδική προεδρία είναι η επίτευξη συγκεκριμένων αποτελεσμάτων ούτως ώστε οι φιλοδοξίες αυτές να μην παραμείνουν συναισθήματα κενά περιεχομένου.
<P>
Σχετικά με την απασχόληση, ελπίζω ότι η υψηλού επιπέδου ομάδα εργασίας, η οποία μόλις συγκροτήθηκε για να εξετάσει το πρόβλημα της χρηματοδότησης των διευρωπαϊκών δικτύων, θα καταλήξει σύντομα σε συμπεράσματα. Αναφορικά με τη Διακυβερνητική Διάσκεψη, είναι σημαντικό όπως το σχέδιο αναθεώρησης της συνθήκης που θα συνταχθεί να μη στηρίζεται στην αρχή του ελάχιστου κοινού παρονομαστή. Χρειαζόμαστε μια αναθεωρημένη συνθήκη η οποία αληθώς να έχει σχέση με τις ανάγκες των απλών ανθρώπων. Θα πρέπει, παραδείγματος χάριν, να προβλέπει τη συγκρότηση ευρωπαϊκής ακτοφυλακής για την αντιμετώπιση του προβλήματος των ναρκωτικών το οποίο αποτελεί τη μάστιγα όλων των κοινωνιών μας.
<P>
Κύριε Προεδρεύοντα, παρακολουθήσαμε τα σχόλιά σας σχετικά με την Ατζέντα ΕΕ-ΗΠΑ και, ως μέλος της αντιπροσωπείας του Κοινοβουλίου για τις σχέσεις με τις ΗΠΑ, μπορώ να σας πω ότι μόλις τώρα γύρισα από την Ουάσινγκτον όπου συναντηθήκαμε με μέλη του Κογκρέσου και όπου, προφανώς, το μεγαλύτερο μέρος των συζητήσεών μας αναλώθηκε στον νόμο Χελμς-Μπάρτον - νόμο πολύ δυσμενή για τα ευρωπαϊκά συμφέροντα. Έτσι, μολονότι δεχόμαστε με ικανοποίηση τη χθεσινή ανακοίνωση της αμερικανικής πλευράς περι εξάμηνης αναβολής, ουσιαστικά αντιτιθέμεθα ως θέμα αρχής στη νομοθεσία αυτή και θέλουμε να πούμε ότι πιστεύουμε πως οι αμερικανοί, απειλώντας τους συμμάχους τους, δεν επέλεξαν τον πιο κατάλληλο δρόμο.
<P>
Έχω πλήρη εμπιστοσύνη ότι η παρούσα ιρλανδική προεδρία θα υλοποιήσει τις προτεραιότητές της, όπως με συνέπεια έχει κάνει στο παρελθόν, και θα διαψεύσει τον μύθο ότι οι μικρές χώρες δεν μπορούν να διαχειριστούν αποτελεσματικά αυτή τη θέση. Συμμεριζόμεθα τους στόχους που περιέγραψε ο Tαnaiste, τα οράματά του και τις δεσμεύσεις του και θα συνεργασθούμε μαζί σας, κ. Spring, έτσι ώστε να μπορέσουμε να προχωρήσουμε προς την κατεύθυνση μιας Ευρωπαϊκής Ένωσης η οποία θα στηρίζεται στην ισότητα, την ανεκτικότητα, τη δικαιοσύνη και την ειρήνη και η οποία θα είναι ανοικτή και προσβάσιμη σε όλους τους πολίτες της.
<P>
(Χειροκροτήματα)

<SPEAKER ID=10 LANGUAGE="EN" NAME="Banotti">
 Dia is muire dhuibh . Μου δίδει επίσης πολύ μεγάλη ικανοποίηση να υποδεχθώ την έναρξη της ιρλανδικής προεδρίας και να παρακολουθήσω το φιλόδοξο πρόγραμμα που μας παρουσίασε σήμερα ο Υπουργός Spring, διότι οι προτεραιότητές του - ανεργία, ναρκωτικά, ανεκτικότητα, διαφάνεια, εκπαίδευση, περιβάλλον και ανθρώπινα δικαιώματα για τα άτομα με ειδικές ανάγκες - αποτελούν όλες εξαιρετικά σημαντικά σημεία της ημερήσιας διάταξης του Κοινοβουλίου. Η απόφασή του να κρατήσει το μήνυμά του απλό, ανθρώπινο και, πάνω απ' όλα, επίκαιρο είναι επίσης δεκτή με ικανοποίηση διότι εάν δεν γίνει έτσι και δεν συμπεριλάβουμε τους πολίτες στα προγράμματά μας η αναγκαία επιβίωση αυτής της Κοινότητας θα τεθεί σε κίνδυνο.
<P>
Ο προεδρεύων του Συμβουλίου φέρει ένα βαρύτατο φορτίο: η επίτευξη προόδου σε όλους τους προαναφερόμενους τομείς υπό τη σκιά εκείνου που αποτελεί ίσως την τελευταία και πιο δύσκολη πολιτική διαμάχη στην Ευρώπη είναι, πράγματι, ένα βαρύτατο φορτίο. Ωστόσο, ο προεδρεύων έκανε μια πολύ καλή αρχή. Έχουμε κάνει μια πολύ καλή αρχή: έχουμε ήδη παρακολουθήσει πολλούς Υπουργούς να παρουσιάζονται σε κοινοβουλευτικές επιτροπές και πολιτικές ομάδες, γεγονός που εκτιμάται ιδιαίτερα. Οι ενημερώσεις και οι ανταλλαγές απόψεων δημιουργούν ένα πολύ καλό προηγούμενο για την ιρλανδική προεδρία. Προσβλέπουμε στη συνέχισή τους καθ' όλη τη διάρκεια της θητείας της.
<P>
Με λίγες εξαιρέσεις, η ευρωπαϊκή κοινωνία είναι σήμερα πολύ ανεκτική. Ωστόσο, αυτή η ανοικτή και ανεκτική κοινωνία μας βρίσκεται κάτω από την απειλή του οργανωμένου εγκλήματος και των ναρκωτικών. Θα πρέπει να αποδυθούμε σε μια ολοκληρωμένη και ακούραστη μάχη εναντίον αυτών των απειλών κατά της κοινωνίας μας. Τα νοσοκομεία και οι φυλακές μας είναι γεμάτα από τα θύματα της τοξικομανίας. Ο μεγαλύτερος αριθμός των αδικημάτων οφείλεται τώρα στην ανάγκη εξασφάλισης της δόσης και η ικανότητά μας να παραμείνουμε διαφανείς και να βελτιώσουμε την ανεκτικότητα της Κοινότητάς μας εξαρτάται από την ικανότητά μας να ελέγξουμε τα ναρκωτικά και το οργανωμένο έγκλημα.
<P>
Ο προεδρεύων του Συμβουλίου θα έχει την κύρια ευθύνη για την καθοδήγηση των διαπραγματεύσεων στη Διακυβερνητική Διάσκεψη σχετικά με την αναθεώρηση των Συνθηκών. Ελπίζω ότι θα μπορέσουμε να διασφαλίσουμε ότι η οιαδήποτε νέα Συνθήκη θα προβλέπει το αναγκαίο νομικό πλαίσιο για την επιτυχή μάχη κατά του οργανωμένου εγκλήματος και του εμπορίου των ναρκωτικών. Ελπίζω επίσης ότι θα ενθαρρύνουμε όλα τα κράτη μέλη να τιμήσουν και να κυρώσουν τις διάφορες διεθνείς συμβάσεις που παραμένουν ανυπόγραφες από ορισμένα κράτη μέλη - συμβάσεις, για παράδειγμα, σχετικά με την αποφυγή νομιμοποίησης των εσόδων από παράνομες δραστηριότητες, με τη διεθνοποίηση του οργανωμένου εγκλήματος και, βεβαίως, με τη συνεργασία των αστυνομικών δυνάμεων μέσα στην Κοινότητα. Εάν θέλουμε να συνεχίσουμε να έχουμε μια ανοικτή και ανεκτική Ευρώπη, θα πρέπει πρώτα να συντρίψουμε αυτούς τους οργανωμένους εγκληματίες. Η διεύρυνση της Ένωσης προς τις χώρες της Κεντρικής και Ανατολικής Ευρώπης θα είναι απόλυτα αδιανόητη εάν δεν επιτύχουμε αυτό το είδος ελέγχου επί του οργανωμένου εγκλήματος.
<P>
Το παραπάνω γεγονός έχει επίσης σοβαρή επίπτωση στις κοινοτικές πολιτικές μετανάστευσης. Δεν θα πρέπει να ξεχνάμε ότι, σε όρους μετανάστευσης, η ευσπλαχνία και η ανεκτικότητα θα πρέπει να είναι η πρώτη σκέψη μας. Εάν δεν μπορέσουμε να ελέγξουμε το οργανωμένο έγκλημα - το διεθνές οργανωμένο έγκλημα ειδικότερα - θα καταλήξουμε στον ολοένα και μεγαλύτερο περιορισμό αυτών των πολιτικών.
<P>
Επωφελούμαι της ευκαιρίας, εξ ονόματος της ομάδας μου, να συγχαρώ και να προσφέρω την υποστήριξή μας στον προεδρεύοντα και να του ευχηθώ κάθε καλή επιτυχία στη διάρκεια της θητείας του.
<P>
(Χειροκροτήματα)

<SPEAKER ID=11 LANGUAGE="EN" NAME="Collins, Gerard">
Κύριε Πρόεδρε, i dtosach bαire ba mhaith liomsa cιad mνle fαilte a chuir roimh Tαnaiste na hEireann is Uachtarαin Chomhairle na hAirν do Comhphobal na hEorpa ar an gcιad turais seo atα dιanta aige do Parlaimint na hEorpa.
<P>
Υποδέχομαι θερμά την ιρλανδική προεδρία κατά την πρώτη της εμφάνιση ενώπιον του Ευρωπαϊκού Κοινοβουλίου από την έναρξη της θητείας της την 1η Ιουλίου. Θα ήθελα να κάνω ένα σύντομο σχολιασμό στις εισαγωγικές παρατηρήσεις που έκανε ο Tαnaiste για την κατάσταση στη Βόρειο Ιρλανδία και να του πω ότι πάρα πολλά Μέλη του Κοινοβουλίου είναι αηδιασμένα από την απόλυτη παράδοση της Βορείου Ιρλανδίας κατά τις τελευταίες ημέρες στο δίκαιο του όχλου. Το επίσημο μήνυμα που πέρασε ήταν ότι τα δικαιώματα της κοινότητας των εθνικιστών μπορούν, οποτεδήποτε κριθεί αναγκαίο, να καταπατηθούν με τη βία.
<P>
Μοιραία το γεγονός αυτό προκάλεσε την έντονη αγανάκτηση της κοινότητας των εθνικιστών η οποία αγανάκτηση, ωστόσο, θα πρέπει να χρησιμοποιηθεί εποικοδομητικά και με αξιοπρέπεια. Δεν θα πρέπει να υπάρξει βία, δεν θα πρέπει να υπάρξουν βόμβες και δεν θα πρέπει να υπάρξουν αντίποινα. Όλοι πρέπει να σεβαστούν την αρχή ότι η συναίνεση πρέπει να διατηρηθεί και ότι πρέπει να παρασχεθεί ελεύθερα, ειρηνικά και χωρίς εκφοβισμό ή απειλές. Η ελευθερία συναίνεσης αποτελεί επίσης ελευθερία άρνησης συναίνεσης και η συναίνεση των δύο κοινοτήτων είναι αναγκαία.
<P>
Στο έγγραφο-πλαίσιο η βρετανική κυβέρνηση υποσχέθηκε να ασκήσει τη δικαιοδοσία της με αυστηρή ουδετερότητα εξ ονόματος όλων των πολιτών της Βορείου Ιρλανδίας, παρόλες τις διαφοροποιήσεις τους, με έμφαση στον πλήρη σεβασμό και στην ισότητα των πολιτειακών, πολιτικών, κοινωνικών και πολιτιστικών δικαιωμάτων τους και χωρίς διακρίσεις για όλους τους πολίτες, με ισότητα αντιμετώπισης και δίκαιη και ίση μεταχείριση για την ταυτότητα, το ήθος και τις φιλοδοξίες και των δύο κοινοτήτων. Αυτά είχε υποσχεθεί.
<P>
Και οι δύο κοινότητες είναι ευάλωτες σε κάποιο τμήμα της Βορείου Ιρλανδίας. Καταδικάζω απόλυτα τις φατριαστικές επιθέσεις τις οποίες υπέστη η κάθε μία κατά τις πρόσφατες ημέρες. Το πνεύμα συνδιαλλαγής και η αμοιβαία ανεκτικότητα είναι αναγκαία στο σύνολο της Βορείου Ιρλανδίας αντί για το πνεύμα ότι η πλειοψηφία κυβερνά. Το ανθρώπινο, πολιτικό και οικονομικό κόστος αυτής της συμπεριφοράς είναι πολύ βαρύ και δημιουργεί τον κίνδυνο επανάληψης του ταπεινωτικού εκφοβισμού των ανθρώπων στα σπίτια τους που τόσο συχνά αμαύρωσε τη Βόρειο Ιρλανδία στο παρελθόν. Αποτελεί βαρειά ευθύνη της βρετανικής κυβερνήσεως, της ιρλανδικής κυβερνήσεως και όλων των κομμάτων του βορρά να δώσουν στην ειρηνευτική διαδικασία μια νέα ώθηση κατόπιν της δραματικής οπισθοδρόμισής της κατά τις τελευταίες δέκα ημέρες.
<P>
Είμαι βέβαιος ότι η εργασία της ιρλανδικής προεδρίας κατά τη διάρκεια του επομένου εξαμήνου θα φέρει θετικά αποτελέσματα για τα πολλά και δύσκολα προβλήματα που αντιμετωπίζουν αυτόν τον καιρό οι πολιτικοί της Ευρωπαϊκής Ένωσης. Το πιο σοβαρό πολιτικό, κοινωνικό και οικονομικό πρόβλημα που αντιμετωπίζει αυτή τη στιγμή η Ένωση συνεχίζει να είναι η επείγουσα ανάγκη δημιουργίας απασχόλησης για τα 18 εκατομμύρια των ανέργων της Ευρώπης. Ο Πρόεδρος της Επιτροπής Jacques Santer κατέθεσε πρόσφατα προτάσεις για ένα Σύμφωνο Εμπιστοσύνης για την Απασχόληση το οποίο συμπεριλαμβάνει μια σειρά μέτρων που διαθέτουν το δυναμικό προώθησης της οικονομικής ανάπτυξης και της δημιουργίας θέσεων εργασίας υπό την προϋπόθεση ότι οι αντίστοιχες κυβερνήσεις μας θα συμφωνήσουν να συνεργαστούν μεταξύ τους και με την Επιτροπή για την υλοποίηση των σχεδίων του Προέδρου Santer.
<P>
Η ιρλανδική προεδρία έχει αποφασίσει ότι η αντιμετώπιση της ανεργίας θα αποτελέσει την κύρια προτεραιότητα της θητείας της. Εάν η προεδρία θέλει να επιτύχει πρόοδο στο σημαντικό αυτό αντικείμενο, τότε θα πρέπει να πείσει τα κράτη μέλη της Ένωσης όχι μόνο να παράσχουν την πολιτική τους υποστήριξη στο Σύμφωνο Εμπιστοσύνης για την Απασχόληση αλλά να παράσχουν και την αναγκαία χρηματοδότηση για την υλοποίηση των προτάσεων και την κατασκευή των διευρωπαϊκών δικτύων που πρότεινε ο Πρόεδρος Santer.
<P>
Μολονότι η επίτευξη συμφωνίας των εθνικών κυβερνήσεων επί του πολιτικά δύσκολου προβλήματος της χρηματοδότησης δεν θα είναι εύκολη, η ιρλανδική προεδρία θα πρέπει να είναι επιφυλακτική έναντι των προσπαθειών οι οποίες ήδη γίνονται για τη μεταφορά πιστώσεων από τα διαρθρωτικά ταμεία και την κοινή αγροτική πολιτική προς χρηματοδότηση αυτών των νέων προτάσεων.
<P>
Το αποτέλεσμα παρόμοιων ενεργειών θα ήταν ουσιαστικά η μεταφορά των πιστώσεων από τις αγροτικές και περιφερειακές περιοχές στις πυκνοκατοικημένες και ήδη ανεπτυγμένες περιοχές του κέντρου της Ένωσης. Κάτι τέτοιο δεν θα ήταν υπέρ των συμφερόντων της Ευρωπαϊκής Ένωσης ως συνόλου ούτε επίσης και υπέρ των χωρών της περιφέρειας όπως η Ιρλανδία.
<P>
Η δεύτερη προτεραιότητα της προεδρίας είναι η αντιμετώπιση του προβλήματος των ναρκωτικών. Η αποτελεσματική δράση για την καταπολέμηση του παράνομου εμπορίου των ναρκωτικών απαιτεί ευρεία δέσμη μέτρων όπως η εναρμόνιση της νομοθεσίας σχετικά με το λαθρεμπόριο των ναρκωτικών και την αποφυγή νομιμοποίησης των παράνομων κερδών καθώς και η αυξημένη συνεργασία μεταξύ των αστυνομικών και τελωνειακών αρχών. Πάνω απ' όλα, καθώς οι τελωνειακοί και μεταναστευτικοί έλεγχοι στην Ένωση μειώνονται προοδευτικά, θα απαιτηθεί αύξηση της συνεργασίας για την αντιμετώπιση των λαθρεμπόρων ναρκωτικών στα εξωτερικά σύνορα της Ένωσης. Θα πρέπει, κατ' ακολουθίαν, να γίνει μεταφορά των διαθέσιμων πόρων από τα εσωτερικά σύνορα, που δεν χρειάζονται πλέον, στα εξωτερικά.
<P>
Η πιο κατάλληλη μέθοδος μεταφοράς πόρων στα εξωτερικά σύνορα της Ένωσης για την καταπολέμηση του λαθρεμπορίου των ναρκωτικών είναι μέσω της πρόβλεψης πιστώσεων στον ετήσιο προϋπολογισμό της Ένωσης υπέρ της βελτίωσης του εξοπλισμού και της αναβάθμισης της κατάρτισης των υπηρεσιών αυτών. Ο προϋπολογισμός του 1996 δεν περιλαμβάνει κανένα πόρο υπέρ της ενίσχυσης της αστυνόμευσης των εξωτερικών συνόρων της Ένωσης. Εάν η προεδρία θέλει να επιτύχει στην επίτευξη προόδου στο θέμα των ναρκωτικών θα πρέπει να φέρει επειγόντως προτάσεις ούτως ώστε στον προϋπολογισμό του 1997 να περιληφθούν πιστώσεις για τον σκοπό αυτόν.
<P>
(Χειροκροτήματα)

<SPEAKER ID=12 LANGUAGE="NL" NAME="De Vries">
Πρόεδρε, επιτρέψτε μου αρχικά να εκφράσω, ως Ολλανδός και ως Ευρωπαίος, την αλληλεγγύη μου προς την κυβέρνηση της Ιρλανδίας στις προσπάθειες που καταβάλλει για την επίτευξη ειρήνης στη Βόρειο Ιρλανδία. Αυτό είναι το θέμα στο οποίο θα αναφερθεί σε λίγο διεξοδικά ο φίλος μου και συνάδελφος Pat Cox. Εύχομαι ο πληθυσμός της Βορείου Ιρλανδίας να αντλήσει έμπνευση από το ρόλο της Ευρωπαϊκής Ένωσης ως ένα μέσο για τη διεύρυνση της έννοιας και την καλλιέργεια της συμφιλίωσης.
<P>
18 εκατομμύρια άτομα στην Ένωση είναι άνεργα. Η καταπολέμηση της ανεργίας πρέπει να αποτελεί την πρώτη προτεραιότητα κάθε Προεδρίας. Οι καλές μόνο προθέσεις δεν αρκούν. Οι πράξεις είναι εκείνες που μετρούν. Είναι πλέον καιρός το Συμβούλιο να αποδεχθεί τελικά τις προτάσεις οι οποίες βρίσκονται επί έτη κλεισμένες στα συρτάρια και όταν αυτές θα γίνουν δεκτές τότε θα συμβάλουν ώστε στην Ευρώπη να δημιουργηθούν θέσεις εργασίας. Υπενθυμίζω συγκεκριμένα την πρόταση για τη δημιουργία ενός καταστατικού των ευρωπαϊκών επιχειρήσεων. Η Ευρωπαϊκή Επιτροπή υπολογίζει ότι οι επιχειρήσεις θα μπορούν να εξοικονομούν 30 δισεκατομμύρια Ecu ετησίως εάν λειτουργήσει το μέσο αυτό. Το ποσό αυτό είναι υψηλότερο από τον ετήσιο προϋπολογισμό των ευρωπαϊκών διαρθρωτικών ταμείων. Ας αναλογισθεί κανείς πόσες θέσεις εργασίας θα μπορούσαν να δημιουργηθούν εάν απελευθερώνονταν κεφάλαια αυτού του ύψους για επενδύσεις. Παρόλα αυτά, η απόφαση αυτή βρίσκεται επί έτη εγκλωβισμένη στο Συμβούλιο. Απευθύνω έκκληση στην Ιρλανδική Προεδρία να ρυθμίσει επιτέλους αυτό το θέμα.
<P>
Η καταπολέμηση της εγκληματικότητας αποτελεί ορθώς μία από τις προτεραιότητες της Ιρλανδικής Προεδρίας. Αυτή τη στιγμή, τα μόνα άτομα τα οποία μπορούν να διαβούν ελεύθερα τα σύνορα στην Ευρώπη, είναι οι εγκληματίες. Τα εσωτερικά μας σύνορα δεν φοβίζουν τους εγκληματίες, αντιθέτως, δυσχεραίνουν τον αγώνα κατά της εγκληματικότητας. Η Ομάδα μου φρονεί ότι θέματα όπως οι συνοριακοί έλεγχοι, η πολιτική στον τομέα της μετανάστευσης και στον τομέα του εμπορίου ναρκωτικών θα πρέπει να μεταφερθούν στην αρμοδιότητα της Ένωσης. Η διακυβερνητική συνεργασία δεν λειτουργεί επ'αυτού του θέματος. Ας πάρουμε π.χ. τα ναρκωτικά. Οι κυβερνήσεις της Γαλλίας και των Κάτω Χωρών, έχουν εμπλακεί σε έναν πόλεμο παραχωμάτων. Ο μοναδικός τρόπος με τον οποίο μπορούν να επιλύσουν τις διαφορές τους είναι να αναλάβει η Ευρωπαϊκή Ένωση ρόλο γεφυροποιού. Η Ολλανδοί έχουν δίκιο όταν επισημαίνουν τα σχετικά πλεονεκτήματα της πολιτικής τους που εκφράζονται σε αριθμούς ναρκωμανών και νεκρών από ναρκωτικά. Όμως οι Γάλλοι έχουν επίσης δίκιο όταν ζητούν από τους Ολλανδούς να περιορίσουν τις διασυνοριακές επιπτώσεις της ολλανδικής πολιτικής. Απευθύνω έκκληση στην Ιρλανδική Προεδρία να καταβάλει προσπάθεια για τη γεφύρωση του χάσματος που υφίσταται αυτή τη στιγμή μεταξύ της Χάγης και του Παρισιού.
<P>
Η έλλειψη θάρρους εκ μέρους της Ευρωπαϊκής Ένωσης στο θέμα της Γιουγκοσλαβίας, εξακολουθεί να υπονομεύει παγκοσμίως την αξιοπιστία της Ένωσης. Η Ευρωπαϊκή Ένωση επιθυμεί να αφαιρεθούν οι εξουσίες και η δύναμη που κατέχουν οι κύριοι Κάρατσιτς και Μλάντιτς. Παρόλα αυτά, την περασμένη Δευτέρα, οι Υπουργοί Εξωτερικών τερμάτισαν τις συνομιλίες τους χωρίς να συμφωνήσουν με ποιο τρόπο μπορεί να επιτευχθεί αυτός ο στόχος. Είναι πλέον καιρός η IFOR να λάβει επιτέλους εντολή να συνδράμει στη σύλληψη των εν λόγω υπόπτων για εγκλήματα πολέμου. Είναι πλέον καιρός οι Υπουργοί Εξωτερικών να αναλάβουν ηγετικό ρόλο εν προκειμένω. Ελπίζω ότι το γεγονός ότι η Ιρλανδία είναι η μοναδική χώρα της ΕΕ η οποία δεν συμμετέχει στην IFOR δεν θα αποτελέσει εμπόδιο για την ανάληψη ηγετικού ρόλου εν προκειμένω εκ μέρους της Ιρλανδίας. Η Ευρώπη δεν ήταν διετεθειμένη να επιβάλει την ειρήνη στη Βοσνία. Ας συμβάλει τουλάχιστον στη συμφιλίωση και στην απόδοση δικαιοσύνης.
<P>
Ζητώ επίσης από την Προεδρία να επικεντρώσει το ενδιαφέρον της στο Κοσσυφοπέδιο. Η αμείλικτη καταπίεση της αλβανικής μειονότητας εκ μέρους των Σέρβων στο Κοσυφοπέδιο αποτελεί άμεση απειλή για την ειρήνη και τη σταθερότητα στα Βαλκάνια. Είναι ουσιώδους σημασίας η Ένωση να ασκήσει κάθε δυνατή πίεση στον κ. Μιλόσεβιτς προκειμένου να τον αναγκάσει να αρχίσει διαπραγματεύσεις με τον ηγέτη του Κοσσυφοπεδίου, τον κ. Rikova. Ζητώ από την Ιρλανδική Προεδρία να αναλάβει ηγετικό ρόλο εν προκειμένω.
<P>
Τέλος, μία λέξη σχετικά με την Κύπρο. Η κατάσταση στην Κύπρο επιδεινώνεται. Οι προσπάθειες της Ένωσης για τη βελτίωση της κατάστασης δεν ήταν επιτυχείς. Το ίδιο ισχύει και για τις προσπάθειες των Ηνωμένων Πολιτειών. Καλώ την Ιρλανδική Προεδρία να προσπαθήσει, από κοινού με τις Ηνωμένες Πολιτείες, να επιφέρει βελτίωση στην κατάσταση όσον αφορά την Κύπρο. Είναι ουσιώδους σημασίας να βελτιωθεί η σταθερότητα στο εν λόγω μέρος της Μεσογείου Θάλασσας.
<P>
(Χειροκροτήματα)

<SPEAKER ID=13 LANGUAGE="ES" NAME="Puerta">
Κύριε Πρόεδρε, θα ήθελα να πω στον Προεδρεύοντα του Συμβουλίου ότι η Ομάδα μας αισθάνεται ότι την καλύπτει αρκετά η παρουσίαση του εξαμηνιαίου προγράμματος καθώς και η τοποθέτηση απέναντι στη Διακυβερνητική Διάσκεψη. Όπως και οι υπόλοιπες Ομάδες, συλλογιζόμαστε έντονα την πληγή της βίας στη Βόρειο Ιρλανδία. Η πληγή αυτή δεν είναι μόνον ιρλανδική: είναι μια πληγή ευρωπαϊκή, και πρόκειται να υποστηρίξουμε την ιρλανδική Προεδρία ώστε να συμβάλει στην επίλυση ενός προβλήματος που πρέπει να έχει ένα τέλος ειρήνης, αλληλεγγύης και συνεννόησης μεταξύ όλων των εμπλεκομένων πλευρών.
<P>
Αναμφισβήτητα, αυτή είναι μια σημαντική στιγμή για τη διαμόρφωση της Διακυβερνητικής Διάσκεψης και των αποτελεσμάτων της. Όπως είπατε κι εσείς, είναι απαραίτητο να ξεκινήσουν πλέον οι πραγματικές διαπραγματεύσεις που να επιτρέψουν την παρουσίαση ενός σχεδίου της Συνθήκης στο Δουβλίνο, στο Συμβούλιο του Δεκεμβρίου. Δε μπορεί να υπάρχουν μεταβατικές προεδρίες. Η ιρλανδική Προεδρία δε μπορεί να θεωρείται ως μεταβατική απέναντι στην ολλανδική Προεδρία, και γι' αυτό αξιολογούμε πολύ θετικά το θάρρος σας, τη σαφήνεια των ιδεών σας και τον καθορισμό των στόχων για το Συμβούλιο του Δεκεμβρίου.
<P>
Είναι σημαντικό να διευρυνθεί ο διάλογος και η συνεργασία με το Ευρωπαϊκό Κοινοβούλιο και να πλησιάσει η στιγμή αυτή της ευρωπαϊκής οικοδόμησης τους πολίτες και τους κοινωνικούς παράγοντες. Πρέπει ιδιαιτέρως να διευρυνθεί ο διάλογος σχετικά με το κοινωνικό πρότυπο και με το πρόβλημα της ανεργίας.
<P>
Υποστηρίζουμε την παρουσίαση και την έγκριση ενός συνταγματικού πλαισίου που να περιέχει μια διακήρυξη βασικών δικαιωμάτων και υποχρεώσεων, καθώς επίσης και τη συμπερίληψη ενός κεφαλαίου σχετικά με την ανεργία στη Συνθήκη. Πρέπει να αποδοθεί στην ανεργία η ίδια προσοχή που αποδίδεται και στην Οικονομική και Νομισματική Ένωση. Αρνούμαστε να θεωρήσουμε την απασχόληση ως αγαθό που σπανίζει στην αγορά, του οποίου δύσκολα γινόμαστε καταναλωτές. Αλλη είναι η φιλοσοφία και άλλο το κόστος του να μη μπορείς να έχεις απασχόληση για την πλειοψηφία των Ευρωπαίων πολιτών.
<P>
Όσον αφορά την περιφερειακή πολιτική, και πιο συγκεκριμένα τα διαρθρωτικά Ταμεία, απορρίπτουμε οποιαδήποτε σύνδεση των διαρθρωτικών πολιτικών με την εκπλήρωση των δεικτών σύγκλισης μέσω ρητρών που αναφέρονται σε προϋποθέσεις. Πρέπει να ενισχυθεί η συνοχή ενόψει της διεύρυνσης.
<P>
Συμφωνούμε με τα μέτρα που προτείνονται για την καταπολέμηση των ναρκωτικών, της εγκληματικότητας και του εμπορίου λευκής σαρκός. Η ιρλανδική Προεδρία θα είναι επιπλέον ιδιαίτερα ευαίσθητη όσον αφορά τη μεταχείριση των μεταναστών. Ο ιρλανδικός λαός υπήρξε ένας λαός μεταναστών, οικοδόμησε νέες χώρες, μετέφερε τον πολιτισμό του και ξέρει να μεταχειρίζεται όλους τους μετανάστες, τόσο τους αποκαλούμενους νόμιμους, όσο και εκείνους που δεν έχουν χαρτιά τη στιγμή αυτή.
<P>
Θα ήθελα να εκφράσω την έκπληξή μου για τη χλιαρή αποφασιστικότητα που επιδεικνύεται εναντίον του νόμου Χελμς-Μπάρτον. Εμείς ζητάμε μια απόρριψη, σαφή και εμφατική, του τρίτου κεφαλαίου, το οποίο αλλοιώνει τις διεθνείς σχέσεις.
<P>
Σχετικά με την Τουρκία, θα θέλαμε να ρωτήσουμε: πρόκειται να απαιτηθεί από την Τουρκία να σέβεται τα ανθρώπινα δικαιώματα, να τηρεί τις διεθνείς αποφάσεις; Πρόκειται να ασκηθούν πιέσεις υπέρ της απελευθέρωσης της Λεϊλά Ζάνα;
<P>
Και ολοκληρώνω με ένα εσωτερικό πρόβλημα, το οποίο όμως δεν παύει να είναι ένα πρόβλημα συνολικό που μας απασχολεί όλους: το πρόβλημα των τρελών αγελάδων. Κατά την άποψή μας, αποτελεί σήμερα κυρίως ένα πρόβλημα δημόσιας υγείας. Γνωρίζουμε ότι, επιπλέον, πρόκειται για ένα πρόβλημα της αγοράς του βοείου κρέατος, απαιτούμε όμως διαφάνεια και αποτελεσματικές δράσεις, και σε αυτό μπορείτε να υπολογίζετε πλήρως στην υποστήριξή μας.

<SPEAKER ID=14 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, αξιότιμε κύριε Spring, η σημερινή ομιλία για την Iρλανδική προεδρία είναι πολύ δύσκολη. Eίναι δύσκολη, γιατί απλώς δεν μπορώ να μιλήσω για ένα κανονικό πρόγραμμα εργασίας, ύστερα απ' όλα αυτά που συνέβησαν τις τελευταίες ημέρες στη Bόρεια Iρλανδία. Στην ημερήσια διάταξη βρίσκεται ουσιαστικά η διαμάχη για τη Διακυβερνητική Διάσκεψη, για την Oικονομική και Nομισματική Ένωση, για την πολιτική απασχόλησης και την περιβαλλοντική πολιτική, για την Europol, για την εσωτερική ασφάλεια στην Eυρώπη. Ποιος όμως μπορεί να ασχοληθεί με τα θέματα αυτά της ημερήσιας διάταξης, όταν καίγεται η Bόρεια Iρλανδία; Όταν η εσωτερική ασφάλεια στο Mπέλφαστ και στο Nτέρι απειλείται κατά τελείως διαφορετικό και φοβερό τρόπο απ' ότι στο Mόναχο, το Παρίσι, τη Pώμη ή τις Bρυξέλλες;
<P>
Σήμερα, το να ασχοληθούμε με τα συνηθισμένα θα σήμαινε να αποσιωπήσουμε τη βία και να μην ονομάσουμε τα αίτια και τους αιτίους της. Θα σήμαινε να αρνηθούμε τις συστηματικές παραβιάσεις των ανθρωπίνων και των πολιτικών δικαιωμάτων στη Bόρεια Iρλανδία. H σιωπή σημαίνει ακόμη πως γινόμαστε συνυπεύθυνοι. Πώς, αγαπητοί συνάδελφοι, να μιλήσω και να αξιολογήσω το πρόγραμμα της προεδρίας για περισσότερο πλησίασμα του πολίτη και για τον αγώνα κατά του ρατσισμού, όταν έχω στο μυαλό μου την εικόνα του θανάτου του νεαρού καθολικού που ενταφιάστηκε πριν από δύο ημέρες, όταν βλέπω το κάψιμο της ιρλανδικής σημαίας στη Bόρεια Iρλανδία, όταν νοιώθω την απόγνωση των ανθρώπων, επειδή η ειρήνη είναι κάτι τόσο μακρινό ανάμεσά μας; Σε τι βοηθούν τα λόγια για πλησίασμα του πολίτη, όταν, για τη μειονότητα στη Bόρεια Iρλανδία, το θέμα είναι τα θεμελιώδη ατομικά δικαιώματα;
<P>
O John Burton κριτίκαρε αυστηρά, όσο κανένας άλλος ιρλανδός πρωθυπουργός, τη βρετανική κυβέρνηση, εξαιτίας της αποτυχίας της στην πολιτική για τη Bόρεια Iρλανδία. Θα επιθυμούσα να έκανε αυτή την κριτική, με την ίδια σαφήνεια και με την ίδια αυστηρότητα, ως Πρόεδρος του Συμβουλίου της Eυρωπαϊκής Ένωσης. Έχει δίκιο δηλαδή. Έχω αιτήματα προς την Iρλανδική προεδρία για μια σταθερή περιβαλλοντική πολιτική, για συνεπή μέτρα κατά του κοινωνικού αποκλεισμού, της περιθωριοποίησης, της ανεργίας, της εργασίας και της φτώχειας, για μια αλλαγή νοοτροπίας στα κριτήρια της σύγκλισης, για διεξοδικά μέτρα κατά της ύπαρξης διακρίσεων. Όλα αυτά όμως τα σωστά και σημαντικά αιτήματα, μπορούμε να τα αναπτύξουμε σε κατάσταση ειρήνης. Γι' αυτό και, πρώτα απ' όλα, θα πρέπει να πάρουμε στα σοβαρά την ειρηνευτική διαδικασία. Σ' αυτό θα έχετε την αμέριστη συμπαράσταση όλων.
<P>
(Xειροκροτήματα)

<SPEAKER ID=15 LANGUAGE="EN" NAME="Ewing">
 Tαnaiste, ceud mνle fΰilte. Mςran taing dhuibh. Είμαι η κέλτικη αδελφή σας από τη Σκωτία και πιστεύω ότι το έργο σας είναι βαρύ καθόσο οι προηγούμενες ιρλανδικές προεδρίες απετέλεσαν επιτυχίες. Μιλώ επίσης και εξ ονόματος της ομάδας μου και είμαι υπερήφανη γι' αυτό.
<P>
Πρόσφατα, η Πρόεδρός σας Μαίρη Ρόμπινσον έκανε επίσκεψη στη Σκωτία. Είπε ότι η Ευρώπη τονίζει την ιρλανδική ταυτότητα και αυτό είναι κάτι που το κατανοούμε πολύ καλά στη Σκωτία. Θα ήθελα μόνο να πω - χωρίς να πιστεύω ότι η ιρλανδική προεδρία χρειάζεται υπενθύμιση - ότι υπάρχουν 40 γλώσσες, 40 λιγότερο διαδεδομένες πολιτιστικές κληρονομιές στην Ένωσή μας και ότι όλες ελπίζουν πως η Ευρώπη θα τονίσει και τη δική τους ταυτότητα. Συχνά όμως χρειάζονται κάποια χείρα βοηθείας με χρηματοδότησή τους. Η Επιτροπή των Περιφερειών η οποία δεν μνημονεύθηκε - δεν μπορείς να μνημονεύσεις όλα όσα ονειρεύεσαι - έχει να παίξει ένα σημαντικό ρόλο.
<P>
Διαβάζοντας τις προτεραιότητές σας σχεδόν ξέσπασα σε κλάμματα διότι γνωρίζω ότι συντάχθηκαν πριν από την επανεμφάνιση των βιαιοτήτων. Μια ειρηνική Ευρώπη! Δεν υπάρχουν σημάδια ειρήνης στο βόρειο τμήμα του νησιού της Ιρλανδίας. Θέλω να πω κάτι το οποίο ίσως να θεωρηθεί κάπως δραστικό. Ο κ. Crowley, μιλώντας χθες από καρδίας, είπε ότι αυτό το τμήμα της Ευρωπαϊκής Ένωσης είναι τώρα ακυβέρνητο. Αυτή είναι πράγματι η αλήθεια. Υπόψη των προηγηθέντων στη Μέση Ανατολή και στη Νότιο Αφρική όπου, παρά τις τεράστιες εχθρότητες, επετεύχθη η συνδιαλλαγή μεταξύ των λαών, ίσως θα έπρεπε να στραφούμε σε άλλες λύσεις όπως τα Ηνωμένα Έθνη ή να σταματήσουμε να μιλάμε γι' αυτές τις προϋποθέσεις τις οποίες επικαλείται συνεχώς η βρετανική κυβέρνηση. Στα προηγούμενα συμβάντα της Νοτίου Αφρικής, της Κένυας, της Ροδεσίας και της Μέσης Ανατολής, δεν υπήρξαν τέτοιες προϋποθέσεις.
<P>
(Χειροκροτήματα) Εάν δεν απαλλαγούμε από τις προϋποθέσεις αυτές, οι συνομιλίες δεν πρόκειται να ξεκινήσουν ποτέ. Είμαι ευχαριστημένη που έγινε αναφορά στον Νέλσον Μαντέλα. Επί δέκα χρόνια τώρα ασχολούμαι με τη Σύμβαση Λομέ και είμαι υπερήφανη που ο κόσμος αναγνωρίζει αυτόν τον άνθρωπο. Θα κάνουμε όμως βέβαιο ότι η χρηματοδότηση προς τον τρίτο κόσμο δεν θα μειωθεί εξ αιτίας των τόσων άλλων απαιτήσεων που υπάρχουν; Θέλουμε να βοηθήσουμε την Ανατολική Ευρώπη αλλά, σας παρακαλώ, όχι εις βάρος των πόρων για τον τρίτο κόσμο.
<P>
Πρόσφατα είχα την τιμή να βρεθώ στην Ιρλανδία με την Επιτροπή Οικονομικής, Νομισματικής και Βιομηχανικής Πολιτικής και συνάντησα πολλούς ιρλανδούς Υπουργούς. Είναι πολύ ενδιαφέρον το γεγονός ότι η Ιρλανδία είναι μία από τις τέσσερεις χώρες που μπορεί να καλύψει τα κριτήρια εισόδου στην ΟΝΕ. Αλλά, όπως μας είπε ο Υπουργός των Οικονομικών, υπάρχει, όπως και σε κάθε άλλη χώρα, πρόβλημα ανεργίας. Είμαι ευτυχής που το θέμα αυτό αποτελεί προτεραιότητα της προεδρίας. Προέρχομαι επίσης από μία περιοχή της περιφέρειας - τα Ορεινά και τα Νησιωτικά της Σκωτίας - και πιστεύω ότι θα πρέπει να φροντίσουμε τις μικρές και μεσαίες επιχειρήσεις, ιδιαίτερα τις πολύ μικρές. Θα πρέπει επίσης να φροντίσουμε και γι' αυτόν τον κοιμώμενο γίγαντα, τον τουρισμό, που μπορεί να συμβάλλει στη δημιουργία πολλών θέσεων εργασίας. Ίσως θα πρέπει να εξετάσουμε την περίπτωση μεγαλύτερης χρηματοδότησης για την αναβάθμιση των τουριστικών εγκαταστάσεων και να διαφημίσουμε την επιμήκυνση της περιόδου σ' αυτά τα βόρεια πλάτη που δεν εξασφαλίζουν αναγκαστικά ηλιοφάνεια. Θα πρέπει να εξετάσουμε τα προβλήματα των καθυστερούμενων καταβολών και της πρόσβασης στο φθηνό χρήμα. Υπάρχουν πολλοί πρακτικοί τρόποι με τους οποίους μπορούμε να μεταφράσουμε τις ελπίδες μείωσης της ανεργίας σε πραγματικότητα.
<P>
Σχετικά με τις διακρίσεις, ίσως ο προεδρεύων να μπορούσε να ασκήσει κάποια πίεση σε ορισμένα από τα θεσμικά όργανα της ΕΕ έτσι ώστε να υπάρχουν και γυναίκες στις κορυφαίες θέσεις. Για την αλιεία, ας επιχειρήσουμε κάποια προσπάθεια για περιφερειακό έλεγχο και σχετικά με το βόειο κρέας ας προσπαθήσουμε να άρουμε τμηματικά την απαγόρευση ξεκινώντας από τις αγέλες εξασφαλισμένης ποιότητος της Βορείου Ιρλανδίας και της Σκωτίας. Σχετικά με τη Διακυβερνητική Διάσκεψη, ας κάνουμε βέβαιη την πλήρη συμμετοχή του Κοινοβουλίου.
<P>
(Χειροκροτήματα)
<SPEAKER ID=16 LANGUAGE="IT" NAME="Parigi">
Κύριε Πρόεδρε, η ιταλική ομάδα της Εθνικής Σημαχίας καλωσορίζει τη φίλη Ιρλανδία που καλείται να εκπροσωπήσει κατά το τρέχον εξάμηνο την Ευρωπαϊκή Ένωση. Ευχόμαστε επίσης στην Ιρλανδία να επανεύρει την ειρήνη μέσα στα σύνορά της. Είμαστε πεπεισμένοι ότι το θάρρος της Ιρλανδίας θα μπορέσει αυτό το εξάμηνο να συμβάλει στην επίλυση ορισμένων τουλάχιστον από τα τόσα πολλά προβλήματα που ταλανίζουν την Ευρωπαϊκή Ένωση και παραμένουν άλυτα.
<P>
Είμαστε πεπεισμένοι ότι η Ευρωπαϊκή Ένωση θα κατανοήσει την ανάγκη ενίσχυσης της ίδιας της υπόστασής της στα πλαίσια της ολοκληρωμένης πολιτικής ενότητάς της πριν να ανοιχθεί σε εκείνα τα έθνη των οποίων θα πρέπει ακόμη να ωριμάσουν, μέσα στα ίδια τα σύνορά τους, οι αναγκαίες συνθήκες για να μπορέσουν να επιδιώξουν να εισέλθουν με την ευρύτερη δυνατή συναίνεση στην Ευρωπαϊκή Ένωση, που με τη σειρά της πιέζεται από σοβαρά προβλήματα, όπως εκείνο της ανεργίας.
<P>
Και το λέγω όχι κινούμενος από ευτελή εγωϊσμό, αλλά γιατί είμαι πεπεισμένος ότι το άθροισμα των πλέον αδυνάτων δεν ισούται με τη δύναμη, αλλά αποτελεί αδυναμία και για τον επιπρόσθετο λόγο ότι δεν θα πρέπει να επιτραπεί στα ισχυρότερα κράτη μέλη της Ευρωπαϊκής Ένωσης να δημιουργήσουν μία ζώνη ακόμη ισχυρότερη στην ευρύτερη σκακιέρα της ιστορικής Ευρώπης. Απευθύνω τις ευχές μου στην Ευρώπη και στην Ιρλανδία.

<SPEAKER ID=17 NAME="Ρουμπάτης">
Κύριε Πρόεδρε, θα ήθελα να ευχαριστήσω τον προεδρεύοντα του Συμβουλίου για την παρουσίαση του φιλοδοξου προγράμματος της ιρλανδικής Προεδρίας.
<P>
Μακροπρόθεσμα η πιο σημαντική προτεραιότητα είναι ασφαλώς η Διακυβερνητική, στην οποία ήδη η ιρλανδική Προεδρία έχει δώσει μεγαλύτερη έμφαση, ενώ παράλληλα σε συνεργασία με άλλα κράτη μέλη που δεν ανήκουν στη Δυτικοευρωπαϊκή 'Ενωση κινείται προς την κατεύθυνση της ανάπτυξης κοινής πολιτικής ασφάλειας.
<P>
Η Ευρωπαϊκή 'Ενωση που διαθέτει κοινές αξίες και κοινή οικονομία και σύντομα κοινό νόμισμα, και η οποία ήδη επιδεικνύει αλληλεγγύη σε μια σειρά κοινών πολιτικών πρέπει τώρα να αφοσιωθεί στον τομέα της άμυνας και της ασφάλειας. Είναι παρήγορο -και αυτό θα ήθελα να το προσέξει ιδιαίτερα η Προεδρία του Συμβουλίου και προσωπικά ο κ. Σπρινκ- ότι στην έκθεση Φερνάντες Αλμπόρ για την ΚΕΠΠΑ επισημαίνεται ότι τα εξωτερικά σύνορα των κρατών μελών πρέπει να θεωρούνται ως τα σύνορα της Ευρωπαϊκής 'Ενωσης και ότι θα πρέπει να εκφράζεται αλληλεγγύη σε περίπτωση παραβίασης των εν λόγω συνόρων. Αυτό είναι ένα θέμα για το οποίο οι χώρες που βρίσκονται στην περιφέρεια, όπως η δικιά σας, κ. Σπρινκ, ενδιαφέρονται ιδιαίτερα. Η αξιοπιστία της 'Ενωσης στα μάτια των ευρωπαίων πολιτών εξαρτάται μεταξύ άλλων από την χειροπιαστή πρόοδο της Διακυβερνητικής σ'αυτόν τον συγκεκριμένο τομέα.
<P>
'Ενας από τους στόχους της Προεδρίας είναι η παρουσίαση του πρώτου σχεδίου της νέας Συνθήκης πριν από το Ευρωπαϊκό Συμβούλιο του Δεκεμβρίου. Το κείμενο αυτό πρέπει να αντικατοπτρίζει τις φιλοδοξίες των κρατών μελών που θέλουν η Διακυβερνητική να επιτύχει σημαντικά αποτελέσματα. Δεν πρέπει να είναι το ελάχιστο όριο συμβιβασμού.
<P>
Βέβαια, η πιο σημαντική άμεση προτεραιότητα -αλλά με μακροπρόθεσμη σημασία- είναι η απασχόληση. Χαιρετίζω όλα αυτά τα οποία είπατε για την απασχόληση αλλά δεν μπορώ να μην τονίσω ότι τα έχουμε ακούσει και στο παρελθόν και πολλές φορές έχουν μείνει γράμμα κενό. Εδώ, σας υπενθυμίζω ότι λίγα από αυτά τα οποία περιγράφει η Λευκή Βίβλος του Ζακ Ντελόρ έχουν γίνει πραγματικότητα. Ελπίζω να μην συμβεί το ίδιο και με την ιρλανδική Προεδρία.
<P>
Η χρηματοδότηση των διευρωπαϊκών δικτύων, το πρόγραμμα έρευνας και άλλα μέτρα που θα βοηθούσαν, μένουν πίσω. Υπάρχουν πολλά θέματα που θα αναφέρουν οι άλλοι συνάδελφοί μου, όμως θέλω να επισημάνω δύο συγκεκριμένα: την απαράδεκτη κατάσταση που έχουμε με τις αποφάσεις της αμερικανικής κυβέρνησης για την Κούβα -και η εξάμηνη αναβολή δεν σημαίνει τίποτε- και επίσης τη συνεχιζόμενη άρνηση της Τουρκίας να προστατεύει τα δικαιώματα των πολιτών της και επίσης να σέβεται την διεθνή νομιμότητα. Νομίζω εσείς, κύριε Σπρινκ, και η δικιά σας Προεδρία μπορείτε να κάνετε και γι'αυτά τα δύο θέματα πάρα πολλά.
<P>
Θέλω να σας καλωσορίσω και να σας ευχηθώ κάθε επιτυχία και πρόοδο εκ μέρους της Ομάδας μου, των Σοσιαλιστών.

<SPEAKER ID=18 LANGUAGE="DE" NAME="Poettering">
Kύριε Πρόεδρε, κύριε Πρόεδρε του Συμβουλίου, αγαπητοί κυρίες και κύριοι συνάδελφοι; κύριε Πρόεδρε του Συμβουλίου, αναφέρατε τη Διακυβερνητική Διάσκεψη και, στη σύνοδο κορυφής των πρωθυπουργών και των αρχηγών κρατών, στο Δουβλίνο το Δεκέμβριο, θα υποβάλετε ένα σχέδιο Συνθήκης.
<P>
Ήταν πολύ ενθαρρυντικό αυτό που ακούσαμε εμείς, ως βουλευτές του Eυρωπαϊκού Kοινοβουλίου, για μια συνάντηση των εντεταλμένων των κυβερνήσεων, στις αρχές Iουλίου, στο Cork. Aκούσαμε ότι η Iρλανδική προεδρία διηύθυνε πολύ αποτελεσματικά και απρόσκοπτα τις διαπραγματεύσεις, και θα θέλαμε να σας ενθαρρύνουμε να συνεχίσετε με τον ίδιο τρόπο. Θα θέλαμε επιπλέον να σας ενθαρρύνουμε να συνεχίσετε να διαπραγματεύεστε με βάση συγκεκριμένα κείμενα, ώστε να πετύχουμε ένα καλό αποτέλεσμα το Δεκέμβριο. Tέλος θα θέλαμε να σας ενθαρρύνουμε να μην διαπνέεστε, στις προτάσεις σας για το σχέδιο Συνθήκης, από την αρχή του ελάχιστου κοινού διαιρέτη των 15 κρατών μελών, αλλά σαφώς και να προχωρήσετε ένα βήμα πιο πέρα απ' αυτό που ίσως συμφωνηθεί στο τέλος.
<P>
Eμείς, το Eυρωπαϊκό Λαϊκό Kόμμα, ζητάμε να γίνουν μεταρρυθμίσεις στην Eυρωπαϊκή Ένωση, με τα 370, τώρα, εκατομμύρια ανθρώπους της, οι οποίες θα την κάνουν, στο κατώφλι του 21ου αιώνα, να προετοιμαστεί για την ένταξη νέων κρατών. Kύριε Πρόεδρε του Συμβουλίου, κάνατε λόγο για μια Kοινότητα 27 κρατών. Aς περιμένουμε να δούμε κατά πόσον θα γίνει αυτό σε εύθετο χρόνο. H προοπτική είναι αυτή: Πάνω από 100 εκατομμύρια άνθρωποι θέλουν να ενταχθούν στην Eυρωπαϊκή Ένωση.
<P>
Eμείς, το Eυρωπαϊκό Λαϊκό Kόμμα, στηρίζουμε τη μεταρρύθμιση της Συνθήκης στις αρχές της λειτουργικότητας - ίσως η λειτουργικότητα μάλιστα να είναι το αποφασιστικότερο για το μέλλον της ηπείρου μας - συνδυαζόμενη, φυσικά, με τις δημοκρατικές αρχές και με τη διαφάνεια για τους πολίτες, για την οποία κι εσείς, ως γνωστόν, κάνατε λόγο. Για μας, το Eυρωπαϊκό Λαϊκό Kόμμα, - κι εδώ σ' αυτή τη συζήτηση μπορώ να εστιάσω την προσοχή μας μόνον στα κυριότερα σημεία - σημαντικά για μια μεταρρύθμιση τη Eυρωπαϊκής Ένωσης είναι τα ακόλουθα κριτήρια:
<P>
Πρώτον: H Eυρωπαϊκή Ένωση θα πρέπει να αποκτήσει τη διεθνή νομική υπόσταση που σήμερα δεν έχει, όπως ξέρουμε. Mόνο μ' αυτή τη διεθνή νομική υπόσταση θα δώσουμε στην Eυρωπαϊκή Ένωση την ευκαιρία να μπορεί να δράσει νομικά και πολιτικά, και να μπορεί να εκπροσωπείται στους διεθνείς οργανισμούς. Δεύτερον: Zητάμε να συμπεριληφθούν στις Συνθήκες της Kοινότητας τα σημαντικότερα πολιτικά δικαιώματα, και η Eυρωπαϊκή Ένωση να ενταχθεί και στη Σύμβαση Aνθρωπίνων Δικαιωμάτων του Συμβουλίου της Eυρώπης. Tρίτον: Στο Συμβούλιο Yπουργών, θα πρέπει οι αποφάσεις για την κοινοτική νομοθεσία να παίρνονται, βασικά, κατά πλειοψηφίαν και η ομοφωνία θα πρέπει να ισχύει κατ' εξαίρεσιν μόνο, κι εκεί όπου κατοχυρώνεται στη Συνθήκη, να καταργηθεί σταδιακά μ' ένα χρονοδιάγραμμα. Tέταρτον: Tο Eυρωπαϊκό Kοινοβούλιο θα πρέπει να συμμετέχει ισότιμα με το Συμβούλιο Yπουργών στη νομοθεσία, και οι διαδικασίες του θα πρέπει να απλοποιηθούν ανάλογα. Πέμπτον: Eμείς, ως Eυρωπαϊκό Λαϊκό Kόμμα, νομίζουμε πως μέσα στη λογική της ευρωπαϊκής πολιτικής ενοποίησης εμπεριέχεται και το να ενσωματώσουμε τη Δυτικοευρωπαϊκή Ένωση στην Eυρωπαϊκή.
<P>
Γνωρίζουμε βέβαια πως αυτό πιθανόν να μην επιτευχθεί ακόμη στη Διακυβερνητική Διάσκεψη, επειδή μια σειρά κρατών μελών που δεν ανήκουν στην ΔEE, δεν θα δεχθούν το άρθρο 5, δηλαδή τη ρήτρα της συμπαράστασης. Γι' αυτό και τασσόμαστε υπέρ του να συμπεριληφθεί στη Συνθήκη για τη Eυρωπαϊκή Ένωση, ως ενδιάμεση βαθμίδα, μια πολιτική ρήτρα αλληλεγγύης και να υιοθετηθεί κυρίως, στη Συνθήκη της EE, η διακήρυξη του Petersberg, του Iουνίου 1992, δηλαδή οι, για ανθρωπιστικούς λόγους καθώς και για λόγους αποκατάστασης και διατήρησης της ειρήνης, στρατιωτικές επεμβάσεις εκτός της επικράτειας της ΔEE. Tασσόμαστε υπέρ του να μην υποχρεούται κανένα κράτος μέλος να συμμετέχει σε στρατιωτικές επεμβάσεις για προάσπιση της δημοκρατίας και των ανθρωπίνων δικαιωμάτων, αλλά και να μην επιτρέπεται μια μειονότητα κρατών να παρεμποδίζει την πλειοψηφία να δράσει, εφόσον αυτή θα το ήθελε. Tέλος, έκτον, - και ίσως αυτό να είναι το πιο σημαντικό σημείο, το οποίο αναφέρθηκε ήδη επανειλημμένα - η πολιτική στον τομέα των εσωτερικών υποθέσεων και της δικαιοσύνης.
<P>
Όσον αφορά την πολιτική στον τομέα των εσωτερικών υποθέσεων και της δικαιοσύνης, θα πρέπει να αρχίσουμε να αντιμετωπίζουμε, σε κοινοτικό επίπεδο, ορισμένους τομείς, όπως λ.χ. την πολιτική ασύλου, μετανάστευσης και έκδοσης θεώρησης στα διαβατήρια. Aυτές οι συμβάσεις, οι συμβάσεις δηλαδή διεθνούς δικαίου και η διακυβερνητική συνεργασία, είναι ολοένα και λιγότερο ενδεδειγμένες για να ξεκινήσουμε την καταπολέμηση του εγκλήματος στην Eυρώπη. Στα θέματα της καταπολέμησης του εγκλήματος, χρειαζόμαστε τις κοινοτικές διαδικασίες, δηλαδή την πλειοψηφική απόφαση στο Συμβούλιο Yπουργών και την ισότιμη συμμετοχή του Eυρωπαϊκού Kοινοβουλίου στη νομοθεσία.
<P>
H προεδρία σας, κύριε Yπουργέ των Eξωτερικών, βρίσκεται ενώπιον μεγάλων προκλήσεων και πολλών άλλων θεμάτων. Eυχόμαστε στην Iρλανδική προεδρία του Συμβουλίου αντοχή, αποφασιστικότητα, αλλά και τύχη κι επιτυχία.
<P>
(Xειροκροτήματα)

<SPEAKER ID=19 LANGUAGE="EN" NAME="Cox">
Κύριε Πρόεδρε, θα ήθελα να επωφεληθώ της ευκαιρίας για να ευχηθώ στον προεδρεύοντα του Συμβουλίου, κ. Spring, κάθε επιτυχία κατά τη διάρκεια της ιρλανδικής προεδρίας agus go n'eirν an bσthar leat sa post atα romhat amach anseo .
<P>
Υπό το φως των γεγονότων της κοινωνικής αναταραχής, της βίας του πεζοδρομίου, του εκφοβισμού, των δολοφονιών και των βομβιστικών ενεργειών τα οποία ατυχώς επέστρεψαν στη Βόρειο Ιρλανδία τις τελευταίες δέκα ημέρες, θα ήθελα καταρχάς να δηλώσω δημοσίως εξ ονόματος της ομάδας μου την πλήρη καταδίκη αυτής της κατολίσθησης προς την άβυσσο. Πιστεύω ότι τώρα είναι η ώρα για να ηρεμήσουμε, είναι η ώρα για ψυχραιμία και ήρεμη σκέψη, η ώρα για μια νέα αλλά βαθύτερη δέσμευση στην επιστροφή και τη διατήρηση της ειρήνης.
<P>
Κατά τη διάρκεια της μακράς και πολύπλοκης ιστορίας των αγγλοϊρλανδικών σχέσεων και των σχέσεων στη νήσο της Ιρλανδίας, και ειδικότερα κατά τα τελευταία 25 χρόνια της βίας στη Βόρειο Ιρλανδία, προέκυψε ένα μάθημα το οποίο δεν μπορεί να αμφισβητηθεί: ότι η βία, οποθενδήποτε προερχόμενη, καθυστερεί την ημέρα της συμφιλίωσης.
<P>
Κύριε Spring, συμμεριζόμεθα μαζί σας την εκτίμησή σας ότι πρέπει να επανέλθει και να αποκατασταθεί η επικυριαρχία της πολιτικής και υποστηρίζουμε τις προσπάθειές σας προς αυτή την κατεύθυνση. Οι τελευταίες δέκα ημέρες υπήρξαν ένας κατακλυσμός, ένα συγκεκριμένο ορόσημο στην ειρηνευτική διαδικασία. Από τη μια μεριά υπάρχει η προοπτική οπισθοδρόμισης στη βία - την ανανεωμένη αλλά απέλπιδα βία ή εναλλακτικά, μια ανανεωμένη δέσμευση πολλαπλασιασμού των προσπαθειών για συμμετοχή μια για πάντα και ίσως για πρώτη φορά σ' ένα γνήσιο και ουσιαστικό πολιτικό διάλογο. Ο διάλογος αυτός θα πρέπει να στηρίζεται, εάν θέλουμε να είναι ουσιαστικός, στον αμοιβαίο σεβασμό και όχι στους πολιτικαντισμούς ή στους θεατρινισμούς οι οποίοι δυστυχώς μέχρι σήμερα έχουν συνοδεύσει ένα μεγάλο μέρος των πολιτικών πτυχών αυτής της διαδικασίας, ειδικότερα στη Βόρειο Ιρλανδία.
<P>
Όι πολιτικοί ηγέτες και των δύο κυβερνήσεων, αλλά ειδικότερα εκείνοι στη Βόρειο Ιρλανδία, φέρουν βαρειά ευθύνη. Εκείνοι οι οποίοι δεν διδάσκονται από τα μαθήματα της ιστορίας καταδικάζουν τους εαυτούς τους αλλά και την κοινωνία στην επανάληψη της ιστορίας. Εκείνοι οι οποίοι και από τις δύο πλευρές, επαναπαύονται στο βολικό περιβάλλον της ράτσας τους, θα πρέπει να επιλέξουν μια πιο ανοικτή και πλουραλιστική εναλλακτική λύση. Εάν δεν το κάνουν, τότε το αίμα που θα ρεύσει θα είναι επί των κεφαλών τους όσο θα είναι και επί των χειρών εκείνων που βάζουν τις βόμβες ή τραβούν τις σκανδάλες των όπλων.
<P>
Το Σώμα αυτό είναι η αίθουσα των αντιπροσώπων των λαών της Ευρώπης και αποτελεί απόδειξη της ικανότητας συνδιαλλαγής των διαφορών και επίτευξης διαρκούς ειρήνης. Αυτά έχουν επιτευχθεί παρά τα τεράστια μειονεκτήματα, εάν πάτε 50 χρόνια πίσω στο σημείο εκκίνησης. Το Σώμα αυτό δίδει το μήνυμα της ελπίδας σε εκείνους που θα οδηγήσουν τη Βόρειο Ιρλανδία προς τα εμπρός. Το μήνυμα όμως αυτό φέρει μαζί του τον σπόρο του άλλου θεμελιώδους μηνύματος. Απαιτεί επίσης τη δέσμευση της ηγεσίας. Αυτό είναι το μέρος εκείνο της φυλετικής συμπεριφοράς που απουσιάζει και δεν έχει επιτευχθεί ακόμη. Και αυτό είναι η πρόκληση. Εάν οι ηγέτες δεν σταθούν όρθιοι εμπρός σ' αυτή την πρόκληση, η εναλλακτική λύση είναι τρομακτική ακόμη και να τη σκεφτούμε.
<P>
(Χειροκροτήματα)

<SPEAKER ID=20 LANGUAGE="EN" NAME="McKenna">
Κυρία Πρόεδρε, πρώτον, σχετικά με τη Βόρειο Ιρλανδία, είναι σαφές ότι η βία και η απειλή βίας έχει υποκαταστήσει τον κανόνα δικαίου στη Βόρειο Ιρλανδία. Κατά τη διάρκεια της ιρλανδικής προεδρίας η κυβέρνηση θα πρέπει να επιζητήσει την υποστήριξη των άλλων κρατών μελών για επείγουσα μεταρρύθμιση των δομών αστυνόμευσης στη Βόρεια Ιρλανδία. Δεν μπορεί πλέον να συνεχίσει να λέγεται ότι αυτό είναι εσωτερική βρετανική υπόθεση.
<P>
Η περίοδος των παρελάσεων στη Βόρειο Ιρλανδία δεν έχει λήξει ακόμη. Στις 12 Αυγούστου θα γίνει στο Ντέρρυ η Παρέλαση των Μαθητευομένων. Εάν το Κοινοβούλιο θέλει να δείξει αλληλεγγύη προς τον λαό της Βορείου Ιρλανδίας τότε θα πρέπει να εξετάσει την περίπτωση αποστολής αντιπροσωπείας για την παρέλαση αυτή. Επιπλέον, οι ιρλανδοί Πράσινοι πάντα υπεστήριζαν ότι θα έπρεπε να συμμετάσχει ένας ουδέτερος και αδέσμευτος τρίτος, όπως τα Ηνωμένα Έθνη. Τώρα είναι η ώρα για να γίνει αυτό.
<P>
Αναφορικά με την ιρλανδική προεδρία, το πρόγραμμά της δηλώνει ότι, στον τομέα της ασφάλειας και του αφοπλισμού, θα εξακολουθήσει τη συνεχή και αποτελεσματική ανάπτυξη της συνεργασίας ΕΕ/ΔΕΕ επί τη βάσει της Συνθήκης της Ευρωπαϊκής Ένωσης και σε συνεργασία με τη βελγική προεδρία της ΔΕΕ. Η Ιρλανδία δεν είναι ακόμη πλήρες μέλος της ΔΕΕ, συνεπώς γιατί θα πρέπει να συνεργαστεί περισσότερο με την προεδρία της και επί ποίων θεμάτων θα συνεργαστεί; Κύριε Υπουργέ Spring, πέρσι είχατε δηλώσει ότι η πυρηνική πολιτική της ΔΕΕ δεν γίνεται παραδεκτή από την Ιρλανδία. Την περασμένη εβδομάδα το Διεθνές Δικαστήριο κατέληξε στο συμπέρασμα, δικαιώνοντας τη θέση της Ιρλανδίας, ότι τα πυρηνικά όπλα αποτελούν την υπέρτατη μάστιγα της ανθρωπότητος. Γιατί τότε, άραγε, η Ιρλανδία προοδευτικά σφυρηλατεί ολοένα στενότερους δεσμούς με μια συμμαχία που έχει αναλάβει δέσμευση, και έχει προικισθεί, με πυρηνικές δυνατότητες;
<P>
Η ιρλανδική προεδρία υπεσχέθει επίσης ότι θα ασχοληθεί με τα θέματα των συμβατικών όπλων. Διερωτώμαι, κ. Υπουργέ, μήπως αυτό σημαίνει άραγε ότι θα ασκήσετε δημοσίως πίεση στη Μ. Βρετανία, στη Σουηδία και στη Φιναλνδία, μεταξύ άλλων, να σταματήσουν να πωλούν όπλα σε χώρες όπως η Ινδονησία η οποία τα χρησιμοποιεί σε εκστρατείες γενοκτονίας κατά των κατοίκων του Ανατολικού Τιμόρ;
<P>
Ως αδέσμευτη χώρα, η Ιρλανδία θα πρέπει να προωθήσει το δικαίωμα των τεσσάρων χωρών της Ένωσης να διατηρήσουν το αδέσμευτο καθεστώς τους παρά να συνυπογράφει τη μιλιταριστική πολιτική της ΕΕ.

<SPEAKER ID=21 LANGUAGE="FR" NAME="Martinez">
Κυρία Πρόεδρε, μια καινούρια προεδρία σημαίνει αλλαγή. Σημαίνει, επομένως, αναπτέρωση των ελπίδων. Και εμείς έχουμε ελπίδες, αλλά επίσης εκφράζουμε ανησυχίες, Κύριοι Ιρλανδοί. Εκφράζουμε ανησυχίες λόγω του βάρους του παρελθόντος και λόγω των σχεδίων για το μέλλον.
<P>
Το παρελθόν, καταρχήν. Μας λέτε πως μία από τις προτεραιότητες που βάζετε είναι η καταπολέμηση της νόσου Αλτσχάιμερ. Ναι, αλλά εμείς έχουμε ακόμη ακέραιη τη μνήμη μας. Έχουμε ακέραιη, πρώτα απ' όλα, τη μνήμη του κ. MacSharry, με την κακόφημη συμφωνία του Blair House, τις διαπραγματεύσεις του γεωργικού σκέλους της ΓΣΔΕ και, πάνω απ' όλα, έχουμε ακέραιη τη μνήμη του Δουβλίνου. Στα μάτια όλων των αμπελουργών της Ευρώπης, και προπαντός των αμπελουργών της δικής μου περιφέρειας, του ΛανγκεντόκΡουσιγιόν, πρόκειται για το «Μαύρο Δουβλίνο», πρόκειται για την υποχρεωτική απόσταξη (στην καθολική Ιρλανδία!), για το ξερίζωμα των αμπελιών -ενός εκ των συμβόλων της χριστιανοσύνης!-, για το πάγωμα των τιμών, για τη στροφή προς το δόγμα της παγκοσμιότητας, μια τάση που ο κ. MacSharry είχε περίτρανα επιβεβαιώσει. Αναρωτιέται λοιπόν κανείς τι μας επιφυλάσσουν ακόμη τα σχέδια αναφορικά με τις ΚΟΑ στον αμπελουργικό τομέα, και αρχίζουμε λιγάκι να ανησυχούμε.
<P>
Κατά δεύτερον, τα σχέδιά σας για το μέλλον. Και πρώτα απ' όλα, το «σπινελλικό» πνεύμα που διαπνέει τα σχέδιά σας -ευρωπαϊκό Σύνταγμα, νέα Συνθήκη για την Ένωση-, αλλά επίσης -και προπάντων- το ουσιαστικό τους περιεχόμενο. Ένα περιεχόμενο που, εκ πρώτης όψεως, είναι απλώς τυπικό, συμβατικό. Μας προτείνετε -απευθυνόμενος, προφανώς, στον Πρόεδρο Santer- τη σύναψη ενός συμφώνου εμπιστοσύνης για την απασχόληση. Το μόνο που μας έμεινε, λοιπόν, είναι η εμπιστοσύνη, εφόσον δεν έχει γίνει καμία ανάλυση των αιτίων, και άρα είναι πολύ δύσκολο να αντιμετωπιστούν οι επιπτώσεις.
<P>
Είναι γεγονός, όμως, ότι έχετε και σχέδια που, κατ' εμέ, είναι δελεαστικά, και συγκεκριμένα στον τομέα της φορολογίας. Αν και, στον τομέα αυτόν επίσης, υπάρχει ένα πρόβλημα: οι νομοθετικές σας ρυθμίσεις για τους ειδικούς φόρους κατανάλωσης. Πράγματι, φαίνεται πως εδώ δεν αστειεύεστε: 17 φράγκα φόρο σε ένα λίτρο κρασιού, την ίδια στιγμή που για ένα λίτρο μπίρας περιορίζεστε στα 6, 50 φράγκα!...
<P>
Θα πρέπει, ωστόσο, να παραδεχθώ πως όντως επιθυμείτε να μειώσετε τα φορολογικά βάρη. Προς το σκοπό αυτό, θα σας υποδείξω δύο κανόνες, τους οποίους έχω υποδείξει άπειρες φορές στον Πρόεδρο Santer. Πρώτος κανόνας: η αύξηση του ύψους των έμμεσων φόρων δεν θα πρέπει να είναι μεγαλύτερη από την αύξηση του ΑΕΠ. Δεύτερος κανόνας, που συμβαδίζει συν τοις άλλοις με την ευρωπαϊστική σας ιδεολογία: να θεσπιστεί η αρχή της ελύθερης επιλογής του τόπου εγκατάστασης με τις μεγαλύτερες φορολογικές ελαφρύνσεις.

<SPEAKER ID=22 LANGUAGE="FI" NAME="Paakkinen">
Αξιότιμη κυρία Πρόεδρε, με την ανάληψη της προεδρίας η Ιρλανδία αναλαμβάνει με υπευθυνότητα να βρει λύσεις για ορισμένα σοβαρά προβλήματα. Θα ήθελα να ευχηθώ «καλή επιτυχία» στην Ιρλανδία. Οι ελπίδες και οι προσδοκίες αυξάνονται κάθε φορά που κάποιο νέο κράτος μέλος αναλαμβάνει την προεδρία. Τα αποτελέσματα από την προηγούμενη εξάμηνη περίοδο ήταν απογοητευτικά λόγω του ότι δεν σημειώθηκε ουσιαστική πρόοδος της βελτίωσης στο θέμα της απασχόλησης. Γι' αυτό και οι προσδοκίες σε ό, τι αφορά την προεδρία της Ιρλανδίας, είναι ακόμη πιο αυξημένες. Παρατηρώ με ικανοποίηση ότι η Ιρλανδία θεωρεί, ακριβώς, ως θέμα προτεραιότητος την εξάλειψη της ανεργίας. Σύμφωνα με το πρόγραμμα της Ιρλανδίας, θα συνεχισθούν οι προσπάθειες οι οποίες θα επικεντρωθούν κυρίως στην βελτίωση της κατάστασης όσον αφορά τα άτομα τα οποία επιδιώκουν να βρουν την πρώτη τους θέση απασχόλησης, εκείνους οι οποίοι είναι επί μακρόν άνεργοι και τις άνεργες γυναίκες. Πρέπει να υπογραμμισθεί ότι η ανεργία μεταξύ των νέων, καθώς και η ανεργία επί μακρόν, έχουν σημειώσει ανησυχητική έξαρση σε ολόκληρη την Ένωση.
<P>
Ο πρόεδρος του Συμβουλίου κύριος Σπρινγκ τόνισε, κατά την αγόρευσή του, ότι προτίθεται να δώσει ιδιαίτερο βάρος σε ό, τι αφορά, αφενός, την επίλυση των σοβαροτέρων από τα προβλήματα τα οποία απασχολούν τους πολίτες και, αφετέρου, την δημιουργία ασφαλών θέσεων απασχόλησης. Όσον αφορά το Κοινοβούλιο, η βελτίωση της απασχόλησης αποτελεί, αυτή τη στιγμή, το βασικότερο μέλημα της Ευρωπαϊκής Ένωσης. Πιστεύω ότι εάν λυθεί το πρόβλημα αυτό, το κύρος, στο σύνολό του, της Κοινότητας θα σημειώσει άνοδο στα μάτια των πολιτών της. Μέχρι σήμερα έχουν καταρτισθεί πολλά προγράμματα και εκθέσεις, αλλά δεν έχουν ληφθεί ουσιαστικές αποφάσεις για την δημιουργία νέων θέσεων απασχόλησης. Κατά τη γνώμη μου, κριτήριο για την επιτυχία της προεδρίας της Ιρλανδίας είναι να βελτιωθεί η απασχόληση. Οι άνεργοι πολίτες δεν έχουν την ανάγκη προγραμμάτων ή εκθέσεων αλλά θέσεων απασχόλησης.
<P>
Όπως δήλωσε και ο πρόεδρος, το πρόβλημα της απασχόλησης θα λυθεί σε εθνικό επίπεδο. Έχουμε συμπεριλάβει την πάταξη της ανεργίας στους στόχους προτεραιότητας της Ένωσης για τόσο μαρκύ χρονικό διάστημα ώστε οι προσδοκίες σε σχέση με την Ευρωπαϊκή Ένωση έχουν αυξηθεί και περαιτέρω. Ενθυμούμεθα τις αποφάσεις των διασκέψεων κορυφής στις Κάννες, στο Έσσεν και στη Μαδρίτη. Με την εφαρμογή των αποφάσεων, σε κοινοτικό επίπεδο, ενδέχεται να βελτιωθεί η απασχόληση στα κράτη μέλη. Ο πρωθυπουργός της Δανίας κύριος Ράζμουσεν εξέφρασε, προ μερικών εβδομάδων, την απορία εάν η Ευρωπαϊκή Ένωση πιστεύει ότι είναι τόσο εύπορη ότι έχει τη δυνατότητα να συντηρεί 18 εκατ. άτομα τα οποία δεν παράγουν έργο. Η απάντηση, με την οποία συμφωνώ και εγώ, είναι, βεβαίως, αρνητική.
<P>
Καλώ, λοιπόν, την χώρα η οποία ασκεί σήμερα την προεδρία να εκπονήσει, κατά τη διάρκεια της εξάμηνης θητείας της, μια παράγραφο σχετικά με την απασχόληση η οποία θα συμπεριληφθεί στην Συνθήκη. Με την παράγραφο αυτή θα διασφαλισθεί ότι θα καταβληθούν, και στην συνέχεια, προσπάθειες για την εξάλειψη της ανεργίας σε ολόκληρη την Ευρωπαϊκή Ένωση. Πρέπει να υπογραμμισθεί ότι εάν δεν καταβάλλουμε, από κοινού, σοβαρές προσπάθειες, δεν θα καταστεί δυνατή, η βελτίωση της κατάστασης η οποία επικρατεί στον τομέα της απασχόλησης. Το αυτό διαπιστώνεται και στην πλέον πρόσφατη έκθεση του ΟΟΣΑ στην οποία προτείνονται δύο εναλλακτικές λύσεις: είτε να συνεχισθεί η υψηλή ανεργία είτε να καταστεί πιο ελεύθερη η αγορά εργασίας, με αποτέλεσμα όμως να οδηγηθούν πολλοί άνθρωποι σε μία μόνιμη κατάσταση φτώχειας. Όταν σχεδιάζαμε τα της διεύρυνσης, δεν επιθυμούσαμε τέτοιες εξελίξεις. Η μόνη ορθή λύση είναι να δημιουργηθούν θέσεις απασχόλησης για τους πολίτες μας.

<SPEAKER ID=23 LANGUAGE="NL" NAME="Maij-Weggen">
Πρόεδρε, καταρχάς επιθυμώ να εκφράσω τη συμπάθειά μου προς την κυβέρνηση της Ιρλανδίας για τις μεγάλες δυσκολίες που υφίστανται στη Βόρειο Ιρλανδία. Ως Ολλανδή διαμαρτυρόμενη, επιθυμώ να τονίσω ότι πληγώνει τους Ολλανδούς η καταχρηστική χρήση του χρώματος πορτοκαλί. Ο βασιλικός αυτός οίκος και οι υποστηρικτές του υπερασπίστηκαν πάντοτε την ανεξιθρησκεία και όχι τις θρησκευτικές διαμάχες. Η βασίλισσά μας, η οποία ανήκει επίσης στον οίκο αυτό, είναι μία βασίλισσα τόσο των καθολικών όσο και των διαμαρτυρομένων.
<P>
Στη συνέχεια, Πρόεδρε, επιθυμώ να συγχαρώ την Ιρλανδική Προεδρία για το πρόγραμμα το οποίο παρουσίασε. Η Ιρλανδική Προεδρία απέδειξε και κατά το παρελθόν ότι άσκησε πάντοτε μία σωστή και αποτελεσματική Προεδρία. Έχουμε πλήρη εμπιστοσύνη στον κ. Bruton και στον κ. Spring.
<P>
Θα ήθελα να αναφερθώ περισσότερο διεξοδικά σε τρία σημεία. Επιθυμώ να αναφερθώ στη Διακυβερνητική Διάσκεψη, στον αγώνα κατά των ναρκωτικών και στην κατάσταση στη Γιουγκοσλαβία.
<P>
Όσον αφορά τη Διακυβερνητική Διάσκεψη, επιθυμώ να τονίσω ότι είναι ιδιαίτερα σημαντικό να πραγματοποιηθούν ορισμένα σημαντικά βήματα εν προκειμένω εκ μέρους της Ιρλανδικής Προεδρίας. Φρονώ ότι είναι έξοχη η ιδέα να αρχίσουν συγκεκριμένες διαπραγματεύσεις σχετικά με τα κείμενα και να εκπονηθεί, το ταχύτερο δυνατό ένα νέο σχέδιο - Συνθήκης. Στη συνέχεια, οι Κάτω Χώρες θα προσπαθήσουν να ολοκληρώσουν το έξοχο αυτό έργο. Ως εισηγήτρια εδώ στο Ευρωπαϊκό Κοινοβούλιο σχετικά με τη Διακυβερνητική Διάσκεψη, επιθυμώ να τονίσω για άλλη μια φορά ποιες ήταν οι κύριες γραμμές μας. Εμείς επιθυμούμε, στο σημείο αυτό ευθυγραμμίζομαι με τον συνάδελφο Poettering, έναν καλύτερο καθορισμό της θέσης του Ευρωπαίου πολίτη και επιθυμούμε επίσης να συμπεριληφθεί στη Συνθήκη και η αρχή των μη διακρίσεων. Επιθυμούμε περισσότερη δημοσιότητα και διαφάνεια όσον αφορά τα έγγραφα και τη λήψη αποφάσεων στην Ένωση. Επιθυμούμε περιορισμό του δικαιώματος αρνησικυρίας στο ελάχιστο δυνατό και σεβασμό και διεύρυνση των νομοθετικών αρμοδιοτήτων του Κοινοβουλίου στο πλαίσιο της διαδικασίας συναπόφασης. Όσον αφορά τα κυριότερα θέματα επιθυμούμε την ανάληψη μεγαλύτερης δραστηριότητας εκ μέρους της Ευρωπαϊκής Ένωσης στον τομέα της απασχόλησης, υποστηρίζουμε επ'αυτού του θέματος την Ιρλανδική Προεδρία, στον τομέα της εσωτερικής ασφάλειας, στον τομέα της πολιτικής για το περιβάλλον, την εξωτερική πολιτική και την πολιτική για την ασφάλεια και τον αγώνα κατά της εγκληματικότητας. Επ'αυτού του σημείου, Πρόεδρε, επιθυμώ να κάνω μια περαιτέρω διευκρίνηση: Έχουν ειπωθει πολλά καλά λόγια εν προκειμένω, όμως επιθυμώ να τονίσω για άλλη μια φορά πόσο σημαντική είναι η πρόταση της Ιρλανδικής Προεδρίας για τη δημιουργία ενδεχομένως μιας Ευρωπαϊκής Ακτοφυλακής. Ως πρώην Υπουργός Μεταφορών, προσπάθησα να το επιτύχω αυτό κατά τη διάρκεια της Ολλανδικής Προεδρίας το 1991. Δεν μπόρεσα όμως να το επιτύχω. Όμως μπορώ να σας διαβεβαιώσω ότι είναι μία καλή ιδέα και τώρα ίσως να υπάρχουν περισσότερα επιχειρήματα για την υποστήριξη αυτής της ιδέας σε σύγκριση με τότε. Θα παρείχα ευχαρίστως την υποστήριξή μου σε μια τέτοια πρωτοβουλία της Ιρλανδικής Προεδρίας.
<P>
Σχετικά με τη Γιουγκοσλαβία, Πρόεδρε. Ανησυχώ ιδιαίτερα για τις εξελίξεις. Ζητώ να μάθω εάν η Ιρλανδική Προεδρία θα καταβάλει προσπάθειες για τη σύλληψη, εν πάση περιπτώσει, των Κάρατσιτς και Μλάντιτς. Δεν πιστεύω στην ειρήνη χωρίς την απόδοση δικαιοσύνης. Αποτελεί ένα ιδιαίτερα σοβαρό πλήγμα το γεγονός ότι τα δύο αυτά άτομα μπορούν να κυκλοφορούν ελεύθερα δίδοντας έτσι το παράδειγμα με ποιο τρόπο η Ευρώπη αντιμετωπίζει τους εγκληματίες πολέμου. Πρόεδρε, εάν μπορέσετε να μεριμνήσετε ώστε να μπορέσει να επιλυθεί αυτό το πρόβλημα, φρονώ ότι θα ωφελήσετε σημαντικά την Ευρώπη. Στο πλαίσιο αυτό, ζητώ να υποστηριχθεί το αίτημα του Κοινοβουλίου σχετικά με τη Σεμπρενίτσα: είναι επιτακτικά αναγκαίο να πραγματοποιηθει διεθνής έρευνα. Ζητώ, από την Ιρλανδική Προεδρία να αναλάβει πρωτοβουλία και επ'αυτού του θέματος.
<P>
Προεδρεύοντα του Συμβουλίου. Σας εύχομαι καλή δύναμη με την ανάληψη της Προεδρίας. Έχουμε εμπιστοσύνη ότι θα διεκπεραιώσετε επιτυχώς το έργο σας.
<P>
(Χειροκροτήματα)

<SPEAKER ID=24 LANGUAGE="EN" NAME="Ahern">
Θα ήθελα να ευχαριστήσω τον προεδρεύοντα για την παρουσίαση των προτεραιοτήτων της ιρλανδικής προεδρίας. Ωστόσο, τα σημαντικά αντικείμενα της προεδρίας έχουν επισκιαστεί από την κρίση της ειρηνευτικής διαδικασίας στη Βόρεια Ιρλανδία.
<P>
Θα πρέπει να ασχοληθούμε με την ανεργία και την κοινωνική κρίση που αντιμετωπίζουμε και αυτό είναι κάτι που δεν μπορούμε να το κάνουμε όταν σε ένα τμήμα της Ένωσης βασιλεύει η αναρχία.
<P>
Αποτελεί ουσιώδες στοιχείο της πολιτισμένης ζωής ότι οι πολίτες απολαμβάνουν ίσα δικαιώματα έναντι του νόμου. Την περασμένη εβδομάδα οι δυνάμεις του κράτους υπεχώρησαν μπροστά στην εξουσία της παρανομίας. Σε οιαδήποτε χώρα της Ένωσης θα ήταν απαράδεκτο μια οργάνωση να επιβάλλει φατριαστικό εκφοβισμό στους πολίτες. Εάν δεν μπορούμε να προστατεύσουμε τις γυναίκες και τα παιδιά από το να εκφοβίζονται στα ίδια τα σπίτια τους και εάν ο κόσμος αναγκάζεται να τα εγκαταλείπει και να φεύγει, τότε θα απελευθερωθούν ξανά οι δυνάμεις της αναρχίας και του τρόμου για μια ακόμη γενεά. Δεν μπορούμε να επιστρέψουμε στο θάψιμο των θυμάτων, θα πρέπει να προχωρήσουμε μαζί προς τα εμπρός, προς την ειρήνη, αλλά για να το κάνουμε αυτό θα πρέπει να διατηρήσουμε την πολιτική κυριαρχία.
<P>
Εμείς στην Ευρωπαϊκή Ένωση αποτύχαμε να το κάνουμε αυτό κατά τα προηγούμενα 25 χρόνια. Ζητώ από τον προεδρεύοντα να προσπαθήσει ακόμη μια φορά, αλλιώς θα πρέπει να ζητήσουμε από τον ΟΗΕ και τους αμερικανούς να μας βοηθήσουν. Ασφαλώς δεν θα πρέπει να γίνει κάτι τέτοιο μέσα στα σύνορα της Ευρωπαϊκής Ένωσης. Δεν θα ήθελα να δω την ταφή περισσοτέρων πολιτών στη χώρα μου, και από τις δύο πλευρές. Θυμηθείτε ότι οι άνθρωποι και από τις δύο πλευρές εκφοβίζονται μέσα στις δικές του κοινότητες: οι Προτεστάντες εκφοβίζονται από τους Προτεστάντες, οι Καθολικοί εκφοβίζονται από τους Καθολικούς. Μπορούμε να τους αποκαλούμε είτε ενωτικούς είτε εθνικιστές. Αυτό αποτελεί μια τρομακτική πτυχή στην οποία δεν αναφερόμαστε εδώ.
<P>
Θα ήθελα επίσης να ζητήσω από τον προεδρεύοντα να ασχοληθεί και με το πυρηνικό ζήτημα. Πολλοί πολίτες επικρίνουν την πυρηνική δύναμη και οι μη πυρηνικές χώρες έχουν δικαίωμα να μην ρυπαίνονται από τις εκπομπές των πυρηνικών χωρών, όπως εκείνες στην ιρλανδική θάλασσα από το Σέλαφηλντ, στο οποίο τώρα προστέθηκε και το THORP. Θα ήθελα να ζητήσω από τον προεδρεύοντα να συγκροτήσει μια συμμαχία χωρών ελεύθερων πυρηνικών όπλων στην Ευρωπαϊκή Ένωση. Ομιλεί για συνεργασία και για τη ΔΕΕ, αλλά θέλουμε η συνεργασία αυτή να επεκταθεί και στις ουδέτερες και μη πυρηνικές χώρες της Ένωσης.

<SPEAKER ID=25 LANGUAGE="DE" NAME="Lukas">
Kυρία Πρόεδρε, είναι ευχάριστο που, στον κατάλογο προτεραιοτήτων της Iρλανδικής προεδρίας, συμπεριλαμβάνεται και ο τουρισμός. Θα ήθελα να επισημάνω πως ολόκληρη η ευρωπαϊκή βιομηχανία τουρισμού και ταξιδιών, εναποθέτει μεγάλες προσδοκίες στην Iρλανδική προεδρία. Oι προσδοκίες αυτές αποσκοπούν στο να αποκτήσει επιτέλους ο κλάδος αυτός, και επίσημα και νομοθετικά, τη θέση που ήδη κατέχει, όσον αφορά την πρακτική, κοινωνικοπολιτική και οικονομική σημασία, καθώς και όσον αφορά τη διατήρηση, στην πράξη, της ειρήνης και της κατανόησης μεταξύ των λαών. Tο Eυρωπαϊκό Kοινοβούλιο, πριν από μερικούς μήνες, τάχθηκε, κατά πλειοψηφίαν, υπέρ του να δοθεί στον τουρισμό, με τη Συνθήκη, μια ιδιαίτερη νομική βάση. Θα ήταν πολύ ευχάριστο και ωραίο αν, υπό την Iρλανδική προεδρία και υπό την επιρροή της, υιοθετούσε το Συμβούλιο αυτή τη στάση, την τόσο σημαντική για την εξασφάλιση θέσεων εργασίας, καθώς και για τη δημιουργία νέων.

<SPEAKER ID=26 LANGUAGE="DE" NAME="Hawlicek">
Kυρία Πρόεδρε, σας συγχαίρω, κύριε Πρόεδρε του Συμβουλίου, για τα βασικά σημεία της Iρλανδικής προεδρίας, για μια Eυρώπη που θα ανταποκρίνεται στα μελήματα των πολιτών. Tο πρώτο, και σαφώς για όλους στην Eυρώπη, σημαντικότατο βασικό σημείο, αφορά την απασχόληση, και ειδικά την περαιτέρω ανάπτυξη ενός συμφώνου εμπιστοσύνης για την απασχόληση, όπου θα πρέπει να λαμβάνονται ιδιαίτερα υπόψη τα προβλήματα των νέων, των μακροχρόνια ανέργων και των γυναικών. Mέχρι τώρα μόνο δηλώσεις προθέσεων γίνονταν. Tώρα μας απασχολεί η πρακτική εφαρμογή και δεν μπορώ να μην υπογραμμίσω, Πρόεδρε κύριε Spring, το ότι τονίζετε πως όλες οι κυβερνήσεις θα πρέπει να δημιουργήσουν θέσεις εργασίας.
<P>
Θεωρώ ιδιαίτερα σημαντικό το ότι η Iρλανδική προεδρία υπογραμμίζει το ρόλο των κοινωνικών εταίρων, τη σημασία των μικρομεσαίων επιχειρήσεων και την προώθηση των τοπικών πρωτοβουλιών απασχόλησης και ανάπτυξης. Eιδικά για την υποστήριξη του έργου της Oικονομικής και Nομισματικής Ένωσης, απαιτούνται συνοδευτικές επιθετικές στρατηγικές για την αγορά εργασίας.
<P>
Iδιαίτερα όμως χαίρομαι, ως πολιτικός αρμόδια για θέματα παιδείας, για το ότι, μαζί με την απασχόληση, αναφέρεται μια διαρκής πρόσβαση στην δια βίου μάθηση και στην δια βίου εκπαίδευση, και για το ότι συμπεριελήφθη ένα ιδιαίτερο κεφάλαιο στο πρόγραμμα, το κεφάλαιο «Παιδεία και νεολαία». Όπως γνωρίζετε, αυτή τη στιγμή συζητάμε τη Λευκή Bίβλο της Eπιτροπής για τη διδασκαλία και τη μάθηση, μια συνέχεια της Λευκής Bίβλου του Nτελόρ για την ανάπτυξη και την απασχόληση. Όπως και στα δικά σας βασικά σημεία, κύριε Πρόεδρε, έτσι κι εδώ, το θέμα είναι η ποιότητα της παιδείας, η δια βίου μάθηση και η κατάρτιση των δασκάλων. Mια απρόσκοπτη και δια βίου πρόσβαση στη γενική και επαγγελματική εκπαίδευση, είναι το καλύτερο μέσο για τον αγώνα κατά του αποκλεισμού και του διχασμού της ευρωπαϊκής κοινωνίας, σε μια κοινωνία επαϊόντων και αδαών.
<P>
Mε χαροποιεί επίσης το ότι περιλαμβάνεται κι ένα σημείο για την πολιτιστική συνεργασία, και ότι σχεδιάζεται μια συζήτηση για την ευρωπαϊκή πολιτική για τον πολιτισμό, κατά τη διάρκεια της Iρλανδικής προεδρίας, συμπεριλαμβανομένης και της πολιτικής στον τομέα των μέσων ενημέρωσης και των κοινοτικών πολιτιστικών προγραμμάτων δράσης. Eξακολουθεί ακόμη να υποτιμάται ο πολιτισμός, ο οποίος είναι η ψυχή της Eυρώπης και το βασικό μέσο για να μπορέσουν οι πολίτες να πλησιάσουν την Eυρώπη. Eκτός τούτου θα πρέπει να βρούμε τρόπους για να δεσμεύσουμε και τη νεολαία της Eυρώπης. Tο τρίτο βασικό σημείο, εκτός από την πολιτική για την απασχόληση και τα ναρκωτικά, είναι η υλοποίηση μιας Ένωσης που θα βασίζεται στην ίση μεταχείριση και την ανοχή. Γι' αυτό και θέματα, όπως ισότητα ευκαιριών, κοινωνικός αποκλεισμός, διαφάνεια, αγώνας κατά του ρατσισμού και της ξενοφοβίας, θα πρέπει να πραγματευθούν κατά προτεραιότητα.
<P>
Tο να νοιαζόμαστε για την προώθηση της ειρηνευτικής διαδικασίας στη Bόρεια Iρλανδία, την οποία όλοι στην Eυρώπη επιθυμούμε διακαώς, ή για το βασικό σημείο μιας ανοικτής στον κόσμο Eυρώπης, που συμβάλει ενεργά στην ειρήνη, την ασφάλεια και την αλληλεγγύη, αποτελεί σοβαρό μέρος της πολιτικής για την ειρήνη και την ασφάλεια.

<SPEAKER ID=27 LANGUAGE="EN" NAME="McCartin">
Κυρία Πρόεδρε, θα ήθελα να υποδεχθώ τον προεδρεύοντα και να τον συγχαρώ για την ενθουσιώδη και αποτελεσματική προσέγγιση που έκανε στο συνολικό εγχείρημα της καθοδήγησης των υποθέσεων της Ένωσης κατά τους επόμενους έξι μήνες. Ως ευρωπαίος φεντεραλιστής χωρίς επιφυλάξεις, έχω κάθε εμπιστοσύνη στην ιρλανδική προεδρία για τις προθέσεις της να υποβοηθήσει την καθοδήγηση και την ανάπτυξη της Κοινότητας αυτής, με κάθε δυνατό τρόπο, προς όφελος των πολιτών της.
<P>
Θα ήθελα να μπορούσα να μιλήσω σχετικά με τη χρηματοδότηση, ιδιαιτέρως, μιας μεγαλύτερης Ευρωπαϊκής Ένωσης καθώς και για άλλα θέματα που έθεσε ο προεδρεύων, αλλά επειδή ο διαθέσιμος χρόνος μου είναι περιορισμένος και καθώς εκπροσωπώ το σύνολο της μεθοριακής περιοχής της Ιρλανδικής Δημοκρατίας, θα ήθελα να αναφερθώ εν συντομία στη δήλωση του προεδρεύοντος σε σχέση με τη Βόρειο Ιρλανδία.
<P>
Μολονότι οι κάτοικοι της εκλογικής μου περιφέρειας ταυτίζονται με τα εθνικιστικά αισθήματα και τις φιλοδοξίες της Βορείου Ιρλανδίας κατά κανένα τρόπο δεν διάκεινται εχθρικά στον ενωτικό πληθυσμό της Βορείου Ιρλανδίας, στις φιλοδοξίες τους ή στα οράματα που έχουν για το μέλλον τους. Αλλά, θα πρέπει να πω ότι σ' ολόκληρη την πολιτική μου καριέρα ήταν η πρώτη φορά κατά τη διάρκεια του Σαββατοκύριακου που είδα στην εκλογική μου περιφέρεια και κατά μήκος των συνόρων με τη Βόρειο Ιρλανδία την ύπαρξη παρόμοιου θυμού.
<P>
Η αγανάκτηση αυτή τροφοδοτήθηκε από τη μαζική απογοήτευση από εκείνο που θεωρήθηκε ότι αποτελεί εκφοβισμό της μειονότητας με τη συμμετοχή των αστυνομικών δυνάμεων και του βρετανικού στρατού. Οι άνθρωποι απογοητεύθηκαν. Είχαν διαπιστώσει ορισμένες ενδείξεις ότι οι αστυνομικές δυνάμεις της Βορείου Ιρλανδίας κατέβαλαν προσπάθειες να είναι αμερόληπτες και υποβοηθητικές προς όλους τους πολίτες. Απογοητεύθηκαν από τη βρετανική κυβέρνηση και απογοητεύθηκαν ακόμη πιο πικρά από τον τρόπο με τον οποίο καταπατήθηκε η κατάπαυση του πυρός και χάθηκε η ευκαιρία εγκαθίδρυσης ενός ευρύτερου διαλόγου.
<P>
Ακούμε συνέχεια ότι ο ενωτικός πληθυσμός της Βορείου Ιρλανδίας αισθάνεται ότι βρίσκεται υπό πολιορκία και ότι απειλείται. Η τεράστια πλειοψηφία των κατοίκων ακόμη και στη μεθόριο της Νοτίου Ιρλανδίας δεν έχει καμία πρόθεση να εκφοβίσει την ενωτική πλειοψηφία της Βορείου Ιρλανδίας σε μια ενωμένη Ιρλανδία. Έχει μόνο μια φιλοδοξία - δεν θα μπορούσε να αποκληθεί ελπίδα διότι είναι πολύ μακροπρόθεσμη - και αυτή είναι ότι ο λαός της Βορείου Ιρλανδίας θα βρει τον τρόπο να συνεννοηθεί μεταξύ του. Ειρήνη στο νησί της Ιρλανδίας θα υπάρξει μόνον όταν οι δύο αυτές κοινότητες κάνουν ειρήνη μεταξύ τους.
<P>
Κανείς δεν θέλει να φέρει αναταραχή στην Ένωση αυτή τη στιγμή ή να αποσύρει από αυτήν τη Βόρειο Ιρλανδία χωρίς την προηγούμενη συμφωνία των δύο κοινοτήτων. Μιλώ για το τμήμα της Δημοκρατίας της Ιρλανδίας που εφάπτεται των συνόρων. Μπορούμε να διαπιστώσουμε ότι με τη Βόρειο Ιρλανδία στο πλαίσιο του Ηνωμένου Βασιλείου δεν υπάρχουν σύνορα στη νέα Ευρώπη μεταξύ Νοτίου και Βορείου Ιρλανδίας. Δεν υπάρχουν σύνορα για να εμποδίζουν τις επαφές μας και τη συνεργασία μας. Υπάρχουν κοινές πολιτικές που αποσκοπούν στην ενθάρρυνση της ανάπτυξής μας. Κατά τους τελευταίους 18 μήνες, και κατά τη διάρκεια αυτής της ειρηνευτικής διαδικασίας, η νήσος της Ιρλανδίας αναπτύσσεται πολύ ταχύτερα από οποιοδήποτε άλλο μέρος του ανεπτυγμένου κόσμου ενώ οι καρποί μόλις έχουν αρχίσει να εμφανίζονται.
<P>
Έχουμε φθάσει στο χείλος του γκρεμού αλλά δεν έχουμε πέσει μέσα. Μπορούμε να επαναφέρουμε την ειρήνη και την εμπιστοσύνη που είχαν αρχίσει να αναδύονται. Ένα μεγάλο μέρος όμως της προσπάθειας αυτής εξαρτάται από τους πολιτικούς και των δύο κοινοτήτων της Βορείου Ιρλανδίας.
<P>
(Χειροκροτήματα)

<SPEAKER ID=28 LANGUAGE="NL" NAME="van Velzen, Wim">
Κυρία Πρόεδρε, η Ιρλανδική Προεδρία επέλεξε την απασχόληση ως μία προτεραιότητα κατά τη διάρκεια της Προεδρίας της και αυτό δεν είναι κάτι νέο. Δεν είναι επίσης νέο, αλλά αξίζει την υποστήριξή μας, το γεγονός ότι τα πολλά λόγια που εκφράζονται εκ μέρους της Ευρωπαϊκής Ένωσης πρέπει να μεταβληθούν σε πράξεις. Επαναλαμβάνω κατά λέξη, συμφωνώντας μαζί του, όσα δήλωσε ο Πρωθυπουργός της Ιρλανδίας σε μία συνέντευξη: Εάν επιθυμούμε να καταστήσουμε σαφή τα πλεονεκτήματα του ενιαίου νομίσματος τότε αυτό μπορεί να συμβεί μόνο εάν καταστήσουμε επίσης σαφές ότι αυτό είναι καλό και για την απασχόληση. Προκαλεί ικανοποίηση το γεγονός ότι η Ιρλανδική Προεδρία άρχισε αμέσως και με συγκεκριμένο τρόπο διαβουλεύσεις για την καταπολέμηση της μακροχρόνιας ανεργίας. Επαναλαμβάνω και εδώ επίσης, συμφωνώντας μαζί του, τις δηλώσεις του Υπουργού ο οποίος ανέφερε: μια κάποια ανεργία μπορεί ενδεχομένως να είναι χρήσιμη για έναν υγιή ανταγωνισμό στην αγορά εργασίας, όμως αυτό δεν ισχύει ασφαλώς για την μακροχρόνια ανεργία η οποία μειώνει την κινητικότητα των εργαζομένων και την επίδειξη τόλμης εκ μέρους τους για να διακινδυνεύσουν ορισμένα πράγματα. Θα ήθελα να προσθέσω εν προκειμένω ότι αυτό επίσης αποτελεί σπατάλη μιας από τις σημαντικότερες πρώτες ύλες που διαθέτουμε για το μέλλον, του ανθρώπινου κεφαλαίου. Σε ο, τιδήποτε διαβάζει κανείς σχετικά με την εξέλιξη της κοινωνίας της πληροφόρησης συναντά συνεχώς την πτυχή σύμφωνα με την οποία οι άνθρωποι θα είναι η κυριότερη πρώτη ύλη της οικονομίας στο μέλλον. Εμείς όμως τώρα σπαταλούμε ημερησίως εκατομμύρια από αυτούς.
<P>
Δυστυχώς, πρέπει από τώρα να επισημάνω στην Προεδρία ότι απειλείται να δημιουργηθεί ένα χάσμα μεταξύ λόγων και πράξεων. Κατά τον τρέχοντα προϋπολογισμό της Ένωσης απειλείται εκ νέου να υπάρξει μία δραματικά μειωμένη εκτέλεση των πιστώσεων οι οποίες αποδίδονται ευθέως στους πολίτες της Ευρώπης. Απευθύνω έκκληση στην Προεδρία να μην αποδεχθεί αυτή τη μειωμένη εκτέλεση των πιστώσεων αλλά, αντιθέτως, να ενθαρρύνει τους συναδέλφους να θεωρήσουν τον προϋπολογισμό της Ένωσης ως έναν προϋπολογισμό που πρέπει να εκτελεστεί ως μία εντολή για τη διάθεση των πόρων σε ανθρώπινους πόρους και όχι ως ένα επιχείρημα για την αύξηση των πόρων για τα διευρωπαϊκά δίκτυα.
<P>
Το ίδιο χάσμα μεταξύ λόγων και πράξεων απειλείται και με το σχέδιο σχετικά με την ΟΝΕ. Η Ιρλανδία κατέβαλε επιτυχώς τεράστιες προσπάθειες για τον εκσυγχρονισμό πολλών τομέων με την ενίσχυση δισεκατομμυρίων εκ μέρους της Ένωσης, χωρίς με αυτό το πράγμα να επιθυμώ να θίξω τα αποτελέσματα που επετεύχθηκαν. Τώρα η Ιρλανδία είναι ένας από τους πλέον σοβαρούς υποψηφίους για την ένταξη στην ΟΝΕ. Ωστόσο, η ανεργία που ανέρχεται σε 14 % περίπου είναι αρκετά υψηλότερη από το μέσο όρο της ΕΕ, που είναι 10, 9 % και σχεδόν διπλάσια από το αντίστοιχο ποσοστό των καλύτερων κρατών μελών σε αυτό τον τομέα. Τούτο, κατά την άποψή μου, αποτελεί ένα ακλόνητο επιχείρημα ώστε να μην αποδίδεται μεγάλη εμπιστοσύνη στην ιδέα ότι η ΟΝΕ αυτόματα θα οδηγήσει σε μεγαλύτερη απασχόληση. Το γεγονός αυτό παρέχει επίσης, κατά τη γνώμη μου, επιχειρήματα με τα οποία μπορεί να υποστηριχθεί η θέση του Ευρωπαϊκού Κοινοβουλίου σύμφωνα με την οποία τα κριτήρια της ΟΝΕ είναι πολύ πιο ελαστικά απ'ό, τι δηλώνουν συχνά οι Υπουργοί ECOFIN.
<P>
Απ'ό, τι αντιλήφθηκα, ο Υπουργός σας κ. Ruairi Quinn, επιθυμεί να αναλύσει περαιτέρω το κριτήριο του δημοσιονομικού ελλείμματος και να το διαιρέσει σε δαπάνες υπέρ των επενδύσεων και δαπάνες του τρέχοντος προϋπολογισμού. Του εύχομαι καλή επιτυχία εν προκειμένω. Είναι η μοναδική προσπάθεια, πιστεύω, η οποία μπορεί επιτυχώς να πείσει τους πολίτες ότι η ΟΝΕ είναι όντως προς όφελός τους και δεν αποτελεί μόνο μία πράξη καθαρώς δημοσιονομικής πειθαρχίας.

<SPEAKER ID=29 LANGUAGE="FR" NAME="Herman">
Κυρία Πρόεδρε, Κύριε Πρόεδρε του Συμβουλίου, οι πρώτες επαφές που είχαμε με τους διάφορους υπουργούς σας, στους κόλπους των διαφόρων κοινοβουλευτικών επιτροπών, αποτελούν έναν καλό οιωνό για την πορεία της ιρλανδικής προεδρίας. Είχαμε την ευκαιρία να διαπιστώσουμε την καλή τους θέληση, τη διαθεσιμότητά τους, τη διάθεσή τους να σκύψουν πάνω στις ανησυχίες του Κοινοβουλίου, που σε τελευταία ανάλυση αντανακλούν απλώς τις ανησυχίες του πληθυσμού. Και όλα αυτά εκφράζονται στο πλαίσιο των προτεραιοτήτων που έχετε χαράξει. Η μόνη παρατήρηση που θα ήθελα να κάνω είναι ότι θέσατε πολλές προτεραιότητες: όπως λένε και οι Αμερικανοί, όταν θέτετε στις επιχειρηματικές δραστηριότητες περισσότερες από τρεις προτεραιότητες, είναι σαν να μη θέτατε καμία.
<P>
Με άλλα λόγια, έχουμε επίγνωση ότι η προεδρία αντιμετωπίζει κάποια όρια, κάποιους περιορισμούς στη δράση της. Ο Πρόεδρος του Συμβουλίου περιστοιχίζεται από διάφορα άτομα τα οποία δεν έχουν κατ' ανάγκην τους ίδιους στόχους, και γνωρίζουμε πως το Συμβούλιο δυσκολεύεται να πάρει αποφάσεις σχετικά με συγκεκριμένα λεπτά θέματα. Όταν διεξάγουμε με το Συμβούλιο έναν διάλογο στο πλαίσιο της διαδικασίας συνδιαλλαγής, αισθανόμαστε πως δεν μιλούμε απευθείας με το Συμβούλιο, αλλά με το COREPER και, πολύ συχνά, με πρόσωπα που βρίσκονται σε χαμηλότερες βαθμίδες της ιεραρχίας. Αυτό για να σας δείξουμε ότι γνωρίζουμε τι είδους δυσκολίες συναντάτε στη δράση σας.
<P>
Γι' αυτό ακριβώς, με το να επιμένετε να δίδετε έμφαση σε ορισμένες προτεραιότητες, κινδυνεύετε να περιπέσετε σ' αυτό που ονομάζεται χάσμα φερεγγυότητας. Γνωρίζουμε καλά πως, σε ό, τι αφορά την ανεργία, οι βασικότερες αρμοδιότητες και οι κυριότερες δράσεις εντοπίζονται στο επίπεδο των κρατών μελών. Όσο για τις λιγοστές ενέργειες που έχουμε τη δυνατότητα να προωθήσουμε σε ευρωπαϊκό επίπεδο, αυτές προσδιορίζονται με σαφήνεια από το Ευρωπαϊκό Συμβούλιο, προπαγανδίζονται επισήμως, και στη συνέχεια, τρεις μόλις μήνες μετά, το ECOFIN συνεδριάζει και αποφασίζει να πράξει ακριβώς ή περίπου τα αντίθετα.
<P>
Το μόνο που θα μπορούσαμε να κάνουμε, σε ευρωπαϊκό επίπεδο, για την καταπολέμηση της ανεργίας είναι να χρηματοδοτήσουμε τα ενδοκοινοτικά έργα υποδομής. Αλλά τι παρατηρούμε; Απαξ και αποφασίζετε κάτι τέτοιο, όλοι νομίζουν πως όντως θα γίνει. Λίγο μετά, συνεδριάζουν οι υπουργοί Οικονομικών και πράττουν ακριβώς τα αντίθετα. Υπό αυτές τις συνθήκες, λοιπόν, είναι ξεκάθαρο ότι οι πολίτες δεν μπορούν να πιστέψουν στην Ευρώπη και στην ικανότητα της Ευρώπης να επιλύσει τα προβλήματά τους.
<P>
Σε ό, τι αφορά την εγκληματικότητα, είναι αξιέπαινη η πρόθεσή σας να εκπονήσετε ένα πρόγραμμα καταπολέμησης αυτής της μάστιγας. Κάτι τέτοιο, όμως, προϋποθέτει άλλα μέσα απ' ότι απλώς και μόνο τη συνεργασία μεταξύ των κυβερνήσεων. Αλλά σήμερα δεν διαθέτουμε τίποτα άλλο, παρ' ότι γνωρίζουμε πως για να αντιμετωπίσουμε τη διεθνή εγκληματικότητα θα πρέπει να χρησιμοποιήσουμε τα ίδια όπλα με αυτά που χρησιμοποιεί η διεθνής εγκληματικότητα. Οι εγκληματίες, από τη μεριά τους, έχουν οργανωθεί σε διεθνές επίπεδο, πράγμα που εσείς διστάζετε να κάνετε. Όταν οι εγκληματίες διαβάζουν τα ανακοινωθέντα σας και όταν βλέπουν τα έργα σας, θα πρέπει μάλλον να λένε πως έχουν ακόμη πολλές μέρες ευτυχίας μπροστά τους!
<P>
Ιδού γιατί, κύριε Πρόεδρε, θα εξέφραζα την ευχή να μπορέσουμε να επικεντρώσουμε τις προσπάθειές μας στα ουσιαστικά ζητήματα, και κυρίως στις εργασίες της Διακυβερνητικής Διάσκεψης, όπου θα πρέπει να αρχίσουμε να προβληματιζόμαστε σχετικά με τις μορφές διαφοροποίησης.

<SPEAKER ID=30 LANGUAGE="EN" NAME="Donnelly, Alan">
Κυρία Πρόεδρε, στον χρόνο που διαθέτω θα ήθελα να ασχοληθώ πολύ σύντομα με δύο θέματα. Το πρώτο αφορά τον νόμο Χελμς-Μπάρτον και τις σχέσεις μας με τις Ηνωμένες Πολιτείες. Όπως είπε προηγουμένως ένας από τους συναδέλφους μου, την περασμένη εβδομάδα η αντιπροσωπεία του Ευρωπαϊκού Κοινοβουλίου βρισκόταν στις Ηνωμένες Πολιτείες για την τακτική ετήσια συνάντησή της με το Κογκρέσσο των ΗΠΑ. Ελπίζω ότι η προεδρία του Συμβουλίου κατανοεί τη σοβαρότητα της κατάστασης που αντιμετωπίζουμε με ένα Κογκρέσσο το οποίο προοδευτικά γίνεται ολοένα και πιο προστατευτικό και πιο εχθρικό προς τις πολυμερείς συμφωνίες τις οποίες έχει συνάψει.
<P>
Είναι σημαντικό σήμερα, όταν ο κ. Spring θα κλείσει τη συζήτηση, να δηλώσουμε με σαφήνεια ότι δεν θα αποδεχθούμε την ανταλλαγή απλά και μόνο επιστολών με τις Ηνωμένες Πολιτείες για τις μονομερείς και παράνομες ενέργειές τους, όχι μόνο με τον νόμο Χελμς-Μπάρτον αλλά και με τις απειλούμενες ενέργειες κατά του Ιράν και της Λιβύης και ότι θα υπάρξει σταθερή και αποφασιστική δράση ως αντίποινα κατά των Ηνωμένων Πολιτειών εξ αιτίας της πιθανής αδικίας που θα επενεχθεί σε ευρωπαίους πολίτες. Δεν πιστεύω ότι οι επιστολές αρκούν. Το Κογκρέσσο μας κέντρισε την προηγούμενη εβδομάδα, κ. Spring, και είπε ότι το μόνο που αναμένει από την Ευρώπη είναι μια έντονη επιστολή από τον Πρόεδρο Santer. Δεν θα γίνει απολύτως τίποτα εάν δεν δράσουμε σχετικά με τον νόμο Χελμς-Μπάρτον, εάν δεν ξεκαθαρίσουμε ότι τα συμφέροντα των ΗΠΑ θα υποστούν ζημία, ότι θα αναλάβουμε εσκεμμένη δράση κατά των συμφερόντων των ΗΠΑ. Εάν αποτύχουμε σ' αυτό, τότε θα δούμε την έγκριση του νόμου Ντ' Αμάτο για το Ιράν και θα δούμε την έγκριση της νομοθεσίας για τη Λιβύη.
<P>
Το άλλο θέμα με το οποίο θέλω να ασχοληθώ εν συντομία είναι ο τρόπος με τον οποίο η προεδρία σας θα ασχοληθεί με τα συμπεράσματα του Έσσεν και με την όλη προσέγγιση στο θέμα της απασχόλησης. Αυτό που πράγματι θέλουμε να δούμε στο Δουβλίνο είναι ο καθορισμός ενός στόχου για μια πτυχή της απασχόλησης. Δεν θέλουμε να δούμε ξανά αυτές τις μεγαλόστομες διακηρύξεις που εκδίδονται με τη λήξη των Συμβουλίων Κορυφής. Θέλουμε να γίνει κάτι σχετικά με την απασχόληση. Το καλύτερο που θα μπορούσε να κάνει η ιρλανδική προεδρία, υπόψη των προβλημάτων που και η ίδια έχει με την ανεργία, είναι να αντιμετωπίσει ένα τμήμα της αγοράς εργασίας. Ο τομέας που θα θέλαμε να σας δούμε να αντιμετωπίζετε είναι η ανεργία των νέων. Στο Δουβλίνο, στο τέλος της προεδρίας σας, θα θέλαμε να διαπιστώσουμε μια αποφασιστική και πρακτική δέσμευση από το Συμβούλιο να μειώσει πράγματι δραματικά τους αριθμούς των νέων ανθρώπων που είναι άνεργοι. Εάν δεν γίνει αυτό, πιστεύω ότι όλες αυτές οι δηλώσεις που εκδίδονται από τα Συμβούλια Κορυφής θα κάνουν τον πληθυσμό της Ευρώπης προοδευτικά όλο και περισσότερο κυνικό σχετικά με εκείνα που προσπαθεί να επιτύχει η Ευρώπη.
<P>
Ελπίζω ότι μπορούμε να ξεχωρίσουμε ένα μέρος της αγοράς εργασίας και να διασφαλίσουμε ότι με το τέλος της εξάμηνης προεδρίας - και πιστεύω ότι θα είναι μια πολύ επιτυχής προεδρία - θα υπάρξει ένα λαμπρό φως στην άκρη του τούνελ, ιδιαίτερα υπέρ των νέων ευρωπαίων οι οποίοι πιστεύουν πράγματι ακόμη στο όλο σχέδιο της οικοδόμησης μιας ισχυρής Ευρωπαϊκής Ένωσης.

<SPEAKER ID=31 LANGUAGE="EN" NAME="Gillis">
Κυρία Πρόεδρε, κ. προεδρεύοντα, καλωσορίζω τις προτεραιότητες της ιρλανδικής προεδρίας που παρουσιάστηκαν σήμερα εδώ. Η μάχη για τη μείωση της ανεργίας είναι και θα πρέπει να παραμείνει η πρώτη μας προτεραιότητα. Καλοδεχούμενη επίσης είναι η έμφαση που αποδόθηκε στον συντονισμό και τη βελτίωση όλων των υπηρεσιών που συμμετέχουν στην εξάρθρωση της εμπορίας των ναρκωτικών. Η τοξικομανία αποτελεί μια από τις μεγαλύτερες απειλές της σύγχρονης κοινωνίας. Κατά συνέπεια, θα πρέπει να γίνει η κάθε δυνατή προσπάθεια για την εξάρθρωσή της όπως και για την εξάρθρωση της νομιμοποίησης των παράνομων κερδών.
<P>
Δεν θα ήθελα να επαναλάβω όλα τα σχόλια που έγιναν σχετικά με την κατάσταση στη Βόρειο Ιρλανδία, αλλά πιστεύω ότι είναι σημαντικό να συνειδητοποιήσουμε ότι τα γεγονότα των τελευταίων ημερών αποτελούν προσβολή κατά του ευρωπαϊκού ιδεώδους. Στηριζόμαστε στα δημοκρατικά θεσμικά όργανα και στον σεβασμό του κράτους δικαίου. Δεν υπάρχει καμία δικαιολογία για μια κυβέρνηση να επιβάλλει το κράτος δικαίου με καθαρά κομματικά κριτήρια. Δέχομαι με ικανοποίηση τις προσπάθειες και των δύο κυβερνήσεων να ενεργοποιήσουν ξανά, κάτω από πολύ δύσκολες συνθήκες, την ειρηνευτική διαδικασία. Ποτέ δεν θα πρέπει να χάνουμε τις ελπίδες μας.
<P>
Επιτρέψτε μου να στραφώ εν συντομία σε δύο σημαντικά θέματα που έθεσε ο προεδρεύων κ. Spring: τη διεύρυνση και τη θεσμική μεταρρύθμιση. Η διεύρυνση της Ευρωπαϊκής Ένωσης για να συμπεριλάβει όλες τις αιτούσες χώρες αποτελεί μια φιλοδοξία η οποία θα επιτευχθεί κατά τη διάρκεια μιας σειράς ετών. Ωστόσο, θα πρέπει να γίνει με σωστές συνθήκες. Όλες οι αιτούσες χώρες χρειάζονται ουσιαστική βοήθεια για να αναπτύξουν βιομηχανία και υποδομές. Θα πρέπει να κάνουμε ρεαλιστικές εκτιμήσεις αυτών των δαπανών και να συμφωνήσουμε για να περιλάβουμε τις αναγκαίες πιστώσεις στον ευρωπαϊκό προϋπολογισμό. Υπό τους παρόντες περιορισμούς του προϋπολογισμού μας η διεύρυνση θα αποτελούσε καταστροφή για τα νέα κράτη μέλη ενώ παράλληλα θα κατέστρεφε επίσης ένα μεγάλο μέρος της επιτυχίας στην επίτευξη οικονομικής και κοινωνικής συνοχής μεταξύ των υφισταμένων 15 κρατών μελών. Μια Ένωση χωρίς επαρκή χρηματοδότηση δεν μπορεί να είναι επιτυχής.
<P>
Ομοίως, μια διευρυμένη Ευρώπη χρειάζεται θεσμική μεταρρύθμιση. Οι διαδικασίες λήψεως αποφάσεων από το Κοινοβούλιο θα πρέπει να αλλάξουν. Υπάρχουν τουλάχιστον 15 διαφορετικές διαδικασίες λήψεως αποφάσεων στο Σώμα. Τέτοια πολυπλοκότητα αποτελεί σπατάλη πόρων και πολύ δύσκολα μπορεί να δικαιολογηθεί στο ευρύ κοινό. Στο Συμβούλιο των Υπουργών ο κανόνας της ομοφωνίας θα πρέπει να καταργηθεί σε όλους σχεδόν τους τομείς. Πρόσφατα ακόμη γίναμε μάρτυρες της καταστρεπτικής ισχύος αυτού του κανόνα όταν η Μ. Βρετανία, με μια πολύ λανθασμένη απόφαση πολιτικής, καθυστέρησε πολλές αποφάσεις για αρκετούς μήνες. Αυτός ο τρόπος συμπεριφοράς δεν έχει καλά αποτελέσματα και θα πρέπει να εμποδιστεί.
<P>
Η ιρλανδική προεδρία έχει κάνει καλή προετοιμασία για την περίοδο της θητείας της. Γνωρίζουμε ότι η ιρλανδική κυβέρνηση είναι αποφασισμένη να κάνει πρόοδο επί ενός ευρέος φάσματος θεμάτων στους επόμενους έξι μήνες. Θα ήθελα να ευχηθώ σε όλους τους συναδέλφους μου κάθε επιτυχία.

<SPEAKER ID=32 LANGUAGE="DE" NAME="Schulz">
Kυρία Πρόεδρε, κυρίες και κύριοι, ένας συνάδελφος δήλωσε, σήμερα το πρωί, πως τα μικρά κράτη μέλη, κατά τη διάρκεια της προεδρίας τους, δεν δίνουν ιδιαίτερη ώθηση. Θεωρώ ωστόσο, αυτά που ακούσαμε σήμερα το πρωί, πολύ ενθαρρυντικά. Γι' αυτό και παρακαλώ την Iρλανδική προεδρία του Συμβουλίου, με την ενεργητικότητα που διακήρυξε σήμερα το πρωί ο Πρόεδρος του Συμβουλίου, στα πλαίσια της συζήτησης για τη Διακυβερνητική Διάσκεψη, να καταπιαστεί μ' ένα πρόβλημα που η ομάδα μας θεωρεί ιδιαίτερα ανησυχητικό, και συγκεκριμένα, με το θέμα της έλλειψης δημοκρατίας στην Eυρωπαϊκή Ένωση.
<P>
Aν θέλουμε να καταπολεμήσουμε την εγκληματικότητα, αν - όπως τόσο παραστατικά και σωστά είπε ο συνάδελφος κ. Poettering - θέλουμε να αντιμετωπίσουμε, κατ' ανάγκην σε κοινοτικό επίπεδο, ορισμένους τομείς, όπως του ασύλου ή της μετανάστευσης, τότε δεν αρκεί μόνο, όπως είπε ο κύριος Πρόεδρος του Συμβουλίου, να ενισχύσουμε τη συνεργασία των κυβερνήσεων των κρατών μελών. Kι αυτό ακόμη θα μπορούσε να γίνει. Θα πρέπει, όμως, όσον αφορά την καταπολέμηση της εγκληματικότητας, να ενισχύσουμε τη συνεργασία των αστυνομικών οργάνων και να δημιουργήσουμε μια ευρωπαϊκή αστυνομική οργάνωση. Aυτό όμως δεν επιτρέπεται να γίνει μόνον σε επίπεδο διακυβερνητικών εργασιών, μια κι αυτό θα οδηγούσε σε επικίνδυνη εξέλιξη.
<P>
Tο γεγονός ότι μόνον εκτελεστικά όργανα θέλουν να συνεργαστούν μεταξύ τους και να βρουν ευρωπαϊκές λύσεις, έχει σαν αποτέλεσμα τα εθνικά κοινοβούλια - το ακούμε φυσικά αυτό από τις κυρίες και τους κυρίους συναδέλφους μας στα εθνικά κοινοβούλια - να ακούνε ολοένα και συχνότερα από τις κυβερνήσεις πως δε χρειάζεται πλέον να ασχολούνται μ' αυτό, μια και αποτελεί ευρωπαϊκή υπόθεση. O τομέας αυτός, λοιπόν, αφαιρείται κρυφά από τον έλεγχο και την αρμοδιότητα των εθνικών κοινοβουλίων.
<P>
Παράλληλα όμως, λόγω της δομής της Συνθήκης και της επίκαιρης διοργανικής διάρθρωσης, η δυνατότητα του ελέγχου επί του θέματος αυτού δεν καταλήγει στο Eυρωπαϊκό Kοινοβούλιο. Προκύπτει, κατά κάποιον τρόπο, ένας ανεξέλεγκτος, μη δημοκρατικός χώρος, στον οποίο παίρνονται αποφάσεις που θίγουν τα προσωπικά δικαιώματα διαφόρων πολιτών της Eυρωπαϊκής Ένωσης, όπως είδαμε χθες, κατά τη συζήτηση για την ελεύθερη κυκλοφορία που κάναμε εδώ. Eδώ το Kοινοβούλιο, προσπαθεί, μαζί με την Eπιτροπή, να καλύψει το κενό που προκύπτει από τη μη εφαρμογή της ελεύθερης κυκλοφορίας και ακούμε πως, πίσω από την πλάτη της Eπιτροπής και πίσω από την πλάτη του Kοινοβουλίου, το Συμβούλιο, υπό την παρούσα Iρλανδική προεδρία, σχεδιάζει μια κοινή draft joint action , δηλαδή ένα κοινό μέτρο βάσει του άρθρου K4 της Συνθήκης, πράγμα που έχει σαν συνέπεια να μη συμμετέχει εδώ ούτε η Eπιτροπή ούτε το Kοινοβούλιο. Aυτό δεν αποτελεί συμβολή στον εκδημοκρατισμό, αλλά το πολύ-πολύ μια συμβολή στην ενισχυμένη διακυβερνητική συνεργασία. Γι' αυτό και παρακαλώ την προεδρία να δώσει ώθηση στον εκδημοκρατισμό, ενισχύοντας το Kοινοβούλιο. Θα μπορούσατε να δώσετε το καλό παράδειγμα, κύριε Πρόεδρε του Συμβουλίου, αν μεριμνούσατε ο αρμόδιος υπουργός, σε μια κοινή συνεδρίαση της Eπιτροπής Nομικών Θεμάτων και Δικαιωμάτων των Πολιτών, καθώς και της Eπιτροπής Πολιτικών Eλευθεριών και Eσωτερικών Yποθέσεων, το Σεπτέμβριο, να συμβάλει ώστε να εξαλειφθεί η παραπλάνηση που δημιουργήθηκε, όσον αφορά τις πρωτοβουλίες Monti και τη συζήτηση για την ελεύθερη κυκλοφορία.

<SPEAKER ID=33 LANGUAGE="EN" NAME="Nicholson">
Κυρία Πρόεδρε, θα ήθελα και εγώ να απευθύνω καλωσόρισμα στον προεδρεύοντα και να του ευχηθώ κάθε επιτυχία στη διάρκεια της θητείας του. Θα έχετε δίκιο να αναμένετε, καθώς εκπροσωπώ την ενωτική άποψη, ότι δεν θα μασήσω τα λόγια μου διότι με γνωρίζετε αρκετά καλά και δεν θα περιμένατε κάτι άλλο από εμένα.
<P>
Η Βόρειος Ιρλανδία έχει περάσει από πολύ δύσκολες συνθήκες κατά τα τελευταία 27 χρόνια. Το περασμένο Σαββατοκύριακο αντιμετωπίσαμε μια άβυσσο τόσο βαθειά που δεν μπορούσαμε να διακρίνουμε τον πυθμένα της. Δεν προτίθεμαι σήμερα να ανταποκριθώ σε σχόλια που έγιναν νωρίτερα στο Σώμα, μολονότι θα ήθελα πολλοί άνθρωποι να έχουν πλήρη γνώση των γεγονότων πριν ανοίξουν το στόμα τους και εκτοξεύσουν κατηγορίες.
<P>
Η οδός Ντρούμκρη και η οδός Γκαρβάνχυ αποτελούν δείγματα των διαιρέσεών μας στη Βόρειο Ιρλανδία και θα πρέπει να δηλώσω ότι ο αρχηγός της αστυνομίας έκανε λάθος σε όλα και τώρα διαθέτει εξαιρετικά μειωμένη εμπιστοσύνη στην Επαρχία. Χάριν της ακρίβειας των γεγονότων θα ήθελα να διασαφήσω ορισμένα σημεία. Η οδός Γκαρβάνχυ είναι μια κύρια οδική αρτηρία, χωρίς να υπάρχουν σπίτια στην πρόσοψή της. Η παρέλαση θα έπαιρνε 10 με 14 λεπτά της ώρας. Η διαδρομή αντιπροσωπεύει ένα συμβιβασμό που έχει συμφωνηθεί εδώ και χρόνια. Στον δρόμο αυτόν γίνεται τώρα μόνο μία παρέλαση, ενώ 10 χρόνια πριν γινόντουσαν 7, και αυτό είναι η βάση του προβλήματος που αντιμετωπίζουμε. Η επιστροφή της Κυβερνήσεως του Δουβλίνου στη διπλωματία των μεγαφώνων απεδείχθη εξαιρετικά αρνητική και, πολύ ειλικρινά, την προηγούμενη εβδομάδα ήταν ως να έριχνε λάδι στη φωτιά.
<P>
Θα ήθελα να υπενθυμίσω στο Σώμα και στον προεδρεύοντα του Συμβουλίου: η Βόρειος Ιρλανδία είναι μέρος του Ηνωμένου Βασιλείου και οι άνθρωποι ψηφίζουν, επανειλημμένα και σε ελεύθερες εκλογές, να παραμείνουν στο Ηνωμένο Βασίλειο. Οι απόψεις και οι επιθυμίες της πλειοψηφίας έχουν παραμεριστεί και έχουν αγνοηθεί, ενώ η ίδια πλειοψηφία έχει παρακολουθήσει τους τρομοκράτες να ανταμοίβονται και να επαινούνται για τις βιαιότητές τους. Και οι δύο κυβερνήσεις υποστηρίζουν την αδιαφορία προς την κοινότητα της πλειοψηφίας, τις απόψεις της οποίας θεωρούν δεδομένες - ελπίζω ότι θα το εξετάσετε αυτό στο μέλλον. Στη Βόρειο Ιρλανδία υπάρχει η σαφής δυνατότητα και των δύο κοινοτήτων να εξοντώσουν η μία την άλλη, ναι, δυστυχώς έχουμε τη δύναμη να βομβαρδίσουμε και να σκοτώσουμε ο ένας τον άλλον, καθώς έχουμε αποδείξει. Μόνον όταν αρχίσουμε να έχουμε γνήσιο σεβασμό ο ένας στις παραδόσεις και στις αρχές του άλλου, να κατανοούμε και να προωθούμε την αμοιβαία ανεκτικότητα η οποία θα σέβεται γνήσια τις παραδόσεις του άλλου, τότε μόνο θα αρχίσουμε να έχουμε μια πραγματικά διαρκή ειρήνη.
<P>
Ο λαός της Βορείου Ιρλανδίας έχει δοκιμάσει, από την αρχική ανακωχή, μια περίοδο αβέβαιης ειρήνης, γεγονός που το απόλαυσε. Οι τελευταίες δύο εβδομάδες επανέφεραν μπροστά του, με τα πιο ζωηρά χρώματα, τις επιλογές που αντιμετωπίζει. Προσεύχομαι όπως ο λαός της Βορείου Ιρλανδίας κάνει την επιλογή του με σοφία.

<SPEAKER ID=34 LANGUAGE="DE" NAME="Sakellariou">
Kυρία Πρόεδρε, κύριε Πρόεδρε του Συμβουλίου, επιδοκιμάζω το ότι η μεσογειακή πολιτική είναι μια από τις προτεραιότητες και της Iρλανδικής προεδρίας. Πράγματι, πετύχαμε πάρα πολλά στη Bαρκελώνη, αλλά θα πρέπει να συνεχίσουμε. Aναλάβαμε υποχρεώσεις, όσον αφορά λ.χ. τα ανθρώπινα δικαιώματα και τα δικαιώματα των μειονοτήτων. Συζητήσαμε για το ότι θα αναζητήσουμε μηχανισμούς διευθέτησης των διαφορών και θα προχωρήσουμε σε διαβήματα για τον αφοπλισμό και τον περιορισμό των εξοπλισμών. Oι προθέσεις αυτές θα πρέπει να μετατραπούν σε συγκεκριμένα προγράμματα. Δεν αρκεί, κύριε Πρόεδρε του Συμβουλίου, να έχουμε μια τεράστια επιλογή των πιθανών πολιτικών, κάτι δηλαδή σαν έναν κατάλογο εστιατορίου πάνω στο τραπέζι, τη στιγμή που κανείς δεν ετοιμάζει τα φαγητά αυτά στην κουζίνα.
<P>
Για την επόμενη συνάντηση των Yπουργών Eξωτερικών, την ερχόμενη άνοιξη, - για τη Bαρκελώνη II, κατά κάποιον τρόπο - θα πρέπει να προετοιμαστούν συγκεκριμένα προγράμματα και να υποβληθούν στους μεσογειακούς εταίρους.
<P>
Ένα άλλο θέμα, κύριε Πρόεδρε του Συμβουλίου, είναι η Tουρκία. Για την Tουρκία, σήμερα, ακούσαμε ελάχιστα. Θυμάμαι το 1995, όταν, υπό την γαλλική προεδρία, δεν μπορέσαμε να σωθούμε από τις πάμπολλες παρακινήσεις της προεδρίας να δώσουμε τη συγκατάθεσή μας στην τελωνειακή ένωση. Tι γίνεται με την τελωνειακή ένωση, κύριε Πρόεδρε του Συμβουλίου; Θα την μεταρρυθμίσουμε, θα την αναθεωρήσουμε, όπως ζητάει ο κ. Eρμπακάν; Mας είπαν πως θα πρέπει να δώσουμε οπωσδήποτε τη συγκατάθεσή μας στην τελωνειακή ένωση, ώστε να συμβάλουμε στη σταθερότητα στην Tουρκία. Aντί της τελωνειακής ένωσης, έχουμε τώρα τον κ. Eρμπακάν, κύριε Πρόεδρε του Συμβουλίου, και νομίζω πως η προεδρία του Συμβουλίου θα 'πρεπε να το σχολιάσει αυτό. H προεδρία του Συμβουλίου θα 'πρεπε, κατά τη γνώμη μου, να πει κάτι και για τις απειλές των συνόρων της Eυρωπαϊκής - τονίζω, των συνόρων της Eυρωπαϊκής - Ένωσης.
<P>
Kι ένα τελευταίο θέμα, κύριε Πρόεδρε του Συμβουλίου: H δυναμική της ειρηνευτικής διαδικασίας στη Mέση Aνατολή φαίνεται να έχει πέσει τελείως. Aν περιμένουμε να έρθουν οι κύριοι Holbrooke ή Christopher, ή οποιοσδήποτε άλλος ιπτάμενος διαχειριστής της ειρήνης, θα περιμένουμε πολύ, τουλάχιστον δηλαδή μέχρι τις προεδρικές εκλογές στις Hνωμένες Πολιτείες. Γιατί δεν μπορούμε εμείς, σαν Eυρωπαϊκή Ένωση, να αναλάβουμε μια πρωτοβουλία; Γιατί δεν μπορούμε να συγκαλέσουμε μια έκτακτη διάσκεψη των Yπουργών Eξωτερικών, ένα είδος έκτακτης «Διάσκεψης Bαρκελώνης», και στη συνέχεια να προσπαθήσουμε να δώσουμε στη διαδικασία αυτή μια καινούρια ώθηση;
<P>
(Xειροκροτήματα από την αριστερή πτέρυγα)

<SPEAKER ID=35 LANGUAGE="NL" NAME="Peijs">
Πρόεδρε, ο Πρόεδρος των Ηνωμένων Πολιτειών χρησιμοποίησε το δικαίωμα που διαθέτει για να αναστείλει για χρονικό διάστημα έξι μηνών τον τίτλο 3 του νόμου Helms-Burton. Συνεπώς, προσωρινά αποκλείονται οι δικαστικές διαδικασίες. Επιπλέον, οι ΗΠΑ μπορούν να αρνηθούν τη χορήγηση θεώρησης διαβατηρίου στους εργαζόμενους στις εν λόγω επιχειρήσεις, στις συζύγους και τα παιδιά τους. Ακόμη και τώρα που ο Πρόεδρος των Ηνωμένων Πολιτειών χαλάρωσε κάπως την εφαρμογή του ειδικού αυτού νόμου, ο νόμος αυτός εξακολουθεί να είναι εντελώς απαράδεκτος και έρχεται κατάφορα σε πλήρη αντίθεση με το διεθνές δίκαιο. Η ΕΕ ελπίζει διακαώς να μπορέσει, μαζί με τις ΗΠΑ, να εδραιώσει μία πραγματική δημοκρατία στην Κούβα και να αποκαταστήσει τον σεβασμό των ανθρωπίνων δικαιωμάτων. Επ'αυτού δεν πρέπει να υφίσταται καμία παρεξήγηση. Τον δρόμο τον οποίο θα ακολουθήσουμε εν προκειμένω επιθυμούμε να τον καθορίσουμε εμείς η ΕΕ. Χωρίς πιέσεις εκ μέρους των ΗΠΑ. Οι Ηνωμένες Πολιτείες θα πρέπει να αντιληφθούν ότι δεν πρέπει να πλήττεις τους φίλους σου όταν επιθυμείς να χτυπήσεις τον εχθρό σου.
<P>
Καλούμε τη νέα Ιρλανδική Προεδρία να επιδείξει σθεναρή στάση και να απαντήσει με τον ίδιο τρόπο κάθε ενέργεια των Ηνωμένων Πολιτειών η οποία θα είναι εις βάρος των πολιτών και των επιχειρήσεων της ΕΕ. Έτσι θα ακολουθήσουμε το παράδειγμα της κυβέρνησης του Καναδά η οποία αντέδρασε δυναμικά και, μεταξύ άλλων, θα προσφύγει εις βάρος των ΗΠΑ στην επιτροπή επίλυσης των διαφορών της NAFTA. Εμείς πρέπει να πράξουμε το ίδιο στον Παγκόσμιο Οργανισμό Εμπορίου. Θα πρέπει ταχέως να αποφασίσουμε αντίποινα και να μην περιοριστούμε σε λόγια ή σε επιστολές. Πράγματι, εξαιτίας αυτού του νόμου υπέστησαν ήδη σοβαρές ζημίες περισσότερες από 150 επιχειρήσεις οι οποίες περιλαμβάνονται στον κατάλογο «Hall of Shame» της Κούβας, όπως ονομάζουν εκφραστικά οι Αμερικανοί τον κατάλογο που περιέχει αυτές τις επιχειρήσεις. Μία ολλανδική τράπεζα αναγκάστηκε ήδη να αποσυρθεί από τη χρηματοδότηση της εσοδείας του ζαχαροκάλαμου στην Κούβα. Που μπορεί να προσφύγει η επιχείρηση αυτή για να λάβει την κατάλληλη αποζημίωση; Μόνο μία χώρα στην Ευρωπαϊκή Ένωση διαθέτει ήδη νομοθεσία η οποία αποζημιώνει τις επιχειρήσεις και τα πρόσωπα από τις επιπτώσεις των ειδικών εθνικών νόμων. Δεν είναι πλέον καιρός, κύριε Προεδρεύοντα του Συμβουλίου, να αναλάβει η Ευρωπαϊκή Ένωση τις ευθύνες της και να μεριμνήσει για τη θέσπιση νομοθεσίας - πλαισίου εντός της οποίας τα κράτη μέλη θα μπορούν να θεσπίσουν την επιθυμητή, εναρμονισμένη νομοθεσία για την προστασία των πολιτών και των επιχειρήσεων; Οι ειδικές αρμοδιότητες που διαθέτει η ΕΕ στον τομέα του εμπορίου δημιουργεί υποχρεώσεις. Η ειδική αυτή νομοθεσία δεν θα περιοριστεί μόνο στην Κούβα. Σε προχωρημένο ήδη στάδιο βρίσκεται η εξαγγελία ειδικών νομοθετικών μέτρων ενάντια του Ιράν και της Λιβύης. Στους διαδρόμους του Κογκρέσου, αναφέρονται επίσης τα ονόματα και άλλων ενδεχομένων χωρών-στόχων, στις οποίες υπάρχουν μεγάλες ευρωπαϊκές επενδύσεις. Γι'αυτό το λόγο, κύριε Προεδρεύοντα του Συμβουλίου, ενόψει των μελλοντικών αυτών ενεργειών, η αντίδραση της ΕΕ θα πρέπει να είναι ταχεία, σαφής και σκληρή. Μια σκληρή αντίδραση εκ μέρους της Ιρλανδικής Προεδρίας, θα έκανε μεγάλη εντύπωση κατά τη διάρκεια της αμερικανικής προεκλογικής εκστρατείας.

<SPEAKER ID=36 LANGUAGE="ES" NAME="Miranda de Lage">
Κυρία Πρόεδρε, επιθυμούμε να συγχαρούμε την ιρλανδική Προεδρία για το πρόγραμμά της σχετικά με την εμπορική πολιτική. Δε μπορούμε όμως να μην εκφράσουμε την έκπληξή μας για το ότι δεν αναφέρθηκαν τα προβλήματα που απορρέουν από την εφαρμογή του νόμου Χελμς-Μπάρτον, διότι αυτός δεν είναι ένας νόμος για την ασφάλεια και την ακεραιότητα των Ηνωμένων Πολιτειών, αλλά μια πράξη επίδειξης υπεροχής και ένα μέσον για να ξεσπάσει εμπορικός πόλεμος.
<P>
Η αναβολή της θέσης σε ισχύ του άρθρου 3 δεν αποτελεί pax romana . Η απειλή παραμένει. Θα νικήσουμε μόνον αν φανούμε ικανοί να κρατήσουμε μια αποφασιστική στάση. Στην αντίθετη περίπτωση θα γελοιοποιηθούμε. Ας μην απατώμεθα σχετικά με την πραγματική φύση αυτών των μέτρων, διότι είμαστε η πρώτη εμπορική δύναμη στον κόσμο. Αυτός που βρίσκεται επιπλέον πίσω από αυτήν την ακατανόητη ενέργεια -και αυτό είναι λυπηρό- η οποία επίσης φιλοδοξεί να τύχει μεγάλης υποστήριξης από τα μέσα ενημέρωσης, είναι ένα ισχυρό lobby της κουβανικής διασποράς που κατευθύνεται από τον κ. Mas Canosa.
<P>
Αξίζει να αναρωτηθούμε, κατά πρώτο λόγο, αν είναι δυνατό να γίνει αποδεκτό στην πολιτική ένα οικονομικό lobby να θέτει σε κρίση τη σχέση καλής παραδοσιακής φιλίας μεταξύ των Ηνωμένων Πολιτειών και της Κοινότητας· κατά δεύτερο λόγο, αν αυτό το ίδιο lobby μπορεί να καταστρέψει τις προσδοκίες που δημιούργησε η διατλαντική διακήρυξη που υπογράφηκε στη Μαδρίτη τον περασμένο Δεκέμβριο· και τέλος, αν είναι νόμιμο ένα μέσον που προσβάλλει την εθνική μας κυριαρχία με τη δικαιολογία ότι υπερασπίζει την εθνική κυριαρχία της ισχυρότερης χώρας του κόσμου.
<P>
Κανένα έθνος δε μπορεί να απαγορέψει στα υπόλοιπα να διεξάγουν εμπόριο με όποιον θέλουν. Με αυτήν την ενέργεια, καταστρατηγούνται οι κανόνες που έχουν συμφωνηθεί στον Παγκόσμιο Οργανισμό Εμπορίου και τίθενται υπό αμφισβήτηση οι κυρώσεις που εξετάζονται για ακραίες περιπτώσεις και εκτελούνται με εντολή υπερεθνικών πολιτικών οργάνων. Εξάλλου, αν με αυτά τα μονομερή μέτρα επιχειρείται να δοθεί η χαριστική βολή στο σημερινό κουβανικό καθεστώς, επιτυγχάνεται το αντίθετο αποτέλεσμα, δηλαδή αυτό ενισχύεται. Αν αυτό που επιδιώκεται είναι η παρεμπόδιση της συνέχισης του σχεδίου της Ένωσης, η αποδυνάμωσή του ή ο καταναγκασμός της βούλησής μας να οικοδομήσουμε ένα χώρο αστικό, πολιτικό, κοινωνικό, οικονομικό και νομισματικό, απατώνται επίσης. Η επίθεση χρησίμευσε ώστε η Επιτροπή και το Συμβούλιο να βγουν δυναμωμένοι και τα εξαγγελθέντα μέτρα να υποστηριχθούν από την ευρωπαϊκή κοινή γνώμη.
<P>
Η Ομάδα μας υποστηρίζει την αποφασιστικότητα των κοινών θεσμικών μας οργάνων και εκφράζει την ικανοποίησή της γι' αυτό, αλλά με την ίδια αυτή αποφασιστικότητα θα επικρίνουμε τις ρωγμές. Από την άποψη της συναίνεσης, θεωρούμε ακατανόητο ότι ο Ισπανός Υπουργός Εξωτερικών συναντήθηκε την περασμένη εβδομάδα με τον κ. Mas Canosa, εμπνευστή ενός τόσο ατυχούς σχεδίου και της μαύρης λίστας.
<P>
Ολοκληρώνω, κυρία Πρόεδρε, με έναν τελευταίο συλλογισμό. Ο Κουβανός Πρόεδρος, είτε το θέλουμε είτε όχι, είναι εκείνος που κέρδισε αυτήν τη μάχη, αν και η υγεία της πολιτικής του δεν είναι εξαιρετική. Αξιζε τον κόπο ο ένοικος του Λευκού Οίκου να ανέβει σε ένα τόσο εύθραυστο πλοίο; Τα πάντα φαίνεται να υποδεικνύουν πως όχι, αν εξετάσουμε το αποτέλεσμα. Στη γλώσσα μου της Χώρας των Βάσκων σας λέω eskerrik asko , ευχαριστώ πολύ, κυρία Πρόεδρε.
<P>
(Χειροκροτήματα)

<SPEAKER ID=37 LANGUAGE="EN" NAME="McKenna">
Κυρία Πρόεδρε, επί διαδικαστικού. Η προσέλευση μου προξενεί πολύ μεγάλη ανησυχία και είμαι έκπληκτη από το γεγονός της ελάχιστης συμμετοχής των βρετανών συναδέλφων κατά τη διάρκεια ολόκληρης της συζήτησης για την ιρλανδική προεδρία. Στην πραγματικότητα, μίλησε μόνον ένα Μέλος και αυτό δεν αναφέρθηκε στο πρόβλημα της Βορείου Ιρλανδίας. Δεν μπορώ να καταλάβω ποιο είναι το μήνυμα που θέλουν να στείλουν στον λαό της Ιρλανδίας. Δεν ενδιαφέρονται; Δεν ανησυχούν; Είναι περιφρόνηση ή κάτι άλλο; Δεν έχω συναντήσει ποτέ κάτι τέτοιο κατά την πρώτη ημέρα της προεδρίας και με ανησυχεί πάρα πολύ το ότι δεν συμμετείχε ούτε ένα Μέλος.

<SPEAKER ID=38 LANGUAGE="EN" NAME="Green">
Κυρία Πρόεδρε, αυτή ήταν μια εντελώς αδικαιολόγητη επίθεση. Βρισκόμουν εδώ καθ' όλη τη διάρκεια της συζητήσεως. Μπορώ να σας διαβεβαιώσω ότι μέχρι σήμερα το πρωί το προεδρείο του Κοινοβουλίου δεν είχε διευκρινίσει σε ποια φάση θα συζητηθεί το θέμα της Βορείου Ιρλανδίας: εάν δηλ. θα συζητηθεί στη συζήτηση σχετικά με την ιρλανδική προεδρία ή θα γινόταν σε ιδιαίτερη ώρα σήμερα το βράδυ. Ο ηγέτης των βρετανών Εργατικών ήθελε πάρα πολύ να μιλήσει αλλά, επειδή δεν είχαμε ιδέα πότε θα γίνει η συζήτηση, αναμέναμε ότι θα γινόταν απόψε το βράδυ. Επομένως, απορρίπτω εντελώς την κατηγορία ότι δεν υπήρξε ενδιαφέρον. Υπάρχει πολύ μεγάλο ενδιαφέρον και ανησυχία από μέρους όλων των βρετανών Μελών του Σώματος. Η επίθεση αυτή υπήρξε αδικαιολόγητη και θα πρέπει να αποσυρθεί.
<P>
(Χειροκροτήματα)

<SPEAKER ID=39 NAME="Spring">
Καταρχάς, επιτρέψτε μου να δηλώσω ότι παρακολούθησα τη συζήτηση με μεγάλο ενδιαφέρον. Θέλω να ευχαριστήσω τα Μέλη για τις συνεισφορές τους. Υπάρχουν ορισμένα σημεία που μου έκαναν ιδιαίτερη εντύπωση.
<P>
Πρώτον, εμείς της ιρλανδικής προεδρίας προτιθέμεθα να διασφαλίσουμε ότι θα έχουμε μια αποτελεσματική και αποδοτική προεδρία. Πιστεύω ότι είναι πολύ γνωστό στα Μέλη του Ευρωπαϊκού Κοινοβουλίου ότι για ένα μικρό κράτος μέλος η προεδρία αποτελεί μια τεράστια πρόκληση. Φέρει πολύ μεγάλες απαιτήσεις σε μια μικρή χώρα. Έχουμε αποδείξει στο παρελθόν, πιο πρόσφατα το 1990, ότι είμαστε ικανοί να φέρουμε εις πέρας μια αποτελεσματική και αποδοτική προεδρία. Μπορώ να διαβεβαιώσω το Κοινοβούλιο ότι αυτό αποτελεί πρόθεσή μας για τους επόμενους έξι μήνες.
<P>
Φαίνεται ότι υπάρχει επαρκής ομοφωνία σχετικά με τις προτεραιότητες της προεδρίας. Κάποιος ανέφερε ένα επιχειρηματικό απόφθεγμα ότι εάν έχεις πολλές προτεραιότητες είναι σαν να μην έχεις καμία και είναι βέβαιο ότι η ευρωπαϊκή ημερήσια διάταξη είναι πλήρης. Αποτελεί υποχρέωση της ιρλανδικής προεδρίας να εξασφαλίσει την αντιμετώπιση όλων των ζητημάτων που περιλαμβάνονται σ' αυτή την ημερήσια διάταξη. Ορισμένα από τα ζητήματα αυτά θα αντιμετωπιστούν ως έχοντα απόλυτη προτεραιότητα και άλλα θα ακολουθήσουν τον ρυθμό τους και η λύση τους θα επιτευχθεί μετά από κάποιο χρονικό διάστημα. Αυτό όμως που μου κάνει εντύπωση από τη σημερινή συζήτηση είναι η απόλυτη ομοφωνία επί του γεγονότος ότι η ανεργία παραμένει στην κορυφή της ημερήσιας διάταξης και ότι το θέμα των ναρκωτικών πρέπει να αντιμετωπιστεί με αποτελεσματικό τρόπο από όλα τα κράτη μέλη της ΕΕ σε συνεργασία με τις άλλες περιοχές του κόσμου. Θα πρέπει να εργασθούμε και να προσπαθήσουμε να καθιερώσουμε κοινωνική δικαιοσύνη και να φέρουμε την Ευρώπη πλησιέστερα στους πολίτες της.
<P>
Πιστεύω ότι ορισμένες φορές υποβαθμίζουμε τα επιτεύγματα της Ευρώπης τόσο στους πολίτες της όσο και σε εμάς τους ίδιους. Εμείς, ως πολιτικοί - τόσο οι βουλευτές του Ευρωπαϊκού Κοινοβουλίου όσο και οι κυβερνήσεις των κρατών μελών - θα πρέπει να δουλέψουμε πολύ πιο σκληρά για να διασφαλίσουμε ότι οι λαοί της Ευρώπης κατανοούν το τι συμβαίνει στην Ένωση και το τι προσπαθούμε να επιτύχουμε τόσο στο εσωτερικό όσο και στις εξωτερικές μας σχέσεις αναφορικά με τον ρόλο που πρέπει να παίξουμε.
<P>
Είναι φανερό ότι στο τέλος της προεδρίας μας θα κριθούμε από τα αποτελέσματα. Είμαστε έτοιμοι να αντιμετωπίσουμε αυτή τη δοκιμασία. Κατά τις τελευταίες δύο ημέρες έγινε συνάντηση δύο κύριων σχηματισμών της Ένωσης. Τη Δευτέρα και την Τρίτη αυτής της εβδομάδος πραγματοποιήθηκαν οι συναντήσεις των Συμβουλίων του Ecofin και Γενικών Υποθέσεων. Ελπίζω με βεβαιότητα ότι ήδη εκπέμψαμε πολύ ισχυρά μηνύματα και δείξαμε ότι η προεδρία μας πρόκειται να είναι αποτελεσματική: πρόκειται να φέρουμε εις πέρας τις εργασίες μας και να αντιμετωπίσουμε τα θέματα της ημερήσιας διατάξεως όπως τα έχουμε μπροστά μας.
<P>
Καλωσορίζω επίσης τη θερμότητα έκφρασης των παρατηρήσεων των συναδέλφων σχετικά με το πνεύμα της συνεργασίας και της αλληλεγγύης. Μπορώ να σας διαβεβαιώσω ότι το πνεύμα αυτό πρόκειται να αποτελέσει το ορόσημο των σχέσεων μεταξύ της ιρλανδικής προεδρίας και του Ευρωπαϊκού Κοινοβουλίου κατά το επόμενο εξάμηνο.
<P>
Δεδομένου ότι πάρα πολλά Μέλη διατύπωσαν τις σχετικές ανησυχίες τους, πιστεύω ότι πρέπει να ανταποκριθώ για το ζήτημα της Βορείου Ιρλανδίας. Για περισσότερα από 14 χρόνια έχω συμμετάσχει, έμμεσα ή άμεσα, στο θέμα της Βορείου Ιρλανδίας εξ ονόματος του ιρλανδικού Εργατικού Κόμματος ή εξ ονόματος της ιρλανδικής κυβερνήσεως. Θα πρέπει να πω ότι δεν αποτελεί υπερβολή η περιγραφή της καταστάσεως που κυριαρχεί στη Βόρειο Ιρλανδία κατά τις τελευταίες ημέρες ως απελπιστικής. Η απελπισία αυτή γίνεται ιδιαιτέρως αισθητή εξ αιτίας της αισιοδοξίας που υπήρχε μεταξύ των κομμάτων και μεταξύ του κοινού γενικά στη Βόρειο Ιρλανδία κατά της διάρκεια της κατάπαυσης των εχθροπραξιών της περιόδου 1994/95. Υπήρχε μια αισιοδοξία την οποία τα άτομα ηλικίας κάτω των 25 ετών δεν είχαν νοιώσει ποτέ. Το μόνο που γνώριζαν ήταν τρομοκρατία, βόμβες και πολιτική αναταραχή. Θα πρέπει να ξεκινήσουμε ξανά τον διάλογο μεταξύ των κομμάτων και θα πρέπει να τον ξεκινήσουμε επειγόντως. Την ευθύνη αυτή φέρουν οι κυβερνήσεις και τα πολιτικά κόμματα της Βορείου Ιρλανδίας. Θα πρέπει να αναπτύξουμε την ανεκτικότητα μέσω του διαλόγου και θα πρέπει να καταλήξουμε σε ένα ειρηνικό διακανονισμό τον οποίο να οικοδομήσουμε στον αμοιβαίο σεβασμό και την ισότητα, όπως επίσης θα πρέπει να ξεφύγουμε από τις πολιτικές της κυριαρχίας και από τις απειλές της βίας. Αυτοί είναι οι στόχοι των κυβερνήσεων και ήδη, με τις συσκέψεις που έγιναν χθες και με εκείνες που θα γίνουν σήμερα και αύριο, εργαζόμαστε προς την κατεύθυνση υλοποίησης των στόχων αυτών.
<P>
Σε σχέση με την προεδρία και το Ευρωπαϊκό Κοινοβούλιο, μπορώ να σας διαβεβαιώσω ότι οι ιρλανδοί Υπουργοί θα βρίσκονται σε πλήρη συννενόηση μαζί σας κατά τους ερχόμενους μήνες. Θα παρακολουθούμε τις περισσότερες από τις συνεδριάσεις των επιτροπών σας και η ελπίδα μου - και, γιατί όχι, η βεβαιότητά μου - είναι ότι θα συνεργασθούμε στενά μαζί σας για την προώθηση πολλών τεχνικών ζητημάτων τα οποία αποτελούν τα θεμέλια της ευρωπαϊκής οικονομικής ολοκλήρωσης.
<P>
Πολλά Μέλη αναφέρθηκαν στις δυσχέρειες που αντιμετωπίζει η Ευρώπη αναφορικά με τον νόμο ΧελμςΜπάρτον. Επιτρέψτε μου να επαναλάβω ότι συμμεριζόμαστε την επιθυμία των Ηνωμένων Πολιτειών για μεταρρύθμιση στην Κούβα. Επιζητούμε τη θεσμοθέτηση των πολιτικών ελευθεριών και του πλήρους σεβασμού των ανθρωπίνων δικαιωμάτων στην Κούβα και θα συνεργαστούμε με τις Ηνωμένες Πολιτείες για την επίτευξη του κοινού αυτού στόχου. Είμαι βέβαιος ότι τα Μέλη θα γνωρίζουν ότι στο Συμβούλιο Γενικών Υποθέσεων της Δευτέρας, κατά την πρώτη ευκαιρία που μας ήταν διαθέσιμη στη διάρκεια της προεδρίας μας, επιβεβαιώσαμε εκ νέου το ενδιαφέρον μας για την προώθηση των δημοκρατικών μεταρρυθμίσεων στην Κούβα αλλά και ότι εκφράσαμε την έντονη ανησυχία μας, η οποία ήδη είχε διατυπωθεί στο Ευρωπαϊκό Συμβούλιο της Φλωρεντίας, για τις εκτός επικρατείας των ΗΠΑ επιπτώσεις του νόμου Χελμς-Μπάρτον. Κινηθήκαμε ταχύτατα για να αποστείλουμε ένα πολύ έντονο μήνυμα των προθέσεών μας να απαντήσουμε σε οποιαδήποτε ζημία θα μπορούσε να προκαλέσει η εφαρμογή του νόμου αυτού σε ευρωπαϊκά συμφέροντα. Θα πρέπει να δηλώσω ότι δέχομαι με ικανοποίηση τη χθεσινή απόφαση του Προέδρου Κλίντον να αναστείλει για έξι μήνες το δικαίωμα υποβολής δικαστικής διώξεως σύμφωνα με τον Τίτλο 3 του νόμου Χελμς-Μπάρτον. Αυτό είναι ένα χρήσιμο βήμα τις επιπτώσεις του οποίου θα εξετάσουμε λεπτομερώς. Ωστόσο, θα πρέπει επίσης να πω ότι το βήμα αυτό δεν τερματίζει τις εκτός επικρατείας των ΗΠΑ επιπτώσεις ούτε και απομακρύνει τους περιορισμούς που εφαρμόζονται κατά των ευρωπαίων επιχειρηματιών. Ο νόμος Χελμς-Μπάρτον έχει καταδικαστεί από τους κύριους εμπορικούς εταίρους των Ηνωμένων Πολιτειών και ελπίζω με βεβαιότητα ότι οι Ηνωμένες Πολιτείες θα επανεξετάσουν τις επιπτώσεις των ενεργειών τους και θα συνεργαστούν με τους εταίρους τους για να προστατεύσουν και να προωθήσουν ένα ανοικτό παγκόσμιο εμπορικό σύστημα προς όφελος όλων.
<P>
Μέσω της Διατλαντικής Ατζέντας διαθέτουμε τώρα ένα πλαίσιο περαιτέρω ανάπτυξης των σχέσεων της Ευρώπης με τις Ηνωμένες Πολιτείες. Όπως είπα ήδη, η ιρλανδική προεδρία προτίθεται να προωθήσει τη συνεργασία με τις Ηνωμένες Πολιτείες στους πολυάριθμους τομείς που καλύπτονται από τον διάλογο αυτόν.
<P>
Ένας αριθμός ομιλητών αναφέρθηκε στις συζητήσεις που λαμβάνουν χώρα στη Διακυβερνητική Διάσκεψη για τους τρόπους με τους οποίους μπορεί να ενισχυθεί η κοινή εξωτερική πολιτική και πολιτική ασφάλειας της Ένωσης. Θα αναφερθώ στα θέματα αυτά κατά τη διάρκεια της συζητήσεως που θα λάβει χώρα μετά την παρουσίαση της εκθέσεως Fernαndez-Albor που θα γίνει αμέσως μετά το πέρας της παρούσας συζητήσεως. Αυτή τη στιγμή η ΔΔ εξετάζει τον στόχο που προσδιόρισε το Ευρωπαϊκό Συμβούλιο Κορυφής της Φλωρεντίας, δηλ. την ενίσχυση και τη διεύρυνση του πεδίου εφαρμογής της ΚΕΠΠΑ, συμπεριλαμβανομένης της διάστασης ασφάλειας και αμύνης της Ένωσης. Οι συζητήσεις αυτές περιλαμβάνουν επίσης το πρόβλημα των στενότερων σχέσεων μεταξύ ΕΕ και ΔΕΕ.
<P>
Πολλά Μέλη έθεσαν ως πρώτη προτεραιότητα το θέμα της ανεργίας και θα ήθελα να τονίσω ότι η ιρλανδική εμπειρία στην τοπική ανάπτυξη, η οποία είναι μια ολοκληρωμένη προσέγγιση αντιμετώπισης της περιθωριοποίησης και των εστιών της ανεργίας, θα αποτελέσει το αντικείμενο ενός ευρωπαϊκού Συμβουλίου στο Δουβλίνο κατά τη διάρκεια της προεδρίας μας. Η έκθεση του ΟΟΣΑ επί της τοπικής ανάπτυξης στην Ιρλανδία δημοσιεύθηκε πρόσφατα και τη συνιστώ στα Μέλη του Ευρωπαϊκού Κοινοβουλίου που ενδιαφέρονται για το αντικείμενο αυτό.
<P>
Αναφορικά με το θέμα της ελεύθερης κίνησης παρακολούθησα προσεκτικά τα σχόλια που έκαναν οι αξιότιμοι βουλευτές. Το θέμα αυτό θα συζητηθεί αρμοδίως όταν η πρόεδρος του Συμβουλίου Δικαιοσύνης και Εσωτερικών Υποθέσεων, Υπουργός Owen, θα συναντηθεί τον Σεπτέμβριο με την Επιτροπή Πολιτικών Ελευθεριών και Εσωτερικών Υποθέσεων. Θα είναι πολύ χρήσιμο να ακούσουμε τις απόψεις τις επιτροπής επί του θέματος αυτού.
<P>
Πολλά μέλη έθεσαν το θέμα της Κύπρου. Θα έλεγα ότι οι προοπτικές ένταξης της Κύπρου στην ΕΕ προσφέρουν μια ευκαιρία και ένα κίνητρο επιζήτησης μιας πολιτικής λύσεως στο κυπριακό πρόβλημα. Μέσα σ' αυτό το πλαίσιο η ιταλική προεδρία διόρισε ειδικό εκπρόσωπο. Ως φορέας της προεδρίας της ΕΕ, η Ιρλανδία θα επιζητήσει να συνεχίσει την υποστήριξη της Ένωσης στις διεθνείς προσπάθειες για την επίτευξη μιας συμπεφωνημένης λύσης. Κατά τη διάρκεια του Συμβουλίου Γενικών Υποθέσεων αυτής της εβδομάδος ανήγγειλα τον διορισμό του Πρέσβεως Χέσλιπ ως εκπροσώπου της προεδρίας στην Κύπρο και, όταν θα είναι έτοιμες οι προτάσεις του για το πως μπορεί να αναπτυχθεί περισσότερο η προσέγγιση της Ένωσης στο κυπριακό πρόβλημα, τότε θα συνομιλήσουμε με τους εταίρους μας.
<P>
Πολλοί αναφέρθηκαν στις δυσχέρειες της πρώην Γιουγκοσλαβίας, μια ανησυχία που τη συμμερίζομαι ο ίδιος έχοντας επισκεφθεί πρόσφατα την περιοχή. Η θέση της Ευρωπαϊκής Ένωσης, όπως καθορίστηκε από το Ευρωπαϊκό Συμβούλιο της Φλωρεντίας, είναι ότι η ειρηνευτική συμφωνία εξαιρεί εκείνους που έχουν κατηγορηθεί από το διεθνές δικαστήριο εγκληματιών πολέμου από την ανάληψη υπευθύνων θέσεων. Η απομάκρυνση του κ. Κάρατζις από την πολιτική σκηνή είναι απαραίτητη και πράγματι ζωτική. Η προεδρία θα συνεχίσει να συνεργάζεται επειγόντως με άλλα μέρη της διεθνούς κοινότητος για την επίτευξη του στόχου αυτού.
<P>
Ομοίως, σχετικά με το Κοσσυφοπέδιο, η Ευρωπαϊκή Ένωση παραμένει εξαιρετικά ανήσυχη με την κατάσταση εκεί. Το Συμβούλιο εξέφρασε την ελπίδα ότι τα περαιτέρω βήματα από τις αρχές του Βελιγραδίου, ιδιαίτερα αναφορικά με το Κοσσυφοπέδιο, θα επιτρέψουν την ανάπτυξη καλών σχέσεων με την πρώην Δημοκρατία της Γιουγκοσλαβίας όπως επίσης και τη βελτίωση της θέσεως του Βελιγραδίου έναντι της διεθνούς κοινότητος. Προς την κατεύθυνση αυτή θα συνεχίσουμε να ασκούμε πίεση.
<P>
Μνημονεύθηκε επίσης η σημασία του ευρωμεσογειακού διαλόγου. Προσωπικά αποδίδω μεγάλη έμφαση στα μέχρι σήμερα επιτεύγματα του ευρωμεσογειακού διαλόγου και ειδικότερα στην επιτυχία της Διασκέψεως της Βαρκελώνης κατά τη διάρκεια της ισπανικής προεδρίας. Αυτό το θεωρούμε ως προτεραιότητα και είμαι πολύ ευτυχής, και είμαι βέβαιος ότι τα μέλη του Συμβουλίου το γνωρίζουν, ότι ήδη τη Δευτέρα αυτής της εβδομάδος, με την έγκριση του προγράμματος MEDA κάναμε ένα πολύ σημαντικό βήμα προς την κατεύθυνση της βελτίωσης των σχέσεων μεταξύ της Ευρώπης και της περιοχής της Μεσογείου και θα συνεχίσουμε την εργασία αυτή. Στην πραγματικότητα, σήμερα το απόγευμα έχουμε συνάντηση με την Υπουργό Εξωτερικών της Τουρκίας για να συζητήσουμε τις σχέσεις μεταξύ Τουρκίας και Ευρωπαϊκής Ένωσης οι οποίες, γνωρίζω, ενδιαφέρουν εξαιρετικά τα Μέλη. Θα χρησιμοποιήσουμε όλες τις ικανότητές μας για να επιτύχουμε πρόοδο αναφορικά με τις σχέσεις μεταξύ Τουρκίας και Ευρωπαϊκής Ένωσης.
<P>
Κυρία Πρόεδρε, δέχομαι με ικανοποίηση τις συνεισφορές των Μελών του Ευρωπαϊκού Κοινοβουλίου. Όπως εδήλωσα ευθύς εξ αρχής, αναμένω να συνεργασθώ πολύ στενά μαζί σας, τους εκλεγμένους από τους ευρωπαίους πολίτες βουλευτές, κατά τη διάρκεια της ιρλανδικής προεδρίας. Γνωρίζω ότι η αποτελεσματική συνεργασία μεταξύ των θεσμικών οργάνων θα είναι ζωτική εάν θέλουμε να επιτύχουμε την πρόοδο που δηλώσαμε ότι θέλουμε να κάνουμε στα διάφορα ζητήματα και στα διάφορα θέματα της ημερήσιας διάταξης της Ευρωπαϊκής Ένωσης.
<P>
(Χειροκροτήματα)

<SPEAKER ID=40 NAME="Πρόεδρος">
Η συζήτηση έληξε.

<CHAPTER ID=4>
Καλωσόρισμα
<SPEAKER ID=41 NAME="Πρόεδρος">
Πρωτού προχωρήσουμε στο επόμενο θέμα της ημερήσιας διάταξης, θα ήθελα να απευθύνω χαιρετισμό εξ ονόματός σας σε μια αντιπροσωπεία του Sabor, του κροατικού κοινοβουλίου, που παρίσταται στα θεωρεία, με επικεφαλής τον πρόεδρο του κοινοβουλίου, κ. Pavletic.
<P>
(Χειροκροτήματα) Ευελπιστώ ότι οι εργασίες σας θα αποφέρουν καρπούς, κάτι για το οποίο δεν αμφιβάλλουμε. Σας καλωσορίζω εξ ονόματος του Κοινοβουλίου.
<P>
(Χειροκροτήματα)
<CHAPTER ID=5>
Πρόοδος της ΚΕΠΠΑ
<SPEAKER ID=42 NAME="Πρόεδρος">
Η ημερήσια διάταξη προβλέπει τώρα τη συζήτηση της έκθεσης (Α4-0175/96) του κ. Fernαndez Albor, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόοδο που πραγματοποιήθηκε στην ανάπτυξη της κοινής εξωτερικής πολιτικής και πολιτικής ασφαλείας (Ιανουάριος-Δεκέμβριος 1995).

<SPEAKER ID=43 NAME="Fernαndez-Albor">
Κυρία Πρόεδρε, όπως γνωρίζετε, αυτή είναι η δεύτερη φορά που το Ευρωπαϊκό Κοινοβούλιο προβαίνει στη συζήτηση την οποία, σύμφωνα με το άρθρο Ι 7, παράγραφος 2 της Συνθήκης για την Ευρωπαϊκή Ένωση, οφείλει να διεξάγει σχετικά με την πρόοδο που σημειώνεται στην ανάπτυξη της κοινής εξωτερικής πολιτικής και πολιτικής ασφάλειας.
<P>
Προκειμένου να διευκολυνθεί μια συζήτηση με τάξη στην Ολομέλεια, η επιτροπή της οποίας έχω την τιμή να προεδρεύω παρουσίασε μια έκθεση που φιλοδοξεί να είναι ισόρροπη και να αποσπάσει μια σημαντική πλειοψηφία σε αυτό το Σώμα. Στο σχέδιο της έκθεσης, που εξεπόνησε ο προκάτοχός μου κ. Matutes, υποβλήθηκαν στην επιτροπή, από όλες τις πολιτικές Ομάδες, 57 τροπολογίες, από τις οποίες ένα ουσιαστικό μέρος ενσωματώθηκε στο κείμενο που παρουσιάζεται σήμερα. Θα πρέπει να επισημάνουμε ότι οι περισσότερες τροπολογίες αναφέρονταν μάλλον στον τύπο παρά στην ουσία, εκτός ίσως από εκείνες που αφορούσαν τα θέματα ασφάλειας και άμυνας οι οποίες, όπως θα δούμε, εξακολουθούν να θέτουν κάποια προβλήματα ανάλυσης και ερμηνείας, αλλά και στόχων και γενικής αντίληψης περί ευρωπαϊκής ολοκλήρωσης.
<P>
Είναι σημαντικό να υπογραμμίσουμε ότι δεν επιχειρήθηκε, από πλευράς της Επιτροπής Εξωτερικών Υποθέσεων, να επαναληφθεί η εργασία που έχει ήδη πραγματοποιήσει αυτό το Σώμα αναφορικά με τις απαραίτητες βελτιώσεις που πρέπει να επέλθουν στον τίτλο V κατά την εν εξελίξει Διακυβερνητική Διάσκεψη. Προσπαθήσαμε να επικεντρωθούμε στα όσα ορίζει η Συνθήκη, περιορίζοντας την εργασία μας στην ανάλυση της ανάπτυξης της ΚΕΠΠΑ και στις γενικές γραμμές δράσης της Ένωσης σε αυτόν τον τομέα κατά το έτος 1995.
<P>
Το γενικό πνεύμα της έκθεσης και της πρότασης ψηφίσματος που παρουσιάζονται είναι ήπια επικριτικό. Δεν μπορεί να γίνει διαφορετικά διότι, σε γενικούς όρους, το 1995 δεν υπήρξε ένα έτος ικανοποιητικό για την ανάπτυξη και θέση σε λειτουργία της ΚΕΠΠΑ. Αυτή η έλλειψη εξέλιξης της ΚΕΠΠΑ καθίσταται ακόμη περισσότερο εμφανής από τη στιγμή που η εξωτερική δραστηριότητα της Ένωσης υπήρξε ιδιαίτερα έντονη. Έντονη, ως και ικανοποιητική, μπορούμε να πούμε, όσον αφορά την εξωτερική δραστηριότητα συμβατικού χαρακτήρα.
<P>
Κατ' αυτήν την έννοια, η υπογραφή της συμφωνίας με τη Mercosur, η Ευρωμεσογειακή Διάσκεψη της Βαρκελώνης, η ενεργός και συγκεκριμένη συμμετοχή στο σχέδιο ανασυγκρότησης της πρώην Γιουγκοσλαβίας, το διατλαντικό σύμφωνο, η υπογραφή συμφωνιών σύνδεσης με το Μαρόκο, την Τυνησία, τις Βαλτικές Χώρες, κλπ., αποτελούν σημαντικές επιτυχίες, σημαίνει όμως αυτό ότι σημειώθηκε πρόοδος στην ανάπτυξη μιας κοινής εξωτερικής πολιτικής, ότι χρησιμοποιήθηκαν όλες οι δυνατότητες του Τίτλου V της Συνθήκης, ή τουλάχιστον ότι η τάση αυτή προβλέπεται θετική; Δεν το πιστεύουμε. Η άποψη που επικρατεί, και σε αυτό συμπίπτουν αναλυτές και κοινή γνώμη, είναι ότι γίνονται πολύ λίγα για να ξεκινήσει μια ΚΕΠΠΑ αντάξια αυτού του ονόματος. Γι' αυτό, χαρακτηρίζουμε ως παράλογο και απογοητευτικό, στο σημείο 9 της πρότασης ψηφίσματός μας, ότι η τόσο έντονη και καρποφόρα εξωτερική δραστηριότητα συμβατικού χαρακτήρα, στην οποία αναφερθήκαμε προηγουμένως, συμβάδισε με μια τόσο ισχνή ανάπτυξη των μηχανισμών που προβλέπονται για την ΚΕΠΠΑ.
<P>
Επιθυμούμε συνεπώς να τονίσουμε την ανισορροπία που παρατηρείται στην εξωτερική δράση της Ένωσης. Από τη μια πλευρά υπογράφουμε συνθήκες και πληρώνουμε λογαριασμούς, και από την άλλη δεν διαθέτουμε διπλωματικές πρωτοβουλίες στο ύψος των φιλοδοξιών μας. Η Συνθήκη για την Ευρωπαϊκή Ένωση έγινε αφορμή για μια χλιαρή απόπειρα να υπερκερασθούν οι διαφορές της ευρωπαϊκής πολιτικής συνεργασίας και να επιβεβαιωθεί, όπως αναφέρεται στο άρθρο Β, η ταυτότητα της Ευρωπαϊκής Ένωσης στη διεθνή σκηνή. Γι' αυτό και η ευρωπαϊκή πολιτική συνεργασία εξοπλίσθηκε με τρία εργαλεία: τις κοινές δράσεις, τις κοινές θέσεις και τον καθορισμό μιας κοινής αμυντικής πολιτικής.
<P>
Τα τρία αυτά εργαλεία, που είναι ουσιαστικά για την ανάπτυξη του μη συμβατικού, ή διπλωματικού, μέρους των εξωτερικών μας σχέσεων, έγιναν αντικείμενο μιας αργής ή σχεδόν ανύπαρκτης εξέλιξης, σύμφωνα με το επίπεδο των απαιτήσεων του καθενός κατά την περίοδο που αξιολογούμε. Έτσι, υπογραμμίζουμε στο σημείο 12 της έκθεσης την εμφανή σύγχυση που επικρατεί ως προς τη χρήση των κοινών θέσεων και των κοινών δράσεων. Η χρησιμοποίησή τους φαίνεται να οφείλεται μάλλον στην τύχη ή σε άστατες προθέσεις που μας αποκρύπτονται, παρά στην ακρίβεια της εφαρμογής μηχανισμών διαφορετικής εμβέλειας, που έχουν σχεδιαστεί για διαφορετικές καταστάσεις.
<P>
Θεωρούμε απαραίτητο να υπογραμμίσουμε ότι, όταν γίνεται λόγος για κοινό αποτρεπτικό σύστημα, δεν γίνεται καμιά αναφορά στο ότι η εν λόγω αποτρεπτική δύναμη έχει κάποια σχέση με την πυρηνική αποτρεπτική δύναμη, θέμα το οποίο δεν εμφανίζεται σε κανένα σημείο της έκθεσης και διαφεύγει του ζητήματος που μας απασχολεί. Πρόκειται μόνο για την ανάπτυξη, ακριβώς όπως προβλέπεται στη Συνθήκη για την Ευρωπαϊκή Ένωση, μιας κοινής αμυντικής πολιτικής και πολιτικής ασφάλειας αξιόπιστης, και συνεπώς αποτρεπτικής και αποτελεσματικής. Ωστόσο, ο όρος «αποτρεπτικός» ενοχλεί, δεδομένου ότι συνδέεται με τα πυρηνικά όπλα. Τίποτε δεν εμποδίζει να αφαιρεθεί από το κείμενο.
<P>
Θα ήθελα να ολοκληρώσω εκφράζοντας τη λύπη μας, όπως στο σημείο 27 της πρότασης που παρουσιάζουμε, για το ότι δε σταθήκαμε ικανοί -και πιστεύω ειλικρινά ότι δεν φταίει αυτό το Σώμα- να επιτύχουμε μια διοργανική συμφωνία για τη σωστή εφαρμογή του άρθρου Ι 7. Δε μπορούμε να μην επισημάνουμε ότι το Συμβούλιο αγνόησε συστηματικά τις συστάσεις αυτού του Σώματος σχετικά με την εξωτερική πολιτική, και -κάτι που θεωρώ πολύ σοβαρό- δεν εμφανίσθηκε προκειμένου να εξηγήσει πολιτικώς τη θέση του. Ούτε και υλοποιήθηκε το δικαίωμα αυτού του Κοινοβουλίου για ενημέρωση και διαβούλευση.
<P>
(Χειροκροτήματα)

<SPEAKER ID=44 NAME="Spring">
Κυρία Πρόεδρε, η σημερινή παρουσίαση εκ μέρους μου των προτεραιοτήτων της ιρλανδικής προεδρίας παρέχει το στίγμα της αυξανόμενης κλίμακος των εξωτερικών δεσμεύσεων της Ευρωπαϊκής Ένωσης. Οι δραστηριότητες της Ένωσης στον τομέα της εξωτερικής πολιτικής έχουν εντατικοποιηθεί ουσιαστικά από τη θεσμοθέτηση της κοινής εξωτερικής πολιτικής και πολιτικής ασφάλειας. Η Συνθήκη της Ευρωπαϊκής Ένωσης διατύπωσε τις φιλοδοξίες της Ένωσης να δράσει συνεκτικά και αποτελεσματικά στη διεθνή σκηνή. Για τον σκοπό αυτόν δημιούργησε μηχανισμό για τον καθορισμό μιας κοινής πολιτικής. Το σχέδιο ψηφίσματος του Ευρωπαϊκού Κοινοβουλίου, το οποίο αποτελεί αντικείμενο της σημερινής συζητήσεως, περιγράφει κατάλληλα την κοινή εξωτερική πολιτική και πολιτική ασφάλειας ως μία εξελικτική διαδικασία η οποία θα πρέπει να προχωρήσει σταδιακά αλλά σταθερά προς την κατεύθυνση των στόχων που καθόρισε η Συνθήκη.
<P>
Από την έναρξη ισχύος της Συνθήκης, το Συμβούλιο εργάζεται για την ανάπτυξη συμπεφωνημένων τρόπων προσέγγισης στις κύριες προκλήσεις που αντιμετωπίζει η Ένωση καθώς και στις διαδικασίες που είναι αναγκαίες για την υλοποίησή τους.
<P>
Η εξέταση της ΚΕΠΠΑ από τη Διακυβερνητική Διάσκεψη προσφέρει μια επίκαιρη ευκαιρία για την αξιολόγηση των αποτελεσμάτων που έχουν επιτευχθεί καθώς και για την εξέταση των πτυχών που πιθανώς χρειάζονται βελτίωση. Οι συσκέψεις της Ομάδας Προβληματισμού κατά το προηγούμενο έτος βοήθησαν στον καθορισμό και τη διευκρίνηση των αντικειμένων που θα αντιμετωπίσει η ΔΔ.
<P>
Σε σχέση με τα προηγούμενα θα ήθελα να χαιρετίσω την πολύτιμη συμβολή που έκαναν στην εργασία της Ομάδας Προβληματισμού οι εκπρόσωποι του Ευρωπαϊκού Κοινοβουλίου, η κ. Guigou και ο κ. Brok. Η ανησυχία που εκφράζει με το ψήφισμά του το Κοινοβούλιο σχετικά με την έλλειψη ενός συγκεκριμένου κέντρου ανάλυσης ικανού να αξιολογεί τους πιθανούς κινδύνους και τις απειλές, υποστηρίζεται ευρύτατα από τα κράτη μέλη. Η Διακυβερνητική Διάσκεψη εξετάζει τους δυνατούς τρόπους για την πιθανή θεσμοθέτηση ενός κέντρου σχεδιασμού και ανάλυσης σε επίπεδο Ένωσης το οποίο να μπορεί να λειτουργήσει ως κέντρο καθορισμού των κοινών συμφερόντων σε θέματα εξωτερικής πολιτικής και να διευκολύνει τη διαμόρφωση ταχέων και αποτελεσματικών ανταποκρίσεων σ' αυτές τις προκλήσεις.
<P>
Η ΔΔ εξετάζει επίσης τις διαδικασίες για την έγκριση και εφαρμογή αποφάσεων εξωτερικής πολιτικής και τις διατάξεις της Συνθήκης σχετικά με την πολιτική ασφάλειας και άμυνας. Το σχέδιο ψηφίσματος του Κοινοβουλίου ορθώς υπογραμμίζει ότι η θεσμοθέτηση της ΚΕΠΠΑ δεν αποτελεί αυτή καθ' εαυτή στόχο αλλά μάλλον μέσο για την προώθηση των στόχων της Ένωσης σε σχέση με τη διεθνή ασφάλεια και ειρήνη, την ανάπτυξη και στερέωση της δημοκρατίας και τον σεβασμό προς τον κανόνα δικαίου και τις θεμελιώδεις ελευθερίες. Η υλοποίηση των στόχων αυτών επιδιώκεται από ένα φάσμα διεθνών οργανισμών και ειδικότερα από τα Ηνωμένα Έθνη και τον Οργανισμό για την Ασφάλεια και τη Συνεργασία στην Ευρώπη καθώς και από την ΕΕ μέσω της ανάπτυξης των σχέσεών της με τις τρίτες χώρες.
<P>
Προς τον σκοπό αυτό χρησιμοποιούνται διάφορα μέσα. Μολονότι οι κοινές δράσεις αποτελούν σημαντικά εργαλεία υλοποίησης της ΚΕΠΠΑ, κατά κανένα τρόπο δεν είναι τα μόνα μέτρα του πεδίου εφαρμογής ή της αποτελεσματικότητας των δραστηριοτήτων εξωτερικής πολιτικής της Ένωσης. Επί παραδείγματι, η νέα διατλαντική ατζέντα και το σχέδιο ενεργειών που εγκρίθηκε στη Μαδρίτη τον Δεκέμβριο του 1995 εκπροσωπεύουν μια λεπτομερή στρατηγική στενότερης συνεργασίας μεταξύ ΕΕ και ΗΠΑ προς προώθηση της διεθνούς ειρήνης, της σταθερότητας, της ευημερίας, της δημοκρατίας και των ανθρωπίνων δικαιωμάτων.
<P>
Ολοκληρωμένοι μηχανισμοί πολιτικής συνεργασίας με τις συνδεδεμένες ευρωπαϊκές χώρες έχουν αναπτυχθεί επίσης μέσα στο πλαίσιο της προενταξιακής στρατηγικής και του δομημένου διαλόγου.
<P>
Κατά την προετοιμασία για την διεύρυνση έχει γίνει αξιόλογη εργασία προς την κατεύθυνση ευθυγράμμισης των θέσεων εξωτερικής πολιτικής των χωρών που έχουν υποβάλει αιτήσεις με τις αντίστοιχες της Ένωσης. Η πρωτοβουλία της Ένωσης για το Σύμφωνο Σταθερότητας, η οποία ολοκληρώθηκε πέρσι, δημιουργεί το πλαίσιο για την ανάπτυξη των σχέσεων συνεργασίας και καλής γειτονίας μεταξύ των χωρών της Κεντρικής και Ανατολικής Ευρώπης που συμμετέχουν σ' αυτό.
<P>
Μια πολύ ζωτικότερη σχέση αναπτύσσεται με τις χώρες της πρώην Σοβιετικής Ένωσης. Η Ευρωπαϊκή Ένωση έχει δεσμευτεί για τη διαπαραγμάτευση συμφωνιών συνεργασίας και συνεταιρισμού τόσο με τη Ρωσία όσο και με τα νέα ανεξάρτητα κράτη, συμφωνιών οι οποίες στηρίζονται στις αρχές της εταιρικής σχέσης και του αμοιβαίου σεβασμού. Ένας αριθμός παρόμοιων συμφωνιών έχει ήδη ολοκληρωθεί. Οι συμφωνίες αυτές έχουν ευρύτατο πεδίο εφαρμογής και συμπεριλαμβάνουν σημαντικές διατάξεις για τον πολιτικό διάλογο, την υποστήριξη της ενίσχυσης των δημοκρατικών δομών και την προστασία των ανθρωπίνων δικαιωμάτων. Οι πρώτες κοινοβουλευτικές εκλογές για τη Δούμα (το ρωσικό κοινοβούλιο), που θεσμοθετήθηκαν με το Σύνταγμα του 1993 και οι πρόσφατες προεδρικές εκλογές - η ΕΕ συμμετείχε ως παρατηρητής και στις δύο αυτές εκλογικές διαδικασίες - απετέλεσαν σημαντικά ορόσημα στη διαδικασία δημοκρατικής μεταρρύθμισης στη Ρωσία.
<P>
Ωστόσο, η κατάσταση στην Τσετσενία παραμένει αιτία ανησυχίας ειδικότερα υπό το φως της πρόσφατης αναζωπύρωσης των μαχών. Η Ένωση συνεχίζει την υποστήριξη των προσπαθειών του ΟΑΣΕ για την επίτευξη συμπεφωνημένης λύσης στη διαμάχη αυτή.
<P>
Η διακήρυξη της Συνδιάσκεψης της Βαρκελώνης του Νοεμβρίου του 1995 εκπροσωπεύει ένα κύριο βήμα προς την κατεύθυνση της ανάπτυξης των σχέσεων της Ένωσης με τους γείτονές της στη λεκάνη της Μεσογείου, συμπεριλαμβανομένων των κύριων συμβαλλομένων μερών στην ειρηνευτική διαδικασία της Μέσης Ανατολής. Η διακήρυξη καθιέρωσε διαδικασία μεγαλύτερης συνεργασίας και εταιρικών σχέσεων στον πολιτικό, οικονομικό, κοινωνικό, πολιτιστικό τομέα όπως και στον τομέα της ασφάλειας. Η διακήρυξη καθορίζει έναν αριθμό αρχών και στόχων, από κοινού με πρόγραμμα εργασίας το οποίο υλοποιείται ενεργά. Η προοδευτική ανάπτυξη όλων των πτυχών της εταιρικής σχέσεως αποτελεί κύριο στόχο της ιρλανδικής προεδρίας.
<P>
Σε σχέση με τα παραπάνω είμαι ικανοποιημένος να αναφέρω ότι το Συμβούλιο Γενικών Υποθέσεων αυτής της εβδομάδος ενέκρινε τον κανονισμό του προγράμματος MEDA. Το γεγονός αυτό θα δώσει ουσία στην εταιρική ευρωμεσογειακή συνεργασία μας.
<P>
Κατά τη διάρκεια του 1995 το Συμβούλιο ενέκρινε τους γενικούς προσανατολισμούς της συνεργασίας μεταξύ της Ευρωπαϊκής Ένωσης και της Λατινικής Αμερικής για τη χρονική περίοδο μέχρι το τέλος του αιώνα. Οι πολιτικοί στόχοι αυτής της μελλοντικής συνεργασίας αναφέρονται στη θεσμική υποστήριξη προς σταθεροποίηση των δημοκρατικών διαδικασιών και του σεβασμού των ανθρωπίνων δικαιωμάτων με τη συμμετοχή της κοινωνίας των πολιτών μέσα σε ένα πλαίσιο διαφανούς αποκέντρωσης.
<P>
Με σκοπό τον επαναπροσανατολισμό του θεσμοθετημένου διαλόγου της με όλες τις χώρες της περιοχής, η Ένωση προχώρησε στη σύναψη ορισμένων πρωτότυπων συμφωνιών διαλόγου. Οι συμφωνίες αυτές περιλαμβάνουν την υπογραφή από το Ευρωπαϊκό Συμβούλιο Κορυφής της Μαδρίτης ενός πλαισίου συμφωνίας διαπεριφερειακής συνεργασίας με τις χώρες Mercosur, την προετοιμασία της συμφωνίας με τις χώρες του Συμφώνου των Ανδεων - η πολιτική διακήρυξη υπεγράφη πρόσφατα - και την υπογραφή των κοινών διακηρύξεων με τη Χιλή και το Μεξικό. Τα παραπάνω δημιουργούν ένα δυναμικό πλαίσιο για την ενίσχυση των σχέσεων μεταξύ Ευρωπαϊκής Ένωσης και Λατινικής Αμερικής.
<P>
Η Ασία αποτελεί τώρα έναν κύριο παράγοντα της διεθνούς σκηνής, τόσο πολιτικά όσο και οικονομικά. Η Ευρωπαϊκή Ένωση αποδίδει την αρμόζουσα προτεραιότητα στην ανάπτυξη του διαλόγου μεταξύ της Ένωσης και της Ασίας, των χωρών της και των ηγετών τους. Η Διάσκεψη Κορυφής της Μπανγκόγκ υιοθέτησε μια νέα ολοκληρωμένη εταιρική σχέση Ασίας-Ευρώπης με στόχο την ενίσχυση των δεσμών τους και με προοπτική την προώθηση της ειρήνης, της παγκόσμιας σταθερότητας και της ευημερίας. Η διάσκεψη συμφώνησε σε ένα αριθμό συγκεκριμένων μέτρων για να δοθεί συνέχεια τόσο στον πολιτικό όσο και στον οικονομικό τομέα. Η ευρωασιατική διαδικασία προσφέρει στην Ένωση ένα βελτιωμένο πλαίσιο ανάπτυξης αμοιβαίας κατανόησης με τους ασιάτες εταίρους της και επίτευξης των ενδιαφερόντων και συμφερόντων της εξωτερικής πολιτικής της στην περιοχή.
<P>
Παράλληλα με την ανάπτυξη των εξωτερικών της σχέσεων, η Ένωση συνεχίζει τη συμμετοχή της στις διεθνείς προσπάθειες για την αντιμετώπιση των κύριων σύγχρονων προκλήσεων για την ειρήνη και τη σταθερότητα. Η ολοκλήρωση κατά τον προηγούμενο Δεκέμβριο της ειρηνευτικής συμφωνίας για τη ΒοσνίαΕρζεγοβίνη απετέλεσε την κορύφωση της συνεχούς δέσμευσης της διεθνούς κοινότητας στην οποία η Ευρωπαϊκή Ένωση συμμετείχε ουσιαστικά.
<P>
Το Συμβούλιο ενδιαφερόταν πάντα για τη διασφάλιση της ικανότητας της Ένωσης να ανταποκρίνεται με ταχύτητα και ευελιξία στις επί τόπου εξελίξεις, σε στενή συνεργασία με τους κύριους διεθνείς εταίρους της. Για τον σκοπό αυτό το Συμβούλιο χρησιμοποίησε τα διαθέσιμα εργαλεία που του παρεχώρησε η Συνθήκη της Ευρωπαϊκής Ένωσης.
<P>
Η πρόκληση τώρα συνίσταται στη διαμόρφωση των απαραίτητων δομών για τη διασφάλιση και στερέωση της ειρήνης. Η Ένωση παίζει κύριο ρόλο στην υλοποίηση των πολιτικών πτυχών της ειρηνευτικής συμφωνίας μέσω της συνεισφοράς της στην οικονομική ανοικοδόμηση και των κοινών δράσεών της προς υποστήριξη του ύπατου αρμοστή της κ. Καρλ Μπιλντ, της εκλογικής διαδικασίας στη Βοσνία-Ερζεγοβίνη και την ανθρωπιστική βοήθεια, συμπεριλαμβανομένων των επιχειρήσεων απομάκρυνσης των ναρκών.
<P>
Η Ένωση συνεχίζει επίσης την υποστήριξή της προς την ειρηνευτική διαδικασία στη Μέση Ανατολή επί τη βάση των αρχών που καθόρισε η Διακήρυξη της Φλωρεντίας. Η Ένωση παίζει έναν εποικοδομητικό, ενεργό και ισότιμο ρόλο σε συνεργασία με τους συγχορηγούς της διαδικασίας και τα επί τόπου ενδιαφερόμενα μέρη. Η Ένωση αποτελεί τον κυριότερο χορηγό οικονομικής ενίσχυσης στις παλαιστινιακές αρχές και έχει συμμετάσχει ενεργά στη διαμόρφωση των παλαιστινιακών θεσμικών οργάνων. Ο σημαντικός ρόλος που έπαιξε η Ένωση στην οργάνωση και την εποπτεία των εκλογών του Ιανουαρίου του 1996, οι οποίες οδήγησαν στη συγκρότηση των παλαιστινιακών θεσμικών οργάνων επί δημοκρατικών βάσεων, έτυχε ευρύτατης αναγνώρισης στην περιοχή.
<P>
Η συνεχιζόμενη βία στην περιοχή των Μεγάλων Λιμνών και ιδιαίτερα στο Μπουρούντι αποτελεί αντικείμενο εξαιρετικού ενδιαφέροντος του Συμβουλίου το οποίο αντικατοπτρίζεται σε μία σειρά ενεργειών που έγιναν προς άμβλυνση της κρίσεως. Η κοινή θέση σχετικά με το πρόβλημα του Μπουρούντι, η οποία εγκρίθηκε τον Μάρτιο του 1995, εξέφρασε την υποστήριξη της ΕΕ στη διαδικασία εθνικής συμφιλίωσης και στον διάλογο μεταξύ των τοπικών φυλών. Το εργαλείο αυτό διαμόρφωσε επίσης ένα πλαίσιο για τη βοήθεια εκ μέρους της ΕΕ με τη μορφή υποστήριξης της αποστολής στρατιωτικών παρατηρητών του ΟΑΕ στο Μπουρούντι και αποστολής παρατηρητών των ανθρωπίνων δικαιωμάτων από τον Ύπατο Αρμοστή των ΗΕ για τα ανθρώπινα δικαιώματα.
<P>
Υπό των φως των επακόλουθων εξελίξεων, το Συμβούλιο προέβη στον διορισμό ειδικού εκπροσώπου στην περιοχή, ο οποίος υποστηρίζει ενεργά τις εξελισσόμενες ειρηνευτικές προσπάθειες των Ηνωμένων Εθνών, του Οργανισμού Αφρικανικής Ενότητας, των τοπικών ηγετών και άλλων διαμεσολαβητών όπως οι πρώην Πρόεδροι Κάρτερ και Νυερέρε. Το Συμβούλιο υποστηρίζει τους αντικειμενικούς σκοπούς της διαδικασίας ενίσχυσης της ασφάλειας που εγκρίθηκε πρόσφατα στην Αρούσα και ελπίζει ότι αυτή θα υποβοηθήσει τη δημιουργία συνθηκών για ένα ουσιαστικό πολιτικό διάλογο στον οποίο θα συμμετάσχουν όλα ανεξαιρέτως τα ενδιαφερόμενα μέρη.
<P>
Το Συμβούλιο καταδίκασε έντονα την εκτέλεση του Κεν Σάρο-Βίβα τον Νοέμβριο του 1995 και ενέκρινε εν συνεχεία δύο κοινές θέσεις για τη Νιγηρία, αμφότερες των οποίων αποσκοπούσαν να ενθαρρύνουν τον σεβασμό των ανθρωπίνων δικαιωμάτων και την επιστροφή του δημοκρατικού πολιτικού συστήματος διακυβέρνησης στη χώρα. Οι κοινές θέσεις περιελάμβαναν μέτρα όπως οι περιορισμοί παροχής θεωρήσεων στα μέλη των δυνάμεων ασφαλείας, η απαγόρευση πώλησης όπλων και η αναστολή της αναπτυξιακής συνεργασίας. Η Ένωση συνεχίζει να παρακολουθεί στενά την εξέλιξη της καταστάσεως στη Νιγηρία και προτίθεται να συνεχίσει την εξέταση και τον καθορισμό περαιτέρω πιθανών μέτρων κατά της χώρας αυτής.
<P>
Ο κύριος στόχος της κοινής θέσεως η οποία εγκρίθηκε τον Οκτώβριο του 1995 σχετικά με την Αγκόλα ήταν να υποστηρίξει την κυβέρνηση της χώρας στην εδραίωση δημοκρατικών δομών και κράτους δικαίου. Αλλες διατάξεις περιελάμβαναν τη συνέχιση της συμμετοχής της ΕΕ στις προσπάθειες ανακούφισης της δυστυχίας των προσφύγων και της ενθάρρυνσης του σεβασμού των ανθρωπίνων δικαιωμάτων. Η Ένωση συμπλήρωσε τις δραστηριότητές της στην περιοχή με την ανάληψη δέσμευσης χορήγησης ποσού 800 περίπου εκατομμυρίων δολλαρίων ΗΠΑ σε ανθρωπιστική βοήθεια αποκατάστασης κατά τη διάσκεψη της UNDP του περασμένου έτους.
<P>
Εντός του πλαισίου της κοινής της δράσεως σχετικά με την εκκαθάριση των ναρκοπεδίων στην Αγκόλα η ΕΕ έχει συνεισφέρει 1, 5 εκατομμύριο Ecu για τις αντίστοιχες επιχειρήσεις. Η έγκαιρη ολοκλήρωση της διαδικασίας στρατιωτικής αποστράτευσης είναι ζωτική για τη μακροπρόθεσμη θεμελίωση της ειρήνης. Παράλληλα με την ανταπόκρισή της στις επείγουσες κρίσεις, η Ένωση επιζητεί επίσης να αντιμετωπίσει τις θεμελιώδεις αιτίες των συγκρούσεων στην Αφρική μέσω του επί πρακτικού επιπέδου εξελισσόμενου διαλόγου της σε συνεργασία με τον Οργανισμό Αφρικανικής Ενότητος.
<P>
Στα συμπεράσματά του της 4ης Δεκεμβρίου 1995, το Συμβούλιο επανέλαβε ότι η προληπτική διπλωματία, η διατήρηση της ειρήνης και η διεθνής ασφάλεια αποτελούν πρωτεύοντες στόχους της ΚΕΠΠΑ. Περιέγραψε τις αρχές στις οποίες στηρίζεται η συμβολή της Ένωσης στην υποστήριξη των ενεργειών των αφρικανικών οργάνων, και ιδιαίτερα του Οργανισμού Αφρικανικής Ενότητος, προς θεσμοθέτηση μέτρων πρόληψης των συγκρούσεων και επίλυσης των διαφορών. Οι αρχές αυτές αποτελούν τώρα τη βάση του εξελισσόμενου διαλόγου μεταξύ ΕΕ και ΟΑΕ σ' αυτόν τον σημαντικό τομέα και αποσκοπούν στην ενίσχυση των προσπαθειών του ΟΑΕ να δημιουργήσει τους δικούς του αποτελεσματικούς μηχανισμούς πρόληψης των συγκρούσεων και επίλυσης των διαφορών με την παροχή εκπαίδευσης, εμπειρογνωμοσύνης και λογιστικής υποστήριξης στους τομείς έγκαιρης προειδοποίησης, προληπτικής διπλωματίας και διαφύλαξης της ειρήνης.
<P>
Η κοινή δράση αναφορικά με τις νάρκες κατά προσωπικού, η οποία εγκρίθηκε στις 12 Μαΐου 1995, απετέλεσε ένα σημαντικό βήμα στις προσπάθειες της ΕΕ να αντιμετωπίσει την τραγωδία που συνεπάγεται η αδιάκριτη χρήση των όπλων αυτών σε πολλές χώρες. Η κοινή δράση καθιερώνει ένα κοινό μορατόριο εξαγωγών ναρκών κατά προσωπικού και προβλέπει την ενεργό προετοιμασία της διάσκεψης αναθεώρησης της Συμβάσεως Απάνθρωπων Όπλων του 1980 καθώς και συμμετοχή στην διεθνή προσπάθεια εκκαθάρισης των ναρκοπεδίων.
<P>
Μολονότι η κοινή δράση πράγματι υποβοήθησε κάπως την προώθηση των εργασιών της διάσκεψης αναθεώρησης, τα αποτελέσματα υπήρξαν κατώτερα των προσδοκιών μας και ορισμένων από τους στόχους που είχαμε θέσει σε ένα αριθμό σημαντικών προβλημάτων στην κοινή μας θέση. Ο αντικειμενικός μας σκοπός τώρα είναι να επιτύχουμε συμφωνία επάνω σε μια αναθεωρημένη κοινή δράση ούτως ώστε να μεγιστοποιήσουμε τη συμβολή της Ευρωπαϊκής Ένωσης στις διεθνείς προσπάθειες για μια, επί παγκοσμίου επιπέδου, απαγόρευση των όπλων αυτών.
<P>
Καλωσορίζω την έμφαση που αποδίδει με το σχέδιο ψηφίσματός του το Κοινοβούλιο στην προστασία των ανθρωπίνων δικαιωμάτων εικυρώνοντας τις προσπάθειες του Συμβουλίου να υποστηρίξει αυτή την αρχή. Η ετήσια έκθεση του Συμβουλίου προς το Κοινοβούλιο αναφορικά με τις δραστηριότητες της Ένωσης στον τομέα των ανθρωπίνων δικαιωμάτων παρουσιάστηκε ενωρίτερα τον τρέχοντα μήνα από τον Πρόεδρο Hδnsch. Η ιρλανδική προεδρία θα συνεχίσει τις προσπάθειες της Ένωσης για την προώθηση του σεβασμού των ανθρωπίνων δικαιωμάτων και για την εξασφάλιση ότι ο στόχος αυτός θα παραμείνει στο κέντρο των πολιτικών της Ένωσης γενικά και της κοινής εξωτερικής πολιτικής και πολιτικής ασφάλειας ειδικότερα.
<P>
Θα ήθελα να ευχαριστήσω το Ευρωπαϊκό Κοινοβούλιο για την ευκαιρία που παρέσχε στην ιρλανδική προεδρία για μια πρώτη ανταλλαγή απόψεων επί της ΚΕΠΠΑ. Θα ήθελα να σας διαβεβαιώσω και πάλιν για τη δέσμευσή μας να κρατούμε το Κοινοβούλιο ενήμερο των εξελίξεων στον τομέα της ΚΕΠΠΑ κατά τους ερχόμενους μήνες και προσβλέπω σε μια εποικοδομητική σχέση συνεργασίας μεταξύ του Συμβουλίου και του Ευρωπαϊκού Κοινοβουλίου, η οποία θα καταστήσει την Ένωση ικανή να αντιμετωπίσει αποτελεσματικά τις προκλήσεις που ορθώνονται ενώπιόν μας.

<SPEAKER ID=45 NAME="Πρόεδρος">
Σας ευχαριστώ, κύριε Πρόεδρε του Συμβουλίου. Στο σημείο αυτό διακόπτουμε τη συζήτηση επί της παρούσας έκθεσης. Η συζήτηση θα επαναληφθεί στις 3 μ.μ.

<CHAPTER ID=6>
Ψηφοφορίες
<SPEAKER ID=46 NAME="Πρόεδρος">
H ημερήσια διάταξη προβλέπει τώρα την ψηφοφορία.
<P>
Προτείνω να αλλάξουμε κάπως τη σειρά της ψηφοφορίας - μόνο και μόνο λόγω του αριθμού των παρόντων εδώ στην αίθουσα. Θα αρχίσουμε με τη σύσταση του κ. Wolf, στη συνέχεια θα ψηφίσουμε για την έκθεση του κ. Piecyk, τη σύσταση του κ. Hoppenstedt και τη σύσταση του κ. Meier. Mετά θα συνεχίσουμε με τις εκθέσεις, ή ακριβέστερα με τις ψηφοφορίες που απαιτούν απόλυτη πλειοψηφία, αλλά προηγουμένως θα πρέπει ακόμη να ψηφίσουμε για το χρονοδιάγραμμα των συνεδριάσεων.
<P>
Yπάρχουν αντιρρήσεις σ' αυτή την ελαφρά τροποποιημένη διαδικασία;

<SPEAKER ID=47 LANGUAGE="FR" NAME="Wurtz">
Κύριε Πρόεδρε, θα ήθελα να κάνω μια παρατήρηση ακριβώς σχετικά με το θέμα του χρονοδιαγράμματος. Αυτό που ζητώ είναι πολύ απλό. Θα επιθυμούσα από τη μεριά σας μια δήλωση πως δεν μπορεί να κατατεθεί οποιαδήποτε τροπολογία η οποία αφορά τον αριθμό περιόδων συνόδου που θα πραγματοποιούνται στο Στρασβούργο, και αυτό για δύο λόγους: πρώτον, επειδή οφείλουμε να είμαστε συνεπείς προς το συμβιβασμό του Εδιμβούργου και, δεύτερον, διότι θα πρέπει να αναμείνουμε την απόφαση του Δικαστηρίου, στο οποίο υπάρχει προσφυγή σχετικά με το συγκεκριμένο θέμα.

<SPEAKER ID=48 NAME="Πρόεδρος">
Kύριε Wurtz, θα είχατε την καλοσύνη να βάλετε τα ακουστικά, για να μπορέσω να σας πω κάτι;
<P>
Mόλις έκανα μια πρόταση, να αλλάξουμε δηλαδή τη σειρά της ψηφοφορίας. Aυτό έχει κάποια σχέση με τον αριθμό των παρόντων εδώ στην αίθουσα. Θα αναγγείλω το χρονοδιάγραμμα των συνεδριάσεων κάπως αργότερα. Όταν θα αναγγείλω το θέμα αυτό για ψηφοφορία, θα έχετε τη δυνατότητα εσείς και όλοι οι άλλοι που θέλουν να πάρουν το λόγο, να πουν κάτι επ' αυτού. Eίναι πιο σκόπιμο να το κάνετε τότε που θα αναγγελθεί το θέμα της ημερήσιας διάταξης.

<SPEAKER ID=49 NAME="Piecyk">
Kύριε Πρόεδρε, κατά τη χθεσινή συζήτηση υπήρξαν ορισμένες ασάφειες. Γι' αυτό και θα ήθελα, για διευκρίνιση, να κάνω μερικές παρατηρήσεις ακόμη. Πρώτον: Mε το να ψηφίσουμε σήμερα, δεν τελειώνει η επεξεργασία των διευρωπαϊκών δικτύων, επειδή, ως γνωστόν, αυτά υπόκεινται σε αναθεώρηση ανά τακτά χρονικά διαστήματα. Δεύτερον: Oρισμένοι βουλευτές επεσήμαναν χθες ότι μια σειρά τροπολογιών για το παράρτημα I δεν ελήφθησαν υπόψη. Aυτό αληθεύει, γι' αυτό και συνεννοηθήκαμε με την Eπιτροπή να μας υποβάλει, για παράδειγμα για τους λιμένες, μια ξεχωριστή πρόταση, και να λάβει υπόψη προσεχώς, στην αναθεώρηση, τις άλλες τροπολογίες του Kοινοβουλίου που αγνοήθηκαν.
<P>
Tρίτον: Mε τα συμπεράσματα του Συμβουλίου της Φλωρεντίας, δημιουργήθηκαν, σε μας στο Kοινοβούλιο, παρεξηγήσεις, και γι' αυτό είμαι ιδιαίτερα ευτυχής που ο Πρόεδρος του Συμβουλίου, κ. Dini, ξεκαθάρισε ορισμένα πράγματα ενώπιον του Kοινοβουλίου, στις Bρυξέλλες. Eίπε δηλαδή ότι στην Φλωρεντία δεν έκανε καμιά μονομερή τροποποίηση το Συμβούλιο. Eπρόκειτο απλώς για τη γνωστοποίηση μιας πρότασης τροποποίησης, για το έργο υπ' αριθ. 8; φυσικά και κάθε τροποποίηση θα γινόταν στα πλαίσια της συναπόφασης. Γνωρίζετε πως και οι δύο μιλήσαμε επ' αυτού του θέματος, και υπό την προϋπόθεση αυτή, κύριε Πρόεδρε, μπορώ να συστήσω στην ολομέλεια να δώσουμε σήμερα εδώ την συγκατάθεσή μας.
<P>
(Tο Σώμα εγκρίνει το κοινό σχέδιο)

<SPEAKER ID=50 LANGUAGE="FR" NAME="Wurtz">
Κύριε Πρόεδρε, θα επαναλάβω το αίτημα που σας απηύθυνα προηγουμένως, το οποίο είναι πολύ απλό. Θα επιθυμούσα, με βάση το άρθρο 125, παράγραφος 3, του Κανονισμού μας, να μη δεχθείτε την κατάθεση οποιασδήποτε τροπολογίας σχετικά με το χρονοδιάγραμμα των περιόδων συνόδου για το 1997, η οποία να αναφέρεται στον αριθμό των ολομελειακών συνόδων που θα πραγματοποιηθούν στο Στρασβούργο. Και αυτό για δύο λόγους. Πρώτον, για να παραμείνουμε συνεπείς προς το συμβιβασμό του Εδιμβούργου. Και δεύτερον, κύριε Πρόεδρε, επειδή θα πρέπει να αναμείνουμε την απόφαση του Δικαστηρίου, στο οποίο έχει γίνει προσφυγή γι' αυτό το συγκεκριμένο θέμα.
<P>
(Χειροκροτήματα)

<SPEAKER ID=51 LANGUAGE="FR" NAME="Striby">
Κύριε Πρόεδρε, θέλω και εγώ -όπως και ο συνάδελφός μου- να επικαλεστώ τον Κανονισμό, και συγκεκριμένα το άρθρο 125, σχετικά με την ψηφοφορία επί του χρονοδιαγράμματος των περιόδων συνόδου της Ολομελείας για το 1997. Πράγματι, το άρθρο 125 ορίζει πως ο πρόεδρος κρίνει αν μία τροπολογία μπορεί ή όχι να γίνει αποδεκτή. Συμβαίνει ότι οι τροπολογίες υπ' αριθ. 27 και 34, που ζητούν την κατάργηση μιας περιόδου συνόδου της Ολομελείας στο Στρασβούργο, έρχονται σε κατάφωρη αντίθεση με το συμβιβασμό του Εδιμβούργου, τον οποίο, Κύριε Πρόεδρε -οφείλουμε να το υπενθυμίσουμε-, εσείς προσωπικά υπεραμυνθήκατε με θέρμη κατά την πρόσφατη επίσκεψή σας στο Παρίσι. Γνωρίζουμε καλά, Κύριε Πρόεδρε, πως δεν είσαστε άνθρωπος της διγλωσσίας, πως είσαστε συνεπής προς τις δηλώσεις σας. Γι' αυτό, Κύριε Πρόεδρε, σας ζητούμε να μη θέσετε σε ψηφοφορία τις τροπολογίες υπ' αριθ. 27 και 34, δηλώνοντας πως αυτές δεν μπορούν να γίνουν αποδεκτές.

<SPEAKER ID=52 LANGUAGE="FR" NAME="Fabre-Aubrespy">
Κύριε Πρόεδρε, σας ευχαριστώ που μου δώσατε το λόγο, και σας είμαι ακόμη περισσότερο ευγνώμων επειδή δεν τον είχα ζητήσει. Δεδομένου ότι δεν πολυσυνηθίζετε να μου δίνετε το λόγο όταν σας τον ζητώ, οφείλω να σας ευχαριστήσω ιδιαιτέρως. Ο κ. Striby μίλησε εξ ονόματός μου.

<SPEAKER ID=53 NAME="Πρόεδρος">
Kυρίες και κύριοι, πριν τώρα συνεχίσουμε μ' αυτού του είδους τις αιτήσεις για να πάρετε το λόγο, σας λέω το εξής: Φυσικά και προβληματίσθηκα για το κατά πόσον επιτρέπεται να ψηφίσουμε σήμερα γι' αυτήν την τροπολογία, με την οποία θα πρέπει να διαγραφεί μια σύνοδος του Oκτωβρίου, κι ερεύνησα το θέμα. Πρώτον: Στην ιστορία του Kοινοβουλίου υπάρχουν ήδη πολλές προηγούμενες περιπτώσεις, και οι προκάτοχοί μου ανέκαθεν θεωρούσαν παραδεκτές τέτοιες τροπολογίες; και για τις τροπολογίες αυτές γίνονταν πάντα ψηφοφορία εδώ στο Σώμα.
<P>
(Xειροκροτήματα) Δεν θα ήθελα να αποκλίνω απ' αυτήν την τακτική.
<P>
Δεύτερον: Πέρυσι ψηφίσαμε για μια παρόμοια τροπολογία. Στο μεταξύ βρίσκεται σε εξέλιξη μια αγωγή ενώπιον του Eυρωπαϊκού Δικαστηρίου. Πέρυσι το Σώμα, εγκρίνοντας την τροπολογία, επιβεβαίωσε de facto το παραδεκτόν της τροπολογίας. Δεν θα πάω λοιπόν να αλλάξω την κατάσταση της αγωγής ενώπιον του Eυρωπαϊκού Δικαστηρίου, παίρνοντας φέτος διαφορετική απόφαση απ' ότι πέρυσι.
<P>
Tρίτον: Tο Σώμα είναι ελεύθερο να απορρίψει ή να εγκρίνει την τροπολογία. Όποιος νομίζει πως δεν είναι παραδεκτή, θα πρέπει να την απορρίψει. Tο θέμα λοιπόν εναπόκειται στο Σώμα κι εκεί το αφήνω κι εγώ.

<SPEAKER ID=54 LANGUAGE="FR" NAME="Pasty">
Κύριε Πρόεδρε, θα ήθελα να πω πως δεν μπορούμε να δεχθούμε την επιχειρηματολογία σας επειδή το θέμα αν μία τροπολογία μπορεί ή όχι να γίνει αποδεκτή συνιστά ένα ζήτημα διαδικασίας, και όχι ουσίας. Εσείς όμως είσαστε υποχρεωμένος να εφαρμόσετε τις συνθήκες και τον κανονισμό και, στην προκειμένη περίπτωση, οι συνθήκες και ο κανονισμός ορίζουν ρητώς -δεδομένου ότι έχει μεσολαβήσει μια απόφαση των αρχηγών κρατών και κυβερνήσεων- πως οφείλετε να δηλώσετε πως οι εν λόγω τροπολογίες δεν μπορούν να γίνουν αποδεκτές.

<SPEAKER ID=55 NAME="Πρόεδρος">
Aξιότιμοι κυρίες και κύριοι συνάδελφοι, γνωρίζετε το ίδιο καλά μ' εμένα πως για το θέμα του κατά πόσον η απόφαση του Eδιμβούργου έχει χαρακτήρα Συνθήκης, υπάρχουν διαφορετικές απόψεις σ' αυτό το Σώμα. Oι απόψεις αυτές δεν έχουν ξεκαθαριστεί μέχρι τώρα δικαστικά. Kι επειδή ακριβώς υπάρχουν τόσο διαφορετικές απόψεις, εφαρμόζω το άρθρο που μνημόνευσε ο κ. Striby: »Tο παραδεκτό των τροπολογιών κρίνει ο Πρόεδρος» - έτσι αναφέρεται στο άρθρο 125 παράγραφος 3, και την απόφαση αυτή σας την ανακοίνωσα.

<SPEAKER ID=56 LANGUAGE="FR" NAME="Blot">
Κύριε Πρόεδρε, σας ευχαριστώ που μου δώσατε το λόγο για να μιλήσω για τον Κανονισμό. Όντως μπορώ να διαπιστώσω ότι έχετε δυσκολία να δείτε στα δεξιά σας κάποιους βουλευτές που παρεμβαίνουν. Γι' αυτό, σας είμαι ευγνώμων για το γεγονός ότι μου δώσατε το λόγο.
<P>
Η παρέμβασή μου αφορά επίσης θέματα κανονισμού και αναφέρεται στα ίδια ζητήματα που έθιξαν οι προλαλήσαντες, και ιδίως οι κ.κ. Pasty και Striby. Από τη μεριά μου, πιστεύω πως οι τροπολογίες αυτές δεν μπορούν να γίνουν αποδεκτές. Καταλαβαίνω ότι έχετε διαφορετική γνώμη επί του θέματος, αλλά οφείλω να υπογραμμίσω πως, τη στιγμή που η Διακυβερνητική Διάσκεψη έχει ξεκινήσει τις εργασίες της, φρονώ πως, από πολιτικής άποψης -και παρακάμπτοντας τις καθαρά νομικές πτυχές του ζητήματος-, η αποδοχή της συμβολικής υποταγής του Ευρωπαϊκού Κοινοβουλίου στο Συμβούλιο και στην Επιτροπή, με το να θέλουμε να μεταφέρουμε τις συνόδους του Κοινοβουλίου μας στις Βρυξέλλες, ισοδυναμεί στην προκειμένη στιγμή με αποδυνάμωση του Στρασβούργου. Θεωρώ ότι η ανεξάρτητη λειτουργία του Κοινοβουλίου απορρέει επίσης, σε σημαντικό βαθμό, από το γεγονός ότι η κεντρική του έδρα έχει οριστεί σε μια πόλη διαφορετική απ' αυτήν όπου εδρεύουν η Επιτροπή και το Συμβούλιο. Μια τέτοια υποταγή είναι, κατά τη γνώμη μου, ιδιαίτερα λυπηρή. Αυτό θα ήθελα να πω στους συναδέλφους μας πρωτού προχωρήσουμε στην ψηφοφορία.

<SPEAKER ID=57 NAME="Πρόεδρος">
Kυρίες και κύριοι, προχωρούμε τώρα στην ψηφοφορία. Xάριν του θέματος για το οποίο γίνεται λόγος εδώ, δεν θα 'πρεπε να προσπαθήσουμε να παρεμποδίσουμε ή να καθυστερήσουμε την ψηφοφορία, με διαδικαστικά τεχνάσματα ή με αιτήσεις επί της διαδικασίας.
<P>
(Xειροκροτήματα) Όλοι έχουν τη δυνατότητα, με την ψήφο τους, να ξεκαθαρίσουν τη θέση τους στο θέμα που θα πρέπει να αποφασίσουμε εδώ.

<SPEAKER ID=58 LANGUAGE="IT" NAME="Muscardini">
Κύριε Πρόεδρε, υπήρξε κοπιαστικό, αλλά άξιζε τον κόπο: επιτέλους κατορθώσαμε να λάβουμε το λόγο ενώπιον της Ολομέλειας! Δεν θέλουμε να καθυστερήσουμε την ψηφοφορία, κύριε Πρόεδρε: θέλουμε μόνο να αποφεύγονται οι παρεμβάσεις σας κάθε φορά που μιλάει ένας βουλευτής και να μιλάτε εσείς πέντε φορές για το ίδιο θέμα, ενώ εμείς μπορούμε να παρέμβουμε μία μόνο φορά, και αυτό μέ πολύ κόπο διότι σε αυτή την πτέρυγα, όπως και στην άλλη αντίθετη πτέρυγα δεν κοιτάζετε πολύ συχνά. Θα παρακαλούσα συνεπώς τους συνεργάτες σας να είναι πιο προσεκτικοί προς τους συναδέλφους που ζητούν το λόγο.
<P>
Όσον αφορά το πρόβλημα για το οποίο παρεμβαίνουμε, είπατε ότι έχει ήδη συμβεί με τους προκατόχους σας να γίνονται δεκτές τροπολογίες τέτοιου είδους, και συνεπώς εσείς ακολουθείτε την παγιωθείσα πρακτική. Μου θυμίζετε το παλιό λατινικό ρητό σύμφωνα με το οποίο errare humanum est , το ένα επιμένει όμως κανείς «ουκ ανδρός σοφού». Σχετικά με το ειδικότερο ζήτημα των Βρυξελλών, θα ήθελα να καταγγείλω στο Σώμα τους περίεργους ελιγμούς τόσο της Επιτροπής όσο και του Κοινοβουλίου για τα ακίνητα, πρόβλημα που θέλουμε να φωτισθεί διότι ορισμένοι πλουτίζουν με τρόπο άθλιο σε βάρος τόσο του Κοινοβουλίου όσο και της δημοκρατίας.

<SPEAKER ID=59 LANGUAGE="EN" NAME="McMillan-Scott">
Κύριε Πρόεδρε, είμαι βέβαιος ότι το Σώμα υποστηρίζει στη συντριπτική του πλειοψηφία τη δήλωση που κάνατε. Εάν το Σώμα τούτο δεν έχει κυριαρχία στον καθορισμό της ημερήσιας διάταξής του, τότε που έχει κυριαρχία; Το γεγονός αυτό πρέπει να γίνει κατανοητό όχι μόνο από το Συμβούλιο των Υπουργών και το Ευρωπαϊκό Συμβούλιο αλλά και από το Ευρωπαϊκό Δικαστήριο επίσης. Σήμερα μπορούμε να αποστείλουμε ένα μήνυμα και ελπίζω ότι το Κοινοβούλιο θα το πράξει.
<P>
(Χειροκροτήματα)

<SPEAKER ID=60 LANGUAGE="EN" NAME="Crowley">
Κύριε Πρόεδρε, πολλά λέγονται στο Σώμα σχετικά με την κυριαρχία του Κοινοβουλίου και σχετικά με την τήρηση του Κανονισμού, των Συνθηκών και τα τοιαύτα. Ας μην ξεχνάμε ότι όταν ο Χίτλερ θέλησε να αναλάβει την εξουσία και να επιβάλει τον ναζισμό στη Γερμανία χρησιμοποίησε για τον σκοπό αυτόν τις αποκαλούμενες κοινοβουλευτικές διαδικασίες.
<P>
Αυτό που γίνεται εδώ είναι ότι, με την άρνηση να επιτραπεί στους ανθρώπους να μιλήσουν στο Κοινοβούλιο, με την άρνηση εξασφάλισης ότι ο κόσμος συμμορφούται με τις αποκαλούμενες Συνθήκες και το Σύνταγμα αυτού του Κοινοβουλίου και της Ευρωπαϊκής Ένωσης, αποτυγχάνουμε στην εκπλήρωση της υποχρέωσής μας να αποτελέσουμε παράδειγμα για τους πολίτες.
<P>
Από τις Συνθήκες προκύπτει με απόλυτη σαφήνεια ότι έδρα του Κοινοβουλίου είναι το Στρασβούργο και, παρά εκείνα που προσπαθούν να κάνουν και να πουν τα Μέλη από την άλλη πλευρά και παρά εκείνα που ίσως να προσπαθήσουν να κάνουν, περιφρονούν το δίκαιο, το θεσμικό δίκαιο και τα δικαιώματα των πολιτών της Ευρώπης!

<SPEAKER ID=61 NAME="Πρόεδρος">
Aυτή δεν ήταν δήλωση επί της διαδικασίας. Tώρα ακούστε, παρακαλώ, προσεκτικά και συγκεντρωθείτε στην ψηφοφορία.

<SPEAKER ID=62 LANGUAGE="EN" NAME="Ahern">
Κύριε Πρόεδρε, τα σχόλια του κ. Crowley αποτελούν ντροπή για το Σώμα! Του ζητώ να τα ανακαλέσει αμέσως!

<SPEAKER ID=63 LANGUAGE="FR" NAME="Cohn-Bendit">
Κύριε Πρόεδρε, με όλο το σεβασμό που οφείλω προς οποιονδήποτε βουλευτή, πρέπει να πω ότι ο επιχειρούμενος παραλληλισμός ανάμεσα σε μια συζήτηση στο Κοινοβούλιο σχετικά με το χρονοδιάγραμμα, από τη μια, και το πολιτικό πρόβλημα της χιτλερικής Γερμανίας, από την άλλη, εκτός του ότι είναι συκοφαντία, αποτελεί επίσης και μια βλακεία που δεν τιμά το Ευρωπαϊκό Κοινοβούλιο.
<P>
(Ζωηρά χειροκροτήματα)

<SPEAKER ID=64 NAME="Πρόεδρος">
Kύριε Crowley, μπορείτε να είστε ευτυχής που, λόγω του θορύβου μέσα στο Σώμα, δεν σας άκουσα. Aλλά δεν θα επιτρέψω καμιά άλλη συζήτηση τώρα για το θέμα αυτό.
<P>
Mετά την ψηφοφορία επί των τροπολογιών 1 έως 7

<SPEAKER ID=65 LANGUAGE="FR" NAME="Fabre-Aubrespy">
Κύριε Πρόεδρε, αυτό που πράξατε μόλις τώρα είναι σκανδαλώδες! Πριν από λίγο είχατε επιδείξει ανευθυνότητα. Τώρα όμως, παραβιάσατε τους πιο στοιχειώδεις δημοκρατικούς κανόνες.
<P>
Εμείς είμαστε οι συντάκτες των τροπολογιών που μόλις θέσατε ομαδικά σε ψηφοφορία. Σας ζητώ το λόγο για να αποσύρω μερικές απ' αυτές τις τροπολογίες, και δεν μου τον δίνετε. Όχι απλώς επιδεικνύετε παντελή ανευθυνότητα, αλλά επιπλέον περιφρονείτε το δικαίωμα του καθενός από μας να εκφράσει την άποψή του. Όταν κάποιος καταθέτει τροπολογίες, διατηρεί πάντα το δικαίωμα να παίρνει το λόγο πριν από την ψηφοφορία των εν λόγω τροπολογιών!
<P>
Mετά την ψηφοφορία

<SPEAKER ID=66 LANGUAGE="FR" NAME="Gollnisch">
Κύριε Πρόεδρε, σας ευχαριστώ που μου δώσατε το λόγο. Θα είμαι αρκετά σύντομος.
<P>
Κύριε Πρόεδρε, αγαπητοί συνάδελφοι, τώρα που ησύχασαν τα πνεύματα, επιτρέψτε μου να πω δυο λόγια σχετικά με το επιχείρημα που προβάλλει η πλειοψηφία αυτού του Κοινοβουλίου, η οποία, καθώς φαίνεται, από νομικής άποψης έχει το δικαίωμα να κάνει ό, τι θέλει και ανά πάσα στιγμή.
<P>
Κύριε Πρόεδρε, η επίκλησή μου του Κανονισμού αναφέρεται στο άρθρο 216 της Ιδρυτικής Συνθήκης της Ευρωπαϊκής Οικονομικής Κοινότητας, στο άρθρο 77 της Ιδρυτικής Συνθήκης της Ευρωπαϊκής Κοινότητας Ανθρακα και Χάλυβα, και στο άρθρο 189 της Ιδρυτικής Συνθήκης της Ευρωπαϊκής Κοινότητας Ατομικής Ενέργειας. Όλα τα άρθρα που προανέφερα, Κύριε Πρόεδρε, ορίζουν με το σαφέστερο τρόπο -και τα έχω εδώ στη διάθεσή σας- ότι η έδρα των θεσμικών οργάνων καθορίζεται βάσει κοινής συμφωνίας των κυβερνήσεων των κρατών μελών. Η διακήρυξη του Εδιμβούργου, που έχει ισχύ διεθνούς συνθήκης, επίσης αναφέρεται στα κείμενα. Αν θέτετε τώρα ως θέμα αρχής το γεγονός ότι κάποια κοινοβουλευτική πλειοψηφία δικαιούται να παρεκκλίνει από τους κανόνες που διέπουν τις προαναφερθείσες αρμοδιότητες, τότε η ίδια αυτή πλειοψηφία θα μπορεί να παρεκκλίνει και από τις Συνθήκες από τις οποίες απορρέουν οι εν λόγω αρμοδιότητες, και έτσι, κατά κάποιο τρόπο, θα υπονομεύει τα ίδια της τα θεμέλια.

<SPEAKER ID=67 NAME="Πρόεδρος">
Kύριε συνάδελφε, η έδρα του οργάνου δεν ήταν καν αντικείμενο της συζήτησης και της ψηφοφορίας. H έδρα του οργάνου καθορίστηκε στο Eδιμβούργο και είναι το Στρασβούργο. Eδώ το θέμα ήταν μονάχα η ψηφοφορία για τη πραγματοποίηση μιας περιόδου και τίποτε άλλο.

<SPEAKER ID=68 LANGUAGE="EN" NAME="Cassidy">
Κύριε Πρόεδρε, μόλις τώρα κοίταζα το κείμενο της Τροπολογίας Αριθ 21, που ψηφίσαμε πριν λίγο, και η οποία αφορά μεταβολές στις εβδομάδες 37 και 38. Παρατηρώ ότι αναφέρει εβδομάδα που αρχίζει στις 8 Σεπτεμβρίου και εβδομάδα που αρχίζει στις 15 Σεπτεμβρίου. Εάν κοιτάξετε το ημερολόγιο του Κοινοβουλίου για το 1997 θα διαπιστώσετε ότι η 8η και η 15η Σεπτεμβρίου είναι στην πραγματικότητα Κυριακές, ημέρες τέλους της εβδομάδος, όχι ημέρες αρχής της εβδομάδος.

<SPEAKER ID=69 NAME="Πρόεδρος">
Kύριε Cassidy, στο ημερολόγιο που έχω μπροστά μου δε συμβαίνει κάτι τέτοιο. Φυσικά και θα το εξετάσουμε αυτό, αλλά σε περίπτωση που έχετε δίκιο, τότε φυσικά ισχύει η απόφαση, με την έννοια ότι, για το Eυρωπαϊκό Kοινοβούλιο, η Kυριακή είναι Δευτέρα.
<P>
(Γέλια)

<SPEAKER ID=70 NAME="Fayot">
Κύριε Πρόεδρε, κατά τη συνεδρίαση που πραγματοποίησε στις 24 Ιουνίου 1995, η Επιτροπή Κανονισμού εξουσιοδότησε τον πρόεδρό της και τους εισηγητές να υποβάλουν σύσταση για υπερψήφιση των εκθέσεων Nordmann και Ford, δυνάμει των διατάξεων του άρθρου 114 του Κανονισμού μας.
<P>
Οι εισηγητές, όπως και ο πρόεδρος της επιτροπής, συνιστούν στο Σώμα να απορρίψει όλες συνολικά τις τροπολογίες, εκτός από εκείνες που εγκρίθηκαν στους κόλπους της επιτροπής.
<P>
Απευθυνόμενος προς τους συντάκτες των τροπολογιών τις οποίες σας καλούμε να απορρίψετε, θα ήθελα να επισημάνω ότι μοναδικός σκοπός της παρούσας σύστασης είναι η τήρηση των δεσμεύσεων που ανελήφθησαν από την Επιτροπή Κανονισμού, και ότι δεν συνεπάγεται οποιαδήποτε κρίση επί του περιεχομένου των τροπολογιών που καλείστε να απορρίψετε. Ορισμένα θέματα που θίγονται στις τροπολογίες τους έχουν, άλλωστε, ήδη αποτελέσει αντικείμενο διεξοδικής συζήτησης στους κόλπους της Επιτροπής Κανονισμού, και θα συζητηθούν εκ νέου επ' ευκαιρία της κατάρτισης μεταγενέστερων εκθέσεων, που θα χρειαστούν για τη συνέχιση του έργου μας. Επαναλαμβάνω, λοιπόν, πως η απόρριψη των εν λόγω τροπολογιών, πολλές εκ των οποίων εμπεριέχουν ενδιαφέρουσες και χρήσιμες ιδέες για το περαιτέρω έργο της επιτροπής μας, δεν συνεπάγεται οποιαδήποτε κρίση επί του ουσιαστικού τους περιεχομένου.

<SPEAKER ID=71 LANGUAGE="EN" NAME="Donnelly, Brendan">
Κύριε Πρόεδρε, μετά την πολύ καλή παρουσίαση του κ. Fayot θα ήθελα να αποσύρω την Τροπολογία μου Αριθ. 4 υπέρ της Τροπολογίας Αριθ. 10 την οποία κατέθεσε ο κ. Nordmann.

<SPEAKER ID=72 NAME="Πρόεδρος">
H τροπολογία 4, αν κατάλαβα καλά, συνεπώς, έχει αποσυρθεί.

<SPEAKER ID=73 NAME="Nordmann">
Κύριε Πρόεδρε, οφείλω στους συναδέλφους μια εξήγηση όσον αφορά την τροπολογία αριθ. 10. Συμφωνώ, προφανώς, με όλα όσα είπε προηγουμένως ο πρόεδρος Fayot σχετικά με τις υπόλοιπες τροπολογίες. Αλλά η τροπολογία αριθ. 10 παρουσιάζει κάποια ιδιομορφία: πρόκειται για μια νέα διατύπωση που είχα προτείνει ο ίδιος στη διάρκεια μιας σύντομης συζήτησης που έλαβε χώρα τη Δευτέρα, κατά την εκ νέου εγγραφή της έκθεσής μου στην ημερήσια διάταξη, με σκοπό να διευκολύνω την εξεύρεση μιας συναίνεσης.
<P>
Βεβαίως, η συγκεκριμένη τροπολογία δεν έχει καμία πιθανότητα να εγκριθεί -οι προηγούμενες ψηφοφορίες, που διεξήχθησαν από την αρχή της παρούσας συνεδρίασης, το δείχνουν ξεκάθαρα-, παρά μόνο αν υποστηριχθεί από την πλειοψηφία των πολιτικών Ομάδων, και ιδίως των μεγάλων. Απ' ότι έχω πληροφορηθεί, μία απ' αυτές τις μεγάλες Ομάδες δεν προτίθεται να υπερψηφίσει αυτή την τροπολογία. Υπό αυτές τις συνθήκες, και επειδή επιθυμώ, ως εισηγητής, να ευνοήσω την εξεύρεση μιας συναίνεσης, είμαι υποχρεωμένος να την αποσύρω, με την ελπίδα ωστόσο -από τη στιγμή που κάτι τέτοιο επιτρέπεται από τον Κανονισμό μας- ότι κάποιος συνάδελφος θα σκεφθεί να την υποβάλει εκ νέου σε ψηφοφορία!

<SPEAKER ID=74 LANGUAGE="EN" NAME="Donnelly, Brendan">
Κύριε Πρόεδρε, θα ήθελα να ακολουθήσω την πολύ ευρεία έννοια που έδωσε ο κ. Nordmann και να εγκρίνω την τροπολογία εξ ονόματος του Ευρωπαϊκού Λαϊκού Κόμματος.
<P>
Πριν από την ψηφοφορία επί της τροπολογίας 10

<SPEAKER ID=75 LANGUAGE="FR" NAME="Fabre-Aubrespy">
Κύριε Πρόεδρε, η τροπολογία αυτή δεν κατατέθηκε μέσα στην προβλεπόμενη προθεσμία, άρα θα πρέπει να θεωρηθεί ως προφορική τροπολογία. Αντιτάσσομαι στην τροπολογία αυτή για δύο λόγους. Ο πρώτος αφορά ένα ζήτημα διαδικασίας. Εδώ και ενάμισυ χρόνο παιδευόμαστε με τη συζήτηση αυτού του κειμένου, και είναι αδιανόητο να υποβάλλονται συμβιβαστικές τροπολογίες την τελευταία στιγμή.
<P>
Ο δεύτερος λόγος αφορά την ουσία. Δεν είναι ανάγκη να θεσπιστούν ρυθμίσεις εφαρμογής για τις διατάξεις που έχουν εγκριθεί μέχρι τώρα. Το ότι επιθυμούμε να εισαγάγουμε ρυθμίσεις εφαρμογής σημαίνει ότι, στην πραγματικότητα, είμαστε αντίθετοι με τη μεταρρύθμιση. Επειδή ακριβώς νοιάζομαι για τη διαφάνεια, και επειδή θέλω πράγματι να λάβω γνώση όλων των ρυθμίσεων που μας αφορούν σχετικά με τα οικονομικά μας, εκφράζω λοιπόν την αντίθεσή μου στη συγκεκριμένη τροπολογία, και είμαι βέβαιος πως θα βρεθούν δώδεκα συνάδελφοι που θα υποστηρίξουν αυτή την αντίθεσή μου.

<SPEAKER ID=76 NAME="Πρόεδρος">
Kύριε συνάδελφε, το θέμα έχει ως εξής: Aυτή είναι μια συμβιβαστική πρόταση που υποβλήθηκε κανονικά. Kαι υπάρχει σε όλες τις γλώσσες. H πρόταση αυτή αποσύρθηκε, και οι κανόνες επιτρέπουν ένα μέλος του Σώματος να υιοθετήσει μια τέτοια αποσυρθείσα πρόταση, που εξακολουθεί έτσι να είναι μια συμβιβαστική τροπολογία. M' αυτόν τον τρόπο ενεργήσαμε. Δεν βλέπω το παραμικρό λάθος εδώ, και γι' αυτό θα ψηφίσουμε τώρα για την τροπολογία 10.
<P>
Mετά την ψηφοφορία επί της τροπολογίας 10

<SPEAKER ID=77 LANGUAGE="FR" NAME="Fabre-Aubrespy">
Κύριε Πρόεδρε, σε όσα είπα προηγουμένως, θα μπορούσα να προσθέσω ότι έχετε εφευρετικό πνεύμα. Μόλις επινοήσατε τρόπους κατάθεσης συμβιβαστικών τροπολογιών τη στιγμή που εξ αρχής δεν υπήρχε καμία τροπολογία.
<P>
Ο Κανονισμός μας βεβαίως προβλέπει τη δυνατότητα κατάθεσης συμβιβαστικών τροπολογιών, σε περιπτώσεις όπου διαπιστώνεται ότι υπάρχει μεγάλος αριθμός τροπολογιών και, με σκοπό να επιλυθούν οι υπάρχουσες διαφορές σε μια σειρά τροπολογιών, προτάσσεται μια συμβιβαστική τροπολογία από πολλές πολιτικές Ομάδες. Χαρακτηρίσατε ως «συμβιβαστική τροπολογία» ένα κείμενο που στην πραγματικότητα δεν είναι κάτι τέτοιο. Επομένως, διατηρώ τις επιφυλάξεις που διατύπωσα πρωτύτερα. Και επί του θέματος αυτού θα οφείλατε, όπως ορίζει ο Κανονισμός, να ρωτήσετε τους συναδέλφους αν αντιτίθενται στην ψηφοφορία.
<P>
(Χειροκροτήματα)

<SPEAKER ID=78 NAME="Πρόεδρος">
Kύριε συνάδελφε, θα ελέγχω τον τρόπο της έκφρασής μου.
<P>
(Tο Σώμα εγκρίνει την πρόταση απόφασης)

<SPEAKER ID=79 LANGUAGE="EN" NAME="McMillan-Scott">
Κύριε Πρόεδρε, θα ήθελα να καλωσορίσω στην Αίθουσα τον Sir James Goldsmith σε μια από τις σπάνιες επισκέψεις του στο Κοινοβούλιο.
<P>
(Γέλια) Εάν βρισκόταν εδώ λίγο πιο πριν οι γάλλοι ψηφοφόροι του θα ήταν ίσως ευτυχέστεροι για το αποτέλεσμα της ψηφοφορίας επί του θέματος Βρυξέλλες/Στρασβούργο η οποία χάθηκε για μία ακριβώς ψήφο.
<P>
(Γέλια)  Δεύτερη έκθεση του κ. Ford, εξ ονόματος της Eπιτροπής Kανονισμού, Eλέγχου της Eντολής και Aσυλιών (A4-0200/96), για τις ομάδες ειδικών συμφερόντων στο Eυρωπαϊκό Kοινοβούλιο
<P>
(Tο Σώμα εγκρίνει την πρόταση απόφασης)
<SPEAKER ID=80 LANGUAGE="DE" NAME="Schroedter">
Κυρία Πρόεδρε, εξ ονόματος της ομάδας μας, θα ήθελα να ξεκαθαρίσω και πάλι πως για μας ήταν πολύ σημαντικό να ψηφίσουμε κατά των διευρωπαϊκών δικτύων. Θεωρούμε δηλαδή παράλογο, εκτελώντας ακριβά έργα που θα ανεβάσουν το γόητρο μας, να θέλουμε να καταπολεμήσουμε την ανεργία και ταυτόχρονα να θέλουμε να χρησιμοποιήσουμε για τα έργα αυτά τα διαρθρωτικά ταμεία τα οποία, ως γνωστόν, αποσκοπούν στο να βελτιώσουν την τοπική υποδομή και να δημιουργήσουν θέσεις εργασίας. Eίναι αναμφισβήτητο, στο μεταξύ, πως μειώνεται η προθυμία για την χρηματοδότηση αυτών των έργων παραφροσύνης. Eίναι επίσης αναμφισβήτητο πως, εδώ και πολύ καιρό, τα μειονεκτήματα υπερτερούν των πλεονεκτημάτων. Όπως ήδη κατέστησε σαφές πέρυσι στο Kοινοβούλιό μας ο ισπανός Yπουργός Περιβάλλοντος, τέτοια μεγάλα και κεντρικά έργα οδοποιΐας δεν έχουν κανένα νόημα γενικώς, επειδή οι επιπτώσεις του συγκεντρωτισμού αποδεικνύονται μέγα μειονέκτημα για τις μειονεκτικές και περιφερειακές περιοχές, διότι αυτά τα διευρωπαϊκά δίκτυα συνδέουν κέντρα, στα οποία ζουν πολλοί άνθρωποι που ήδη έχουν υψηλό επίπεδο ανάπτυξης και στα οποία αξίζει να εκτελέσουμε τέτοια ακριβά έργα γοήτρου.
<P>
Oι μειονεκτικές περιφέρειες δεν επωφελούνται τίποτε απ' αυτά. Όποιος το ισχυρίζεται αυτό ψεύδεται. Διότι φάνηκε ήδη στην έκθεση «H Eυρώπη μετά το 2000» πως δεν είναι έτσι. Oι μειονεκτικές περιφέρειες εξακολουθούν να εξασθενούν, ενώ συνεχίζεται η κατάρρευση της τοπικής κοινωνικής υποδομής. Aυτό πάλι θα σήμαινε πως θα 'πρεπε να χρησιμοποιήσουμε περισσότερα διαρθρωτικά ταμεία, τα οποία όμως δεν θα έχουμε πλέον. Aυτό σημαίνει λοιπόν πως οι περιφέρειες αυτές αποκόπτονται.
<P>
Tο περιβαλλοντικό άρθρο, με το οποίο το Kοινοβούλιο ήθελε να επιφέρει ορισμένες διορθώσεις, αλλοιώθηκε σημαντικά στον συμβιβασμό. Tα τωρινά έργα συνεπώς, δεν ανταποκρίνονται καν στο διαπραγματευθέν περιβαλλοντικό άρθρο; αυτό σημαίνει πως δεν είναι παρά μόνο μια επιγραφή με την οποία στολίζεται τώρα το Συμβούλιο. Xαίρομαι που κάνουμε ονομαστική ψηφοφορία. Kαι θα χαιρόμουν, αν οι βουλευτές θα έπρεπε να αναλάβουν την ευθύνη της ψήφου τους, όχι μόνον ενώπιον των τωρινών ψηφοφόρων τους, αλλά κι ενώπιον της μελλοντικής γενιάς.

<SPEAKER ID=81 LANGUAGE="IT" NAME="Trizza">
Κυρία Πρόεδρε, κύριοι συνάδελφοι, μόνο από αίσθημα ευθύνης δηλώνω ότι θα υπερψηφίσω το κοινό σχέδιο. Πράγματι, εάν από τη μία πλευρά το άρθρο 20 αποδίδει ιδιαίτερη προσοχή στα προγράμματα που αφορούν τις συνδιασμένες με πολυμέσα μεταφορές και ιδιαίτερη μάλιστα προτεραιότητα στον λεγόμενο «διάδρομο της Αδριατικής», εάν από την ανάγνωση του άρθρου 19 προκύπτει η απλώς ενδεικτική φύση του καταλόγου των 14 προγραμμάτων του Εσεν, από την άλλη, η όλη υπόθεση που παρατείνεται εδώ και χρόνια, φωτίζει την χείριστη συμπεριφορά του Συμβουλίου που συχνά έχει κινηθεί περιφρονώντας απολύτως το ρόλο του Κοινοβουλίου, και τα αρνητικά αποτελέσματα της Διάσκεψης Κορυφής της Φλωρεντίας. Για μένα είναι ιδιαίτερα προσβλητικό το ότι συνέβη στη διάρκεια της Ιταλικής Προεδρίας. Επιπλέον από την ανάγνωση του άρθρου 18 προκύπτει -πράγμα που μας ανησυχεί διαίτεραότι στην επιτροπή ανταλλαγής πληροφοριών και εκθέσεων δεν συμμετέχει ο εκπρόσωπος του Ευρωπαϊκού Κοινοβουλίου και τα κράτη μέλη δεν είναι σε θέση να εξασφαλίσουν τους αναγκαίους οικονομικούς πόρους για την εφαρμογή μιας σοβαρής πολιτικής μεταφορών που θα επέτρεπε τη δημιουργία εκείνων των υποδομών που θα βοηθήσουν την ανάπτυξη των περιφερειακών ζωνών της Ευρώπης.
<P>
Την ευθύνη φέρουν τα κράτη μέλη και, ειδικότερα, όσον με αφορά, ως εκπρόσωπο της Νότιας Ιταλίας, η ιταλική κυβέρνηση. Εύχομαι η ιταλική κυβέρνηση, μαζί με την κυβέρνηση της Ένωσης, να είναι σε θέση να εξασφαλίσει την ουσιαστική πραγματοποίηση εκείνων των προγραμμάτων που, μέσω των συνδιασμένων πολυμέσων μεταφορών, θα μπορέσουν πράγματι να φέρουν τις περιεφερειακές ζώνες της Ευρώπης στην Κεντρική και τη Βόρεια Ιταλία.

<SPEAKER ID=82 LANGUAGE="FR" NAME="Gollnisch">
Κυρία Πρόεδρε, μετά από τη λαμπρή παρέμβαση του συναδέλφου μου Le Rachinel κατά τη διάρκεια της συζήτησης, εγώ θα περιοριστώ στην εξέταση τριών ζητημάτων, τα οποία ενδιαφέρουν ειδικότερα τη Γαλλία.
<P>
Το πρώτο έχει να κάνει με την πλωτή οδό Ροδανού-Σαόν-Ρήνου για ποταμόπλοια μεγάλης χωρητικότητας. Η σύνδεση αυτή περιλαμβάνεται, βεβαίως, στα έγγραφα που προσκομίστηκαν από τις γαλλικές αρχές. Αλλά θα πρέπει αυτές επιτέλους να μας εξηγήσουν ξεκάθαρα αν πράγματι πιστεύουν πως η συγκεκριμένη σύνδεση -η πραγμάτωση της οποίας καθυστερεί εδώ και σχεδόν εικοσιπέντε χρόνια- συνεχίζει σήμερα να είναι προσοδοφόρα, και αν η υλοποίησή της συμβιβάζεται με την προστασία του περιβάλλοντος. Αν όχι, θα ήταν προφανώς παράλογο να προωθείται η κατασκευή της κατά τμήματα.
<P>
Το δεύτερο ζήτημα αφορά τον ίδιο άξονα, αλλά σχετίζεται με τη σιδηροδρομική γραμμή μεγάλης ταχύτητας. Εύχομαι να δείξει η Ευρώπη, μία φορά τουλάχιστον, ότι είναι χρήσιμη σε κάτι, αποτρέποντας την τάση που επικρατεί έως σήμερα, δηλαδή τη συγκέντρωση όλης της κίνησης δια σιδηροδρόμου στην περιοχή γύρω από το Παρίσι. Και χαίρομαι όταν διαπιστώνω πως αυτό το σχέδιο διασύνδεσης περιλαμβάνεται στα έγγραφα που προσκομίστηκαν.
<P>
Τέλος, τρίτο και τελευταίο ζήτημα, αυτό που αναφέρεται στο χάρτη των αερολιμένων που έχει διανεμηθεί. Οι γαλλικές αρχές αναφέρουν την Τουλόν, το Περπινιάν και τη Νάντη ως πόλεις όπου λειτουργούν περιφερειακοί αερολιμένες. Το ένα απ' αυτά, και συγκεκριμένα αυτό της Τουλόν, προβλέπεται να εξελιχθεί σε διεθνή αερολιμένα. Μόλις πληροφορήθηκα ότι ο εθνικός αερομεταφορέας όχι μόνο καταργεί την αεροπορική σύνδεση με τις προαναφερόμενες πόλεις αλλά, επιπλέον, σκοπεύει να απαγορεύσει σε οποιαδήποτε άλλη εταιρεία να εξυπηρετήσει αυτές τις γραμμές. Πρόκειται για μια εντελώς απαράδεκτη πρακτική.

<SPEAKER ID=83 LANGUAGE="DE" NAME="Nuίbaumer">
Kυρία Πρόεδρε, εμείς που ανήκουμε στο Kόμμα της Eλευθερίας, υπερψηφίσαμε την έκθεση σχετικά με τους προσανατολισμούς για την ανάπτυξη των διευρωπαϊκών δικτύων μεταφορών, διότι το σημαντικό για την Aυστρία έργο της σήραγγας βάσης στο Brenner, περιλαμβάνεται στους προσανατολισμούς αυτούς. Σημειώνουμε όμως ότι οι καινούριες αντιλήψεις δημιούργησαν μεγάλα προβλήματα στη νομική φύση του καταλόγου των έργων προτεραιότητας στο παράρτημα III και έθεσαν έτσι υπό αμφισβήτηση την υλοποίηση του τόσο σημαντικού για την Aυστρία έργου της σήραγγας βάσης στο Brenner.
<P>
Παρατηρούμε ακόμη πως, χωρίς μια συμφωνία για το χρηματοδοτικό πλαίσιο, αυτοί οι προσανατολισμοί δεν έχουν κανένα νόημα.

<SPEAKER ID=84 NAME="Eriksson, Vinci, Pettinari, Sjφstedt, Alavanos, Manisco, Stenius-Kaukonen, Iversen">
Το κοινό κείμενο που ενέκρινε η επιτροπή συνδιαλλαγής σχετικά με το διευρωπαϊκό δίκτυο μεταφορών μόνο ως ήττα του Κοινοβουλίου μπορεί να θεωρηθεί.
<P>
Το άρθρο περί περιβάλλοντος δεν πρόκειται να διασφαλίσει την αποτελεσματική προστασία του. Αντιθέτως, οι γενικοί προσανατολισμοί που προτείνονται για το δίκτυο μεταφορών θα έχουν ως αποτέλεσμα την αύξηση των εκπομπών CO2 κατά 15-18 %, η οποία θα προστεθεί στην ήδη αναμενόμενη αύξηση από 42 % μέχρι το έτος 2010. Αυτά δεν συμβαδίζουν με τις αποφάσεις της Διασκέψεως του Ρίο. Εάν θέλουμε να αναλάβουμε τις ευθύνες μας έναντι των επερχομένων γενεών, θα πρέπει να συνδιάσουμε τη δημιουργία θέσεων εργασίας με την προστασία του περιβάλλοντος. Η πρόταση αυτή δεν πρόκειται να δημιουργήσει αυτές τις αναγκαίες θέσεις εργασίας.
<P>
Τα σχέδια μεταφορών στα ΔΕΔ αποτελούν ένα μίγμα αναγκαίων επενδύσεων υποδομής, κυρίως στις νότιες περιφέρειες, και αμφισβητίσιμων σχεδίων βιτρίνας σε περιφέρειες με ήδη ανεπτυγμένη υποδομή.
<P>
Το διευρωπαϊκό δίκτυο μεταφορών θα πρέπει να είναι ένα σύχρονο και βιώσιμο δίκτυο προσαρμοσμένο στις ανάγκες των πολιτών και του περιβάλλοντος. Η παρούσα πρόταση δεν προβλέπει κάτι τέτοιο και συνεπώς ψηφίζουμε κατά της προτάσεως της επιτροπής συνδιαλλαγής.

<SPEAKER ID=85 NAME="Girγo Pereira">
Τα μεγάλα διευρωπαϊκά δίκτυα των μεταφορών αποτελούν ένα από τα πιο φιλόδοξα σχέδια της Ευρωπαϊκής 'Ενωσης· έχουν θεμελιώδη σημασία για την ενίσχυση της εσωτερικής αγοράς, της κυκλοφορίας των προσώπων και των αγαθών και για την οικονομική και κοινωνική συνοχή. Χαιρετίζουμε λοιπόν αυτό το γενικό σχέδιο που πρέπει να εκτελεσθεί μέχρι το έτος 2010.
<P>
Ωστόσο, όσον αφορά την Πορτογαλία, δεν είναι δυνατό να μην εγείρουμε ορισμένες επιφυλάξεις. Η πρώτη αναφέρεται στην πολιτική των θαλάσσιων μεταφορών και στην ανανέωση του δικτύου των λιμένων που δεν επιβεβαιώνεται ιδιαίτερα έντονα. Ελπίζουμε ότι η Επιτροπή, το 1997, θα διασαφηνίσει την πολιτική της στον τομέα αυτό. Η δεύτερη αναφέρεται στον άξονα Βαλιαδολίδ-Λισαβώνα, που εισήχθηκε κατά τη σύνοδο κορυφής του 'Εσεν.
<P>
Το 1995, η πορτογαλική κυβέρνηση εκδήλωσε την πρόθεση να κατασκευάσει αυτό τον άξονα σε μία χάραξη ανάμεσα στις οδούς IP5 και IP3, μέχρι τον αυτοκινητόδρομο βορά-νότου, σε ένα ενδιάμεσο σημείο μεταξύ Λισαβώνας και Πόρτο. Θεωρώ τη λυση αυτή ορθή για την εξυπηρέτηση όλης της εθνικής επικράτειας. Δε θεωρούμε αποδεκτή την πρόθεση που αναγγέλλεται τώρα να πραγματοποιηθεί η σύνδεση μόνο στην πρωτεύουσα, επειδή παραγνωρίζει τη βόρεια ενδοχώρα, το κέντρο και τα παράλια της χώρας.
<P>
Με τη λύση αυτή δεν εξυπηρετούνται οι στόχοι μίας αρμονικής ανάπτυξης του εθνικού συνόλου. Εξυπηρετώντας μόνο την πρωτεύουσα, είναι βέβαιο ότι θα αυξηθούν οι περιφερειακές ασυμμετρίες. Εάν δεν ορισθεί με σαφήνεια, τουλάχιστον, ότι ταυτόχρονα θα βελτιωθεί και θα διπλασιασθεί η οδός ΙΡ5 που θα εξυπηρετεί, έτσι, τα συμφέροντα των παραλίων και του κέντρου, δε μπορούμε να υποστηρίξουμε τη λύση που προωθείται τώρα.
<P>
Πρέπει να προστεθεί ακόμη ότι, ενώ η πορτογαλική κυβέρνηση ανακοίνωσε στη σύνοδο Κορυφής της Φλωρεντίας ότι μπορεί να αντικαταστήσει τον άξονα Βαλιαδολίδ-Λισαβώνα με ένα σύστημα συνδυασμένων μεταφορών, δεν είναι γνωστό αυτή τη στιγμή ποια συγκεκριμένα σχέδια συνθέτουν αυτό το σύστημα. Χωρίς να αμφισβητείται η ενδεχόμενη αξία αυτών των σχεδίων, πιστεύουμε ότι αυτά θα έπρεπε να έχουν ήδη καθορισθεί για να είναι δυνατό να προχωρήσουμε σε μία ψηφοφορία κατά συνείδηση και έχοντας πλήρη γνώση του θέματος.
<P>
Για τους λόγους που εκτέθηκαν, δε μπορώ να υποστηρίξω πλήρως της πρόταση, όπως θα επιθυμούσα.

<SPEAKER ID=86 NAME="Holm">
Ψηφίζω κατά της πρότασης της Επιτροπής Διαιτησίας η οποία σημαίνει ότι η ΕΕ συνεχίζει να σπαταλά χρήματα σε περιττά και ακριβά προγράμματα κατασκευής αυτοκινητοδρόμων. Αν σκεφτούμε ότι οι χώρες της ΕΕ θα πρέπει να ανταποκριθούν στην διακήρυξη του ΟΗΕ στο Ρίο να μειώσουν σημαντικά τους ρύπους του διοξειδίου του άνθρακος, τότε αυτή η πρόταση είναι ένα βήμα σε λάθος κατεύθυνση. Η ίδια η Επιτροπή έχει επισημάνει ότι οι ρύποι του διαξειδίου του άνθρακος με «business as usual» θα αυξηθούν με σχεδόν 40 %. Τα προτεινόμενα προγράμματα κατασκευής αυτοκινητοδρόμων είναι αποκρουστικά από περιβαλλοντικής σκοπιάς και θα αυξήσουν φυσικά τους ρύπους ακόμη περισσότερο. Οι κανόνες που προτείνονται περί προστασίας του περιβάλλοντος φαντάζουν περισσότερο ως «πολιτική κενολογία» και απέχουν πολύ από το να είναι αρκετοί.
<P>
Η γέφυρα του Οresund είναι ένα κλασσικό παράδειγμα της προσπάθειας να αποδειχθεί με μη σοβαρούς υπολογισμούς ότι επιτυγχάνονται οικολογικά οφέλη. Οι οικονομικοί υπολογισμοί προκαλούν ακόμη περισσότερο ειρωνικά σχόλια.
<P>
Τα προβλήματα με τα κυκλοφοριακά μποτιλιαρίσματα λύνονται απλούστερα και με τρόπο περισσότερο φιλικό πρός το περιβάλλον με οικονομικούς κατευθυντήριους μοχλούς, κυρίως μέσω της επιβολής ενός υψηλού φόρου διοξειδίου του άνθρακος ο οποίος μπορεί να μεταφέρει την κυκλοφορία από την ιδιωτική αυτοκίνηση σε λύσεις μέσων μαζικής μεταφοράς. Η μετακίνηση με σιδηρόδρομο είναι από πλευράς ενέργειας περισσότερο αποτελεσματική και χρειάζεται στήριξη σήμερα. Αν όλες οι μορφές κυκλοφορίας πλήρωναν το περιβαλλοντικές δαπάνες τους, οι σιδηρόδρομοι θα γίνονταν αυτομάτως ανταγωνιστικοί.
<P>
Εκτός αυτού, από πλευράς ισότητας, οι επενδύσεις στους αυτοκινητόδρομους είναι κακές. Είναι σχεδόν αποκλειστικά άνδρες που δουλεύουν. Τα κριτήρια σύγκλισης της ΟΝΕ έχουν οδηγήσει τις χώρες μέλη να κάνουν οικονομίες υπό καθεστώς πανικού στον τομέα της υγείας και την μέριμνα των ηλικιωμένων και αυτό είχε ως αποτέλεσμα να οδηγηθούν στην ανεργία πολλές γυναίκες.
<P>
Στην έκθεση εμπεριέχεται βοήθεια πρός κάποια προγράμματα σιδηροδρόμων, αλλά αυτά δεν μπορούν επ' ουδενί να εξισορροπήσουν τις μεγάλης κλίμακας επενδύσεις σε αυτοκινητόδρομους και αεροδρόμια που κυριαρχούν.

<SPEAKER ID=87 NAME="Ripa di Meana">
Έχουμε φθάσει στην τελευταία πράξη του μεγάλου «σήριαλ» των διευρωπαϊκών δικτύων μεταφορών. Μετά από μακρύ παζάρεμα μεταξύ Ευρωμαϊκού Κοινοβουλίου και Συμβουλίου έχουμε το αποτέλεσμα της συνδιαλλαγής. Θα πρέπει όμως να τονίσουμε ότι είναι σκανδαλώσης ο τρόπος με τον οποίο το Συμβούλιο αντιμετώπισε τη διαδικασία συναπόφασης που είχε αποφασισθεί στο Μάαστριχτ.
<P>
Ελπίζαμε ότι θα μπορούσαμε να συζητήσουμε εκείνα τα προγράμματα που είχαν χαρακτηρισθεί σαν μεγάλης προτεραιότητας το Δεκέμβριο του 1994 από το Συμβούλιο του Έσεν, και που ενδεχομένως θα μπορούσαμε και να αλλάξουμε με πιο σημαντικά ή πιο χρήσιμα ή και ακόμη μοναχά πιο ρεαλιστικά προγράμματα. Μας είπαν τότε ότι δεν ήταν δυνατόν: για το Ευρωπαϊκό Κοινοβούλιο. Όχι όμως για το Συμβούλιο, το οποίο ανακοίνωσε στη Φλωρεντία την αλλαγή, και μάλιστα ουσιαστική, ενός από τα προγράμματα.
<P>
Πώς είναι όμως δυνατόν κανείς να πιστεύει, όπως έχουν σήμερα τα πράγματα, ότι θα εξευρεθούν τα 25.000 δισεκατ. λιρετών που χρειάζονται για την κατασκευή της σήραγγας του Μπρένερο, σήραγγας που είναι εξάλλου απολύτως άχρηστη;
<P>
Αλλά και η σιδηροδρομική γραμμή υψηλής ταχύτητας μεταξύ Λυών και Τεργέστης δεν θα μπορέσει να πραγματοποιηθεί όπως προβλέπει το πρόγραμμα. Ο ίδιος ο υπουργός Burlando το επιβεβαίωσε στην Επιτροπή Μεταφορών του Ευρωπαϊκού Κοινοβουλίου.
<P>
Οι δύο γραμμές που έχουν προστεθεί για την προστασία του περιβάλλοντος, ανεπαρκείς εξάλλου, δεν αλλάζουν την αρνητική μας στάση έναντι του εγγράφου.
<P>
Και είναι πράγματι κρίμα. Οι Πράσινοι δεν είναι αντίθετοι ούτε με τον εκσυγχρονισμό ούτε με τα δίκτυα μεταφορών υψηλής ταχύτητας στην Ευρώπη. Δεν συμφωνούμε όμως με τη θυσία στο βωμό της ανταγωνιστικότητας όλων των κεφαλαίων και όλων των διαθεσίμων ενεργειών για την πραγματοποίηση έργων, συχνά φαραωνικών, που χρησιμεύουν σε λίγους και συνεπάγονται σοβαρές περιβαλλοντικές και κοινωνικές επιπτώσεις.

<SPEAKER ID=88 NAME="Wijsenbeek">
Καταρχάς αξίζει να εκφράσω τις ευχαριστίες μου προς τους προέδρους της Επιτροπής Συνδιαλλαγής, τον Ιταλό Υπουργό και την πρώτη Αντιπρόεδρό μας, κυρία Nicole Fontaine. Αμφότεροι προήδρευσαν των διαπραγματεύσεων με επιμονή, υπομονή και σύνεση. Αξίζει επίσης να ευχαριστήσω και να επαινέσω για το ρόλο τους τον εισηγητή Piecyk και τον Επίτροπο Kinnock.
<P>
Το αποτέλεσμα δεν ήταν απόλυτα ικανοποιητικό και γι'αυτό το λόγο προκάλεσε αμέσως σύγχυση. Ασφαλώς μετά από τη δήλωση του Προεδρεύοντα του Συμβουλίου του κ. Dini, κατά την προηγούμενη συνεδρίαση στις Βρυξέλλες και την πρώτη επιστολή του Επιτρόπου προς τον Πρόεδρο της Επιτροπής Μεταφορών κ. Cornelissen, καθορίστηκε με ικανοποιητικό τρόπο, κατά τη γνώμη μου, το δικαίωμα συναπόφασης του Κοινοβουλίου και η δήλωση του κ. Kinnock προς τον κ. Simpson που ακολούθησε, απλώς συνέβαλε στη δημιουργία σύγχυσης και έλλειψης εμπιστοσύνης. Για ποιο λόγο άραγε, εστάλη αυτή η επιστολή και για ποιο λόγο δόθηκε στη δημοσιότητα; Στο ποδόσφαιρο θα ομιλούσαμε για έναν συνδυασμό ένα-δύο τον οποίο όμως απαγόρευσε η διαιτησία. Η αντίδραση του Επιτρόπου έναντι του συναδέλφου Bourlanges, ο οποίος ορθώς, θα μπορούσα να υποστηρίξω, έθεσε ορισμένες ερωτήσεις, δεν αρμόζει στο κοινοβουλευτικό πνεύμα ευγενείας και άξιζε της παρέμβασης τους ασκούντος την αντιπροεδρία.
<P>
Στο θέμα μας τώρα: Όταν το Κοινοβούλιο, ενέκρινε σε δεύτερη ανάγνωση, σύμφωνα με τα κριτήριά μας όσον αφορά την προτίμησή μας για τα φιλικά προς το περιβάλλον μεταφορικά μέσα, έναν αποδεκτό από κάθε άποψη συμβιβασμό σχετικά με το αεροδρόμιο Mαλπένσα, ήταν σαφώς μία χειρονομία καλής θέλησης εκ μέρους μας να αποδεχθούμε αμετάβλητο τον κατάλογο του Παραρτήματος ΙΙΙ, σε αντάλλαγμα για την αναγνώριση του δικαιώματος συναπόφασης. Επ'αυτού του θέματος, η Επιτροπή δεν έπρεπε να επιτρέψει να υπάρχουν αμφιβολίες. Ο κατάλογος των δικτύων όπως αυτός διατυπώνεται στο Παράρτημα Ι είναι ασφαλώς πολύ μακρύς για να ληφθεί σοβαρά υπόψη, έχοντας υπόψη τις χορηγήσεις του προϋπολογισμού. Γι'αυτό το λόγο η απόφαση του Ευρωπαϊκού Συμβουλίου του Έσσεν, να χαρακτηρισθούν 14 έργα ως έργα προτεραιότητας, είναι κατανοητή και λογική. Το γεγονός ότι ο εν λόγω κατάλογος έργων προτεραιότητας θεωρείται απαραβίαστος, δεν αποσκοπεί να υπονομεύσει το δικαίωμα συναπόφασης του Κοινοβουλίου. Αυτός ήταν άλλωστε ο πυρήνας και το τελικό αποτέλεσμα της συνδιαλλαγής που επιβεβαιώνεται και από τη δήλωση του Υπουργού Dini. Γι'αυτό το λόγο η Ομάδα μου, σύμφωνα με τη συμβολή μου στη συνδιαλλαγή, ψήφισε υπέρ του αποτελέσματος που βρίσκεται ενώπιόν μας.
<P>
Οι πολίτες μας αναμένουν τώρα τη συγκεκριμένη εφαρμογή, ασφαλώς μετά από τη δήλωση του Προέδρου της Επιτροπής Santer για τη χορήγηση πρόσθετων πόρων και τις πρόσθετες θετικές συνέπειες στην απασχόληση. Οι πολιτικοί, οι οποίοι σε εθνικό επίπεδο φρονούν ότι η Ευρώπη δεν πρέπει να συμβάλλει στην καταπολέμηση της ανεργίας μέσω της εκτέλεσης έργων υποδομής τα οποία ξεπερνούν το εθνικό συμφέρον, είναι εντελώς λανθασμένοι. Με τα διευρωπαϊκά δίκτυα, τα Ευρωπαϊκά Όργανα συμβάλλουν από κοινού με θετικό τρόπο για την ευημερία και την ολοκλήρωση των ερχόμενων γενεών και γι'αυτό το λόγο μπορούμε να αλληλοευχηθούμε καλή επιτυχία με το επιτευχθέν αποτέλεσμα.
<P>
Έκθεση Hoppenstedt
<SPEAKER ID=89 NAME="Rovsing">
Με την παρούσα έκθεση της Επιτροπής Οικονομικής, Νομισματικής και Βιομηχανικής Πολιτικής το Κοινοβούλιο διατηρεί τη στάση που είχε τηρήσει κατά την πρώτη ανάγνωση τον Ιανουάριο του τρέχοντος έτους. Στόχος είναι να διασφαλιστεί ότι, κατά την υπόδειξη των επιλέξιμων προγραμμάτων στα πλαίσια της ανάπτυξης διευρωπαϊκών τηλεπικοινωνιακών δικτύων, θα δίδεται η δέουσα προσοχή στα προγράμματα που έχουν συγκεκριμένη χρηστική αξία τόσο για τις επιχειρήσεις όσο και για τους ιδιωτικούς χρήστεε τηλεπικοινωνιακών υπηρεσιών. Η κοινωνία των πληροφοριών δεν μπορεί να δημιουργηθεί από μόνη της. Πρέπει να αναπτυχθεί με την πρακτική αξιοποίηση και τη βαθμιαία αύξηση των γνώσεων όσον αφορά τις δυνατότητες χρησιμοποίησης των τεχνολογιών πληροφόρησης, όπως αναφέρεται στο Λευκό Βιβλίο της Επιτροπής για την ανάπτυξη, την ανταγωνιστικότητα και την απασχόληση, που εκδόθηκε το Δεκέμβριο του 1993.
<P>
Στο πλαίσιο αυτό, το Κοινοβούλιο επιθυμεί να εφαρμοστεί η κοινή απόφαση του Κοινοβουλίου και του Συμβουλίου σύμφωνα με το άρθρο 129 Δ της Συνθήκης, και στη συνέχεια να εφαρμοσθεί το άρθρο 189 Β της Συνθήκης. Το εν λόγω αίτημα πρέπει να υποστηριχθεί λαμβάνοντας επίσης υπόψη το αξιοσημείωτο γεγονός ότι το Σώμα αυτό συνέβαλε κατά τα τελευταία χρόνια στις προσπάθειες να προωθηθεί η τεχνολογική ανάπτυξη και να ενισχυθεί η ανταγωνιστικότητα της Ευρώπης με μια ευρεία ελευθέρωση του τομέα των τηλεπικοινωνιών.
<P>
Σύσταση για τη δεύτερη ανάγνωση Meier
<SPEAKER ID=90 NAME="Rovsing">
Κατά την πρώτη ανάγνωση της αρχικής πρότασης οδηγίας της Επιτροπής, που πραγματοποιήθηκε την άνοιξη του 1994, το Ευρωπαϊκό Κοινοβούλιο υπέβαλε μια ευρεία σειρά τροπολογιών με στόχο την αύξηση των απαιτήσεων ασφάλειας για τον εξοπλισμό υπό πίεση που κατασκευάζεται και διατίθεται στην αγορά της ΕΕ. Έχοντας υπόψη τα χαρακτηριστικά των προϊόντων αυτών, δεν είναι φυσικά δυνατό να γίνουν υποχωρήσεις όσον αφορά την ασφάλεια των χρηστών και των καταναλωτών.
<P>
Από τις 25 τροπολογίες που υπέβαλε και ενέκρινε το Ευρωπαϊκό Κοινοβούλιο κατά την πρώτη ανάγνωση, το Συμβούλιο αποδέχθηκε 14. Για το λόγο αυτό, κατά τη δεύτερη ανάγνωση, η Επιτροπή Οικονομικής, Νομισματικής και Βιομηχανικής Πολιτικής του Κοινοβουλίου υπέβαλε εκ νέου 10 από τις τροπολογίες αυτές και κατέθεσε 5 άλλες με στόχο να διασαφηνισθούν οι απαιτήσεις τις οποίες πρέπει να πληρούν οι εξοπλισμοί υπό πίεση, πριν να διατεθούν στο εμπόριο. Συντρέχουν πολλοί και διάφοροι λόγοι για να κληθεί η επιτροπή και ο εισηγητής της να διατηρήσουν, κατά τις συζητήσεις που πρόκειται να αρχίσουν στην Επιτροπή Συνδιαλλαγής, τις τροπολογίες που υποβλήθηκαν για τη σύσταση. Συνεπώς, υποστηρίζω πλήρως την εν λόγω σύσταση και τις τροπολογίες που περιλαμβάνονται σε αυτή, ως προϋπόθεση για την έγκριση της κοινής θέσης του Συμβουλίου.

<SPEAKER ID=91 NAME="Wibe">
Φοβούμαι ότι μακροπρόθεσμα θα ελαττωθεί το επίπεδο ασφάλειας στους υπό πίεση εξοπλισμούς. Η ανάγκη ελέγχου αυτού του εξοπλισμού από τρίτους είναι σημαντική και έπρεπε να καθοριστεί για πολύ περισσότερους από τους εν λόγω εξοπλισμούς. Η διαδικασία προσέγγισης μέσω διαπραγματεύσεων των νομοθεσιών των κρατών μελών ήταν ωστόσο μακρά και περίπλοκη (η πρώτη επεξεργασία στο Ευρωκοινοβούλιο έλαβε χώρα ήδη τον Απρίλιο του 1994), κάτι που είχε ως αποτέλεσμα να είναι πολύ περιορισμένες οι δυνατότητες μου να επηρεάσω την έκθεση στην δεύτερη επεξεργασία του Ευρωκοινοβουλίου.
<P>
Έκθεση Nordmann
<SPEAKER ID=92 LANGUAGE="FR" NAME="Fabre-Aubrespy">
Η Ομάδα μας ψήφισε υπέρ της έκθεσης Nordmann, παρά το γεγονός ότι εμπεριέχει ορισμένες ατέλειες. Θα επισημάνω δύο απ' αυτές: η πρώτη συνίσταται στην αναφορά ότι εμείς, σαν ευρωβουλευτές, θα μπορούσαμε να διαθέτουμε -διαβάζω επί λέξει- «οιαδήποτε οικονομική υποστήριξη, σε προσωπικό ή σε υλικούς πόρους, που έρχεται να προστεθεί στα παρεχόμενα από το Κοινοβούλιο μέσα», η οποία θα μας χορηγείτο από τρίτους στο πλαίσιο των δραστηριοτήτων μας. Το μόνο που θα μας ζητείται είναι η ένδειξη της ταυτότητας αυτών των τρίτων. Μια τέτοια ρύθμιση δεν συμβιβάζεται, κατά τη γνώμη μας, με την ηθική που πρέπει να χαρακτηρίζει έναν ευρωβουλευτή.
<P>
Η δεύτερη ατέλεια βρίσκεται στη δήλωση των περιουσιακών στοιχείων: το μόνο που κάναμε είναι να εγκρίνουμε μια ρύθμιση βάσει της οποίας, σε ό, τι αφορά τη δήλωση των περιουσιακών τους στοιχείων, οι ευρωβουλευτές υπόκεινται στις υποχρεώσεις που προβλέπει η νομοθεσία του κράτους μέλους στο οποίο έχουν εκλεγεί. Όπως έλεγα και χθες, το να γράφουμε κάτι τέτοιο ή να μη γράφουμε τίποτα, είναι ακριβώς το ίδιο πράγμα.
<P>
Ας μου επιτραπεί, στο σημείο αυτό, να παραθέσω μια σκέψη. Τις τελευταίες εβδομάδες είχα την ευκαιρία να ταξιδεύσω στη Ρουμανία και στις τρεις Δημοκρατίες του Καυκάσου. Ζητούμε από τις τέσσερις αυτές χώρες -όπως άλλωστε από όλες τις χώρες που αποκαθιστούν τη δημοκρατία- να επιτύχουν με γοργούς ρυθμούς εκείνο που εμείς χρειαστήκαμε πολλές δεκαετίες, για να μην πω πολλούς αιώνες, για να το πετύχουμε. Ε λοιπόν, μία απ' αυτές τις χώρες, η Αρμενία, που είναι ανεξάρτητη εδώ και μονάχα πέντε χρόνια, ήδη βρίσκεται στο στάδιο της κατάρτισης ενός νόμου για τη χρηματοδότηση των πολιτικών κομμάτων και για τις υποχρεώσεις των μελών τους.
<P>
Ας μη διστάζουμε, επομένως, να παραδειγματιστούμε από αυτές τις νεοπαγείς δημοκρατίες, στις οποίες έχουμε πολύ συχνά την τάση να δίνουμε ανέξοδες συμβουλές! Ας μη διστάζουμε να προχωρούμε με γοργά βήματα, όπως κάνουν οι νεοσύστατες εκείνες δημοκρατίες, ώστε να πετύχουμε μια -έστω και μικρή- μείωση του διαβόητου δημοκρατικού ελλείμματος, το οποίο όλοι μας καταγγέλλουμε συνεχώς!
<P>
Ιδού τι ήταν αυτό που διακυβευόταν στην έκθεση Nordmann, ιδού ποια ήταν η πρόκληση που ορθωνόταν μπροστά μας. Η πλειοψηφία του Κοινοβουλίου δεν δέχθηκε αυτή την πρόκληση, εφόσον αρνήθηκε να εγκρίνει τις τροπολογίες που είχαμε υποβάλει!

<SPEAKER ID=93 NAME="de Brιmond d' Ars">
Με την ψήφιση της έκθεσης Nordmann, το Ευρωπαϊκό Κοινοβούλιο θέτει τα θεμέλια για τη θέσπιση ωφέλιμων νομοθετικών ρυθμίσεων σε θέματα διαφάνειας και οικονομικών συμφερόντων των μελών του.
<P>
Πρόκειται για ένα πρώτο βήμα, βεβαίως ανεπαρκές, προς την κατεύθυνση του ορισμού, σε επίπεδο Ένωσης, ενός θεσμικού πλαισίου για τα μέλη του Ευρωπαϊκού Κοινοβουλίου. Είναι αναμφίβολο ότι σήμερα δεν θα μπορούσαμε να προχωρήσουμε παραπέρα από τον επιτευχθέντα συμβιβασμό, δεδομένων των μεγάλων διαφορών που υπάρχουν ανάμεσα στις πρακτικές που εφαρμόζονται στα διάφορα κράτη μέλη.
<P>
Αυτός είναι ο λόγος για τον οποίο ψήφισα υπέρ της παρούσας τροποποίησης του Κανονισμού, παρά τις ανεπάρκειές της, μιας και, εφόσον δεν μπορεί να απαγορεύσει ρητώς κάθε μορφή οικονομικής υποστήριξης, τουλάχιστον επιβάλλει τη δημοσιοποίησή της. Θεωρώ πως αυτό είναι ένα θετικό βήμα σε σχέση με την πλήρη αδιαφάνεια που επικρατεί σήμερα, και πως η συγκεκριμένη ρύθμιση θα συμβάλει στη μείωση της συχνότητας εμφάνισης τέτοιων καταδικαστέων πρακτικών.
<P>
Τελικός σκοπός, όμως, θα πρέπει να είναι η πλήρης απαγόρευση αυτών των πρακτικών, στην οποία υπόκεινται οι γάλλοι βουλευτές δυνάμει της ισχύουσας γαλλικής νομοθεσίας και νομολογίας.

<SPEAKER ID=94 NAME="Caudron">
Η εξέταση, οι συζητήσεις και η ψηφοφορία σχετικά με την έκθεση Nordmann, όπως επίσης και με την έκθεση Ford, έχουν κατ' εμέ έναν και μοναδικό στόχο, ένα και μοναδικό νόημα: να διασφαλισθεί, μέσα σε συνθήκες απόλυτης διαφάνειας, η πλήρης και ολοκληρωτική ανεξαρτησία των εκλεγέντων βουλευτών όσον αφορά τον οικονομικό τους περίγυρο.
<P>
Για τη διεξαγωγή του έργου του (και με τον όρο ότι πράγματι διεξάγει το έργο του), ένας βουλευτής διαθέτει διαφόρων ειδών απολαβές. Οι απολαβές αυτές είναι αιτιολογημένες και επαρκούν με το παραπάνω! Θα πρέπει συνεπώς να απαγορευθεί -με τη φροντίδα να ελέγχονται οι τρόποι εφαρμογής αυτής της απαγόρευσης- οιαδήποτε οικονομική ή υλική δωρεά προς έναν βουλευτή, απ' οποιονδήποτε κι αν αυτή προέρχεται. Είναι σαφές, είναι πολύ απλό, αλλά θα πρέπει όντως να γίνει!
<P>
Πρόκειται για ένα θέμα ζωτικής σημασίας για το κύρος των πολιτικών προσώπων, άρα για την ίδια την πολιτική δραστηριότητα...και για το μέλλον της δημοκρατίας!
<P>
Ο κ. Nordmann εργάστηκε επιμελώς και σωστά, προφανώς δίνοντας καμιά φορά σε ορισμένους συναδέλφους του την εντύπωση ότι «μπλοφάρει στα χαρτιά».
<P>
Ο καθένας από μας μπόρεσε σήμερα να δείξει σε όλους τι είναι αυτό που θέλει, διατρανώνοντας τις επιλογές του.
<P>
Σε ό, τι αφορά τον εαυτό μου, μετά από είκοσι χρόνια αιρετού βίου, δεν εχω παρά ένα και μοναδικό παράπονο: το ότι περιμέναμε τόσο πολύ, το ότι χάσαμε τόσο πολύ χρόνο, για να καταλήξουμε σ' αυτό το κείμενο...
<P>
Ένα πολιτικό πρόσωπο εργάζεται προς όφελος του κοινού, και προς το σκοπό αυτό αμοίβεται από το κοινό. Οφείλει λοιπόν να κοινοποιεί το αποτέλεσμα της εργασίας του, αλλά και το εισόδημά του και τα περιουσιακά του στοιχεία. Τελεία και παύλα!

<SPEAKER ID=95 NAME="Darras">
Την ώρα που η κοινή γνώμη απαιτεί διαφάνεια και ευθύτητα από αυτούς που εκλέγονται για να διαχειριστούν τις κοινές υποθέσεις, είναι πλέον καιρός να βγει το Ευρωπαϊκό Κοινοβούλιο από το προστατευτικό του καβούκι και να διατρανώσει ξεκάθαρα πως τάσσεται υπέρ της πλήρους απαγόρευσης κάθε οικονομικής ή υλικής δωρεάς προς τους βουλευτές, από μεριάς οποιουδήποτε προσώπου.
<P>
Σε αυτά τα συμπεράσματα είχε καταλήξει η ομάδα εργασίας που συνεστήθη από το θεσμικό μας όργανο, στα ίδια συμπεράσματα κατέληξε ο συνάδελφός μας Nordmann, και αυτά υποστηρίζω κι εγώ ανεπιφύλακτα.
<P>
Τα μέλη του Ευρωπαϊκού Κοινοβουλίου, όπως και οι συνάδελφοί τους των εθνικών κοινοβουλίων, εισπράττουν αποζημιώσεις -από δημοσίους πόρους-, το ύψος των οποίων ελέγχεται, για τη διαξαγωγή του βουλευτικού τους έργου. Οποιαδήποτε έξωθεν απολαβή, παράλληλη ή άλλη, οποιαδήποτε γενναιόδωρη προσφορά, θα πρέπει επομένως να απαγορευθεί ρητώς και απαρεγκλίτως.
<P>
Γιατί να περιπλέκουμε τα πράγματα όταν μπορούμε να τα κάνουμε απλά; Το αυτονόητο πρέπει να λέγεται ευθέως. Συνεπώς, θα ψηφίσω υπέρ της πλήρους απαγόρευσης οποιασδήποτε δωρεάς.
<P>
Eriksson και Sjφstedt (GUE/NGL), Holm και Schφrling (V), γραπτώς. (SV) Η δημοκρατία για εμάς είναι ταυτόσημη με την λαϊκή εξουσία. Αυτό σημαίνει ότι ο λαός εξουσιάζει σύμφωνα με την αρχή ένας/μία άνδρας/γυναίκα - μία ψήφος. Τα δικαιώματα του πολίτη θα πρέπει να εξασκούνται μέσω του δικαιώματος της ψήφου, όχι μέσω του πάχους του πορτοφολιού κάποιων κεφαλαιοκρατικά ισχυρών εκλεκτών.
<P>
Είναι ενοχλητικό ότι οι βουλευτές του Ευρωκοινοβουλίου δεν είχαν την δύναμη, σε σχέση με την επεξεργασία των εκθέσεων Ford και Nordmann, να απαγορέψουν τις δραστηριότητες προσφοράς δώρων και δωροδοκιών των ομάδων ειδικών συμεφερόντων εντός της επικράτειας του Ευρωκοινοβουλίου.
<P>
Ακόμη σοβαρότερο είναι το ότι οι βουλευτές του Κοινοβουλίου δεν θεώρησαν τους εαυτούς τους ικανούς να αποφασίσουν να διαβεβαιώσουν οι ίδιοι, γραπτώς και δημοσίως, ότι δεν δέχτηκαν ή δεν προτίθενται να δεχτούν δώρα, βοήθεια σχετικά με το προσωπικό ή άλλα πλεονεκτήματα που βρίσκονται πέραν αυτών που χρηματοδοτούνται από τα ίδια τα θεσμικά όργανα.
<P>
Εκτός αυτού το Κοινοβούλιο αρνήθηκε να αποδεχτεί την δημοσιοποίηση των πληρωμών που καταβάλλονται από το δικό του ειδικό τμήμα εξυπηρέτησης, »το Ταμείο των μελών».
<P>
Συνολικά αυτή η συμπεριφορά δίνει στην κοινή γνώμη την εικόνα ενός Κοινοβουλίου που φαίνεται ότι κάτι έχει να κρύψει. Η αξιοπιστία του Κοινοβουλίου ως προωθητή του εκδημοκρατισμού και της διαφάνειας εντός των θεσμικών οργάνων της ΕΕ δέχτηκε ως εκ τούτου ένα ισχυρό πλήγμα, κάτι που μπορεί να αποδειχτεί πολύ δύσκολο να διορθωθεί.

<SPEAKER ID=96 NAME="Fayot">
Η ψήφιση των εκθέσεων Ford και Nordmann σηματοδοτεί ένα πρώτο βήμα μέσα σε μια δύσκολη πορεία: αυτή που συνίσταται στη θέσπιση ενός νομοθετικού πλαισίου που θα διέπει τη δράση των βουλευτών του Ευρωπαϊκού Κοινοβουλίου όσον αφορά τις σχέσεις τους με τον έξω κόσμο.
<P>
Θέλω καταρχάς να κάνω μια διαπίστωση: σε αντίθεση με ό, τι συμβαίνει στον πολιτικό βίο σε ορισμένα κράτη μέλη, στην ευρωπαϊκή πολιτική ζωή δεν έχουν καταγραφεί μέχρι σήμερα πολιτικο-οικονομικά σκάνδαλα. Παρ' ότι οι λαϊκιστές κάθε απόχρωσης προσπαθούν συνεχώς να κάνουν τους ηθικολόγους, καταγγέλλοντας κάθε τόσο υποτιθέμενα σκάνδαλα, ένα μπορούμε να πούμε: ότι μέχρι τούδε το Ευρωπαϊκό Κοινοβούλιο δεν έχει εμπλακεί σε «σκοτεινές υποθέσεις».
<P>
Εφόσον και στο βαθμό που αυτό το Κοινοβούλιο αποκτά κύρος και σημασία, ολοένα και αυξάνεται το ενδιαφέρον για τις δραστηριότητές του από μεριάς των ομάδων εκπροσώπησης συμφερόντων. Αυτό είναι το θέμα της έκθεσης του κ. Ford.
<P>
Μέχρι σήμερα, οι βουλευτές δεν ήξεραν ακριβώς ποιον συναντούσαν, καθ' όλη τη διάρκεια της ημέρας, στους διαδρόμους του Ευρωπαϊκού Κοινοβουλίου. Η καθιέρωση μητρώου των ατόμων που εκπροσωπούν ειδικά συμφέροντα, όπως και η τήρηση μιας σειράς συγκεκριμένων κανόνων, θα επιφέρει κάποια διαφάνεια στις σχέσεις μεταξύ βουλευτών και εκπροσώπων ομάδων συμφερόντων.
<P>
Το άλλο σκέλος του ζητήματος, που αποτελεί το αντικείμενο της έκθεσης του κ. Nordmann, αφορά τα οικονομικά συμφέροντα των μελών του Κοινοβουλίου. Η δική μου άποψη είναι πως οι περισσότεροι βουλευτές δεν έχουν τίποτα να κρύψουν. Οφείλουμε, όμως, και στο θέμα αυτό να παίξουμε το χαρτί της μέγιστης διαφάνειας σε ό, τι αφορά τα εισοδήματα και τις απολαβές, τις άλλες δραστηριότητες πέραν των πολιτικών, τις ενισχύσεις που δεχόμαστε κατά την άσκηση της εντολής μας. Δεν θέλουμε κανενός είδους δωρεές ή γενναιόδωρες προσφορές, τελεία και παύλα! Σ' αυτό πρέπει να είμαστε απολύτως ξεκάθαροι!
<P>
Ιδού λοιπόν που έγινε το πρώτο βήμα. Θα πρέπει να έχουμε κατά νου το γεγονός ότι το Ευρωπαϊκό Κοινοβούλιο είναι ένα σχετικά νέο θεσμικό όργανο, το οποίο οικοδομείται σιγά σιγά. Ενώ τα εθνικά κοινοβούλια έχουν στην πλάτη τους έναν ή περισσότερους αιώνες ζωής, το αναδεικνυόμενο με άμεση ψηφοφορία Ευρωπαϊκό Κοινοβούλιο ξεκίνησε την πορεία ύπαρξής του μόλις το 1979. Το όργανο αυτό χρειάζεται να καθιερώσει, βήμα με το βήμα, κοινούς κανόνες, μια κοινή νοοτροπία, μια ευρωπαϊκή προσέγγιση σε θέματα δεοντολογίας. Αυτό που έχουμε μπροστά μας δεν είναι παρά ένα πρώτο βήμα. Πρόκειται για το αποτέλεσμα μιας συναίνεσης που επιτεύχθηκε με δυσκολία. Τα επόμενα βήματα βρίσκονται ήδη στα σκαριά: η θέσπιση ενός θεσμικού πλαισίου για τους ευρωβουλευτές, η θέσπιση κανόνων σχετικά με τους βοηθούς και τις διακομματικές ομάδες, η καθιέρωση ενός κώδικα συμπεριφοράς για τις ομάδες εκπροσώπησης συμφερόντων. Και σε ό, τι αφορά τα προαναφερόμενα ζητήματα, γνωρίζουμε καλά πως η διαμόρφωση όρων για την επίτευξη συναίνεσης θα είναι μια διαδικασία αργή και βασανιστική, αλλά απαραίτητη για την οικοδόμηση ενός συνεκτικού, σοβαρού και αποτελεσματικού κοινοβουλευτικού οργάνου το οποίο θα υπηρετεί την υπόθεση της δημοκρατίας και της διαφάνειας στην Ευρώπη.

<SPEAKER ID=97 NAME="Iversen">
H έκθεση του κ. Nordmann για τη διαφάνεια και τα οικονομικά συμφέροντα των βουλευτών θα έπρεπε να έχει ως αποτέλεσμα τη θέσπιση αυστηρών κανόνων για την επιρροή των ομάδων ειδικών συμφερόντων στις εργασίες του Ευρωπαϊκού Κοινοβουλίου. Ωστόσο, οι κανόνες που διατυπώνονται στην έκθεση του κ. Nordmann δεν δίνουν καμία λύση στα προβλήματα. Επιτρέπεται, μεταξύ άλλων, η χορήγηση οικονομικής βοήθειας από ένα τρίτο μέρος για προσωπικό ή υλικό.
<P>
Κάθε είδους δώρο πρέπει φυσικά να γνωστοποιείται, αλλά το καλύτερο θα ήταν να μην δίδεται κανένα δώρο. Αυτό ισχύει για όλα τα είδη δώρων, όπως για τα ταξίδια και τα γεύματα. Οι κανόνες πρέπει να απαγορεύουν πλήρως τα δώρα, αλλά αυτό δεν συμβαίνει. Για το λόγο αυτό ψήφισα σήμερα κατά της έκθεσης του κ. Nordmann.

<SPEAKER ID=98 NAME="Lindqvist">
Υπερψήφισα τις εκθέσεις Ford και Nordmann ως ένα πρώτο βήμα πρός τους κανόνες για τις δραστηριότητες των ομάδων ειδικών συμφερόντων και της οικονομικής διαφάνειας για τους βουλευτές της ΕΕ. Οι προτάσεις ωστόσο δεν είναι αρκετές. Δωρεές και δώρα δεν θα πρέπει να επιτρέπονται. Ο κατάλογος των ομάδων ειδικών συμφερόντων θα πρέπει φυσικά να είναι δημόσιος και όλοι να έχουν πρόσβαση σ' αυτόν. Οι επιχειρήσεις και οι οργανώσεις δεν θα πρέπει να μπορούν να προσφέρουν οικονομικά ωφέλη στους βουλευτές της ΕΕ μέσω της πρόσληψης ατόμων στην επιχείρηση ή σε κάτι αντίστοιχο, τα οποία στην παραγματικότητα θα εκτελούν καθήκοντα για κάποιον ευρωβουλευτή. Το ταμείο της καταβολής πληρωμών για τις μετακινήσεις και τα έξοδα παραστάσεως των βουλευτών του Ευρωκοινοβουλίου θα πρέπει να είναι δημόσιο.

<SPEAKER ID=99 NAME="Miranda">
'Οπως είναι γνωστό, μας διέπει μία αρχή σύμφωνα με την οποία δεν απολαμβάνουμε προσωπικά οφέλη που απορρέουν από την άσκηση δημόσιων δραστηριοτήτων.
<P>
Και ζητούμε, συνεπώς, και όχι μόνο στο ΕΚ, μεγαλύτερη διαφάνεια και πραγματική ηθικοποίηση της πολιτικής δραστηριότητας. Με το ηθικό κύρος εκείνων που δεν απαιτούν μόνο αλλά που, από πάντα θέτουν, σε εφαρμογή αυτές τις αρχές.
<P>
'Ετσι, η κατεύθυνση των ψήφων μας σχετικά με τις υπό εξέταση εκθέσεις και με τις προτάσεις τροπολογίας που υποβλήθηκαν στο μεταξύ, προσδιορίστηκε από τις ακόλουθες κεντρικές πτυχές:
<P>
'Οσον αφορά την έκθεση NORDMANN:
<P>
Από την πλήρη απαγόρευση να λαμβάνουν οι βουλευτές, στο πλαίσιο των κοινοβουλευτικών καθηκόντων τους, οποιαδήποτε ποσά ή άλλες χαριστικές προσφορές πέρα από αυτά που τους παραχωρούνται θεσμοθετημένα·
<P>
και από την πλήρη διαφάνεια και την εγγύηση της μέγιστης δημόσιας πληροφόρησης σχετικά με τα υλικά οφέλη που αποκομίζουν οι βουλευτές, για οποιαδήποτε λόγο.
<P>
'Οσον αφορά την έκθεση FORD:
<P>
Από την πλήρη αντίθεση ως προς τη θεσμική προώθηση της δραστηριότητας του «λόμπυ», ακόμη και όταν γίνεται υπό το κάλυμμα της ρύθμισής της·
<P>
από την πλήρη απόρριψη μίας αυξανόμενης παρεμπόδισης, έστω και σχετικής, της άσκησης της κοινοβουλευτικής δραστηριότητας εκ μέρους προσώπων ή οντοτήτων που δεν έχουν οργανωτική υπόσταση στο ΕΚ·
<P>
από την πλήρη αντίθεση προς τη ρητή ή σιωπηρή «νομιμοποίηση» της αποδοχής από τους βουλευτές οποιωνδήποτε οφελημάτων που παρέχονται από ομάδες συμφερόντων.

<SPEAKER ID=100 NAME="Vanhecke">
Οφείλω να δηλώσω ότι ειλικρινά δεν αντιλαμβάνομαι όλη αυτή την έξαψη και τον αναβρασμό των τελευταίων ημερών, κατά τις οποίες τελικώς τοποθετήθηκε εκ νέου στην ημερήσια διάταξη η έκθεση του συναδέλφου Nordmann. Σε περίπτωση που η έκθεση αυτή εγκριθεί, ακόμη και υπό ενισχυμένη μορφή με την έγκριση των τροπολογιών που πηγαίνουν όσο το δυνατόν πιο μακριά και με την απόρριψη, συνεπώς, της τροπολογίας των Χριστιανοδημοκρατών, δεν θα έχει αντιμετωπισθεί παρά μόνο μια μικρή κορυφή του παγόβουνου της ευρωεκμετάλλευσης.
<P>
Είναι ως να τοποθετούμε έναν επίδεσμο σε ένα ξύλινο πόδι. Είναι ένα είδος πλαστικής εγχείρισης η οποία θα πρέπει να δώσει την εντύπωση ότι όντως κάτι έγινε με την ευρωεκμετάλλευση. Την εκμετάλλευση η οποία κατά τους τελευταίους μήνες και σε αντίθεση με όσα υποστήριξε χθες ο συνάδελφος κ. Wilfried Martens, αποτελεί δικαίως αντικείμενο κριτικής εκ μέρους της κοινής γνώμης.
<P>
Διαπιστώνω ότι εδώ βρίσκονται εκατοντάδες συνάδελφοι οι οποίοι πριν από μερικούς μήνες, με δαπάνες της Τουρκικής κυβέρνησης, δέχθηκαν να τους προσφερθεί ένα πολιτικο-τουριστικό ταξίδι, λίγο πριν από την ψηφοφορία σχετικά με την τελωνειακή ένωση με την εν λόγω χώρα. Γνωρίζω επίσης ότι όσοι ψήφισαν ναι για την τελωνειακή ένωση, έλαβαν ακολούθως ένα δώρο εκ μέρους της Τουρκικής κυβέρνησης. Διαπιστώνω ότι η έκθεση αυτή δεν αλλάζει τίποτα στις περισσότερο από ηγεμονικές αμοιβές και μισθούς των βουλευτών. Διαπιστώνω ότι η παρούσα έκθεση δεν αλλάζει τίποτα όσον αφορά τα δισεκατομμύρια των φορολογουμένων τα οποία τα διάφορα Ευρωπαϊκά Όργανα τα πετούν από τις πόρτες και τα παράθυρα, τις τεράστιες απάτες σε ευρωπαϊκό επίπεδο με τα κοινοτικά χρήματα, το σκάνδαλο της κατασκευής του κτιρίου του Ευρωπαϊκού Κοινοβουλίου στις Βρυξέλλες, το οποίο ήδη έχει στοιχίσει διπλάσιο ποσό από εκείνο που είχε προβλεφθεί και από το οποίο ορισμένες χρηματοδοτικές ομάδες οι οποίες είναι στενά συνδεδεμένες με ένα συγκεκριμένο πολιτικό κόμμα, κέρδισαν πολλά.
<P>
Εν ολίγοις, θα εγκρίνω την παρούσα έκθεση σε περίπτωση που τουλάχιστον απορριφθεί η τροπολογία του Ευρωπαϊκού Λαϊκού Κόμματος, χωρίς όμως τον παραμικρό ενθουσιασμό και γνωρίζοντας ότι πρόκειται απλώς για ένα πολιτικό πυροτέχνημα.

<SPEAKER ID=101 NAME="Vaz da Silva">
Η διαφάνεια είναι κεφαλαιώδης προκειμένου οι πολίτες να αναγνωρίζουν τους εαυτούς τους στο πρόσωπο των αντιπροσώπων τους, αυτό είναι προφανές.
<P>
Αμφιβάλλω ότι αυτή η έκθεση - ή οποιαδήποτε άλλη - συμβάλλει σε αυτό που πρέπει να αποτελεί ένα θεμελιώδη στόχο κάθε πολιτικού.
<P>
Η διαφάνεια μπορεί να προκύψει μόνο από μία κουλτούρα ριζωμένη σε μία έννοια συμμετοχικής και γενικευμένης ιθαγένειας και σε μία έννοια του κράτους στην υπηρεσία του πολίτη. Διαφορετικά, θα πρόκειται πάντα για ένα παιχνίδι ψευδαισθήσεων.
<P>
Αυτό συμβαίνει με την έκθεση αυτή, την οποία θα υπερψηφίσω από σεβασμό προς το συνάδελφό μου και από αλληλεγύη προς την Ομάδα μου, αλλά χωρίς πεποίθηση.

<SPEAKER ID=102 NAME="Wibe">
Κατόπιν πολλών δισταγμών αποφάσισα να ψηφίσω μαζί με την Σοσιαλιστική Ομάδα όσον αφορά αυτήν την έκθεση. Θεωρώ όμως ότι η τροπολογία 7 της ομάδας ΣΕΕΑ/ΠΑΒΧ είναι σαφώς καλύτερη απ' αυτήν που προτείνεται στην έκθεση.
<P>
Στην Σουηδία είναι εντελώς φυσικό ότι τα έσοδα και η περιουσία των βουλευτών βάσει της κάθε έτος υποβαλλόμενης στην εφορία φορολογικής δήλωσης, είναι ένα δημόσιο έγγραφο. Αυτό ισχύει μεταξύ άλλων και για την κατοχή μετοχών. Αυτό θα πρέπει να ισχύει ως θεσμός και για τους βουλευτές του Ευρωκοινοβουλίου.
<P>
Είναι λάθος να επιτρέπονται οι συνεισφορές στους βουλευτές υπό μορφήν προσωπικού ή υλικού, που λαμβάνονται πέραν της γενναιόδωρης γραμματειακής αποζημίωσης που λαμβάνουμε σήμερα από το Κοινοβούλιο. Υπάρχουν τώρα πάρα πολλές πλούσιες ομάδες ειδικών συμφερόντων που εφοδιάζουν τους βουλευτές με «βοηθούς» στην εργασία τους. Είναι μιά λογική υπόθεση ότι αυτό επηρρεάζει την τοποθέτηση των βουλευτών στο περί ου ο λόγος θέμα. Μιά ομάδα ειδικών συμφερόντων δεν προσφέρει προσωπικό και υλικό λόγω αγνών ιδανικών αν δεν θεωρεί ότι κερδίζει κάτι από αυτό.
<P>
Ακόμη και τα στοιχεία για όλες τις πληρωμές που καταβάλλονται από το ειδικό τμήμα εξυπηρέτησης του Κοινοβουλίου «το ταμείο των μελών» σε κάθε βουλευτή ξεχωριστά θα πρέπει να είναι δημόσια.
<P>
Συνοψίζοντας θεωρώ ότι αυτή η έκθεση θα μπορούσε να είχε πάει μακρύτερα στον καθορισμό κανόνων ηθικής όσον αφορά το έργο των βουλευτών στο Κοινοβούλιο.
<P>
Έκθεση Ford
<SPEAKER ID=103 NAME="Wibe">
Μετά από πολλούς δισταγμούς αποφάσισα να ψηφίσω μαζί με την Σοσιαλιστική Ομάδα σ' αυτήν την έκθεση. Θεωρώ ωστόσο ότι η τροπολογία 4 της ομάδας ΣΕΕΑ/ΠΑΒΧ είναι σαφώς καλύτερη από αυτήν που προτείνεται στην έκθεση.
<P>
Η έκθεση θα μπορούσε να είχε διασαφηνίσει μ' έναν καλύτερο τρόπο τις συνθήκες εργασίας των ομάδων ειδικών συμφερόντων στο Κοινοβούλιο. Θα έπρεπε επίσης να είχε καταγραφεί στην έκθεση ότι είναι πάρα πολύ σημαντικό τα άτομα που εμπεριέχονται στον κατάλογο των ομάδων ειδικών συμφερόντων με κάποιον τρόπο να διαβεβαιώσουν ότι δεν έχουν προσφέρει ούτε έχουν ως πρόθεση να μοιράσουν προνόμια κάποιου είδους, δώρα ή υπηρεσίες σε βουλευτές, υπαλλήλους ή βοηθούς. Αυτή η δηλωμένη διαβεβαίωση θα ήταν έν τοιαύτη περιπτώσει ένα δημόσιο έγγραφο και θα ήταν συνειμμένη στον κατάλογο.
<P>
Θεωρώ ότι είναι μεγίστης σημασίας να ριχτεί άπλετο φώς στο Κοινοβούλιο. Είναι εντελώς σαφές ότι οι βουλευτές του Κοινοβουλίου επηρρεάζονται από αυτές τις συχνές κρούσεις που περιλαμβάνουν τα πάντα από δωρεάν γεύματα έως βοήθεια με υπηρεσίες βοηθών και δώρα τα οποία σήμερα προέρχονται από πλούσιες και πανίσχυρες ομάδες πίεσης που δρούν σε επίπεδο ΕΕ.
<P>
Αυτό πρέπει να αντιμετωπιστεί. Δυστυχώς διαπιστώνω ότι αυτή η έκθεση δεν φθάνει αρκετά μακρυά ώστε να αντιμετωπίσει τα προβλήματα που υπάρχουν σήμερα στο Ευρωκοινοβούλιο με την επιρροή των ομάδων ειδικών συμφερόντων επί των πολιτικών αποφάσεων στο παρασκήνιο.
<P>
Eπιδημία ΣEB
<SPEAKER ID=104 LANGUAGE="IT" NAME="Santini">
Κυρία Πρόεδρε, θα ήθελα να μιλήσω στους λίγους συναδέλφους που είναι διατεθειμένοι να με ακούσουν, διότι νομίζω ότι αυτός είναι ο καλύτερος τρόπος για να εκφρασθούν αισθήματα που δεν μπορούν ποτέ να εκφρασθούν στο χαρτί.
<P>
Η κοινή πρόταση ψηφίσματος που μόλις υιοθετήσαμε συνδέεται με δύο άλλες προτάσεις ψηφίσματος με το ίδιο θέμα, τις οποίες έχει εγκρίνει το Ευρωπαϊκό Κοινοβούλιο αντιστοίχως την 31η Ιουλίου και τη 19η Δεκεμβρίου του 1988. Πριν ακριβώς οκτώ χρόνια. Με εκείνα τα δύο έγγραφα ζητούσαμε να φωτισθούν οι ανησυχητικές ειδήσεις σχετικά με τις περιπτώσεις σπογγοειδούς εγκεφαλοπάθειας των βοειδών. Η ασθένεια που εντοπίσθηκε ήδη το 1986 από το κεντρικό κτηνιατρικό εργαστήριο του Ηνωμένου Βασιλείου, υπήρξε, το 1987, αντικείμενο επιδημιολογικών μελετών που υπέδειξαν ως αιτία τη χρησιμοποίηση αλεύρων κρέατος και οστών μηρυκαστικών. Δύσκολα μπορεί κανείς να φαντασθεί ότι εκείνες οι μελέτες δεν έφθασαν μέχρι την Κτηνιατρική Επιτροπή της Ευρωπαϊκής Ένωσης και από εκεί στην αρμόδια επιτροπή. Το αποτέλεσμα ήταν να ξεσπάσει το πρόβλημα με όλη του τη σοβαρότητα. Αλλά ακόμη πιο σοβαρό είναι το «αστυνομικό μυθιστόρημα» των ειδήσεων που ακολούθησαν, τις οποίες απέκρυψε το 1990 ένας υπάλληλος της υψηλής ιεραρχίας, για να μην πληγεί η αγορά. Η προστασία της υγείας και η υπεράσπιση του καταναλωτή αποτελούσαν προφανώς optional στις συνθήκες εκείνης της εποχής. Παρά το γεγονός ότι στο μεταξύ υπεγράφη η Συνθήκη του Μάαστριχτ, που συνέβαλε στην προώθηση της ευαισθησίας και προς άλλες κατευθύνσεις, η κατάσταση έχει αποτελματωθεί και δεν υπάρχουν συγκεκριμένα αποτελέσματα. Η κατάσταση παραμένει η ίδια και μετά τη συζήτηση στο Κοινοβούλιο και τις εξηγήσεις του Προέδρου Santer και του επιτρόπου Fischler. Και οι δύο, όντως, αφού απέσεισαν κάθε ευθύνη των προκατόχων τους, δεν παρείχαν σαφείς εγγυήσεις σχετικά με την χωρίς διφορούμενα αποσαφήνιση της κατάστασης και την τιμωρία των υπευθύνων. Αντίθετα μάλιστα, η ευκολία με την οποία αδίστακτοι έμποροι καταφέρνουν να καταστρατηγούν το εμπάργκο θα πρέπει να μας ανησυχεί όλο και περισσότερο. Γι αυτό το λόγο θεωρώ ότι το παρόν σχέδιο ψηφίσματος, από κοινού με τα άλλα δύο που εγκρίθηκαν πριν από οκτώ χρόνια, θα καταλήξει στο μεγάλο βιβλίο των δημαγωγικών διαμαρτυριών, των χαμένων ευκαιριών και των προδομένων προσδοκιών.

<SPEAKER ID=105 LANGUAGE="DE" NAME="Graefe zu Baringdorf">
Kυρία Πρόεδρε, υπερψηφίσαμε αυτό το ψήφισμα, που συντάχθηκε από κοινού με τις περισσότερες από τις πολιτικές ομάδες. Θα το θέλαμε κάπως πιο αυστηρό σε ορισμένα σημεία. Eυχαρίστως επίσης θα θέλαμε να εγκρίνονταν τροπολογίες, που αποσκοπούσαν σαφώς στη σύσταση εξεταστικής επιτροπής. Yποθέτουμε όμως ότι και με το ψήφισμα αυτό, θα συσταθεί τώρα η αναγκαία εξεταστική επιτροπή. O κ. Santini κατέστησε και πάλι σαφές, στην αιτιολόγηση της ψήφου του, γιατί αυτό είναι τόσο αναγκαίο.
<P>
Eλπίζουμε λοιπόν, ότι σήμερα το απόγευμα, η Διάσκεψη των Προέδρων των πολιτικών ομάδων θα συστήσει τη σύσταση αυτής της εξεταστικής επιτροπής, και ότι αύριο θα προχωρήσουμε σε μια ψηφοφορία, στην οποία το Kοινοβούλιο, επίσημα και τυπικά, θα δρομολογήσει αυτήν την εξεταστική επιτροπή. Aν είναι ανάγκη να κάνουμε χρήση αυτού του νέου οργάνου που μας έχει διατεθεί μετά το Mάαστριχτ, τότε, στην προκειμένη περίπτωση, το θέμα δεν είναι να ενεργήσουμε κατά της Eπιτροπής, αλλά να ξεκαθαρίσουμε, μαζί με τη διοικούσα τώρα Eπιτροπή, πού έγιναν οι παραλείψεις, προκειμένου, μελλοντικά, τόσο το Kοινοβούλιο όσο και η Eπιτροπή, να τηρήσουν μια συνεπή στάση κατά την εκτέλεση των μέτρων κατά αυτής της επιδημίας της ΣEB.

<SPEAKER ID=106 LANGUAGE="FR" NAME="Martinez">
Κυρία Πρόεδρε, κάποιος είχε πει -και συγκεκριμένα ο Charles Maurras- πως στην πολιτική δεν πρέπει κανείς να απελπίζεται ποτέ, ούτε αν είναι μέσα στο Ευρωπαϊκό Κοινοβούλιο. Σε όσους έζησαν το κλίμα που επικρατούσε στις Βρυξέλλες πριν από τρεις μήνες, θα υπενθυμίσω ότι τότε κανείς δεν ήθελε να γίνεται λόγος για ανάληψη ευθυνών. Μονάχα εμείς είχαμε μιλήσει τότε για ευθύνες. Καμία ανάληψη αστικής ευθύνης από τους αδελφούς Demulder, που είχαν παραγάγει τα μολυσμένα άλευρα στην Αγγλία. Καμία πολιτική ευθύνη της Επιτροπής, και ίσως ούτε καν πολιτική, αλλά και ποινική ευθύνη του Jacques Delors.
<P>
Σήμερα έχουμε μπροστά μας το ψήφισμα. Όλοι ανεξαιρέτως παραδέχονται πλέον πως θα πρέπει επιτέλους να μιλήσουμε για ευθύνες. Το Κοινοβούλιο μόλις πραγματοποίησε ένα πρώτο βήμα: σήμερα το απόγευμα, όπως ευελπιστώ, θα εγκρίνει τη σύσταση της εξεταστικής των πραγμάτων επιτροπής. Οφείλει, ωστόσο, να κάνει ένα δεύτερο βήμα: να δεχθεί την πρόταση της ομάδας του Philippe de Villiers σχετικά με την κατάθεση πρότασης μομφής. Και, τέλος, ένα τρίτο βήμα: να αναγνωρίσει τις ευθύνες του σε φιλοσοφικό επίπεδο, μιας και πριν εκδηλωθεί η μόλυνση από τα άλευρα υπήρξε η μόλυνση από τις ιδέες. Υπήρξε μόλυνση από τις ιδέες για ελευθέρωση των συναλλαγών, για κατάργηση των συνόρων, για υπερπαραγωγικότητα. Ο παθολογικός παράγοντας υπήρξε πρώτα και κύρια φιλοσοφικός.

<SPEAKER ID=107 NAME="Berthu">
Κατά τη διαχείριση της κρίσης των «τρελών αγελάδων», η Επιτροπή ισχυρίζεται πως ενήργησε πάντα προς όφελος της διαφύλαξης της δημόσιας υγείας στην Ευρώπη, στο πλαίσιο των αρμοδιοτήτων της και σε συνάρτηση με τις διαθέσιμες κάθε στιγμή επιστημονικές γνώσεις. Δυστυχώς, όμως, έχουμε διάφορες ενδείξεις οι οποίες αντικρούουν αυτό τον ισχυρισμό, ενδείξεις που αποκαλύπτουν σοβαρότατες δυσλειτουργίες των ευρωπαϊκών θεσμικών οργάνων.
<P>
Ο Πρόεδρος Santer μάς είπε πως η Επιτροπή θα πρέπει να κρίνεται για τα πεπραγμένα της, και όχι με βάση διάφορες φήμες. Αφού έτσι το θέλει, ας μιλήσουμε λοιπόν για τα πεπραγμένα. Οι ενέργειές της για την αντιμετώπιση της κρίσης των «τρελών αγελάδων» δείχνουν πως η Επιτροπή ήταν πάντοτε ουραγός των εξελίξεων, έχοντας μάλλον την τάση να ανακόπτει καταρχήν τις πρωτοβουλίες των κρατών μελών που μεριμνούσαν για την προστασία της υγείας των υπηκόων τους και, στη συνέχεια, να σέρνεται παρά τη θέλησή της.
<P>
Η χρονολογία των εξελίξεων είναι απολύτως ενδεικτική των όσων είπα προηγουμένως. Ας πάρουμε μερικά παραδείγματα. Στις 18 Ιουλίου 1988 το Ηνωμένο Βασίλειο αποφασίζει να απαγορεύσει τη χρήση αλεύρων ζωικής προέλευσης στη διατροφή των μηρυκαστικών. Στις 24 Ιουλίου 1990 η Γαλλία λαμβάνει μια απόφαση προς την ίδια κατεύθυνση. Αλλά χρειάστηκε να περιμένουμε την 27η Ιουνίου 1994 μέχρις ότου η Ευρωπαϊκή Επιτροπή αποφασίσει τη λήψη παρόμοιων μέτρων, παρά το ότι οι οδηγίες του 1989 και του 1990 ήδη τής παρείχαν τη σχετική αρμοδιότητα.
<P>
Το ίδιο παρατηρούμε όσον αφορά τα μέτρα σχετικά με το εμπάργκο. Όταν η Γαλλία εκδηλώνει την πρόθεση, το Μάιο του 1990, να απαγορεύσει την εισαγωγή ορισμένων ειδών βρετανικού βοείου κρέατος στο έδαφός της, η Επιτροπή απείλησε ότι θα προσφύγει εναντίον της ενώπιον του Ευρωπαϊκού Δικαστηρίου, όπως υπενθύμισε πρόσφατα ένας πρώην υπουργός Γεωργίας, ο Henri Nallet. Αιτιολογία της προβλεπόμενης προσφυγής: παράβαση της νομοθεσίας περί ελεύθερων συναλλαγών. Στη συνέχεια, άλλωστε, η Επιτροπή υποτροπίασε. Έτσι, όταν πέντε γερμανικά κρατίδια αποφάσισαν μονομερώς να απαγορεύσουν, το Φεβρουάριο του 1996, την εισαγωγή βρετανικού βοείου κρέατος στο έδαφός τους, η Επιτροπή τόλμησε να κινήσει μια διαδικασία προσφυγής κατά της γερμανικής κυβέρνησης, πάλι με το αιτιολογικό ότι η χώρα αυτή παραβίαζε τους κανόνες περί ελεύθερης διακίνησης των εμπορευμάτων. Πρόκειται για μια έμμονη ιδέα της Επιτροπής, απ' ότι φαίνεται... Και χρειάστηκε να περιμένουμε, το Μάρτιο του ίδιου έτους, τη διαδοχική απαγόρευση των εισαγωγών βρετανικού βοείου κρέατος από δεκατρία κράτη μέλη, κατόπιν δικής τους πρωτοβουλίας, για να δεήσει επιτέλους η Επιτροπή να ακολουθήσει το ρεύμα...
<P>
Κατά συνέπεια, άμα την κρίνουμε με βάση τα πεπραγμένα της, όπως επιθυμεί ο Πρόεδρός της, η Επιτροπή επαπειλείται με βαριά καταδίκη. Φαίνεται ξεκάθαρα ότι, σε κάθε περίπτωση, ακολούθησε πρώτα απ' όλα την ουτοπική της λογική τού ευρωπαϊκού υπερ-κράτους δίχως εσωτερικά σύνορα, σε βάρος της υγείας και της ασφάλειας των πολιτών, μια λογική που προέβαλε άλλωστε ξανά σήμερα σε έναν άλλο τομέα, στο θέμα των ελέγχων των προσώπων κατά τη διέλευση των συνόρων. Η σκανδαλώδης αυτή στάση δεν είναι καθόλου τυχαία: ίσα ίσα, αντανακλά τις μόνιμες και διαρκείς προτεραιότητες της Επιτροπής, τις προτεραιότητες εκείνες που επέφεραν την απομόνωση αυτού του θεσμικού οργάνου από την κοινή γνώμη στις διάφορες χώρες. Αντιθέτως, οφείλουμε να παραδεχθούμε ότι τα εθνικά κράτη, επειδή ακριβώς είναι πιο κοντά στα προβλήματα των λαών, αντέδρασαν σε κάθε περίπτωση με τον ορθό τρόπο, ενώ η Επιτροπή επεδίωκε διαρκώς να τους βάλει εμπόδια πριν υποχρεωθεί να συρθεί από πίσω τους.
<P>
Μέσα στο παραπάνω πλαίσιο θα πρέπει να εντάξουμε τις πληροφορίες που διέρρευσαν σχετικά με μια σειρά γεγονότων που διαδραματίστηκαν στο εσωτερικό της Επιτροπής, όπως οι απαράδεκτες πιέσεις που ασκήθηκαν στους εμπειρογνώμονες της Επιστημονικής Επιτροπής Ανθρώπινης Διατροφής -έτσι όπως αυτές αποκαλύφθηκαν από τον Τύπο-, καθώς και η καταπληκτική συνεδρίαση που πραγματοποιήθηκε στις 12 Οκτωβρίου 1990, κατά την οποία οι υπάλληλοι ευρωπαϊκών οργάνων συζήτησαν με όλη τους την άνεση για τις δράσεις παραπληροφόρησης που πρέπει να προωθηθούν σε βάρος των καταναλωτών. Όχι, τα γεγονότα που προανέφερα δεν είναι δευτερεύουσας σημασίας: επιβεβαιώνουν απλώς την ύψιστη προτεραιότητα που προσδίδει η Επιτροπή στην ασύδοτη ελευθερία των συναλλαγών, στην οποία θα πρέπει να υποτάσσεται ακόμη και η ανθρώπινη υγεία, και τη βούλησή της να αποκρύψει επιμελώς τις αποτυχίες που συνεπάγονται του εσφαλμένου δρόμου που ακολουθεί για να πετύχει την ευρωπαϊκή οικοδόμηση.
<P>
Όλα αυτά τα τερτίπια δείχνουν επίσης ότι στους κόλπους της Επιτροπής επικρατεί ένα ιδιαίτερα ανησυχητικό πνεύμα: πιστεύουν εκεί μέσα ότι κατέχουν μια ύψιστη αλήθεια, μια αλήθεια που υπερβαίνει τα έθνη, που υπερβαίνει τους πολίτες και, σε τελευταία ανάλυση, που υπερβαίνει την ίδια τη δημοκρατία. Ένα τέτοιο πνεύμα οδηγεί σε ακόμη πιο επικίνδυνες καταστάσεις τη στιγμή που η Επιτροπή διαθέτει κάποιες εξωφρενικές εξουσίες, όπως αυτή του μονοπωλίου της λήψης πρωτοβουλιών.
<P>
Φρονούμε ότι η ευρωπαϊκή οικοδόμηση, στο σημείο όπου έχει φθάσει, δεν μπορεί πλέον να ανεχθεί αυτή την κατάσταση, ειδ' άλλως διατρέχει τον κίνδυνο να οδηγηθεί στο γκρεμό. Γι' αυτό και ζητούμε από τη Διακυβερνητική Διάσκεψη να επαναφέρει επιτέλους την Επιτροπή στη θέση που της αρμόζει: στο ρόλο ενός υποδεέστερου οργάνου.

<SPEAKER ID=108 NAME="Bonde">
Η σπογγώδης εγκεφαλοπάθεια των βοοειδών είναι απλώς μια ασθένεια που έχει προκληθεί από μια νοσηρή γεωργική πολιτική, η δε Επιτροπή πρέπει να επωφεληθεί της ευκαιρίας που της δίδεται για να προβεί σε συστηματική αναδιάρθρωση της γεωργικής πολιτικής ώστε, τα χρήματα των φορολογούμενων να χρησιμοποιούνται στο εξής μόνο για την υποστήριξη μεθόδων παραγωγής που να είναι αποδεκτές σε έναν πλανήτη όπου το περιβάλλον, η ευημερία των ζώων και η υγεία των ανθρώπων απειλούνται. Σήμερα υποστηρίζουμε άμεσα την εξάπλωση των ασθενειών των ζώων με τα καθεστώτα ενίσχυσης που διαθέτουμε. Πριμοδοτούμε την κακή μεταχείριση των ζώων και επιχορηγούμε τη μόλυνση των υπόγειων υδάτων με την επιπλέον χρησιμοποίηση λιπασμάτων, απειλώντας με τον τρόπο αυτό την υγεία των επόμενων γενεών. Όσο αυξάνεται η παραγωγή, τόσο αυξάνεται και η παρεχόμενη ενίσχυση. Όσο περισσότερα πλεονάσματα επιχορηγούνται, τόσο μεγαλύτερη είναι η ενίσχυση. Όσο περισσότερες ποσότητες προϊόντων καταστρέφονται, τόσο μεγαλύτερη είναι η ενίσχυση. Όσο περισσότερες είναι οι πρόσθετες χρωστικές ουσίες που προκαλούν αλλεργίες για να αποκρύπτεται η χαμηλή ποιότητα και η πενικιλίνη για να αυξάνεται ο χρόνος συντήρησης, τόσο περισσότερο αφαιμάσσονται τα Ταμεία της ΕΕ.
<P>
Πρέπει να δοθεί ένα τέρμα στην παραφροσύνη αυτή και να επέλθουν αλλαγές, ώστε κάθε μεμονωμένη ενίσχυση να προωθεί μόνο αξιόλογους στόχους όπως η ευημερία των ζώων, η υγεία των ανθρώπων, η καθαρότητα του πλανήτη και τα εισοδήματα των γεωργών. Μια νέα γεωργική πολιτική δεν πρέπει να χορηγεί σε μεγαλογαιοκτήμονες με 1000 εκτάρια γης δεκαπλάσια ενίσχυση από ό, τι στους γαιοκτήμονες με 100 εκτάρια, η δε οικολογική γεωργία δεν θα πρέπει να λαμβάνει μικρότερη ενίσχυση από ό, τι η γεωργία στην οποία χρησιμοποιούνται φυτοφάρμακα, επειδή προφανώς θα περιορισθούν οι ασθένειες των ζώων, αφού οι πιέσεις δεν θα είναι τόσο έντονες όσο σήμερα. Αυτή πρέπει να είναι η κοινή ώριμη σκέψη μας την εποχή της σπογγώδους εγκεφαλοπάθειας των βοοειδών.

<SPEAKER ID=109 NAME="Boogerd-Quaak">
Ψήφισα υπέρ του ψηφίσματος για τη σπογγώδη εγκεφαλοπάθεια των βοοειδών, λόγω των υποσχέσεων του Επιτρόπου Fischler, ότι θα γνωστοποιηθούν όλες οι ελλείπουσες πληροφορίες σχετικά με όλα τα μέτρα τα οποία έλαβαν η Επιτροπή και οι άλλες αρχές της ΕΕ από την αρχή της δεκαετίας του '80 και λόγω της αναγγελθείσας έρευνας.
<P>
Για το συμφέρον της δημόσιας υγείας και για να υπάρξει εμπιστοσύνη προς το προϊόν βόειο κρέας, οι έρευνες αυτές δεν πρέπει ωστόσο να καταλήξουν σε καλυμμένες ενέργειες καθυστέρησης της αντιμετώπισης του θέματος της σπογγώδους εγκεφαλοπάθειας των βοοειδών, πίσω από τις οποίες μπορεί να κρυφθεί η Επιτροπή.
<P>
Γι'αυτό το λόγο, σας ζητώ να καταστήσετε γνωστό στο Κοινοβούλιο ένα χρονοδιάγραμμα για την αντιμετώπιση του θέματος.

<SPEAKER ID=110 NAME="Caudron">
Εδώ και κάμποσα χρόνια η κοινωνία μας ανακαλύπτει με φρίκη τις συνέπειες της παλαβομάρας της: χθες ήταν το AIDS και το εμπόριο του αίματος, σήμερα είναι οι επιπτώσεις των μολυσμένων ζωικών αλεύρων, για να αναφέρω μονάχα τα πιο ορατά σημάδια αυτών των τρομακτικών ανωμαλιών...
<P>
Η ουσιαστική αιτία αυτών των ανωμαλιών χαρακτηρίζεται επίσης από μια τρομερή απλότητα: πρόκειται για το αποτέλεσμα μιας αχαλίνωτης, μέχρι και απερίσκεπτης αναζήτησης της μεγιστοποίησης της παραγωγής, της πάση θυσία αναζήτησης του μέγιστου κέρδους στον ελάχιστο δυνατό χρόνο.
<P>
Και αισθάνομαι αγανάκτηση όταν ακούω τους λίβελους όλων εκείνων που, κατά τ' άλλα, είναι κήρυκες και προπαγανδιστές αυτής της κοινωνίας που θεμελιώνεται πάνω στο χρήμα, στον ανταγωνισμό, στη λογική της ατομικής επιτυχίας, σε βάρος μιας περισσότερο συλλογικής και ποιοτικώς αναβαθμισμένης αντίληψης για την οργάνωση της κοινωνίας.
<P>
Πέραν τούτου, τίποτε δεν δικαιολογεί τη διάπραξη σφαλμάτων και τις παραλείψεις που σημειώνονται τόσο σε ευρωπαϊκό επίπεδο όσο και σε επίπεδο κρατών μελών. Έχουμε το δικαίωμα να ενημερωνόμαστε, πρώτα απ' όλα για να περιορίσουμε τις επιπτώσεις των σφαλμάτων του παρελθόντος, αλλά επίσης για να αποφύγουμε την επανάληψη αυτών των λαθών με τον ένα ή τον άλλο τρόπο.
<P>
Αυτός είναι ο λόγος γιατί συμφωνώ με τη σύσταση μιας εξεταστικής των πραγμάτων επιτροπής, της οποίας οι εργασίες θα μας οδηγήσουν στην αποκάλυψη της αλήθειας. Σε περίπτωση που διαπράχθηκαν σφάλματα, ή ακόμη και εγκλήματα ή πλημμελήματα, οι υπαίτιοι θα πρέπει να τιμωρηθούν, σε όποια θέση και αν βρίσκονται!

<SPEAKER ID=111 NAME="Nicholson">
Η μάστιγα της ΣΕΒ αφανίζει τη βιομηχανία βοείου κρέατος σε ολόκληρη την Ευρώπη. Η συμφωνία της Φλωρεντίας προσφέρει μια ευκαιρία για την ανόρθωση της βιομηχανίας αλλά αυτό δεν θα γίνει αμέσως.
<P>
Θα πρέπει να προχωρήσουμε με ταχύτητα και να εκριζώσουμε τη ΣΕΒ από την Ευρώπη αλλά, πάνω απ' όλα, θα πρέπει να επαναφέρουμε την εμπιστοσύνη των καταναλωτών και αυτό θα γίνει μόνο με την πάροδο του χρόνου. Η Επιτροπή θα πρέπει να καταθέσει άμεσα νέες προτάσεις ούτως ώστε να προετοιμαστούμε για μια πολύ δύσκολη περίοδο εμπορίας το φθινόπωρο.
<P>
Δεν πιστεύω ότι χρειάζεται ή ότι απαιτείται κάποια ειδική επιτροπή - οι παρούσες προτάσεις είναι επαρκείς και ικανές να συμβάλλουν στην ανάκτηση της εμπιστοσύνης των καταναλωτών. Το μόνο που θα έκανε μια παρόμοια επιτροπή είναι να διαιωνίσει τις δημόσιες συζητήσεις.

<SPEAKER ID=112 NAME="Poisson">
Σε αντίθεση με όσα ισχυρίζεται ο κ. Santer, ήδη από το 1990 υπήρχαν επιστημονικά δεδομένα τα οποία οδηγούσαν στην υπόνοια, πρώτον, πως ο παθογόνος παράγοντας μπορεί να υπερνικήσει το φράγμα των ειδών και, δεύτερον, πως υπάρχουν αναλογίες ανάμεσα στη νόσο KreutzfeldtJakob και τις σπογγώδεις εγκεφαλοπάθειες των μηρυκαστικών.
<P>
Για να στηρίξω το παραπάνω, θα αναφέρω ένα βιβλίο νευρολογίας που εκδόθηκε το 1978 και το οποίο χρησιμοποιούσαν οι Γάλλοι φοιτητές Ιατρικής, όπου διατυπώνονται σοβαρές υπόνοιες σχετικά με την ομοιότητα μεταξύ της νόσου που πλήττει τον άνθρωπο και της αντίστοιχης νόσου των πιθήκων.
<P>
Όλοι μας γνωρίζουμε πως η Ιατρική δεν είναι μια θετική επιστήμη, όπως π.χ. τα Μαθηματικά. Από τη στιγμή που οι ειδικοί δεν ήταν σε θέση να παραθέσουν στοιχεία τα οποία να προσδιορίζουν μετά βεβαιότητος τους κινδύνους της συγκεκριμένης νόσου, θα όφειλε η τότε Επιτροπή, υπό την προεδρία του κ. Delors, να εγγυηθεί την προστασία της υγείας των καταναλωτών, άρα να προχωρήσει στη λήψη δραστικών μέτρων ήδη από το 1990.
<P>
Αλλά και σήμερα, ποια μέτρα λαμβάνονται άραγε; Μήπως διεξάγονται, λόγου χάρη, σοβαρές έρευνες για να διαπιστωθεί μια ενδεχόμενη μετάδοση της νόσου από το γάλα; Θα πρέπει να γίνει αντιληπτό, Κύριε Πρόεδρε, πως δεν μπορούμε πλέον να αρκεστούμε σε γενικόλογες απαντήσεις, μιας και έχουμε χάσει την εμπιστοσύνη των ψηφοφόρων μας.
<P>
Η εξεταστική των πραγμάτων επιτροπή του Ευρωπαϊκού Κοινοβουλίου είναι μια αναπόφευκτη διαδικασία. Απ' αυτήν αναμένουμε να προσδιορίσει τις διαφορετικές ευθύνες, σε κάθε επίπεδο: των ευρωπαϊκών θεσμικών οργάνων, των κυβερνήσεων, των βιομηχάνων του τομέα των ζωοτροφών κ.λπ.
<P>
Το Δικαστήριο θα πρέπει να επιβάλει παραδειγματικές κυρώσεις, και μονάχα τότε θα μπορούμε να μιλάμε για ανάκτηση της εμπιστοσύνης και να διαβλέπουμε την εκ νέου αύξηση της κατανάλωσης βοείου κρέατος.

<SPEAKER ID=113 LANGUAGE="FR" NAME="Berthu">
Κυρία Πρόεδρε, εκπλήσσομαι με το γεγονός ότι δεν υπάρχουν αιτιολογήσεις ψήφου σχετικά με το θέμα του χρονοδιαγράμματος των περιόδων συνόδου. Θυμάμαι πολύ καλά ότι πέρυσι, κατά την αντίστοιχη ψηφοφορία, υπήρξαν αιτιολογήσεις ψήφου, και επικαλούμαι τη νομολογία που ανέπτυξε ο πρόεδρος Hδnsch, ο οποίος δήλωσε προ ολίγου πως θα πρέπει να ακολουθήσουμε πιστά την περυσινή αντίστοιχη διαδικασία. Πράγματι, πέρυσι είχαν υποβληθεί αιτιολογήσεις ψήφου σχετικά με το χρονοδιάγραμμα, και θα επιθυμούσα τώρα να υποβάλω μία εξ ονόματος της Ομάδας μου.

<SPEAKER ID=114 NAME="Πρόεδρος">
Δεν έγινε τελική ψηφοφορία για το χρονοδιάγραμμα. Έτσι, δεν θα γίνουν και αιτιολογήσεις ψήφου γι' αυτό.

<SPEAKER ID=115 LANGUAGE="FR" NAME="Berthu">
Το καταλαβαίνω, Κυρία Πρόεδρε, αλλά πέρυσι είχαμε ακολουθήσει αντίθετη πρακτική: είχαν υποβληθεί αιτιολογήσεις ψήφου σχετικά με το χρονοδιάγραμμα, και δεν μπορώ να καταλάβω γιατί φέτος δεν θα πρέπει να γίνει το ίδιο.

<SPEAKER ID=116 LANGUAGE="FR" NAME="Gollnisch">
Κυρία Πρόεδρε, μόλις είπατε κάτι πολύ σημαντικό. Πράγματι, δεν διεξήχθη τελική ψηφοφορία σχετικά με το χρονοδιάγραμμα. Αλλά το ζήτημα αυτό ήταν εγγεγραμμένο στην ημερήσια διάταξη, και επομένως θεωρώ πως οφείλουμε τώρα να προχωρήσουμε στην εν λόγω ψηφοφορία. Θα σας παρακαλούσα να προχωρήσουμε στην ψηφοφορία.

<SPEAKER ID=117 NAME="Πρόεδρος">
Ποτέ δεν έγινε τελική ψηφοφορία, αλλά ψηφίζαμε πάντα μόνον για τις μεμονωμένες περιόδους συνόδου. Aυτή ήταν η πρόταση, και στη συνέχεια μπορούν να γίνουν τροποποιήσεις. Γενικώς όμως δεν γίνεται τελική ψηφοφορία. Mπορεί κανείς να υποβάλει τροπολογίες. Mετά την ψηφοφορία, το χρονοδιάγραμμα τροποποιείται ανάλογα, αλλά δεν υπάρχει τελική ψηφοφορία.
<P>
Έτσι, έληξε η ψηφοφορία.
<P>
(H συνεδρίαση διακοπείσα στις 13.45 επαναλαμβάνεται στις 15.00)

<SPEAKER ID=118 LANGUAGE="EN" NAME="Crowley">
Κύριε Πρόεδρε, σύμφωνα με τα άρθρα 127 και 108 του Κανονισμού του Κοινοβουλίου θα επιθυμούσα, εάν είναι δυνατόν, να ζητήσω την ανοχή τη δική σας και του Σώματος για να διευκρινίσω κάποια σχόλια που έκανα σήμερα το πρωί. Κατά τη διάρκεια του διαλείμματος για το γεύμα με πλησίασαν πολλά Μέλη από διάφορες πολιτικές ομάδες και έδωσαν διαφορετικές ερμηνείες σε ό, τι είπα, δηλώνοντας ότι τα σχόλιά που τους προσέβαλλαν και τους αδίκησαν προσωπικά. Προς τον σκοπό αυτό θα ήθελα να δηλώσω δημοσίως ότι δεν είχα πρόθεση να προσβάλλω ή να αδικήσω κανένα Μέλος του Κοινοβουλίου και ότι επιθυμώ να ζητήσω απεριόριστη συγγνώμη εάν τα σχόλιά μου ήταν δεκτικά και κάποιας διαφορετικής ερμηνείας.
<P>
Το κύριο σημείο που ήθελα να τονίσω ήταν ότι αυτό το Κοινοβούλιο δεν πρέπει μόνο να εφαρμόζει τη δημοκρατία και την ελευθερία του λόγου - πρέπει και να φαίνεται ότι το κάνει. Ο παραλληλισμός που έκανα με κάποια συγκεκριμένα πολιτικά κινήματα ήταν μια προσπάθειά μου να ενισχύσω το επιχείρημά μου ότι τούτο το Κοινοβούλιο και τούτο το Σώμα ιδιαίτερα πρέπει να συμμορφώνεται με την εξισορρόπιση των εξουσιών και των διαφορετικών αρμοδιοτήτων που απολαμβάνουν τα διάφορα θεσμικά όργανα της Ευρωπαϊκής Ένωσης.
<P>
Θέλω να ζητήσω απεριόριστη συγγνώμη από όλα τα Μέλη για την τυχόν προσωπική προσβολή που αισθάνθηκαν.

<SPEAKER ID=119 NAME="Πρόεδρος">
Ευχαριστώ πολύ, κύριε Crowley. Σημειώνω με ικανοποίηση αυτήν τη διόρθωση που είχατε την ευγένεια να κάνετε και θα μεταφερθεί στα συνοπτικά πρακτικά της σημερινής συνεδρίασης.

<CHAPTER ID=7>
Πρόοδος της ΚΕΠΠΑ (συνέχεια)
<SPEAKER ID=120 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (Α4-0175/96) του κ. Fernαndez-Albor, εξ' ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόοδο που πραγματοποιήθηκε στην ανάπτυξη της κοινής εξωτερικής πολιτικής και πολιτικής ασφάλειας (Ιανουάριος-Δεκέμβριος 1995).

<SPEAKER ID=121 LANGUAGE="ES" NAME="Barσn Crespo">
Κύριε Πρόεδρε, μην ανησυχείτε, δεν πρόκειται να εκφωνήσω μια μακροσκελή ομιλία: η ώρα δεν είναι κατάλληλη γι' αυτό. Θα ήθελα όμως να πω, πρώτα απ' όλα, ότι χαίρομαι για τη δήλωση που μόλις άκουσα, διότι πιστεύω ότι το να διορθώνεις είναι σοφή πράξη. Σχετικά με την έκθεση Fernαndez-Albor θα ήθελα να δηλώσω, εξ' ονόματος της Ομάδας του Ευρωπαϊκού Σοσιαλιστικού Κόμματος, ότι, κατά την άποψή μας, πρόκειται για έναν αρκετά πλήρη και ισόρροπο απολογισμό της δράσης της Ευρωπαϊκής Ένωσης στο πεδίο της ΚΕΠΠΑ το 1995.
<P>
Σημειώνω, εξ' ονόματος της Ομάδας μου, τη σημαντική δήλωση στην οποία προέβη ο κ. Fernαndez-Albor στο τέλος της παρέμβασής του σχετικά με τη θέση του που αφορά το θέμα της αποτρεπτικής δύναμης -κάτι που πράγματι δεν έχει εξεταστεί ακόμη, και πιστεύω ότι αρμόζει να το εξετάσουμε ξεχωριστά και την κατάλληλη στιγμή· σε σχέση με την παρέμβαση του Συμβουλίου, θα ήθελα να ευχαριστήσω, εφόσον δεν παρευρίσκεται εδώ ο Ασκών την Προεδρία του Συμβουλίου -ο οποίος ήταν εδώ σήμερα το πρωί- τον Υπουργό κ. Σπρινγκ, για το ότι μας ανέγνωσε μια πληρέστατη αναφορά σχετικά με όλα όσα πραγματοποίησε η Ένωση το 1995 και ένα μέρος του 1996. Χάρηκα πολύ που την άκουσα. Το ξέρουμε ήδη, αλλά πάντοτε είναι καλό να λέγεται ότι κάνουμε κάτι.
<P>
Θα ήθελα να επισημάνω σχετικά ότι αυτός ο ενθουσιασμός του Συμβουλίου για την ανάπτυξη της ΚΕΠΠΑ θα έπρεπε επίσης να το οδηγήσει να υποστηρίξει όχι μόνο τις προσπάθειες προβληματισμού που διεξάγονται στη Διακυβερνητική Διάσκεψη, αλλά και την ανάπτυξη και την εφαρμογή των Συνθηκών· πιστεύω ότι πρέπει να καλέσουμε σοβαρά το Συμβούλιο να υποστηρίξει την υλοποίηση του άρθρου Ι.
<P>
Και για να μην επικρίνουμε μόνο το Συμβούλιο και την Επιτροπή, ας μου επιτρέψει ο κ. Πρόεδρος, στο χρόνο που μου μένει, να επικρίνω επίσης και το Κοινοβούλιο και τη Διάσκεψη των Προέδρων, διότι προσωπικά είχα την τιμή και την ευθύνη να προσθέσω στην έκθεση του κ. Fernαndez-Albor μια σύσταση την οποία, δεν ξέρουμε για ποιους λόγους, η Διάσκεψη των Προέδρων αυτού του Κοινοβουλίου παρέπεμψε στην Επιτροπή Κανονισμού. Αυτό που θέτει η Επιτροπή Εξωτερικών Υποθέσεων ως σύσταση είναι κάτι πολύ απλό: είναι πολύ καλό αυτό που μπορεί να κάνει η Διακυβερνητική Διάσκεψη, αλλά πρέπει να συνεχίσουμε το δρόμο μας. Και για να συνεχίσουμε το δρόμο μας, και να μάθουμε από τα λάθη μας και να ανταποκριθούμε στις προσδοκίες των συμπολιτών και συμπολιτισσών μας της Ευρωπαϊκής Ένωσης, αυτό που πρέπει να κάνουμε είναι η ΚΕΠΠΑ να διέπεται από πλειοψηφία, να περιλαμβάνεται στον προϋπολογισμό των Κοινοτήτων και, στο μέτρο του δυνατού, να αναπτύξουμε τις ικανότητές μας να φέρουμε σε πέρας μια προληπτική διπλωματία στο ίδιο μας το στρατόπεδο.

<SPEAKER ID=122 LANGUAGE="DA" NAME="Kristoffersen">
Κύριε Πρόεδρε, πρέπει να παραδεχθώ ότι εντυπωσιάζομαι βαθιά όταν βρίσκονται στην αίθουσα αυτή πολλά άτομα, διότι στην πραγματικότητα είναι εκπρόσωποι εθνών που επί εκατονταετίες πολεμούσαν το ένα το άλλο. Τώρα όμως κάθονται και συζητούν μεταξύ τους. Θα μπορούσε να το χαρακτηρίσει κανείς ως ένα βήμα προόδου όσον αφορά την πολιτική ασφάλειας. Και οι εφημερίδες γράφουν ότι η Ευρώπη αυτή οδεύει πάλι σε κρίση. Και πηγαίνει από τη μία κρίση στην άλλη, όπως γράφουν οι εφημερίδες. Όμως, βρίσκεται σε καλύτερη θέση από ό, τι στο παρελθόν, όταν οι χώρες πολεμούσαν η μία την άλλη. Μπορεί κανείς να διερωτηθεί πως επέζησε η Ευρώπη αυτή. Η κακόμοιρη κυρία, η Ευρώπη, που μοιάζει με τη «θηλυκή» κόρη ενός Φοίνικα βασιλιά, καταστράφηκε επανειλημμένα από τους κατοίκους της και, μετά από τον τελευταίο μεγάλο πόλεμο στο μέρος αυτό του κόσμου το 1945, έμεινε μια ακρωτηριασμένη κυρία, με το ένα ήμισύ της στην Ανατολή και το άλλο στη Δύση. Έκτοτε ανασυγκροτήθηκε και πάλι, αλλά δεν είναι ακόμη ακέραια. Νέες συγκρούσεις μπορούν να ξεσπάσουν στην Ευρώπη. Το μόνιμο καθήκον της Ευρώπης αυτής και της ΕΕ πρέπει να είναι ο εντοπισμός και η αντιμετώπιση νέων επικίνδυνων καταστάσεων, πριν να καταλήξουν σε βίαιες συγκρούσεις, όπως π.χ. στα Βαλκάνια.
<P>
Ένα κέντρο αναλύσεων, όπως αυτό που προβλέπεται να ιδρυθεί στις Βρυξέλλες, είναι σημαντικό. Θα μπορούσε να το χαρακτηρίσει κανείς ως παρατηρητήριο, κατοπτευτήριο. Με τον τρόπο αυτό θα είμαστε καλύτερα προετοιμασμένοι για να εξασφαλίσουμε τη σταθερότητα σε καταστάσεις κινδύνου, και μάλιστα έγκαιρα. Αυτή είναι άλλωστε, κατά τη γνώμη μου, η φιλοσοφία στην οποία βασίζεται μια ενισχυμένη κοινή εξωτερική πολιτική και πολιτική ασφάλειας στην ΕΕ, αλλά μια παρόμοια πολιτική δεν πρέπει να θεωρείται απλώς ως πυροσβεστική υπηρεσία, που πρέπει να «σβήνει τις φωτιές», όταν έχουν ξεσπάσει. Πρέπει να αποτελεί επίσης και μέσο για την χάραξη μιας σφαιρικής πολιτικής στρατηγικής στον τομέα της ασφάλειας. Μιας στρατηγικής ασφάλειας για την γηραιά ήπειρο, την Ευρώπη. Για το λόγο αυτό υποστηρίζω τη συνέχιση των προσπαθειών προς την κατεύθυνση αυτή με μια σφαιρική και ενισχυμένη εξωτερική πολιτική και πολιτική ασφάλειας για ολόκληρη την Ευρώπη. Όμως, κ. Πρόεδρε, πρέπει να εκφράσω τις επιφυλάξεις μου για ένα σημείο. Πρόκειται για το σημείο 21 της έκθεσης. Αφορά το κοινό αποτρεπτικό σύστημα. Όπως φαίνεται και από ό, τι γνωρίζω πρόκειται για τα ατομικά όπλα. Δεν νομίζω ότι μπορώ να συμφωνήσω τη στιγμή κατά την οποία συνεχίζονται οι προσπάθειες για την εξάλειψη των ατομικών όπλων και στη Γενεύη και σε άλλα μέρη διεξάγονται συζητήσεις για τις συμφωνίες περί μη εξάπλωσης των ατομικών όπλων. Αλλωστε, κατά τη γνώμη του Συντηρητικού Λαϊκού Κόμματος, τα ατομικά όπλα εμπίπτουν στις αρμοδιότητες του ΝΑΤΟ. Για το λόγο αυτό έχω επιφυλάξεις όσον αφορά το σημείο 21 και ευτυχώς δεν είμαι ο μόνος που έχει την άποψη αυτή. Έχω επίσης την υποστήριξη των συμπατριωτών μου, όπως θα μπορούσα σχεδόν να πω, από τη Σκανδιναβία. Ως επιμύθιο, κ. Πρόεδρε, επιτρέψτε μου να σας μεταφέρω το μήνυμα ενός συμπατριώτη μου. Είναι πολύ πιό Ευρωπαίος από τους περισσότερους, τουλάχιστον τη στιγμή αυτή. Ονομάζεται Bjarne Riis. Είναι Δανός. Βρίσκεται επικεφαλής του Tour de France . Αντιπροσωπεύει μια γερμανική εταιρεία και η οικογένειά του διαμένει στο Λουξεμβούργο. Μπορείτε να τον συναντήσετε την Παρασκευή στο Παρίσι. Καλή διασκέδαση!

<SPEAKER ID=123 LANGUAGE="EN" NAME="Collins, Gerard">
Κύριε Πρόεδρε, καταρχάς θα ήθελα να απευθύνω ένα πολύ θερμό και εγκάρδιο καλωσόρισμα στον ιρλανδό Υπουργό Εξωτερικών γι' αυτήν την πρώτη επίσκεψή του στην ολομέλεια του Ευρωπαϊκού Κοινοβουλίου. Η επίσκεψη αυτή δεν ήταν η πρώτη στο Στρασβούργο - έχει έλθει εδώ αρκετές φορές για να προετοιμάσει με προσεκτικό τρόπο το έδαφος για μια επιτυχή προεδρία, η οποία ελπίζω και είμαι βέβαιος ότι θα προκύψει τελικά.
<P>
Δεν έχει διαπιστωθεί ακόμη με σαφήνεια εάν κατά τη διάρκεια του 1996 θα γίνουν κάποιες αποφασιστικές κινήσεις για να αναληφθεί σοβαρή εργασία επ' αυτού που η Συνθήκη του Μάαστριχτ αναφέρει ότι θα αποτελέσει κάποτε το πλαίσιο μιας κοινής αμυντικής πολιτικής. Επίσης, δεν έχει διαπιστωθεί ακόμη με σαφήνεια πόσο μακρυά είναι προετοιμασμένα να φτάσουν τα κράτη μέλη για να διαμορφώσουν μια κοινή πολιτική ασφάλειας. Όταν ερωτήθηκα πρόσφατα για τις προθέσεις ορισμένων κρατών μελών στην εξωτερική πολιτική, απάντησα ότι θα πειθόμουν για τις προθέσεις των συναδέλφων εάν διαπίστωνα ότι τα μέλη της Ένωσης που κατέχουν μόνιμες θέσεις στο Συμβούλιο Ασφαλείας προσφέρουν μία από τις θέσεις αυτές στην Ευρώπη. Το γεγονός αυτό αφ' εαυτού του θα αποτελούσε δοκιμή για το πόσο θα ήθελαν να προχωρήσουν τα κράτη μέλη. Στον τομέα της αμύνης, ανεξάρτητα από τα στοιχεία της κοινής πολιτικής που θα εγκριθούν, πιστεύω ότι τα κράτη μέλη θα συνεχίσουν να παίζουν διαφορετικούς ρόλους. Μέχρι σήμερα, π.χ., δεν υπάρχει κάποια πρόταση όπως η Γαλλία ή η Μ. Βρετανία παραχωρήσουν την ανεξάρτητη πυρηνική αποτρεπτική τους δύναμη στη ΔΕΕ ή σε κάποιον άλλο νέο ευρωπαϊκό αμυντικό οργανισμό.
<P>
Προσωπικά εγώ πιστεύω ότι η Ιρλανδία θα πρέπει να παραμείνει πολύ διστακτική σχετικά με τη συμμετοχή της σε μια αμυντική συμμαχία η οποία είναι ακόμη δεσμευμένη, κάτω από ορισμένες συνθήκες, στη χρήση πυρηνικών όπλων. Αντιθέτως, θα επιθυμούσα πάρα πολύ να δω την διάλυση των πυρηνικών εγκαταστάσεων οι οποίες, εάν γίνει κάποιο σοβαρό ατύχημα, θα επέφεραν με βεβαιότητα καταστροφή και ερείπια στα κράτη μέλη της Ευρωπαϊκής Ένωσης.
<P>
Πιστεύω ότι έχουμε καθήκον να συμβάλλουμε στη διατήρηση της ειρήνης αλλά πιστεύω επίσης ότι αποτελεί νόμιμη απαίτηση να το κάνουμε αυτό με ένα τρόπο που να ταιριάζει στις παραδόσεις μας. Η προοδευτική διαμόρφωση μιας κοινής αμυντικής πολιτικής θα πρέπει να επιτρέπει στα κράτη μέλη να παίζουν διαφορετικούς ρόλους - που θα το κάνουν ούτως ή άλλως - και να έχουν διαφορετικές συνεισφορές.

<SPEAKER ID=124 LANGUAGE="NL" NAME="Bertens">
Κύριε Πρόεδρε, ευχαριστούμε τον εισηγητή, ο οποίος επιπλέον είναι ο νέος Πρόεδρος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, για την εξαιρετική έκθεσή του. Με μεγάλη σαφήνεια θέτει το δάχτυλο στις πληγές και αποδεικνύει ότι οι κοινοτικές δομές του πρώτου πυλώνα, είναι πολύ καλύτερα σε θέση να χαράξουν την εξωτερική πολιτική από τη διακυβερνητική ΚΕΠΠΑ. Το 1995 υπήρξε ένα επιτυχές έτος όσον αφορά τη σύναψη διεθνών συμφωνιών, όμως ένα ιδιαίτερα άσχημο για την ΚΕΠΠΑ. Τούτο το αναφέρει σαφώς η έκθεση. Η ποιότητα και η ποσότητα των κοινών θέσεων, ήταν σαφώς χαμηλότερη από ό, τι το 1994. Από τις δέκα κοινές δράσεις μόνο οι τρεις ήταν πραγματικά νέες. Οι υπόλοιπες ήταν συνέχεια ή τροποποίηση των ενεργειών κατά το 1994.
<P>
Δεν χρησιμοποιείται καθόλου το δυναμικό που υπάρχει στην κοινή εξωτερική πολιτική και πολιτική για την ασφάλεια. Σε θέματα όπου η Επιτροπή διαθέτει, μετά από το Μάαστριχτ, δικαίωμα πρωτοβουλίας, δεν έκανε καμία χρήση του εν λόγω δικαιώματός της κατά το 1995. Μολονότι το Μάαστριχτ δίνει τη δυνατότητα να λαμβάνονται ορισμένες φορές αποφάσεις στο Συμβούλιο με ειδική πλειοψηφία, το 1995 όλες οι αποφάσεις λήφθηκαν με τη διαδικασία της ομοφωνίας.
<P>
Επιπλέον, το Συμβούλιο δεν αντέδρασε ούτε μία φορά στις συστάσεις του Ευρωπαϊκού Κοινοβουλίου όσον αφορά την κοινή πολιτική και αγνοήθηκε παντελώς η εντολή να εκπονηθεί μία κοινή αμυντική πολιτική. Τα εν λόγω απογοητευτικά αποτελέσματα όσον αφορά την κοινή εξωτερική πολιτική είχαν ως αποτέλεσμα τη συνεχή απουσία της Ένωσης από το διεθνές προσκήνιο και απογοήτευση των πολιτών λόγω, συν τοις άλλοις, των μεγάλων προσδοκιών που είχαν δημιουργηθεί. Περιμένουμε να δούμε με ποιο τρόπο η Ένωση θα μπορέσει να εκφράσει την άποψή της σχετικά με τη διεύρυνση της εντολής της IFOR σχετικά με τη σύλληψη και την ανακάλυψη των εγκληματιών πολέμου στην πρώην Γιουγκοσλαβία.
<P>
Η Διακυβερνητική Διάσκεψη θα πρέπει να δώσει στην Ευρωπαϊκή Ένωση μία πραγματικά κοινή πολιτική όπως αποφασίστηκε κατά τη Διάσκεψη Κορυφής του Μάαστριχτ.

<SPEAKER ID=125 LANGUAGE="SV" NAME="Sjφstedt">
Κύριε Πρόεδρε, είναι φυσικά εντελώς καθοριστικό για την ασφάλεια στην Ευρώπη το πώς ενεργούν οι χώρες μέλη της ΕΕ και η ΕΕ. Είναι επίσης καθοριστικό να υπάρχει μιά πραγματική ανάλυση για το ποιά είναι η αβεβαιότητα στην απειλή της ασφάλειας στον κόσμο.
<P>
Μπορούμε να δούμε αρκετούς τέτοιους τομείς αβεβαιότητας, π.χ. η κατάσταση στα Βαλκάνια με τους φρικτούς πολέμους που έχουν διεξαχθεί εκεί και την ανάγκη της δίκης των εγκληματιών πολέμου μιάς μόνιμης ειρήνης. Μπορούμε να δούμε ότι κάποιες χώρες στην Ανατολική Ευρώπη, π.χ. η Αλβανία και η Λευκορωσία βρίσκονται καθ' οδόν να συρθούν πίσω σε αυταρχικές μορφές διακυβέρνησης. Αυτό ισχύει εν μέρει και για μιά χώρα όπως π.χ. η Κροατία. Μπορούμε να δούμε τεράστια κοινωνικά και οικονομικά προβλήματα πλησίον μας, π. χ. σε μιά χώρα όπως η Ουκρανία και ακόμη και η Βόρεια Αφρική.
<P>
Αυτή είναι μιά κατάσταση που εγκυμονεί μεγάλους κινδύνους για εμάς, ακόμη και μεγάλους κινδύνους για την πολιτικής της ασφάλειας που πρέπει να αντιμετωπιστούν με μεθόδους που είναι όντως αποτελεσματικές και που λειτουργούν σε σχέση με τους κινδύνους. Σ' αυτήν την βάση η εν λόγω έκθεση είναι εν μέρει απογοητευτική, διότι επιχειρηματολογεί πολύ παραδοσιακά με στρατιωτικες αντιλήψεις. Γίνεται λόγος για κοινή αμυντική πολιτική. Στο άρθρο 12 γίνεται λόγος για κοινή αποτροπή. Αυτό δεν μπορεί να ερμηνευτεί παρά σαν μιά κοινή πυρηνική άμυνα.
<P>
Εννοώ ότι αυτές οι αντιλήψεις δεν αποτελούν λύση του προβλήματος ενώπιον του οποίου στεκόμαστε, αλλά είναι ας πούμε μιά «μη - λύση». Αυτό που απαιτείται είναι σταθερότητα, καινωνική και οικονομική ανάπτυξη στην Ανατολική Ευρώπη και Βόρεια Αφρική. Απαιτείται μιά πραγματική πανευρωπαϊκή συνεργασία εντός του ΟΗΕ και εντός της Οργάνωσης για την Ασφάλεια και την Συνεργασία στην Ευρώπη. Μόνον έτσι μπορεί να υπάρξει συνεργασία με τις εν λόγω χώρες.
<P>
Νομίζω ότι οι στρατιωτικές αντιλήψεις είναι ένα κατάλοιπο μιάς πεπαλαιωμένης νοοτροπίας ψυχρού πολέμου η οποία στην πραγματικότητα είναι απαρχαιωμένη και δεν μπορεί να επιβιώσει. Ως εκ τούτου θα υποστηρίξουμε την τροπολογία των σοσιαλιστών και των οικολόγων. Πρωτίστως αυτό ισχύει φυσικά για το άρθρο 21.
<P>
Ελπίζω το παιδί μου και τα παιδιά των άλλων να μεγαλώσουν χωρίς την πυρηνική απειλή με την οποία μεγαλώσαμε εμείς.

<SPEAKER ID=126 LANGUAGE="NL" NAME="Aelvoet">
Εάν κάνουμε απολογισμό της προόδου που παρουσίασε η εξέλιξη της κοινής εξωτερικής πολιτικής, τότε βλέπουμε ότι κατά το 1995 αναπτύχθηκε ιδιαίτερη δραστηριότητα ιδίως στον τομέα της σύναψης συμφωνιών. Υπενθυμίζω τη συμφωνία MERCOSUR, τη Διάσκεψη της Βαρκελώνης κλπ. Όμως εάν αναλύσει κανείς ποια μέσα χρησιμοποίησε εν προκειμένω η Ένωση, τότε σε γενικές γραμμές θα παραμείνει στο επίπεδο της ευρωπαϊκής πολιτικής συνεργασίας. Συνεπώς, δεν χρησιμοποιήθηκαν οι δυνατότητες οι οποίες υπάρχουν στη Συνθήκη του Μάαστριχτ. Ιδίως όσον αφορά επίκαιρα γεγονότα από τα οποία οι πολίτες της Ευρωπαϊκής Ένωσης αναμένουν κάτι ή από γεγονότα τα οποία συμβαίνουν κοντά στην πόρτα μας, αναφέρομαι στο πλαίσιο αυτό στην πρώην Γιουγκοσλαβία ή ακόμη μακρύτερα, και αναφέρομαι στο πλαίσιο αυτό κυρίως στην περιοχή των Μεγάλων Λιμνών στην Αφρική, τότε βλέπουμε ότι η Ένωση έδωσε εντυπωσιακά το παρόν της με ανθρωπιστική βοήθεια, όμως, δυστυχώς, δεν μπόρεσε να προσφέρει καμία λύση όσον αφορά την προετοιμασία της οδού για μία πολιτική λύση. Αυτό ακριβώς το γεγονός, δηλαδή η συνδρομή για την επίτευξη πολιτικής λύσης, η όντως εποικοδομητική παρουσία για την επίτευξη πολιτικής λύσης, βοηθεί ώστε οι πολίτες να μπορέσουν να έχουν μία θετική άποψη για την εξωτερική πολιτική, γεγονός που τώρα δυστυχώς δεν συμβαίνει.
<P>
Σχετικά με την έκθεση υπό τη μορφή που αυτή βρίσκεται τώρα ενώπιόν μας, φρονώ ότι, από τη μία πλευρά, ποτέ δεν υπήρξε μία έκθεση, από τις εκθέσεις που εγώ έχω δει έως τώρα στο Κοινοβούλιο, που να δίνει τόση μεγάλη προσοχή στην πρόληψη των συγκρούσεων, στη μέγιστη χρησιμοποίηση ειρηνικών μέσων για την επίτευξη πολιτικών λύσεων. Από αυτή την άποψη θεωρώ ότι η έκθεση είναι ιδιαίτερα ελπιδοφόρα. Από την άλλη πλευρά, εξακολουθούν φυσικά να παραμένουν ορισμένα σημεία που είναι δύσκολο να αφομοιωθούν, από τα οποία το πιο ενοχλητικό είναι η παράγραφος 21. Ιδίως επειδή αναφέρεται γενικώς σε ένα αποτρεπτικό σύστημα, αλλά σαφώς εννοείται το πυρηνικό οπλοστάσιο. Ελπίζουμε ότι η τροπολογία του κ. Sakellariou θα μπορέσει να εγκριθεί επειδή διορθώσει το σημείο που αναφέρεται στο αποτρεπτικό σύστημα και, δεύτερον, επειδή απευθύνει έκκληση για την υλοποίηση και τη λειτουργία στην πράξη του αιτήματος που υπάρχει στην έκθεση του συναδέλφου Rocard, δηλαδή της επιθυμίας για τη δημιουργία ενός κέντρου αναλύσεων και υποβολής προτάσεων.

<SPEAKER ID=127 LANGUAGE="FR" NAME="Souchet">
Κύριε Πρόεδρε, συμφωνούμε στο ότι επιτεύχθηκαν λιγοστά αποτελέσματα, το 1995, στο πλαίσιο της Κοινής Εξωτερικής Πολιτικής και Πολιτικής Ασφαλείας, αλλά διαφωνούμε με τις προτεινόμενες αλλαγές όσον αφορά την ακολουθούμενη σήμερα πρακτική. Αυτά είναι τα δύο σκέλη της κρίσης της Ομάδας Ευρώπη των Εθνών σχετικά με την έκθεση Fernαndez - Albor.
<P>
Έχουμε εισέλθει σε μια πορεία η οποία οδηγεί ταυτόχρονα στη συλλογική απώλεια της υπόστασής μας και στη γενικευμένη παράλυση των εθνικών διπλωματιών, από τη στιγμή που η θεωρητική ύπαρξη μιας κοινής εξωτερικής πολιτικής χρησιμοποιείται όλο και πιο συχνά ως άλλοθι για αδρανοποίηση και ως δικαιολογία για την υποβάθμιση των οργάνων εξωτερικής πολιτικής σε εθνικό επίπεδο. Πώς θα μπορούσαμε να βάλουμε φραγμό σ' αυτή τη διπλή παρεκτροπή και να ακολουθήσουμε μια περισσότερο ενάρετη πορεία; Σίγουρα όχι προσπαθώντας να θέσουμε την ΚΕΠΠΑ υπό κοινοτική αρμοδιότητα, ούτε επιδιώκοντας να χαράξουμε μια ενιαία εξωτερική πολιτική, κάτι που θα κατέληγε απλώς και μόνο στον καθορισμό απολύτως τεχνητών και αντιδημοκρατικών στόχων.
<P>
Σύμφωνα με την έκθεση, ο καθορισμός μιας γνήσιας ΚΕΠΠΑ προϋποθέτει -αναφέρω επί λέξει- «τη δίκαιη κατανομή της κυριαρχίας». Η διατύπωση αυτή μάς τρομάζει: η κυριαρχία είναι κάτι που δεν μπορεί να μοιραστεί, το πολύ πολύ μπορεί να εκχωρηθεί προσωρινά για συγκεκριμένα θέματα, όταν και εφόσον οι λαοί το αποφασίζουν.
<P>
Αν επιδιώκουμε να θέσουμε σε εφαρμογή μια γνήσια ΚΕΠΠΑ δίδοντας σχετικές αρμοδιότητες σε κοινοτικά όργανα και αρνούμενοι το διακυβερνητικό χαρακτήρα μιας τέτοιας πολιτικής, ο οποίος κατά τ' άλλα απορρέει από τις Συνθήκες, και συγκροτώντας ένα ευρωπαϊκό διπλωματικό σώμα που θα υπάγεται στην Επιτροπή, θα οδηγηθούμε με μαθηματική ακρίβεια στην αποτυχία. Τα κράτη μέλη που πράγματι επιθυμούν την καθιέρωση μιας γνήσιας ΚΕΠΠΑ ας βάλουν πρώτα απ' όλα φραγμό στην αλματώδη ανάπτυξη των εξωτερικών υπηρεσιών της Επιτροπής που αυτοαποκαλούνται πρεσβείες, ενώ οι πραγματικές πρεσβείες, οι υπηρεσίες εκείνες που διαθέτουν συγκεκριμένες ικανότητες και δίκτυα και που θα έπρεπε να καταστούν τα αποτελεσματικά κανάλια για την προώθηση της ΚΕΠΠΑ, βλέπουν τα μέσα τους όλο και περισσότερο να συρρικνώνονται.
<P>
Τέλος, για να μπορέσουμε να εφαρμόσουμε μια γνήσια ΚΕΠΠΑ θα πρέπει να ξεκινήσουμε με αφετηρία τα πραγματικά δεδομένα και, πρώτα απ' όλα, να προσδιορίσουμε ποια είναι πράγματι τα κοινά συμφέροντα και ποιες είναι οι κοινές ανάγκες. Στη συνέχεια, θα πρέπει να εκτιμήσουμε κατά πόσο υπάρχει όντως η πολιτική βούληση που θα επιτρέψει την από κοινού υπεράσπιση αυτών των συμφερόντων. Ανάλογα με τον τομέα που θα επιλέξουμε, τα παραπάνω δεδομένα ενδέχεται να διαφέρουν.
<P>
Ποιος οφείλει να τηρεί αυτό το διαρκή κατάλογο όπου θα καταγράφονται τα κοινά συμφέροντα των χωρών μας σε θέματα εξωτερικής πολιτικής; Ο θεσμικός μηχανισμός που είναι σε θέση να διαδραματίσει καλύτερα έναν τέτοιο ρόλο θα είναι εκείνος που θα ενισχύει το διακυβερνητικό του χαρακτήρα και θα του παρέχει πλήρη αποτελεσματικότητα, με την ενδυνάμωση του ρόλου των αντιπροσωπευτικών θεσμικών οργάνων σε εθνικό επίπεδο. Σε ό, τι αφορά τους συγκεκριμένους αυτούς τομείς της εξωτερικής και της αμυντικής πολιτικής, που κατεξοχήν περιλαμβάνονται στο πεδίο της κυρίαρχης αρμοδιότητας των κρατών, θα πρέπει λοιπόν απαραιτήτως να προαχθεί ο ρόλος του Συμβουλίου και των εθνικών κοινοβουλίων. Συν τοις άλλοις, ένας τέτοιος αναπροσανατολισμός επιβάλλεται βάσει της προοπτικής της διεύρυνσης, η οποία θα γίνει με την προσχώρηση εθνών που είναι αποφασισμένα να μην εκχωρήσουν ουσιαστικές πτυχές μιας κυριαρχίας την οποία μόλις πρόσφατα ανέκτησαν μετά από έναν μακρόχρονο ιδεολογικό χειμώνα.
<P>
Για το λόγο αυτό προτείναμε τη δημιουργία μιας θέσης μονίμου υποδιευθυντή αρμόδιου για θέματα ΚΕΠΠΑ, που θα λειτουργεί παρά τω Συμβουλίω και υπό την ευθύνη του Συμβουλίου, και του οποίου η εντολή θα είναι επαρκούς χρονικής διάρκειας. Θα επιθυμούσαμε επίσης να μη μπαίνουν τεχνητές διαχωριστικές γραμμές ανάμεσα σε αυτή καθαυτή την ΚΕΠΠΑ και την εμπορική πολιτική, που αποτελεί ουσιαστική της συνιστώσα. Ο υποδιευθυντής του Συμβουλίου υπεύθυνος για θέματα ΚΕΠΠΑ θα πρέπει, επομένως, να είναι επίσης αρμόδιος και για το εμπορικό σκέλος αυτής της πολιτικής.
<P>
Η θεσμική αυτή αναδιοργάνωση θα πρέπει να αποτελέσει μία από τις προτεραιότητες της Διακυβερνητικής Διάσκεψης. Πρόκειται για αναγκαία προϋπόθεση ώστε να μπορέσει επιτέλους να χαραχθεί μια γνήσια κοινή εξωτερική πολιτική. Επαρκής προϋπόθεση για την επίτευξη αυτού του στόχου είναι, φυσικά, η πολιτική βούληση των κρατών μελών, της οποίας η έλλειψη δεν θα μπορούσε προφανώς να υποκατασταθεί από οποιονδήποτε θεσμικό μηχανισμό.

<SPEAKER ID=128 LANGUAGE="FI" NAME="Iivari">
Αξιότιμε κύριε Πρόεδρε, επ' ευκαιρία της εξέτασης της έκθεσης σχετικά με την υλοποίηση της κοινής εξωτερικής πολιτικής και πολιτικής ασφαλείας δίδεται η ευκαιρία στο Κοινοβούλιο να συζητήσει για ένα τόσο βασικό θέμα. Οι βουλευτές του Ευρωπαϊκού Κοινοβουλίου εγκρίνουν, στην πλειονότητά τους, τον στόχο ο οποίος έχει τεθεί σχετικά με την αποτελεσματικοποίηση της κοινής εξωτερικής πολιτικής και πολιτικής ασφαλείας της Ευρωπαϊκής Ένωσης προκειμένου να επιτευχθεί η ενίσχυση της ειρήνης και της σταθερότητας τόσο στην ήπειρό μας όσο και σε ολόκληρο τον υπόλοιπο κόσμο. Παρ' όλα αυτά, όμως, έχουμε να αντιμετωπίσουμε μία κατάσταση η οποία έχει προκληθεί από τις διαφορές που οφείλονται στις διαφορετικές εμπειρίες που έχει αποκομίσει από την ιστορία το κάθε κράτος μέλος ξεχωριστά. Με την προσχώρηση των τριών νέων και αδέσμευτων από στρατιωτική άποψη κρατών μελών, της Φινλανδίας, της Σουηδίας και της Αυστρίας, η Ένωση αποκτά μια νέα διάσταση. Πολλές φορές ήταν ιδιαίτερα δυσχερές να πεισθούν οι διάφορες πλευρές ότι με την ουδετερότητά της, π.χ. η Φινλαδνία δεν προσπαθεί να αποφύγει, σήμερα, τις ευθύνες της, όσον αφορά την ασφάλεια, αλλά να ενισχύσει, όπως πιστεύουμε, την σταθερότητα, στο βόρειο τμήμα της Ευρώπης και ιδίως στην περιοχή της Βαλτικής. Η ουδετερότητα δεν θα πρέπει, επίσης, να αποτελεί τροχοπέδη σε ό, τι αφορά την ενεργό συμμετοχή στη διαμόρφωση και υλοποίηση της κοινής εξωτερικής πολιτικής και πολιτικής ασφαλείας.
<P>
Στη ζωή και την πολιτική σπανίως οι ορθόδοξες λύσεις είναι και εφαρμόσιμες. Πρέπει, πάντα, να πράττεται αυτό που είναι απαραίτητο και δυνατό. Οφείλουμε να αποφύγουμε τη λήψη μέτρων τα οποία μπορούν να συμβάλλουν στην αύξηση της έντασης και σε έναν νέο στρατιωτικό διχασμό. Πρέπει να εκσυγχρονίσουμε τον τρόπο σκέψης μας όσον αφορά τον στρατιωτικό τομέα. Παραλλήλως με την ενίσχυση της κοινής εξωτερικής πολιτικής και πολιτικής ασφαλείας στην Ευρωπαϊκή Ένωση προκειμένου να καταστεί, κυρίως, ευκολότερη η πρόληψη των κρίσεων και ο έλεγχός τους σε περιοχές οι οποίες ήδη μαστίζονται από αυτές, οφείλουμε να εντατικοποιήσουμε την συνεργασία μας με το ΝΑΤΟ στα πλαίσια του προγράμματος σχετικά με τον συνεταιρισμό για την ειρήνη. Με ικανοποιεί, ιδιαιτέρως, το γεγονός ότι η πολιτική μου ομάδα, των Σοσιαλδημοκρατών, αντιλαμβάνεται πλήρως την έννοια της ευρείας ασφάλειας και κατανοεί τους διάφορους τρόπους προσέγγισης. Γι' αυτό και υποστηρίζω ενθέρμως τις τροποποιήσεις που έχει προτείνει ο κύριος Γιάννης Σακελλαρίου.

<SPEAKER ID=129 LANGUAGE="FR" NAME="Cabrol">
Κύριε Πρόεδρε, αγαπητοί συνάδελφοι, θα πρέπει να χαιρόμαστε επειδή το άρθρο J7 της Συνθήκης για την Ευρωπαϊκή Ένωση μάς παρέχει τη δυνατότητα να διεξάγουμε μία φορά το χρόνο μια συζήτηση σχετικά με την προώθηση της Κοινής Εξωτερικής Πολιτικής και Πολιτικής Ασφαλείας. Δυστυχώς, όμως, οφείλουμε να επισημάνουμε ότι η εν λόγω προώθηση δεν είναι απολύτως ικανοποιητική.
<P>
Καταρχήν, παρ' ότι σημειώνουμε με ευχαρίστηση το γεγονός ότι η Ένωση πέτυχε μια νέα μεσοπρόθεσμη εξισορρόπηση των σχέσεων συνεργασίας με τις χώρες της Ανατολικής Ευρώπης και της Μεσογείου, καθώς και το ότι υπέγραψε συμφωνίες με το Μαρόκο, την Τυνησία, το Ισραήλ, τις χώρες της Νότιας Αμερικής και ορισμένες χώρες της Ασίας, οφείλουμε, από την άλλη, να αναγνωρίσουμε κάποιο βαθμό αναποτελεσματικότητας στις διαπραγματεύσεις για την πρώην Γιουγκοσλαβία -όπου η διπλωματική πρωτοβουλία παραμένει στα χέρια των Αμερικανών-, με τη Ρωσία -όπου το πρόβλημα της Τσετσενίας παραμένει ακέραιο-, με την Τουρκία, με τις χώρες της Μέσης Ανατολής, με το Μπουρούντι και τη Ρουάντα. Όλα αυτά -όπως υπογραμμίζει ο εισηγητής, τον οποίο θέλω να συγχαρώ για την εξαιρετικά τεκμηριωμένη εργασία του- οφείλονται στο γεγονός ότι οι διακηρύξεις του Συμβουλίου δεν οδηγούν στη λήψη καμίας συγκεκριμένης απόφασης από μεριάς των κρατών. Στην πραγματικότητα, δεν υπάρχει στους κόλπους της Ένωσης αληθινή πολιτική βούληση για την προώθηση αυτών των θεμάτων, πράγμα που συνδέεται με την αιώνια αβεβαιότητα που μας διακατέχει σχετικά με το πού επιθυμούμε να οδηγήσουμε την Ευρώπη μας!
<P>
Δεύτερον, όσον αφορά την πολιτική ασφαλείας, η μόνη δράση καθοριστικής σημασίας που έχουμε στο ενεργητικό μας παραμένει η απαγόρευση των ναρκών κατά προσωπικού, ενώ στον τομέα των ανθρωπίνων δικαιωμάτων έχω την προσωπική άποψη πως καλό θα ήταν η Ευρωπαϊκή Ένωση να ασχοληθεί περισσότερο με τη διαρκώς απειλούμενη ασφάλεια των ίδιων της των πολιτών, και λιγότερο με όσα συμβαίνουν έξω από τα κοινά της σύνορα.
<P>
Τρίτον, και καταλήγοντας, οφείλω να εκφράσω τη λύπη μου για το παραμέρισμα του Κοινοβουλίου μας από το Συμβούλιο, που δεν δίνει καμία πολιτική απάντηση στις αλλεπάλληλες συστάσεις μας, ούτε μας παρέχει, γραπτώς και σε τακτά χρονικά διαστήματα, καμία πληροφορία, κάτι που θα ήταν απαραίτητο για την επίτευξη καλύτερης συνεργασίας μεταξύ των θεσμικών οργάνων και για τη βέλτιστη χάραξη μιας πραγματικής κοινής πολιτικής, με σαφώς προσδιορισμένους στόχους.

<SPEAKER ID=130 LANGUAGE="SV" NAME="Elisabeth Rehn">
Κύριε Πρόεδρε, είναι λίγο κατόπιν εορτής η επεξεργασία της προόδου στην ΚΕΠΠΑ περισσότερο από μισό χρόνο μετά το 1995. Αλλά κάναμε όμως κάποια πρόοδο, και εν τοιαύτη περιπτώσει ποιά είναι αυτή;
<P>
Η τελωνειακή ένωση με την Τουρκία είναι μιά μερική νίκη για το Ευρωκοινοβούλιο καθώς ικανοποιήθηκε μέρος των όρων που θέσαμε για την έγκριση. Αλλά η κατάσταση των ανθρωπίνων δικαιωμάτων στην χώρα είναι ακόμα πολύ μακριά από το να είναι ικανοποιητική. Οι ρήτρες των ανθρωπίνων δικαιωμάτων στις διεθνείς συμφωνίες είναι ένα μεγάλο βήμα πρός την σωστή κατεύθυνση, αλλά αν δεν οδηγούν σε συγκεκριμένες πράξεις θα αξίζουν μόνον το χαρτί στο οποίο γράφτηκαν.
<P>
Σίγουρα μπορούμε εμείς στο Ευρωκοινοβούλιο να επαινέσουμε τους εαυτούς μας για την ενεργό συμμετοχή μας στο έργο της ανοικοδόμησης στην πρώην Γιουγκοσλαβία. Αλλά δεν θα έπρεπε ο στόχος της ΚΕΠΠΑ να είναι να παρεμποδίσει τις ανθρώπινες τραγωδίες που συνέβησαν και κατά το 1995 επίσης; Σκεφτείτε μόνον το Σεράγεβο, την Σρεμπρενίτσα, την Κράϊνα και πολλά άλλα μέρη. Η ΚΕΠΠΑ πρέπει να σημαίνει προληπτικές δραστηριότητες, όχι αντίδραση εκ των υστέρων με το ξεχρέωμα της ένοχης συνείδησης μας. Οι εμπειρίες δείχνουν επομένως ότι όντως χρειάζεται μιά εξέλιξη της ΚΕΠΠΑ.
<P>
Κατά την άποψη μου το ΝΑΤΟ εξακολουθεί να αποτελεί την βάση της στρατιωτικής ασφάλειας της ηπείρου μας - δηλαδή με την παρουσία των ΗΠΑ επίσης. Πρέπει να υπολογιστεί πολύ προσεκτικά το πώς θα διαμορφώσουμε τον ευρωπαϊκό πυλώνα με την βοήθεια της ΔΕΕ. Δεν πρέπει εν πάση περιπτώσει να δημιουργήσει περισσότερη γραφειοκρατία για να δείξουμε ότι μπορούμε και μ.όνοι μας. Είναι επίσης σημαντικό να συνεχίσει να εξελίσσεται το ΝΑΤΟ περισσότερο πρός την κατεύθυνση του χειρισμού του πολέμου, κάτι που ίσως καταστήσει δυνατόν και για τις τωρινές στρατιωτικά αδέσμευτες χώρες - συμπεριλαμβανομένης και της δικής μου - να ενταχτούν εν καιρώ.
<P>
Θέλω επίσης να πώ ότι η Ifor είναι ένα παράδειγμα πώς νατοϊκές χώρες μαζί με αδέσμευτες χώρες εκτελούν μιά στρατιωτική επιχείρηση υπό την καλύτερη συναίνεση.

<SPEAKER ID=131 LANGUAGE="DE" NAME="Jung">
Kύριε Πρόεδρε, παρά τις ορισμένες επιφυλάξεις, επιδοκιμάζουμε το περιεχόμενο των κειμένων που έχουμε μπροστά μας, με τα οποία μπορούμε να ταυτισθούμε σε πάρα πολλά σημεία. Γι' αυτό και εκφράζουμε τη λύπη μας για το ότι έγιναν μικρές μόνο προόδοι στην περαιτέρω ανάπτυξη της KEΠΠA, και ιδιαίτερα στον τομέα της αμυντικής πολιτικής. Λυπούμεθα ιδιαίτερα για την αναποφασιστικότητα της αυστριακής ομοσπονδιακής κυβέρνησης στο θέμα αυτό, μια κι εδώ και καιρό θα έπρεπε να καταλάβει πως η ουδετερότητα, σε μια κοινότητα όπως η EE, δεν έχει καμιά θέση, και απλά σημαίνει πως συμπορευόμαστε στο περιθώριο, χωρίς να δείχνουμε αλληλεγγύη.
<P>
Δεν είμαστε ευχαριστημένοι με την ακολουθούμενη, σ' αυτήν την έκθεση, πρακτική του Eυρωπαϊκού Kοινοβουλίου να υποβάλει υπερβολικά πολλά άτοπα αιτήματα και ψηφίσματα, τα οποία δεν έχουν καμιά σχέση με μια ρεαλιστική εξωτερική πολιτική, που βασικά είναι μέσο επιβολής και διατήρησης των ίδιων συμφερόντων και όχι μέσο για τη βελτίωση του κόσμου.
<P>
Στον τομέα της KEΠΠA είμαστε μάλλον υπέρ ενός επιλεκτικού περιορισμού σε λίγους, ιδιαίτερα σημαντικούς, χώρους και όχι υπέρ μιας αδιάκριτης εξωτερικής πολιτικής, η οποία παντού βέβαια θα είναι ορατή, αλλά πουθενά αποτελεσματική.

<SPEAKER ID=132 LANGUAGE="NL" NAME="Wiersma">
Πρόεδρε, συγχαίρω και εγώ, εξ ονόματος επίσης της Ομάδος μου, τον κ. FernαndezAlbor για την έκθεσή του. Πραγματοποιεί μία σωστή ανάλυση και καθιστά γνωστό ότι η Ένωση και ιδίως η Επιτροπή υπήρξαν ιδιαίτερα δραστήριες σε πολλούς τομείς κατά το περασμένο έτος. Η έκθεση του εισηγητή ασκεί εν μέρει αυστηρή κριτική στην ΚΕΠΠΑ και στο γεγονός ότι κατά την περίοδο 1995 η Ένωση δεν ανέλαβε πρωτοβουλίες ιδίως όσον αφορά την κατάσταση στην πρώην Γιουγκοσλαβία. Η πρωτοβουλία αυτή λίγο πολύ αφέθηκε στις Ηνωμένες Πολιτείες. Φρονώ ότι αυτό δεν συντέλεσε ώστε να επιβεβαιωθεί η ταυτότητα της Ένωσης σε διεθνές επίπεδο, μία ταυτότητα η οποία κυρίως αναγνωρίζεται από αυτούς τους ίδιους τους πολίτες της ΕΕ.
<P>
Ο εισηγητής διαπιστώνει ορθώς ότι πραγματοποιήθηκαν πολλές δηλώσεις για διάφορα θέματα, όμως αναλήφθηκε μικρή μόνο δράση ιδίως στον τομέα της ασφάλειας. Δυστυχώς, ο εισηγητής προτείνει ορισμένα τεράστια βήματα για να εξέλθουμε από αυτή την κατάσταση. Αυτός πιστεύει ότι μόνο με μία κοινή πολιτική άμυνας και με ένα κοινό αποτρεπτικό σύστημα μπορεί η Ένωση να αναπτύξει μία αληθινή ΚΕΠΠΑ. Στο πλαίσιο αυτό υπάρχει επίσης και ένα είδος υποχρέωσης για την παροχή συνδρομής. Παράλληλα, αυτός επιθυμεί τη δημιουργία μίας ευρωπαϊκής ειρηνευτικής δύναμης. Κατά τη γνώμη μας, αυτό το τελευταίο έπρεπε να αποτελεί τον πρωταρχικό στόχο. Μία Ένωση η οποία θα διαθέτει μηχανισμούς λήψεως αποφάσεων και τη δυνατότητα να εκτελεί αποστολές ειρήνης, θεωρείται ότι αποτελεί ένα ολόκληρο βήμα προς τα εμπρός. Αυτό είναι εκείνο το οποίο θα πρέπει να τονιστεί στο προσεχές μέλλον και όχι ο πολύ πιο ευρύτερος στόχος ενός κοινού συστήματος συλλογικής άμυνας. Μία ειρηνευτική δύναμη τύπου IFOR, όπως εμείς τη γνωρίζουμε στη Βοσνία, συν μία μονάδα σχεδιασμού και ανάλυσης της ΕΕ, θα πρέπει να αποτελέσουν τις προτεραιότητές μας. Ίσως η Ένωση να δοκιμαστεί το επόμενο ήδη έτος στη Βοσνία. Φρονώ ότι π.χ. η δήλωση του Βερολίνου εκ μέρους του ΝΑΤΟ, βοηθεί επίσης για την προώθηση μίας παρόμοιας εξέλιξης. Η άποψή μου είναι ότι η συνεργασία στον τομέα της άμυνας θα πρέπει κυρίως να αναπτυχθεί στο πλαίσιο της πρακτικής μέσω της γραμμής την οποία προτείνω και όχι μέσω της διατύπωσης στόχων οι οποίοι θα αποδειχθούν ότι είναι ανεφάρμοστοι κατά τα επόμενα έτη.

<SPEAKER ID=133 LANGUAGE="IT" NAME="Graziani">
Κύριε Πρόεδρε, μία εκτίμηση της εξωτερικής πολιτικής και της κοινής άμυνας θα μπορούσε να ανακεφαλαιωθεί ως εξής, χωρίς πολλές απλοποιήσεις: κάνουμε ό, τι μπορούμε, και αυτό, εντούτοις, όχι πάντοτε. Τα πλαίσια στα οποία μπορεί να κινηθεί η ΚΕΠΠΑ είναι από μόνα τους περιορισμένα και δεν επιτρέπουν να γίνει λόγος για μία πραγματική εξωτερική πολιτική, όπως επίσης η διφορούμενη σχέση της Ένωσης με Δυτιοευρωπαϊκή Ένωση δεν μας επιτρέπει να μιλάμε για μία πραγματική κοινή πολιτική άμυνας.
<P>
Για να μπορούμε να κάνουμε το ένα και το άλλο, θα χρειαζόταν μία πραγματική κοινότητα άμυνας, αλλά το σχετικό σχέδιο, δυστυχώς, δεν υλοποιήθηκε πριν από σαράντα χρόνια. Σήμερα θα πρέπει να μας αρκεί ό, τι υπάρχει, και αυτό που υπάρχει θα πρέπει να είναι όντως ανεπαρκές εφόσον η εξωτερική πολιτική, στις κρίσιμες στιγμές ή όταν χρειάζεται προληπτική ικανότητα, μοραία ψελλίζει ή και είναι απούσα. Η εναρμόνιση των εξωτερικών πολιτικών των κρατών μελών αποτελεί χωρίς αμφιβολία μία αξιέπαινη εκδήλωση καλής θέλησης που σταματά εντούτοις, για τα μεγάλα θέματα, στο κατώφλι των κατακερματισμένων συμφερόντων του κάθε κράτους. Η Δυτικοευρωπαϊκή Ένωση, που θα μπορούσε να είναι ένα από τα ισχυρά σημεία για την υλοποίηση μιας εξωτερικής πολιτικής που θα απέβλεπε και στη δημιουργία ενός κοινού στρατού, δεν έχει πετύχει παρά έναν στρατό στα χαρτιά και, επιπλέον, δεν συμμετέχουν σ' αυτήν όλες οι χώρες της Ένωσης.
<P>
Πώς είναι δυνατόν να δρομολογηθεί μία ΚΕΠΠΑ που κινδυνεύει να είναι η κυρία ή ο κύριος Κανένας χωρίς μία κοινή άμυνα ή ένα κοινό σύστημα αποτροπής; Πώς είναι δυνατόν να δρομολογηθεί μία εξωτερική πολιτική εάν άπλώς δεν υπάρχει η αντίληψη της ευρωπαϊκής κυριαρχίας; Το μέλλον της Ευρώπης εξαρτάται από την απάντηση σε αυτά τα ερωτήματα, εάν η Ευρώπη δεν θέλει να είναι μόνο εκείνη του ήδη δύσκολου ενιαίου νομίσματος που, αν και σημαντικό -και όντως είναι σημαντικό- μοιάζει με έναν κούκο που, μόνος του, δεν φέρνει την άνοιξη.
<P>
Στο μεταξύ, η Επιτροπή ας έχει το θάρρος να εκμεταλλευθεί όλες τις δυνατότητες που της προσφέρει η Συνθήκη: πράγμα που δεν κάνει γιατί αισθάνεται, επειδή είναι άτολμη, το βλέμμα του μαντρόσκυλου που τις ρίχνουν οι εθνικές κυβερνήσεις οι οποίες αμφισβητούν τις αρμοδιότητές της. Η άσκηση όμως πίεσης αποτελεί καθήκον για όποιον έχει κληθεί, όχι να είναι ο ενατολέας τηε θέλησης των εθνικών κυβερνήσεων αλλά να συμμετάσχει στον έμβρυο μιας ευρωπαϊκής κυβέρνησης: ακόμη και τα έμβρυα μπορούν και πρέπει να μεγαλώνουν, αλλοιώς υπάρχει ο κίνδυνος αποβολής.

<SPEAKER ID=134 LANGUAGE="PT" NAME="Melo">
Κύριε Πρόεδρε, κύριε Επίτροπε, κυρίες και κύριοι βουλευτές, θα ήθελα να συγχαρώ τον Πρόεδρο της επιτροπής και αγαπητό μου φίλο κ. Fernαndez-Albor, για την προσεγμένη έκθεση που μας υποβάλλει.
<P>
Η έκθεση αυτή αξίζει την πλήρη επιδοκιμασία μας όταν αναφέρεται στη σημαντική ανάπτυξη της συμβατικής δραστηριότητας της Ευρωπαϊκής 'Ενωσης στην εξωτερική πολιτική και, ταυτόχρονα, εκφράζει τη λύπη, δικαιολογημένα, για το γεγονός ότι μετά από δύο και πλέον χρόνια δεν έχουμε προχωρήσει στον καθορισμό των μέσων της κοινής εξωτερικής πολιτικής και πολιτικής ασφαλείας. Και η συμφωνία μου με την έκθεση αυτή ενισχύεται όταν αναφέρεται, και υπογραμμίζεται, ότι χωρίς μία κοινή αμυντική πολιτική άμυνας, η Ευρωπαϊκή 'Ενωση δε θα μπορέσει να έχει μία ισχυρή, αποτελεσματική και αξιόπιστη εξωτερική πολιτική.
<P>
Θα ήθελα να κάνω εδώ μία σύντομη αλλά ειδική αναφορά στις παραγράφους 20 και 21. Μία κοινή πολιτική άμυνας, βάση μίας εξωτερικής πολιτικής της Ευρωπαϊκής 'Ενωσης, χρειάζεται την ενεργή συνεργασία όλων, επαναλαμβάνω, όλων των κρατών μελών της 'Ενωσης. Η ουδετερότητα και η μη συμμετοχή ορισμένων κρατών μελών είναι θέσεις πρόσκαιρα συμπαθητικές, πολιτικά βολικές, οικονομικά άνετες, αλλά πλήττουν και αποστασιοποιούνται από την αρχή της αλληλεγγύης, που δεν αφορά μόνο την οικονομία, και σε αυτή στηρίζεται η 'Ενωσή μας.
<P>
Για να ολοκληρώσω, μία μικρή παρατήρηση για την έκθεση. Αν και είναι της μόδας η παραγνώριση, ή ακόμη και η καταδίκη, των συμμάχων μας σε ορισμένες περιστάσεις, πιστεύω ότι στην έκθεση αυτή καλό θα ήταν να υπάρχουν, κυρίως επειδή πρόκειται για πολιτική άμυνας, δυο λόγια για τους συμμάχους μας. Φαίνεται ότι θυμόμαστε τους συμμάχους μας μόνο όταν η θύελλα χτυπάει το σπίτι μας.

<SPEAKER ID=135 LANGUAGE="DE" NAME="Kone&#x010D;ny">
H έκθεση αυτή έχει δύο όψεις. Mπορούμε ανεπιφύλακτα να την υπερψηφίσουμε εκεί όπου κριτικάρει τις ελλείψεις, τους περιορισμούς και τη μικρή αποτελεσματικότητα της κοινής εξωτερικής εμφάνισης της Ένωσης. Για τη χώρα μου, μπορώ να πω πως η ουδετερότητά μας ούτε μας εμπόδισε να πάρουμε μέρος στις μέχρι τώρα πρωτοβουλίες, ούτε θα μας εμποδίσει, όχι μόνον να στηρίξουμε ενεργά την κοινή αυτή διεθνή πολιτική της Ένωσης, αλλά και να την διαμορφώσουμε από κοινού.
<P>
H έκθεση αυτή έχει και μια δεύτερη όψη; εκεί δηλαδή όπου εκφράζει μια συνολική ιδέα αμυντικής πολιτικής, με την οποία - όχι μόνον εγώ αλλά και άλλοι - έχουν ορισμένα προβλήματα. Όταν γίνεται λόγος για μια αποτρεπτική δύναμη της Eυρώπης, τότε ο κρύος ιδρώτας τρέχει στις πλάτες των λαών αυτής της ηπείρου και όχι στις πλάτες των δυναμικών εχθρών της Eυρώπης. Θεωρώ λάθος δρόμο το να θέλουμε να κάνουμε την Ένωση μια πυρηνική δύναμη.
<P>
H πιθανή ισχύς της Ένωσης αυτής είναι μια ευρεία εταιρική σχέση ασφαλείας, με τα κράτη που δεν ανήκουν σ' αυτήν ή που ίσως δεν θα ανήκουν ποτέ σ' αυτήν. H Aυστρία, με την ουδετερότητά της, δεν έχει απολύτως κανένα πρόβλημα να συμμετάσχει σε μια δυναμική περαιτέρω εξέλιξη της Ένωσης. Aλλά θα πρέπει έγκαιρα να προειδοποιήσουμε για μια εξέλιξη, που σε τελευταία ανάλυση θα μπορούσε να οδηγήσει στο να μετατραπεί η Ένωση αυτή, με λόγο 1: 1, και σε στρατιωτικό σύμφωνο.

<SPEAKER ID=136 LANGUAGE="DE" NAME="Kφnig">
Kύριε Πρόεδρε, δεν ξέρω αν ο συνάδελφος Kone&#x010D;ny ήταν παρών όταν μιλούσε ο εισηγητής Fernandez-Albor. Eπεσήμανε δηλαδή κατηγορηματικά πως η έκθεση δεν αναφέρεται σε πυρηνικά όπλα. Γι' αυτό μπορώ κι εγώ να συμφωνήσω με την έκθεση πλήρως και εξ ολοκλήρου. Διότι ένα πράγμα είναι σαφές: H Eυρώπη, μελλοντικά, θα πρέπει να διαθέτει τα μέσα, ώστε, έγκαιρα και αποτελεσματικά, να μπορεί να επέμβει για την πρόληψη κρίσεων. Tίποτε άλλο δεν έβλαψε περισσότερο την ευρωπαϊκή ιδέα και το γόητρο της Eυρωπαϊκής Ένωσης, από την έλλειψη της δυνατότητας αυτής στην περίπτωση της πρώην Γιουγκοσλαβίας. Γι' αυτό και το κενό αυτής της έλλειψης θα πρέπει να καλυφθεί - κι αυτό είναι ένα από τα πιο σημαντικά καθήκοντα που έχει να εκπληρώσει η κοινή εξωτερική πολιτική και η πολιτική ασφαλείας. Παράλληλα, θα πρέπει να πετύχουμε εδώ να μην μπορεί μια μειοψηφία να εμποδίζει μια ειδική πλειοψηφία να προβεί σε ενέργειες που θα αποκαθιστούν ή θα διατηρούν την ειρήνη. Φυσικά αυτό θα σημαίνει, και θα πρέπει να σημαίνει, ότι η νικημένη μειοψηφία, από τη μεριά της, αν το κοινοβούλιό της ή η κυβέρνησή της δεν θα μπορεί, για οποιονδήποτε λόγο, να πάρει μέρος σε τέτοιες ενέργειες, να μην εξαναγκάζεται να συμμετάσχει με στρατεύματα. Eννοείται ότι μ' αυτό δεν θα θίγεται η υποχρέωση επίδειξης αλληλεγγύης έναντι των υπολοίπων κρατών μελών της EE: μια επίθεση κατά της EE είναι σαφώς επίθεση κατά του συνόλου των κρατών μελών. Eδώ χρειάζεται η υποχρέωση της αλληλεγγύης, η οποία θα πρέπει να συμπεριληφθεί και στη Συνθήκη της EE.
<P>
Γι' αυτό και η αντιπροσωπεία του Aυστριακού Λαϊκού Kόμματος (ΦVP) υπερψηφίζει την πρόταση ψηφίσματος, κι έχουμε την άποψη πως έτσι επιτελούμε αυτό που δήλωσε η Aυστρία επ' ευκαιρία της ένταξής της, ότι δηλαδή ενδιαφέρεται για μια κοινή εξωτερική πολιτική και πολιτική ασφαλείας, και ότι θα ήθελε να συμμετάσχει στη χάραξη αυτής της κοινής εξωτερικής πολιτικής και της πολιτικής ασφαλείας και άμυνας. H παρούσα κυβέρνηση συνασπισμού μεταξύ Σοσιαλιστών και Λαϊκού Kόμματος, στη συμφωνία εργασίας που έκανε, ασπάσθηκε το ότι εμείς, ως Aυστριακοί, θέλουμε να ανήκουμε στην ομάδα κορυφής στην περαιτέρω εξέλιξη της Ένωσης. Aυτό ισχύει για το Schengen, για την Oικονομική και Nομισματική Ένωση, καθώς και για την κοινή εξωτερική πολιτική και την πολιτική ασφαλείας, επειδή ακριβώς θέλουμε να συμμετέχουμε στην από κοινού διαμόρφωσή της και γιατί εδώ βλέπουμε το μεγάλο πλεονέκτημα της συμμετοχής μας, την οποία εμείς θέλουμε να διαμορφώσουμε ενεργά και με πνεύμα συνεργασίας με όλους τους άλλους.

<SPEAKER ID=137 LANGUAGE="FI" NAME="Vδyrynen">
Αξιότιμε κύριε Πρόεδρε, κατά τη γνώμη μου, η έκθεση Φερνάντεζ-Αλμπόρ εκφράζει έναν τρόπο σκέψης πεπαλαιωμένο και χαρακτηριστικό της εποχής του «ψυχρού πολέμου». Η έκθεση αυτή στηρίζεται στον εκφοβισμό βάσει της πολιτικής πραγματικότητας του παρελθόντος και σε αυτήν επιδιώκεται να βρεθούν λύσεις για τον τομέα της ασφάλειας οι οποίες όμως δεν θεωρούνται ικανές για να την προωθήσουν.
<P>
Η σημερινή βασική δομή της Ευρώπης σε ό, τι αφορά τον τομέα της ασφάλειας, θεωρείται ικανοποιητική. Ένα θετικό στοιχείο της δομής αυτής είναι και η στρατιωτική ουδετερότητα τεσσάρων απο τα κράτη μέλη της Ευρωπαϊκής Ένωσης. Δεν απειλούμεθα, σήμερα, από κάποιον στρατιωτικό κίνδυνο ο οποίος θα καθιστούσε απαραίτητη την μετατροπή της Ευρωπαϊκής Ένωσης σε στρατιωτική συμμαχία με την ένωσή της με την Δυτικοευρωπαϊκή Ένωση.
<P>
Το ΝΑΤΟ και η ΔΕΕ, υπό την σημερινή τους μορφή, συμβάλλουν θετικά σε ό, τι αφορά την ασφάλεια σε ολόκληρη την Ευρώπη. Παρ' όλα αυτά βρισκόμαστε ενώπιον μίας ενδεχόμενης διεύρυνσης του ΝΑΤΟ. Οφείλουμε, βεβαίως, να σεβασθούμε το δικαίωμα οποιουδήποτε ευρωπαϊκού κράτους να επιδιώξει να ενταχθεί στο ΝΑΤΟ, όπως και το δικαίωμα του ΝΑΤΟ να δεχθεί στους κόλπους του νέα μέλη. Θα πρέπει, όμως, και να εξετάσουμε εάν υπάρχει πραγματική ανάγκη για διεύρυνση του ΝΑΤΟ, και εάν η διεύρυνση αυτή θα αυξήσει, σε τελική ανάλυση, την ασφάλεια της Ευρώπης. Θα ενισχυθεί, άραγε, ουσιαστικά, η ασφάλεια ενός κράτους που θα ενταχθεί σε αυτό; Πώς θα επηρεασθεί η θέση των κρατών που δεν θα συμμετέχουν στην ενδεχόμενη διεύρυνση του ΝΑΤΟ; Η διεύρυνση αυτή θα ενισχύσει ή θα εξασθενήσει την στρατιωτική σταθερότητα στην Ευρώπη;
<P>
Κατά τη γνώμη μου, η ασφάλεια στην Ευρώπη θα βελτιωθεί αποτελεσματικότερα εάν διατηρηθούν οι σημερινές βασικές δομές σε ό, τι αφορά την ασφάλεια στον στρατιωτικό τομέα, και εάν αναπτυχθεί, βάσει αυτών, η πανευρωπαϊκή και διατλανική συνεργασία στον τομέα της ασφάλειας στα πλαίσια του ΟΑΣΕ, του Βορειοατλαντικού Συμβουλίου Συνεργασίας και του Συνεταιρισμού για την Ειρήνη. Πρέπει, όμως, να επιτευχθεί και η συνεργασία σε μη στρατιωτικούς τομείς, προκειμένου να αναπτυχθεί η προώθηση της σταθερότητας και της δημοκρατίας στο ανατολικό τμήμα της ηπείρου μας. Η Ευρωπαϊκή Ένωση οφείλει να εντατικοποιήσει την συνεργασία της με όλα τα κράτη της Ευρώπης και να προωθήσει την πανευρωπαϊκή ενοποίηση εκμεταλλευομένη τις δυνατότητες οι οποίες τις παρέχονται, μεταξύ άλλων, και από τον ΟΑΣΕ και το Συμβούλιο της Ευρώπης. Πρέπει να σημειωθεί πρόοδος όσον αφορά την κοινή εξωτερική πολιτική και πολιτική ασφαλείας της Ένωσης κατά τρόπο, όμως, με τον οποίο θα συμφωνούν όλα ανεξαιρέτως τα κράτη μέλη. Επιπροσθέτως, πρέπει, πάντα, να γίνονται σεβαστές οι διαφορετικές απόψεις όλων των κρατών μελών εν σχέσει με τις επιλογές τους στον τομέα της ασφάλειας.

<SPEAKER ID=138 LANGUAGE="EN" NAME="Titley">
Κύριε Πρόεδρε, μιλώντας γενικά, καλωσορίζω την έκθεση αυτή η οποία αποτελεί βελτίωση έναντι της περσινής προσπάθειας του Κοινοβουλίου να χτίσει τεράστια και φιλόδοξα κάστρα στην άμμο.
<P>
Ο κ. Fernαndez-Albor παρέμεινε πολύ πιο κοντά στις πρακτικές πτυχές του θέματος και ως αποτέλεσμα παρουσίασε ορισμένα σημαντικά σημεία. Ωστόσο, ακόμη και η παρούσα έκθεση ξεφεύγει μερικές φορές και αναφέρεται στο μεγαλειώδες και το θεωρητικό. Η εξωτερική πολιτκή και η πολιτική ασφάλειας αποτελεί την πιο ευαίσθητη χορδή της εθνικής κυριαρχίας. Θα πρέπει συνεπώς να μάθουμε να περπατάμε πριν μάθουμε να τρέχουμε και θα πρέπει πρώτα να επιτύχουμε τα βασικά πριν αρχίσουμε να κατασκευάζουμε περισσότερο φιλόδοξα μοντέλα.
<P>
Πρώτον, χρειάζεται να κατανοήσουμε σαφώς το σκοπό και τους στόχους της κοινής εξωτερικής πολιτικής. Επί του παρόντος διαθέτουμε 15 διαφορετικές εθνικές εξωτερικές πολιτικές. Πρόσφατα ένας γερμανός επίσημος του Συμβουλίου μου είπε ότι το γραφείο του στις Βρυξέλλες θα μπορούσε εξ ίσου καλά να ήταν στη Βόννη, καθώς το κύριο σημείο αναφοράς του είναι το γερμανικό Υπουργείο Εξωτερικών.
<P>
Δεύτερον, θα πρέπει να διαθέτουμε έναν κατάλληλο μηχανισμό για την καθημερινή λήψη αποφάσεων επί θεμάτων εξωτερικής πολιτικής. Πολύ συχνά εμείς της Επιτροπής Εξωτερικών Υποθέσεων, Ασφάλειας και Αμυντικής Πολιτικής ρωτούμε τη γραμματεία της ΚΕΠΠΑ ποια είναι η θέση της ΕΕ απέναντι σε μια συγκεκριμένη περίπτωση, για να πάρουμε την απάντηση ότι δεν υπάρχει κοινή θέση διότι οι Υπουργοί Εξωτερικών δεν έχουν συναντηθεί ακόμη για να συζητήσουν το θέμα. Πολύ φοβούμαι ότι οι κρίσεις δεν περιμένουν πότε θα είναι εύκαιροι οι υπουργοί Εξωτερικών. Δεν είναι περίεργο το γεγονός που ο Ρίτσαρντ Χόλμπρουκ υπερηφανεύτηκε πρόσφατα ότι ο Πρόεδρος Κλίντον επέλυσε από μόνος του μια συγκεκριμένη ευρωπαϊκή κρίση την ώρα που η Ευρώπη κοιμόταν.
<P>
Τρίτον, η τρέχουσα χαώδης κατάσταση σχετικά με τη χρηματοδότηση πρέπει να τερματιστεί. Οι επιχειρησιακές δαπάνες πρέπει να προέρχονται από τον προϋπολογισμό της Ένωσης. Ατυχώς, η μεγαλύτερη αδυναμία της εκθέσεως Fernαndez-Albor είναι η πρόσκλησή της για μία κοινή δύναμη αποτροπής. Αυτό, ειλικρινά, αποτελεί ανοησία. Ακριβώς τη στιγμή που αρχίζουμε να αντιλαμβανόμεθα τις μεταβαλλόμενες απαιτήσεις ασφάλειας στον μεταψυχροπολεμικό κόσμο, ακριβώς τη στιγμή που οι άνθρωποι αρχίζουν να κατανοούν ότι η ασφάλεια αφορά τόσο την πολιτική και οικονομική σταθερότητα όσο και τη διπλωματική και στρατιωτική δράση, ακριβώς τη στιγμή που τα καθήκοντα Πέτερσμπεργκ για την ανθρωπιστική βοήθεια και τη διαφύλαξη της ειρήνης συμφωνήθηκαν ως ένας από τους στόχους της πολιτικής μας επί της ασφάλειας, έρχεται το Κοινοβούλιο και προβάλλει απαίτηση για μια κοινή δύναμη αποτροπής. Αυτό δεν αποτελεί τρόπο οικοδόμησης ενός νέου πλαισίου ασφάλειας για μια νέα ευρωπαϊκή κατάσταση.

<SPEAKER ID=139 LANGUAGE="FR" NAME="Goerens">
Κύριε Πρόεδρε, πόσες πολλές δυσλειτουργίες, πόσες ασυναρτησίες, πόσες επαναλαμβανόμενες παραφωνίες! Η ΚΕΠΠΑ είναι κάτι σαν μια ημιτελή συμφωνία. Γι' αυτό και αποτελεί κατά κύριο λόγο μια πηγή απογοητεύσεων, και όχι τόσο ένας παράγοντας ικανοποίησης και υπερηφάνειας.
<P>
Το 1995, ο Richard Holbrooke έσερνε το χορό στην πρώην Γιουγκοσλαβία, δίνοντας σε όλους ένα μάθημα αποφασιστικότητας και διορατικότητας. Σε τέτοιο σημείο μάλιστα περιέπαιξε τους Ευρωπαίους, ώστε να φθάσουν ορισμένοι να βλέπουν στη δράση του το πρότυπο του ηγετικού ρόλου που θα όφειλε η Ευρώπη να διαδραματίζει στην «πίσω αυλή» της.
<P>
Είναι εμφανές ότι οι προτάσεις σχετικά με το διορισμό ενός «βασικού αρμοδίου» για την ΚΕΠΠΑ εμπνέονται από το αμερικανικό παράδειγμα που προανέφερα. Το γεγονός ότι από χθες ο κ. Holbrooke επανήλθε στην ενεργό δράση θα έπρεπε να μας θορυβεί στο έπακρο. Η ΚΕΠΠΑ συνιστά αναμφίβολα ένα από τα θέματα όπου η κοινή γνώμη εκδηλώνει ιδιαίτερη ευαισθησία. Αναμένει εδώ τη διατράνωση του διεθνούς ρόλου της Ευρώπης, αναμένει περισσότερη αποφασιστικότητα και μεγαλύτερη ικανότητα δράσης από μεριάς μας. Αλλά πολύ συχνά η κοινή γνώμη δεν βρίσκει ικανοποίηση αφού, αν εξαιρέσουμε τη σωρεία δηλώσεων σε διπλωματικό επίπεδο, που τις περισσότερες φορές γίνονται κατόπιν εορτής, το μόνο που έχουμε να επιδείξουμε είναι ένα θλιβερό θέαμα ατέλειωτων εσωτερικών φιλονικιών, ενώ στην πράξη δεν κάνουμε απολύτως τίποτα.
<P>
Εκτός και αν επέλθει μια ριζική και άμεση βελτίωση της πρακτικής που ακολουθούμε, θα ήταν μάλλον ενδεδειγμένο να αλλάξουμε τον τίτλο της υπό συζήτηση έκθεσης και, αντί να μιλάμε για την πρόοδο που πραγματοποιήθηκε στην ανάπτυξη της ΚΕΠΠΑ, θα ήταν προτιμότερο -δυστυχώς- να τονίσουμε, αναμένοντας νεότερες εξελίξεις, τις δυσκολίες που συναντάμε για την εκκίνηση αυτής της πολιτικής.
<P>
Παρά ταύτα, η διέξοδος είναι γνωστή: θα έπρεπε πρώτα απ' όλα να αποκτήσουμε μια ικανότητα από κοινού ανάλυσης και σχεδιασμού. Έπειτα, θα ήταν σημαντικό να ποντάρουμε περισσότερο στην αλληλεγγύη σε πολιτικό και χρηματοδοτικό επίπεδο. Τέλος, είναι απολύτως απαραίτητο να αναβαθμίσουμε τους μηχανισμούς λήψης αποφάσεων, ούτε ώστε να αυξήσουμε τις πιθανότητες να καταλήγουμε συχνότερα και πιο έγκαιρα σε κοινές δράσεις. Με δυο λόγια, οφείλουμε επιτέλους να αποκτήσουμε τα μέσα που θα μας επιτρέπουν να επιτύχουμε τις προσδοκίες μας!

<SPEAKER ID=140 NAME="Κρανιδιώτης">
Κύριε Πρόεδρε, η πρόοδος που έχει επιτευχθεί στον τομέα της ΚΕΠΠΑ είναι περιορισμένη και είναι διάχυτη η εντύπωση στην κοινή γνώμη ότι η 'Ενωση δεν διαθέτει κοινή εξωτερική πολιτική.
<P>
Είναι χαρακτηριστικό ότι το Συμβούλιο δεν έχει κάνει χρήση των μέσων και μηχανισμών που του παρέχει η ίδια η Συνθήκη του Μάαστριχτ. 'Ετσι, το Συμβούλιο υιοθέτησε μόνο τρεις κοινές δράσεις και πέντε κοινές θέσεις τον περασμένο χρόνο, ενώ η Επιτροπή δεν έχει ασκήσει το δικαίωμα πρωτοβουλίας της.
<P>
Το Συμβούλιο αγνόησε, επίσης, εισηγήσεις του Ευρωπαϊκού Κοινοβουλίου σε κρίσιμους τομείς, όπως στην κρίση της πρώην Γιουγκοσλαβίας ή σχετικά με την Τουρκία, όπου η 'Ενωση εξακολουθεί να μην δείχνει την απαραίτητη ευαισθησία σε θέματα ανθρωπίνων δικαιωμάτων ή στην περίπτωση της Κύπρου όπου -παρά τα ψηφίσματα του Ευρωπαϊκού Κοινοβουλίου- το Συμβούλιο αρνείται ουσιαστικά να αναλάβει πρωτοβουλία με τη μορφή κοινής δράσης για την επίλυση του προβλήματος.
<P>
Η Ευρωπαϊκή 'Ενωση, εάν θέλει πραγματικά να φιλοξενήσει στους κόλπους της νέα μέλη και να διαδραματίσει ένα διεθνή ρόλο, είναι απαραίτητο να διαμορφώσει τη δική της συνεκτική εξωτερική πολιτική. Μια πολιτική που θα συμβάλλει στην προώθηση της ειρήνης, της σταθερότητας, της ασφάλειας, του σεβασμού των ανθρωπίνων δικαιωμάτων, του διεθνούς δικαίου, της εδαφικής ακεραιότητας των κρατών μελών. Μια πολιτική που να προβάλλει ένα άλλο πρότυπο στις διεθνείς σχέσεις.
<P>
Προς την κατεύθυνση αυτή χρειάζεται να προβλεφθούν οι απαραίτητοι θεσμοί και μηχανισμοί, αλλά κυρίως η απαραίτητη πολιτική βούληση από τις πολιτικές ηγεσίες των κρατών μελών, ιδίως των μεγάλων, που πρέπει να συνειδητοποιήσουν ότι δεν μπορούν να παίζουν μόνο εκείνες ρόλο στην διεθνή σκηνή, αγνοώντας τους υπόλοιπους εταίρους τους, ούτε να στοχεύουν στη διαμόρφωση ενός διευθυντηρίου μερικών κρατών για να επιβάλλουν τη γνώμη τους και τις θέσεις τους στα υπόλοιπα.
<P>
Η Διακυβερνητική που άρχισε είναι μία πρόκληση, μία ευκαιρία για να προχωρήσει η Ευρωπαϊκή 'Ενωση στον τομέα της ΚΕΠΠΑ διαμορφώνοντας ταυτόχρονα πολιτική ασφάλειας και άμυνας και ενισχύοντας τους υπερεθνικούς της θεσμούς.
<P>
Τελειώνω, κύριε Πρόεδρε, λέγοντας ότι η έκθεση του Φερνάντεζ Αλμπόρ παρουσιάζει με σαφήνεια την κατάσταση και περιέχει μία σειρά από ενδιαφέρουσες ιδέες και προτάσεις.

<SPEAKER ID=141 LANGUAGE="SV" NAME="Theorin">
Κύριε Πρόεδρε, ήδη δύο χιλιάδες χρόνια πριν ο Ρωμαίος Κικέρων γνώριζε ότι υπάρχουν δύο δρόμοι στην επίλυση των συγκρούσεων: με διαπραγματεύσεις και με την βία. επως το διατύπωσε ο πρώτος δρόμος προορίζεται για τους ανθρώπους και ο δεύτερος για άγρια θηρία. Αυτή η σοφία εξακολουθεί να ισχύει και σήμερα. Το πώς επιλύουμε τις συγκρούσεις μας αντανακλά το πού έχουμε φτάσει στην εξέλιξη μας, με διαπραγματεύσεις ως άνθρωποι ή με την βία ως άγρια θηρία.
<P>
Πρέπει να μάθουμε από αυτό κατά την διαμόρφωση της πολιτικής της ασφάλειας για την Ευρώπη για τον επόμενο αιώνα. Πρέπει να μάθουμε από την ιστορία, αλλά δεν επιτρέπεται να την επαναλάβουμε. Η επίλυση των συγκρούσεων, οι διεθνείς σχέσεις, οι οικονομικές σχέσεις, το εμπόριο, η βοήθεια και η συνεργασία με τις γειτονικές χώρες είναι πολύ σημαντικότερα μέρη μιάς κοινής πολιτικής της ασφάλειας από ότι μιά κοινή στρατιωτική άμυνα, δηλαδή να επιλύουμε τις συγκρούσεις αντί να αντιμαχόμαστε στρατιωτικά.
<P>
Ο ψυχρός πόλεμος οδήγησε σε παράφρονες πυρηνικούς εξοπλισμούς που μπορούν να αφανίσουν ολόκληρη την ανθρωπότητα. Τα πυρηνικά όπλα μείωσαν, αντί να αυξήσουν, την ασφάλεια για όλα τα κράτη, ακόμη και για τα ίδια τα κράτη με τα πυρηνικά όπλα. Υπάρχει τώρα, σε μιά νέα εποχή όπου ο ψυχρός πόλεμος τελείωσε, η δυνατότητα να δομήσουμε μιά πολιτική της ασφάλειας χωρίς πυρηνικά όπλα. Το να προτείνεται εν έτει 1996 να εδραιώνεται η πολιτική ασφάλειας του αύριο στην πυρηνική αποτροπή δεν είναι μόνον ξεπερασμένο αλλά και άκρως επικίνδυνο.
<P>
Η πρόταση που ξαναβρίσκουμε στο άρθρο 21 της έκθεσης Fernandez - Albor πρέπει να απορριφθεί και να αντικατασταθεί με την τροπολογία αριθμ. 10. Η Σοσιαλιστική Ομάδα το βρίσκει τόσο σημαντικό ώστε θα ψηφίσουμε κατά της έκθεσης στην ολότητα της αν δεν γίνει αποδεκτή η πρόταση μας αριθμ. 10. Αυτό που χρειαζόμαστε στην Ευρώπη είναι μιά κοινή πολιτική της ειρήνης με ένα κοινό σύστημα πρόληψης των συγκρούσεων. &#x221E;ρθε η ώρα για μιά πολιτική της ασφάλειας βασισμένη στις διαπραγματεύσεις και όχι στην βία.

<SPEAKER ID=142 LANGUAGE="EN" NAME="Newens">
Κύριε Πρόεδρε, στον βαθμό που αποτελεί μια ανακεφαλαίωση της προόδου που έχει επιτευχθεί μέχρι σήμερα στην υλοποίηση της κοινής εξωτερικής πολιτικής και πολιτικής ασφάλειας, η παρούσα έκθεση είναι αξιέπαινη. Καλύπτει ένα ολόκληρο φάσμα δραστηριοτήτων της Ένωσης στην Ανατολική Ευρώπη και την πρώην Σοβιετική Ένωση, τη Μέση Ανατολή, τη Μεσόγειο, την Αφρική, τη Λατινική Αμερική και αλλού. Η έκθεση υπογραμμίζει τη σημασία των κοινών δράσεων για τα ανθρώπινα, τα κοινωνικά και τα δημοκρατικά δικαιώματα και υπογραμμίζει τον κεντρικό στόχο της ειρήνης. Τονίζει αξίες όπως η ιδέα του δημοκρατικού κράτους πρόνοιας καθώς και την ανάγκη κοινής δράσεως για την κατάργηση των ναρκών κατά προσωπικού.
<P>
Είναι επομένως πολύ ατυχές το γεγονός ότι η έκθεση κάνει συγκεκριμένες προτάσεις για μια κοινή αμυντική πολιτική οι οποίες δεν είναι δεκτές από ένα αριθμό κρατών μελών και προχωρούν πολύ περισσότερο από όσο η κοινή γνώμη είναι έτοιμη να υποστηρίξει. Χωρίς την ευρύτατη υποστήριξη του κοινού σε ολόκληρη την Ένωση, μια παρόμοια πολιτική δεν θα ήταν βιώσιμη, ιδιαίτερα σε στιγμές εντάσεων.
<P>
Θα πρέπει επίσης να σκεφθούμε το είδος της Ευρώπης που θέλουμε να οικοδομήσουμε. Δεν θα πρέπει να επιζητούμε τη δημιουργία μιας νέας πυρηνικής δυνάμεως στον κόσμο, ωστόσο όμως η παράγραφος 21 δηλώνει ότι χωρίς μια κοινή αμυντική πολιτική και ένα κοινό σύστημα αποτροπής η Ένωση δεν θα καταστεί ποτέ ικανή να εφαρμόσει μια κοινή εξωτερική πολιτική και πολιτική ασφάλειας. Τη στιγμή που ασκούμε πιέσεις για την υποστήριξη της αρχής της μη διάδοσης των πυρηνικών όπλων τα παραπάνω θα μπορούσαν να δημιουργήσουν την εντύπωση ότι υποστηρίζουμε τη δημιουργία μιας πυρηνικής Ευρώπης ενώ έχουμε αντιρρήσεις να κάνουν και οι άλλοι το ίδιο στις περιοχές τους. Αυτό δεν θα υπονόμευε μόνο την αξιοπιστία μας και θα υποβάθμιζε τη θέση μας στον κόσμο ως μια δύναμη για την ειρήνη και την πρόοδο με ειρηνικά μέσα αλλά στην πραγματικότητα θα έκανε πολύ πιο δύσκολη την επίτευξη των στόχων που έχουμε υπόψη μας.
<P>
Εάν η παράγραφος 21 δεν τροποποιηθεί ή δεν αποσυρθεί, και υπάρχει σχετική τροπολογία των Σοσιαλιστών, το σύνολο της εκθέσεως θα είναι απαράδεκτο παρά τις πολύ θετικές προτάσεις που περιλαμβάνει. Ελπίζω ότι ο εισηγητής θα κρατήσει καλή σημείωση των ανωτέρω.

<SPEAKER ID=143 LANGUAGE="FR" NAME="Rocard">
Κύριε Πρόεδρε, αγαπητοί συνάδελφοι, η παρούσα έκθεση είναι μια καλή έκθεση. Αναγνωρίζει και χαιρετίζει μια σειρά από θετικά επιτεύγματα, υπενθυμίζοντας ταυτόχρονα -και πολύ σωστά- ότι τα επιτεύγματα αυτά απέχουν αρκετά από το να πείσουν την κοινή γνώμη των χωρών μας, ότι οι εκφράσεις «κοινή εξωτερική πολιτική» και «κοινή πολιτική ασφαλείας» πρέπει να έχουν συγκεκριμένο περιεχόμενο, ενώ ασκεί έντονη κριτική στις υπάρχουσες εννοιολογικές, θεσμικές, πολιτικές και πρακτικές ανεπάρκειες, οι οποίες αντικατοπτρίζονται στο γεγονός ότι οι λιγοστές κοινές μας θέσεις και δράσεις δεν αρκούν ούτε στο ελάχιστο ώστε να στοιχειοθετήσουν μια πραγματική κοινή εξωτερική πολιτική και πολιτική ασφαλείας.
<P>
Εγώ προσωπικά, όπως άλλωστε και το σύνολο των Γάλλων σοσιαλιστών ευρωβουλευτών εξ ονόματος των οποίων παρεμβαίνω, συμφωνώ απολύτως με τη γενική αυτή οπτική, και γι' αυτό προτιθέμεθα να ψηφίσουμε υπέρ της παρούσας έκθεσης. Υπάρχει, ωστόσο, μια πολιτική δυσκολία η οποία εκφράζεται με συγκεκριμένα προβλήματα σύνταξης και ψήφισης δύο τροπολογιών.
<P>
Ο εισηγητής διακατέχεται από κάποια δόση φιλοευρωπαϊκής ορμητικότητας, την οποία ορισμένοι θα χαρακτήριζαν ως φεντεραλιστική μανία, άλλοι ως πόθο για την ευρωπαϊκή ολοκλήρωση. Εγώ θα έλεγα απλώς ότι πρόκειται για έναν έντονο ενθουσιασμό, εφόσον εμπεριέχει στοιχεία συνεκτικότητας. Συμμερίζομαι, λοιπόν, αυτό τον ενθουσιασμό, αλλά μονάχα επί της ουσίας. Όταν τον εκφράζει, όμως, ο εισηγητής παρασύρεται σε υπερβολές, που εμφανίζονται σε δύο τομείς: στο λεξιλόγιο που χρησιμοποιεί στην έκθεσή του, όπου παραλείπει τη διπλωματική φρόνηση και φιλοφροσύνη, αλλά και στη διατύπωση της εννοιολογικής σχέσης που συνδέει την εξωτερική πολιτική, την ασφάλεια και την άμυνα.
<P>
Σε ό, τι αφορά το λεξιλόγιο: το γεγονός ότι μερικές κυβερνήσεις και -όπως υπογραμμίστηκε εδώ μέσα- η κοινή γνώμη μερικών χωρών της Ένωσης αρνούνται να συμβάλουν έμπρακτα στην ανάπτυξη μιας πράγματι κοινής εξωτερικής πολιτικής, θα έπρεπε μάλλον να μας ωθήσει στο να επιδείξουμε κατανόηση προς αυτές και στο να τις ακολουθήσουμε στην πορεία συνειδητοποίησης στρατηγικών και διπλωματικών προκλήσεων που μας αφορούν όλους, και όχι στο να τις «στριμώχνουμε» ή να τις καταγγέλλουμε.
<P>
Είναι κρίμα που χρησιμοποιείται, στο άρθρο 9, το επίθετο «απελπιστική». Όπως επίσης, η διατύπωση του κειμένου του άρθρου 20, όπου επισημαίνεται ότι ορισμένα κράτη μέλη δεν επιδεικνύουν την αναγκαία πολιτική βούληση προς την κατεύθυνση της ολοκλήρωσης, είναι περισσότερο πιθανό να εκληφθεί από τα συγκεκριμένα κράτη σαν μια επίθεση παρά σαν μια προσπάθεια να πεισθούν. Η αρνητική στάση μιας σειράς κρατών μελών μπορεί να ερμηνευθεί αν ληφθεί υπόψη το είδος της εθνικής συναίνεσης σε θέματα ασφαλείας που έχει επιτευχθεί στο εσωτερικό του κάθε κράτους: στάση ουδετερότητας σε κάποιες περιπτώσεις, στάση πλήρους υποταγής στην Ατλαντική Συμμαχία αλλού, μια υποταγή που θεωρείται ως μοναδική εγγύηση ασφαλείας, και ακόμη υιοθέτηση μια τακτικής που ευνοεί την αυτόνομη πυρηνική αποτροπή σε κάποια άλλα κράτη.
<P>
Από μεριάς μου, πιστεύω ότι η τακτική της πυρηνικής αποτροπής έχει χάσει κάθε νόημα από τη στιγμή που εξέλειπε η κομμουνιστική απειλή, ότι η στάση ουδετερότητας δεν έχει νόημα σε έναν κόσμο όπου κυριαρχεί η αλληλεξάρτηση μεταξύ των κρατών, ενώ η κατά προτεραιότητα αναφορά στην Ατλαντική Συμμαχία σε καμία περίπτωση δεν αρκεί όταν οι κίνδυνοι που μας απειλούν σχετίζονται κυρίως με την τάση γεωγραφικής επέκτασης περιφερειακών διενέξεων οι οποίες πολλαπλασιάζονται στους κόλπους της Ευρώπης και στον άμεσο περίγυρό της, διενέξεων που πολύ ελάχιστα αφορούν την Αμερική. Αλλωστε, στο βαθμό που συνειδητοποιήσουμε το γεγονός αυτό στην Ευρώπη, θα μπορέσουμε να ανακουφίσουμε και την Αμερική.
<P>
Η κατανόηση αυτών των ζητημάτων αποτελεί το κλειδί για την άσκηση της μελλοντικής μας κοινής εξωτερικής πολιτικής και πολιτικής ασφαλείας. Ας κάνουμε υπομονή μέχρις ότου ο καθένας συνειδητοποιήσει αυτό το πρόβλημα.
<P>
Δεύτερη συνέπεια της ορμητικότητας του εισηγητή μας: προβάλλει τα θέματα άμυνας περισσότερο απ' ότι τα θέματα ασφαλείας. Αυτό ενδέχεται να εκληφθεί από ορισμένους σαν μια πρόκληση. Στο κείμενο των άρθρων 9 και 21, εκφράζονται ανησυχίες σχετικά με μια κοινή οπτική του σκέλους της ασφάλειας της εξωτερικής πολιτικής. Ο ορισμός του θεσμικού υπόβαθρου, των διαδικασιών και των μέσων προώθησης της αμυντικής πολιτικής δεν μπορεί παρά να απορρέει από τον παραπάνω προβληματισμό. Κύριε εισηγητή, στο ζήτημα αυτό είναι ανάγκη να πείσουμε τους συνομιλητές μας, να τους πάρουμε με το μέρος μας, όσο χρόνο κι αν χρειάζεται γι' αυτή την προσπάθεια. Το να εκτοξεύουμε καταγγελίες δεν βοηθά σε τίποτα.
<P>
Τέλος, ο ίδιος ορμητικός ενθουσιασμός ωθεί τον εισηγητή στο να μιλά για ένα κοινό σύστημα αποτροπής. Μόλις ακούσατε σχετικά μ' αυτό το θέμα. Δεν έχουμε εμείς τη δυνατότητα να ανατρέψουμε την εσφαλμένη αντίληψη που κυριαρχεί στα μυαλά της κοινής γνώμης, ότι η αποτροπή γίνεται με πυρηνικά μέσα. Το πυρηνικό είναι παροχημένο και δεν αποτελεί το αντικείμενο της συζήτησής μας. Πρωταρχικός στόχος της κάθε αμυντικής δύναμης είναι να αποτρέψει τον αντίπαλο από το να προχωρήσει σε επίθεση, έστω κι αν η αμυντική αυτή δύναμη είναι συμβατική -αυτό λέγεται αποτροπή-, και μόνο στη συνέχεια να τον νικήσει. Αλλά θα πρέπει να μη χρησιμοποιούμε αυτό τον όρο, και είναι κρίμα για το περιεχόμενό του όσον αφορά τη μη πυρηνική αποτροπή. Θα επιθυμούσα η παραίτηση αυτή να μη μας οδηγήσει στην απόρριψη της ιδέας πως έχουμε καθήκον να υπηρετούμε από κοινού τις ειρηνευτικές αποστολές των Ηνωμένων Εθνών, ξεκινώντας συγχρόνως να προβληματιζόμαστε τουλάχιστον για το πώς θα κατοχυρώσουμε μια κοινή αντίληψη σχετικά με το θέμα της ασφάλειάς μας, πρωτού εξάγουμε οποιοδήποτε συμπέρασμα αναφορικά με αμυντικά ζητήματα.
<P>
Κύριε εισηγητή, είναι ανάγκη να χρησιμοποιούμε περισσότερο την πειθώ, έστω κι αν ο φιλοευρωπαϊκός σας ενθουσιασμός μάς βολεύει.

<SPEAKER ID=144 LANGUAGE="ES" NAME="Robles Piquer">
Κύριε Πρόεδρε, η εξαίρετη έκθεση που παρουσίασε ο κ. Fernαndez-Albor, εξ' ονόματος της Επιτροπής Εξωτερικών Υποθέσεων, μπορεί ίσως να αποτελέσει έναυσμα για ορισμένα ακριβή σχόλια και για ορισμένα παραδείγματα. Κατά πρώτο λόγο, έχουμε σήμερα ένα περίφημο παράδειγμα, εκείνο που αφορά τη σχετική απόσυρση του νόμου Χελμς-Μπάρτον, από πλευράς του Προέδρου Κλίντον, πράγμα που αποτελεί συνέπεια, αναμφισβήτητα, μιας κοινής εξωτερικής πολιτικής που ασκείται rara avis από την Ευρωπαϊκή Ένωση μέσω του Συμβουλίου. Κατ' αυτήν την έννοια, δε μπορώ παρά να επισημάνω το σημαντικό έργο που επιτέλεσε ο Ισπανός Υπουργός Εξωτερικών, όπως είναι φυσικό, λόγω των ειδικών δεσμών του ενώνουν την Ισπανία με την Κούβα, δεσμών ιστορικής, πολιτιστικής, γλωσσικής και ανθρώπινης φύσεως.
<P>
Γι' αυτό, με εξέπληξε βαθύτατα, σήμερα το πρωί, όταν άκουσα μια εκπρόσωπο της ισπανικής Σοσιαλιστικής Ομάδας να επικρίνει τον κ. Matutes διότι δέχτηκε τον κ. Mas Canosa. Θα πρέπει να υπενθυμίσω στη λαμπρή αυτή συνάδελφο ότι ο κ. Mas Canosa είχε γίνει προηγουμένως δεκτός από τον προηγούμενο Πρόεδρο της ισπανικής Κυβέρνησης, κ. Γκονζάλες, και από τον προηγούμενο Υπουργό Εξωτερικών, κ. Σολάνα, σήμερα Γενικό Γραμματέα του ΝΑΤΟ. Η μόνη διαφορά είναι ότι τον δέχθηκαν κρυφά και όχι με τη διαφάνεια που εμείς ζητάμε πάντοτε από τη δική μας εξωτερική πολιτική. Είναι φανερό ότι η απώλεια της εξουσίας δημιουργεί επίσης και μια κάποια απώλεια της αίσθησης του χιούμορ σε ορισμένα πολιτικά κόμματα.
<P>
Η δεύτερη συγκεκριμένη παρατήρηση που θα ήθελα να κάνω δεν αφορά την επιτυχία, αλλά αντίθετα την αποτυχία. Στην πρώτη περίπτωση, επρόκειτο για την επιτυχία μιας διπλωματίας βασισμένης σε οικονομικούς λόγους, στην υπεράσπιση νομίμων συμφερόντων, χωρίς καμιά αμφιβολία, αν και ξεχνώντας ίσως κάπως τη δραματική κατάσταση που βιώνει ο λαός της Κούβας. Όμως, στη δεύτερη συγκεκριμένη περίπτωση στην οποία θέλω να αναφερθώ, είναι για όλους εκπληκτικό και θλιβερό να βλέπουμε ότι πρέπει να επιστρέψει ο κ. Χόλμπρουκ για να επιχειρήσει να επιλύσει μια κατάσταση που επιλύθηκε στο Ντέιτον με βορειοαμερικανική διαμεσολάβηση. Αυτό, αναμφίβολα, δεν υποτιμά τον κ. Μπιλντ, αλλά αποτελεί σαφή απόδειξη ότι η εξωτερική μας πολιτική δεν είναι επαρκώς στέρεη.
<P>
Και τέλος, απευθυνόμενος και πάλι στην ιρλανδική Προεδρία, θα ήθελα να καλέσω αυτήν την αξιοθαύμαστη χώρα να ασκήσει μια πολιτική δημιουργίας μιας πραγματικής κοινής διπλωματίας. Δεν πρόκειται μόνο για την εξωτερική εκπροσώπηση που μας παρέχουν τα γραφεία της Ευρωπαϊκής Επιτροπής, τα οποία είναι γενικώς πολύ αποτελεσματικά, αλλά για μια πραγματική ενοποίηση των διπλωματικών υπηρεσιών. Αγγλοι και Γερμανοί πραγματοποίησαν πρόσφατα ορισμένα βήματα προς την κατεύθυνση αυτή μέσω μιας αμοιβαίας ανταλλαγής διπλωματικών υπαλλήλων. Πολλές φορές, ταξιδεύοντας ανά τον κόσμο, αναρωτήθηκα, και το έχω πει και σε αυτό το Σώμα, αν θα ήταν δυνατό να συλλογιστούμε τη δημιουργία κοινών Πρεσβειών, να συνενώσουμε δηλαδή τις διπλωματικές μας υπηρεσίες ώστε να εκπροσωπούμεθα από κοινού στο εξωτερικό. Και γι' αυτό, μια χώρα όπως η Ιρλανδία, με τόσο θαυμαστή παράδοση, η οποία όμως όπως είναι φυσικό δε μπορεί να εκπροσωπείται σε ολόκληρο τον κόσμο, θα μπορούσε να πραγματοποιήσει κάποια βήματα τα οποία ίσως έθνη πιο πολυπληθή να μην είναι αντιθέτως σε θέση να πραγματοποιήσουν.

<SPEAKER ID=145 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, το μόνο στοιχείο συνεκτικότητας που είμαστε σε θέση να διακρίνουμε στην εξωτερική πολιτική της Ένωσης συνίσταται σε μια αρκετά συστηματική στήριξη των πολιτικών επιλογών της αμερικανικής υπερδύναμης.
<P>
Ποια είναι, επί παραδείγματι, η «μεγαλειώδης» πολιτική της Ευρωπαϊκής Ένωσης έναντι αυτού του ιστορικού φαινομένου που συνιστά η ανάπτυξη του ισλαμισμού νοτίως και ανατολικώς της Μεσογείου; Μία υπόθεση μπορεί να αποτελέσει ένδειξη της εθελοτυφλίας μας: πρόκειται για την τελωνειακή ένωση με την Τουρκία. Επί του προκειμένου, επιλέχθηκε η συμμόρφωση στις προσταγές της υπερατλαντικής διπλωματίας αντί του προβληματισμού σχετικά με τη γεωπολιτική και τη γεωπολιτιστική θέση της μεγάλης αυτής χώρας, της Τουρκίας, η οποία πράγματι δείχνει πως δεν θα γίνει ποτέ ευρωπαϊκή.
<P>
Αλλο ένα παράδειγμα: ποια είναι η «μεγαλειώδης» πολιτική της Ευρωπαϊκής Ένωσης έναντι αυτής της μεγάλης δύναμης της Ανατολής που είναι η Ρωσία; Η Ρωσία είναι ένα μεγάλο ανεξάρτητο έθνος, με το οποίο αξίζει να συνάψουμε γνήσια εταιρική σχέση, δεδομένου ότι κάτι τέτοιο θα συμβάλει ουσιαστικά στη δημιουργία ενός κόσμου ισορροπημένου με πολλαπλούς πόλους.
<P>
Δεν είναι καλό να υποτάσσονται οι πάντες και τα πάντα σε μία και μοναδική παγκόσμια υπερδύναμη. Αυτόν ακριβώς τον προβληματισμό αρνείται η Ευρωπαϊκή Ένωση να αναπτύξει. Ιδού γιατί ο απολογισμός για τον οποίο συζητάμε δεν μπορεί να είναι ικανοποιητικός.

<SPEAKER ID=146 NAME="Van den Broek">
Πρόεδρε, μετά την εκτεταμένη εισαγωγή του Προεδρεύοντα του Συμβουλίου, του Υπουργού Spring, σήμερα το πρωί, θα πραγματοποιήσω από την πλευρά μου ορισμένες σύντομες παρατηρήσεις.
<P>
Καταρχάς, συγχαρητήρια και εκ μέρους της Επιτροπής στον εισηγητή για τη σαφή έκθεσή του επί της οποίας, εξάλλου, είχα το προνόμιο να ανταλλάξω απόψεις σε μία προγενέστερη συνεδρίαση της Επιτροπής Εξωτερικών Υποθέσεων, Ασφάλειας και Αμυντικής Πολιτικής.
<P>
Είναι απόλυτα σαφές ότι και ο εισηγητής υποστηρίζει ότι όταν ομιλούμε για την κοινή εξωτερική πολιτική και την πολιτική για την ασφάλεια, μπορούμε να το πράξουμε τόσο υπό ιδιαίτερα ευρεία έννοια όσο και υπό στενή έννοια. Όταν το πράττουμε υπό ευρεία έννοια, αυτός αναφέρει ότι κατά το περασμένο έτος στον εξωτερικό τομέα η Ένωση ανέλαβε ορισμένες ιδιαίτερα σημαντικές πρωτοβουλίες και δραστηριότητες με τη σύναψη συμφωνιών με πολλές τρίτες χώρες και περιφέρειες οι οποίες έχουν μεγάλη πολιτική, στρατηγική και οικονομική σημασία και οι οποίες συμβάλλουν επίσης στη σταθερότητα και την ασφάλεια. Στο πλαίσιο αυτό διευρύνθηκαν περαιτέρω οι σχέσεις με τις χώρες της Κεντρικής και Ανατολικής Ευρώπης οι οποίες αποσκοπούν τελικά όχι μόνο στην πλήρη ένταξη των εν λόγω χωρών, αλλά αποσκοπούν επίσης να συμβάλουν στην ασφάλεια, τη σταθερότητα και στην ανάπτυξη των εν λόγω χωρών.
<P>
Η Επιτροπή συνόψισε τις απόψεις της σχετικά με τις ελλείψεις, οι οποίες επισημαίνονται και αναφέρονται σαφώς, όσον αφορά την κοινή εξωτερική πολιτική και την πολιτική για την ασφάλεια, στην έκθεση η οποία υποβλήθηκε στη Διακυβερνητική Διάσκεψη. Σε αυτό το θέμα αναφέρθηκε επίσης σήμερα το πρωί εκτεταμένα και ο Υπουργός Spring. Δεν επιθυμώ να αναφερθώ ούτε στα κύρια σημεία της εν λόγω έκθεσης επειδή αυτά είναι γνωστά. Διαπιστώνω ή εκφράζω, εν πάση περιπτώσει, την ελπίδα μου ότι η εντατική συζήτηση η οποία διεξάγεται τώρα στη Διακυβερνητική Διάσκεψη σχετικά με την πολιτική στο πλαίσιο του δεύτερου πυλώνα, θα στεφθεί επίσης από επιτυχία. Σήμερα, κατά τη διεξοδική συζήτηση φάνηκε πόσο μεγάλες είναι οι ανάγκες που υφίστανται εν προκειμένω και ότι ουσιαστικά υφίσταται ομοφωνία ότι τα μέσα και η πολιτική βούληση που υπάρχουν αυτή τη στιγμή είναι ανεπαρκή ούτως ώστε ο ρόλος της Ευρωπαϊκής Ένωσης στον πολιτικό τομέα σε διεθνές επίπεδο να ευθυγραμμίζεται με την τεράστια δύναμη την οποία αυτή εκπροσωπεί στον οικονομικό τομέα.
<P>
Εάν παρακολουθούμε την πρόοδο που σημειώνεται στη Διακυβερνητική Διάσκεψη, φρονώ ότι θα πρέπει ειλικρινά να διαπιστώσουμε ότι κατά τους περασμένους μήνες προχωρήσαμε περαιτέρω με την εξέταση των θέσεων που υποστηρίζονται από μακρού και ότι ουσιαστικά τώρα είναι πλέον καιρός να αρχίσουν οι πραγματικές διαπραγματεύσεις μεταξύ των αντιπροσωπειών. Τρέφουμε σοβαρές ελπίδες επ'αυτού του θέματος ιδίως επειδή όσον αφορά π.χ. την προετοιμασία των αποφάσεων στον τομέα της εξωτερικής πολιτικής, μπορούμε ουσιαστικά να δηλώσουμε ότι υπήρξαν εξελίξεις προς την κατεύθυνση ενός συμβιβασμού όσον αφορά τη δημιουργία ενός πολύπλευρου προπαρασκευαστικού οργάνου το οποίο θα πρέπει να απλοποιήσει περαιτέρω τη διαδικασία λήψης αποφάσεων.
<P>
Επίσης και όσον αφορά την ανάλογη εξωτερική παρουσία της Ένωσης στον τομέα της διεθνούς πολιτικής, οι απόψεις αναπτύσσονται περαιτέρω. Ακόμη πιο ελπιδοφόρο είναι το γεγονός ότι, μετά από τη διάσκεψη του ΝΑΤΟ στο Βερολίνο, υπάρχει ακόμη πιο σαφής η εντύπωση ότι παρουσιάζεται πρόοδος όσον αφορά την ανάπτυξη μίας κοινής αμυντικής πολιτικής. Θα ήθελα να επισημάνω στους αξιότιμους βουλευτές, οι οποίοι εξέφρασαν την ανησυχία τους σχετικά με τη συνέχιση των εν λόγω συνομιλιών, ότι ήδη από την εποχή του Μάαστριχτ έχει συμφωνηθεί ότι θα πρέπει να αναπτυχθεί μία κοινή αμυντική πολιτική, της οποίας η ακριβής μορφή και το περιεχόμενο θα πρέπει να καθοριστούν αργότερα. Όμως, συμφωνώ επίσης και με εκείνους οι οποίοι υποστήριξαν ότι δεν πρέπει να καταστρέψουμε αυτή τη συζήτηση πραγματοποιώντας τώρα τεράστια βήματα προς τα εμπρός, με το να αναφερόμαστε σε θέματα όπως ο πυρηνικός εκφοβισμός, ανεξάρτητα εάν αυτό εννοείται ή όχι στην έκθεση Fernαndez-Albor, και με το να μην μεριμνούμε πλέον για τη δημιουργία μίας δύναμης η οποία θα βρίσκεται πίσω από την πολιτική, παράλληλα με την κοινή διπλωματία, η οποία θα πρέπει να αναπτυχθεί, προκειμένου να επεμβαίνουμε ή να προλαμβάνουμε διάφορες καταστάσεις κρίσης. Ελπίζουμε ολόψυχα ότι η ανάγκη για να αποκτήσουν αυτά περαιτέρω μορφή θα οδηγήσει στη λήψη αποφάσεων κατά τη διάρκεια της Διακυβερνητικής Διάσκεψης. Η Ευρωπαϊκή Επιτροπή θα εξακολουθήσει, εν πάση περιπτώσει, να προσφέρει τη συνδρομή της εν προκειμένω. Αυτή δεν διαθέτει πράγματι αρμοδιότητες στον τομέα της άμυνας, όμως εμπλέκεται στενά στον τομέα της κοινής εξωτερικής πολιτικής και πολιτικής για την άμυνα της Ένωσης και διαθέτει επίσης ένα κοινό δικαίωμα για την ανάληψη πρωτοβουλίας, το οποίο και θα χρησιμοποιήσει. Ελπίζουμε επίσης ότι κατά τη διάρκεια του επόμενου έτους, δηλαδή όσο διαρκεί ακόμη η Διακυβερνητική Διάσκεψη, να μπορέσουμε να συζητήσουμε αυτό το θέμα τόσο με την Επιτροπή Εξωτερικών Υποθέσεων, Ασφάλειας και Αμυντικής Πολιτικής, υπό την προεδρία του κ. Fernαndez-Albor, όσο και με την Ολομέλεια, με ιδιαίτερα εποικοδομητικό τρόπο. Το θέμα αυτό έχει τεράστια σημασία για το μέλλον της Ένωσης.

<SPEAKER ID=147 NAME="Mitchell">
Κύριε Πρόεδρε, κυρίες και κύριοι, θα ήθελα σ' αυτή την πρώτη ευκαιρία που έχω να απευθυνθώ στην ολομέλεια του Ευρωπαϊκού Κοινοβουλίου, να ευχαριστήσω τα Μέλη εκείνα που υπεδέχθησαν σήμερα το πρωί το πρόγραμμα της ιρλανδικής προεδρίας και υπεδέχθησαν και εμένα προσωπικά. Ιδιαίτερα θα ήθελα να ευχαριστήσω τον Gerry Collins για τη θερμή υποδοχή που μου έκανε.
<P>
Θα ήθελα να ευχαριστήσω τον εισηγητή για την εκπόνηση μιας θαυμάσιας έκθεσης. Παρακολούθησα τη συζήτηση με πολύ μεγάλο ενδιαφέρον. Δεν θα πρέπει να ξεχνάμε ότι η Ένωση - τουλάχιστον η Ένωση και ό, τι προηγήθηκε αυτής - έχει ηλικία μικρότερη των 50 ετών. Η Ένωσή μας δεν εξελίσσεται μόνο από άποψη μεγέθους, εξελίσσεται επίσης στους θεσμούς της και στις δυνατότητες των θεσμικών της οργάνων. Αυτό υπήρξε μια επιτυχία που τα ιδρυτικά μέλη ούτε μπορούσαν να φανταστούν. Εάν δεν το δεχόμαστε αυτό, ας μην ξεχνάμε τότε ότι πάνω από 100 εκατομμύρια άτομα χτυπούν την πόρτα επιζητώντας να εισέλθουν στην Ένωση. Όσο η Ένωση εξελίσσεται και διαμορφώνεται δεν θα πρέπει να είμαστε απαισιόδοξοι. Θα πρέπει να είμαστε αισιόδοξοι και ευγνώμονες γι' αυτά που έχουμε επιτύχει.
<P>
Υπήρξα μέλος της Ομάδας Προβληματισμού και την περίοδο που ασχολούμεθα με την κοινή εξωτερική πολιτική και πολιτική ασφάλειας ορισμένοι έλεγαν ότι ο Χένρυ Κίσιντζερ ρωτούσε: »Σε ποιον τηλεφωνείτε στην Ευρωπαϊκή Ένωση εάν θέλετε κάτι σχετικά με την κοινή εξωτερική πολιτική και πολιτική ασφάλειας; » Η απάντησή μου ήταν ότι έπρεπε να ρωτήσουμε τον Κίσιντζερ: »Σε ποιον να απαντήσουμε; » Στον Πρόεδρο, στον Αντιπρόεδρο, στον Υπουργό Εξωτερικών, στον επικεφαλής του Εθνικού Συμβουλίου Ασφαλείας, στο Κογκρέσσο ή σε κάποιον ειδικό απεσταλμένο; Εμείς δεν θα πρέπει να σχεδιάσουμε τους θεσμούς της κοινής εξωτερικής πολιτικής μας και πολιτικής ασφάλειας έτσι ώστε να ταιριάζουν με την άποψη του οποιουδήποτε ξένου. Θα πρέπει να τους σχεδιάσουμε ούτως ώστε να ταιριάζουν με αυτή την εξελισσόμενη Ένωση. Και αυτή είναι μια εξελισσόμενη Ένωση. Αυτό είναι ένα πολύ σημαντικό σημείο.
<P>
Δεύτερον, θα πρέπει να εξετάζουμε την ασφάλεια στην ευρύτερη δυνατή έννοιά της. Διερωτώμαι εάν το Σώμα είναι άραγε ικανοποιημένο - ουδέτεροι και μη ουδέτεροι μαζί - με το είδος της συνεργασίας ασφάλειας που υπάρχει στην αντιμετώπιση, για παράδειγμα, της μάστιγας των ναρκωτικών. Το κάθε Μέλος του Σώματος γνωρίζει την πηγή αυτών των ναρκωτικών. Γνωρίζουμε την πηγή αλλά προστατεύουμε άραγε τα εξωτερικά μας σύνορα και συνεργαζόμαστε; Όχι, δεν το κάνουμε. Αυτό δεν σημαίνει αναγκαστικά τεράστιες δομές. Η συνεργασία θα μπορούσε να είναι τόσο χαλαρή όσο, φερ' ειπείν, η συνεργασία μεταξύ της RAF και της Αεροπορίας της Ιρλανδίας σε θέματα έρευνας και διάσωσης, η οποία λειτουργεί εδώ και αρκετά χρόνια. Ή, θα μπορούσε ίσως να είναι κάτι περισσότερο δομημένο. Οι κοινές μας όμως δράσεις στην αντιμετώπιση του προβλήματος είναι απαράδεκτες. Το θέμα αυτό δεν αφορά άμυνα, αφορά ασφάλεια και όλοι, ουδέτεροι και δεσμευμένοι από κοινού, ενδιαφερόμαστε για την επίλυσή του.
<P>
Υπάρχει και ένα άλλο ζήτημα που θα ήθελα να θέσω. Το θέμα αυτό αφορά τη σχέση ΕΕ-ΔΕΕ. Οι ουδέτεροι έχουν διανύσει τον περισσότερο δρόμο για να γεφυρωθεί το χάσμα που υφίσταται μεταξύ ουδετέρων και μη. Αυτό θα πρέπει να αναγνωριστεί. Στην περίπτωση της Ιρλανδίας η προσπάθεια ξεκίνησε από μια προηγούμενη κυβέρνηση αλλά αναγνωρίζουμε ότι το καθεστώς παρατηρητού που έχουμε στη ΔΕΕ υπήρξε πολύ χρήσιμο. Στο πλαίσιο της Διακυβερνητικής Διάσκεψης εξετάζουμε συνολικά τα καθήκοντα Πέτερσμπεργκ ως ένα πιθανό τομέα συνεργασίας. Υπάρχει όμως η δέσμευση του άρθρου 5 στη Συνθήκη της ΔΕΕ. Η Συνθήκη αυτή λήγει το 1998 εκτός εάν τα συμβαλλόμενα σ' αυτήν μέρη αποφασίσουν αλλιώς. Με άλλα λόγια, είναι δυνατό να μεταρρυθμίσουμε αυτή τη Συνθήκη παράλληλα με την εξέταση και μεταρρύθμιση της Συνθήκης της Ευρωπαϊκής Ένωσης.
<P>
Υπάρχει η πρόταση όπως το άρθρο 5 ίσως μπορέσει να εξεταστεί στο πλαίσιο ενός πρωτοκόλλου στη νέα Συνθήκη, όπως πρότεινε πρόσφατα ο Πρόεδρος του Κοινοβουλίου σε μια συμβολή του στις συζητήσεις της ΔΔ. Αυτό είναι κάτι που αξίζει τουλάχιστον να εξεταστεί. Η ΔΕΕ μπορεί επίσης με κάποιους τρόπους να γεφυρώσει το χάσμα εξυπηρετώντας τους ουδέτερους και μπορεί επίσης να υπάρξει στενότερη συνεργασία μεταξύ ουδετέρων και μη εάν είμαστε προετοιμασμένοι να έχουμε φαντασία, να βγάλουμε τις παρωπίδες και να εξετάσουμε την ασφάλεια και τη συνεργασία σ' μια ευρύτερη έννοια χωρίς να βάζουμε ταμπέλες λαμβάνοντας υπόψη τις πραγματικές ανάγκες της Ευρωπαϊκής Ένωσης και των κρατών μελών της.
<P>
Συμπερασματικά, ο ρόλος της εξωτερικής πολιτικής και των εξωτερικών σχέσεων τον οποίο η Ιρλανδία, ως ένα μικρό κράτος μέλος, πρέπει να ασκήσει εξ ονόματος της προεδρίας κατά τη διάρκεια αυτής της πέμπτης θητείας της, έχει πολύ μεγαλύτερες διαστάσεις απ' ότι στις τέσσερεις προηγούμενες θητείες. Αυτό από μόνο του αποτελεί ένδειξη της ανάπτυξης και της όλης εξέλιξης του ρόλου της Ευρωπαϊκής Ένωσης στον τομέα της κοινής εξωτερικής πολιτικής και πολιτικής ασφάλειας. Η συζήτηση αυτή υπήρξε αξιόλογη και επίκαιρη και η προεδρία την παρακολούθησε με μεγάλο ενδιαφέρον πιστεύοντας ότι αποτελεί πολύτιμη συνεισφορά στην τρέχουσα ανέλιξη των ευρωπαϊκών θεσμών.

<SPEAKER ID=148 NAME="Πρόεδρος">
Ευχαριστώ πολύ, κύριε Mitchell.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=8>
Γενικοί προσανατολισμοί οικονομικής πολιτικής
<SPEAKER ID=149 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με τους μεγάλους προσανατολισμούς των οικονομικών πολιτικών των Κρατών μελών και της Κοινότητας.

<SPEAKER ID=150 NAME="Quinn">
Κύριε Πρόεδρε, είμαι πολύ ευτυχής που βρίσκομαι σήμερα εδώ, ως προεδρεύων των Υπουργών Οικονομικών και Εθνικής Οικονομίας της Ευρωπαϊκής Ένωσης, για να μιλήσω στο Ευρωπαϊκό Κοινοβούλιο επί των γενικών οικονομικών προσανατολισμών των κρατών μελών. Καθώς γνωρίζετε, στις 8 Ιουλίου το Συμβούλιο ενέκρινε πρόταση με την οποία καθορίζονται οι γενικοί οικονομικοί προσανατολισμοί των κρατών μελών της Κοινότητας.
<P>
Θα ήθελα να σχολιάσω με κάποιες λεπτομέρειες τη στρατηγική στην οποία στηρίζονται οι προσανατολισμοί αυτοί και να απαντήσω σε ορισμένες ανησυχίες που εξέφρασαν σχετικά τα Μέλη του Σώματος.
<P>
Οι προσανατολισμοί αποσκοπούν σε κάτι παραπάνω από ένα σταθερό, μακροοικονομικό πλαίσιο στην πορεία προς την ΟΝΕ: συμπεριλαμβάνουν μια συγκεκριμένη στρατηγική για την επίτευξη αειφόρου ανάπτυξης και αυξημένης απασχόλησης μέσω των ζωτικών τομέων της νομισματικής πολιτικής, της οικονομικής πολιτικής, της πολιτικής απασχόλησης και των διαρθρωτικών προσαρμογών. Ο πυρήνας της στρατηγικής των γενικών προσανατολισμών μπορεί να διατυπωθεί εν συντομία με την ακόλουθη δήλωση του κειμένου: »Η υψηλή και βιώσιμη μη πληθωριστική μεσοπρόθεσμη οικονομική ανάπτυξη είναι αναγκαία για τη σημαντική και συνεχή μείωση των απαράδεκτα υψηλών επιπέδων ανεργίας στην Κοινότητα και για την καταπολέμηση της διεύρυνσης του κοινωνικού αποκλεισμού». Οι γενικοί προσανατολισμοί αναγνωρίζουν ότι, από τη στιγμή που η αύξηση της απασχόλησης συνδέεται άμεσα με την αύξηση της παραγωγής, ένα υψηλό επίπεδο βιώσιμης οικονομικής ανάπτυξης αποτελεί προϋπόθεση για την αναγκαία ουσιαστική αύξηση της απασχόλησης στην Ένωση. Οι προσανατολισμοί συμπεριλαμβάνουν στρατηγική η οποία στοχεύει στη δημιουργία μιας βιώσιμης ανάπτυξης τόσο αναφορικά με τον ρυθμό της οικονομικής ανάπτυξης όσο και με το περιεχόμενό της για την απασχόληση.
<P>
Η στρατηγική που προτείνεται στους οικονομικούς προσανατολισμούς αποτελείται ουσιαστικά από τρία αλληλοσυνδεόμενα στοιχεία. Το πρώτο κύριο στοιχείο είναι η δημιουργία και η διατήρηση ενός σταθερού μακροοικονομικού πλαισίου. Η νομισματική σταθερότητα και η υγιής δημοσιονομική διαχείριση αποτελούν προϋποθέσεις της ανάπτυξης. Αυτός είναι ο λόγος για τον οποίο συνεχίζουμε να υπογραμμίζουμε τη σημασία που έχει ο προσανατολισμός της νομισματικής πολιτικής προς την σταθερότητα και την οικονομική σταθεροποίηση. Η αποτυχία επίτευξης σύγκλισης των κρατών μελών σε χαμηλούς ρυθμούς πληθωρισμού δημιουργεί ένα σημαντικό εμπόδιο στην ανάπτυξη διότι επιβαρύνει τη νομισματική πολιτική κάνοντας απαραίτητα τα υψηλότερα επιτόκια ούτως ώστε να μειωθεί ο πληθωρισμός. Τα υψηλότερα επιτόκια, με τη σειρά τους, υποβαθμίζουν την εμπιστοσύνη των καταναλωτών και των επιχειρήσεων με αρνητικές επιπτώσεις στην ιδιωτική ζήτηση, τις επενδύσεις, την παραγωγή και την απασχόληση.
<P>
Όπως σωστά τονίζουν οι οικονομικοί προσανατολισμοί, η οικονομική σταθεροποίηση δεν σημαίνει μόνο περικοπές στον προϋπολογισμό αλλά επίσης και αναδιάταξη των δημοσίων δαπανών προς την κατεύθυνση των επενδύσεων και των ανθρώπινων πόρων. Στο σημείο αυτό θα επιστρέψω αργότερα.
<P>
Το δεύτερο κύριο στοιχείο της στρατηγικής αφορά τις δράσεις για τη συνεχή αύξηση του αναπτυξιακού δυναμικού της Ένωσης και τη βελτίωση της ανταγωνιστικής της θέσης τόσο στις εσωτερικές όσο και στις εξωτερικές αγορές. Οι προσανατολισμοί δέχονται ότι για να επιτευχθεί και να διατηρηθεί ένας υψηλός ρυθμός οικονομικής ανάπτυξης απαιτείται σημαντική αύξηση των επενδύσεων. Για να αυξηθούν σημαντικά οι επενδύσεις απαιτείται βελτίωση της εμπιστοσύνης, διαρθρωτικές πολιτικές και μείωση του ρυθμού αυξήσεως των μισθών. Η μείωση αυτή θα υποβοηθήσει επιπλέον τη βελτίωση της ανταγωνιστικότητας της κοινοτικής οικονομίας η οποία, με τη σειρά της, θα αυξήσει τις ικανότητες της Ένωσης να δημιουργήσει βιώσιμη απασχόληση.
<P>
Όπως είπα προηγουμένως, αυτό σημαίνει ότι οι προσπάθειες οικονομικής σταθεροποίησης δεν είναι αναγκαίες απλά και μόνον για την επίτευξη βιώσιμων δημοσιονομικών, είναι αναγκαίες επίσης για τη βελτίωση των προοπτικών επενδύσεων δημιουργίας απασχόλησης αποφεύγοντας τον παραμερισμό του ιδιωτικού τομέα, δηλ. αποφεύγοντας την απορρόφηση των ιδιωτικών αποταμιεύσεων από τις τρέχουσες κρατικές δαπάνες. Οι προσπάθειες οικονομικής σταθεροποίησης θα επαναφέρουν επίσης την εμπιστοσύνη στις χρηματοοικονομικές αγορές και θα ασκήσουν ουσιαστικές πιέσεις για τη μείωση των επιτοκίων. Το γεγονός αυτό θα συμβάλλει, με τη σειρά του, στην αυξημένη κερδοφορία των επενδύσεων, στη βελτίωση του δυναμικού ανάπτυξης και στην άμβλυνση του βάρους εξυπηρέτησης του δημόσιου χρέους των κρατών μελών.
<P>
Οι γενικοί προσανατολισμοί προτείνουν επίσης την αναδιάταξη, στον μεγαλύτερο δυνατό βαθμό, των κρατικών δαπανών προς την κατεύθυνση παραγωγικών δραστηριοτήτων όπως οι επενδύσεις σε υποδομές, ανθρώπινους πόρους και σε δραστήρια μέτρα για την αγορά εργασίας χωρίς να θέτουν ταυτόχρονα σε κίνδυνο την αναγκαία μείωση των ελλειμμάτων του προϋπολογισμού. Οι προσανατολισμοί αναγνωρίζουν ωστόσο ότι για να αντιμετωπιστεί αποτελεσματικά η ανεργία, και ιδιαίτερα ο σκληρός πυρήνας της διαρθρωτικής ανεργίας, οι υγιείς μακροοικονομικές πολιτικές πρέπει να συμπληρωθούν από διαρθρωτικές πολιτικές που θα στοχεύουν στην αύξηση της αποδοτικότητος και των δυνατοτήτων δημιουργίας απασχόλησης στις αγορές τόσο προϊόντος όσο και εργασίας.
<P>
Έχοντας υπόψη τα παραπάνω και για την αύξηση του περιεχομένου απασχόλησης της ανάπτυξης, οι οικονομικοί προσανατολισμοί στηρίζονται στα συμπεράσματα της Λευκής Βίβλου της Επιτροπής σχετικά με την Ανάπτυξη, την Ανταγωνιστικότητα και την Απασχόληση.
<P>
Τα πιο σημαντικά στοιχεία της πολιτικής αυτής είναι τα μέτρα μείωσης των φραγμών στην απασχόληση των ατόμων, οι δραστήριες πολιτικές στην αγορά εργασίας και οι διαρθρωτικές μεταβολές στη λειτουργία των αγορών εργασίας και προϊόντος.
<P>
Στο τρίτο στοιχείο της στρατηγικής τους οι οικονομικοί προσανατολισμοί προτείνουν ουσιαστικές πολιτικές απασχόλησης. Το Συμβούλιο έχει τονίσει την αναγκαιότητα ευρέων μεταρρυθμίσεων στις αγορές εργασίας. Αυτό που έχουμε κατά νουν είναι η βελτίωση στην επαγγελματική και εδαφική κινητικότητα καθώς και η αποτελεσματικότητα των υπηρεσιών απασχόλησης. Επιπλέον, το Συμβούλιο θεωρεί ζωτική τη μεταρρύθμιση των συστημάτων εκπαίδευσης ώστε να παρέχουν σε περισσότερα άτομα τα προσόντα που απαιτεί η σημερινή αγορά εργασίας. Ωστόσο το Συμβούλιο διευκρινίζει ότι δεν είναι μόνον η αγορά εργασίας που θα πρέπει να φέρει το βάρος της προσαρμογής. Χρειαζόμαστε πιο αποτελεσματικές αγορές προϊόντων και εργασίας για να δημιουργήσουμε ευκαιρίες επενδύσεων. Όλοι μας έχουμε να παίξουμε ένα σημαντικό ρόλο στην αντιμετώπιση των σοβαρών επιπέδων της ανεργίας μας. Στην έκθεσή της προς το Ευρωπαϊκό Συμβούλιο της Φλωρεντίας, η Επιτροπή δήλωσε ότι θα εντατικοποιήσει τον διάλογο με τους κοινωνικούς εταίρους επί μακροοικονομικών θεμάτων. Στρέφομαι τώρα σε ορισμένους από τους τομείς για τους οποίους διατυπώθηκαν ανησυχίες εκ μέρους του Κοινοβουλίου σε σχέση με τους προσανατολισμούς.
<P>
Πιστεύω ότι το Κοινοβούλιο και το Συμβούλιο συμφωνούν πλήρως ότι η αειφόρος, μη πληθωριστική οικονομική ανάπτυξη είναι θεμελιώδης για την πάταξη της μάστιγας της ανεργίας και του κοινωνικού αποκλεισμού που τη συνοδεύει. Η απασχόληση αποτελεί τον κοινό μας στόχο και, ασφαλώς, τον στόχο των πολιτών της Ευρωπαϊκής Κοινότητας.
<P>
Το αίτημά σας για αναφορά στα άρθρα 2 και 105 της Συνθήκης αποτελεί περισσότερο ερώτημα έκφρασης παρά ερώτημα ουσίας. Μπορώ να σας διαβεβαιώσω ότι το Συμβούλιο υποστηρίζει πλήρως αυτές τις δύο ουσιαστικές διατάξεις της Συνθήκης που αφορούν τους γενικούς στόχους της πολιτικής της Ευρωπαϊκής Ένωσης και τα αντικείμενα της Ευρωπαϊκής Κεντρικής Τράπεζας. Η αναφορά στα διευρωπαϊκά δίκτυα μέσα στο πλαίσιο των γενικών οικονομικών προσανατολισμών υπήρξε αντικείμενο διαφωνιών μεταξύ των κρατών μελών και αυτός είναι ο λόγος που το Συμβούλιο δεν την περιέλαβε στους προσανατολισμούς. Ωστόσο, στις 8 Ιουλίου το Συμβούλιο συμφώνησε να συγκροτήσει μία υψηλού επιπέδου ομάδα εργασίας, τα μέλη της οποίας θα υποδειχθούν από τους Υπουργούς, η οποία θα επικουρείται από την Επιτροπή και την Ευρωπαϊκή Τράπεζα Επενδύσεων για να εξετάσει αυτό το αμφισβητούμενο θέμα και να υποβάλει προτάσεις πριν από το άτυπο Συμβούλιο του Ecofin τον Σεπτέμβριο στο Δουβλίνο.
<P>
Πιστεύω ότι οι συγκεκριμένες δράσεις πολιτικής που προτείνονται στο ψήφισμα του Κοινοβουλίου της 19ης Ιουνίου είναι παραπλήσιες στην ουσία τους με τις συστάσεις του Συμβουλίου. Διαβάζοντας πολύ προσεκτικά το ψήφισμα του Ευρωπαϊκού Κοινοβουλίου της 19ης Ιουνίου επί των γενικών οικονομικών προσανατολισμών, διαπίστωσα ότι όλες σχεδόν οι δράσεις πολιτικής που προτείνετε συμβαδίζουν τόσο με το πνεύμα όσο και με το γράμμα των προσανατολισμών του Συμβουλίου για το 1994, 1995 και 1996 και, πράγματι, με τα συμπεράσματα του Έσσεν και της Μαδρίτης σχετικά με τις πολιτικές απασχόλησης. Αυτές είναι: πρώτον, επαναπροσανατολισμός των δημοσίων δαπανών προς την κατεύθυνση των επενδύσεων, δεύτερον, διαμόρφωση ευνοϊκού περιβάλλοντος για επιχειρήσεις δημιουργίας θέσεων εργασίας και τρίτον, ανάλυση των καλύτερων πρακτικών στην αγορά εργασίας και την εκπαιδευτική πολιτική όλων τα καθ' έκαστα κρατών μελών.
<P>
Η δέσμευση των κρατών μελών για την αντιμετώπιση της ανεργίας οδήγησε στην υιοθέτηση πολυετών προγραμμάτων απασχόλησης σε εθνικό επίπεδο. Η υλοποίηση των προτάσεων της Μαδρίτης και η παρακολούθηση των πολυετών προγραμμάτων θα αποτελέσει τη βάση για τη συνέχεια που θα δοθεί κατά το 1996 στην πολιτική απασχόλησης της Ένωσης. Δυστυχώς, θα πρέπει να συμμεριστώ την άποψη του Ευρωπαϊκού Κοινοβουλίου ότι η υλοποίηση των προσανατολισμών εκ μέρους των κρατών μελών υπήρξε βραδεία. Συμμερίζομαι την ανυπομονησία σας για τον αργό ρυθμό προόδου και προτίθεμαι να αγωνιστώ για να τον αυξήσω. Ωστόσο, δεν είναι απίθανο κάποιες επιπτώσεις θετικών μέτρων να έχουν καλυφθεί προσωρινά από την επιβράδυνση της οικονομικής ανάπτυξης. Αποτελεί επίσης γεγονός ότι ορισμένα μέτρα θα πάρουν κάποιο χρόνο για να φέρουν θετικά αποτελέσματα. Η προσέγγιση που υιοθετούν οι οικονομικοί προσανατολισμοί από το 1994 παραμένει, κατά την άποψή μου, ορθή. Αναγνωρίζω όμως ότι έχουμε σοβαρό πρόβλημα με την υλοποίησή της.
<P>
Πιστεύω ότι η υλοποίηση καθυστερεί για δύο κύριους λόγους. Πρώτον, διότι ορισμένα διαρθρωτικά μέτρα απαιτούν όχι μόνο νομοθετικές διαδικασίες αλλά και διαβουλεύσεις και συμμετοχή των κοινωνικών εταίρων. Κανείς δεν μπορεί να ξαναγράψει το κοινωνικό συμβόλαιο από τη μια μέρα στην άλλη. Δεύτερον, ο συντονισμός μεταξύ μακροοικονομικών και διαρθρωτικών πολιτικών και η προσαρμογή των αντιδράσεων της πολιτικής στην εσωτερική αγορά αποτελούν σχετικά νέες προκλήσεις για τα κράτη μέλη.
<P>
Στρέφομαι τώρα σε ένα άλλο αντικείμενο. Υπάρχει ένας τομέας στον οποίο πιστεύω ότι το Συμβούλιο δεν μπορεί να συμφωνήσει με την άποψη του Κοινοβουλίου, όπως τουλάχιστον την καταλαβαίνω από το ψήφισμά σας: ο τομέας αυτός είναι η απαίτησή σας για χαλάρωση της νομισματικής πολιτικής. Το Συμβούλιο πιστεύει ότι τα επίπεδα των επιτοκίων όχι μόνο εξαρτώνται από τις νομισματικές αρχές αλλά στηρίζονται ουσιαστικά στην επίτευξη επαρκούς δημοσιονομικής σταθεροποίησης και στις κατάλληλες αντιδράσεις της αγοράς.
<P>
Το Συμβούλιο πάντα πίστευε ότι τα χαμηλά επίπεδα πληθωρισμού αποτελούν προϋπόθεση για την αειφόρο ανάπτυξη και την απασχόληση. Αναγνωρίζω ασφαλώς ότι υπάρχει μεγάλη ανάγκη για τη δημιουργία συνθηκών βιώσιμης ελάφρυνσης των νομισματικών συνθηκών, αλλά αυτό απαιτεί όπως οι εξελίξεις στον προϋπολογισμό και τις αμοιβές είναι συμβατές με τον στόχο της σταθερότητας των τιμών. Οποιαδήποτε μείωση των βραχυπρόθεσμων επιτοκίων η οποία δεν θα καθίσταται αναγκαία από αντίστοιχες εξελίξεις στον προϋπολογισμό και τις αμοιβές διατρέχει τον κίνδυνο να εξουδετερωθεί από την αναμονή μεγαλύτερου μελλοντικού πληθωρισμού και αποδυνάμωση της εμπιστοσύνης των χρηματοπιστωτικών αγορών, οδηγώντας τελικά σε υψηλότερα μακροπρόθεσμα επιτόκια. Το γεγονός αυτό, κατά την άποψη τη δική μου και του Συμβουλίου, θα προκαλούσε ζημιά στις προοπτικές επενδύσεων και θα αποδυνάμωνε την ανάκαμψη, με επακόλουθες αρνητικές επιπτώσεις στην ανάπτυξη και την απασχόληση.
<P>
Η σταθεροποίηση της οικονομίας και η νομισματική χαλάρωση μπορούν να είναι συμβατές, αλλά σ' αυτό το σημείο θα πρέπει να επιτύχουμε κάποια ισορροπία. Εάν μπορέσουν να επιτευχθούν αξιόπιστα προγράμματα για οικονομική ανασυγκρότηση και συμφωνίες που θα οδηγούν σε μέτριες αυξήσεις των αμοιβών, οι προσδοκίες της αγοράς θα επηρεαστούν θετικά και οι συνθήκες θα γίνουν περισσότερο ευνοϊκές για μια συνεχή νομισματική ελάφρυνση.
<P>
Μπορώ να σας διαβεβαιώσω, αξιότιμα Μέλη του Ευρωπαϊκού Κοινοβουλίου, ότι η ιρλανδική προεδρία θα καταβάλλει όλες τις δυνατές προσπάθειες για να επιταχύνει την υλοποίηση των γενικών οικονομικών προσανατολισμών με θετικό και εποικοδομητικό πνεύμα και με ιδιαίτερη έμφαση στην ανάγκη για περισσότερο ισχυρή ανάπτυξη της απασχόλησης. Επί πλέον, το Συμβούλιο θα προετοιμάσει την ετήσια κοινή έκθεση επί της απασχόλησης για το τακτικό Ευρωπαϊκό Συμβούλιο του Δουβλίνου. Θα ήθελα επίσης να σας επισημάνω το γεγονός ότι η ιρλανδική προεδρία οργανώνει συνέδριο για την τοπική απασχόληση τον Νοέμβριο του τρέχοντος έτους.
<P>
Οι στόχοι της επίτευξης ισχυρής και αειφόρου οικονομικής ανάπτυξης και αύξησης της πτυχής απασχόλησης αυτής της ανάπτυξης έχουν αποτελέσει αντικείμενα αξιόλογης προσοχής όχι μόνο στους γενικούς οικονομικούς προσανατολισμούς αλλά επίσης και στην ευρύτερη εργασία της Επιτροπής και του Ευρωπαϊκού Συμβουλίου. Σε όλη αυτή την εργασία υπάρχει σαφής αναγνώριση ότι θα πρέπει να αντιμετωπίσουμε το σοβαρό αυτό πρόβλημα των υψηλών επιπέδων ανεργίας και του κοινωνικού αποκλεισμού που την ακολουθεί. Θα πρέπει όμως να κρατήσουμε την προσοχή μας στραμμένη στον στόχο της απασχόλησης και να εντατικοποιήσουμε τη συζήτηση για τις πιο κατάλληλες ανταποκρίσεις της πολιτικής που να καλύπτουν ένα πολύ ευρύ φάσμα δράσεων.
<P>
Πιστεύω ότι η συζήτηση που διεξάγουμε σήμερα θα συμβάλει σημαντικά προς την κατεύθυνση εντατικοποίησης αυτής της ανταλλαγής απόψεων. Προσβλέπω στις κοινές προσπάθειες του Κοινοβουλίου και του Συμβουλίου, της Επιτροπής και των κρατών μελών για τη βελτίωση των πολιτικών προς την κατεύθυνση επίτευξης του στόχου της απασχόλησης. Σε όλες τις συζητήσεις μας δεν θα πρέπει να μας διαφεύγει αυτό που τελικά βρίσκεται σε κίνδυνο: η μελλοντική απασχόληση, ευημερία και αξιοπρέπεια των παιδιών μας.
<P>
(Χειροκροτήματα)

<SPEAKER ID=151 LANGUAGE="EN" NAME="Donnelly, Alan">
Κύριε Πρόεδρε, θα ήθελα να ευχαριστήσω τον προεδρεύοντα του Συμβουλίου του Ecofin τόσο για τη σημερινή του παρουσίαση όσο και για τον τρόπο με τον οποίο ανέλαβε την υποχρέωση προς το Κοινοβούλιο να διασφαλίσει ότι στο μέλλον θα υπάρξει μια καλύτερη σχέση με το Ecofin από εκείνη που υπήρχε στο παρελθόν.
<P>
Θα ήθελα να ασχοληθώ εν συντομία με τέσσερα αντικείμενα και ελπίζω ότι ο προεδρεύων του Ecofin θα έχει την ευκαιρία να απαντήσει. Πρώτον, υπάρχει ένα θέμα το οποίο είχα θέσει στην ιταλική προεδρία σχετικά με τους γενικούς οικονομικούς προσανατολισμούς και αυτό είναι οι λόγοι των αλλαγών που έκανε το Ecofin στις προτάσεις της Επιτροπής. Θα ήθελα να αναφερθώ ιδιαίτερα στην παράλειψη της αναφοράς σε ένα καλύτερο μίγμα πολιτικών πιο ευνοϊκό για την ανάπτυξη, η οποία αφαιρέθηκε από το κείμενο της Επιτροπής και στην παράλειψη του σημείου σχετικά με τα προγράμματα σύγκλισης - την αναφορά στο γεγονός ότι τα προγράμματα αυτά θα πρέπει να δείχνουν με σαφήνεια ότι τα μέτρα που στοχεύουν στη βελτίωση της σύγκλισης πηγαίνουν παράλληλα με τη μεσοπρόθεσμη προώθηση της ανάπτυξης και της απασχόλησης.
<P>
Υπάρχουν πολλά παραδείγματα για τον τρόπο με τον οποίο τροποποιήθηκαν οι προσανατολισμοί που εκπόνησε η Επιτροπή. Μου λένε ότι το έγγραφο το οποίο υποβλήθηκε στο Συμβούλιο του Ecofin δεν ήταν στην πραγματικότητα το κείμενο της Επιτροπής αλλά το έγγραφο που είχε συντάξει η Νομισματική Επιτροπή. Θα μπορούσε άραγε ο προεδρεύων να μας εξηγήσει τον ρόλο της Νομισματικής Επιτροπής σ' αυτό το σημείο; Αποτελεί ασφαλώς υποχρέωση του Ecofin να εξετάσει το κείμενο της Επιτροπής και να μην επιτρέψει την παρεμβολή των διοικητών των κεντρικών τραπεζών με ένα κείμενο το οποίο βεβαίως θα έπρεπε να είχε υποβληθεί πρώτα στην Επιτροπή για εξέταση.
<P>
Το δεύτερο σημείο που θα ήθελα να θέσω αφορά το Κοινοβούλιο. Σχετικά με τα οικονομικά και νομισματικά θέματα δεν έχουμε καλή σχέση με το Συμβούλιο. Έχουμε καλύτερη σχέση με την Επιτροπή και βλέπουμε τακτικά τον Επίτροπο De Silguy. Θα ήταν άραγε έτοιμος ο προεδρεύων του Συμβουλίου του Ecofin να συναντήσει αντιπροσωπεία της Επιτροπής Οικονομικών και Νομισματικών Υποθέσεων, ίσως στις αρχές του Σεπτεμβρίου, για να διαπιστώσει εάν κατά τη διάρκεια των πρώτων εβδομάδων του φθινοπώρου μπορέσουμε να συνομολογήσουμε μια νέα σχέση η οποία να ενισχύσει τους δεσμούς μεταξύ Κοινοβουλίου και Ecofin κατά τη διάρκεια αυτής της κρίσιμης περιόδου που θα οδηγήσει στην ολοκλήρωση της οικονομικής και νομισματικής ένωσης;
<P>
Το τρίτο θέμα σχετίζεται με την ιδέα της σταθεροποίησης των προϋπολογισμών. Σε όλες τις ομιλίες που παρακολούθησα πρόσφατα κανείς στην πραγματικότητα δεν διαφοροποίησε τον δανεισμό για επενδύσεις από τον δανεισμό για τρέχουσες δαπάνες. Θα μπορούε ο προεδρεύων κατά τη διάρκεια της θητείας του να διασφαλίσει ότι το Ecofin, ιδιαίτερα μέσα στο πλαίσιο του συμφώνου σταθερότητας, θα κάνει διάκριση μεταξύ του δανεισμού για επενδύσεις, ο οποίος ασφαλώς θα πρέπει να γίνεται αποδεκτός κάτω από προσεκτικά καθορισμένες συνθήκες, και του δανεισμού για τρέχουσες δαπάνες;
<P>
Το τέταρτο αντικείμενο σχετίζεται με το σύμφωνο σταθερότητας. Εμείς στο Κοινοβούλιο διατηρούμε έντονες ανησυχίες για το γεγονός ότι υπάρχουν κάποιοι που θέλουν την προώθηση ενός συμφώνου σταθερότητας εκτός των ορίων της Συνθήκης της Ευρωπαϊκής Ένωσης. Θέλουν μια νέα διακυβερνητική συμφωνία. Θέλουμε να έχουμε τη διαβεβαίωση του προεδρεύοντος ότι το σύμφωνο σταθερότητος θα συμφωνεί επακριβώς με το πνεύμα και το γράμμα της Συνθήκης της Ευρωπαϊκής Ένωσης και ότι, όταν θα παρουσιάσει το σύμφωνο σταθερότητας στο Σώμα κατά τη διάρκεια της προεδρίας του, θα διασφαλίσει επίσης ότι θα προσαρμόζεται απόλυτα στις προτεραιότητες του Συμβουλίου του Έσσεν.

<SPEAKER ID=152 LANGUAGE="EN" NAME="Cassidy">
Κύριε Πρόεδρε, θα ήθελα, εξ ονόματος της ομάδας μου, να ευχαριστήσω τον κ. Quinn, προεδρεύοντα του Συμβουλίου, για τον πλήρη και ολοκληρωμένο τρόπο με τον οποίο παρουσίασε την ανταπόκριση του Συμβουλίου στους γενικούς οικονομικούς προσανατολισμούς. Είμαι ιδιαίτερα ικανοποιημένος διότι αναφέρθηκε και επανέλαβε πολλά από τα σημεία που περιελάμβανε το ψήφισμά μας της 19ης Ιουνίου.
<P>
Υπάρχουν ένα ή δύο θέματα που θα ήθελα να του θέσω αλλά, καταρχάς, θα ήθελα ειλικρινά να τον ευχαριστήσω πάρα πολύ που έλαβε υπόψη του την παράγραφο 11 του ψηφίσματός μας με την οποία το Ευρωπαϊκό Κοινοβούλιο δήλωνε ότι θεωρούσε πολύ σημαντική την παρουσία της ιρλανδικής προεδρίας κατά την περίοδο συνόδου του Ιουλίου ούτως ώστε να υποβάλει προτάσεις σύμφωνα με το άρθρο 103(2) της Συνθήκης. Σας ευχαριστώ πάρα πολύ κ. προεδρεύοντα που λάβατε υπόψη σας αυτή τη συγκεκριμένη πρόταση.
<P>
Από την άλλη μεριά, πιστεύω ότι δεν είναι ψέμμα να πω ότι τόσο το Συμβούλιο όσο και η Επιτροπή λειτουργούν σε ένα επίπεδο το οποίο το Κοινοβούλιο θεωρεί ότι ανάγεται στη σφαίρα των ευχολογίων. Αναφερόμεθα σ' αυτό στην παράγραφο 4, υποπαράγραφος 4, του ψηφίσματός μας όπου δηλώνουμε συγκεκριμένα ότι η τρέχουσα προσέγγιση στηρίζεται σε ευχολόγια. Δεν υπάρχει τίποτα στην ανακοίνωση του Συμβουλίου Κορυφής της Φλωρεντίας ή στις προτάσεις του Ecofin ή στις προτάσεις της Επιτροπής, το οποίο να μας δίνει την ευκαιρία να μεταβάλουμε αυτή τη γνώμη του Κοινοβουλίου.
<P>
Θα θέλαμε επίσης να είχε δοθεί λίγη περισσότερη προσοχή στα άλλα ερωτήματα που τίθενται στην παράγραφο 4 του ψηφίσματός μας και ιδιαίτερα στην έκτη υποπαράγραφο όπου αναφερόμαστε στη δημιουργία κατάλληλου κλίματος στα πλαίσια του οποίου οι εργοδότες θα ενθαρρύνονται να προσλαμβάνουν εργαζόμενους. Πιστεύω ότι υπήρξε μια έμμεση αναγνώριση του γεγονότος αυτού στην αναφορά που έκανε ο προεδρεύων για μετριασμό των ρυθμών αυξήσεως των αμοιβών. Ως εισηγητής θα επιθυμούσα να έχω κάτι πιο συγκεκριμένο το οποίο να επισημαίνει τα βάρη που επιβάλλονται στους εργοδότες, καθόσο πράγματι στην παράγραφο 8 του ψηφίσματός μας αναφερθήκαμε στην αναγκαιότητα μείωσης του κόστους εργασίας που δεν αναφέρεται στις αμοιβές, ιδιαίτερα στο κατώτερο σημείο της κλίμακάς τους. Αυτό αναφέρεται επίσης και στην παράγραφο 4, υποπαράγραφο 6, διότι αποτελεί επίπτωση των υψηλών κοινωνικών συνεισφορών ή φόρων στην απασχόληση στο κατώτερο άκρο της κλίμακας των αμοιβών, η οποία συμβάλλει στη διατήρηση των απαράδεκτα υψηλών επιπέδων ανεργίας, ιδιαίτερα των νέων.
<P>
Επί του προβλήματος των απαράδεκτα υψηλών επιπέδων ανεργίας, θα ήθελα επίσης να επισημάνω τα σημεία που περιλάβαμε στο ψήφισμά μας, αιτιολογική παράγραφος Β, σχετικά με τα ιστορικά υψηλά επίπεδα ανεργίας στην Ευρωπαϊκή Ένωση: 18 εκατομμύρια άνεργοι με άλλα 50 περίπου εκατομμύρια να υποφέρουν από κοινωνικό αποκλεισμό. Αυτό δεν αποτελεί ιδιαίτερα κολακευτική εικόνα του περίφημου ευρωπαϊκού κοινωνικού συμφώνου.
<P>
Υπάρχει και κάποιο άλλο σημείο που θα ήθελα να είχε θέσει ο προεδρεύων, διότι είναι κάτι που είχα περιλάβει εγώ στο αρχικό κείμενο του ψηφίσματος και αυτό είναι η αναφορά στην παράγραφο 4, υποπαράγραφο 7, σχετικά με την ανάγκη να μελετήσουμε τις καλύτερες πρακτικές στα κράτη μέλη και αλλού, ιδιαίτερα στις Ηνωμένες Πολιτείες, για να προσδιορίσουμε πολιτικές οι οποίες θα μπορούσαν να φέρουν αποτελέσματα για την ταχεία μείωση της ανεργίας.
<P>
Παρόλα αυτά που είπα όμως συγχαίρω τον προεδρεύοντα, τον ευχαριστώ ακόμη μια φορά για την ευγένειά του να ανταποκριθεί αμέσως στην πρόσκλησή μας του Ιουνίου και του εύχομαι ένα επιτυχές εξάμηνο.

<SPEAKER ID=153 LANGUAGE="IT" NAME="Garosci">
Κύριε Πρόεδρε, δύο από τις τέσσερις βασικές προτεραιότητες που έχει υποδείξει η Ιρλανδική προεδρία για το τρέχον εξάμηνο αφορούν οικονομικά θέματα, δηλαδή την απασχόληση και την αποτελεσματικότητα του δημοσιονομικού τομέα. Αυτό σημαίνει ότι ανήκει στην οικονομία το 50 % των πραγμάτων που πρέπει να γίνουν ή να βελτιωθούν. Πράγματι, οι μισές από τις δραστηριότητές μας πρέπει να αφορούν τον κοινωνικό ή τον πολιτικό τομέα, ενώ οι άλλες μισές τον οικονομικό τομέα. Συνεπώς οι μεγάλοι προσανατολισμοί που θα πρέπει να υποδείξει το Συμβούλιο στο πεδίο αυτό λαμβάνουν σήμερα τουλάχιστον ισότιμη σημασία στο ευρωπαϊκό σενάριο. Η Κοινότητα έχει γεννηθεί με βάση την οικονομία, ανοίχθηκε κατόπιν στον κοινωνικό τομέα και θα πρέπει να εδραιωθεί πετυχαίνοντας μια σωστή εξισορρόπηση αυτών των δύο διαστάσεων.
<P>
Μετά από αυτές τις παρατηρήσεις, θέλω να τονίσω πως είμαστε πεπεισμένοι ότι σήμερα οι μεγάλοι προσανατολισμοί πρέπει να αφορούν κυρίως την πραγματικότητα των μικρομεσαίων επιχειρήσεων. οι μικρομεσαίες επιχειρήσεις, πράγματι, αν και μεμονωμένα εκπροσωπούν τη μικροοικονομία, στο σύνολό τους είναι μακροικονομικής εμβέλειας, χάρη στον αριθμό τους, διότι ανέρχονται σε 18 περίπου εκατομμύρια στην Ευρωπαϊκή Ένωση. Δεκαοκτώ εκατομμύρια, κύριε υπουργέ Quinn, είναι και οι άνεργοι της Κοινότητας. Αφήνω στην κρίση σας την εύκολη εξίσωση σχετικά με τις νέες θέσεις εργασίας. Δεν πρόκειται μόνο για ένα πρόβλημα διαστάσεων. δεν υποστηρίζουμε δηλαδή ότι η μικρομεσαία επιχείρηση έχει μεγαλύτερες δυνατότητες δημιουργίας απασχόλησης σε σχέση με τις μεγάλες βιομηχανίες που με την ευρεία αυτοματοποίηση αντικαθιστούν τους εργαζόμενους με μηχανές. πρόκειται και για ένα κλαδικό πρόβλημα, πράγμα που σημαίνει ότι χρειάζεται να αναληφθούν μεγαλύτερες προσπάθειες προς τομείς που προσφέρουν μεγάλες ευκαιρίες. Αναφέρομαι ειδικότερα στον τουρισμό, που η Ιρλανδική Προεδρία έχει εντάξει μεταξύ των προτεραιοτήτων, αλλά και στη βιοτεχνία, στις υπηρεσίες και στο σύστημα της εμπορικής διανομής. Σε αυτούς τους τέσσερις τομείς -εμπόριο, τουρισμό, υπηρεσίες και βιοτεχνία- θα θέλαμε να συγκλίνουν μία όλο και μεγαλύτερη προσοχή και επαρκείς πόροι. Είμαστε βέβαιοι ότι ο επίτροπος De Silguy έχει σαφή αντίληψη του θέματος. Μεγάλες και μικρές επιχειρήσεις θα πρέπει να εργάζονται ενώνοντας τις δυνάμεις τους. Στόχος είναι η κοινή ανάπτυξη της ευρωπαϊκής οικονομίας, της ίδιας δηλαδή της Κοινότητας. Ευχαριστώ και καλή δουλειά στους ιρλανδούς φίλους.

<SPEAKER ID=154 LANGUAGE="ES" NAME="Gasςliba i Bφhm">
Κύριε Πρόεδρε, κύριε Προεδρεύοντα του Συμβουλίου, αξιότιμοι κύριοι βουλευτές, θα ήθελα κατά πρώτο λόγο να χαιρετίσω το ξεκίνημα της ιρλανδικής Προεδρίας και τις καλές προθέσεις που εξέφρασε σχετικά με τη συνεργασία της με το Ευρωπαϊκό Κοινοβούλιο. Κατ' αυτήν την έννοια, θα ήθελα να εκφράσω έναν συλλογισμό γενικού χαρακτήρα, δεδομένου ότι οι συνάδελφοι Cox και Watson θα αναφερθούν σε πιο συγκεκριμένα θέματα.
<P>
Ο κ. Προεδρεύων του Συμβουλίου ανέφερε τέσσερις τομείς -νομισματικό, δημοσιονομικό, αγορά εργασίας και διαρθρωτικές μεταρρυθμίσεις. Ωστόσο, εμείς, η Ομάδα των Φιλελευθέρων, εκφράσαμε ήδη πριν από ένα μήνα, σε μια συζήτηση σχετικά με τον προσανατολισμό των οικονομικών πολιτικών της Ένωσης, την ανησυχία μας σχετικά με το γεγονός ότι η μονεταριστική άποψη βάρυνε υπερβολικά στον προσανατολισμό που δίνεται στην οικονομική πολιτική γενικώς, ίσως διότι τα νομισματικά μεγέθη είναι τα πιο εύκολα να ελεγχθούν. Αντίθετα, ζητούσαμε να καταβληθεί προσπάθεια για τη μείωση των επιτοκίων, όπως επεσήμανε επίσης και ο ΟΟΣΑ, ώστε να μπορέσουμε να αντισταθμίσουμε τα αρνητικά στοιχεία που μπορούν να προκύψουν στις προσδοκίες οικονομικού χαρακτήρα εξαιτίας των δημοσιονομικών περικοπών, με σκοπό την προώθηση της οικονομικής μεγέθυνσης, χωρίς την οποία θα είναι πολύ δύσκολο να μπορέσει να επιτευχθεί η Οικονομική και Νομισματική Ένωση η οποία, όπως δήλωσε τόσο η ιρλανδική Προεδρία όσο και αυτό το Κοινοβούλιο, αποτελεί τον τελικό μας σκοπό.
<P>
Κατά συνέπεια, το ζήτημα είναι να εξευρεθεί μια καλή ισορροπία ανάμεσα στη σωστή εφαρμογή της νομισματικής πολιτικής και στις απαραίτητες διαρθρωτικές μεταρρυθμίσεις, με την εισαγωγή κατάλληλων μέτρων στους άλλους τρεις τομείς στους οποίους αναφέρθηκε ο κ. Προεδρεύων του Συμβουλίου.

<SPEAKER ID=155 NAME="Θεωνάς">
Κύριε Πρόεδρε, το Συμβούλιο εμφανίζεται αδικαιολόγητα αισιόδοξο για το μέλλον. Οι ίδιες οι διαπιστώσεις του διαψεύδουν τις προσδοκίες που είχε εκφράσει κατά την έγκριση των προηγούμενων συστάσεων πριν από ένα χρόνο, κατά τη διάρκεια του οποίου η οικονομική δραστηριότητα της 'Ενωσης επιβραδύνθηκε αισθητά, η ανεργία σημείωσε νέα άνοδο, εμφανίσθηκε γενικότερα αδυναμία μείωσης των αποκλίσεων μεταξύ προσδοκώμενου και πραγματικού επιπέδου οικονομικής και κοινωνικής ευημερίας.
<P>
Το ερώτημα είναι πού στηρίζει την αισιοδοξία του το Συμβούλιο, ότι όλα αυτά θα αντιμετωπισθούν τώρα με τον ίδιο τρόπο. Στηριζόμενο μάλιστα σ'αυτή τη θέση, προτείνει συνέχιση και σκλήρυνση της πολιτικής που ασκήθηκε κατά την προηγούμενη περίοδο, σύμφωνα με τις τελευταίες συστάσεις και τα προγράμματα σύγκλισης, όπως μείωση των δημοσίων δαπανών κυρίως των κοινωνικών, αύξηση των φορολογικών εσόδων μέσω της μεγαλύτερης φορολογικής επιβάρυνσης, μείωση των πραγματικών μισθών, απορρύθμιση της αγοράς εργασίας, συνέχιση της διαδικασίας των ιδιωτικοποιήσεων.
<P>
Το Συμβούλιο φαίνεται ότι δεν αντιλαμβάνεται το πρόβλημα; δεν συνίσταται στο ότι οι συστάσεις του δεν εφαρμόστηκαν με επαρκή αποφασιστικότητα και αξιοπιστία: η εξασθένιση της εμπιστοσύνης στην 'Ενωση, που το ίδιο διαπιστώνει, οφείλεται στη φιλοσοφία, στις ιδεολογικές επιλογές της Ευρωπαϊκής 'Ενωσης, στο ίδιο το περιεχόμενο των συστάσεων αυτών, στο περιεχόμενο της οικονομικής και κοινωνικής πολιτικής που χρόνια τώρα εφαρμόζει η Ευρωπαϊκή 'Ενωση και τα κράτη μέλη.
<P>
Η πραγματικότητα αποδεικνύει ότι χρειάζεται μια ριζικά διαφορετική πολιτική, αποδεικνύει την υποκρισία των στόχων και την αναποτελεσματικότητα των μέσων.
<P>
Η Ευρωπαϊκή 'Ενωση, για μια ακόμα φορά, αρνείται να βγάλει τα αναγκαία συμπεράσματα. Οι εργαζόμενοι, που είναι τα μεγάλα θύματα των επιλογών της, θα καταδικάσουν τις πολιτικές αυτές, που τους ωθούν όλο και περισσότερο στη φτώχεια και το περιθώριο και θα συμβάλουν με την πάλη τους στην ανατροπή τους. Η έκφραση της λαϊκής ετυμηγορίας μέσω δημοψηφισμάτων για την ίδια την πορεία της Συνθήκης του Μάαστριχτ, για την οικονομική και νομισματική ένωση, για τις αλλαγές που θα φέρει η Διακυβερνητική Διάσκεψη, νομίζω ότι θα επιβεβαιώσει την αποδοκιμασία σ'αυτές τις πολιτικές και αυτά είναι τα συμπεράσματα που πρέπει να λάβει υπόψη του το Συμβούλιο.

<SPEAKER ID=156 LANGUAGE="FI" NAME="Hautala">
Αξιότιμε κύριε Πρόεδρε, αγηπητέ Πρόεδρε του Συμβουλίου, παρ' όλο ότι δηλώσατε ότι ανησυχείτε για τον πληθωρισμό, δεν επιθυμείτε να καταστήσετε ελαστικότερη την νομισματική πολιτική. Δεν είναι, όμως, γεγονός ότι σήμερα βρισκόμαστε, μάλλον, ενώπιον αντιπληθωριστικών τάσεων, όσον αφορά την οικονομία; Προφανώς επιθυμείτε να οδηγήσετε την οικονομία σε κατακόρυφη πτώση. Το μόνο το οποίο θα επιτευχθεί με τον υπερβολικά ταχύ ρυθμό των μεταρρυθμίσεων και την υποχρεωτική σύγκληση είναι να αυξηθεί η ανεργία και η κοινωνική περιθωριοποίηση. Πιστεύετε, πραγματικά, κύριες Πρόεδρε, ότι, υπό τις παρούσες συνθήκες, είναι εφικτό να ακολουθούμε, ακόμα, το αρχικό χρονοδιάγραμμα που είχε τεθεί για την νομισματική ένωση; Πιστεύω ότι αυτό είναι αδύνατο. Φαίνεται, όμως, ότι δεν είναι δυνατό να αποδεχθούμε το γεγονός αυτό ενώπιον των δυνάμεων της αγοράς.
<P>
Θα ήθελα, ακόμη, να υπογραμμίσω ότι το Συμβούλιο δεν φαίνεται να ανησυχεί για το γεγονός ότι η Ένωση δεν έχει τις ικανότητες να λάβει οποιεσδήποτε αποφάσεις σχετικά με την φορολογία. Σκοπεύει η Ιρλανδία, κατά την διάρκεια της θητείας της, να καταβάλει προσπάθειες προκειμένου να βρεθεί λύση για το σοβαρό αυτό πρόβλημα; Προτίθεσθε να συμβάλλετε στην μετατόπιση μέρους της φορολογίας από τον τομέα της απασχόλησης και από την εργασία στον τομέα της παραγωγής όπου το ύψος αυτής θα διαμορφούται αναλόγως της κατανάλωσης φυσικών πόρων και της ρύπανσης που προκαλείται στο περιβάλλον από τις διάφορες μεθόδους παραγωγής;
<P>
Τελειώνοντας, θα ήθελα να σας ερωτήσω εάν σκοπεύετε να λάβετε μέτρα για να βελτιωθούν οι προϋποθέσεις για την λειτουργία της οικονομίας σε διεθνές επίπεδο; Προτίθεσθε να επιδείξετε πρωτοβουλία σε ό, τι αφορά τον συντονισμό της νομισματικής πολιτικής σε διεθνές επίπεδο; Είναι γνωστό ότι πολλοί, σήμερα, πιστεύουν πραγματικά ότι πρέπει να επιβληθεί φόρος επί της κερδοσκοπίας ο οποίος αναμένεται, αφενός, να συμβάλλει στον περιορισμό της τάσης που παρουσιάζει η οικονομία να απαγγιστρωθεί σε μία δική της σφαίρα και, αφετέρου, να την επαναφέρει σε ένα κάπως ρεαλιστικότερο επίπεδο. Θα επιθυμούσα να πληροφορηθώ εάν το Συμβούλιο σκοπεύει να επιδείξει πρωτοβουλία προς την κατεύθυνση αυτή;

<SPEAKER ID=157 LANGUAGE="FR" NAME="Castagnθde">
Κύριε Πρόεδρε, με ικανοποίηση αναμέναμε την ιρλανδική προεδρία σήμερα το πρωί και ο κύριος Quinn μόλις προ ολίγου απέδωσε ακόμη μία φορά προτεραιότητα στο θέμα της απασχόλησης και της ανάπτυξης αλλά, ταυτόχρονα, δεν είναι δυνατόν να μην μας προξενεί κατάπληξη η αντίφαση που υπάρχει μεταξύ της ανακοίνωσης αυτής της προτεραιότητας και του περιεχομένου των προσανατολισμών που υιοθέτησε το Συμβούλιο Υπουργών όσον αφορά τις οικονομικές πολιτικές των κρατών μελών.
<P>
Πράγματι, όσον αφορά τις οικονομικές πολιτικές πρόκειται απλώς για την επαναϋιοθέτηση αυτών που έχουν ήδη ανακοινωθεί τα προηγούμενα χρόνια και που, εν ολίγοις, συνίστανται στον στόχο της νομισματικής σταθεροποίησης, σε μία πολιτική περιορισμού των δημοσίων δαπανών και καθορισμού ανώτατου ορίου έως και μείωσης του μισθολογικού κόστους. Μήπως εκεί βρίσκονται άραγε τα στοιχεία μίας εκκίνησης της ανάπτυξης και της βελτίωσης της απασχόλησης; Δεν το πιστεύουμε και αν ανατρέξουμε στα αποτέλεσματα των οικονομικών πολιτικών που ακολουθήθηκαν τα τελευταία χρόνια - ιδιαίτερα αυτής που ακολουθήθηκε την τρέχουσα χρονιά - είναι ακριβώς το αντίθετο από αυτό που θα είχε σημειωθεί: επιβράδυνση της ανάπτυξης, επιδείνωση της ανεργίας.
<P>
Πιστεύουμε ότι η συνέχεια και η ενίσχυση των κατευθυντηρίων αυτών γραμμών αντιθέτως, δημιουργούν εκ φύσεως μία αντιπληθωριστική σπείρα, που θα μπορούσε να είναι επικίνδυνη για την οικονομία της Ένωσης, για την κοινωνική ειρήνη στην ήπειρό μας και για την ίδια την ευρωπαϊκή ιδέα.
<P>
Αυτό που έχει ανάγκη η Ευρώπη είναι η εμπιστοσύνη, και όχι μόνο η εμπιστοσύνη των αγορών αλλά και η εμπιστοσύνη των καταναλωτών, και αυτή περνάει μέσα από ένα μέλλον χωρίς ανεργία. Όμως δεν διαπιστώνουμε να υπάρχει τίποτα το συγκεκριμένο στις προτάσεις του Συμβουλίου Υπουργών για την ταχεία αντιμετώπιση της δραματικής κατάστασης στην οποία βρίσκεται η απασχόληση στην Ευρωπαϊκή Ένωση.
<P>
Εξάλλου, μας εκπλήσσει το γεγονός της έντονης αντίφασης που υπάρχει αφενός με την πορεία προς τα εμπρός της νομισματικής ένωσης, που εξάλλου είναι απολύτως ευκταία και, αφετέρου, με την χαρακτηριστική απραξία όσον αφορά τον ορισμό των άλλων μέσων οικονομικής πολιτικής που θα έπρεπε να συμπληρώνουν το νομισματικό μέσο που θα δώσει τη δυνατότητα στην Ένωση να διευθύνει την οικονομία της με αποτελεσματικότητα. Από την πλευρά αυτή, κρίνουμε απολύτως ευκταίο έναν επείγοντα καθορισμό των συμπληρωματικών μέσων. Στον δημοσιονομικό τομέα κατ' αρχάς, πρέπει χωρίς να περιμένουμε την ολοκλήρωση της περιόδου εφαρμογής του δεύτερου πακέτου Delors να ξεκινήσει προβληματισμός σχετικά με τον προϋπολογισμό της Ένωσης τη στιγμή που θα τεθεί σε ισχύ η νομισματική ένωση.
<P>
Εν συνεχεία. στον τομέα της φορολογίας, που μνημονεύθηκε πριν από λίγο, πρέπει να αναληφθούν πρωτοβουλίες προς την κατεύθυνση της εναρμόνισης των άμεσων φορολογιών πρώτ' απ' όλα. Ο κ. Monti τόνισε πολύ σωστά τώρα τελευταία, την υπερβολική φορολόγηση της εργασίας στην ήπειρό μας εδώ και μερικά χρόνια: πώς μπορεί να αντιμετωπιστεί αυτή η κατάσταση χωρίς μία πολιτική εναρμόνισης των άμεσων φορολογιών; Και πέρα από αυτό, χωρίς αμφιβολία θα πρέπει να προβλεφθεί ένας φόρος για την Ένωση, ένας κοινοτικός φόρος που θα δώσει τη δυνατότητα στην Ένωση να καταστεί Ένωση των Πολιτών.

<SPEAKER ID=158 LANGUAGE="DE" NAME="Randzio-Plath">
Kύριε Πρόεδρε, επιδοκιμάζω ιδιαίτερα το ότι η Iρλανδική προεδρία υπογραμμίζει, ότι σύμφωνα με τη Συνθήκη του Mάαστριχτ, δεν θα πρέπει να υλοποιηθεί μόνον η Eυρωπαϊκή Nομισματική Ένωση, αλλά και μια Eυρωπαϊκή Oικονομική και Kοινωνική Ένωση, καθώς και μια Ένωση Aπασχόλησης, και γι' αυτό δικαιολογημένα και η πρόκληση της καταπολέμησης της μαζικής ανεργίας έχει γίνει ένα από τα βασικά σημεία της Iρλανδικής προεδρίας.
<P>
Aν ωστόσο δούμε τους προσανατολισμούς οικονομικής πολιτικής της Eυρωπαϊκής Ένωσης, τους αναλύσουμε και τους αξιολογήσουμε, τότε πράγματι θα αναρωτηθούμε κατά πόσον μπορούμε να βρούμε εδώ μια ανάλογη policy mix . Kι επειδή ακριβώς δεν γίνεται μια κριτική αντιπαράθεση με μια συμπαγή νομισματική πολιτική, όπως ζήτησε το Eυρωπαϊκό Kοινοβούλιο, αναρωτιέμαι τι ρόλο άραγε θα πρέπει να παίξει μια νομισματική πολιτική μαζί με την οικονομική πολιτική, την πολιτική απασχόλησης, τη διαρθρωτική πολιτική και τη βιομηχανική πολιτική, προκειμένου να πετύχει μια αποτελεσματική για την απασχόληση και σε επενδύσεις στηριζόμενη ανάπτυξη.
<P>
Tο ερώτημα αυτό δεν μπορεί να απαντηθεί, αν δεν ξεκαθαρίσουμε τη νομισματική μας πολιτική. Γι' αυτό θα επιθυμούσα, η Iρλανδική προεδρία να καταβάλει ακόμη περισσότερες προσπάθειες εδώ για μια απάντηση, επειδή, ως γνωστόν, δεν συμφέρει το Kοινοβούλιο να γίνεται λόγος εδώ για μια χαλαρή νομισματική πολιτική. Θα πρέπει μάλλον να ρωτήσουμε πώς μπορεί να συμβάλει η νομισματική πολιτική στην επίτευξη αυτού που θέλουμε να πετύχουμε με την Oικονομική και Nομισματική Ένωση, δηλαδή περισσότερη και μόνιμη ανάπτυξη και κυρίως περισσότερη απασχόληση. Θέλουμε την Oικονομική και Nομισματική Ένωση, φυσικά όχι μόνον σαν μια μονεταριστική εκδήλωση, αλλά προς το συμφέρον των ανθρώπων της Eυρωπαϊκής Ένωσης.
<P>
Σε μια αξιολόγηση των θεμελιωδών αρχών οικονομικής πολιτικής, αναρωτιέμαι, κατά πόσον μπορούμε να αξιοποιήσουμε τα χρόνια που έχουμε μπροστά μας, ώστε με τους κατευθυντήριους άξονες οικονομικής πολιτικής, να καταστήσουμε ακόμη σαφέστερο ότι σε ευρωπαϊκό επίπεδο χρειαζόμαστε μια συνολική ιδέα οικονομικού χαρακτήρα, για κάτι που δεν μπορούμε πια να υλοποιήσουμε σε εθνικό επίπεδο δράσης.
<P>
H παγκοσμιοποίηση των αγορών δεν πέρασε απαρατήρητη από την Eυρώπη. Kαι παρόλο που η εσωτερική αγορά και η Nομισματική Ένωση αποτελούν κατάλληλες απαντήσεις σ' αυτές τις προκλήσεις, λείπει η επιβολή μιας συνολικής ιδέας αστυνομικού χαρακτήρα για την κοινωνική ελεύθερη οικονομία σε ευρωπαϊκό επίπεδο. Θα θεωρούσα άξιο επιδοκιμασίας το να έβρισκε κι εδώ η Iρλανδική προεδρία μια θετική προσέγγιση δράσης, κατά την ανάπτυξη των προσανατολισμών οικονομικής πολιτικής.
<P>
Eκτός τούτου, σας παρακαλώ, κύριε Πρόεδρε του Συμβουλίου, να αναφερθείτε και πάλι στο ερώτημα του Eυρωπαϊκού Kοινοβουλίου για το πώς θα μπορέσει να ξεπεραστεί η έλλειψη δημοκρατίας στον τομέα της οικονομικής και νομισματικής πολιτικής. Mπορούμε κάποτε να υπολογίζουμε σε μια διοργανική συμφωνία για τις μεθόδους πολύπλευρης επιτήρησης της υπερβολικής έλλειψης; Ποια είναι η θέση της Iρλανδικής προεδρίας επί του θέματος, ώστε να διαλυθεί επιτέλους αυτή η ανησυχία του Eυρωπαϊκού Kοινοβουλίου;

<SPEAKER ID=159 LANGUAGE="ES" NAME="Imaz San Miguel">
Κύριε Πρόεδρε, επιτρέψτε μου κατ' αρχήν να καλωσορίσω τον κ. Προεδρεύοντα του Συμβουλίου και να του ευχηθώ καλή τύχη για αυτό το εξάμηνο.
<P>
Η δήλωση του Συμβουλίου σχετικά με τους γενικούς προσανατολισμούς των οικονομικών πολιτικών των Κρατών μελών και της Κοινότητας περιέχει, κατά την άποψή μου, έναν εύστοχο προβληματισμό, στο μέτρο που επιδιώκει την κινητοποίηση όλων των δυνατών μηχανισμών που μπορούν να καταλήξουν στη δημιουργία μεγέθυνσης και συνεπώς απασχόλησης.
<P>
Η προτεραιότητα των οικονομικών πολιτικών οφείλει να κατευθύνεται απαραίτητα στην απασχόληση διότι, πίσω από όλους αυτούς τους μεγάλους αριθμούς, υπάρχουν ανθρώπινες πραγματικότητες, άνθρωποι που βρίσκονται αποκομμένοι από το κύκλωμα της κοινωνίας, και κυρίως νέοι άνθρωποι.
<P>
Διαθέτουμε πιθανώς την καλύτερα καταρτισμένη νεολαία στην ευρωπαϊκή ιστορία, και ωστόσο, υπάρχουν κοινοτικές περιφέρειες με αριθμούς ανεργίας των νέων που υπερβαίνουν το 50 %. Όλες οι προσπάθειες πρέπει να κατευθύνονται σε αυτόν το στόχο και να αξιολογούνται σύμφωνα με τη συμβολή τους σε αυτόν, και η μεγέθυνση της ανταγωνιστικότητας της ευρωπαϊκής βιομηχανίας πρέπει να αποτελεί τον άξονα αυτής της δημιουργίας θέσεων απασχόλησης.
<P>
Η Ευρώπη που επιθυμούμε ώστε να δημιουργηθούν θέσεις απασχόλησης πρέπει να είναι σταθερή, υγιής, ανταγωνιστική και αλληλέγγυη. Σταθερή διότι οι επενδύσεις απαιτούν σταθερότητα, και η διατήρηση του στόχου της Νομισματικής Ένωσης δημιουργεί ένα πλαίσιο σιγουριάς στο οποίο τα Κράτη μέλη οφείλουν να καταβάλουν προσπάθεια να είναι παρόντα και να συμμετέχουν.
<P>
Υγιής διότι η δημιουργία θέσεων απασχόλησης απαιτεί συνεκτικές πολιτικές με στόχο τον χαμηλό πληθωρισμό και οι οποίες να τείνουν προς τη μείωση των επιτοκίων. Και αυτό απαιτεί πολιτικές που να κατευθύνονται προς τη μείωση του δημοσίου ελλείμματος.
<P>
Ανταγωνιστική, μέσω της ελευθέρωσης των αγορών, ώστε να περιοριστεί το κόστος των επιχειρήσεων σε ενέργεια, επικοινωνίες και τηλεπικοινωνίες. Ανταγωνιστική, επίσης, μέσω της ελαστικοποίησης της αγοράς εργασίας, με την αύξηση της λειτουργικής και γεωγραφικής κινητικότητας, και με την ενθάρρυνση της συνεργασίας μεταξύ των μικρομεσαίων επιχειρήσεων.
<P>
Και τέλος, αλληλέγγυη προς εκείνους που δεν εργάζονται και εκείνους που εργάζονται. Αλληλέγγυη προς τις γενεές, με σεβασμό στις μελλοντικές συντάξεις.
<P>
Όλα αυτά απαιτούν μείωση του δημοσίου ελλείμματος, διότι οι υψηλές δημοσιονομικές δαπάνες μπορεί να καταστήσουν μη βιώσιμες αυτές τις πολιτικές αλληλεγγύης στο μέλλον. Αλληλέγγυη με τους πιο νέους, με εκείνους τους οποίους επιβαρύνουμε με το χρέος άλλων γενεών και τους στερούμε από μελλοντικούς πόρους.
<P>
Μια Ευρώπη σταθερή, υγιής, ανταγωνιστική και αλληλέγγυη ενόψει της δημιουργίας θέσεων απασχόλησης. Κατ' αυτήν την έννοια, η δήλωση του Συμβουλίου, που προτρέπει τα Κράτη να εκπληρώσουν τη μείωση του δημοσίου ελλείμματος, είναι απαραίτητη για την επίτευξη αυτών των στόχων.
<P>
Ας πάψουμε πια να αντιπαραθέτουμε το Μάαστριχτ με την απασχόληση. Ας πάψουμε να αντιπαραθέτουμε τη δημοσιονομική πειθαρχία με την αλληλεγγύη.
<P>
Αν κάτι θέτει σε κίνδυνο την απασχόληση, είναι η αβεβαιότητα και η αστάθεια που θα προκαλούσε μια αποτυχία του κοινού νομισματικού σχεδίου. Αν κάτι θέτει σε κίνδυνο την αλληλεγγύη, είναι οι ξέφρενες δημοσιονομικές δαπάνες, που απειλούν να καταστήσουν μη βιώσιμη την αλληλεγγύη με τους πλέον μειονεκτούντες.
<P>
Και τέλος, μια σκέψη: η ενδοκοινοτική αλληλεγγύη απαιτεί επίσης να αποδοθεί προσοχή κατά προτεραιότητα στην ανεργία. Κατ' αυτήν την έννοια, προτρέπω το Συμβούλιο να προχωρήσει στον προβληματισμό σχετικά με την εφαρμογή των διαρθρωτικών Ταμείων, από το 1999, στη δημιουργία θέσεων απασχόλησης κατά προτεραιότητα. Η οικονομική και κοινωνική συνοχή απαιτεί να ενοποιηθούν αυτοί οι τομείς που βρίσκονται εκτός εργασιακού κυκλώματος και, εν κατακλείδι, να προσδοθεί συνοχή στην κοινωνία μας.

<SPEAKER ID=160 LANGUAGE="EN" NAME="Gallagher">
A Uachtarαin, ar an cιad dyl sνos ba mhaith liom fαilte a chur roimh Aire Airgeadais na hEireann agus Uachtarαn in Oifig, an tUasal Ruairν Quinn, T.D. chuig Parlaimint na hEorpa. Guνm gach rath ort agus tα sϊil agam to n-ιireoidh go geal leat na haidhmeanna atα curtha romhaibh le linn tιarma Uachtarantach na hEireann a bhaint amach.
<P>
(Μετάφραση: Καταρχάς θα ήθελα να υποδεχθώ τον κ. Ruairν Quinn, T.D., ιρλανδό Υπουργό Οικονομικών και προεδρεύοντα του Συμβουλίου στο Ευρωπαϊκό Κοινοβούλιο. Σας εύχομαι κάθε επιτυχία και ειλικρινά ελπίζω ότι θα επιτύχετε τους στόχους που έχετε θέσει για τη θητεία της ιρλανδικής προεδρίας) . Κύριε προεδρεύοντα, καλώς ήρθατε και συγχαρητήρια για την ομιλία σας. Μολονότι η Ιρλανδία έχει γενικά ευνοηθεί από την ευρωπαϊκή χρηματοδότηση, υπάρχουν τμήματα της χώρας τα οποία είναι μειονεκτικά, είτε στο βορειοδυτικό τμήμα είτε στο δυτικό είτε στη μεθόριο. Πιστεύω ότι η Οικονομική Επιτροπή θα πρέπει να προβεί στις αναγκαίες μελέτες σε σχέση με τις περιφέρειες που εξακολουθούν να είναι μειονεκτικές - και μειονεκτικές ανεξάρτητα από τους οικονομικούς δείκτες που εφαρμόζονται - όπου υπάρχει υψηλή ανεργία, μείωση του πληθυσμού, αποδυναμωμένη βιομηχανική βάση και φτωχή αγροτική υποδομή. Πράγματι, σε πολλά σημεία της εκλογικής μου περιφέρειας πρέπει κανείς να ταξιδέψει επί δύο ώρες πριν συναντήσει αυτά τα προτεινόμενα διευρωπαϊκά δίκτυα ή κύριες εθνικές οδούς. Δεν μπορούμε να συνεχίσουμε να αγνοούμε μεγάλες περιφέρειες, ή οποιαδήποτε περιφέρεια, μέσα στην Ένωση.
<P>
Ο Υπουργός και προεδρεύων θα πρέπει να μας πληροφορήση τι επακριβώς κάνει για να προετοιμάσει την οικονομία για τον επόμενο γύρο των διαθρωτικών ταμείων. Μολονότι έχουμε κάποια ιδέα τι περιλαμβάνει το σύνολο των χρηματοδοτήσεων, αυτό δεν φτάνει. Είναι σημαντικό να γνωρίζουμε τις στρατηγικές προτεραιότητες που θα ληφθούν υπόψη. Ως εκπρόσωπος της βορειοδυτικής περιφέρειας και των παραμεθορίων κομητειών, πρέπει βεβαίως να κάνω έκκληση για τη συνέχιση της υποστήριξης προς την περιφέρεια αυτή που πάσχει από έλλειψη υποδομής. Οι παραμεθόριες κομητείες έχουν υποφέρει περισσότερο από κάθε άλλη περιοχή της Ιρλανδίας και εμπορικά ίσως περισσότερο και από τη Βόρειο Ιρλανδία, εάν θυμηθούμε ότι το εθνικό σχέδιο είχε υιοθετηθεί πριν από τη διακοπή των βιαιοτήτων.
<P>
Εν τέλει, θα ήθελα να πω ότι η αλιευτική βιομηχανία αποτελεί τη σπονδυλική στήλη των παράκτιων περιοχών. Η βιομηχανία αυτή είναι ανήσυχη από την επιβράδυνση καταβολής των χρηματοδοτήσεων των διαρθρωτικών ταμείων. Αποτελεί αντικείμενο άλλου Υπουργού η αντιμετώπιση του προβλήματος της μείωσης των πόρων. Οι αγροτικές περιοχές απαιτούν χρηματοδοτήσεις από ταμεία συνοχής που να περιλαμβάνουν αγροτική, κοινωνική και περιφερειακή διάσταση και όχι απλά και μόνο οικονομική.

<SPEAKER ID=161 LANGUAGE="EN" NAME="Watson">
Κύριε Πρόεδρε, στις προτεραιότητές της για το επόμενο εξάμηνο η ιρλανδική προεδρία έκανε σαφές ότι είναι υπέρ της αρετής και κατά της αμαρτίας. Απόλυτη δέσμευση στη νομισματική ένωση, σταθερή και δίκαιη εφαρμογή του κοινοτικού δικαίου σε όλα τα κράτη μέλη, ολοκλήρωση και στερέωση της εσωτερικής αγοράς. Πολύ λίγοι θα ήταν εκείνοι στο Σώμα που θα διαφωνούσαν με αυτούς τους στόχους. Αλλά, όπως όλοι γνωρίζουμε, ο πραγματικός κόσμος έχει τον τρόπο του να κάνει τη ζωή πολύ πιο δύσκολη.
<P>
Όπως πάντα, η χώρα μου είναι εκείνη που προσφέρει τα περισσότερα παράδοξα. Η κυβέρνηση διακηρύττει την αμέριστη υποστήριξή της στην εσωτερική αγορά αλλά απειλεί να εξαιρέσει το ΗΒ από το κοινό νόμισμα. Αυτό που δεν μπορεί να καταλάβει είναι ότι η εξαίρεση από το ενιαίο νόμισμα, εάν αναχθεί στα λογικά οικονομικά της συμπεράσματα, θα οδηγήσει στον αποκλεισμό από την εσωτερική αγορά. Ελπίζω ότι η ιρλανδική προεδρία θα αφιερώσει κάποιο χρόνο και κάποια ενέργεια για να εξηγήσει αυτά τα απλά φαινόμενα της ζωής στη βρετανική κυβέρνηση. Κάνοντας αυτό ίσως τελικά να συμβάλει στη μεταβολή των παλαιών αγγλοσαξωνικών αντιλήψεων σχετικά με την ευφυΐα των κελτών γειτόνων της Αγγλίας.
<P>
Η ομάδα μου είναι σταθερά προσηλωμένη στην επίτευξη της ΟΝΕ μέσα στο χρονοδιάγραμμα και τα κριτήρια σύγκλισης που καθόρισαν οι Συνθήκες, αλλά δεν θα επιτύχουμε την αναγκαία πολιτική υποστήριξη για την κίνηση αυτή εάν δεν δείξουμε το μέγιστο δυνατό ενδιαφέρον για την ευημερία των πολιτών μας. Τα 18 εκατομμύρια των ανέργων και τα 50 εκατομμύρια που ζουν στη φτώχεια αποτελούν καταδικαστικές αποδείξεις για τις πολιτικές ηγεσίες και τις κυβερνητικές ανταποκρίσεις σε δημοκρατίες που στηρίζονται στη συγκατάθεση των πολιτών.
<P>
Δεν θα πρέπει να επιτρέψουμε στο κόστος της μεταβατικής περιόδου να υπονομεύσει το όλο πρόγραμμα της Ευρώπης. Η δαπάνη ενός μέτρου ανακούφισης είναι μικρή αλλά η αποφυγή της θα μας κοστίσει πολύ περισσότερο και εάν η ιρλανδική προεδρία μπορεί να επιτύχει κάτι, αυτό θα είναι να χορηγήσει το παυσίπονο.

<SPEAKER ID=162 LANGUAGE="ES" NAME="Jovι Peres">
Κύριε Πρόεδρε, είναι προφανές ότι η βασική ανησυχία της οικονομικής πολιτικής της Ευρωπαϊκής Ένωσης και των Κρατών της είναι η εφαρμογή των σχεδίων σύγκλισης ώστε να φτάσουμε σύντομα στο ενιαίο νόμισμα, ενώ το θέμα της απασχόλησης εμφανίζεται μόνον ως συνέπεια της καθιέρωσης του ενιαίου νομίσματος, δεν αποτελεί δηλαδή τον κύριο στόχο. Αυτό που είναι επίσης σαφές, κατά την κρίση μου, είναι ότι αυτά τα χρόνια κατά τα οποία εφαρμόζονται ήδη τα σχέδια σύγκλισης, ούτε επιλύθηκε, ούτε άρχισε να επιλύεται το πρόβλημα της ανεργίας.
<P>
Εύχομαι κάθε επιτυχία στην ιρλανδική Προεδρία, θα την παρακαλούσα όμως -μετά από αυτό που προσωπικά θεωρώ ως αποτυχία της Συνόδου Κορυφής της Φλωρεντίας- να προβεί σε εμβαθυμένο προβληματισμό ώστε να επαναπροσανατολιστούν οι μακροοικονομικές μεταβλητές υπό την έννοια ότι η απασχόληση θα είναι ο κύριος στόχος στον οποίο θα πρέπει να υπάγονται όλες οι υπόλοιπες οικονομικές πολιτικές.
<P>
Κατ' αυτήν την έννοια, επιτρέψτε μου μια παρατήρηση, κύριε Quinn, σχετικά με το πώς εφαρμόζονται στις διάφορες χώρες οι πολιτικές σύγκλισης. Προσαρμογή και δημοσιονομική σταθεροποίηση, έλεγε ο κ. Quinn. Πολύ καλά. Στη χώρα μου όμως αυτό γίνεται με τις ευλογίες των οικονομικών αρχών της Νομισματικής Ένωσης, ιδιωτικοποιώντας τις πλέον αποδοτικές επιχειρήσεις του δημοσίου τομέα· αν συνεχίσουμε έτσι, μεσοπρόθεσμα και μακροπρόθεσμα, θα βρεθούμε χωρίς κεφάλαια και δε θα μπορέσουμε να διατηρήσουμε αξιοπρεπή δημόσια ελλείμματα στο μέλλον.
<P>
Πολιτικές συγκράτησης των μισθών, έλεγε ο κ. Quinn. Και δεν επωφελούμεθα στο μέγιστο από τη μεγάλη ζήτηση -διότι συμπιέζουμε τη ζήτηση, διότι συμπιέζουμε τους μισθούς- για την επαναδραστηριοποίηση της οικονομίας. Και έτσι θα μπορούσαμε να συνεχίσουμε με μια ολόκληρη σειρά αντιφάσεων με την εφαρμογή των σχεδίων σύγκλισης.
<P>
Εν πάση περιπτώσει, εύχομαι κάθε επιτυχία στην ιρλανδική Προεδρία και διατυπώνω ένα αίτημα εξ' ονόματος της Ομάδας μου: να μελετήσει σοβαρά, στα κεφάλαια οικονομικής πολιτικής, την ανάγκη -στην υλοποίηση της εσωτερικής αγοράς και όχι μόνο στο ενιαίο νόμισμα- της φορολογικής εναρμόνισης των εισοδημάτων κεφαλαίου, θέμα ακανθώδες και περίπλοκο, αλλά πρωταρχικό. Δε μπορούμε να συνεχίσουμε να αναπτύσσουμε την εσωτερική αγορά αν δεν εξετάσουμε αυτήν την πτυχή με αποφασιστικό τρόπο.

<SPEAKER ID=163 LANGUAGE="DE" NAME="Voggenhuber">
Aξιότιμε κύριε Πρόεδρε, και πάλι εξορκίζεται σήμερα η αυξανόμενη ανεργία στην Eυρώπη. Ωστόσο, και πάλι λίγοι ομιλητές μόνον παραδέχονται τις πραγματικές αιτίες. Kαι ο Πρόεδρος του Συμβουλίου ECOFIN συμπεριφέρεται σάμπως η EE να μην έχει καμιά απολύτως σχέση με την απώλεια εκατομμυρίων θέσεων εργασίας, σαν να μην υπάρχει η νεοφιλελεύθερη καταστροφική πορεία που χαράξαμε με τα κριτήρια σύγκλισης και η οποία, πάση θυσία προφανώς, θα πρέπει να τηρηθεί.
<P>
Eίναι κυνικό σχεδόν να μιλάμε για την ευθύνη των κρατών μελών στην πολιτική απασχόλησης, παρόλο που γνωρίζουμε ότι, με τα κριτήρια σύγκλισης, αφαιρέσαμε από τα κράτη μέλη, εδώ και πολύ καιρό, κάθε περιθώριο στον τομέα της πολιτικής απασχόλησης, και ότι πρακτικά τα αναγκάζουμε να σταθεροποιήσουν τους προϋπολογισμούς τους με τα γρήγορα καυτά χρήματα από τα κοινωνικά ταμεία, παρά με τις αναγκαίες διαρθρωτικές μεταρρυθμίσεις.
<P>
Aπό την άλλη μεριά όμως, δεν υπάρχει κανενός είδους αρμοδιότητα και καθόλου χρήματα για μια ευρωπαϊκή πολιτική απασχόλησης. Προωθούμε μια νομισματική ένωση, χωρίς να έχουμε δημιουργήσει προηγουμένως μια κοινωνική. Zέψαμε το άλογο από τη λάθος μεριά και δεν θα πρέπει να απορούμε αν μας πατήσει.

<SPEAKER ID=164 LANGUAGE="NL" NAME="Willockx">
Κύριε Πρόεδρε, αξιότιμοι συνάδελφοι, οφείλουμε να διαπιστώσουμε ότι: παρά τις ευνοϊκές συνθήκες όσον αφορά τον πληθωρισμό, τη νομισματική σταθερότητα, την εξέλιξη των επιτοκίων, αντιμετωπίζουμε σοβαρό πρόβλημα όσον αφορά τη δημιουργία της αναγκαίας ανάπτυξης η οποία θα μπορέσει να τονώσει αποτελεσματικά την απασχόληση. Οφείλουμε να διαπιστώσουμε ότι ορισμένοι θεωρητικοί μηχανισμοί οι οποίοι αναφέρονται στις κατευθυντήριες γραμμές, σήμερα δεν λειτουργούν. Η μη λειτουργία ορισμένων μηχανισμών αποτελεί την αιτία για τη βραδεία εξέλιξη της ανάπτυξης καθώς και για το γεγονός ότι δεν μειώνεται ορατά η ανεργία. Για αυτό το λόγο ζητώ να χαραχθεί μία αρκετά δυναμικότερη πολιτική όσον αφορά την απασχόληση.
<P>
Θα ήθελα κυρίως να απευθυνθώ στον Προεδρεύοντα του Συμβουλίου ECOFIN. Το Συμβούλιο ECOFIN διαθέτει κακό όνομα όσον αφορά την καταπολέμηση της ανεργίας. Το Συμβούλιο ECOFIN είναι σε τεράστιο βαθμό υπεύθυνο για το γεγονός ότι η Λευκή Βίβλος του Jacques Delors, σχετικά με τη χρηματοδότηση των διευρωπαϊκών δικτύων, δεν έχει έως σήμερα εφαρμοστεί στο σημαντικότερο μέρος της. Απευθύνω έκκληση στον Προεδρεύοντα του Συμβουλίου ECOFIN να καταβάλει μία τελική προσπάθεια ώστε η χρηματοδότηση των διευρωπαϊκών δικτύων να μην περιοριστεί σε ένα συμβολικό αγώνα, αλλά να δημιουργηθούν εκ νέου αποτελεσματικές και ισχυρές δυνατότητες χρηματοδότησης και ένα νέο χρηματοδοτικό μέσο ως αντίβαρο των αναπόφευκτων, αποπληθωριστικών ενδεχομένως επιπτώσεων της αναγκαίας εξυγίανσης για την επίτευξη των κριτηρίων σύγκλισης.
<P>
Τέλος, επιτρέψτε μου να επιστήσω την προσοχή ιδιαιτέρως του Επιτρόπου και του Προεδρεύοντος στη συζήτηση που ήδη διεξάγεται σχετικά με το σύμφωνο σταθερότητας. Για ένα σωστό, σταθερό Ευρώ είναι αναγκαία η παγιοποίηση της σύγκλισης. Επιθυμώ ωστόσο να προειδοποιήσω εν προκειμένω ότι κατ'αυτό τον τρόπο δεν πρέπει να παγιοποιηθούν οι αποπληθωριστικές επιπτώσεις. Γι'αυτό το λόγο ζητώ, όπως και ο Allen Donnelly, μία ειδική μεταχείριση των επενδυτικών δαπανών. Γι'αυτό το λόγο ζητώ να υπάρξει επαρκής ευελιξία, ανάλογη των περιστάσεων. Γι'αυτό το λόγο ζητώ επίσης, στο πλαίσιο του συμφώνου σταθερότητας, η συζήτηση να επεκταθεί και στο θέμα της φορολογικής διάβρωσης. Εάν η φορολογική διάβρωση εξακολουθεί να υφίσταται, τότε το σύμφωνο σταθερότητος θα ασκεί ολοένα και περισσότερη πίεση στην κοινωνική προστασία και θα επιφέρει σε ολόκληρη την οικονομία πρόσθετες αποπληθωριστικές τάσεις.

<SPEAKER ID=165 LANGUAGE="EN" NAME="McCartin">
Κύριε Πρόεδρε, επιθυμώ να καλωσορίσω τον κ. Quinn εδώ στο Ευρωπαϊκό Κοινοβούλιο και να τον συγχαρώ για τη σοβαρότητα και την τέχνη των μέχρι σήμερα προσπαθειών του να αφοσιωθεί σε όλη αυτή την ιστορία οργάνωσης των υποθέσεων της Ένωσης για το επόμενο εξάμηνο.
<P>
Δέχομαι με ικανοποίηση το γεγονός ότι έχει κάνει προτεραιότητές του την ανεργία και τη χρηστή διαχείριση του χρήματος. Στην πραγματικότητα, τα δύο αυτά έχουν την ίδια προτεραιότητα. Με εκπλήσσει το γεγονός ότι τόσοι πολλοί θεωρούν ότι η χαλάρωση της νομισματικής πολιτικής μπορεί να συμβάλλει στη δημιουργία θέσεων εργασίας ή στη βελτίωση του οικονομικού κλίματος. Εάν πράγματι περιοδεύσετε την Ευρωπαϊκή Ένωση και εξετάσετε τις χώρες που σημειώνουν επιτυχίες κατά τα τελευταία χρόνια, εκείνες που έχουν δημιουργήσει ένα σωρό νέες θέσεις εργασίας και έχουν προσφέρει στους πολίτες τους υψηλότερο βιοτικό επίπεδο, θα διαπιστώσετε ότι είναι οι χώρες που έχουν ακολουθήσει αυστηρές νομισματικές πολιτικές. Εάν έχουν ανεργία - γεγονός το οποίο θα πρέπει να τονίσω είναι κάτι νέο γι' αυτές - προστατεύουν τους ανέργους τους καλύτερα από τις άλλες χώρες. Κατά συνέπεια δεν μπορώ να διαπιστώσω καμιά σοβαρή αιτία πίσω από την απαίτηση για χαλάρωση της νομισματικής πολιτικής σε σχέση με την προτεραιότητα που πρέπει να έχει η αντιμετώπιση της ανεργίας, μια πολύ πιο αναγκαία, προφανώς, προτεραιότητα.
<P>
Η Ευρωπαϊκή Ένωση μπορεί να κάνει μερικά πράγματα. Η ολοκλήρωση της εσωτερικής αγοράς έκανε την Ένωση πιο ανταγωνιστική. Οδήγησε σε καλύτερο επιχειρηματικό κλίμα και σε μεγαλύτερη εμπιστοσύνη και ανταγωνιστικότητα. Οι καταναλωτές μπόρεσαν να αποκτήσουν καλύτερη αξία για τα χρήματά τους. Αυτό όμως δεν σημαίνει ότι η εσωτερική αγορά επέλυσε αυτομάτως ή αναγκαστικά και το πρόβλημα της ανεργίας. Το ίδιο ισχύει και για το ενιαίο νόμισμα. Δεν θα πρέπει να ισχυριζόμαστε ότι το ενιαίο νόμισμα θα επιλύσει το πρόβλημα της απασχόλησης. Θα κάνει τις επιχειρηματικές πράξεις πιο ομαλές, αποτελεί ένα περαιτέρω βήμα για να γίνει η Ευρωπαϊκή Ένωση πιο ανταγωνιστική και πιο αποτελεσματική αλλά αυτό δεν σημαίνει αναγκαστικά ότι θα επιλύσει και το πρόβλημα της ανεργίας.
<P>
Υπάρχει ο κίνδυνος να απευθυνθούμε στους πολίτες της Ευρωπαϊκής Ένωσης, να τους πούμε ότι το Μάαστριχτ αφορούσε την ανεργία, ότι το ενιαίο νόμισμα αφορά την ανεργία και κατόπιν, εάν αποτύχουμε, να πούμε ότι η Ευρώπη απέτυχε και μας εξέθεσε. Σήμερα, τα περισσότερα από τα εργαλεία που αφορούν τις προοπτικές απσχόλησης των πολιτών βρίσκονται ακόμη στα χέρια των κρατών μελών - ρυθμοί αυξήσεων των αμοιβών και των κοινωνικών παροχών, διάρκεια ωρών εργασίας και υποδομές των καθ' έκαστα κρατών. Ελπίζω ότι με την πάροδο του χρόνου θα επιτευχθεί εναρμόνιση των επιτοκίων. Αλλά, τα περισσότερα από τα μέσα που επηρεάζουν την εξέλιξη της απασχόλησης, παραμένουν στα χέρια των κρατών μελών.
<P>
Έχουμε θέσει το πλαίσιο στο ευρωπαϊκό επίπεδο και με την πάροδο του χρόνου θα επιτευχθεί μια εξομάλυνση. Το ενιαίο νόμισμα θα αποτελέσει ένα ακόμη βήμα. Νομίζω ότι ανησυχούμε παραπάνω απ' όσο πρέπει για τις χώρες που θα μείνουν έξω και θα ακολουθήσουν χαλαρές νομισματικές πολιτικές με σκοπό να κερδίσουν ανταγωνιστικότητα. Η εμπειρία έχει δείξει ότι βραχυπρόθεσμα μπορεί να έχουν κάποιο όφελος αλλά το μόνο που θα κάνουν οι χώρες αυτές είναι να μειώσουν το βιοτικό επίπεδο των εργαζομένων τους. Το μόνο που μπορούν να κερδίσουν από μια χαλαρή νομισματική πολιτική, υποτιμώντας τα νομίσματά τους για να κερδίσουν σε ανταγωνιστικότητα, είναι να μειώσουν τις αμοιβές των ιδίων των πολιτών τους και να κάνουν τους φτωχούς φτωχώτερους. Το ενιαίο νόμισμα θα αποδειχθεί τελικά ότι αποτελεί πλεονέκτημα για την Κοινότητα. Επιθυμώ να ευχαριστήσω τον προεδρεύοντα για την αποφασιστικότητά του.

<SPEAKER ID=166 LANGUAGE="EN" NAME="Cox">
Επιθυμώ να καλωσορίσω τον προεδρεύοντα και να του ευχηθώ κάθε επιτυχία κατά τη διάρκεια της θητείας του. Θα έχει υπόψη του ασφαλώς τους επικριτικούς τόνους του ψηφίσματος του Κοινοβουλίου του περασμένου μηνός σχετικά με τους γενικούς οικονομικούς προσανατολισμούς.
<P>
Συμμεριζόμαστε με το Συμβούλιο τις ανησυχίες για την κρίση της ανεργίας, αλλά υπάρχει γνήσια και ουσιαστική απογοήτευση για τον εξαιρετικά βραδύ ρυθμό μεταβολής της πολιτικής. Εμείς πιστεύουμε, για παράδειγμα, ότι μέσα στα πλαίσια των γενικών περιορισμών του προϋπολογισμού, η φορολογία των χαμηλότερων αμοιβών θα πρέπει να μειωθεί. Αυτό περιλαμβάνεται στους φετεινούς γενικούς προσανατολισμούς, περιλαμβανόταν στους περσινούς καθώς και σε εκείνους του προηγουμένου έτους και περιλαμβανόταν και στη Λευκή Βίβλο Delors. Το έγγραφο του Επιτρόπου Monti για τη Βερόνα διαπιστώνει με σαφήνεια ότι η φορολόγηση των κατώτερων αμοιβών έχει αυξηθεί. Αυτή είναι οπισθοδρόμιση, δεν είναι πρόοδος και αυτό είναι ουσιαστικό.
<P>
Δεν έχω χρόνο στη διάθεσή μου ούτως ώστε να διαμορφώσω κάποια γλωσσική ή αναλυτική λεπτότητα για το επόμενο σημείο που θέλω να θέσω. Αλλά, εξετάστε τους γενικούς προσανατολισμούς για την οικονομική και νομισματική πολιτική: δεν αποτελεί ερώτημα έκφρασης αλλά ουσίας. Ο προεδρεύων είπε ότι το Συμβούλιο δεν μπορεί να συμφωνήσει με την άποψη του Κοινοβουλίου επί της εξέλιξης της νομισματικής πολιτικής. Μήπως απορρίπτει άραγε τη γνώμη του ΟΟΣΑ που έγινε γνωστή την επόμενη ακριβώς ημέρα της έγκρισης του ψηφίσματός μας; Αντιγράφω από τα λεγόμενα του ΟΟΣΑ: »Υπάρχει αντικείμενο για τη χρησιμοποίηση χαμηλότερων επιτοκίων». Αντιγράφω επίσης από τον ΟΟΣΑ: »Μία πρόκληση της πολιτικής για την Ευρώπη θα αποτελέσει η διασφάλιση ότι η παράλληλη οικονομική σταθεροποίηση δεν θα προκαλέσει αντίξοες βραχυπρόθεσμες επιπτώσεις στην οικονομική δραστηριότητα». Αντιγράφω από τον ΟΟΣΑ: »Η νομισματική πολιτική θα πρέπει να χρησιμοποιηθεί ούτως ώστε να αποφευχθεί αυτός ο βραχυπρόθεσμος κίνδυνος. Η κατάλληλη διευκολυντική νομισματική πολιτική δεν αποτελεί χαλαρή νομισματική πολιτική». Ο ΟΟΣΑ λέει τα σύκα σύκα και τη σκάφη σκάφη. Κύριε προεδρεύοντα, πολλά από εκείνα που θέλουμε να πούμε εμείς χάνονται μέσα στις ιησουΐτικες σοφιστείες του κειμένου μας. Εάν δεν δημιουργείται διαφορά στην ουσία, ας πούμε κι' εμείς τα σύκα σύκα και τη σκάφη σκάφη κι' ας κάνουμε αυτά που πρέπει να κάνουμε.
<P>
(Χειροκροτήματα)

<SPEAKER ID=167 LANGUAGE="PT" NAME="Ribeiro">
Κύριε Πρόεδρε, σχετικά με τους γενικούς προσανατολισμούς της οικονομικής πολιτικής των κρατών μελών και της 'Ενωσης ελάχιστα μπορούσαμε να περιμένουμε από τη δήλωση αυτού του Συμβουλίου από του οποίου την Προεδρία, ωστόσο, κάτι περιμένουμε.
<P>
Και αυτή είναι μία ακόμη απόδειξη του τετραγωνισμού του κύκλου για τον οποίο τόσος λόγος γίνεται.
<P>
Στην πραγματικότητα, η Προεδρία αυτή αναμένεται με κάποια προσδοκία και ελπίδα από όποιον έχει μία πολύπλευρη οπτική για την πολιτική δραστηριότητα, θεωρώντας ότι δεν πρέπει να είναι μόνο η οικονομία, και στη μονεταριστική διάστασή της, που κυβερνάει την κοινωνική ζωή και ότι δεν είναι δυνατό μόνο τα «μεγάλα» κράτη να «μοιράζουν τα χαρτιά».
<P>
Η Ιρλανδία συγκεντρώνει τις ιδανικές προϋποθέσεις για την υλοποίηση αυτής της προοπτικής. Ενώ είναι ένα «μικρό» κράτος μέλος, έχει εθνικά οικονομικά αποτελέσματα που αναγνωρίζονται ως θετικά και επιδεικνύει αποφασιστική θέληση να μην παραμελήσει, ή να μην βάλει σε δεύτερη μοίρα τα κοινωνικά ζητήματα, ιδίως την ανεργία.
<P>
Αλλά θα είναι δυνατό να επιτευχθεί αυτό, με τους γενικούς οικονομικούς προσανατολισμούς στους οποίους πρέπει να υποταχθεί;
<P>
Διατυπώνονται βασικές προτεραιότητες με τις οποίες δεν είναι δυνατό να μην είμαστε σύμφωνοι: απασχόληση, ασφάλεια, χρηματοοικονομική σταθερότητα, ειρήνη. Αλλά αυτές οι βασικές προτεραιότητες θα είναι συμβατές με αυτό που αποτελεί μία προτεραιότητα ουσίας, θεμελιώδη, με τους μόνιμους προσανατολισμούς της οικονομικής πολιτικής, με αυτό το δρόμο για την τελική φάση της Οικονομικής και Νομισματικής 'Ενωσης που τα πάντα την εξαρτούν από αριθμούς «φετίχ» και από άκαμπτες ημερομηνίες, που επιβάλλουν στα κράτη και στην 'Ενωση οικονομικές πολιτικές κάτι παραπάνω από αντιπληθωριστικές, που είναι αποπληθωριστικές, που εμποδίζουν την ανάπτυξη και την ικανοποίηση των κοινωνικών αναγκών, που πολλαπλασιάζουν και συγκεντρώνουν το χρηματιστικό κεφάλαιο και επιδεινώνουν τις ανισότητες και τις ασυμμετρίες;
<P>
Περιέργως, συζητάμε τους γενικούς προσανατολισμούς των οικονομικών πολιτικών που καθορίζονται σαν να μην είναι συζητήσιμοι. Θεωρούμε λοιπόν ότι αυτό που πρέπει να γίνει, και επειγόντως, είναι ακριβώς αυτό: είναι να συζητήσουμε τους γενικούς προσανατολισμούς των οικονομικών πολιτικών, όχι μόνο για την 'Ενωση αλλά επίσης, το υπογραμμίζω, να συζητήσουμε την οικονομική πολιτική των κρατών μελών στα κράτη μέλη, αποδεχόμενοι ότι είναι διαφορετικές πραγματικότητες που συμβαδίζουν και πρέπει να συνυπάρχουν σε συνεργασία.

<SPEAKER ID=168 LANGUAGE="EN" NAME="Malone">
Κύριε Πρόεδρε, θα ήθελα να υποδεχθώ κι' εγώ στο Κοινοβούλιο τον συνάδελφό μου από το Δουβλίνο Ruairi Quinn, Υπουργό Οικονομικών της Ιρλανδίας και προεδρεύοντα του Συμβουλίου του Ecofin.
<P>
Όπως είπε σήμερα το πρωί ο Dick Spring, προεδρεύων του Συμβουλίου, η διατήρηση της κινητικότητας προς την κατεύθυνση της Οικονομικής και Νομισματικής Ένωσης αποτελεί μία από τις κύριες προτεραιότητες της ιρλανδικής προεδρίας. Επομένως, ελπίζω ότι με το τέλος του έτους θα διαπιστώσουμε πραγματική πρόοδο σε αντικείμενα όπως η διατήρηση της σταθερότητας στην τρίτη φάση, η σχέση συναλλαγματικών ισοτιμιών μεταξύ του Euro και των νομισμάτων που ελπίζεται ότι θα συμμετάσχουν και, ιδιαίτερα, η τεχνική προπαρασκευαστική εργασία για το νομικό πλαίσιο του Euro.
<P>
Ένα μεγάλο μέρος της εργασίας αυτής θα αποτελέσει η διασφάλιση μεγαλύτερου συντονισμού των οικονομικών πολιτικών και των 15 κρατών μελών. Σχετικά μ' αυτό έχω να απευθύνω δύο επικρίσεις - τις οποίες τις εννοώ με τον καλύτερο εποικοδομητικό τρόπο - στην μέχρι τώρα εργασία του Ecofin και του Ευρωπαϊκού Συμβουλίου. Έχει αποδοθεί πολύ μεγάλη σημασία στη νομισματική πτυχή της ΟΝΕ και πολύ λιγότερη στην οικονομική. Δεν ζητώ την αναθεώρηση των κριτηρίων σύγκλισης της Συνθήκης του Μάαστριχτ, αλλά πιστεύω ότι θα πρέπει να δοθεί μεγαλύτερη αναγνώριση στο «Ο» της ΟΝΕ. Απαιτείται ένα πιο εξισορροπημένο μίγμα οικονομικής πολιτικής. Η ΟΝΕ δεν πρέπει να εξυπηρετήσει μόνο τις ανάγκες των κεντρικών τραπεζών αλλά και εκείνες των εκατομμυρίων ανέργων της Ένωσης.
<P>
Ο προεδρεύων το άκουσε αυτό από τα Μέλη σήμερα το απόγευμα. Γνωρίζω ότι δεν βρίσκονται πάρα πολλοί εδώ σήμερα, αλλά πολλοί παρακολουθούν τη συζήτηση από τις τηλεοράσεις των γραφείων τους και θα διαβάσουν το κείμενο. Έτσι, αυτό που του ζητούμε είναι να προσέξει αυτά τα εκατομμύρια των ανέργων και να τα λάβει υπόψη του.
<P>
Δεύτερον, το Συμβούλιο δεν δίνει σχεδόν καμία σημασία στον νόμιμο και νομικά κατοχυρωμένο ρόλο του Κοινοβουλίου στην κίνηση προς την ΟΝΕ. Θα ήθελα μια συγκεκριμένη διαβεβαίωση από τον προεδρεύοντα ότι η ιρλανδική προεδρία δεν θα λάβει τις αποφάσεις-κλειδιά πριν εμείς στο Κοινοβούλιο έχουμε την ευκαιρία να διατυπώσουμε τις απόψεις μας.
<P>
Θα ήθελα κι' εγώ επίσης να του ευχηθώ κάθε επιτυχία στο έργο που πρόκειται να κάνει κατά τους επόμενους έξι μήνες υπέρ της Ευρωπαϊκής Ένωσης.

<SPEAKER ID=169 LANGUAGE="EN" NAME="Katiforis">
Κύριε Πρόεδρε, το Συμβούλιο στο κείμενό του για τους γενικούς οικονομικούς προσανατολισμούς παραδέχεται ότι από τον Ιούλιο του 1995 που παρουσίασε στο Κοινοβούλιο τους γενικούς οικονομικούς προσανατολισμούς, η κατάσταση στην Ευρώπη έχει χειροτερεύσει σε σύγκριση με ό, τι αναμενόταν. Η ανάπτυξη έχει παραμείνει κατώτερη των ελπίδων ενώ η ανεργία εξακολουθεί να αυξάνεται. Παρόλα αυτά το Συμβούλιο επιμένει στη συνέχιση των τρεχόντων μακροοικονομικών πολιτικών δοθέντος του «γεγονότος» ότι οι ουσιώδεις οικονομικοί δείκτες παραμένουν υγιείς.
<P>
Όταν η Ευρώπη έχει μια τέτοια υψηλή και αυξανόμενη ανεργία συνοδευόμενη από το βάρος των κοινωνικών παροχών, μπορεί πράγματι το Συμβούλιο να ισχυρίζεται ότι οι ουσιώδεις οικονομικοί δείκτες είναι υγιείς; Μέσα σ' αυτό το πλαίσιο τι σημαίνει άραγε η λέξη «υγεία»;
<P>
Όταν στις ετήσιες προβλέψεις του ΟΟΣΑ για την ανεργία, που δημοσιεύτηκαν την περασμένη Δευτέρα, προβλέπεται η χειροτέρευση των επιπέδων απασχόλησης σε χώρες όπως η Γαλλία και η Γερμανία κατά τους επόμενους 18 μήνες, μπορεί πράγματι το Συμβούλιο να ισχυρίζεται ότι η Ευρώπη θα πρέπει να συνεχίσει τις ίδιες πολιτικές άσχετα με τα αποτελέσματά τους, στηριζόμενο στην ελπίδα - όχι σε μια λογική αναμονή, αλλά στην ελπίδα - ότι κάπως τα πράγματα θα εξελιχθούν προς το καλύτερο; Επιπλέον, θα πρέπει να αναγνωρίσουμε τα προβλήματα που αντιμετωπίζουν οι κυβερνήσεις και οι επιχειρήσεις με την προσπάθεια των κυβερνήσεων να ακολουθήσουν την τρέχουσα μορφή των οικονομικών περιορισμών. Μια έκθεση της Ευρωπαϊκής Συνομοσπονδίας Κατασκευαστικών Επιχειρήσεων - από τον επιχειρηματικό τομέα, όχι από πολιτικούς και μάλιστα όχι από σοσιαλιστές πολιτικούς - εκτιμά ότι οι περιοριστικές οικονομικές πολιτικές της Ένωσης θα στοιχίσουν την απώλεια περισσοτέρων από 250.000 θέσεων εργασίας μέχρι το τέλος του επομένου έτους. Δεδομένου ότι οι πολιτικές αυτές αναπόφευκτα υπονομεύουν την εικόνα των λαϊκών στρωμάτων σχετικά με την ορθολογικότητα του προγράμματος για το ενιαίο νόμισμα, η γερμανική συνομοσπονδία κατασκευών πιστεύει ότι το κριτήριο ελλείμματος του Μάαστριχτ θα πρέπει να χαλαρώσει ή η νομισματική ένωση να καθυστερήσει ούτως ώστε να αμβλύνει την πίεση επί του τομέα. Η οικονομική αυστηρότητα υπονομεύει την πορεία προς το κοινό νόμισμα την οποία, εγώ τουλάχιστον, υποστηρίζω.
<P>
Παρόλα αυτά είχαμε την πρόταση του κ. Waigel ότι όχι μόνο δεν πρέπει να χαλαρώσουν οι οικονομικοί περιορισμοί αλλά και ότι, αφού φτάσουμε στο ενιαίο νόμισμα, θα πρέπει να επιβληθούν ακόμη μεγαλύτεροι.
<P>
Υψηλά επίπεδα ανάπτυξης, αυξανόμενη απασχόληση, κοινωνική προστασία και οικονομική σύγκλιση μπορούν να επιτευχθούν μόνο μέσω μακροχρόνιων επενδύσεων, ιδιαίτερα σε σχέδια υποδομών. Στο σημείο αυτό βλέπουμε να παρουσιάζεται η αποτυχία υλοποίησης της Λευκής Βίβλου για την Ανάπτυξη, την Ανταγωνιστικότητα και την Απασχόληση. Οι δημόσιες επενδύσεις θα πρέπει να ενθαρρυνθούν και παράλληλα να βελτιωθούν οι συνθήκες για τις ιδιωτικές επενδύσεις μέσω της μείωσης των επιτοκίων. Με αφήνει έκπληκτο το γεγονός ότι ο προεδρεύων, του οποίου τη σοβαρή στάση εκτιμώ και χαιρετώ απόλυτα, φαίνεται να έχει παρανοήσει την ουσία του ψηφίσματος του Κοινοβουλίου αναφορικά με τη νομισματική πολιτική. Αυτό που λέει το Κοινοβούλιο αναφορικά με τη χαλάρωση της νομισματικής πολιτικής είναι ότι δεν υπάρχει καμια ελπίδα για τη μείωση της ανεργίας εάν το μίγμα των πολιτικών παραμείνει μονόπλευρο όπως είναι τώρα. Αυτή την τρομακτική μονόπλευρη αντιμετώπιση ήθελε να αποφύγει το Κοινοβούλιο, πολύ φοβάμαι όμως, εάν κρίνω από την αντίδρασή σας, ότι έχουμε αποτύχει.
<P>
Το Συμβούλιο προσπαθεί ξεροκέφαλα να επιτύχει ένα και μόνο στόχο: μείωση του πληθωρισμού κάτω από 2 %, κάτω από 1 % - ακόμη και κάτω από 0 % ίσως - ξεχνώντας ότι ίσως να υπάρχει και κάτι όπως ένας φυσιολογικός ρυθμός πληθωρισμού. Με αφήνει έκπληκτο το γεγονός ότι οι σκληροπυρηνικοί μονεταριστές που γράφουν αυτά τα χαρτιά και είναι πανέτοιμοι να αποδεχθούν ότι υπάρχει φυσιολογικός ρυθμός ανεργίας ξεχνούν ότι υπάρχει και φυσιολογικός ρυθμός πληθωρισμού και ότι εάν προσπαθήσεις να συνθλίψεις τις τιμές κάτω κι' απ' αυτόν μπορεί να προκαλέσεις αντίδραση της οικονομίας ανάλογη με εκείνη που συμβαίνει όταν πηγαίνεις κάτω από το φυσιολογικό επίπεδο ανεργίας.
<P>
Αυτή η μονόπλευρη πολιτική είναι που μας τρομοκρατεί και από αυτήν είναι που πρέπει να ξεφύγουμε εάν θέλουμε να επιτύχουμε κάτι παραπάνω από μια τυπική αναφορά στη μείωση της ανεργίας.

<SPEAKER ID=170 LANGUAGE="PT" NAME="Torres Marques">
Κύριε Πρόεδρε, θα ήθελα και εγώ να συγχαρώ τον κ. Υπουργό, Πρόεδρο του Ecofin, και να του ευχηθώ καλή επιτυχία. Η επιτυχία της ιρλανδικής Προεδρίας θα είναι, ασφαλώς, επιτυχία για την Ευρωπαϊκή 'Ενωση.
<P>
Κύριε Πρόεδρε, κύριοι βουλευτές, πρέπει να αναγνωρίσουμε ότι το ενδεχόμενο η πλειοψηφία των χωρών της Ευρωπαϊκής 'Ενωσης να πληρεί, το 1977, τα κριτήρια σύγκλισης εξαρτάται, σε μεγάλο βαθμό, από το εάν η Ευρώπη θα παρουσιάσει, από το δεύτερο εξάμηνο του έτους αυτού, ένα αρκετά υψηλότερο ποσοστό ανάπτυξης της οικονομίας της. Η ανάπτυξη των ευρωπαϊκών οικονομιών είναι λοιπόν ένας καθοριστικός παράγοντας για την πραγματοποίηση, όπως επιθυμούμε, της Οικονομικής και Νομισματικής 'Ενωσης το 1999. Με αυτή την έννοια, η Επιτροπή και το Συμβούλιο θα έπρεπε να δώσουν πολύ μεγαλύτερη έμφαση στην ανάγκη να συναρθρωθεί μία πιο αποτελεσματική νομισματική πολιτική, που θα επιδιώκει την προώθηση των επενδύσεων και της κατανάλωσης σε όλη την Ευρωπαϊκή 'Ενωση, με μία πολιτική δημοσιονομικής σταθεροποίησης, που θα διασφαλίζει την επιτυχή μετάβαση προς την Οικονομική και Νομισματική 'Ενωση.
<P>
Επίσης είναι αναγκαία μία πολιτική μείωσης των επιτοκίων, τόσο για να συμβάλει στη μείωση του δημοσιονομικού ελλείμματος όσο και για να συμβάλει στην ανάκαμψη της οικονομικής ανάπτυξης.
<P>
Τα μέτρα για την προώθηση της απασχόλησης είναι ωστόσο ουσιώδη. Το φάσμα της ανεργίας είναι, αναμφίβολα, αυτό που μειώνει περισσότερο την εμπιστοσύνη και, συνεπώς, την ιδιωτική κατανάλωση και τις επενδύσεις. Επομένως, θα είναι θεμελιώδη τα μέτρα που θα τείνουν στη μείωση του μη μισθολογικού κόστους της εργασίας, καθώς και η προσπάθεια για τη βελτίωση της αποτελεσματικότητας των τομέων της εκπαίδευσης και της επαγγελματικής κατάρτισης.
<P>
Για την Πορτογαλία και για την κυβέρνησή της, η εκπλήρωση των κριτηρίων σύγκλισης το 1997 είναι ο θεμελιώδης στόχος, επιμένω, ο θεμελιώδης στόχος της οικονομικής πολιτικής που ακολουθείται και θα συνεχισθεί στα μελλοντικά έτη. Προβλέπεται ότι ο στόχος αυτός θα επιτευχθεί, εφόσον η εκτέλεση του προϋπολογισμού αποδεικνύεται πολλά υποσχόμενη στο πρώτο εξάμηνο του έτους αυτού, με μείωση του επιπέδου των δαπανών και αύξηση των εισπραχθέντων φορολογικών εσόδων, γεγονός που προέκυψε από τη βελτίωση της φορολογικής αποτελεσματικότητας, εφόσον δεν υπήρξε αύξηση φόρων κατά το τρέχον έτος. Αξίζει να επιστήσουμε την προσοχή στο γεγονός ότι το πρωτογενές υπόλοιπο του κρατικού προϋπολογισμού στην Πορτογαλία είναι θετικό, ενώ το έλλειμμα προέρχεται αποκλειστικά από το βάρος των τόκων του δημόσιου χρέους. Ως προς αυτό, η επιτυχία που παρουσιάζει το νέο πρόγραμμα ιδιωτικοποιήσεων, το οποίο βρίσκεται τώρα υπό εξέλιξη, επιτρέπει να πιστεύουμε ότι το ποσοστό του ελλείμματος του δημόσιου χρέους σε σχέση με το ΑΕγχΠ, που είναι λίγο υψηλότερο από 70 %, θα έχει πτωτική τάση σε ένα σύντομο μέλλον.
<P>
Είναι ισχυρή η πεποίθηση της πλειοψηφίας των Πορτογάλων ότι η συμπερίληψη της Πορτογαλίας στην πρώτη ομάδα των χωρών που θα ενταχθούν στο ενιαίο νόμισμα θα είναι αποφασιστική για το μέλλον της χώρας. Ελπίζουμε ότι η οικονομική ανάπτυξη της Ευρωπαϊκής 'Ενωσης θα συμβάλει για να καταστεί εφικτός αυτός ο θεμελιώδης στόχος.

<SPEAKER ID=171 NAME="Quinn">
Κύριε Πρόεδρε, κατανοώ τους χρονικούς περιορισμούς και πιστεύω ότι οι συνάδελφοι δεν θα με παρεξηγήσουν εάν δεν απαντήσω πλήρως σε όλες τις ερωτήσεις που μου υπέβαλαν. Καταρχάς, σε απάντηση της ερώτησης του Alan Donnelly, οι αλλαγές που έγιναν από την Νομισματική Επιτροπή έγιναν εξ ονόματος των Υπουργών που συμμετέχουν στο Ecofin. Έτσι, μεταξύ της Επιτροπής και του Ecofin παρεμβάλλεται αυτή η τεχνική ομάδα εργασίας στην οποία εκπροσωπεύονται τόσο οι Υπουργοί των κρατών μελών όσο και οι κεντρικές τράπεζες. Με την δεύτερη ερώτησή του έθεσε το θέμα ότι ίσως θα πρέπει να αναθεωρηθεί η σχέση μεταξύ Κοινοβουλίου και Ecofin και πρότεινε να συναντηθούμε στο τέλος Σεπτεμβρίου ή στις αρχές Οκτωβρίου για να συζητήσουμε το πως μπορούν να βελτιωθούν οι σχέσεις αυτές από θεσμικής απόψεως. Εξ ονόματος της προεδρίας είμαι έτοιμος να συμμετάσχω σε μια τέτοια σύσκεψη και να διερευνήσω τις πιθανότητες επιτυχίας της.
<P>
Είναι προς το συμφέρον όλων των πολιτών μας και προς το συμφέρον της αναγκαίας πολιτικής στήριξης - στην οποία θα αναφερθώ σε λίγο - να επιτευχθεί μια καλύτερη κατανόηση και μια καλύτερη επικοινωνία μεταξύ μας. Επομένως, το κάθε τι που ενθαρρύνει και βελτιώνει αυτήν την επικοινωνία είναι καλοδεχούμενο.
<P>
Έτσι, χωρίς να προκαταλαμβάνω τα οποιαδήποτε συμπεράσματα στα οποία πιθανόν να καταλήξουμε και χωρίς κατά κανένα τρόπο να δεσμεύω το Ecofin κατά τη διάρκεια της προεδρίας μου σε κάποια συγκεκριμένη μορφή θεσμικής μεταβολής, μπορώ με βεβαιότητα να πω ότι ναι, θα συναντηθούμε για να συζητήσουμε αυτά που πρότεινε ο κ. Donnelly.
<P>
Αναφορικά με το σύμφωνο εμπιστοσύνης, θα πρέπει να πω ότι έχω σχηματίσει την εντύπωση ότι η σαφής πλειοψηφία των μελών του Ecofin είναι δεσμευμένη σε ένα σύμφωνο εμπιστοσύνης το οποίο θα περιλαμβάνεται μέσα στο πλαίσιο της Συνθήκης και κατά συνέπεια θα είναι ελέγξιμο από όλα τα θεσμικά όργανα της Κοινότητας. Γίνεται ευρύτατη συζήτηση σχετικά μ' αυτό στην οποία δεν θα υπεισέλθω λόγω ελλείψεως χρόνου, αλλά η Ένωση μπορεί να προχωρήσει προς τα εμπρός στηριζόμενη μόνο στη Συνθήκη και θα πρέπει να διασφαλίσουμε ότι θα καλυφθούν επίσης και οι ανησυχίες εκείνων που πιστεύουν ότι η Συνθήκη δεν είναι αρκετά ισχυρή για να μας παράσχει το είδος του συμφώνου που χρειαζόμαστε όπως επίσης και ότι θα πρέπει να επιζητήσουμε μέσα στο πλαίσιο της Συνθήκης το είδος του συμφώνου που θα εκπληρώσει τον στόχο του, δηλ. τη συνεχή νομισματική σταθερότητα και τα υγιή οικονομικά.
<P>
Σε σχέση με τον κ. Cassidy, συμφωνώ μαζί του ότι θα πρέπει να εξετάσουμε όχι απλά και μόνο τις καλύτερες πρακτικές σε σχέση με την απασχόληση μέσα στην Ευρωπαϊκή Ένωση αλλά και στους άλλους δύο στυλοβάτες οικονομικής δραστηριότητας στις παγκόσμιες αγορές, δηλ. στο τόξο Ασίας-Ειρηνικού και στη Βόρειο Αμερική, για να διαπιστώσουμε εάν μπορούμε να μεταφέρουμε από αυτές τις ολοκληρωτικά διαφορετικές νοοτροπίες πρακτικές που να μπορούν να προσαρμοστούν στο ευρωπαϊκό κοινωνικό μοντέλο. Υποστηρίζω από μακρού την άποψη ότι το ευρωπαϊκό μοντέλο κοινωνικής προστασίας το οποίο προσωπικά εγώ, ως αντιπρόεδρος του ιρλανδικού Εργατικού Κόμματος, υποστηρίζω πλήρως, δεν θα μπορέσει να μεταφερθεί με ασφάλεια στον επόμενο αιώνα μέσα στο πλαίσιο μιας παγκόσμιας αγοράς. Δεν είναι ανάγκη να εγκαταλείψουμε τις ιδέες που μας έφεραν στη δημιουργία του κοινωνικού μοντέλου της προστασίας, αλλά είναι βέβαιο ότι θα πρέπει να το σχεδιάσουμε ξανά έτσι ώστε να είναι προσαρμοσμένο στις νέες πραγματικότητες που θα έχει να αντιμετωπίσει. Προερχόμενος από την Αριστερά της Ευρώπης έχω την υποχρέωση - και αυτό το έχω πει και αλλού μέσα σ' αυτό το κτίριο το τελευταίο εικοσιτετράωρο - να διασφαλίσω ότι το θέμα αυτό θα αντιμετωπιστεί με εντιμότητα και ειλικρίνεια χωρίς κατά κανένα τρόπο να φαίνεται ότι συμβιβάζουμε τις αρχές μας. Το γενικό πρόβλημα περιεστράφη γύρω από το εάν η νομισματική πολιτική μπορεί να χαλαρώσει ή εάν το Ecofin είναι πράγματι τόσο προκατειλειμμένο με τη νομισματική πολιτική. Σε ορισμένους ομιλητές - όπως στον φινλανδό φίλο μας από την Ομάδα των Πρασίνων - θα ήθελα να πω ότι εάν οι αλόγιστες δαπάνες έκαναν τις χώρες πλούσιες τότε πάρα πολλές από τις υπερχρεωμένες χώρες της Ευρωπαϊκής Ένωσης θα κολυμπούσαν τώρα στο χρήμα, συμπεριλαμβανομένης και της δικής μου η οποία κάτω από την ηγεσία του κόμματος του κ. Gallagher πίστεψε ότι θα μπορούσε να ξοδέψει τα πάντα για να γίνει πλούσια σε ένα και μόνο στάδιο - ενώ και τα παιδιά των παιδιών μου ακόμη θα εξακολουθούν να πληρώνουν το χρέος αυτής της ξέφρενης φιέστας των τρελών οικονομικών! Η υγιής νομισματική πολιτική αποτελεί προϋπόθεση. Το γεγονός ότι κινούμεθα αργά αλλά σταθερά προς μια οικονομική και νομισματική ένωση αποτελεί τον μόνο στόχο πολιτικής ο οποίος καθοδηγεί το σύνολο μέσα στο Ecofin και, τολμώ να πω, μέσα και σ' αυτή την Αίθουσα.
<P>
Το γεγονός ότι έχουμε 18 εκατομμύρια ανέργους αποτελεί μια αναμφισβήτητη τραγωδία αλλά θα ήθελα να σας πω ότι εάν είχαμε χαλαρή νομισματική πολιτική χωρίς ολοκλήρωση της εσωτερικής αγοράς, δοθείσης της πραγματικότητας του ανταγωνισμού των παγκόσμιων αγορών στην οποία αναφέρθηκε ο κ. McCartin, ο αριθμός αυτός θα ήταν υψηλότερος.
<P>
Εν συμπεράσματι, άκουσα προσεκτικά εκείνα που είπε το Κοινοβούλιο σε ανταπόκριση της συζήτησης επί των γενικών οικονομικών προσανατολισμών. Ακουσα τον κ. Cox και άλλους να αναφέρονται στην ανάγκη εξέτασης ενός καλύτερου φάσματος ή μίγματος εργαλείων πολιτικής διαφορετικού από εκείνο που καθορίζεται στους γενικούς προσανατολισμούς. Βρισκόμαστε ακόμη στην αρχή της ιρλανδικής προεδρίας. Τώρα έχουμε Ιούλιο και θα ήθελα να επιστρέψω κάποια στιγμή αργότερα και πρίν από το τέλος της προεδρίας. Θα μεταφέρω ένα πολύ καθαρό μήνυμα στους συναδέλφους μου του Ecofin, δηλ. την ανησυχία του Κοινοβουλίου πως, μολονότι πλήρως δεσμευμένο στην ΟΝΕ και στο πρόγραμμα για το ενιαίο νόμισμα, ανησυχεί έντονα για την αποτυχία σχετικά με την απασχόληση και την επακόλουθη έλλειψη λαϊκής υποστήριξης προς την αναγκαιότητα διαβίωσης με την πειθαρχία που είναι απαραίτητη για τη δημιουργία του ενιαίου νομίσματος. Όλοι μας, και προς ζημία μας, αγνοούμε αυτή την έλλειψη υποστήριξης και επομένως θα πρέπει να επινοήσουμε τρόπους μέσα στο πλαίσιο της δημοσιονομικής πειθαρχίας, μέσα στο πλαίσιο των κριτηρίων σύγκλισης για να αντιμετωπίσουμε αυτή την ανησυχία την οποία εσείς, ως οι εκλεγμένοι εκπρόσωποι του λαού, κατάλληλα μεταφέρετε εδώ μέσα σ' αυτή τη δημοκρατική συνέλευση.
<P>
(Χειροκροτήματα)

<SPEAKER ID=172 LANGUAGE="FR" NAME="de Silguy">
 Κύριε Πρόεδρε, αφού εκφράσω και εγώ με τη σειρά μου, όπως έκαναν και άλλοι μέσα σ' αυτή την Αίθουσα, τις ευχές μου στην ιρλανδική προεδρία ώστε να πετύχει στο έργο της, θα επιθυμούσα, πολύ σύντομα, να κάνω ορισμένες παρατηρήσεις με σκοπό να καθησυχάσω τα πνεύματα, ή ακόμη να άρω μερικές παρεξηγήσεις, αναφορικά με τρία θέματα: την ανεργία και την Οικονομική και Νομισματική Ένωση, το σύμφωνο σταθερότητας και τη σημερινή οικονομική συγκυρία.
<P>
Σε ό, τι αφορά τη σχέση μεταξύ της ΟΝΕ και της ανεργίας, είμαι απολύτως πεπεισμένος ότι η καθιέρωση του ευρώ αποτελεί αναγκαία προϋπόθεση για τη δημιουργία θέσεων απασχόλησης, και αυτό για δύο πολύ απλούς λόγους. Πρώτον, διότι για να καθιερώσουμε τη χρήση του ευρώ θα πρέπει πρώτα να μειώσουμε τα δημόσια ελλείμματα στις χώρες μας. Σήμερα, όμως, για την κάλυψη των δημοσίων ελλειμμάτων στην Ευρώπη αντλείται το 40 %, το 50 % και ίσως και μεγαλύτερο ποσοστό του ύψους των αποταμιεύσεων των νοικοκυριών, ένα ποσό που θα μπορούσε να αξιοποιηθεί καλύτερα σε παραγωγικές επενδύσεις και στη χρηματοδότηση της δημιουργίας θέσεων εργασίας απ' ότι για την εξόφληση των χρεών που μας κληροδότησαν οι προηγούμενες γενεές. Δεύτερον, επειδή η καθιέρωση του ευρώ συνεπάγεται συναλλαγματική σταθερότητα. Κάθε φορά, όμως, που προβαίνουμε σε ανάλυση των νομισματικών διακινήσεων που πραγματοποιήθηκαν την άνοιξη του 1995, διαπιστώνουμε πως οι ζημίες, υπολογιζόμενες σε επιβράδυνση των ρυθμών οικονομικής ανόδου και απώλειες θέσεων απασχόλησης, είναι διαρκώς μεγαλύτερες από τις προηγούμενες προβλέψεις μας. Σήμερα πιστεύουμε πως οι νομισματικές διακινήσεις καθ' όλο το έτος 1995 στοίχησαν για την Ευρώπη την επιβράδυνση της οικονομικής ανόδου κατά περίπου 1, 2 % με 1, 5 % για μια διετή περίοδο, ενώ οδήγησαν στην απώλεια 1, 5 εκατομμυρίου θέσεων εργασίας. Αρα, η πειθαρχία και η νομισματική σταθερότητα που θα επιφέρει η Οικονομική και Νομισματική Ένωση θα μας επιτρέψουν, χωρίς καμία αμφιβολία, να αυξήσουμε τους ρυθμούς οικονομικής ανόδου, και οικονομική άνοδος σημαίνει απασχόληση.
<P>
Όσον αφορά τώρα το σύμφωνο σταθερότητας, θα έλεγα ότι αυτό δεν θα οδηγήσει -να είσαστε σίγουροισε αποπληθωριστικές επιπτώσεις. Πρόκειται, σε τελική ανάλυση, για την εγγύηση ότι συντρέχουν οι αναγκαίοι όροι ώστε να αξιοποιήσουμε στο έπακρο τα οφέλη της Οικονομικής και Νομισματικής Ένωσης. Μετά το καλοκαίρι και εν ευθέτω χρόνω, θα υποβάλουμε στο Σώμα σας τις προτάσεις μας σχετικά με το θέμα αυτό, και θα διαπιστώσετε ότι οι προτάσεις αυτές εμπεριέχουν συγκεκριμένους στόχους, τους οποίους δεν θα πρέπει να συγχέουμε με τις αξίες αναφοράς για τη μετάβαση στην ΟΝΕ. Θα υπάρξουν επίσης και τα αναγκαία μέσα και οι αναγκαίες διαδικασίες για την επίτευξη του παραπάνω στόχου.
<P>
Θέλω να προσθέσω πως σε καμία περίπτωση δεν υπάρχει σκέψη να τεθούν ή να θεσπιστούν επιπλέον όροι για την καθιέρωση του ευρώ ώστε να διευκολυνθούν όσοι δεν θα συμμετέχουν από την αρχή στη συγκεκριμένη πορεία. Μπορώ ακόμη να σας διαβεβαιώσω ότι προτιθέμεθα να συμμορφωθούμε με τις διατάξεις της Συνθήκης και πως, κατά την άποψη της Επιτροπής, η σύναψη του συμφώνου σταθερότητας θα πρέπει να γίνει σύμφωνα με τους όρους της Συνθήκης. Πράγματι, η Συνθήκη εμπεριέχει όλες τις αναγκαίες νομικές βάσεις για τη σωστή προώθηση αυτού του οικονομικού μέσου, του οποίου η καθιέρωση είναι τόσο αναγκαία. Και αναφέρομαι συγκεκριμένα στο άρθρο 103.5, περί πολυμερούς εποπτείας, ή στο άρθρο 104Γ, περί υπερβολικών δημοσίων ελλειμμάτων.
<P>
Είναι γεγονός, ωστόσο, ότι εμπιστεύομαι την ιρλανδική προεδρία. Μπορώ να σας διαβεβαιώσω ότι οι προκαταρκτικές εργασίες, είτε πρόκειται γι' αυτές που σχετίζονται με το σύμφωνο σταθερότητας είτε για τη νομική υπόσταση του ευρώ , είτε ακόμη για την εγκαθίδρυση του νέου ευρωπαϊκού νομισματικού συστήματος, αυτές οι εργασίες, λοιπόν, που έχουν σήμερα τεχνικό χαρακτήρα, προχωρούν με ομαλούς ρυθμούς. Οι προκαταρκτικές αυτές εργασίες θα καρποφορήσουν πριν από τη λήξη της θητείας της ιρλανδικής προεδρίας, και το ευρώ θα εμφανιστεί την 1η Ιανουαρίου 1999. Σχεδόν κανείς πλέον δεν αμφιβάλλει γι' αυτό στις μέρες μας.
<P>
Τέλος, σε ό, τι αφορά την οικονομική συγκυρία, έχω την αίσθηση ότι η περίοδος της ύφεσης έχει παρέλθει και πως θα αρχίσει η ανάκαμψη της οικονομικής ανόδου. Αυτό που με κάνει να εκφέρω μια τέτοια άποψη, η οποία υποδεικνύει συγκρατημένη αισιοδοξία, είναι, αφενός, το γεγονός ότι, για πρώτη φορά εδώ και πολλούς μήνες, διαπιστώνω μια σταθεροποίηση των οικονομικών προβλέψεων στην Ευρωπαϊκή Ένωση και, αφετέρου, το ότι υπάρχει ανάκαμψη της επενδυτικής δραστηριότητας. Οι δείκτες των επενδύσεων είναι καλοί (πάνω από 8 % για το 1996). Η εξέλιξη αυτή είναι ενθαρρυντική, μιας και δείχνει πως οι βιομηχανικοί κύκλοι προβλέπουν την ανάκαμψη της οικονομικής ανόδου, και η θετική τάση που παρατηρείται στις επενδύσεις θα πρέπει, κατ' εμέ, να διατηρηθεί, δεδομένου ότι το ποσοστό αξιοποίησης της παραγωγικής ικανότητας είναι ήδη υψηλό στους κόλπους της Ευρωπαϊκής Ένωσης. Εύχομαι, λοιπόν, με βάση τις νέες αυτές προοπτικές που ξανοίγονται, να μπορέσει η ιρλανδική προεδρία να οδηγήσει το πλοίο της Ευρώπης, όχι σε σωστή τροχιά -μιας και έχουμε να κάνουμε με μια χώρα θαλασσινή- αλλά σε ήρεμα νερά, ώστε να φθάσει αισίως στο λιμάνι προορισμού του, υπό τους καλύτερους όρους, μέχρι το τέλος της χρονιάς.
<P>
(Χειροκροτήματα)

<SPEAKER ID=173 NAME="Πρόεδρος">
Η συζήτηση έληξε.

<CHAPTER ID=9>
Απαγωγές παιδιών
<SPEAKER ID=174 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης που έχουν καταθέσει οι κυρίες Banotti, Green, οι κκ. Martens, De Vries, Newman, οι κυρίες Ahern, Banassar Tous, οι κκ. Bertens, Bowe, η κ. Cederschiφld, οι κκ. Χριστοδούλου, K. Collins, η κ. Crawley, οι κκ. Crowley, Cushnahan, Δημητρακόπουλος, η κ. Fouquι, οι κκ. Gahrton, Gillis, Harrison, Hendrick, Kellett-Bowman, Killilea, η κ. Kinnock, οι κκ. Kφnig, Λαμπρίας, McCartin, οι κυρίες McIntosh, McKenna, McMillan-Scott, Miranda de Lage, οι κκ. Perry, Rack, O. Rehn, Rothley, Rόbig, η κ. Schimdbauer, οι κκ. Stenmarck, Tannert και η κ. van Dijk προς το Συμβούλιο (Β4-0671/96-0085/96) και προς την Επιτροπή (Β4-0672/96-0086/96), για τις απαγωγές παιδιών στα κράτη μέλη.

<SPEAKER ID=175 LANGUAGE="EN" NAME="Banotti">
Κύριε Πρόεδρε, ελπίζω ότι οι συνάδελφοι δεν θα μας κρατήσουν κακία εάν πάρουμε λίγα λεπτά από την Ώρα των Ερωτήσεων και ελπίζω επίσης ότι μπορούμε να κάνουμε ένα μέρος της συζητήσεως με τον προεδρεύοντα και την Επίτροπο παρόντες.
<P>
Έχει περάσει ένας χρόνος από τότε που ο Πρόεδρος Hδnsch με όρισε ειδικό μεσολαβητή του σχετικά με το θέμα των διαμεθοριακών απαγωγών παιδιών. Κατά τη διάρκεια της περιόδου αυτής έχω ασχοληθεί με δώδεκα περιπτώσεις και σχεδόν καθημερινά αιτήματα για ενημέρωση και για βοήθεια. Ονόμασε επίσης την κ. Ανν Χένον ως βοηθό μου και είμαι πολύ ευτυχής που βλέπω στα θεωρεία των επισκεπτών τον κ. Αντέρ Ντάϋερ, ο οποίος είναι αναπληρωτής γενικός γραμματέας της Σύμβασης της Χάγης για το ιδιωτικό διεθνές δίκαιο, ειδικά επιφορτισμένος από τη Σύμβαση για να σχολείται με το θέμα αυτό.
<P>
Κατά τη διάρκεια των τελευταίων λίγων ετών έχουν αυξηθεί οι γάμοι μεταξύ πολιτών από διαφορετικές χώρες, αλλά το ευτυχές αυτό γεγονός συνοδεύεται και από προβλήματα. Όταν οι γάμοι αυτοί διαλύονται υπάρχει συχνά το αγωνιώδες ερώτημα με ποιον θα ζήσουν τα παιδιά. Υπάρχουν δύο διεθνείς νομοθεσίες για την αντιμετώπιση του προβλήματος: Η Σύμβαση του Λουξεμβούργου και η Σύμβαση της Χάγης. Η Σύμβαση της Χάγης είναι ένα καλό νομοθέτημα, μολονότι όχι αρκετά καλό. Τα κύρια προβλήματα που υπάρχουν με την εφαρμογή της σύμβασης αυτής είναι ο πολύ αργός ρυθμός των διαδικασιών, η έλλειψη δωρεάν νομικής υποστήριξης σε ορισμένα από τα κράτη μέλη και η υπερβολική χρήση των όρων εξαίρεσης. Για να είναι αποτελεσματικές οι συμβάσεις αυτές, η υλοποίηση των διαδικασιών θα πρέπει να είναι ταχύτατη και σχεδόν αυτόματη. Ένα άλλο πρόβλημα αποτελεί η άγνοια των διαδικασιών από δικηγόρους και δικαστές οι οποίοι σπάνια ασχολούνται με το αντικείμενο αυτό.
<P>
Σε μερικές περιπτώσεις τα παιδιά δεν βρίσκονται ποτέ. Οι αριθμοί της Interpol δείχνουν ότι αυτή τη στιγμή αναφέρονται ως εξαφανισθέντα στην Ευρωπαϊκή Ένωση 60 παιδιά από τα οποία δεν έχει ευρεθεί κανένα ίχνος. Πολλά από αυτά δεν έχουν απαχθεί από γονείς αλλά από άτομα με εγκληματικούς σκοπούς.
<P>
Υπάρχει ανάγκη συγκρότησης ενός ανεξάρτητου, κεντρικού ευρωπαϊκού οργανισμού στον οποίο να διαβιβάζονται οι υποθέσεις των εξαφανισμένων παιδιών. Το λέγω αυτό έχοντας πρόσφατα επισκεφθεί το Ίδρυμα Εξαφανισμένων και Εκμεταλλευόμενων Παιδιών στις Ηνωμένες Πολιτείες. Κάθε χρόνο ασχολούνται με 367.000 περιπτώσεις εξαφανισμένων παιδιών, επαναλαμβάνω 367.000, στις Ηνωμένες Πολιτείες που έχουν πληθυσμό μικρότερο από τον αντίστοιχο της Ευρωπαϊκής Ένωσης. Ένα μεγάλο ποσοστό, αλλά όχι βέβαια όλα, είναι παιδιά που έχουν απαχθεί από γονείς. Πολλά από αυτά είναι παιδιά που το έχουν σκάσει, μερικές φορές με ενήλικες, αλλά όχι κάποιον από τους γονείς τους. Πολλά από αυτά είναι παιδιά που εξαφανίζονται, δολοφονούνται και ποτέ δεν βρίσκεται κάποιο ίχνος τους. Στην Ευρώπη έχουμε το πρόβλημα ότι στην πραγματικότητα δεν γνωρίζουμε τον συνολικό αριθμό των παιδιών που απαγάγονται.
<P>
Όπως είπα, πιστεύω ότι χρειαζόμαστε ένα κεντρικό σύστημα. Θα έλεγα ότι η Europol θα ήταν ο πιο κατάλληλος οργανισμός για να υλοποιηθεί αυτή η κεντρική υπηρεσία ικανή να ανταποκρίνεται μέσα σε 24 ώρες. Θα πρέπει να τονίσω ξανά την ανάγκη ταχύτατης δράσης για την αντιμετώπιση αυτών των περιπτώσεων. Η αστυνομία πολύ συχνά είναι διστακτική, αδύναμη ή δεν έχει τη θέληση να αρχίσει να ψάχνει για τα παιδιά αυτά μέχρις ότου, τραγικά, μερικές φορές είναι πολύ αργά. Χρειαζόμαστε αμοιβαία αναγνώριση των αποφάσεων κηδεμονίας μεταξύ των κρατών μελών, γεγονός που θα συνέβαλε στη ριζική μείωση των απαγωγών.
<P>
Συνεχίζουμε επίσης να έχουμε ένα σοβαρό πρόβλημα με τις απαγωγές παιδιών έξω από την επικράτεια της Κοινότητας. Θα θυμάστε ότι ο πρώτος μεσολαβητής για τις απαγωγές παιδιών είχε οριστεί ως ανταπόκριση στην εκστρατεία μητέρων από την Αλγερία στο Βέλγιο και τη Γαλλία. Οι γονείς θα πρέπει να είναι ενήμεροι για τα θέματα αυτά πριν παντρευτούν ή πριν κάνουν παιδιά. Είναι πολύ ωραίο να ερωτευθείς όταν κάνεις τις διακοπές σου, αλλά όταν αρχίζει η πραγματικότητα της ζωής το αίσθημα εξατμίζεται πολύ γρήγορα και μερικές φορές με βαρύ κόστος τόσο για τους γονείς όσο και για τα παιδιά. Οι προγαμιαίες συμφωνίες ίσως να αποτελούν μια καλή λύση, έστω μόνο και μόνο για να συνέλθουν οι ενδιαφερόμενοι.
<P>
Πολύ συχνά, όταν γίνεται μια απαγωγή τότε ακολουθεί δεύτερη απαγωγή από τον άλλο γονέα. Χρειαζόμαστε εξειδικευμένα, κεντρικά δικαστήρια σε όλες τις χώρες μας που θα γνωρίζουν το αντικείμενο και θα ασχολούνται με τις υποθέσεις αυτές μέσα σε 24 ώρες από τη γνωστοποίησή τους. Χρειαζόμαστε επίσης περισσότερη εκπαίδευση των δικηγόρων και των δικαστών μας. Ας μην ξεχνάμε ότι στη βάση των υποθέσεων αυτών υπάρχει αγάπη, φόβος και, πολύ συχνά, εκδίκηση. Πολλά παιδιά έχουν υποφέρει και εγώ προσωπικά έχω συνθλιβεί από ορισμένες από τις ιστορίες που άκουσα τον τελευταίο χρόνο. Αναμένω με ανυπομονησία να ακούσω τι έχουν να προτείνουν το Συμβούλιο και η Επιτροπή.

<SPEAKER ID=176 NAME="Mitchell">
Κύριε Πρόεδρε, οι απαγωγές παιδιών τα οποία εν συνεχεία διέρχονται τα εθνικά σύνορα αποτελούν αντικείμενο μεγάλου ενδιαφέροντος το οποίο εξετάζεται τώρα από το Συμβούλιο. Θα ήθελα να αναγνωρίσω δημοσίως τον ρόλο που έπαιξε το Ευρωπαϊκό Κοινοβούλιο κάνοντας το θέμα αυτό ευρύτερα γνωστό στην Ευρώπη. Ιδιαίτερα, θα ήθελα να αναγνωρίσω τον ρόλο που έπαιξε η δική μου ευρωβουλευτής, η κ. Banotti, ως ειδική μεσολαβήτρια για τις διαμεθοριακές απαγωγές παιδιών.
<P>
Αυτή τη στιγμή το Συμβούλιο εξετάζει το σχέδιο σύμβασης σχετικά με το πεδίο εφαρμογής, τη δικαιοδοσία και την εφαρμογή των αποφάσεων επί θεμάτων οικογενειακού δικαίου. Αποτελεί γνώμη του Συμβουλίου ότι το εργαλείο αυτό, όταν θα τεθεί σε ισχύ, θα βοηθήσει πάρα πολλούς πολίτες στην Ευρωπαϊκή Ένωση. Οι συζητήσεις σχετικά με το σχέδιο της σύμβασης συνεχίζονται. Προτείνεται όπως η σύμβαση, όταν θα ισχύσει, θα εφαρμόζεται στις αστικές διαδικασίες λύσεως του γάμου, διαζυγίου και νόμιμης διάστασης των συζύγων. Επί πλέον, θα αφορά τις αστικές διαδικασίες γονικής εξουσίας επί των τέκνων και των δύο συζύγων που συνέρχονται σε γάμο.
<P>
Αναφορικά με τη δικαιοδοσία, το σχέδιο της σύμβασης προβλέπει ότι οι αρχές ενός κράτους μέλους θα έχουν αρμοδιότητα να αποφασίζουν για θέματα που σχετίζονται με τη λύση του γάμου με βάση κριτήρια που θα αφορούν, αφενός τη συνήθη διαμονή του ενός ή των δύο συζύγων κάτω από ορισμένες συνθήκες και, αφετέρου την εθνικότητα και των δύο γονέων ή την κοινή τους διαμονή που έχει γίνει δεκτή ως μόνιμη.
<P>
Το σχέδιο σύμβασης προβλέπει επίσης ότι οι αρχές του κράτους μέλους στο οποίο εκδίδεται η απόφαση σχετικά με την ακύρωση του γάμου, το διαζύγιο ή τη διάσταση των συζύγων θα έχουν και την αρμοδιότητα να λάβουν απόφαση σχετικά με τη γονική μέριμνα για όλα τα απιδιά των συζύγων υπό ορισμένες συνθήκες, ιδιαίτερα όταν τα παιδιά έχουν τη συνήθη διαμονή τους στο ίδιο κράτος μέλος. Υπό την αίρεση των συζητήσεων στην ομάδα εργασίας, το σχέδιο σύμβασης προβλέπει ότι οι αρμόδιες αρχές θα λαμβάνουν τις αποφάσεις σχετικά με τη γονική εξουσία σύμφωνα με τη Σύμβαση της Χάγης του 1980 για τις αστικές πτυχές των διαμεθοριακών απαγωγών παιδιών.
<P>
Αναφορικά με την αναγνώριση και την επιβολή των αποφάσεων που προέρχονται από αυτές τις περιπτώσεις, το σχέδιο της σύμβασης προβλέπει ότι οι αποφάσεις σχετικά με τη λύση του γάμου, το διαζύγιο ή τη διάσταση του ζεύγους θα έχουν νομική ισχύ και στα άλλα κράτη μέλη της Ευρωπαϊκής Ένωσης. Το ίδιο επίσης θα αφορά και τις αποφάσεις σχετικά με τη γονική εξουσία για τα παιδιά και των δύο γονέων.
<P>
Από τα προαναφερθέντα προκύπτει σαφώς ότι η έγκριση της σύμβασης αυτής θα κάνει δυνατή την υιοθέτηση ενός περισσότερο διαφανούς νομικού καθεστώτος στον τομέα αυτόν. Σύμφωνα με το καθεστώς αυτό, οι αποφάσεις που εκδίδονται σε ένα κράτος μέλος φυσιολογικά θα έχουν εφαρμογή και στα άλλα κράτη μέλη. Ο στόχος είναι η υιοθέτηση της προσέγγισης που προβλέπει η Σύμβαση των Βρυξελλών του 1968 η οποία καθορίζει τη δικαιοδοσία των δικαστηρίων των κρατών μελών σε αστικά και εμπορικά θέματα ούτως ώστε να διευκολύνει την αναγνώριση των αποφάσεων και να καθιερώσει μια ταχεία διαδικασία επιβολής των. Δεν υπάρχει ανάγκη καθορισμού ειδικής διαδικασίας για την αναγνώριση των αποφάσεων.
<P>
Τα αξιότιμα Μέλη του Ευρωπαϊκού Κοινοβουλίου θα πληροφορηθούν με ικανοποίηση ότι το Συμβούλιο έχει εξετάσει τις διατάξεις του σχεδίου σύμβασης για τη δικαιοδοσία. Αυτή τη στιγμή η εργασία του Συμβουλίου επικεντρώνεται στις διατάξεις για την αναγνώριση και την επιβολή. Εξ αιτίας της πολυπλοκότητας των νομικών αντικειμένων που περιλαμβάνονται στο σχέδιο της σύμβασης, αυτή τη στιγμή δεν είναι δυνατόν να καθοριστεί με ακρίβεια ο χρόνος ολοκλήρωσης της σύμβασης. Ωστόσο, θα ήθελα να υπογραμμίσω ότι το Συμβούλιο θεωρεί την ολοκλήρωση της σχετικής εργασίας ως κύρια προτεραιότητα σύμφωνα με τον Τίτλο 6 της Συνθήκης ο οποίος αφορά τη δικαστική συνεργασία σε αστικές υποθέσεις.
<P>
Θα ήθελα να προσθέσω ότι κρατώ υπό σημείωση τη σύσταση της κ. Banotti για τον ειδικό ρόλο που θα μπορούσε να παίξει η Europol ή κάποια παρόμοια υπηρεσία. Πρόκειται για αξιόλογη πρόταση και θα την διαβιβάσω στην ιρλανδή προεδρεύουσα του Συμβουλίου Δικαιοσύνης και Εσωτερικών Υποθέσεων. Θα ήθελα να καταλήξω λέγοντας ότι στην εξέταση του θέματος αυτού πιστεύω ότι το Ευρωπαϊκό Κοινοβούλιο και εκείνα από τα Μέλη του που ενδιαφέρθηκαν ιδιαίτερα έχουν προσφέρει μια πολύ μεγάλη υπηρεσία στο κοινό.

<SPEAKER ID=177 NAME="Gradin">
Κύριε Πρόεδρε, τα θέματα της κηδεμονίας είναι ευαίσθητα γιατί πρόκειται για το μέλλον των παιδιών μας. Επίσης πρόκειται για τις προϋποθεσεις μιάς αποτελεσματικής γονικής μέριμνας. Παραδοσιακά, η ευθύνη των αποφάσεων στα θέματα κηδεμονίας ρυθμίζεται σε εθνικό επίπεδο. Λείπουν τα διακρατικά εργαλεία όσον αφορά το τι θα ισχύει όταν η διένεξη αφορά γονείς από διαφορετικές χώρες μέλη. Αυτό είχε ως αποτέλεσμα σε πολλές περιπτώσεις εξοντωτικές δικαστικές διενέξεις και για τους γονείς και για τα παιδιά. Ωστόσο είναι φυσικό ότι τα παιδιά έχουν και πατέρα και μητέρα ακόμη και μετά από έναν χωρισμό.
<P>
Με αυτά τα δεδομένα, η Επιτροπή έχει ενεργήσει δραστικά για να ρυθμιστεί το θέμα της κηδεμονίας στην Διάσκεψη για τα θέματα του οικογενειακού δικαίου που πρός το παρόν είναι υπό μελέτη στο Συμβούλιο, η λεγόμενη Διάσκεψη Βρυξέλλες ΙΙ. Η επιδίωξη εξ αρχής ήταν να καθορίσει η Διάσκεψη τους κανόνες περί δικαιοδοσίας και διαδικασιών εκτέλεσης κατά την απόφαση σε συζυγικές διενέξεις που αφορούν περισσότερες χώρες μέλη.
<P>
Ως συνέπεια, μεταξύ άλλων, μιάς μελέτης που παρουσίασε η Επιτροπή τον Σεπτέμβριο του 1995, έχει διευρυνθεί το πεδίο εφαρμογής ώστε να περιλαμβάνει και θέματα κηδεμονίας. Η μελέτη έδειξε τις ελλείψεις στους επικρατούντες διεθνείς κανονισμούς και έδειξε σαφώς την ανάγκη ρύθμισης και των θεμάτων κηδεμονίας από ένα μελλοντικό κοινοτικό όργανο.
<P>
Το προσχέδιο διάσκεψης που είναι τώρα υπό μελέτη στο Συμβούλιο σημαίνει ότι το δικαστήριο που έχει δικαιοδοσία να αποφασίζει στις υποθέσεις διαζυγίου, διάστασης ή ακύρωσης ενός γάμου θα μπορεί επίσης να αποφασίζει για υπόθεση κηδεμονίας. δνα βασικό σημείο είναι ότι η χώρα διαμονής των παιδιών είναι η χώρα όπου λαμβάνεται η απόφαση για την υπόθεση. Αν αυτό δεν ισχύει, το δικαστήριο θα μπορεί παρ' όλα αυτά να αποφασίζει για την υπόθεση αν αυτό δεν έρχεται σε σύγκρουση με το συμφέρον των παιδιών, και αν κανείς από τους γονείς δεν είναι αντίθετος με αυτό.
<P>
Ελπίζω πραγματικά να μπορεί σύντομα να τελειώσει το έργο σχετικά με την διάσκεψη. Η Επιτροπή από μέρους της θα ενεργήσει δραστικά ώστε να μπορέσουν να βρεθούν λύσεις στα εναπομείνοντα θέματα. εταν η Διάσκεψη τελεστεί θα αποφευχθούν οι συγκρούσεις που απορρέουν από το ότι δικαστήρια σε διάφορετικές χώρες μέλη καταλήγουν σε αντικρουόμενες αποφάσεις επί της ίδιας υπόθεσης.
<P>
Τέλος, κύριε Πρόεδρε, όσον αφορά την Διάσκεψη της Europol και την σημερινή διαμόρφωση αυτής, δεν εμπεριέχει δυνατότητες ανεύρεσης και φροντίδας απαχθέντων παιδιών. Αλλά τίποτα δεν εμποδίζει την Προεδρία, όπως είπε ο αξιότιμος Υπουργός, να αναλάβει πρωτοβουλίες σ' αυτόν τον τομέα.

<SPEAKER ID=178 LANGUAGE="EN" NAME="Banotti">
Θα ήθελα να ρωτήσω την Επίτροπο: εάν ένα παιδί έχει απαχθεί από πρόσωπο που δεν είναι κάποιος από τους γονείς του, αυτό δεν αποτελεί εγκληματικό θέμα και δεν θα πρέπει να αντιμετωπιστεί από τη Europol; Γνωρίζω ότι υπάρχει διαφορετικό σύνολο κριτηρίων για τις απαγωγές από τους γονείς, αλλά μήπως δεν θα έπρεπε να αναγάγουμε σε τόσο μεγάλη τη διαφορά μεταξύ απαγωγών από γονείς και απαγωγών από εγκληματίες;

<SPEAKER ID=179 NAME="Gradin">
Είναι δύσκολο να απαντήσω σ' αυτήν την ερώτηση. Με την μορφή που έχει η Συνθήκη σήμερα οι δικαιοδοσίες της Europol συμπεριλαμβάνουν εμπόριο με ανθρώπους, το οποίο φυσικά μπορεί επίσης να συμπεριλάβει εμπόριο με παιδιά, αλλά όμως όχι θέματα διενέξεων. επως εγώ το αντιλαμβάνομαι απαιτείται μιά ειδική πρωτοβουλία για αυτό. Αλλά όπως είπα, είναι σημαντικό σ' αυτόν τον τομέα να αναλάβει πρωτοβουλία το Συμβούλιο.

<SPEAKER ID=180 NAME="Πρόεδρος">
Ευχαριστώ πολύ, κυρία Επίτροπε.
<P>
Θα διακόψουμε εδώ τη συζήτηση αυτή, η οποία θα συνεχισθεί στις 9 μ.μ., και θα περάσουμε στην 'Ωρα των Ερωτήσεων προς το Συμβούλιο.

<CHAPTER ID=10>
Ωρα των Ερωτήσεων (Συμβούλιο)
<SPEAKER ID=181 NAME="Πρόεδρος">
Η ημερήσια διάταξη προβλέπει την 'Ωρα των Ερωτήσεων (Β4-0681/96). Θα εξετάσουμε τις ερωτήσεις που απευθύνονται στο Συμβούλιο.
<P>
Ερώτηση αριθ. 1, του κ. James Nicholson (H-0573/96):
<P>
Θέμα: Πολιτική για την ειρήνη
<P>
Μπορεί το Συμβούλιο να καθορίσει τον πολιτικό στόχο που επιδιώκει σήμερα, δεδομένης της έντασης στη Βόρειο Ιρλανδία και της συνεχιζόμενης άρνησης του IRA να άρει την αναστολή της κατάπαυσης του πυρός;

<SPEAKER ID=182 NAME="Mitchell">
Απαντώντας στον αξιότιμο βουλευτή εξ ονόματος του Συμβουλίου, θα ήθελα να πω ότι όλα τα κράτη μέλη επιθυμούν να δουν ένα ειρηνικό και διαρκή διακανονισμό στη Βόρειο Ιρλανδία και ανανέωση της ανακωχής. Η Ευρωπαϊκή Ένωση έχει υποστηρίξει ανεπιφύλακτα τη διαδικασία ειρήνευσης και συμφιλίωσης στη Βόρειο Ιρλανδία. Επί πλέον, το Ευρωπαϊκό Συμβούλιο του Έσσεν επιβεβαίωσε τη δέσμευση της Ευρωπαϊκής Ένωσης στην παροχή της υποστήριξής της για συνδιαλλαγή και αποκατάσταση υγιών οικονομικών θεμελίων.
<P>
Μετά τη δήλωση αυτή, δεν αποτελεί θέμα του Συμβουλίου να σχολιάσει την εξέλιξη της ειρηνευτικής διαδικασίας και τις θέσεις των ενδιαφερομένων μερών, θέματα που εκφεύγουν της σφαίρας αρμοδιότητός του.

<SPEAKER ID=183 LANGUAGE="EN" NAME="Nicholson">
Ευχαριστώ τον προεδρεύοντα για την απάντησή του. Μολονότι κατά μεγάλο μέρος έδωσε την απάντηση που ανέμενα, δεν έχω καμιά αμφιβολία ότι θα συμφωνήσει μαζί μου στο γεγονός ότι ήταν πάρα πολλοί εκείνοι που απογοητεύθηκαν εντονότατα όταν ο IRA διέκοψε την κατάπαυση των εχθροπραξιών - μια κατάπαυση πολύ καλοδεχούμενη την εποχή εκείνη.
<P>
Θα δεχόταν επίσης με ικανοποίηση το γεγονός ότι, παρόλα τα τραγικά γεγονότα των τελευταίων ημερών, η εκεχειρία εκ μέρους των ενωτικών έχει διατηρηθεί; Το γεγονός αυτό υπήρξε πολύ ζωτικό κατά τις τελευταίες ημέρες.
<P>
Δεν θα συμφωνούσε επίσης μαζί μου ότι δεν μπορούμε να ξεχάσουμε τις βόμβες στην Προκυμαία Κάναρυ και στο Μάντσεστερ και τη θεληματική καταστροφή και την απώλεια ανθρώπινων υπάρξεων που είχαν ως αποτέλεσμα ή, ακόμη, και στην ίδια τη χώρα του την ανακάλυψη του εργοστασίου βομβών στην κομητεία Λόϊς και τις ανησυχίες που δημιουργεί, διότι κανείς δεν φτιάχνει βόμβες ή κλέβει φορτηγά για να τοποθετήσει βόμβες χωρίς να έχει σοβαρές προθέσεις;
<P>
Δεν θα συμφωνούσε μαζί μου και δεν θα προέτρεπε τον καθένα - συμπεριλαμβανομένου του Προσωρινού Ιρλανδικού Δημοκρατικού Στρατού - να αποδεχθεί τις αρχές του Γερουσιαστή Μίτσελ όπως καθορίστηκαν από τα άλλα μέρη των συνομιλιών στη Βόρειο Ιρλανδία και να αφήσει ελεύθερη τη διεξαγωγή διαλόγου διότι, καθώς όλοι γνωρίζουμε, διάλογος θα πρέπει να γίνει; Αυτή είναι η πρόκληση προς αυτούς. Κανείς δεν τους κρατάει μακρυά: οι ίδιοι μένουν μακρυά. Η ευκαιρία υπάρχει γι' αυτούς. Δεν θα συμφωνούσε άραγε μαζί μου;

<SPEAKER ID=184 LANGUAGE="EN" NAME="Mitchell">
Ο όλος τομέας κείται εκτός των ορίων αρμοδιότητος του Συμβουλίου. Σε προσωπικό όμως επίπεδο, ίσως να μπορούσα να ανταποκριθώ στον αξιότιμο βουλευτή. Πρώτον, συμφωνώ μαζί του ότι όλοι στη νήσο της Ιρλανδίας απογοητεύθηκαν εντονότατα όταν ο IRA διέκοψε την εκεχειρία. Ασφαλώς υποδέχομαι με ικανοποίηση τη διατήρηση της εκεχειρίας εκ μέρους των ενωτικών και αναμένω την πλήρη αποκατάσταση της διακοπής του πυρός εκ μέρους του IRA το ενωρίτερο δυνατό, κάτι για το οποίο όλοι εργαζόμαστε, ελπίζουμε και προσευχόμαστε να γίνει.
<P>
Είναι βέβαιο ότι κανείς δεν μπορεί να ξεχάσει αυτά που συνέβησαν στην Προκυμαία Κάναρυ, στο Μάντσεστερ ή στην κομητεία Λόϊς ή την πολύ πρόσφατη δολοφονία ενός αστυνομικού της Αστυνομίας της Ιρλανδίας στην κομητεία Λίμερικ.
<P>
Θα ήθελα να πω στον αξιότιμο βουλευτή, που γνωρίζω ότι είναι έντιμος άνθρωπος, ότι το πρόβλημα της Βορείου Ιρλανδίας είναι πρόβλημα μιας διπλής μειοψηφίας. Δεν γνωρίζω εάν το έχει ακούσει ξανά να αναφέρεται έτσι, αποτελεί την προσωπική μου περιγραφή του προβλήματος. Τίποτα δεν μπορεί να γίνει κατά την άποψή μου εάν οι δύο αυτές μειοψηφίες δεν έρθουν κοντά. Οι ενωτικοί αποτελούν μειοψηφία στη νήσο της Ιρλανδίας και οι εθνικιστές αποτελούν μειοψηφία στη Βόρειο Ιρλανδία. Επί πολλά χρόνια έχουμε προσπαθήσει να αλλάξουμε την άποψη που έχει για τον εαυτό του ο εθνικισμός στην Ιρλανδία. Όταν βλέπουμε όμως μια εθνικιστική μειοψηφία να υφίσταται μεταχείριση με ένα τρόπο που περιφρονεί τα δικαιώματά της ως μειοψηφία, τότε ο ρόλος μας γίνεται πάρα πολύ δύσκολος. Αυτό που θα ήθελα να πω στο αξιότιμο Μέλος είναι ότι και οι δύο πλευρές πρέπει να εργασθούν για να σέβονται τις μειοψηφίες της νήσου έτσι ώστε να σεβαστούμε ο ένας τις παραδόσεις του άλλου και να φέρουμε μια διαρκή ειρήνη η οποία δεν θα αποτελεί απειλή για την άλλη πλευρά.
<P>
Εγώ ασφαλώς, εξ ονόματος της προεδρίας, θα σημειώσω και θα θυμούμαι τα σχόλια που έκανε το αξιότιμο Μέλος με πολύ ισορροπημένο και δίκαιο τρόπο, ο οποίος αποτελεί τον συνήθη του τρόπο έκφρασης.

<SPEAKER ID=185 LANGUAGE="EN" NAME="David">
Όλοι μας, ως Μέλη του Ευρωπαϊκού Κοινοβουλίου από το Εργατικό Κόμμα, λυπηθήκαμε εξαιρετικά από τα γεγονότα των προηγούμενων εβδομάδων. Οι βομβιστικές επιθέσεις στο Ενισκίλεν, οι διαδηλώσεις σε μεγάλα τμήματα της Βορείου Ιρλανδίας και η σαφής προσπάθεια του IRA να ξεκινήσει μια ακόμη βομβιστική εκστρατεία στον ηπειρωτικό χώρο του Ηνωμένου Βασιλείου: όλα αυτά πρέπει να καταδικαστούν. Το κράτος δικαίου πρέπει να επικρατήσει χωρίς κανένα δισταγμό. Παράλληλα όμως θα πρέπει να διασφαλίσουμε ότι τα γεγονότα αυτά - μολονότι τραγικά - δεν θα μας αποτρέψουν από την απόφασή μας να συνεχίσουμε τη διαδικασία ειρήνευσης.
<P>
Είναι σαφές ότι ένα από τα κύρια συναισθηματικά θέματα της τελευταίας εβδομάδας υπήρξαν οι παρελάσεις των ανθρώπων του Οράγγη. Η ερώτησή μου προς τον προεδρεύοντα είναι: θα ήταν άραγε χρήσιμο, κατά την άποψή του, εάν η κυβέρνηση του Ηνωμένου Βασιλείου προχωρούσε στη σύσταση ανεξάρτητης επιτροπής η οποία θα εξέταζε τη συμπεριφορά κατά τις παρελάσεις στη Βόρειο Ιρλανδία, θα βοηθούσε στη διασφάλιση ότι οι ακολουθούμενες πορείες κατά τη διάρκεια των παρελάσεων αυτών είναι δίκαιες και σταθερές και θα εξέταζε επίσης το νομικό πλαίσιο διεξαγωγής των παρελάσεων αυτών; Θα βοηθούσε άραγε κάτι τέτοιο;

<SPEAKER ID=186 LANGUAGE="EN" NAME="Mitchell">
Σε απάντηση προς το αξιότιμο Μέλος θα ήθελα να πω ότι η θέση της ιρλανδικής κυβερνήσεως σχετικά με τις παρελάσεις είναι καλά γνωστή, αλλά σήμερα βρίσκομαι εδώ απαντώντας στις ερωτήσεις εξ ονόματος του Συμβουλίου της Ευρωπαϊκής Ένωσης.
<P>
Επαναλαμβάνω εκείνα που είπε νωρίτερα στο Σώμα ο Tαnaiste. Κατά τις τελευταίες δέκα ημέρες έχουν συμβεί γεγονότα τα οποία έχουν οδηγήσει τη Βόριεο Ιρλανδία σε σοβαρή αστάθεια και έχουν θέσει σε κίνδυνο τα ουσιαστικά επιτεύγματα της ειρηνευτικής διαδικασίας κατά τα τελευταία δύο χρόνια. Η αιτία των πρόσφατων αναταραχών προέρχεται από τις βασικές διαφορές που υφίστανται εντός της Βορείου Ιρλανδίας και οι οποίες πρέπει να αντιμετωπιστούν με την επίτευξη μιας νέας αρχής για τις σχέσεις μέσα στη Βόρειο Ιρλανδία, μέσα στη νήσο της Ιρλανδίας, μεταξύ των λαών της Ιρλανδίας και της Βρετανίας, και με τη συμφωνία για νέους θεσμούς και δομές που θα αφορούν το σύνολο των σχέσεων.
<P>
Τίποτα δεν μπορεί να δικαιολογήσει την ευρύτατη διάδοση της βίας και του εκφοβισμού κατά τις τελευταίες δέκα ημέρες. Η βία μπορεί να είναι μια διέξοδος της απογοήτευσης, αλλά το μόνο που μπορεί να κάνει είναι να χειροτερεύσει μια ήδη κακή κατάσταση και δεν πρόκειτια να αντιμετωπίσει τα προβλήματα που βρίσκονται στη ρίζα του κακού. Οι λύσεις θα επιτευχθούν μόνο μέσω διαλόγου, διαπραγματεύσεων και συμβιβασμών. Είναι θεμελιώδες όπως η πολιτική υπερισχύσει αμέσως της βίας του πεζοδρομίου. Το κράτος δικαίου θα πρέπει να φανεί ότι επικρατεί και ότι επιβάλλεται αποτελεσματικά με δίκαιο τρόπο. Θα πρέπει να βρεθεί λύση στο πρόβλημα των διφορούμενων παρελάσεων οι οποίες υπήρξαν οι αφορμές των πρόσφατων ταραχών.
<P>
Αυτά είπε ο Tαnaiste στο Σώμα σήμερα το πρωί. Πιστεύω ότι εάν τα εξετάσετε σε βάθος θα διαπιστώσετε ότι απαντούν στο θέμα που έθεσε ο αξιότιμος βουλευτής.

<SPEAKER ID=187 LANGUAGE="EN" NAME="Ahern">
Κύριε Πρόεδρε, θα ήθελα να πω στον προεδρεύοντα του Συμβουλίου ότι εάν όλοι οι άνθρωποι έχουν την ίδια μεταχείριση σύμφωνα με τον νόμο και εάν η πολιτική εξουσία κρατούσε τα ηνία όπως δεν τα κράτησε πρόσφατα στο Ηνωμένο Βασίλειο και τη Βόρεια Ιρλανδία, τότε δεν έχει σημασία πόσες μειοψηφίες υπάρχουν σε ένα νησί ή ακόμα και σε μια ήπειρο: όλοι μπορούμε να έχουμε την ταυτότητά μας και τις προτιμήσεις μας με την προϋπόθεση ότι έχουμε την ίδια μεταχείριση σύμφωνα με τον νόμο. Δεν θα μπορούσε άραγε να απαντήσει στον αξιότιμο βουλευτή και να δηλώσει ότι το Συμβούλιο καταδικάζει τη βία κάτω από οιεσδήποτε συνθήκες, ότι το Συμβούλιο πράγματι επιθυμεί την αποκατάσταση της εκεχειρίας εκ μέρους του IRA και ότι πράγματι συγχαίρει τους ενωτικούς για τη διατήρηση της δικής τους εκεχειρίας και μάλιστα κάτω από πολύ δύσκολες συνθήκες; Τα γεγονότα των τελευταίων δέκα ημερών υπήρξαν τρομακτικά για όλους εκείνους από εμάς οι οποίοι έχουμε επιμείνει στην αποφυγή της βίας και στις πολιτικές παραδόσεις κατά τα τελευταία 25 χρόνια κάτω από εξαιρετικά δύσκολες και τρομακτικές συνθήκες; Δεν μπορούμε να συνεχίσουμε να κακομεταχειριζόμαστε - να σταυρώνουμε στην πραγματικότητα - ανθρώπους που έχουν παραμείνει προσηλωμένοι στις πολιτικές διαδικασίες, που έχουν προσπαθήσει να διατηρήσουν την ειρήνη με κάθε θυσία, την πολιτική δραστηριότητα με κάθε κόστος και έχουν θέσει τη βία στο περιθώριο. Θα πρέπει τώρα και με κάθε τρόπο που έχουμε στη διάθεσή μας να το υποστηρίξουμε αυτό. Ζητώ σήμερα από το Συμβούλιο να απαντήσει όπως πρέπει.

<SPEAKER ID=188 LANGUAGE="EN" NAME="Mitchell">
Όπως θα αποδειχθεί από τα πρακτικά, έχω απαντήσει σε όλες αυτές τις ερωτήσεις ευθέως και κατάλληλα. Απορρίπτω οποιαδήποτε πρόταση ότι δεν έκανα έτσι. Είμαι βέβαιος ότι το αξιότιμο Μέλος που υπέβαλε την ερώτηση με άκουσε να λέω καθαρά ότι θα ήθελα πάρα πολύ να ιδώ να επανέρχεται η εκεχειρία του IRA, ότι καταδικάζω απερίφραστα τις ενέργειες του IRA και ότι συμμερίζομαι μαζί του και καλωσορίζω την εκεχειρία των ενωτικών. Ίσως εάν τα Μέλη παρακολουθούσαν τη συζήτηση να μπορούσαν να προσφέρουν περισσότερο φως παρά ένταση. Αυτή είναι μια εξαιρετικά λεπτή και σημαντική κατάσταση στην οποία θα πρέπει όλοι να κάνουμε ό, τι μπορούμε για να συμβάλλουμε σε μια λύση, όχι απλά να εκστομίζουμε λόγια, αλλά να κάνουμε συμβολή προς επίλυσή της. Αποτελεί ένα πολύ πολύπλοκο πρόβλημα. Αποτελώ πιθανώς το μόνο Μέλος εδώ μέσα που έχει σπουδάσει την ιρλανδική πολιτική στο Πανεπιστήμιο Κουήνς του Μπέλφαστ και το μόνο που ασκεί επί 17 χρόνια την πολιτική στη νήσο της Ιρλανδίας. Είμαι βέβαιος ότι το αξιότιμο Μέλος από τη Βόρειο Ιρλανδία που έθεσε την ερώτηση με άκουσε να απαντώ χωρίς περιστροφές - γνωρίζω ότι με άκουσε - στην ερώτηση που έθεσε. Ελπίζω ότι τα πρακτικά του Σώματος θα δείξουν πολύ καθαρά το που στεκόμαστε σε συνάρτηση με την ερώτηση.

<SPEAKER ID=189 NAME="Πρόεδρος">
Ερώτηση αριθ. 2, της κ. Saara-Maria Paakkinen (H-0513/96):
<P>
Θέμα: Συνέχιση της συγχρηματοδότησης από κοινού με μη κυβερνητικούς οργανισμούς
<P>
Επί τουλάχιστον μία εικοσαετία η Ευρωπαϊκή Ένωση συγχρηματοδοτεί από κοινού με αναπτυξιακούς μη κυβερνητικούς οργανισμούς την κατασκευή έργων και προγράμματα ενημέρωσης για αναπτυξιακά θέματα στις αναπτυσσόμενες χώρες. Έχουν καταβληθεί προσπάθειες προκειμένου να θεσπισθεί μία νομική βάση για την ιδιαιτέρως αποτελεσματική αυτή συνεργασία, αλλά κατά τις δύο τελευταίες συνεδριάσεις του Συμβουλίου Υπουργών δεν έχει επιτευχθεί ομοφωνία όσον αφορά το σχέδιο κανονισμού.
<P>
Ποιά μέτρα προτίθεται να λάβει υπό την ιδιότητα του Προέδρου του Συμβουλίου, η Ιταλία αφενός, για να βρεθεί μία λύση εν σχέσει με το προκύψαν αδιέξοδο, και αφετέρου, για να διασφαλισθεί η συνέχεια όσον αφορά την δραστηριότητα στον τομέα της συγχρηματοδότησης;

<SPEAKER ID=190 NAME="Mitchell">
Η Κοινότητα συγχρηματοδοτεί από το 1976 αναπτυξιακά προγράμματα με μη κυβερνητικές οργανώσεις. Με το πέρασμα των ετών οι χρηματοδοτήσεις έχουν αυξηθεί προοδευτικά και το 1996 έφθασαν στο ύψος των 174 εκατομμυρίων Ecu σε κατανομές δεσμεύσεων. Μέχρι τώρα οι κατανομές υλοποιούντο από την Επιτροπή χωρίς την υιοθέτηση νομικής βάσεως εκ μέρους του Συμβουλίου. Ωστόσο, το 1995, σε συνέχεια συμφωνίας Συμβουλίου, Κοινοβουλίου και Επιτροπής για την αναγκαιότητα ύπαρξης νομικής βάσεως για τις γραμμές του προϋπολογισμού, η Επιτροπή υπέβαλε πρόταση επί του θέματος αυτού. Δυστυχώς, μέχρι σήμερα, το Συμβούλιο δεν κατόρθωσε να συμφωνήσει σε μια κοινή θέση επί της προτάσεως. Η ιρλανδική προεδρία προτίθεται να κάνει ό, τι μπορεί για να διασφαλίσει το ταχύτερο δυνατόν έγκριση κοινής θέσεως επί του κανονισμού συγχρηματοδότησης των μη κυβερνητικών οργανώσεων.

<SPEAKER ID=191 NAME="Πρόεδρος">
Ερώτηση αριθ. 3, του κ. Otto von Habsburg (H-0515/96):
<P>
Θέμα: Ισχύς των εγγράφων ταυτότητας των βουλευτών του Ευρωπαϊκού Κοινοβουλίου
<P>
Τα έγγραφα ταυτότητας των βουλευτών του Ευρωπαϊκού Κοινοβουλίου αναγνωρίζονταν επί πολλά χρόνια ως ισχύοντα επίσημα έγγραφα για τη διεύλευση των συνόρων από τις αρμόδιες ελβετικές αρχές. Τούτο, ωστόσο, δεν συμβαίνει πλέον, εδώ και λίγο καιρό, τουλάχιστον σε αεροδρόμια όπως της Ζυρίχης. Σύμφωνα με πληροφορίες των αρμόδιων υπαλλήλων τα έγγραφα αυτά δεν αναγνωρίζονται πλέον.
<P>
Αληθεύουν οι πληροφορίες αυτές; Εάν τούτο συμβαίνει, για ποιούς λόγους άλλαξαν τα δεδομένα; Εάν τούτο δεν συμβαίνει, προτίθεται το Συμβούλιο να επισημάνει στις ελβετικές αρχές ότι θα ήταν σκόπιμο να αναθεωρήσουν την πρακτική που εφαρμόζουν αποκαθιστώντας τη διαδικασία που ίσχυε έως τώρα;

<SPEAKER ID=192 NAME="Mitchell">
Σύμφωνα με το Πρωτόκολλο 7 του παραρτήματος Δικαιωμάτων και Ασυλιών της Συνθήκης, η Επιτροπή έχει το δικαίωμα να προσέλθει σε συμφωνίες αναγνώρισης των εγγράφων ταυτότητος των Μελών και των υπαλλήλων των κοινοτικών οργάνων ως νομίμων ταξιδιωτικών εγγράφων μέσα στην επικράτεια τρίτων χωρών. Μεταξύ της Επιτροπής και των ελβετικών αρχών έχει συναφθεί από τον Ιανουάριο του 1975 συμφωνία με την οποία τα έγγραφα ταυτότητας αναγνωρίζονται στην Ελβετία. Η συμφωνία αυτή δεν έχει αλλάξει.
<P>
Φαίνεται ότι το αναφερόμενο συμβάν απετέλεσε μεμονωμένη περίπτωση. Ωστόσο, θα ήθελα να προτείνω στον αξιότιμο βουλευτή να υποβάλει την ερώτησή του στην Επιτροπή η οποία, έχοντας διαπραγματευθεί τη συμφωνία, βρίσκεται σε καλύτερη θέση να απαντήσει στην ερώτηση.

<SPEAKER ID=193 LANGUAGE="EN" NAME="von Habsburg">
Ευχαριστώ τον προεδρεύοντα για την απάντησή του. Αλλά, στο κάτω κάτω, είναι και το Συμβούλιο αρμόδιο για τις χώρες εκτός της Ευρωπαϊκής Ένωσης και ειδικότερα για μια ερώτηση η οποία έχει πολιτικές προεκτάσεις. Η ερώτησή μου είναι απλά και μόνον: έχει ενημερωθεί άραγε το Συμβούλιο σχετικά με τη μεταβαλλόμενη στάση της Ελβετίας; Δεν είναι η πρώτη φορά που έχει συμβεί κάτι τέτοιο. Πρόσφατα συνέβη αρκετές φορές. Δεν θα ήταν χρήσιμο να πληροφορήσουμε τις ελβετικές αρχές ότι πρέπει να ενημερώσουν τους ανθρώπους τους για την ύπαρξη της παραπάνω συμφωνίας με την Επιτροπή;

<SPEAKER ID=194 LANGUAGE="EN" NAME="Mitchell">
Δεν έχει υπάρξει καμιά μεταβολή στη συμφωνία. Εάν έχει υπάρξει αλλαγή συμπεριφοράς αναλαμβάνω την υποχρέωση να διαβιβάσω τις ανησυχίες του Κοινοβουλίου στις ελβετικές αρχές.

<SPEAKER ID=195 NAME="Πρόεδρος">
Ερώτηση αριθ. 4, του κ. Thomas Megahy (H-0531/96):
<P>
Θέμα: Το «Αμετάκλητο» της συμμετοχής στην ΕΕ
<P>
Σε σύνοψη των εργασιών της Διακυβερνητικής Διάσκεψης που παρουσιάσθηκε σε μέλη του Ευρωπαϊκού Κοινοβουλίου στις 5 Ιουνίου 1996 από την Elisabeth Guigou (Fr -Pes) και τον Elmar Brok (Ger - PPE), έγινε η ακόλουθη δήλωση:
<P>
»Για την περίπτωση που ένα κράτος μέλος παραβιάζει τα ανθρώπινα δικαιώματα εκ προθέσεως και κατ'επανάληψη, ή παύει να είναι δημοκρατικό, οι περισσότεροι εκπρόσωποι συμφώνησαν ότι θα είναι δυνατόν να επιβληθούν κυρώσεις σε ένα τέτοιο κράτος... χωρίς, ωστόσο, να φθάσει κανείς στο σημείο να εκδιώξει ένα κράτος μέλος καθόσον κάτι τέτοιο θα υπονόμευε το αμετάκλητο της συμμετοχής στην ΕΕ».
<P>
Συμφωνεί το Συμβούλιο ότι η συμμετοχή στην Ένωση είναι «αμετάκλητη»; Εάν συμφωνεί, θα μπορούσε το Συμβούλιο να αναφέρει πού περιλαμβάνεται η αρχή αυτή στη Συνθήκη της Ρώμης; Συμφωνεί το Συμβούλιο με την άποψη ότι η παραβίαση των ανθρωπίνων δικαιωμάτων και των κανόνων της δημοκρατίας σε ένα κράτος μέλος δεν θα μπορούσαν σε καμιά περίπτωση να οδηγήσουν στην εκδίωξή του; Μήπως έχει παρανοηθεί η γενική πεποίθηση ότι η συμμετοχή στην Ένωση αποτελεί εθελούσια υπόθεση που μπορεί να διακοπεί από τη δημοκρατική απόφαση ενός κράτους μέλους;

<SPEAKER ID=196 NAME="Mitchell">
Σε απάντηση της ερωτήσεως του αξιότιμου βουλευτή, θα ήθελα να τονίσω ότι σύμφωνα με το άρθρο Ν της Συνθήκης της Ευρωπαϊκής Ένωσης, το Συμβούλιο δεν αποτελεί μέρος της Διακυβερνητικής Διάσκεψης που έχει αναλάβει την τροποποίηση των Συνθηκών. Επομένως, το Συμβούλιο δεν έχει καμιά εξουσία για την υιοθέτηση οιασδήποτε θέσης επί των απόψεων που διατυπώνονται στην ερώτηση του αξιότιμου βουλευτή. Θα εκτιμά επομένως ότι το Συμβούλιο δεν έχει ποτέ συζητήσει το πρόβλημα του αμετακλήτου της συμμετοχής στην ΕΕ. Ο αξιότιμος βουλευτής θα καταλαβαίνει ότι μόνο η Διακυβερνητική Διάσκεψη έχει το δικαίωμα να εξετάσει οποιαδήποτε τροποποίηση της Συνθήκης από την άποψη αυτή.

<SPEAKER ID=197 LANGUAGE="EN" NAME="Megahy">
Κύριε Πρόεδρε, θα πρέπει να σας συγχαρώ για μια αντιπροσωπευτική απάντηση Συμβουλίου. Αναρωτιώμουν ποιο είδος απάντησης θα έπαιρνα. Είναι προφανές ότι, μια και δεν το έχετε συζητήσει ποτέ να μην έχετε άποψη επ' αυτού, αλλά είναι πολύ περίεργο το γεγονός ότι οι εκπρόσωποι των διαφόρων κρατών μελών που συμμετέχουν στα προκαταρκτικά της ΔΔ φαίνεται να διατυπώνουν γνώμες και έτσι το θέμα αυτό πρέπει να τριγυρίζει κάπου στο Συμβούλιο. Θα είχε την καλωσύνη ο προεδρεύων να μεταφέρει αυτό το μήνυμά μου στο Συμβούλιο μήπως αρχίσει κάποτε να το συζητεί;
<P>
Δεν θα νόμιζε ο προεδρεύων ότι αυτή η πτυχή του αμετάκλητου είναι εξ ολοκλήρου λανθασμένη, ότι δεν υπάρχει σε καμιά από τις Συνθήκες και επομένως, όπως έχουμε ήδη διαπιστώσει από την περίπτωση της Γροιλανδίας - τμήματος του κράτους της Δανίας - η οποία ήδη είχε εισέλθει ότι δεν υπάρχει νομικό εμπόδιο, εκτός τυχόν οιουδήποτε άλλου πρακτικού εμποδίου, για μια χώρα να αποφασίσει οικειοθελώς να αποχωρήσει από την Ένωση; Ελπίζω επίσης ότι ίσως να υπάρχει κάποιο προηγούμενο με το οποίο να είναι δυνατή η εκδίωξη κρατών που ασκούν αντιδημοκρατικές πολιτικές επί μεγάλο χρονικό διάστημα. Είμαι έκπληκτος που το θέμα αυτό δεν αναφέρθηκε ποτέ, διότι έχω την αίσθηση ότι ορισμένες άλλες χώρες είχαν τόσο αγανακτήσει από τις τότε ενέργειες της βρετανικής κυβερνήσεως που συζητούσαν πράγματι την εκδίωξη της χώρας. Τολμώ να πω ότι ούτε αυτό συζητήθηκε ποτέ στο Συμβούλιο των Υπουργών.

<SPEAKER ID=198 LANGUAGE="EN" NAME="Mitchell">
Δεν είμαι σε θέση να σχολιάσω την τελευταία πρόταση που υπέβαλε ο αξιότιμος βουλευτής, αλλά θα ήθελα να πω ότι το Συμβούλιο των Υπουργών δεν ασχολείται με το να αποβάλλει ή να επιτρέπει σε χώρες να αποχωρήσουν από την Ένωση, αλλά με τις 12 χώρες που χτυπούν την πόρτα της για να εισέλθουν δεδομένου ότι τη θεωρούν ελκυστική.
<P>
Έχοντας απαντήσει στην ερώτηση εξ ονόματος του Συμβουλίου, με την προσωπική μου ιδιότητα θα ήθελα να πω ότι η Ιρλανδία είναι ανοικτή στη θετική εξέταση του αντικειμένου επιβολής κυρώσεων στην περίπτωση που ένα κράτος μέλος παραβιάζει συνεχώς τα ανθρώπινα δικαιώματα. Το θέμα αυτό είναι πολύ λεπτό με ευρύτατες πολιτικές επιπτώσεις και χρειάζεται πολύ περισσότερη σκέψη. Θα ήθελα επίσης να πω ότι, ως το μέλος της Ομάδας Προβληματισμού από την Ιρλανδία, πράγματι θυμούμαι ότι παρόμοια θέματα είχαν συζητηθεί στην Ομάδα Προβληματισμού και εάν κάποτε το Συμβούλιο φτάσει να τα συζητήσει, αυτό θα γίνει ως αποτέλεσμα της έκθεσης της Διακυβερνητικής Διάσκεψης και είμαι βέβαιος ότι οι απόψεις του αξιότιμου βουλευτή που τόσο εύγλωτα εκτέθηκαν εδώ σήμερα θα ληφθούν υπόψη.

<SPEAKER ID=199 LANGUAGE="EN" NAME="McCartin">
Κύριε Πρόεδρε, είμαι γνώστης της ιδέας του αμετάκλητου της συμμετοχής στην Ευρωπαϊκή Ένωση. Η συμπληρωματική ερώτηση που θα ήθελα να υποβάλω είναι: δεν θα συμφωνούσε άραγε μαζί μου ο Υπουργός ότι ο όρος αυτός είναι πολύ αόριστος και ότι αναφέρεται στην με αδιάσπαστο τρόπο αλληλεξάρτηση των οικονομιών της Ευρωπαϊκής Οικονομικής Ένωσης, έτσι ώστε να είναι εξαιρετικά δύσκολο για χώρες να αποχωρήσουν, μολονότι ταυτόχρονα αναγνωρίζεται ότι η Ένωση είναι ένας εθελοντικός οργανισμός και ότι όποιος θέλει να φύγει είναι ελεύθερος να το κάνει; Συχνά έχω απαντήσει σε άτομα από τις Ηνωμένες Πολιτείες που κάνουν παρατηρήσεις σχετικά με την έλλειψη αλληλεγγύης που παρατηρείται ορισμένες φορές στην Ευρωπαϊκή Κοινότητα, ότι εμείς δεν έχουμε μια Εθνική Φρουρά την οποία να μπορούμε να καλέσουμε και να επιβάλλουμε τις απόψεις μας, πιστεύω δε ότι εάν μπορούμε να οικοδομήσουμε μια Ευρωπαϊκή Ένωση χωρίς να εξαναγκάζουμε κανένα να μείνει, τότε νομίζω ότι θα είναι ισχυρότερη και ότι θα έχουμε μεγαλύτερες πιθανότητες να παραμείνουμε, από την ηθική πτυχή, αμετάκλητοι. Ελπίζω ότι ο Υπουργός θα συμφωνήσει μαζί μου.

<SPEAKER ID=200 LANGUAGE="EN" NAME="Mitchell">
Γνωρίζω το αξιότιμο Μέλος επί πολλά χρόνια και δεν μπορώ να βρω κάτι στο οποίο να διαφωνήσω μαζί του. Ως συνήθως έχει αποκρυσταλλώσει την όλη ιδέα και την έχει παρουσιάσει πολύ καλά.
<P>
Θα ήθελα - μόνο για να γίνει συζήτηση - να θέσω ένα θέμα το οποίο ασφαλώς είχα στο μυαλό μου κατά τη διάρκεια των συζητήσεων στην Ομάδα Προβληματισμού. Αυτό είναι ότι η Ευρωπαϊκή Ένωση είναι ανοιχτή μόνο σε δημοκρατίες. Τι θα γινόταν, για παράδειγμα, είτε τώρα είτε κάποια στιγμή στο μέλλον, εάν σε κάποια συνεδρίαση του Ευρωπαϊκού Συμβουλίου εμφανιζόταν ένας στρατηγός στη θέση Αρχηγού Κράτους ή Κυβερνήσεως; Θα πρέπει άραγε να είναι σε θέση η Ένωση όχι μόνο να επιτρέπει σε ένα κράτος μέλος να αποχωρεί αλλά και να εκβάλλει κάποιο κράτος μέλος διότι παύει να καλύπτει αυτό το κριτήριο, δηλ. ότι πρέπει να είναι δημοκρατία; Στη συνέχεια, το όλο πρόβλημα επιβολής κυρώσεων για παραβιάσεις των ανθρωπίνων δικαιωμάτων εξετάστηκε επίσης από την Ομάδα Προβληματισμού.
<P>
Τα προβλήματα και οι πρακτικές αυτές δεν έχουν εμφανιστεί ακόμη στην Ένωση και ασφαλώς υποστηρίζω και ταυτίζομαι με όσα είπε ο κ. McCartin σήμερα.

<SPEAKER ID=201 NAME="Πρόεδρος">
Δεδομένου ότι ο συντάκτης της δεν είναι παρών, η ερώτηση αριθ. 5 καταπίπτει.
<P>
Ερώτηση αριθ. 6, του κ. Georges Berthu (H-0538/96):
<P>
Θέμα: Ζώνη ελευθέρων συναλλαγών
<P>
Κατά τη σύνοδο εργασίας των υπουργών γεωργίας της Ευρωπαϊκής Ένωσης στις 7 Μαΐου 1996, στο Οτράντο (Ιταλία), ο προεδρεύων του Συμβουλίου παρουσίασε έγγραφο με το οποίο καταγγέλλονται οι κίνδυνοι πολλαπλασιασμού των ζωνών ελευθέρων συναλλαγών, επισημαίνοντας, σύμφωνα με τον Τύπο, ότι η πολιτική αυτή «αγνοεί πλήρως τις κλαδικές συνέπειες παρόμοιων συμφωνιών ή θεωρεί δεδομένο ότι ολόκληροι παραγωγικοί τομείς θα καταφέρουν να επιβιώσουν από το πλήγμα του ανοίγματος των αγορών».
<P>
Σκοπεύει το Συμβούλιο να δημοσιοποιήσει το έγγραφο αυτό και να το διαβιβάσει σε όλους τους βουλευτές και ειδικότερα στα μέλη της Επιτροπής Γεωργίας και της Επιτροπής Εξωτερικών Οικονομικών Σχέσεων;
<P>
Δεν θεωρεί χρήσιμο το Συμβούλιο να φροντίσει για την εκπόνηση αμερόληπτης και πολυφωνικής μελέτης (για την οποία ούτε η εκτέλεση, ούτε η ανάθεση, ούτε η υπογραφή των συμβάσεων θα ανήκουν στην Επιτροπή) περί των συνολικών συνεπειών της πολιτικής ελευθέρων συναλλαγών της Κοινότητας;
<P>
Πώς σκοπεύει το Συμβούλιο να επαναφέρει την Επιτροπή στο ρόλο της αυστηρής εφαρμογής των κατευθύνσεων που καθορίζει το ίδιο; Δεν θα μπορούσε να επωφεληθεί από τη Διακυβερνητική Διάσκεψη προκειμένου να εξαλείψει τις ασάφειες των άρθρων 113 και 228 σχετικά με το βαθμό αυτονομίας της Επιτροπής στον τομέα αυτό, ενισχύοντας ιδίως τη διαφάνεια κατά τις διεθνείς εμπορικές διαπραγματεύσεις και αφαιρώντας σαφώς από την Επιτροπή κάθε αρμοδιότητα προκαταρκτικής υπογραφής που θα μπορούσε να δεσμεύσει de jure ή de facto την Κοινότητα;

<SPEAKER ID=202 NAME="Mitchell">
Το έγγραφο που παρουσίασε η προεδρία στο άτυπο Συμβούλιο Γεωργίας της 7ης Μαΐου 1996 στο Οτράντο της Ιταλίας αναφορικά με την καθιέρωση ζωνών ελευθέρων συναλλαγών και τις επιπτώσεις τους στην κοινοτική γεωργία, συνεχίζει να αποτελεί ένα ανεπίσημο έγγραφο εργασίας της προεδρίας και δεν έχει υιοθετηθεί ή εγκριθεί από το Συμβούλιο.
<P>
Αναφορικά με την επίσημη κοινοτική θέση σχετικά με την εγκατάσταση ζωνών ελευθέρων συναλλαγών με τρίτες χώρες, όπως αυτή υιοθετήθηκε από το Συμβούλιο στις 22 Ιουνίου 1995, το Συμβούλιο απεφάσισε ότι πριν καταλήξει σε οποιαδήποτε μελλοντικά βήματα η Επιτροπή θα πρέπει να εξετάσει τη συμβατότητα όλων των προγραμματιζόμενων συμφωνιών με τους κανονισμούς του Παγκόσμιου Οργανισμού Εμπορίου. Επιπρόσθετα, θα πρέπει να αξιολογήσει τις επιπτώσεις των συμφωνιών αυτών στις κοινές πολιτικές καθώς και σε σχέση με τους κύριους εμπορικούς εταίρους της Ένωσης.
<P>
Συμφωνήθηκε επίσης ότι οι αξιολογήσεις αυτές θα εξεταστούν από την επιτροπή του άρθρου 113, το COREPER και το Συμβούλιο πριν από την έγκριση των αντίστοιχων οδηγιών διαπραγμάτευσης. Πέραν τούτων, το Ευρωπαϊκό Συμβούλιο Κορυφής της Φλωρεντίας, στις 21 και 22 Ιουνίου τρέχοντος έτους, κάλεσε το Συμβούλιο των Υπουργών να παρουσιάσει στο Ευρωπαϊκό Συμβούλιο Κορυφής του Δουβλίνου τον Δεκέμβριο έκθεση σχετικά με την εξέλιξη της εμπορικής πολιτικής και τις προτιμησιακές συμφωνίες της Κοινότητας.
<P>
Τέλος, το Συμβούλιο δεν αποτελεί μέρος της Διακυβερνητικής Διάσκεψης που είναι υπεύθυνη για την τροποποίηση των συνθηκών. Το Συμβούλιο, επομένως, δεν έχει εξουσία για να υιοθετήσει οποιαδήποτε θέση αναφορικά με τυχόν αναθεώρηση των άρθρων 113 και 228 της Συνθήκης, όπως προτείνεται στην ερώτηση του αξιότιμου βουλευτή.

<SPEAKER ID=203 LANGUAGE="FR" NAME="Berthu">
Σας ευχαριστώ, Κύριε Πρόεδρε, για την απάντησή σας, η οποία, σημειωτέον, με ικανοποιεί μονάχα εν μέρει, μιας και πίσω από τα συγκεκριμένα ζητήματα που ανέφερα στην ερώτησή μου ήθελα να εγείρω το εξής γενικότερο θέμα: στην αρχή της θητείας της παρούσας ιρλανδικής προεδρίας, είναι μήπως διατεθειμένο το Συμβούλιο να μεταβάλει την πολιτική του έναντι της Επιτροπής; Είναι άραγε αποφασισμένο να ξαναπάρει τα ηνία στα χέρια του και να μην επιτρέπει πλέον την Επιτροπή να ενεργεί κατά βούληση, κάτι που επισημαίνουμε εδώ και πολλά χρόνια, και ιδίως μετά την υπογραφή των συμφωνιών της ΓΣΔΕ;
<P>
Είμαστε σήμερα σε θέση να διαπιστώσουμε πως το περιεχόμενο του Γύρου της Ουρουγουάης εμπεριέχει σημαντικότατα κενά σε ό, τι αφορά νομισματικά θέματα, κοινωνικά ζητήματα, περιβαλλοντικά ζητήματα, θέματα γεωργίας. Αναρωτιόμαστε σήμερα με τι τρόπο θα μπορέσουμε να επανέλθουμε στα βήματά μας, και τότε ακριβώς βλέπουμε την Επιτροπή να λαμβάνει όλο και περισσότερες πρωτοβουλίες για προώθηση κάθε μορφής ελεύθερων συναλλαγών, και μέχρι -όπως είχε αναγγείλει προσφάτως στη Γενεύη ο κ. Brittanνα λέει πως πρέπει να προχωρήσουμε ακόμη πιο πέρα στην κατεύθυνση της απελευθέρωσης του παγκόσμιου εμπορίου.
<P>
Συνεπώς, Κύριε Πρόεδρε, βεβαίως και θα πρέπει θα προωθούμε την απελευθέρωση, αλλά πάνω σε μια υγιή βάση, λαμβάνοντας υπόψη όλες τις αστάθμητες, θετικές ή αρνητικές συνέπειες για τις οικονομίες των κρατών, και κυρίως τις επιπτώσεις επί της απασχόλησης, που πολύ σωστά η Ιρλανδία έθεσε ως θέμα πρώτιστης προτεραιότητας της προεδρίας της. Πρόκειται, επομένως, για ζήτημα ουσιαστικής σημασίας, και για το λόγο αυτό φρονούμε πως η Ιρλανδία θα πρέπει να ξαναπάρει στα χέρια της τα ηνία των διεθνών διαπραγματεύσεων και να ελέγχει εκ νέου τις δραστηριότητες της Επιτροπής. Ιδού γιατί είναι απαραίτητη ανάγκη, σε κάθε περίπτωση συμφωνίας ελευθέρων συναλλαγών που θα προκύπτει, να εκπονείται μια αντικειμενική και τεκμηριωμένη μελέτη των αντίστοιχων συνεπειών, κατά τρόπο ώστε, στο μέλλον, το Ευρωπαϊκό Κοινοβούλιο να μη συζητά πλέον εν αγνοία των δεδομένων.

<SPEAKER ID=204 LANGUAGE="EN" NAME="Mitchell">
Κρατώ σημείωση των όσων είπε το αξιότιμο Μέλος στην παρέμβασή του. Το Ευρωπαϊκό Συμβούλιο της Φλωρεντίας στις 21 και 22 Ιουνίου πράγματι κάλεσε το Συμβούλιο να παρουσιάσει έκθεση σχετικά με τις εξελίξεις στην εμπορική πολιτική και τις προτιμησιακές συμφωνίες της Κοινότητος στο Ευρωπαϊκό Συμβούλιο του Δουβλίνου τον Δεκέμβριο. Προφανώς αυτό θα λάβει χώρα κατά τη διάρκεια της ιρλανδικής προεδρίας.
<P>
Σημειώνω ότι υπάρχουν ανησυχίες. Η Διακυβερνητική Διάσκεψη εξετάζει τους αντίστοιχους ρόλους του Συμβουλίου και της Επιτροπής, όπως και όλων των θεσμικών οργάνων. Μέσα σ' αυτό το πλαίσιο ίσως θα έπρεπε να εξεταστούν και οι διοργανικές συμφωνίες. Θα ήθελα ωστόσο να τονίσω ότι έχουν ήδη γίνει συζητήσεις σχετικά με την αυξανόμενη σημασία της περιφερειοποίησης μέσα στα πλαίσια του Παγκόσμιου Οργανισμού Εμπορίου. Ο ΠΟΕ έχει συστήσει επιτροπή περιφερειακών εμπορικών συμφωνιών για να παρακολουθεί τόσο τις υφιστάμενες όσο και τις νέες περιφερειακές εμπορικές ομαδοποιήσεις. Ένας αριθμός μελών του ΠΟΕ έχει ήδη ζητήσει τη διεξαγωγή συζητήσεων επί της περιφερειοποίησης στη Σιγκαπούρη και το θέμα πιθανότατα θα συζητηθεί εκεί. Κατά συνέπειαν, θα υπάρξουν ευκαιρίες εξέτασης του θέματος τόσο στη Σιγκαπούρη όσο και στο Δουβλίνο.

<SPEAKER ID=205 NAME="Πρόεδρος">
Ερώτηση αριθ. 7, του κ. John McCartin (H-0548/96):
<P>
Θέμα: Η εριοβιομηχανία της ΕΕ
<P>
Σκοπεύει η Προεδρία, τους ερχόμενους έξι μήνες, να εγγράψει το θέμα των δυσχερειών που αντιμετωπίζει η εγχώρια εριοβιομηχανία στην ημερήσια διάταξη του Συμβουλίου Γεωργίας;

<SPEAKER ID=206 NAME="Mitchell">
Το μόνο που μπορώ να τονίσω είναι ότι μέχρι τώρα το Συμβούλιο δεν έχει λάβει κάποια πρόταση της Επιτροπής σχετικά με τον τομέα του μαλλιού. Η προεδρία σημειώνει το ενδιαφέρον του αξιότιμου βουλευτή και θα εξετάσει προσεκτικά την οποιαδήποτε πρόταση υποβάλει η Επιτροπή.

<SPEAKER ID=207 LANGUAGE="EN" NAME="McCartin">
Υποδέχομαι επίσημα τον προεδρεύοντα στο Κοινοβούλιο μια και είναι η πρώτη φορά που έρχομαι σε απευθείας επαφή μαζί του. Εκτιμώ όχι μόνον τις προσπάθειές του για την υποβοήθηση της προετοιμασίας της Διακυβερνητικής Διάσκεψης αλλά και το μακροχρόνιο ενδιαφέρον του για τις ευρωπαϊκές υποθέσεις καθώς και τις μακροχρόνιες προσπάθειές του να προωθήσει την ολοκλήρωση και την ένωση της Ευρώπης. Θα ήθελα να δηλώσω δημοσίως ότι αποτελεί έναν από τους πιο εποικοδομητικούς πολιτικούς του ιρλανδικού κοινοβουλίου αναφορικά με ευρωπαϊκά θέματα. Δεν είναι τυχαίο το γεγονός της άμεσης, μέσω της προεδρίας, συμμετοχής του.
<P>
Έθεσα την ερώτηση αυτή διότι μου έκαναν παραστάσεις εκπρόσωποι μιας οργάνωσης ευρωπαϊκού επιπέδου η οποία ενδιαφέρεται για το μαλλί. Παρουσιάστηκε έκθεση στο Κοινοβούλιο από τον κ. Hyland, Μέλος από την Ιρλανδία. Θα ήθελα να πω στον Υπουργό ότι η βιομηχανία αυτή έχει μεγάλες δυνατότητες μέσα στα πλαίσια της Ευρωπαϊκής Ένωσης. Οι κοινοτικές πολιτικές έχουν προωθήσει την ανάπτυξη της βιομηχανίας προβείου κρέατος, αλλά το μαλλί είναι κάποιο άλλο προϊόν που μπορούμε να αναπτύξουμε και να προσθέσουμε αξία.
<P>
Στην Ευρωπαϊκή Ένωση έχουμε 60.000 αγρότες που εξαρτώνται από το πρόβειο κρέας και το πρόβειο γάλα. Οι αγρότες αυτοί λαμβάνουν από την Ένωση 2 δισεκατομμύρια Ecu. Δεν νομίζει ο Υπουργός ότι ίσως να είναι μια καλή ιδέα η προώθηση και η ανάπτυξη του τομέα του μαλλιού έτσι ώστε οι αγρότες να έχουν ένα καλύτερο εισόδημα για την υποστήριξη του οποίου θα δαπανούσαμε μικρότερο ποσό από τα 2 δισεκατομμύρια Ecu τα οποία πληρώνουμε ετησίως;

<SPEAKER ID=208 LANGUAGE="EN" NAME="Mitchell">
Όπως είπα ήδη, το Συμβούλιο δεν έχει λάβει ακόμη την πρόταση της Επιτροπής και όταν τη λάβει ασφαλώς θα την εξετάσει αμέσως.
<P>
Σε απάντηση του ερωτήματος που έθεσε ο αξιότιμος βουλευτής είμαι πολύ ενήμερος των δυσχερειών που αντιμετωπίζουν οι προβατοτρόφοι, όχι μόνο στην Ιρλανδία αλλά και γενικότερα στην Ευρώπη. Γνωρίζω την έκθεση που εκπόνησε ο κ. Hyland και στην οποία έγινε αναφορά. Ασφαλώς θα φέρω υπόψη του κ. Yates, του προεδρεύοντα του Συμβουλίου Γεωργίας, τις συνεισφορές που έγιναν στην παρούσα Ώρα των Ερωτήσεων και θα βεβαιωθώ ότι θα ενημερωθεί για τις ανησυχίες του αξιότιμου Μέλους.

<SPEAKER ID=209 LANGUAGE="EN" NAME="Hyland">
Κύριε προεδρεύοντα, θα ήθελα να συμμετάσχω με τον κ. McCartin στην υποβολή ενός ολόθερμου καλωσορίσματος. Είχαμε την ευκαιρία να σας συναντήσουμε κατά την προετοιμασία της προεδρίας σας και διαπιστώσαμε ότι η συνεργασία μας ήταν εγκάρδια.
<P>
Είμαι πολύ ευτυχής για την απάντησή σας, αλλά θα ήθελα να σας ζητήσω να έρθετε, μέσω της προεδρίας του Συμβουλίου Γεωργίας, σε επαφή με την Επιτροπή ούτως ώστε το αίτημα να συμπεριληφθεί στην ημερήσια διάταξη και να εξεταστεί κατά την ιρλανδική προεδρία. Το λέγω αυτό ιδιαιτέρως εξ αιτίας της δέσμευσης της ιρλανδικής προεδρίας τόσο στη δημιουργία θέσεων εργασίας όσο και στην αγροτική ανάπτυξη. Ο τομέας του μαλλιού παρέχει τη δυναμική δημιουργίας επαρκούς απασχόλησης στις αγροτικές περιοχές με την προϋπόθεση, βέβαια, ότι υφίστανται οι κατάλληλες δομές.
<P>
Μπορώ να ζητήσω από τον προεδρεύοντα να ξεκινήσει ο ίδιος τις ενέργειες προς την Επιτροπή ούτως ώστε να διασφαλιστεί ότι το αντίστοιχο αίτημα θα τεθεί και θα εξεταστεί κατά τη διάρκεια της ιρλανδικής προεδρίας;

<SPEAKER ID=210 LANGUAGE="EN" NAME="Mitchell">
Θα προσπαθήσω να βοηθήσω με κάθε τρόπο τα αξιότιμα Μέλη σ' αυτόν τον τομέα και θα φέρω το θέμα υπόψη του κ. Yates, προεδρεύοντος του Συμβουλίου Γεωργίας. Θα ήθελα να ευχαριστήσω τον κ. McCartin και τον κ. Hyland για τις θερμές ευχές τους για την έναρξη της ιρλανδικής προεδρίας, γεγονός που το εκτιμώ βαθύτατα.

<SPEAKER ID=211 NAME="Πρόεδρος">
Δεδομένου ότι ο συντάκτηςτης δεν είναι παρών, η ερώτηση αριθ. 8 καταπίπτει.
<P>
Ερώτηση αριθ. 9, του κ. Brian Crowley (H-0558/96):
<P>
Θέμα: Καταπολέμηση του λαθρεμπορίου ναρκωτικών
<P>
Είναι το Συμβούλιο ικανοποιημένο από τις προσπάθειες των κρατών μελών που έχουν αναλάβει την καταπολέμηση του λαθρεμπόριου ναρκωτικών κατά μήκος των εξωτερικών συνόρων της Ένωσης, και συγκεκριμένα των θαλάσσιων συνόρων της; Θεωρεί ότι απασχολούν επαρκές προσωπικό και εξοπλισμό για την επιτέλεση αυτού του έργου; Θα μπορούσε να εξετάσει το ενδεχόμενο να διατεθούν κονδύλια από τον κοινοτικό προϋπολογισμό προς ενίσχυση των κρατών μελών που έχουν αναλάβει για λογαριασμό της Ένωσης την αστυνόμευση των απέραντων θαλάσσιων συνόρων της, προκειμένου να ανταποκριθούν αποτελεσματικά σ'αυτά τα καθήκοντα;

<SPEAKER ID=212 NAME="Mitchell">
Η διασφάλιση πιο συντονισμένης και πιο αποτελεσματικής δράσης κατά της εμπορίας και χρήσης των ναρκωτικών αποτελεί μια από τις κύριες προτεραιότητες της ιρλανδικής προεδρίας. Ένα από τα σημαντικά καθήκοντα που θα αναλάβει να εκτελέσει η προεδρία σ' αυτόν τον τομέα είναι να θέσει σε κίνηση μια ολοκληρωμένη εξέταση της επάρκειας συνεργασίας στην προστασία των εξωτερικών συνόρων της Ευρωπαϊκής Ένωσης κατά της εισαγωγής ναρκωτικών δια ξηράς, θαλάσσης και αέρος.
<P>
Η προεδρία έχει ήδη ξεκινήσει συζήτηση επί της τελωνειακής στρατηγικής στα εξωτερικά σύνορα. Έχει υποβάλει προτάσεις σχετικά με την κατάρτιση, τα τεχνικά βοηθήματα, τον ελεγκτικό εξοπλισμό, τις πληροφορίες, την ανάλυση κινδύνων και τη βελτίωση των επικοινωνιών. Η προεδρία προτίθεται να προτείνει κοινή δράση που θα χρησιμεύσει ως νομική βάση για την κατανομή πιστώσεων από τον προϋπολογισμό της Ευρωπαϊκής Κοινότητας. Οι προτάσεις αυτές στοχεύουν στην επίτευξη ενός περισσότερο αποτελεσματικού επιπέδου συνεργασίας κατά της διακίνησης των ναρκωτικών και θα εκπληρώσουν ένα από τα αντικείμενα δράσεων που περιλαμβάνεται στον κατάλογο που εγκρίθηκε από το Ευρωπαϊκό Συμβούλιο της Μαδρίτης τον Δεκέμβριο του 1995 αναφορικά με τα ναρκωτικά.
<P>
Το Συμβούλιο θα αποδόσει επίσης προτεραιότητα στην αναθεώρηση της Συμβάσεως της Νάπολης για την αμοιβαία υποστήριξη μεταξύ των τελωνειακών αρχών και του προγράμματος στρατηγικής του τρίτου πυλώνα «Τελωνεία 2000» όπως επίσης και στη συμμετοχή της ΕΕ στο στρατηγικό σχέδιο της διεθνούς οργάνωσης τελωνείων προς εφαρμογή αποτελεσματικών μέτρων στη βαλκανική οδό μεταφοράς ναρκωτικών.
<P>
Η προεδρία θα εξετάσει επίσης με λεπτομέρεια τις τρέχουσες διατάξεις για τις κοινές επιχειρήσεις τελωνειακής επιτήρησης των εξωτερικών συνόρων. Η εξέταση αυτή θα γίνει ενόψει βελτίωσης της αποτελεσματικότητάς τους. Από το Συμβούλιο θα ζητηθεί γενική εξουσιοδότηση σχετικά μ' αυτές τις επιχειρήσεις έτσι ώστε να μην χρειάζεται η κατ' έτος έγκρισή τους, όπως γίνεται σήμερα. Στη μάχη κατά της εμπορίας των ναρκωτικών θα επιζητήσουμε επίσης να ενθαρρύνουμε τη συνεργασία μεταξύ των τελωνειακών αρχών των κρατών μελών όπως και των ιδιωτικών εμπορικών και ναυτιλιακών συμφερόντων.

<SPEAKER ID=213 LANGUAGE="EN" NAME="Crowley">
Ευχαριστώ τον προεδρεύοντα για την απάντησή του. Τον συγχαίρω επίσης για την απόφασή του όπως το θέμα αντιμετωπιστεί στο υψηλότερο δυνατό επίπεδο κατά τη διάρκεια της ιρλανδικής προεδρίας. Ωστόσο, αποτελεί αντικείμενο κάποιας ανησυχίας τα ρεπορτάζ που διάβασα σε ορισμένες ιρλανδικές εφημερίδες ότι ο Taoiseach κάνει προτάσεις για τη δημιουργία ευρωπαϊκής ακτοφυλακής. Η ανησυχία μου σχετικά μ' αυτό είναι ότι χρήματα τα οποία χρειάζεται απελπιστικά το Ιρλανδικό Ναυτικό για να αναβαθμίσει τον στόλο του και να προστατεύσει τα 140.000 τετραγωνικά μίλια χωρικών υδάτων, προστατεύοντας όχι μόνον τις ιρλανδικές ακτογραμμές αλλά και τα ευρωπαϊκά σύνορα και τους ευρωπαϊκούς χώρους αλιείας, θα διατεθούν σε κάποιον άλλο τομέα. Θα μπορούσαμε να ζητήσουμε τη δέσμευση του προεδρεύοντος ότι δεν θα γίνει μεταφορά πιστώσεων από τις υφιστάμενες υπηρεσίες οι οποίες λειτουργούν πολύ αποτελεσματικά αλλά δυστυχώς δεν διαθέτουν επαρκείς πόρους;

<SPEAKER ID=214 LANGUAGE="EN" NAME="Mitchell">
Όπως είπα, το ενδιαφέρον της προεδρίας και του Συμβουλίου είναι στραμμένο στη συνεργασία και την προστασία των εξωτερικών συνόρων της Ευρωπαϊκής Ένωσης. Τα ναρκωτικά εισέρχονται λαθραία δια ξηράς, θαλάσσης και αέρος. Χρησιμοποιούνται διαφορετικές οδοί ανάλογα με τη φύση και την προέλευση των ναρκωτικών. Τα ναρκωτικά εισέρχονται με διάφορους τρόπους - με ανθρώπους, με ασυνόδευτα φορτία, κρυμμένα σε αυτοκίνητα, πλοία και εμπορευματοκιβώτια και, ειδικότερα για την περίπτωση της κάνναβις, με μικρά σκάφη. Αυτός είναι ο λόγος για τον οποίο είναι σημαντική η επανεξέταση της συνεργασίας έτσι ώστε να μπορέσουμε να καθορίσουμε τους καλύτερους τρόπους διάθεσης των πόρων της Ευρωπαϊκής Ένωσης και των κρατών μελών.
<P>
Ευχαριστώντας τον κ. Crowley για τις ευγενείς ευχές του τις οποίες εκτιμώ, θα ήθελα να προσθέσω ότι την οποιαδήποτε πρόταση που τυχόν έκανε ο Taoiseach τη βλέπω ως συμπλήρωμα και όχι ως αντικατάσταση των υφισταμένων δομών. Θα ήθελα να μνημονεύσω ότι, για παράδειγμα, επί πολλά χρόνια τώρα, όπως καλά γνωρίζει ο κ. Crolwey, προερχόμενος από μία περιοχή της Ιρλανδίας που σημειώνονται πολλές ναυτικές καταστροφές, υπάρχει συνεργασία μεταξύ της RAF και της Ιρλανδικής Αεροπορίας. Αυτή είναι μια πολύ χαλαρή αλλά αποτελεσματική συνεργασία. Έτσι, και η συνεργασία της ακτοφυλακής μπορεί είτε να είναι χαλαρή είτε περισσότερο δομημένη. Η ιδέα όμως και μόνο είναι κάτι που αξίζει να εξεταστεί. Τονίζω, ωστόσο, ότι δεν πρόκειται περί προβλήματος εκτροπής πόρων. Οποιαδήποτε πιθανή εξέλιξη στον τομέα αυτόν θα γίνει με πρόσθετους πόρους και πρόσθετη ενίσχυση.

<SPEAKER ID=215 LANGUAGE="EN" NAME="Malone">
Υποδέχομαι τον προεδρεύοντά μας σήμερα το απόγευμα εδώ. Θα πρέπει να πω ότι διαφωνώ ριζικά με τον κ. Crowley. Το γεγονός ότι η ιρλανδική προεδρία έχει υπογραμμίσει το θέμα των ναρκωτικών και ότι όλα τα Μέλη που μίλησαν σήμερα το πρωί, σχεδόν η πλειοψηφία, θεώρησαν τα ναρκωτικά ως αντικείμενο προτεραιότητας για να αντιμετωπιστεί από την προεδρία με αποτελεσματικό τρόπο, δίνει «ελευθέρας» στην ιρλανδική προεδρία να προχωρήσει και να ασχοληθεί με το θέμα με όποιον τρόπο κρίνει καλύτερο. Πιστεύω ότι η ιδέα της ακτοφυλακής είναι για την Ιρλανδία εξαιρετικά σημαντική διότι είμαστε νησί. Πολύ συχνά έχει αναφερθεί εδώ ότι αυτό είναι που χρειάζεται.
<P>
Είμαι εξαιρετικά ικανοποιημένη που άκουσα τον κ. Mitchell να λέει ότι ήδη γίνονται συζητήσεις αναφορικά με την επανεξέταση του θέματος των εξωτερικών συνόρων και των χερσαίων, θαλάσσιων και εναέριων υπηρεσιών κλπ. Θα ήθελα να του ζητήσω να μας διευκρινίσει από που ακριβώς θα προέλθει η χρηματοδότηση γι' αυτή την υπηρεσία ακτοφυλακής. Ατυχώς, υπήρξε τρομακτική καθυστέρηση στη συμφωνία για τη χρηματοδότηση των διευρωπαϊκών δικτύων. Ελπίζω ότι δεν θα συμβεί το ίδιο με αυτή την εντελώς αναγκαία υπηρεσία.

<SPEAKER ID=216 LANGUAGE="EN" NAME="Mitchell">
Ευχαριστώ και την κ. Malone για τις ευχές της. Αυτήν την πρώτη ημέρα μου στο Κοινοβούλιο οι ευχές και η υποστήριξη των Μελών του Ευρωπαϊκού Κοινοβουλίου από την Ιρλανδία είναι ιδιαίτερα ευπρόσδεκτα και αποτελούν πηγή ενίσχυσης για μένα.
<P>
Σχετικά με την ερώτηση που έθεσε η αξιότιμη βουλευτής, καθώς γνωρίζει η κοινή δράση αποτελεί, σύμφωνα με τις Συνθήκες, νομική δράση εξουσιοδότησης ειδικότερα στον δεύτερο και τρίτο πυλώνα όπως προβλέπει η Συνθήκη της Ευρωπαϊκής Ένωσης. Η ιρλανδική κυβέρνηση προτίθεται να προτείνει κοινή δράση ούτως ώστε να χρησιμεύσει ως νομική βάση για την κατανομή πόρων από τον ευρωπαϊκό προϋπολογισμό. Ασφαλώς αυτό είναι κάτι για το οποίο δεν μπορούμε να ενεργήσουμε μόνοι μας και ελπίζουμε ότι θα κερδίσουμε την υποστήριξη και των άλλων κρατών μελών στην προσέγγιση αυτή. Κατά τη γνώμη μου είναι κάτι που πρέπει να το προσπαθήσουμε. Είπα νωρίτερα κατά τη διάρκεια μιας άλλης συζήτησης στο Σώμα σχετικά με την κοινή εξωτερική πολιτική και πολιτική ασφάλειας ότι πιστεύω πως θα πρέπει να κάνουμε περισσότερα ως μία περιοχή με συντονισμένο τρόπο για να αντιμετωπίσουμε το πρόβλημα αυτό. Το κάθε κράτος μέλος προσπαθεί να το αντιμετωπίσει όσο καλύτερα μπορεί. Τα κράτη μέλη έχουν την κύρια ευθύνη να ανταποκρίνονται στις ανάγκες τους αλλά συλλογικά η Ευρωπαϊκή Ένωση, ως μία περιφέρεια, είναι πολύ αδύναμη στην αντιμετώπιση του προβλήματος αυτού. Αυτή είναι η προσέγγιση που προτίθεται να κάνει η ιρλανδική κυβέρνηση ως προεδρία.

<SPEAKER ID=217 LANGUAGE="SV" NAME="Cederschiφld">
Κύριε Πρόεδρε, ο αγώνας ενάντια στην εγκληματικότητα και τα ναρκωτικά είναι ένα θέμα που βρίσκεται κοντά στους πολίτες. Οι άνθρωποι καταλαβαίνουν ότι σ' αυτόν τον τομέα χρειάζεται συνεργασία υπεράνω συνόρων. Είναι θετικό ότι η Προεδρία δίνει τόσο πολύ βάρος σ' αυτά τα θέματα και προσδοκούμε με ζωηρό ενδιαφέρον μιά πρωτοβουλία στο θέμα των ναρκωτικών, πέραν των άλλων την συνεργασία όσον αφορά το τελωνείο και την αστυνομία. Θέλω επ' ευκαιρία να απευθύνω από πλευράς μιάς σουηδέζας βουλευτή θερμές ευχές.
<P>
Θέλω να κατευθύνω την ερώτηση μου σε έναν τομέα που θα μπορούσε να βελτιωθεί και θα μπορούσε να συμπεριλαμβάνεται σ' αυτήν την πρωτοβουλία: Γιατί δεν έχουν δημιουργηθεί ακόμη οι ίδιες δυνατότητες πρακτικής, καθημερινής συνεργασίας για τους αστυνομικούς όπως ήδη υπάρχουν στον τομέα της μετανάστευσης και του τελωνείου; Από πλευράς τελωνείων υπάρχουν εντός του προγράμματος Matteus καλές προτάσεις, και αν δούμε τον σχεδιασμό των δραστηριοτήτων, αφορά ως επί το πλείστον την συνεργασία μεταξύ αστυνομικών σχολών. Γιατί να μην σκεφτούμε να επεκτείνουμε την αστυνομική συνεργασία σαν κάτι δεδομένο στο πρόγραμμα Matteus;

<SPEAKER ID=218 LANGUAGE="EN" NAME="Mitchell">
Ευχαριστώ την αξιότιμη βουλευτή για τα καλά της λόγια τα οποία εκτιμώ.
<P>
Σε σχέση με την ερώτηση που θέτει, ο τρίτος πυλώνας βρίσκεται ακόμη σε εμβρυακό στάδιο. Υπάρχει εδώ και λίγο χρόνο. Ασφαλώς ελπίζω ότι με την κύρωση της Σύμβασης της Europol η συνεργασία υπό τον τρίτο πυλώνα θα αναπτυχθεί. Τα ζητήματα που θέτει η αξιότιμη βουλευτής είναι αξιόλογα και θα πρέπει να εξεταστούν και να προωθηθούν στην αρχική φάση. Συλλογικά χρειάζεται να κάνουμε περισσότερα για το πρόβλημα αυτό.
<P>
Θα μπορούσα ίσως να συμπληρώσω ότι κατά τη διάρκεια της παρουσίασης των προτεραιοτήτων της ιρλανδικής προεδρίας για την Ευρωπαϊκή Ένωση που έκανε ο Tαnaiste στο Σώμα σήμερα το πρωί μία από τις προτεραιότητες που καθορίσαμε στις προτάσεις μας για τα ναρκωτικά και το οργανωμένο έγκλημα είναι και η ανταλλαγή και κατάρτιση των οργάνων επιβολής του νόμου. Είμαι πολύ ικανοποιημένος να συμφωνήσω με τις προτάσεις που έκανε η αξιότιμη βουλευτής.

<SPEAKER ID=219 NAME="Πρόεδρος">
Δεδομένου ότι αναφέρονται στο ίδιο θέμα, θα εξετασθούν από κοινού:
<P>
η ερώτηση αριθ. 10, του κ. Gerard Collins (H-0559/96): Θέμα: Σύμφωνο Εμπιστοσύνης
<P>
Οι Ευρωπαίοι ηγέτες στη Διάσκεψη Κορυφής της Φλωρεντίας παρείχαν πολιτική υποστήριξη στις προτάσεις του Προέδρου Santer σχετικά με «Σύμφωνο Εμπιστοσύνης» για προ-απασχόληση. Ωστόσο, οι επικεφαλής κρατών και κυβερνήσεων δεν προέβλεψαν την απαραίτητη χρηματοδότηση για την εφαρμογή των προτάσεων του Προέδρου Santer οι οποίες έχουν τη δυνατότητα να δημιουργήσουν οικονομική ανάπτυξη και νέες ευκαιρίες απασχόλησης στα κράτη μέλη της ΕΕ. Ποιές προτάσεις προτίθεται να παρουσιάσει το Συμβούλιο των Υπουργών για να έχει πρακτικά αποτελέσματα η πολιτική υποστήριξη του «Συμφώνου Εμπιστοσύνης» της Διάσκεψης Κορυφής της Φλωρεντίας και, συγκεκριμένα, ποιά είναι τα σχέδια του Συμβουλίου για τη χρηματοδότηση της εφαρμογής των προτάσεων του «Συμφώνου Εμπιστοσύνης»;
<P>
η ερώτηση αριθ. 11, του κ. Josι Apolinαrio (H-0561/96): Θέμα: Μέτρα για τη δημιουργία απασχόλησης για νέους ηλικίας κάτω των 25 ετών
<P>
Λαμβάνοντας υπόψη τα απαράδεκτα υψηλά ποσοστά ανεργίας που παρατηρούνται στην Ευρωπαϊκή Ένωση (σύμφωνα με το Eurostat, 10, 9 % συνολικά, στα τέλη Απριλίου 1996) και, κυρίως, το γεγονός ότι το ποσοστό ανεργίας των νέων ηλικίας κάτω των 25 ετών είναι διπλάσιο του γενικού ποσοστού (21, 5 % έναντι 10, 9 %), ενώ η ανεργία πλήττει ιδιαίτερα τις νεαρές γυναίκες, ερωτάται το Συμβούλιο εάν γνωρίζει ποιες είναι οι πρωτοβουλίες της σημερινής προεδρίας με στόχο τη δημιουργία προϋποθέσεων για την αύξηση της απασχόλησης των νέων.
<P>
και η ερώτηση αριθ. 12, του κ. Josι Torres Couto (H-0583/96): Θέμα: Μέτρα καταπολέμησης της ανεργίας
<P>
Στη σύνοδο κορυφής της Φλωρεντίας, οι ευρωπαίοι ηγέτες δεν μπόρεσαν να συμφωνήσουν για την εφαρμογή στρατηγικής συνεργασίας στον τομέα της καταπολέμησης της ανεργίας σε ευρωπαϊκή κλίμακα. Δεδομένου ότι η ανεργία συνεχίζει να σημειώνει αύξηση, με αποτέλεσμα να αφορά πλέον 20 εκατ. ευρωπαίων πολιτών, ζητώ από το Συμβούλιο να με ενημερώσει για το περιεχόμενο των μέτρων που σκοπεύει να εφαρμόσει με στόχο την καταπολέμηση της κοινωνικής αυτής μάστιγας, καθώς και για το σχετικό χρονοδιάγραμμα.

<SPEAKER ID=220 NAME="Mitchell">
Θα ήθελα να απαντήσω από κοινού στις ερωτήσεις που κατέθεσαν ο κ. Collins, ο κ. Apolinαrio και ο κ. Torres Couto καθόσο, παρά το γεγονός ότι αναφέρονται σε διαφορετικές πτυχές του προβλήματος της απασχόλησης, και οι τρείς ερωτήσεις αφορούν μεθόδους και τρόπους αντιμετώπισης των κύριων προκλήσεων που θέτει η ανεργία.
<P>
Η Ευρώπη έχει οφεληθεί από την εξέλιξη ενός συγκεκριμένου κοινωνικού μοντέλου στην ήπειρό μας - μια εξέλιξη που συχνά επιτεύχθηκε με μεγάλες θυσίες. Αυτό είναι το μοντέλο που χαρακτηρίζει τις ελεύθερες και δημοκρατικές κοινωνίες μας παρέχοντας σ' αυτές μια ιδιαίτερη θέση στην παγκόσμια οικογένεια των εθνών. Η διατήρηση του ευρωπαϊκού κοινωνικού μοντέλου θα ενισχυθεί από την επιτυχή αντιμετώπιση του προβλήματος της ανεργίας.
<P>
Θα πρέπει να ξεκινήσουμε από τώρα την εκστρατεία κατά της ανεργίας ούτως ώστε να μην καταδικάσουμε τα παιδιά μας και τα παιδιά των παιδιών μας σε συνεχή δυστυχία και αδικία. Η απσχόληση των νέων είναι ιδιαίτερα σημαντική. Κατ' αρχήν, συμμερίζομαι την εκτίμηση του κ. Apolinαrio και θεωρώ, όπως και εκείνος, ότι θα πρέπει να καταβάλλουμε τις καλύτερες των προσπαθειών μας για την απασχόληση των νέων, διότι αυτοί είναι που θα πάρουν τη θέση μας και θα αναλάβουν την ευθύνη προώθησης του ευρωπαϊκού πολιτισμού.
<P>
Όπως έχει διευκρινίσει η Επιτροπή, το Σύμφωνο Εμπιστοσύνης για την Απασχόληση αποτελεί μια ευέλικτη διαδικασία η οποία στοχεύει στην ενίσχυση όλων εκείνων που ενδιαφέρονται να αναλάβουν συγκεκριμένες δεσμεύσεις για να δημιουργήσουν ένα μακροοικονομικό πλαίσιο που θα είναι ευνοϊκό για την απασχόληση. Στοχεύει στην πλήρη εκμετάλλευση του δυναμικού της εσωτερικής αγοράς, στην επιτάχυνση των μεταρρυθμίσεων, στην αγορά εργασίας και στην καλύτερη αξιοποίηση των πολιτικών της Ένωσης υπέρ της ανάπτυξης και της απασχόλησης.
<P>
Το Ευρωπαϊκό Συμβούλιο Κορυφής της Φλωρεντίας του περασμένου μηνός εξέφρασε την πεποίθησή του ότι τα διευρωπαϊκά δίκτυα, η ανάπτυξη των μικρών και μεσαίων επιχειρήσεων και η επιστημονική και τεχνική έρευνα μπορούν να κάνουν ζωτική συνεισφορά στη δημιουργία θέσεων εργασίας και στην ανταγωνιστικότητα.
<P>
Μέσα σ' αυτό το πλαίσιο έχω σημειώσει τις προτάσεις του Προέδρου της Επιτροπής όπως, πρώτον, η κάλυψη των αγροτικών γενικών προσανατολισμών παραμείνει αμετάβλητη όπως επίσης και το κεφάλαιο των διαρθρωτικών ταμείων. Δεύτερον, όπως η οροφή των δαπανών κάλυψης υποχρεώσεων στο κεφάλαιο 3 - εσωτερικές πολιτικές - αυξηθεί κατά ένα δισεκατομμύριο Ecu για την περίοδο 1997-1999 προοριζόμενη κυρίως για σχέδια προτεραιότητας στην υποδομή των δικτύων μεταφορών. Ωστόσο, οι σχετικές καταβολές από τον προϋπολογισμό θα τακτοποιηθούν μέσα στα τρέχοντα όρια της συνολικής οροφής που έχει συμφωνηθεί για τις πραγματικές δαπάνες. Τρίτον, αυτή η αύξηση της οροφής θα συνοδευτεί από περαιτέρω προσπάθεια αναδιάταξης των διαθέσιμων πιστώσεων εντός του κεφαλαίου 3 για να υποστηριχθούν οι αντίστοιχοι τομείς ενδιαφέροντος, επιτρέποντας την αύξηση των συνολικών διαθέσιμων πιστώσεων στα 1, 2 δισεκατομμύρια Ecu.
<P>
Οι προτάσεις αυτές εκπροσωπεύουν μια ολοκληρωμένη προσέγγιση η οποία αποσκοπεί στην καλύτερη δυνατή αξιοποίηση των υφισταμένων πόρων ούτως ώστε να επιτύχει απτά αποτελέσματα σε όρους απασχόλησης, εξευρίσκοντας παράλληλα νέους πόρους χρηματοδότησης.
<P>
Προς χάριν αρτιότητας, θα επιθυμούσα να προσθέσω ότι στόχος είναι η υλοποίηση πολιτικής η οποία θα σέβεται και θα αντανακλά πλήρως την αρχή της επικουρικότητας.

<SPEAKER ID=221 LANGUAGE="EN" NAME="Collins, Gerard">
Θα ήθελα να ευχαριστήσω τον προεδρεύοντα για την ολοκληρωμένη απάντησή του. Τα σχόλια και οι ευχές που απευθύνθηκαν στο πρόσωπό του καλώς έγιναν διότι, από την εμπειρία μου, κανείς δεν έχει κάνει περισσότερα για να διασφαλίσει μια αμεσότερη και αποτελεσματικότερη προεδρία από τον ιρλανδό Υπουργό Ευρωπαϊκών Υποθέσεων. Του ευχόμαστε κάθε καλό και θέλουμε να τον δούμε να επιτυγχάνει στο έργο του.
<P>
Όταν, σε πέντε περίπου μήνες, ο ιρλανδός Πρωθυπουργός θα προσέλθει στο Κοινοβούλιο για να αναφέρει επί της ιρλανδικής προεδρίας, θα κριθεί ειδικότερα από ένα κριτήριο και αυτό θα έχει να κάνει με την αποτελεσματικότητα των μέτρων που ελήφθησαν κατά τη διάρκεια της προεδρίας του για την αντιμετώπιση της ανεργίας. Ο προεδρεύων θα είναι ενήμερος του γεγονότος ότι στη Φλωρεντία το Σύμφωνο Εμπιστοσύνης Santer εγκρίθηκε πολιτικά αλλά δεν εγκρίθηκε οικονομικά. Εάν δεν εγκριθούν οι χρηματοδοτήσεις το Σύμφωνο Santer θα παραμείνει αιωρούμενο.
<P>
Είχαμε το σχέδιο Delors για την ανεργία. Κανένα αντικείμενο δεν έχει σχολιαστεί περισσότερο από αυτό στο Κοινοβούλιο από όλους εκείνους που μιλούν για την ανεργία στην Ευρώπη. Μέχρι σήμερα όμως τα λόγια είχαν μεγαλύτερη επιτυχία από τα έργα. Προτρέπω την προεδρία να κάνει ό, τι είναι δυνατό ούτως ώστε να πείσει εκείνα τα κράτη μέλη τα οποία δίστασαν να έρθουν σε οικονομική υποστήριξη του Προέδρου Santer στη Φλωρεντία να συμφωνήσουν, μην ξεχνώντας τα 18 με 22 εκατομμύρια ανθρώπων που βρίσκονται χωρίς δουλειά και εξαρτώνται από εμάς να κάνουμε κάτι γι' αυτούς.

<SPEAKER ID=222 LANGUAGE="EN" NAME="Mitchell">
Έχω ήδη ευχαριστήσει τον κ. Collins εν τη απουσία του για τα καλά του λόγια νωρίτερα και εκτιμώ πολύ τα εισαγωγικά του σχόλια.
<P>
Η ιρλανδική προεδρία θα προωθήσει όσο είναι δυνατόν τα μέτρα του Προέδρου Santer προς υποστήριξη της δημιουργίας θέσεων εργασίας σε συμφωνία με τα συμπεράσματα του Ευρωπαϊκού Συμβουλίου. Επιπλέον, ουσιαστικό καθήκον της προεδρίας θα αποτελέσει η προετοιμασία της δεύτερης ετησίας εκθέσεως επί της απασχόλησης η οποία θα παρουσιαστεί στο Συμβούλιο του Δουβλίνου τον Δεκέμβριο. Η έκθεση θα αναλύει την μέχρι σήμερα αποτελεσματικότητα των κρατών μελών στην υλοποίηση των γενικών προσανατολισμών του Έσσεν με τα πολυετή προγράμματά τους για την απασχόληση. Αυτό θα παράσχει επίσης ενδείξεις κατευθύνσεων για το μέλλον. Σ' αυτή τη διαδικασία θα δοθεί διαίτερη έμφαση σε ομάδες που απαιτούν ιδιαίτερη προσοχή, όπως τα νεαρά άτομα που επιζητούν την πρώτη εργασία τους, οι μακροχρόνια άνεργοι και οι άνεργες γυναίκες.
<P>
Ως γενική πολιτική φιλοσοφία, υποστηρίζω την όλη ιδέα της επιχειρηματικότητος και της ανταγωνιστικότητος καθώς και την ανάγκη ανταμοιβής της προσπάθειας και της πρωτοβουλίας, κάτι που πρέπει να υπάρχει στη βάση της προσπάθειας δημιουργίας απασχόλησης. Σε ολόκληρη την έκταση της Ευρωπαϊκής Ένωσης έχουμε τώρα πρωτοφανή επίπεδα υλικού πλούτου, πρωτοφανή για οποιαδήποτε περίοδο της ευρωπαϊκής ιστορίας αλλά υπάρχει και ένας μεγάλος αριθμός ανθρώπων που δεν συμμετέχουν στην πρόοδο που έχει επιτευχθεί. Δεν ζητώ συγγνώμη από κανένα για τη δεύτερη αρχή που πιστεύω ότι θα πρέπει να υπάρχει, δηλ. την αρχή της κοινωνικής δικαιοσύνης. Όταν παράγουμε πλούτο μπορούμε να τον κατανείμουμε, αλλά πρέπει να τον παράγουμε πρώτα και να ενθαρρύνουμε εκείνους που μπορούν να τον παράγουν. Θα συνιστούσα στο Σώμα να εξετάσει το πρόγραμμα της ιρλανδικής κυβερνήσεως για την τοπική ανάπτυξη το οποίο αποτελεί μια προσπάθεια αναδιανομής ορισμένου τμήματος του πλούτου κατά τέτοιο τρόπο ώστε να βοηθήσει τις φτωχώτερες αστικές και αγροτικές περιοχές. Το πρόγραμμα στοχεύει ειδικά στη δημιουργία θέσεων εργασίας, στην εκπαίδευση, στην κατάρτιση, στη βελτίωση του περιβάλλοντος και την κατάρτιση στη διαχείριση των κοινοτήτων διότι οι κακές συνθήκες διαβίωσης των ανθρώπων μπορεί να αποτελέσουν προσθετικό στοιχείο στα μειονεκτήματά τους. Αυτή είναι μια ολοκληρωμένη προσέγγιση την οποία ελπίζω να μπορέσω να αναπτύξω σε επόμενη ερώτηση ενός άλλου Μέλους του Σώματος.
<P>
Δεν πιστεύω ότι όλα ανάγονται στην επιχειρηματικότητα. Πρέπει να ενθαρρύνουμε και να διευκολύνουμε την επιχειρηματικότητα αλλά ταυτόχρονα πρέπει να έχουμε υπόψη μας και την έννοια της κοινωνικής δικαιοσύνης, δύο αρχές που πρέπει να πηγαίνουν χέρι με χέρι. Αυτό αποτελεί βεβαίως κάτι το οποίο εμείς ως προεδρία θα προσπαθήσουμε να προωθήσουμε όσο μπορούμε κατά το εξάμηνο της θητείας μας.
<P>
Θα ήθελα επίσης να ενημερώσω το Σώμα ότι αναμένουμε τις λεπτομερείς προτάσεις της Επιτροπής για το θέμα των διευρωπαϊκών δικτύων το οποίο έθιξε ο αξιότιμος βουλευτής. Κατά τη σύσκεψή τους της 8ης Ιουλίου οι Υπουργοί Οικονομικών συμφώνησαν στη συγκρότηση μιας ομάδας εργασίας υψηλού επιπέδου, όπως ήδη θα γνωρίζουν τα Μέλη του Σώματος, για την εξέταση του θέματος αυτού. Μέσω της ομάδας αυτής, η ιρλανδική προεδρία θα εξετάσει τις δυνατότητες επίτευξης συμφωνίας μεταξύ των εταίρων και θα προσπαθήσει να διασφαλίσει μια απόφαση.

<SPEAKER ID=223 LANGUAGE="PT" NAME="Apolinαrio">
Κύριε Πρόεδρε, ευχαριστώ πολύ τον κ. Προεδρεύοντα του Συμβουλίου για τα συμπαθητικά του λόγια.
<P>
Θα ήθελα απλώς, συμπληρωματικά, να εκφράσω δύο ειδών ανησυχίες.
<P>
Η πρώτη, που είναι γενική: η απασχόληση είναι, προφανώς, μία από τις μεγάλες προκλήσεις που αντιμετωπίζει η Ευρωπαϊκή 'Ενωση και, επομένως, θα είναι επίσης συνάρτηση της εξέλιξης του θέματος της απασχόλησης εάν θα επιτύχει ή όχι η ιρλανδική Προεδρία τους στόχους της.
<P>
Στην περίπτωση των νέων κάτω των 25 ετών, πρέπει να σημειωθεί ότι τα δεδομένα της Eurostat παρουσιάζουν διπλάσιο ποσοστό ανεργίας για νέους έως 25 ετών - τα στοιχεία του Απριλίου έδειχναν 21, 5 % ανεργία για τους νέους έως 25 ετών, και 10, 9 % ποσοστό συνολικής ανεργίας -, γι'αυτό και είναι απαραίτητη μία συμπληρωματική προσπάθεια για πρωτοβουλίες τοπικής ανάπτυξης, στήριξης μικρομεσαίων επιχειρήσεων, σύνδεσης με περιβαλλοντικά ζητήματα, κοινωνικής στήριξης, κοινωνικής παρέμβασης, που θα επιτρέψουν να προωθηθούν ειδικές δράσεις δημιουργίας θέσεων απασχόλησης για τους νέους.
<P>
Η δεύτερη πτυχή της συμπληρωματικής ερώτησης αναφέρεται στην πολιτική όσον αφορά τα διαρθρωτικά Ταμεία, και θα ήθελα ο κ. Προεδρεύων να εξηγήσει καλύτερα αυτό που είπε στην αρχική παρέμβασή του, σύμφωνα με το οποίο η θέση του Συμβουλίου είναι ότι θα έπρεπε να διατηρηθεί το σύνολο των δεσμεύσεων που περιλαμβάνονται στις χρηματοδοτικές προοπτικές. Πιστεύω ότι αυτή την προοπτική έδωσε, δηλαδή αμετάβλητες χρηματοδοτικές προοπτικές όσον αφορά τα διαρθρωτικά Ταμεία. Θα ήθελα να επιβεβαιώσω αυτή την πτυχή.

<SPEAKER ID=224 LANGUAGE="EN" NAME="Mitchell">
Αυτό που είπα σε απάντηση της ερωτήσεως ήταν ότι η οροφή των δεσμεύσεων για δαπάνες στη κατηγορία 3, εσωτερικές πολιτικές, θα αυξηθεί κατά ένα δισεκατομμύριο Ecu για την περίοδο 1997-1999 και θα προορίζεται κυρίως για σχέδια προτεραιότητος υποδομών μεταφορών. Ωστόσο, οι αντίστοιχες καταβολές από τον προϋπολογισμό θα εκτελεστούν μέσα στα ήδη υφιστάμενα όρια της συνολικής οροφής που έχει συμφωνηθεί για τις πραγματικές δαπάνες, δηλ. τις πιστώσεις για πληρωμές. Είπα επίσης ότι αυτή η αύξηση της οροφής θα συνοδευθεί από περαιτέρω προσπάθεια για την αναδιάταξη των διαθέσιμων πιστώσεων στην κατηγορία 3 ούτως ώστε να ενισχυθούν οι τομείς για τους οποίους υπάρχει ενδιαφέρον, επιτρέποντας τη συνολική αύξηση των διαθέσιμων πιστώσεων στα 1, 2 δισεκατομμύρια Ecu.
<P>
Σε γενικές γραμμές θα μπορούσα να πω ότι όλοι ενδιαφερόμαστε για την απασχόληση, αλλά η πραγματικότητα είναι ότι δεν κάνουμε αυτά που πρέπει να κάνουμε. Θα πρέπει να κάνουμε τη δημιουργία μιας θέσεως εργασίας το πιο ελκυστικό πράγμα που μπορεί να κάνει ένας επιχειρηματίας. Η πραγματικότητα είναι ότι εάν ο οποιοσδήποτε από εμάς εδώ κέρδιζε τον πρώτο αριθμό του λαχείου οι περισσότερες πιθανότητες θα ήταν ότι θα επένδυε το ποσό αυτό σε ακίνητα ή κάτι παρόμοιο το οποίο θα του έφερνε κάποιο κέρδος χωρίς να αναγκαστεί να μπλέξει με τις δυσχέρειες της απασχόλησης. Δίνουμε φορολογικά κίνητρα για μηχανές αλλά φορολογούμε το εισόδημα από την απασχόληση. Έτσι, πιστεύω ότι θα πρέπει να υπάρξει μια θεμελιώδης αναθεώρηση του σκεπτικού με την οποία να ενθαρρυνθεί η επιχειρηματικότητα και να ανταμοιφθεί η προσπάθεια και με την οποία να αντιμετωπιστούν επίσης, όπως είπε ο αξιότιμος βουλευτής, και ορισμένα από τα υφιστάμενα διαθρωτικά προβήματα.

<SPEAKER ID=225 LANGUAGE="PT" NAME="Torres Couto">
Κύριε Πρόεδρε, το ζήτημα είναι πολύ απλό.
<P>
Κύριε Προεδρεύοντα του Συμβουλίου, είμαι εξαιρετικά ικανοποιημένος με το μετωπικό τρόπο με τον οποίο προσεγγίζετε το θέμα αυτό, και θα με συγχωρήσετε για κάποια δηκτικότητα σε σχέση με τη συμπληρωματική ερώτηση που θέτω, αλλά πάνε μερικά χρόνια που βρίσκομαι εδώ και αυτές οι ερωτήσεις που υποβάλλονται στο Συμβούλιο όσον αφορά την απασχόληση αρχίζουν πλέον, κατά την άποψή μου, να μοιάζουν με άσκηση σαδομαζοχισμού, επειδή είχαν αρχίσει να υποβάλλονται, από εμένα και από άλλους συναδέλφους, όταν η ανεργία στην Ευρώπη έπληττε 11-12 εκατομμύρια ανέργους. Οι δηλώσεις προθέσεων και οι υποσχέσεις των διαδοχικών Προεδριών ήταν όλες ιδιαίτερα πανηγυρικές και αποτελούσαν ασκήσεις μεγάλων διακηρύξεων. Αυτό που συμβαίνει είναι ότι, σήμερα, έχουμε 18 εκατομμύρια ανέργους, 50 εκατομμύρια αποκλεισμένους, και εγώ πιστεύω ότι το ζήτημα βρίσκεται ακριβώς σε μία φράση που διατύπωσε ο κ. Πρόεδρος στο τέλος μιας από τις παρεμβάσεις του, που ήταν: »πρώτα πρέπει να δημιουργήσουμε πλούτο, και μετά πρέπει να τον κατανείμουμε.»
<P>
Αλλά πιστεύω ότι εδώ ακριβώς το ζήτημα καθίσταται θεμελιώδες. Κύριε Πρόεδρε, αυτή η σχεδόν αποκλειστικά μονεταριστική προσέγγιση, που υιοθετήθηκε σε σχέση με τα ζητήματα της απασχόλησης, είναι ο τρόπος που οι αξιότιμοι κύριοι θεωρούν ως τον πιο λογικό, τον πιο θετικό, για να δημιουργήσουμε θέσεις απασχόλησης; Θα είναι δυνατό να δούμε μία συγκεκριμένη προσέγγιση για την καταπολέμηση της ανεργίας μόνο δια της οδού της νομισματικής πολιτικής, χωρίς να λάβουμε υπόψη πολύ αποτελεσματικά μέτρα στο επίπεδο της αγοράς εργασίας, των ενεργών πολιτικών για την απασχόληση, της στήριξης των μικρομεσαίων επιχειρήσεων, των επιλεκτικών ενισχύσεων σε δυναμικούς τομείς που πρέπει να υποστηριχθούν κατάλληλα;
<P>
Εγώ πιστεύω ότι αυτά τα ζητήματα είναι θεμελιώδη, και υπάρχει ένα ακόμη θεμελιώδες ζήτημα, κύριε Πρόεδρε: πριν μερικά χρόνια, όταν ο Πρόεδρος Ντελόρ παρουσίασε εδώ τη Λευκή Βίβλο για την Ανταγωνιστικότητα και την Απασχόληση, είπε ότι δεν υπάρχουν εθνικές λύσεις για το πρόβλημα της καταπολέμησης της ανεργίας. Αυτό που συμβαίνει είναι ότι, σήμερα, η άποψη που μας εκφράζεται είναι πως οι λύσεις για την καταπολέμηση της ανεργίας δε μπορούν πια να είναι ειδικά ευρωπαϊκές, αλλά πρέπει να είναι μία εθνική προσέγγιση και πρέπει να τηρηθεί με ζήλο η αρχή της επικουρικότητας.
<P>
Προσωπικά πιστεύω ότι αυτό μας διαφοροποιεί και μπορεί να οδηγήσει σε άλλη μία αποτυχία, στην περίπτωση αυτή της ιρλανδικής Προεδρίας, σε σχέση με την επείγουσα καταπολέμηση του προβλήματος της ανεργίας.

<SPEAKER ID=226 LANGUAGE="EN" NAME="Mitchell">
Δεν ξέρω που βρισκόταν τα τελευταία λεπτά της ώρας ο αξιότιμος βουλευτής αλλά βέβαια δεν έχει αντλήσει αυτό το συμπέρασμα από εκείνα που είπα. Ελπίζω ότι θα συγχωρήσει την ευθύτητά μου διότι αυτή είναι μια πολύ σημαντική ερώτηση. Υπήρξα σαφέστατος σ' εκείνα που είπα. Μίλησα για απασχόληση και επιχειρηματικότητα και κοινωνική δικαιοσύνη. Μίλησα για ανακατανομή. Μίλησα για το πρόγραμμα τοπικής ανάπτυξης της Ιρλανδίας. Είμαι βεβαιος ότι παρόμοια προγράμματα υπάρχουν και σε άλλες χώρες, αλλά εκείνο που συνιστώ στα Μέλη του Σώματος είναι η έκθεση του ΟΟΣΑ για την τοπική ανάπτυξη στην Ιρλανδία. Δεν αναφέρθηκα σε καμιά μονεταριστική προσέγγιση. Επιπλέον, το ιρλανδικό πρόγραμμα τοπικής ανάπτυξης αποτελεί μια εταιρική σχέση πρώτα απ' όλα μεταξύ Ευρωπαϊκής Ένωσης και κράτους και δεύτερον μεταξύ κράτους και κοινωνικών εταίρων: επιχειρήσεων, συνδικαλιστικών οργανώσεων και αγροτών. Λυπούμαι που ο αξιότιμος βουλευτής δεν κατενόησε αυτά που είπα την πρώτη φορά, ελπίζω όμως ότι θα τα αντιληφθεί τώρα.
<P>
Πέραν τούτων, θα πρέπει να καταλάβουμε ότι δεν κυβερνούμε οικονομίες, κυβερνούμε κράτη. Η απασχόληση έχει τόσο θεραπευτική όσο και οικονομική αξία. Όχι μόνο δεν αποφεύγω τους νέους τρόπους προσέγγισης του προβλήματος σε ευρωπαϊκό ή σε επίπεδο κράτους μέλους αλλά είμαι και ο υπεύθυνος Υπουργός - στο γραφείο του Πρωθυπουργού - για την τοπική ανάπτυξη στη χώρα μου. Θα δεχόμουν με ευχαρίστηση την ευκαιρία να συζητήσω το θέμα της τοπικής ανάπτυξης και της συμβολής που μπορεί να κάνει όχι μόνο στη δημιουργία θέσεων εργασίας αλλά και στην αντιμετώπιση της κοινωνικής αδικίας που υφίσταται γενικότερα στην Ευρωπαϊκή Ένωση.

<SPEAKER ID=227 NAME="Πρόεδρος">
Ερώτηση αριθ. 13, του κ. Jonas Sjφstedt (H-0564/96):
<P>
Θέμα: H υπόθεση «Journalisten»
<P>
Το Ευρωπαϊκό Δικαστήριο πρόκειται να λάβει σύντομα απόφαση στην υπόθεση που εκκρεμεί μεταξύ της εφημερίδας «Journalisten» και του Συμβουλίου Υπουργών της Ένωσης. Το Συμβούλιο παρουσίασε ενώπιον του Δικαστηρίου την άποψή του για τα θέματα που αφορούν τη διαφάνεια και την αρχή της δημοκρατίας. Με την ευκαιρία αυτή θα ήθελα να θέσω τις εξής ερωτήσεις:
<P>
Ποιά νομική αξία έχει ο Κώδικας Δεοντολογίας και οι αποφάσεις της συνόδου του Εδιμβούργου σε ότι αφορά τη διαφάνεια;
<P>
Ποιά αξία έχει, σύμφωνα με τη γνώμη του Συμβουλίου, η σουηδική δήλωση για τη διαφάνεια η οποία εκπονήθηκε κατά τη διάρκεια των διαπραγματεύσεων για την προσχώρηση;

<SPEAKER ID=228 NAME="Mitchell">
Το αξιότιμο Μέλος θα πρέπει να γνωρίζει ότι η απάντησή μου θα είναι κάπως επιφυλακτική καθόσο η υπόθεση της εφημερίδας Journalisten εναντίον του Συμβουλίου βρίσκεται αυτή στιγμή ενώπιον του Πρωτοδικείου και, επομένως, ορισμένα θέματα βρίσκονται υπό την εξέταση της δικαιοσύνης. Εν τούτοις, θα κάνω τα ακόλουθα σχόλια.
<P>
Η υπόψη δήλωση υπεράσπισης ήρθε στο φως της δημοσιότητος από την εφημερίδα Journalisten μέσω του Internet. Σε συνέχεια αυτού του συμβάντος το Πρωτοδικείο απεφάσισε να αναστείλει τις διαδικασίες της υποθέσεως. Σε απάντηση του πρώτου μέρους της ερωτήσεως θα παρέπεμπα το αξιότιμο Μέλος στην απόφαση του Ευρωπαϊκού Δικαστηρίου της 30ης Απριλίου 1996 επί της Υποθέσεως αριθ. C-58/94, δηλ. Ολλανδία κατά του Συμβουλίου. Στην περίπτωση εκείνη η Ολλανδία επεζήτησε την ακύρωση του Κώδικα Συμπεριφοράς αναφορικά με την πρόσβαση του κοινού στα έγγραφα του Συμβουλίου και της Επιτροπής. Η δικαστική εκείνη ενέργεια είχε απορριφθεί από το Δικαστήριο με την αιτιολογία ότι ο Κώδικας Συμπεριφοράς αποτελεί μια εθελοντική διατύπωση συνεργασίας μεταξύ Συμβουλίου και Επιτροπής και «επομένως δεν υπήρχε η πρόθεση όπως ο ίδιος ο κώδικας δημιουργεί νομική δέσμευση».
<P>
Τα ίδια επίσης αφορούν και την περίπτωση των δηλώσεων που κάνει το Ευρωπαϊκό Συμβούλιο. Το Ευρωπαϊκό Δικαστήριο, στην απόφασή του της 13ης Ιανουαρίου 1995 επί της Υποθέσεως αριθ. C-264/94P, είπε ότι η δηλώσεις του Ευρωπαϊκού Συμβουλίου δεν αποτελούν ενέργειες η νομιμότητα των οποίων θα πρέπει να υπαχθεί στο άρθρο 133 της Συνθήκης της ΕΕ.
<P>
Αναφορικά με το δεύτερο ερώτημα του αξιότιμου Μέλους, περιλαμβάνει μια πολιτική αξιολόγηση την οποία δεν ήταν υποχρεωμένο να κάνει το Συμβούλιο. Απλώς δηλώνει ότι η υπόψη δήλωση συνοδευόταν από μία άλλη δήλωση που έκαναν όλα τα κράτη μέλη.

<SPEAKER ID=229 LANGUAGE="SV" NAME="Sjφstedt">
Κύριε Πρόεδρε, ευχαριστώ τον εκπρόσωπο του Συμβουλίου Υπουργών για αυτήν την απάντηση η οποία ήταν ξεκάθαρη και σαφής. δχω εδώ την απόρρητη αναφορά στην οποία αναφέρθηκε.. Εκεί το Συμβούλιο Υπουργών επιχειρηματολογεί αυστηρά κατά της διαφάνειας και πολύ σωστά λέει ότι ο κώδικας συμπεριφοράς δεν σημαίνει κάποιο νόμιμο δικαίωμα να βγεί έξω ένα έγγραφο, παρά μόνον ένας λεγόμενος «προσανατολισμός πολιτικής». Αυτό το αντιλαμβάνομαι ως επιβεβαίωση από μέρους σας αυτής της θέσης.
<P>
Η ερώτηση μου σχετικά με την σουηδική εξήγηση σε συνάφεια με τις διαπραγματεύσεις για την ένταξη ήταν, αν θεωρείτε ότι αυτή η εξήγηση έχει μιά οποιαδήποτε νομική αξία; Είναι δυνατόν, σε μιά νομική διαδικασία, να παραπέμψει κανείς σ' αυτήν;
<P>
Εχω άλλες δύο ερωτήσεις σε σχέση με αυτό. Το Συμβούλιο γράφει στην αναφορά του ότι η Σουηδία διαπράττει ένα παράπτωμα κατά των κοινοτικών νόμων όταν δημοσιοποιείται ένα έγγραφο το οποίο είναι απόρρητο στην ΕΕ. Η πρώτη ερώτηση είναι τότε: δχει το Συμβούλιο την άποψη ότι οι χώρες που εφαρμόζουν την εθνική αρχή της δημοσιοποίησης που είναι πιό προωθημένη από αυτήν της δνωσης διαπράττουν παράπτωμα ως πρός την κοινοτική νομοθεσία;
<P>
Η δεύτερη ερώτηση μου αφορά το γεγονός ότι μερικούς μήνες έπειτα από την υπόθεση με την εφημερίδα Journalisten ένας άλλος σουηδός δημοσιογράφος ζήτησε το ίδιο έγγραφο το οποίο το Συμβούλιο νωρίτερα είχε αρνηθεί να δώσει στην εφημερίδα Journalisten. Τότε δόθηκε το έγγραφο. Αναρωτιέμαι γιατί τότε; ?λλαξαν άποψη επ' αυτού; Ποιά αξιολόγηση και ποιά πολιτική έχει αυτό ως βάση;
<P>
Οπως πολλοί άλλοι εδώ θα ήθελα και εγώ επίσης να καλωσορίσω την Ιρλανδική Προεδρία και να ευχηθώ καλή τύχη.

<SPEAKER ID=230 LANGUAGE="EN" NAME="Mitchell">
Ευχαριστώ το αξιότιμο Μέλος για τις ευγενείς ευχές του. Σε σχέση με το ερώτημα για τον Κώδικα Συμπεριφοράς, η Σουηδία έκανε μια δήλωση και τα άλλα κράτη μέλη έκαναν μια δήλωση λέγοντας ότι την εξέλαβαν ως αποδοχή του Κώδικα εκ μέρους της Σουηδίας. Έτσι έχει, όπως την καταλαβαίνω, η κατάσταση.
<P>
Θα ήθελα να προσθέσω ότι η προεδρία δέχεται με ικανοποίηση οποιεσδήποτε κινήσεις γίνονται προς την κατεύθυνση όπως το Συμβούλιο γίνει περισσότερο ανοιχτό και διαφανές. Εν τούτοις, καθώς το Συμβούλιο αποτελεί ένα όργανο διαπραγματεύσεων στο οποίο πολλές φορές συζητώνται θέματα υψίστης εθνικής σημασίας, θα πρέπει να λαμβάνει υπόψη του τα ενδιαφέροντα των κρατών μελών σε συγκεκριμένα θέματα. Κατά τα τελευταία χρόνια έχει επιτευχθεί αξιόλογη πρόοδος προς την κατεύθυνση εισαγωγής μεγαλύτερης διαφάνειας στο Συμβούλιο, με σημαντική εξέλιξη την κατά το προηγούμενο έτος έγκριση του Κώδικα Συμπεριφοράς για τη διαφάνεια. Ως προεδρία και στο πλαίσιο της τρέχουσας Διακυβερνητικής Διάσκεψης θα υποστηρίξουμε πλήρως τις προτάσεις για την εισαγωγή της φρασεολογίας της Συνθήκης σχετικά με τη διαφάνεια.
<P>
Εάν μπορώ να μιλήσω προσωπικά για μια στιγμή, η ιρλανδική κυβέρνηση είναι πλήρως δεσμευμένη τόσο στην αρχή όσο και στην εφαρμογή της αρχής της διαφάνειας. Οποιεσδήποτε κινήσεις προς την κατεύθυνση μεγαλύτερης διαφάνειας στα νομοθετικά όργανα, συμπεριλαμβανομένου του ιδίου του πλαισίου της Ευρωπαϊκής Ένωσης, είναι ευπρόσδεκτες. Η Ένωση έχει κατηγορηθεί πολλές φορές για έλλειψη διαφάνειας. Όπως όλοι γνωρίζουμε όμως, δεν είναι αυτή η πραγματικότητα. Έχουμε εν τούτοις ευθύνη έναντι εκείνων που μας εξέλεξαν να τους δείξουμε τη σχέση της Ένωσης με την καθημερινή τους ζωή. Μια πολιτική περισσότερο ανοιχτή και περισσότερο διαφανής θα βοηθούσε προς την κατεύθυνση αυτή. Θα ήθελα να συγχαρώ τη σουηδική επιρροή στο Συμβούλιο για την εισαγωγή ενός κλίματος και μιας προσέγγισης στη διαφάνεια η οποία, πιστεύω, είχε καθυστερήσει πολύ.

<SPEAKER ID=231 LANGUAGE="ES" NAME="Palacio Vallelersundi">
Κύριε Προεδρεύοντα του Συμβουλίου, δεδομένου ότι η υποχρέωση για διαφάνεια είναι διαφορετική ανάλογα με τον αν το Συμβούλιο ενεργεί ως νομοθέτης ή ως εκτελεστικό όργανο, μπορεί να επιβεβαιώσει το Συμβούλιο ότι, όταν παραδόθηκε το έγγραφο στο οποίο αναφέρθηκε ο συνάδελφος, το έγγραφο αυτό δεν είχε ουσιαστική πολιτική αξία, και γι' αυτό μπορούσε να γνωστοποιηθεί, κάτι που δε συνέβαινε τη στιγμή της πρώτης αίτησης;
<P>
Και μια δεύτερη ερώτηση, δεν είναι βέβαιο ότι η Ευρωπαϊκή Ένωση θα πρέπει να λαμβάνει υπόψη, σύμφωνα με τη Συνθήκη, όλες τις συνταγματικές παραδόσεις όλων των Κρατών μελών, στη βάση του αμοιβαίου σεβασμού -πέραν του ότι στη Σουηδία υπάρχει μια μεγαλύτερη παράδοση διαφάνειας- και ότι, συνεπώς, όταν ένα Κράτος μέλος λαμβάνει ένα έγγραφο που θίγει ένα άλλο Κράτος μέλος, θα πρέπει να τηρεί έναν κώδικα δεοντολογίας, και ιδιαίτερα αν αυτό διαδίδεται μέσω του Internet ;

<SPEAKER ID=232 LANGUAGE="EN" NAME="Mitchell">
Το αξιότιμο Μέλος θέτει ορισμένα πολύ ενδιαφέροντα ερωτήματα. Αναφορικά με τη συγκεκριμένη υπόθεση βρίσκεται ακόμα στα χέρια της δικαιοσύνης και επομένως δεν επιθυμώ να πω τίποτα παραπάνω από τα σχόλια που ήδη έκανα.
<P>
Η συνταγματική θέση στο κάθε κράτος μέλος θα πρέπει να λαμβάνεται υπόψη. Ωστόσο, στην περίπτωση της Σουηδίας, η χώρα αυτή έχει ωθήσει την Κοινότητα περισσότερο προς την κατεύθυνση της διαφάνειας και είναι μεταξύ των ηγετικών κρατών μελών για τη συμπερίληψη του θέματος στην ημερήσια διάταξη.
<P>
Το αξιότιμο Μέλος με καλεί να σχολιάσω τον ρόλο του Συμβουλίου ως νομοθετικού και ως διοικητικού/πολιτικού οργάνου. Ασφαλώς και υπάρχει διαφορά. Όπως είπα νωρίτερα, όταν ενεργεί με τον δεύτερο ρόλο υπάρχει ασφαλώς διαφορά με την περίπτωση που ενεργεί ως νομοθετικό όργανο.

<SPEAKER ID=233 LANGUAGE="SV" NAME="Lindqvist">
Κύριε Πρόεδρε, γνωρίζω ότι ο ερωτών που προηγήθηκε έλαβε απάντηση σε μιά βασική ερώτηση ημών εκ Σουηδίας. Αυτή η απάντηση είναι πολύ σημαντική καθώς ο όρος της διαφάνειας ενεγράφη στην σουηδική διακήρυξη και η ερώτηση ήταν: Θεωρεί το Συμβούλιο Υπουργών ότι η Σουηδία διαπράττει παράπτωμα ως πρός την Κοινοτική νομοθεσία, αν δίνουμε ένα έγγραφο το οποίο είναι απόρρητο στην ΕΕ;
<P>
Είναι πολύ σημαντικό για εμάς να λάβουμε μιά απάντηση από το Συμβούλιο Υπουργών, διότι αφορά το αν ισχύουν ή όχι οι συναφείς με τις διαπραγματεύσεις διακανονισμοί και συμφωνίες.

<SPEAKER ID=234 LANGUAGE="EN" NAME="Mitchell">
Βρίσκομαι σε δυσκολία αναφορικά με τη συγκεκριμένη υπόθεση διότι το θέμα βρίσκεται ακόμη στη δικαιοσύνη. Γνωρίζω ότι τα Μέλη προβαίνουν σε σχόλια για λόγους διαφορετικούς από εκείνους για τους οποίους ζητούν την απάντηση από εμένα.
<P>
Θα ήθελα να διαβεβαιώσω το Σώμα, όχι απλά εξ ονόματος της προεδρίας, αλλά και ως ο Υπουργός από την Ιρλανδία στην Ομάδα Προβληματισμού η οποία εξέτασε πολλά από αυτά τα θέματα, ότι το παρόν θέμα εξετάζεται στο πλαίσιο της Διακυβερνητικής Διάσκεψης και ότι η προεδρία θα κάνει ό, τι είναι δυνατόν για να προσπαθήσει να προωθήσει τη διαφάνεια, αναγνωρίζοντας ταυτόχρονα το δικαίωμα των κρατών μελών να διεκπεραιώνουν τις υποθέσεις τους με ένα τρόπο στον οποίο, μέσω ενός κώδικος συμπεριφοράς, να συμφωνούν όλοι.

<SPEAKER ID=235 NAME="Πρόεδρος">
Δεδομένου ότι αναφέρονται στο ίδιο θέμα, θα εξετασθούν από κοινού:
<P>
η ερώτηση αριθ. 14, του κ. Alex Smith (H-0566/96): Θέμα: Παραβιάσεις ανθρωπίνων δικαιωμάτων στην Τουρκία
<P>
Δεδομένων των συνεχών παραβιάσεων ανθρωπίνων δικαιωμάτων στην Τουρκία, ποιά μέτρα προτίθεται να λάβει το Συμβούλιο έναντι των τουρκικών αρχών;
<P>
και η ερώτηση αριθ. 15, του κ. Βασίλη Εφραιμίδη (H-0569/96): Θέμα: Παραβίαση των πολιτικών δικαιωμάτων στην Τουρκία
<P>
Σε νέα κατάφωρη παραβίαση των δικαιωμάτων του ανθρώπου προχωρούν οι Τουρκικές αρχές, με την προσπάθεια απαγόρευσης και νέου πολιτικού κόμματος, του Κόμματος Εργατών Τουρκίας, καθώς και με τη βάναυση καταστολή ειρηνικής διαδήλωσης που πραγματοποιούσαν ενάντια σε αυτές τις μεθοδεύσεις Τούρκοι πολίτες στις 24.6.96.
<P>
Η βίαιη παρέμβαση της αστυνομίας ενάντια στους διαδηλωτές είχε σαν αποτέλεσμα τον τραυματισμό 200 πολιτών, τη σύλληψη 250 ατόμων, ακόμα και ανάμεσα στους τραυματίες που είχαν μεταφερθεί στο νοσοκομείο.
<P>
Την ίδια τακτική αυθαίρετων συλλήψεων ακολούθησαν οι τουρκικές αρχές που συνέλαβαν την ίδια ημέρα ηγετικά στελέχη του Κουρδικού Δημοκρατικού Κόμματος μετά τη λήξη των εργασιών Κομματικού Συνεδρίου.
<P>
Ερωτάται το Συμβούλιο αν σκοπεύει να θέσει στις τουρκικές αρχές το θέμα της παραβίασης των πολιτικών δικαιωμάτων στην Τουρκία και ειδικότερα την συνεχιζόμενη τακτική της απαγόρευσης της νόμιμης λειτουργίας κομμάτων και της σύλληψης πολιτικών στελεχών.

<SPEAKER ID=236 NAME="Mitchell">
Το Συμβούλιο αποδίδει τη μέγιστη δυνατή σημασία στον σεβασμό των ανθρωπίνων δικαιωμάτων και τη δημοκρατία στην Τουρκία και δεν διστάζει να καταδικάζει τις παραβιάσεις τους στις επαφές του με τις τουρκικές αρχές. Το Συμβούλιο επανειλημμένα έχει κάνει σαφές στην τουρκική κυβέρνηση, και θα συνεχίσει να το κάνει, ότι η επικράτηση του κράτους δικαίου και των θεμελιωδών ελευθεριών τις οποίες δικαιούνται όλοι οι τούρκοι πολίτες, αποτελούν τη βάση για τις στενότερες σχέσεις μεταξύ Τουρκίας και Ευρωπαϊκής Ένωσης.
<P>
Το Συμβούλιο συνεχίζει να παρακολουθεί προσεκτικά την κατάσταση των ανθρωπίνων δικαιωμάτων και τις εξελίξεις της δημοκρατίας στην Τουρκία.

<SPEAKER ID=237 LANGUAGE="EN" NAME="Smith">
Παραθέτω κι' εγώ το καλωσόρισμά μου και τις καλύτερες ευχές μου στην ιρλανδική προεδρία. Οι σκώτοι είναι επίσης εδώ για να σας υποδεχθούν κ. προεδρεύοντα. Φοβούμαι ότι είμαι μάλλον απογοητευμένος από την απάντηση. Η συμπληρωματική μου ερώτηση είναι: μπορεί ο προεδρεύων να προβλέψει κατάσταση κατά την οποία θα προχωρήσουμε πέραν της απλής καταδίκης των συνεχιζόμενων παραβιάσεων των ανθρωπίνων δικαιωμάτων μέχρις ενός σημείου όπου το Συμβούλιο θα λάβει πράγματι ορισμένα μέτρα όπως η αναστολή των συμφωνιών συνεργασίας, εάν οι παραβιάσεις των ανθρωπίνων δικαιωμάτων συνεχιστούν με την κλίμακα που γίνονται σήμερα;

<SPEAKER ID=238 LANGUAGE="EN" NAME="Mitchell">
Καθώς μιλούμε, ο Tαnaiste κ. Spring συναντάται στο Δουβλίνο με την Υπουργό Εξωτερικών της Τουρκίας. Μπορώ να διαβεβαιώσω το Σώμα ότι οι ανησυχίες που διατυπώνει ο κ. Smith - και εκτιμώ τα σχόλιά του και θα ήθελα να πω go raibh mile maith agat - είναι θέματα που τίθενται τακτικά όταν λαμβάνουν χώρα παρόμοιες συναντήσεις.
<P>
Η απόφαση είναι πολύ λεπτή. Το πρόβλημα πράγματι είναι: μπορούμε άραγε να αυξήσουμε την επιρροή μας στη σφαίρα των ανθρωπίνων δικαιωμάτων συνεχίζοντας να έχουμε το είδος των σχέσεων με την Τουρκία που έχουμε τώρα και η απάντηση είναι ότι μπορούμε. Μπορούμε να έχουμε μεγαλύτερη επιρροή με την παρούσα κατάσταση παρά με οποιαδήποτε άλλη. Με άλλα λόγια μπορούμε να επιτύχουμε περισσότερα με το καρότο παρά με το ραβδί. Η Ένωση κατέληξε σε μια απόφαση για την τελωνειακή ένωση, για παράδειγμα, την οποία το Σώμα τούτο ενέκρινε και κύρωσε. Μπορούμε να επηρεάσουμε καλύτερα την Τουρκία για τα θέματα των ανθρωπίνων δικαιωμάτων εάν τη φέρουμε στο δυτικό τρόπο σκέψεως. Παρακαλώ να είστε βέβαιοι ότι το Συμβούλιο είναι εντελώς ενήμερο του θέματος που έθεσε το αξιότιμο Μέλος και ότι το προβάλλει με κάθε ευκαιρία.

<SPEAKER ID=239 NAME="Εφραιμίδης">
Θα ήθελα πάρα πολύ να συμμεριστώ τα συγχαρητήρια των συναδέλφων μου για τον κύριο Προεδρεύοντα, γιατί είναι Ιρλανδός και νέος άνθρωπος. Ατυχώς όμως, η απάντηση που έδωσε σ'αυτό το θέμα με υποχρεώνει να δώσω συλλυπητήρια στον κύριο Προεδρεύοντα, διότι δεν έκανε τίποτε άλλο παρά να επαναλάβει όσα παραμύθια ακούμε 15 χρόνια.
<P>
Κύριε Προεδρεύοντα του Συμβουλίου, δεν υπάρχει σύνοδος που να μην έχει συζητηθεί με συγκεκριμένα στοιχεία η παραβίαση των ανθρωπίνων δικαιωμάτων στην Τουρκία. Δεν υπάρχει σύνοδος που να μην γίνεται λόγος για τη σφαγή του κουρδικού λαού, για την παραβίαση των δικαιωμάτων των τούρκων πολιτών, που δεν τους επιτρέπεται να ιδρύσουν πολιτικά κόμματα ή και όταν τα ιδρύουν, αν δεν αρέσουν στην κ. Τσιλέρ ή στους εκεί στρατοκράτες, διαλύονται. Και έρχεσθε εσείς, ιρλανδός προεδρεύων και δεν έχετε, ως Ιρλανδός, μια στοιχειώδη ευαισθησία, επαυξημένη σε σχέση με άλλους, και δίνετε αυτήν την απάντηση. Ούτε καρότο, ούτε τίποτε άλλο; απλώς να κάνετε εκείνο που είπατε: αν έρθει ένας στρατηγός και πει στο Συμβούλιο να μπει στην 'Ενωση, όχι μόνον δεν θα τον δεχθείτε, αλλά και θα τον διώξετε. Λοιπόν, ήρθε μια κυρία με φουστάνια, έρχεται ένας κύριος ισλαμιστής και εσείς του προσφέρετε τελωνειακή ένωση και το πρόγραμμα MEDA με πλούσια χρηματοδότηση. Αυτό σας ζητάμε. Αυτά είναι μέτρα. Δεν είναι ούτε καρότα, ούτε κυρώσεις, αλλά αναστολή τέτοιων μέτρων υπέρ της Τουρκίας, υπέρ του καθεστώτος. Μπορείτε να το κάνετε; Αυτή είναι η υποχρέωσή σας και αφήστε τα παραμύθια και την ανάπτυξη του θέματος του σεβασμού και της σημασίας που δίνετε στα ανθρώπινα δικαιώματα και στο κράτος δικαίου.

<SPEAKER ID=240 LANGUAGE="EN" NAME="Mitchell">
Θα πρέπει να ενημερώσω το Σώμα ότι η Τουρκία δεν αποτελεί μέλος της Ευρωπαϊκής Ένωσης και επομένως δεν είμαστε σε θέση να της υπαγορεύσουμε πως να διεξάγει τις υποθέσεις της ή να συμμετάσχουμε μαζί της, όπως θα μπορούσαμε να συμμετάσχουμε με ένα κράτος μέλος, σε μια κοινή προσέγγιση αντιμετώπισης ενός προβλήματος. Το πρόβλημα αυτό είναι πολύ λεπτό, πολύ πραγματικό και πολύ σημαντικό. Ευχαριστώ τον αξιότιμο βουλευτή για τις ευχές του. Θα ήθελα να τον διαβεβαιώσω ότι στόχος της Ευρωπαϊκής Ένωσης είναι η ενθάρρυνση της προόδου προς την κατεύθυνση του εκδημοκρατισμού και της προστασίας των ανθρωπίνων δικαιωμάτων στην Τουρκία. Την ώρα που μιλούσα είπα ότι ο Tαnaiste και Υπουργός Εξωτερικών συναντάται στο Δουβλίνο με την Υπουργό Εξωτερικών της Τουρκίας. Το Σώμα μπορεί να είναι βέβαιο ότι τα θέματα αυτά τίθενται σε κάθε περίπτωση που γίνονται παρόμοιες συναντήσεις. Κατά τη γνώμη μου η πραγματική διπλωματία με το άνοιγμα διαύλων και τη διατήρησή τους ανοικτών, αποτελεί την καλύτερη ευκαιρία που έχουμε για να προωθήσουμε τις απόψεις μας επ' αυτών των θεμάτων. Αυτός είναι ο δρόμος που προτίθεται να ακολουθήσει η προεδρία.

<SPEAKER ID=241 NAME="Πρόεδρος">
Ερώτηση αριθ. 16, της κ. Kirsten Jensen (H-0572/96):
<P>
Θέμα: Η κατάσταση στη Βιρμανία
<P>
Αυτήν την εβδομάδα πέθανε σε φυλακή της Βιρμανίας ο δανός πρόξενος james Leander Nichols. Η αιτία του θανάτου παραμένει αδιευκρίνιστη και οι δανικές αρχές προσπαθούν τώρα να διαλευκάνουν πλήρως τις συνθήκες υπό τις οποίες επήλθε ο θάνατος, ζητώντας τη διεξαγωγή νεκροψίας από ιατροδικαστές που δεν εξαρτώνται από τη Βιρμανική Κυβέρνηση.
<P>
Πώς προτίθεται να αντιδράσει η ΕΕ στο τραγικό αυτό συμβάν; Προτίθεται η ΕΕ να επιβάλει κυρώσεις έναντι της Βιρμανίας;

<SPEAKER ID=242 NAME="Mitchell">
Εξ ονόματος του Συμβουλίου θα ήθελα να εκφράσω τη βαθύτατη συμπάθειά μου στην οικογένεια του κ. Τζέημς Λεάντερ Νίκολς ο οποίος πέθανε στις 22 Ιουνίου 1996 την ώρα που εκρατείτο από την αστυνομία με την κατηγορία χρήσεως fax και τηλεφώνου χωρίς εξουσιοδότηση. Ο κ. Νίκολς ήταν επίτιμος πρόξενος της Δανίας στη Ρανγκούν και εκπροσωπούσε επίσης τη Φινλανδία, τη Νορβηγία και την Ελβετία. Στις 5 Ιουλίου 1996 η ΕΕ εξέδωσε δήλωση με την οποία διατύπωνε τη σοβαρή ανησυχία της για τη συνεχιζόμενη χειροτέρευση της πολιτικής κατάστασης στη Μυανμάρ - Βιρμανία. Με τη δήλωση αυτή η ΕΕ διατύπωνε την απαίτησή της για πλήρεις και ικανοποιητικές εξηγήσεις εκ μέρους των βιρμανικών αρχών σε σχέση με τις συνθήκες που οδήγησαν στον θάνατο του κ. Νίκολς. Επί πλέον, η ΕΕ ζήτησε τη διερεύνηση του θέματος του θανάτου του κ. Νίκολς από τον ειδικό εκπρόσωπο των Ηνωμένων Εθνών στη Μυανμάρ.
<P>
Η κατάσταση και οι πιθανές δράσεις της ΕΕ απετέλεσαν αντικείμενο μακροσκελών συζητήσεων στην ομάδα εργασίας της ΚΕΠΠΑ για την Ασία-Ωκεανία στις 2 Ιουλίου και σε συνέχεια στην Πολιτική Επιτροπή στις 5 Ιουλίου. Επιπλέον, το θέμα της συντονισμένης δράσης της ΕΕ συζητείται σήμερα σε έκτακτη σύσκεψη της ομάδας εργασίας για την Ασία-Ωκεανία υπό το φως των συζητήσεων των Υπουργών του Συμβουλίου Γενικών Υποθέσεων κατά τις 15 και 16 τρέχοντος μηνός.

<SPEAKER ID=243 LANGUAGE="DA" NAME="Kirsten Jensen">
Θα ήθελα να ευχαριστήσω τον Προεδρεύοντα του Συμβουλίου για τα όσα έχουν γίνει μέχρι σήμερα. Όμως, όλα όσα αναφέρει ο Προεδρεύων του Συμβουλίου εμπίπτουν στα πλαίσια της γνωστής ως «κριτικής διπλωματίας». Ο Προεδρεύων, αναφερόμενος στην Τουρκία, δήλωσε ότι πρέπει να διατηρηθούν ανοιχτές διπλωματικές οδοί. Όμως, στην προκειμένη περίπτωση οι διπλωματικές αυτές οδοί είναι «μπλοκαρισμένες». Μια εφημερίδα της Βιρμανίας έγραψε ότι ο κ. Nichols είναι απατεώνας που άξιζε να πεθάνει. Εκπροσωπούσε όμως έναν από τους διπλωματικούς δεσμούς που είχαμε με το καθεστώς της Βιρμανίας. Είναι τώρα νεκρός και αυτό που ζητεί η αντιπολίτευση, το Δημοκρατικό Κίνημα, είναι να επιβληθούν οικονομικές κυρώσεις. Νομίζω ότι η κατάσταση είναι σχεδόν η ίδια με εκείνη που επικρατούσε στη Νότιο Αφρική. Σύσσωμη η αντιπολίτευση ζητεί να επιβληθούν οικονομικές κυρώσεις. Δεν τις επιβάλλουμε δηλαδή παρά τη θέληση του λαού της Βιρμανίας. Συνεπώς, θα ήθελα να καλέσω για μια ακόμη φορά τον Προεδρεύοντα του Συμβουλίου να εξετάσει κατά πόσο θα ήταν δυνατό να ικανοποιηθεί το αίτημα της αντιπολίτευσης στη Βιρμανία και να επιβληθούν κυρώσεις κατά της παράνομης χούντας που κατέχει την εξουσία.

<SPEAKER ID=244 LANGUAGE="EN" NAME="Mitchell">
Θα ήθελα να ενημερώσω το Σώμα ότι το παρόν είναι θέμα που τέθηκε πολύ έντονα από τον δανό Υπουργό Εξωτερικών σε μένα προσωπικά, όταν είχα την ευκαιρία να τον συναντήσω πρόσφατα στη Σουηδία. Γνωρίζω ότι ενδιαφέρει όχι μόνο τα Μέλη από τη Δανία αλλά ολόκληρο το Σώμα. Αναφορικά με τα σχόλια της βιρμανικής κυβέρνησης, υπό τις κρατούσες συνθήκες είναι εξ ολοκλήρου απαράδεκτα και αγενέστατα. Διαβεβαιώνω το Σώμα ότι το θέμα αυτό συζητήθηκε μόλις δύο ημέρες πριν από το Συμβούλιο Γενικών Υποθέσεων και ότι συζητείται σήμερα στις Βρυξέλλες από την ομάδα εργασίας της ΚΕΠΠΑ για την Ασία-Ωκεανία υπό το φως των όσων συζητήθηκαν στο Συμβούλιο Γενικών Υποθέσεων και ότι αποτελεί θέμα το οποίο θα συνεχίσουμε να εξετάζουμε με κάθε δυνατό τρόπο.

<SPEAKER ID=245 LANGUAGE="EN" NAME="Kinnock, Glenys">
Θα μπορούσε ο προεδρεύων να γίνει πιο συγκεκριμένος σχετικά με το θέμα των οικονομικών κυρώσεων; Γνωρίζει άραγε ότι η Αουγκ Σαν Σούου Κίι, η ηγέτης της δημοκρατικής αντιπολίτευσης στη Βιρμανία έχει ζητήσει πρακτικά οικονομικά μέτρα τα οποία, λέγει η ίδια, ότι αποτελούν τον μόνο τρόπο πολιτικής αλλαγής στη χώρα της; Δεν θα πρέπει άραγε να ακούσουμε τις εκκλήσεις της σε αντίθεση με τον τρόπο που δεν ακούσαμε τις εκκλήσεις του Εθνικού Αφρικανικού Κογκρέσσου για οικονομικές κυρώσεις κατά τη διάρκεια του καθεστώτος των φυλετικών διακρίσεων; Κατά τη γνώμη της Αουγκ Σαν Σούου Κίι, οι φτωχοί πολίτες της Βιρμανίας υποφέρουν ήδη αρκετά και οι οικονομικές κυρώσεις το μόνο που θα κάνουν είναι να επιταχύνουν την ημέρα επιστροφής σε μια δημοκρατική και ελέγξιμη κυβέρνηση.
<P>
Θα ήθελα να σας ρωτήσω κ. προεδρεύοντα, ποιά θα είναι η θέση σας την επόμενη εβδομάδα στην Τζακάρτα κατά τη Σύνοδο της ΑSEAN κατά την οποία θα εκπροσωπηθεί το Συμβούλιο; Τι θα πείτε στο SLORC, στο οποίο έχει παραχωρηθεί καθεστώς παρατηρητού στη Σύνοδο - προς εντονότατη απογοήτευση της διεθνούς κοινότητος; Τι θα πείτε πράγματι σ' αυτές τις χώρες της ASEAN, αυτές τις γειτονικές χώρες, που σπεύδουν να επενδύσουν στη Βιρμανία από την οποία ήδη έχουν φύγει η Heineken, η Carlsberg και άλλες βιομηχανίες;

<SPEAKER ID=246 LANGUAGE="EN" NAME="Mitchell">
Η ομάδα εργασίας εξετάζει όλα τα ενδεχόμενα: τίποτα δεν απορρίπτεται, τίποτα δεν θεωρείται δεδομένο και το Συμβούλιο δεν απορρίπτει τις οικονομικές κυρώσεις. Όλα τα ζητήματα αντίδρασης είναι ανοικτά. Μπορώ περαιτέρω να διαβεβαιώσω το Σώμα ότι ο Ταnaiste και Υπουργός Εξωτερικών, κ. Spring, ο οποίος θα βρίσκεται στην Τζακάρτα, θα θέσει το θέμα πολύ έντονα και θα διασφαλίσει ότι οι απόψεις τόσο του Συμβουλίου Γενικών Υποθέσεων όσο και του Σώματος και των λαών της Ευρώπης θα διατυπωθούν με τέτοιο έντονο τρόπο ώστε κανείς να μην μείνει με την παραμικρή αμφιβολία για την άρνηση και για την αποστροφή μας για τα γεγονότα που έλαβαν χώρα.

<SPEAKER ID=247 LANGUAGE="DE" NAME="Posselt">
Kύριε Πρόεδρε, μπορεί η προεδρία να μου πει γιατί σκέπτεται να επιβάλει κυρώσεις στη Bιρμανία, για την οποία έχω κάποια συμπάθεια, ενώ από την άλλη, για παράδειγμα οι κυρώσεις κατά της Kούβας, θα είναι αντιπαραγωγικές; Θα ήθελα γενικώς να μάθω αν υπάρχει μια γενική γραμμή για την πολιτική των κυρώσεων. Θέλουμε να επιβάλουμε τα ανθρώπινα δικαιώματα. Έχουμε οικονομικά συμφέροντα. Θα πρέπει να τα ζυγίζουμε, αλλά δεν θα πρέπει να μετράμε με δύο μέτρα και δύο σταθμά.

<SPEAKER ID=248 LANGUAGE="EN" NAME="Mitchell">
Υπενθυμίζω στον αξιότιμο βουλευτή ότι αυτό που είπα είναι ότι η ομάδα εργασίας για την Ασία-Ωκεανία εξετάζει το θέμα υπό το φως των συζητήσεων των Υπουργών του Συμβουλίου Γενικών Υποθέσεων ενωρίτερα αυτή την εβδομάδα. Δεν απέρριψα τίποτα και δεν δέχθηκα τίποτα: το θέμα συνεχίζει να εξετάζεται.

<SPEAKER ID=249 NAME="Πρόεδρος">
Ερώτηση αριθ. 17, του κ. Marνa Izquierdo Rojo (H-0578/96):
<P>
Θέμα: Απαγόρευση των παρασυρόμενων διχτυών (απλαδιών)
<P>
Έχοντας υπόψη, αφενός, τη θέση Ισπανίας επί του προκειμένου και τη δυνατότητα που έχουν τα κράτη μέλη να καταθέτουν τροπολογίες και να υποβάλλουν προτάσεις και, αφετέρου, την παρατηρούμενη διαφοροποίηση στα αλιευτικά αποθέματα της Βαλτικής, πράγμα που θα αναγκάσει τη Γερμανία και την Αυστρία να μεταβάλουν θέση και επισημαίνοντας ότι η αρμόδια για την αλιεία Eπίτροπος κάλεσε δημοσίως την ισπανική κυβέρνηση να υποβάλει προτάσεις, είναι βέβαιο ότι η τελευταία θα εκμεταλλευθεί τη σημερινή συγκυρία και θα ενσωματώσει στην πρότασή της τη σχετική θέση του Ευρωπαϊκού Κοινοβουλίου.
<P>
Μπορούμε, συνεπώς, να αναμένουμε ότι θα μεταβληθεί η σημερινή θέση του Συμβουλίου σε ό, τι αφορά τα παρασυρόμενα δίκτυα (απλάδια);

<SPEAKER ID=250 NAME="Mitchell">
Όπως θα γνωρίζει η αξιότιμη βουλευτής, η τρέχουσα νομοθεσία σχετικά με τη χρήση των παρασυρόμενων διχτυών η οποία απαγορεύει τη χρήση διχτυών μήκους μεγαλύτερου των 2, 5 χιλιομέτρων στα ύδατα της Κοινότητας, εγκρίθηκε από το Συμβούλιο το 1992. Τον Απρίλιο του 1994 η Επιτροπή υπέβαλε στο Συμβούλιο πρόταση κανονισμού με τον οποίο θα απαγορεύεται ολοκληρωτικά η χρήση αυτών των διχτυών. Το Συμβούλιο έχει εξετάσει την πρόταση αρκετές φορές υπό το φως της γνώμης του Ευρωπαϊκού Κοινοβουλίου του Ιουλίου 1994, χωρίς όμως να έχει καταλήξει σε απόφαση.
<P>
Το θέμα συζητήθηκε για τελευταία φορά στο Συμβούλιο Αλιείας που συνήλθε στις 22 Απριλίου 1996 όταν η Επιτροπή πράγματι είπε ότι θα ήθελε να επιτευχθεί πρόοδος και θα ήταν έτοιμη να αποδεχθεί οποιεσδήποτε εποικοδομητικές ιδέες έθεταν οι αντιπροσωπείες για την επίτευξη ειδικής πλειοψηφίας επί της προτάσεώς της.
<P>
Σχετικά μ' ένα άλλο σημείο, η συζήτηση αυτή δίνει τη δυνατότητα στο Συμβούλιο να επαναλάβει τη σημασία που αποδίδει στη συμμόρφωση με την κείμενη κοινοτική νομοθεσία και να εκφράσει την ικανοποίησή του για την πρόοδο που έχει γίνει σχετικά με την υλοποίηση των διατάξεών της. Οι διαδικασίες πρότασης για κανονισμό ακολουθούν τον δρόμο τους και το θέμα βρίσκεται ακόμη ενώπιον του Συμβουλίου. Σ' αυτή τη φάση των συζητήσεων δεν είναι δυνατόν να κριθεί η θέση που θα πάρει τελικά το Συμβούλιο.

<SPEAKER ID=251 LANGUAGE="ES" NAME="Izquierdo Rojo">
Κύριε Προεδρεύοντα του Συμβουλίου, μπορείτε να διευκρινίσετε αν η ισπανική Κυβέρνηση, στην περίπτωση που θα επιθυμούσε να το πράξει, θα μπορούσε να παρουσιάσει μια νέα πρόταση που να αναφέρει τη νέα κατάσταση της Ιταλίας, να αναφέρει τη δυνατότητα διαφοροποίησης της Βαλτικής και να τροποποιεί τη σημερινή κατάσταση; Δηλαδή, λαμβανομένου υπόψη ότι αν η ισπανική Κυβέρνηση έχει αυτό το δικαίωμα και δεν το χρησιμοποιεί, αυτό θα ήταν κατακριτέο, μπορεί να διευκρινίσει το Συμβούλιο αν η ισπανική Κυβέρνηση θα μπορούσε να παρουσιάσει μια νέα πρόταση;

<SPEAKER ID=252 LANGUAGE="EN" NAME="Mitchell">
Όπως θα γνωρίζει η αξιότιμη βουλευτής από την απάντησή μου, η Επιτροπή πράγματι υπέβαλε πρόταση για κανονισμό με τον οποίο θα απαγορεύεται η χρήση των παρασυρόμενων διχτυών. Η πρόταση αυτή συζητείται. Εξαρτάται από τα κράτη μέλη να υποβάλουν οποιαδήποτε πρόταση θεωρούν κατάλληλη και υποβοηθητική σε όλες τις συνθήκες. Ελπίζω ότι οι συμφωνίες σχετικά με την επιτήρηση και την παρακολούθηση οι οποίες λειτούργησαν κατά την περίοδο αλιείας του τόνου το 1995 εξασφάλισαν ότι οι περισσότερες από τις δυσκολίες των προηγουμένων ετών έχουν λυθεί. Οι ίδιες συμφωνίες θα διασφαλίσουν και κατά το 1996 τη συνέχιση τουλάχιστον μιας τακτικής αλιείας, ενώ η αλιεία του τόνου αποτελεί τώρα μια από τις στενότερα παρακολουθούμενες αλιείες στα ύδατα της ΕΕ. Επομένως, έχει γίνει κάποια σχετική πρόοδος. Αλλά εξαρτάται από τα κράτη μέλη, εάν επιθυμούν να ανταποκριθούν στην πρόταση της Επιτροπής, να υποβάλλουν τις δικές τους προτάσεις προς εξέταση από τα άλλα κράτη μέλη και προς ανταπόκριση εκ μέρους της Επιτροπής.

<SPEAKER ID=253 NAME="Πρόεδρος">
Ερώτηση αριθ. 18, της κ. Susan Waddington (H-0585/96):
<P>
Θέμα: Ιρλανδική Προεδρία - Κοινωνικός Αποκλεισμός
<P>
Στο πρόγραμμα εργασιών της Ιρλανδικής Προεδρίας δίδεται απόλυτη προτεραιότητα στο θέμα του κοινωνικού αποκλεισμού. Δεδομένου ότι ο κατακερματισμός των πολιτικών μέσων στο πλαίσο των υπηρεσιών της Επιτροπής (Απασχόληση-ΓΔ V, Προγράμματα Socrates Leonardo-ΓΔ XXII, Urban-ΓΔ XVI) και τα χαρτοφυλάκια διαφόρων Επιτρόπων (Flynn, Cresson, Wulf-Mathies, Fischler) εμποδίζουν σημαντικά την ανάληψη ολοκληρωμένης δράσης, προτίθεται ο Πρόεδρος να ζητήσει από τον Πρόεδρο Santer να δημιουργήσει επιτελική ομάδα όλων των σχετικών Επιτρόπων, με κοινή αποστολή την ανάπτυξη στρατηγικών και τον συντονισμό των πόρων για την καταπολέμηση του κοινωνικού αποκλεισμού στην Ευρώπη; Συμφωνεί εξάλλου ο Πρόεδρος ότι πρώτη προτεραιότητα της επιτελικής ομάδας θα πρέπει να είναι η υποβολή έκθεσης στο Ευρωπαϊκό Συμβούλιο του Δουβλίνου τον Δεκέμβριο;

<SPEAKER ID=254 NAME="Mitchell">
Ο κοινωνικός αποκλεισμός και η μακροχρόνια ανεργία, μολονότι δεν είναι ταυτόσημα, εν τούτοις είναι σχετικά. Οι πολιτικές, συνεπώς, και οι διαρθρωτικές και προγραμματισμένες δραστηριότητες οι οποίες στοχεύουν στη μακροχρόνια ανεργία, έχουν απευθείας επίπτωση και στον κοινωνικό αποκλεισμό.
<P>
Όπως είπα νωρίτερα, στη χώρα μου έχουμε υλοποιήσει νέες δομές για να αντιμετωπίσουμε τον κοινωνικό αποκλεισμό με δύο τρόπους. Πρώτον, με τη συμμετοχή των τοπικών κοινοτήτων και με την παροχή σ' αυτές αρμοδιοτήτων να αντιμετωπίσουν τα δικά τους προβλήματα σε εταιρική σχέση από κοινού με τις νομοθετημένες αρχές και τους κοινωνικούς εταίρους. Δεύτερον, παρέχουμε πόρους στους συνεταιρισμούς αυτούς για να αντιμετωπίσουν με ένα ευέλικτο, στοχευμένο και ολοκληρωμένο τρόπο τον πολύπλοκο συνδιασμό παραγόντων που δημιουργούν τη φτώχεια και τον κοινωνικό αποκλεισμό. Μέσω μιας στρατηγικής προσέγγισης η οποία συνδέει την εκπαίδευση, την κατάρτιση, την επιχειρηματικότητα, την απασχόληση και τη διαχείριση της γης, ιδιαίτερα στις αστικές περιφέρειες, παρέχουμε την ισχύ στις ίδιες τις κοινότητες να αντικαταστήσουν τον φαύλο κύκλο της μακροχρόνιας ανεργίας και του κοιωνικού αποκλεισμού με ένα παραγωγικό κύκλο, γεγονός που έχει εφαρμογή τόσο στις αστικές όσο και στις αγροτικές περιφέρειες.
<P>
Η ιρλανδική προεδρία υποστηρίζει τη δημιουργία στη ΔΔ μιας ασφαλέστερης βάσεως για την αντιμετώπιση του κοινωνικού αποκλεισμού. Βραχυπρόθεσμα, έχουμε να μάθουμε πολλά ο ένας από τον άλλο και η ιρλανδική προεδρία ανυπομονεί να ηγηθεί της ανταλλαγής ιδεών και εμπειριών.

<SPEAKER ID=255 LANGUAGE="EN" NAME="Waddington">
Θα ήθελα κι' εγώ να ευχαριστήσω τον προεδρεύοντα για την πολύ ενδιαφέρουσα απάντηση που μας έδωσε σχετικά με την ιρλανδική εμπειρία. Σκοπεύει άραγε να χρησιμοποιήσει αυτή την επιτυχή εμπειρία ως μέσον πειθούς των διαφόρων Επιτρόπων και των διαφόρων Γενικών Διευθύνσεων έτσι ώστε να εργαστούν από κοινού για να αναπτύξουν ένα κοινό σκοπό και μία κοινή στρατηγική, χρησιμοποιώντας τους συνδιασμένους τους πόρους, ούτως ώστε να καταπολεμήσουν τον κοινωνικό αποκλεισμό και τη μακροχρόνια ανεργία;

<SPEAKER ID=256 LANGUAGE="EN" NAME="Mitchell">
Καταρχάς θα ήθελα να ζητήσω συγγνώμη από την αξιότιμη βουλευτή. Της έδωσα τη δεύτερη σελίδα πριν από την πρώτη και επομένως φοβούμαι ότι απάντησα ανάποδα. Εν τούτοις, αυτά που ήθελα να πω έχουν ήδη καταχωρηθεί και συνεπώς ελπίζω ότι θα την βοηθήσουν.
<P>
Αναφορικά με την ερώτηση, το Συμβούλιο αποδέχεται πλήρως ότι ο κοινωνικός αποκλεισμός και η περιθωριοποίηση ολοένα και μεγαλύτερων αριθμών ατόμων τα οποία προηγουμένως ήταν οικονομικά ασφαλή αποτελούν απαράδεκτα φαινόμενα τα οποία υπονομεύουν τα θεμέλια της κοινωνίας. Τα παραπάνω φαινόμενα αποτελούν σημαντικές προκλήσεις οι οποίες θα πρέπει να αντιμετωπιστούν με τη μεγαλύτερη δυνατή αποφασιστικότητα. Το Συμβούλιο θεωρεί ότι θα πρέπει να κινητοποιηθούν όλοι οι διαθέσιμοι πόροι κατά του διαβρωτικού αυτού φαινομένου.
<P>
Το Συμβούλιο έχει την άποψη ότι πρωταρχικό στοιχείο στην αντιμετώπιση του κοινωνικού αποκλεισμού αποτελεί η μείωση της ανεργίας. Το Ευρωπαϊκό Συμβούλιο της Φλωρεντίας σημείωσε από μέρους του στα συμπεράσματά του τη δυνατότητα της διαρκώς αυξανόμενης εστίασης των διαρθρωτικών πολιτικών στη δημιουργία θέσεων εργασίας.
<P>
Σχετικά με την πρόταση που περιλαμβάνεται στην ερώτηση της αξιότιμης βουλευτού, τα αντικείμενα αυτά αφορούν τις αρμοδιότητες της Επιτροπής και μόνον καθόσο σχετίζονται αποκλειστικά με την εσωτερική οργάνωση των υπηρεσιών του οργάνου αυτού. Το Συμβούλιο, επομένως, δεν είναι σε θέση να λύσει το συγκεκριμένο πρόβλημα.
<P>
Αναφορικά με το όλο πρόβλημα του κοινωνικού αποκλεισμού και της μακροχρόνιας ανεργίας, αυτό βρίσκεται στο κέντρο του ενδιαφέροντος των προτάσεων του Συμφώνου για την Απασχόληση που εκπόνησε ο Πρόεδρος Santer, ενώ η ιρλανδική προεδρία έχει δεσμευτεί για την προώθηση της διαδικασίας του συμφώνου. Υπό αυτή την έννοια αποδίδουμε την υψηλότερη δυνατή προτεραιότητα στα αντικείμενα αυτά. Επιπλέον με την υποστήριξη της Επιτροπής οργανώνουμε τον Νοέμβριο στο Δουβλίνο, κατά τη διάρκεια της προεδρίας μας, συνέδριο για τις πρωτοβουλίες τοπικής ανάπτυξης. Το συνέδριο αυτό θα δημιουργήσει ευκαιρίες ανταλλαγής πληροφοριών, ιδεών και εμπειριών σχετικά με τον τρόπο με τον οποίο οι στρατηγικές τοπικής ανάπτυξης, όπως αυτές που έχουν εφαρμοστεί στην Ιρλανδία, θα αποτελέσουν μια αποφασιστική απάντηση στα προβλήματα της μακροχρόνιας ανεργίας και του κοινωνικού αποκλεισμού. Το γεγονός αυτό είναι ιδιαιτέρως επίκαιρο υπόψη της έμφασης των περιφερειακών συμφώνων απασχόλησης που περιλαμβάνει η πρόταση της Επιτροπής. Η ιρλανδική προεδρία καλωσορίζει αυτή την έμφαση η οποία συμφωνεί πλήρως με τις δικές μας ελπίδες και προτεραιότητες. Εκτός των προαναφερομένων, η προεδρία οργανώνει στο Κορκ κατά τη διάρκεια της θητείας της συνέδριο για την αγροτική ανάπτυξη. Το συνέδριο αυτό θα δημιουργήσει ευκαιρίες συζήτησης των μέτρων τα οποία αναπτύσσονται τόσο σε εθνικό όσο και σε ευρωπαϊκό επίπεδο για την αντιμετώπιση των προβλημάτων της αγροτικής ανάπτυξης. Σημειώνω αυτά που είπε η αξιότιμη βουλευτής. Ελπίζω πως θα έχει κατανοήσει από την απάντησή μου ότι το θέμα αφορά κυρίως αρμοδιότητα της Επιτροπής. Στον βαθμό που η προεδρία είναι σε θέση να προωθήσει την αντιμετώπιση του θέματος που έθεσε, ελπίζω ότι θα συναγάγει από την απάντησή μου και από την εμπειρία μας ότι αυτό είναι κάτι που θα θέλαμε να το προωθήσουμε στον μεγαλύτερο δυνατό βαθμό κατά τη διάρκεια της προεδρίας μας.

<SPEAKER ID=257 LANGUAGE="DE" NAME="Wolf">
 Muito obrigado, Sehnhor Presidente ! Nομίζω πως η κρίσιμη ερώτηση είναι ουσιαστικά κατά πόσον η προεδρία βλέπει τη δυνατότητα, στα πλαίσια της διαδικασίας του Έσσεν, να αξιοποιούνται οι δυνατότητες επέκτασης των διαβουλεύσεων μεταξύ των κρατών μελών, για την πολιτική τους στον τομέα της απασχόλησης, αξιοποιώντας τα διαρθρωτικά ταμεία. H δεύτερη ερώτηση είναι κατά πόσον οι διαβουλεύσεις αυτές θα περιλαμβάνουν πράγματι συζητήσεις για τις μακροοικονομικές πτυχές της οικονομικής πολιτικής, και, όπως ζήτησε το Kοινοβούλιό μας, αν θα τεθεί προς συζήτηση μια καινούρια policy mix , η οποία θα ξεφεύγει πέρα από τις παλιές ταυτολογίες ότι δηλαδή μια σταθερή οικονομική πολιτική θα οδηγήσει κάποτε σε μια σταθερή πολιτική απασχόλησης.

<SPEAKER ID=258 LANGUAGE="EN" NAME="Mitchell">
Ένα από τα αντικείμενα που με ανησυχεί εξαιρετικά είναι το γεγονός ότι οι μοναδικοί ρυθμοί ανάπτυξης που έχουμε δεν μεταφράζονται σε θέσεις εργασίας. Αυτό είναι κάτι το οποίο ασφαλώς χρειάζεται μελέτη. Ελπίζω ότι θα εξεταστεί στο πλαίσιο της δεύτερης ετησίας εκθέσεως για την απασχόληση η οποία θα παρουσιαστεί στο Ευρωπαϊκό Συμβούλιο του Δουβλίνου.
<P>
Θα επαναλάβω κάτι που είπα προηγουμένως. Μια θέση εργασίας δεν έχει απλά και μόνο οικονομική αξία, έχει και θεραπευτική αξία. Θα πρέπει να αρχίσουμε να σκεφτόμαστε με διαφορετικό τρόπο διότι η ανεργία δεν είναι κάτι κακό μόνο για το πρόσωπο που παραμένει χωρίς εργασία αλλά δημιουργεί επίσης τρομακτικά προβλήματα για την κοινωνία και για τις κοινότητες. Είναι δικό μας καθήκον, καθήκον των πολιτικών όχι των οικονομολόγων, να προσπαθήσουμε να ανοίξουμε νέους δρόμους - νέους και πρωτότυπους δρόμους - αντιμετώπισης του συγκεκριμένου προβλήματος.
<P>
Το αντικείμενο του κοινωνικού αποκλεισμού είναι θέμα στο οποίο η προεδρία αποδίδει κύρια προτεραιότητα. Ένα από τα ζητήματα που θέτει το αξιότιμο Μέλος είναι το πρόβλημα της στρατηγικής του Έσσεν η οποία περιελάμβανε, επί τη ευκαιρία, έκθεση επί των πρωτοβουλιών τοπικής μορφής και της συνεισφοράς που μπορούν να κάνουν. Κατά τη διάρκεια του άτυπου Συμβουλίου Κοινωνικών Υποθέσεων στις 10-12 Ιουλίου στο Δουβλίνο συζητήθηκε το γενικότερο θέμα της κοινωνικής προστασίας και της μακροχρόνιας ανεργίας με ιδιαίτερη έμφαση στους τρόπους με τους οποίους τα κοινωνικά συστήματα προστασίας μπορούν να γίνουν περισσότερο αποτελεσματικά στην υποβοήθηση των πιο μειονεκτούντων ατόμων της κοινωνίας να αποκτήσουν πρόσβαση στην απασχόληση. Η προεδρία θα προκαλέσει περισσότερες συζητήσεις επί των αντικειμένων αυτών, οι οποίες συζητήσεις θα επιζητήσουν να αναπτύξουν την εμπειρία και την εμπειρογνωμοσύνη που έχει αποκτηθεί μέχρι τώρα και θα προσπαθήσουν να δημιουργήσουν μια κοινή προσέγγιση έναντι του κοινωνικού αποκλεισμού και της φτώχειας.
<P>
Επιπροσθέτως, η νομική βάση για κοινοτικές δράσεις αντιμετώπισης του κοινωνικού αποκλεισμού είναι θέμα που αφορά τη Διακυβερνητική Διάσκεψη. Θα ήταν επομένως πρόωρο να συναχθούν οποιαδήποτε συμπεράσματα για την κατάληξη των συζητήσεων στη Διάσκεψη. Εν τούτοις, πιστεύω ότι η φράση που χρησιμοποίησε η αξιότιμη βουλευτής έχει αξία. Δεν ξέρω εάν θα πρέπει να στηριχθούμε στους παλαιούς τρόπους της μακροοικονομίας για να επιλύσουμε το πρόβλημα. Πιστεύω ότι θα πρέπει να σκεφτούμε λύσεις χωρίς περιορισμούς για το πρόβλημα. Κατά κάποιο τρόπο φοράμε παρωπίδες. Χρειάζεται περισσότερη φαντασία και περισσότερη ευρεσιτεχνία. Ασφαλώς θα ήθελα να εξεταστεί το πρόβλημα σε ευρύτερα πλαίσια. Ελπίζω ότι κατά τη διάρκεια της προεδρίας μας θα μπορέσουμε και εμείς να συμβάλλουμε κατά κάποιο τρόπο στην επίλυσή του.

<SPEAKER ID=259 NAME="Πρόεδρος">
Δεδομένου ότι έχει εξαντληθεί ο χρόνος που προβλεπόταν για την 'Ωρα των Ερωτήσεων, οι ερωτήσεις αριθ. 19 έως 28 θα απαντηθούν γραπτώς.

<SPEAKER ID=260 LANGUAGE="EN" NAME="Spiers">
Κύριε Πρόεδρε, θα ήθελα να θέσω διαδικαστικό θέμα αναφορικά με την ταχύτητα με την οποία το Συμβούλιο απαντάει στις γραπτές ερωτήσεις. Γνωρίζω ότι υπάρχει υποχρεώση όπως το Συμβούλιο απαντά στις ερωτήσεις των Μελών μέσα σε έξι εβδομάδες, συχνά όμως οι απαντήσεις έρχονται με καθυστέρηση δύο, τριών ή ακόμα και τεσσάρων μηνών. Γνωρίζω ότι το Συμβούλιο πράγματι στερείται προσωπικού το οποίο να ασχολείται με τις ερωτήσεις, αλλά ελπίζω ότι η ιρλανδική προεδρία θα δώσει προτεραιότητα στην παροχή απαντήσεων προς τις ερωτήσεις κατά το δυνατόν ταχύτερον και κατά προτίμηση εντός της προθεσμίας των έξι εβδομάδων.

<SPEAKER ID=261 LANGUAGE="EN" NAME="Mitchell">
Αυτό είναι ένα θέμα που με απασχολεί. Δεν είμαι βέβαιος ότι μπορούμε να επιλύσουμε το πρόβλημα κατά τη διάρκεια της θητείας της ιρλανδικής προεδρίας, η οποία είναι μια σχετικά μικρή χώρα, αλλά θα εξετάσουμε το πως μπορεί να βελτιωθεί η κατάσταση. Ίσως θα πρέπει να κάνουμε κάτι πιο διαρθρωτικό κατά τη διάρκεια της Διακυβερνητικής Διάσκεψης για να αντιμετωπίσουμε το πρόβλημα αυτό. Αποδέχομαι ότι υπάρχει πρόβλημα αλλά, εντελώς ειλικρινά, δεν είμαι βέβαιος για το τι μπορώ να κάνω σχετικά. Θα το εξετάσω όμως και θα δω εάν μπορούν να γίνουν βελτιώσεις.

<SPEAKER ID=262 NAME="Πρόεδρος">
Σας ευχαριστώ πολύ, κύριε Υπουργέ, για τη συνεργασία σας.
<P>
Η 'Ωρα των Ερωτήσεων έληξε.
<P>
(Η συνεδρίαση, διακοπείσα στις 19.35, επαναλαμβάνεται στις 21.00)

<CHAPTER ID=11>
Απαγωγές παιδιών (συνέχεια)
<SPEAKER ID=263 NAME="Πρόεδρος">
Το επόμενο θέμα είναι η συνέχεια της συζήτησης επί της προφορικής ερώρησης για τις απαγωγές παιδιών.

<SPEAKER ID=264 LANGUAGE="DE" NAME="Zimmermann">
Κύριε Πρόεδρε, κύριε Επίτροπε, κυρίες και κύριοι, οι απαγωγές παιδιών είναι φαινόμενο που εμφανίζεται πολύ συχνά, και εκείνοι οι οποίοι υποφέρουν είναι κυρίως τα παιδιά. Ξεριζώνονται από το συνηθισμένο περιβάλλον τους και ρίχνονται σε συναισθηματικές διενέξεις, πράγμα που μπορεί να έχει σοβαρές συνέπειες στην περαιτέρω εξέλιξη του παιδιού, και μπορούν να αποκατασταθούν με πολύ κόπο μόνο. Επί του θέματος αυτού έκανα αρκετές συνομιλίες με πολλούς ενδιαφερόμενους και με ΜΚΟ, κι έμαθα τι συμβαίνει με τα παιδιά. Τα θιγόμενα παιδιά, όμως, ακούγονται στις διαδικασίες αυτές ελάχιστα μόνο και δεν παίρνονται στα σοβαρά.
<P>
Δεν μπορούμε να κλείνουμε τα μάτια μπροστά στο γεγονός ότι συχνά η οικογένεια, με την παραδοσιακή της έννοια, δεν υπάρχει πια. Η στατιστική σε όλες τις χώρες και στην Ένωση, μας δείχνει ότι υπάρχει αύξηση των μονογονικών οικογενειών. Προκειμένου, σε τέτοιες περιπτώσεις, να ανταποκριθούμε άμεσα στα παιδιά, απαιτούνται νομοθετικές ρυθμίσεις. Στις ισχύουσες συμβάσεις που αναφέρονται στην παρούσα πρόταση ψηφίσματος, θα ήθελα να συμπληρώσω και τη σύμβαση για τα δικαιώματα των παιδιών. Επιπλέον, θα ήθελα να επισημάνω ότι οι υπάρχουσες συνθήκες δεν έχουν επικυρωθεί ακόμη από όλα τα κράτη μέλη και δεν έχουν συμπεριληφθεί στην εθνική νομοθεσία. Εκτός τούτου, καλώ την Επιτροπή να μας ενημερώσει για όλα τα είδη της διασυνοριακής απαγωγής παιδιών μέσα στην Ένωση και όχι μόνον για αυτά που συζητάμε σήμερα. Επί του θέματος θα πρέπει να γίνει μια σχετική έρευνα, να χρηματοδοτηθεί και να συντονιστεί, προκειμένου να διαπιστωθεί ποιες συνέπειες έχει για τα παιδιά η ευρωπαϊκή διαδικασία ολοκλήρωσης.
<P>
Καλώ το Ευρωπαϊκό Συμβούλιο να αναφέρει τα παιδιά, στη διακυβερνητική διάσκεψη του 1996, σαν αυτόνομη ομάδα προσώπων. Θεωρώ πως είναι σημαντικό να αποκτήσουν τα παιδιά ανεξάρτητα δικαιώματα.

<SPEAKER ID=265 LANGUAGE="IT" NAME="Colombo Svevo">
Κύριε Πρόεδρε, η ερώτηση των κυριών Banotti και Green και η σχετική πρόταση ψηφίσματος θίγουν ένα ειδικό ανθρώπινο και νομικό πρόβλημα μεγάλου ενδιαφέροντος. θα ήθελα συνεπώς να ευχαριστήσω θερμά τις συντάκτριες της ερώτησης.
<P>
Το θέμα που συζητούμε αφορά την προστασία των παιδιών στην περίπτωση μικτών γάμων, την αποφυγή, στην περίπτωση διαζυγίου, της βίαιης απόσπασης των ανηλίκων καθώς και την προστασία των δικαιωμάτων των γονιών τους. Η επιδίωξη συγκεκριμένης προσέγγισης ενός προβλήματος που θα λαμβάνει στο μέλλον όλο και μεγαλύτερες διαστάσεις, όπως υπενθύμιζε προηγουμένως η κ. Banotti, αποτελεί τη σημαντικότερη πλευρά του σχεδίου ψηφίσματος. Κατά την εξεύρεση λύσεων θα πρέπει να αντιμετωπισθούν μεγάλα προβλήματα που αφορούν δικαιώματα και εγγυήσεις, αλλά κυρίως θεωρώ ότι προβάλλει, για πρώτη φορά με συγκεκριμένο τρόπο, η έννοια της ιθαγένειας. Πρόκειται για ένα από εκείνα τα θέματα με τη σωστή αντιμετώπιση των οποίων όχι μόνο αποφεύγονται τραύματα και παρεξηγήσεις με τους πολίτες, αλλά καθίσταται προφανής και η χρησιμότητα της ευρωπαϊκής ιθαγένειας, το νόημά της και η ικανότητά της να εξασφαλίζει τα δικαιώματα των πολιτών.
<P>
Κατά τη γνώμη μου, όμως, η ευρωπαϊκή ιθαγένεια δεν θα υπάρξει εάν δεν δημιουργηθεί και μία κοινή νομική διάσταση, όπως ακριβώς αποδεικνύει η πρόταση ψηφίσματος. Αυτή η κοινή νομική διάσταση αντιστοιχεί περίπου με αυτό που, κατά την επεξεργασία των ευρωπαϊκών προγραμμάτων, ονομάσαμε πρόσθετη ευρωπαϊκή αξία. Αυτή η νομική διάσταση θα πρέπει, κατά τη γνώμη μου, να εξασφαλισθεί για να επιτευχθούν τρεις τουλάχιστον στόχοι: για να λειτουργήσουν πριν από όλα με τρόπο ομοιόμορφο οι διεθνείς συμβάσεις, όπως εκείνη της Χάγης και εκείνη του Λουξεμβούργου, που οι χώρες μας έχουν υπογράψει, δεδομένου ότι στις διαδικασίες υφίστανται ανομοιογένειες, τις οποίες τα δικαστήρια δεν είναι πάντοτε σε θέση να εκτιμούν καταλλήλως. Ο δεύτερος στόχος θα είναι η λειτουργία αυτής της νομικής διάστασης και ως κοινοτικού νομικού οργάνου -του σχεδίου σύμβασης που συζητήθηκε σήμερα, και στο οποίο αναφέρθηκε προηγουμένως και ο Πρόεδρος του Συμβουλίου- που θα καθιστά ευκολότερες και ασφαλέστερες αυτές τις διαδικασίες. Ο τρίτος στόχος θα είναι η εξασφάλιση της αποφυγής αβεβαιοτήτων και μιας κάποιας συνέπειας μεταξύ των ίδιων των συμβάσεων, εκείνης της Xάγης και αυτής που θα υπογράψουμε προσεχώς. Πιστεύω πως εάν αποδειχθούμε ικανοί να δρομολογήσουμε αυτή τη νομική συνεργασία και να πραγματοποιήσουμε αυτή την κοινή νομική διάσταση, θα έχουμε χωρίς αμφιβολία προωθήσει την ευρωπαϊκή ιθαγένεια.

<SPEAKER ID=266 LANGUAGE="IT" NAME="Todini">
Κύριε Πρόεδρε, θα ήθελα να ευχαριστήσω την κ. Mary Banotti διότι έφερε ενώπιον του Κοινοβουλίου το πρόβλημα των ανηλίκων και των ψυχολογικών και σωματικών βιαιοτήτων που υφίστανται. Το ζήτημα της υιοθέτησης καταλλήλων νομικών μέσων για την προστασία των ανηλίκων και γενικώς των παιδιών αποτελεί σήμερα μία βασική προϋπόθεση για την ανάπτυξη της κοινωνίας των πολιτών. Το θέμα της εφαρμογής της Σύμβασης του Συμβουλίου της Ευρώπης για τους Ανηλίκους του 1989 και της Σύμβασης του ΟΗΕ για τα Παιδιά αποτελεί αντικείμενο συναντήσεων, σεμιναρίων και σε κάθε περίπτωση αντικείμενο της προσοχής των μέσων ενημέρωσης. Πολλές εθνικές πρωτοβουλίες εθελοντικού χαρακτήρα προσπαθούν όλο και περισσότερο, κατά τα τελευταία χρόνια, να ανακινήσουν το θέμα ενώπιον της κοινής γνώμης αλλά και να οργανωθούν για να προσφέρουν στους εφήβους ειδική και συγκεκριμένη βοήθεια. Θα ήθελα να αναφέρω το παράδειγμα του «γαλάζιου τηλεφώνου», μιας αυθόρμητης πρωτοβουλίας που γεννήθηκε στην Ιταλία, την οποία πλαισίωσαν εμπειρογνώμονες και εθελοντές που, με τη βοήθεια ιδιωτών και με ελεύθερες προσφορές, έχουν θέσει στη διάθεση όλων των ανηλίκων μία δωρεάν τηλεφωνική γραμμή.
<P>
Σε πολλά διεθνή τραπέζια ειδικοί επεξεργάζονται ρυθμιστικούς κανόνες, με στόχο την αναγνώριση των δικαιωμάτων και των καθηκόντων των ανηλίκων, κανόνες που συγχρόνως θα προστατεύουν την ιδιαιτερότητά αυτής της ηλικίας αλλά και θα αποτελούν τα κατάλληλα όργανα για την αρμόζουσα προστασία των ανθρωπίνων δυνατοτήτων. Όπως υποσχέθηκε η Ιταλική Προεδρεία, το Συμβούλιο των Υπουργών «Δικαιοσύνη και Εσωτερικές Υποθέσεις» της 4ης Ιουνίου εξέτασε τις θέσεις των κρατών μελών σχετικά με ένα σχέδιο κοινής θέσης, τη Σύμβαση της Χάγης και την προστασία των ανηλίκων. Η Ιταλική Προεδρία θέλησε επίσης το ίδιο το Συμβούλιο των Υπουργών να εξετάσει τις εργασίες αναθεώρησης της Σύμβασης των Βρυξελλών για τη δικονομική αρμοδιότητα, την αναγνώριση και την εκτέλεση των αποφάσεων ξένων χωρών στον τομέα του ισχύοντος ακόμη και τώρα οικογενειακού δικαίου. Το σχέδιο τροποποίησης προβλέπει όντως, μεταξύ άλλων, την κάλυψη των περιπτώσεων που αφορούν ανήλικους. Επειδή οι εθνικοί εκπρόσωποι δεν μπόρεσαν να καταλήξουν σε συμφωνία, η Ιρλανδική Προεδρία ανέλαβε τη δέσμευση να περιλάβει το θέμα στην ημερήσια διάταξη των προσεχών Συμβουλίων των Υπουργών «Δικαιοσύνη και Εσωτερικές Υποθέσεις», για να προβλεφθούν κυρίως ρήτρες αναφοράς μεταξύ των δύο κειμένων ώστε να αποφεύγονται οι νομικές επικαλύψεις. Οι πρωτοβουλίες αυτού του είδους είναι χρήσιμες και σημαντικές αλλά δεν αρκούν. Τα παιδιά θα πρέπει σήμερα να θεωρούνται αυτό που πράγματι είναι: ο μεγαλύτερος πόρος του ανθρωπίνου κεφαλαίου της κοινωνίας μας. Η παραμέλησή τους θα αποτελούσε έγκλημα, θα αποτελούσε αυτοκτονία.
<P>
Το πρόβλημα που εξετάζουμε σήμερα -η απαγωγή των ανηλίκων- αντιπροσωπεύει μόνο μία μικρή πλευρά της όλης προβληματικής. Ο ανήλικος αποτελεί πράγματι το αντικείμενο διαφιλονικίας μεταξύ δύο προσώπων διαφορετικής εθνικότητας που δεν μοιράζονται πλέον τη συζηγική στέγη. ο ανήλικος δεν έχει πλέον το δικαίωμα να έχει τις ανθρώπινες σχέσεις που είναι απαραίτητες για την αρμονική ανάπτυξή του. υποφέρει για τις συγκρούσεις των γονιών του. καταλήγει μάλιστα να αποτελεί ένα είδος «κλοπιμαίου». Στην ειδική περίπτωση των απαγωγών προστίθενται βεβαίως ψυχολογικά και σωματικά προβλήματα, μέχρι και τη βίαιη απόσπασή του από το οικογενειακό του περιβάλλον. Η Ευρωπαϊκή Ένωση θα πρέπει να είναι σε θέση να κοιτάζει το μέλλον και να αναλάβει έναν μικρό, αλλά σημαντικό, πρωθητικό ρόλο. Θέλω να ελπίζω ότι η σημερινή συνεδρίαση της Ολομέλειας θα είναι μόνο μία από τις πολλές όπου οι ανήλικοι θα αποτελέσουν το κέντρο της προσοχής του Ευρωπαϊκού Κοινοβουλίου.

<SPEAKER ID=267 LANGUAGE="NL" NAME="Larive">
Πρόεδρε, μία Βρετανή φίλη μου ζει με το φόβο ότι ο Έλληνας πρώην σύζυγός της θα απαγάγει το γιο της στην Ελλάδα. Το παιδί δεν καταλαβαίνει τίποτα από όλα αυτά και ζει κρυμμένο μέσα σε ένα υπόγειο.
<P>
Μία Ολλανδή φίλη μου φοβάται ότι ο Γάλλος πρώην σύζυγός της θα απαγάγει τα παιδιά της και δεν θα τα ξαναδεί ποτέ πια. Τα παιδιά έχουν αναγκαστεί να καταφύγουν σε ψυχίατρο.
<P>
Αυτά αποτελούν διάφορα παραδείγματα. Το γεγονός ότι εμείς, οι ενήλικοι, επιλέγουμε την πορεία μας, είναι δικό μας πρόβλημα. Όμως δεν επιτρέπεται τα παιδιά να γίνονται θύματα αυτού του γεγονότος και πρέπει να προσπαθούμε να περιορίσουμε όσο το δυνατό περισσότερο τις επιπτώσεις. Τα παιδιά έχουν δικαίωμα σε αμφότερους τους γονείς τους. Το ίδιο ισχύει και στην Ευρώπη χωρίς σύνορα όταν μετά το χωρισμό οι γονείς κατοικούν σε διαφορετικές χώρες. Η Ιρλανδή συνάδελφός μας Mary Banotti, έχει, υπό την ιδιότητα του ευρωπαίου μεσολαβητή, τα χέρια της γεμάτα με διάφορες περιπτώσεις σοβαρών προβλημάτων που της υποβάλλονται, στο πλαίσιο της ιδιότητάς της αυτής. Γι'αυτό το λόγο και η Ομάδα των Φιλελεύθερων φρονεί ότι η Europol θα πρέπει να αποκτήσει αρμοδιότητες για την καταγραφή των εξαφανισθέντων και απαχθέντων παιδιών. Ζητώ επειγόντως από την Ιρλανδική Προεδρία να μεριμνήσει, μαζί με την Ολλανδική Προεδρία που θα ακολουθήσει, ώστε η πρωτοβουλία αυτή να μετατραπεί σε μία εποικοδομητική διασυνοριακή συνεργασία και σε ανταλλαγή πληροφοριών μεταξύ της αστυνομίας και της δικαιοσύνης. Αισθάνθηκα ικανοποιημένη σήμερα το μεσημέρι όταν άκουσα παρόμοια θετικά λόγια από τον Υπουργό Quinn και την Επίτροπο Gradin.
<P>
Πέραν τούτου, ζητούμε εναρμόνιση των διαδικασιών και τη δημιουργία ειδικών δικαστηρίων για την εφαρμογή των Συμβάσεων της Χάγης και του Λουξεμβούργου και τη θέσπιση επίσης ευρωπαϊκής νομοθεσίας που θα περιλαμβάνει διαδικασίες για αυτόματη εφαρμογή των δικαστικών αποφάσεων. Στον τομέα αυτό είναι ικανοποιητικό το γεγονός ότι προπαρασκευάζεται μία νέα Σύμβαση των Βρυξελλών ΙΙ. Αυτή πρέπει να θεσπιστεί το ταχύτερο δυνατό. Όμως σε αυτή θα πρέπει επίσης να θεσπιστεί και ευρωπαϊκή νομοθεσία για το δικαίωμα επίσκεψης των φυσικών τέκνων και να υπάρχει εγγύηση για νομική βοήθεια.
<P>
Τέλος, ζητούμε να συμπεριληφθεί στις συμφωνίες που συνάπτει η Ευρωπαϊκή Ένωση με τρίτες χώρες και μία ρήτρα που θα αναφέρεται στη συνεργασία σε περίπτωση απαγωγής.
<P>
Η πρόληψη είναι καλύτερη από τη θεραπεία. Με σαφή και εναρμονισμένη νομοθεσία με τη συνεργασία μεταξύ αστυνομίας, δικαιοσύνης και Europol, μπορούμε να προλάβουμε πολλά από τα δεινά που πλήττουν τα παιδιά.

<SPEAKER ID=268 LANGUAGE="EN" NAME="Ahern">
Κύριε Πρόεδρε, θα ήθελα να ευχαριστήσω την κ. Banotti που παρουσίασε αυτό το σημαντικό θέμα στο Σώμα. Υπάρχουν πολύ λίγες πιο τραυματικές εμπειρίες για τα παιδιά από το να αποτελούν αντικείμενο διαφωνίας μεταξύ των γονέων. Εάν, εκτός αυτού, υπάρχει και η εμπειρία απομάκρυνσής τους από τη δικαιοδοσία του ενός γονέα και στέρησης της πρόσβασής τους στον πατέρα ή τη μητέρα - ή, ακόμη, στον παπού ή τη γιαγιά και την ευρύτερη οικογένεια - το τραύμα μεγαλώνει ακόμη περισσότερο.
<P>
Εάν η Ευρωπαϊκή Ένωση μπορούσε να διαμορφώσει ένα δεσμευτικό πλαίσιο για όλα τα κράτη μέλη της, τότε θα είχε κάνει μια πολύ μεγάλη συμβολή στην από μέρους της σοβαρή αντιμετώπιση των βαθύτερων ανησυχιών των πολιτών της.
<P>
Επιτρέψτε μου να δηλώσω δημοσίως ότι το σημαντικό είναι να αντιμετωπίσουμε τα θέματα που έχουν πραγματική σημασία για τους λαούς της Ευρώπης, όχι μόνο τα παγκόσμια θέματα, όχι μόνο τα θέματα υψηλής πολιτικής , αλλά τα ουσιώδη θέματα που επηρεάζουν τη ζωή των απλών ανθρώπων. Εάν θεωρήσουμε τα αντικείμενα αυτά ως απλά εσωτερικά θέματα, όπως διατυπώνονται στην εθνική νομοθεσία σχετικά με αντικείμενα που αφορούν την οικογένεια, τότε αδικούμε και τους εαυτούς μας και τους λαούς της Ευρώπης.
<P>
Είμαι ικανοποιημένη από το γεγονός που η κ. Gradin εδήλωσε ότι η Επιτροπή θα ασχοληθεί άμεσα με το αντικείμενο αυτό, αλλά είμαι και βαθύτατα απογοητευμένη από τη δήλωση του Συμβουλίου ότι δεν έχει διαθέσιμο χρόνο στην ημερήσια διάταξή του. Αυτό δεν αποτελεί μομφή κατά του παρόντος προεδρεύοντος του Συμβουλίου. Κατανοώ την κατάσταση αλλά, προς χάριν των ανθρώπων όλων των κρατών μελών που αντιμετωπίζουν παρόμοια θέματα, σας παρακαλώ να επιταχύνετε τις διαδικασίες. Έχω και η ίδια σχετικές εμπειρίες και γνωρίζω πόσο επείγουσα είναι για τους πολίτες της Ευρώπης η επίλυσή τους.

<SPEAKER ID=269 LANGUAGE="FR" NAME="Leperre-Verrier">
Κύριε Πρόεδρε, η ομάδα της Ευρωπαϊκής Ριζοσπαστικής Συμμαχίας στην οποία ανήκω συμμερίζεται απόλυτα την προσπάθεια της κυρίας Banotti. Πράγματι, θα θέλαμε να μάθουμε τί έγιναν οι υποσχέσεις που μας δόθηκαν πριν από έξι μήνες για άμεση ευρωπαϊκή δικαιοδοσία σχετικά με τις απαγωγές παιδιών, όταν είμαστε ικανοποιημένοι για τις προθέσεις της Ιρλανικής Προεδρίας σχετικά με το θέμα αυτό. Η τύχη ενός σημαντικού αριθμού παιδιών εξαρτάται από αυτές τις υποσχέσεις, παιδιών που είναι τα θύματα του χωρισμού γονέων διαφορετικής υπηκοότητας.
<P>
Βέβαια, δεν μπορεί παρά να μας χαροποιεί το γεγονός ότι τo ευρωπαϊκό σύστημα έχει θετικά αποτελέσματα όσον αφορά στο θεσμό του γάμου, με τον πολλαπλασιαμό των μικτών γάμων. Ωστόσο, η εποχή μας ευνοεί την αστάθεια στα ζευγάρια και τον χωρισμό. Τα διαζύγια αυτά προκαλούν έντονες συγκρούσεις, οι οποίες οδηγούν πολλές φορές σε αληθινά δράματα, όπως είναι οι περιπτώσεις των απαγωγών παιδιών που αναφέραμε. Εντούτοις, η πολυπλοκότητα των καταστάσεων και το νομικό κενό που υφίσταται σε ευρωπαϊκό επίπεδο δεν πρέπει να μας ωθούν προς την αδράνεια και την άρνηση. Αντίθετα, πρέπει να αγωνιστούμε για να προάγουμε τα δικαιώματα του παιδιού.
<P>
Σήμερα, οφείλουμε να δημιουργήσουμε ένα νομικό πλαίσιο, το οποίο θα διαφυλάττει το δικαίωμα των παιδιών να μην απομακρύνονται από τις αγκάλες του ενός εκ των γονέων τους. Αναμένουμε λοιπόν με ανυπομονησία την εφαρμογή της σύμβασης την οποίαν μας ανακοίνωσε η κυρία Επίτροπος.

<SPEAKER ID=270 LANGUAGE="IT" NAME="Angelini">
Κύριε Πρόεδρε, όπως προκύπτει και από την πρόταση ψηφίσματος για την προστασία των ανηλίκων η βία σε βάρος των ανηλίκων -από τις κακοποιήσεις έως τις απαγωγές και την αγοραπωλησία των παιδιών- συχνά συνδέεται με τη φτώχεια και την περιθωριοποίηση. Όπως απέδειξε μία πρόσφατη έκθεση του Ευρωπαϊκού Κοινοβουλίου, η φτώχεια στην Ευρώπη αποτελεί ένα φαινόμενο που αυξάνει με ανησυχητικό ρυθμό, και οι επιπτώσεις αυτής της αύξησης πλήττουν κυρίως τις πλέον αδύνατες κατηγορίες, ειδικότερα τις γυναίκες και τα παιδιά. Στην Ιταλία, παραδείγματος χάρη, υπάρχουν 1.200.000 φτωχά παιδιά, δηλαδή ένα παιδί στα έξι ζει σε μία κατάσταση απόλυτης ένδειας, μαζί με οικογένειες που είναι μόνο κατ' όνομα οικογένειες. Πρέπει συνεπώς η Επιτροπή και το Συμβούλιο να προωθήσουν, σε συνεργασία με τα κράτη μέλη, μία σειρά μέτρων για την καταπολέμηση της φτώχειας και, συνεπώς, και της ανεργίας.
<P>
Όσον αφορά ειδικότερα τη βία σε βάρος των ανηλίκων, θα πρέπει αντίθετα, κατά κύριο λόγο, να επεξεργασθούμε σοβαρές ευρωπαϊκές ρυθμίσεις για την προστασία των δικαιωμάτων των ανηλίκων, προσέχοντας ιδιαίτερα τις νομοθεσίες περί της υιοθεσίας. Δεύτερο, θα πρέπει να δρομολογηθεί μία εκστρατεία ενημέρωσης και ευαισθησιοποίησης σχετικά με τις αιτίες και τις ζημίες που προκαλεί η βία σε βάρος των ανηλίκων. Τρίτο, είναι αναγκαία η πρόβλεψη οικονομικής υποστήριξης για να εξασφαλισθεί η υγειονομική, ψυχολογική και νομική αρωγή στους ανήλικους που είναι θύματα κάθε είδους βίας καθώς και στις οικογένειές τους. Τέλος, θα πρέπει να ενθαρρυνθούν οι δυνάμεις της τάξης των διαφόρων κρατών μελών να επεξεργασθούν ένα κοινό σχέδιο συνεργασίας για να αντιμετωπίσουν, σε διεθνές επίπεδο, το φαινόμενο των απαγωγών και, όπως έλεγα πριν, και εκείνο της αγοραπωλησίας των νεογνών και των ανηλίκων γενικότερα.

<SPEAKER ID=271 LANGUAGE="EN" NAME="Newman">
Κύριε Πρόεδρε, η παρούσα συζήτηση αφορά τις τρομακτικές και αφόρητες συνθήκες αυτής της διελκυστίνδας των διασυνοριακών απαγωγών παιδιών από χωρισμένους γονείς που ζουν σε διαφορετικές χώρες. Κατά τη διάρκεια των τελευταίων ετών είχαμε πολλά σχετικά αιτήματα πολιτών. Πολλά Μέλη του Ευρωπαϊκού Κοινοβουλίου έχουν παρουσιάσει περιπτώσεις από τις εκλογικές τους περιφέρειες και ο αριθμός των περιπτώσεων αυτών αυξάνεται συνεχώς.
<P>
Το Ευρωπαϊκό Κοινοβούλιο δεν διαθέτει εξουσίες στον τομέα αυτόν και δεν θα πρέπει να παριστάνει πως έχει, αλλά ο χειρισμός του θέματος από εμάς έχει βελτιωθεί με τον ορισμό και την εργασία της Mary Banotti η οποία ακολούθησε μια σοβαρή και ρεαλιστική προσέγγιση. Όπως έχει ειπωθεί, η κίνηση υπέρ της Σύμβασης των Βρυξελλών είναι σημαντική.
<P>
Θα πρέπει να διασφαλίσουμε ότι οι αποφάσεις των δικαστηρίων ενός κράτους μέλους περί επιμέλειας δεν θα πρέπει να αγνοούνται με την παράνομη απαγωγή των παιδιών στην επικράτεια ενός άλλου κράτους, ακόμη και στην επικράτεια ενός άλλου κράτους μέλους. Για να το θέσω ωμά, γιατί θα πρέπει, π.χ., τα βρετανικά δικαστήρια να συνεργάζονται για την απόδοση διασυνοριακά απαχθέντων παιδιών από τους επί βρετανικού εδάφους γονείς τους, εάν το δικαστήριο κάποιου άλλου κράτους μέλους αντιτίθεται στο πνεύμα - και ορισμένες φορές και στο γράμμα - των Συμβάσεων της Χάγης και του Λουξεμβούργου και αρνείται να κάνει το ίδιο όταν ένα απαχθέν παιδί μεταφέρεται στη δικαιοδοσία του ή, όπως διαπιστώνουμε αρκετά συχνά, η αστυνομία και οι αρχές δεν αναζητούν με επιμονή τα απαχθέντα παιδιά και τους απαγωγείς τους; Η ασφάλεια των παιδιών πρέπει να είναι πρώτη, όχι οι εθνικότητες, όχι η επίδειξη ανδρισμού αλλά η ασφάλεια των παιδιών. Θα πρέπει να καταβληθεί κάθε προσπάθεια ούτως ώστε τα παιδιά των χωρισμένων γονέων να έχουν τις καλύτερες δυνατότητες επαφής και με τους δύο γονείς, υπό την προϋπόθεση βέβαια ότι ο ένας από αυτούς δεν θα προσπαθήσει να τα απαγάγει, έτσι ώστε να υπάρχει η δυνατότητα ανατροφής τους σε ένα περιβάλλον αγάπης και ασφάλειας. Η εργασία την οποία κάνει σ' αυτόν τον τομέα το Κοινοβούλιο και η ορισθείσα μεσολαβήτρια, η κ. Banotti, χρειάζονται την σοβαρή υποστήριξη όλων των Μελών και ελπίζω ότι η ανταπόκριση που ακούσαμε από την προεδρεύοντα και από την Επιτροπή δείχνουν προς την ορθή κατεύθυνση και ότι εκείνοι που έχουν την εξουσία θα ασχοληθούν στα σοβαρά με το θέμα αυτό προς όφελος των παιδιών.

<SPEAKER ID=272 LANGUAGE="EN" NAME="Andrews">
Κύριε Πρόεδρε, καλωσορίζω την πρωτοβουλία της κ. Banotti σχετικά με το αντικείμενο αυτό. Η παρούσα συζήτηση για τις απαγωγές των παιδιών είναι εξαιρετικά σημαντική.
<P>
Ωστόσο, θα ήθελα να συγκεντρώσω την προσοχή μου σε μια άλλη πτυχή, εκείνη της βίας κατά των παιδιών. Ζητώ από το Κοινοβούλιο να διεξάγει το φθινόπωρο πλήρη και ανοικτή συζήτηση σχετικά με τη βία κατά των παιδιών. Η βία κατά των παιδιών παίρνει πολλές μορφές και αποτελεί σαφή καταδίκη της κοινωνίας μας. Οι αποκαλύψεις της βίας κατά των παιδιών αποτελούν όλο και πιο συχνά αντικείμενο ενασχόλησης των μέσων ενημέρωσης. Ορισμένοι από εκείνους οι οποίοι είχαν οριστεί να αποτελέσουν φύλακες των παιδιών μας έχουν προδόσει την εμπιστοσύνη αυτή.
<P>
Η Ευρωπαϊκή Ένωση έχει αποδυθεί αυτή τη στιγμή σε μια ριζική αναθεώρηση των Συνθηκών της. Είναι επίκαιρο, επομένως, που ζητώ σήμερα από τον προεδρεύοντα να παρουσιάσει τα τυχόν σχέδια ευρωπαϊκού επιπέδου όχι μόνο σχετικά με το θέμα των απαγωγών παιδιών αλλά και σχετικά με την προστασία των παιδιών έναντι κάθε μορφής βίας, συμπεριλαμβανομένης της σεξουαλικής εκμετάλλευσης των παιδιών, της βίας κατά των παιδιών και την κακή χρήση της τεχνολογίας όπως του Internet, από παιδεραστές οι οποίοι προωθούν τις άνομες δράσεις τους μέσω της νέας τεχνολογίας.
<P>
Επι πλέον, ζητώ από την προεδρία να αναλάβει σήμερα σαφή δέσμευση ότι μέσω των διαπραγματεύσεων της ΔΔ θα εργαστεί προς την κατεύθυνση συμπερίληψης ενός κεφαλαίου το οποίο θα περιλαμβάνει διατάξεις σχετικές με τα ανθρώπινα δικαιώματα των ανηλίκων με τις οποίες θα δικαιούνται, όπως και κάθε άλλος πολίτης, την πλήρη παροχή των θεμελιωδών δικαιωμάτων και ελευθεριών που αναγνωρίζει η Κοινότητα - υπόψη των περιορισμών βεβαίως που καθορίζει συγκεκριμένα το δίκαιο σχετικά με τα παιδιά. Χρειαζόμαστε μια σταυροφορία υπέρ των παιδιών η οποία να στοχεύει στο ότι τα δικαιώματά τους ως ευρωπαίων πολιτών αναγνωρίζονται πλήρως.
<P>
Τέλος, θα ήθελα να επωφεληθώ της ευκαιρίας να υποδεχθώ τον συνάδελφό μου από την ίδια εκλογική περιφέρεια, τον Gay Mitchell, στην προεδρία του Συμβουλίου και να του ευχηθώ κάθε επιτυχία κατά το επόμενο εξάμηνο.

<SPEAKER ID=273 LANGUAGE="DE" NAME="Grφner">
Κύριε Πρόεδρε, στο ευρωπαϊκό σπίτι, το δωμάτιο της νεολαίας και των παιδιών έχει διαμορφωθεί μέχρι τώρα κατά τρόπο πολύ σπαρτιάτικο. Τα δικαιώματα της γενιάς που μεγαλώνει είναι αδύνατα, και η πολιτική κατανόηση ότι η Ευρωπαϊκή Ένωση στον τομέα αυτό θα πρέπει να αποκτήσει περισσότερες αρμοδιότητες, αυξάνει πολύ αργά στα κράτη μέλη. Νομίζω πως η διακυβερνητική διάσκεψη θα προσέφερε εδώ την ευκαιρία για μια πρόοδο.
<P>
Όλες οι μορφές της βίας κατά των παιδιών, και ιδιαίτερα η απαγωγή των παιδιών, την οποία πραγματευόμαστε εδώ και τώρα, είναι ένας ιδιαίτερα ευαίσθητος τομέας. Το ξεκαθάρισμα του δικαιώματος της κηδεμονίας είναι, συχνά, αμφισβητούμενο σε περιπτώσεις διαζυγίων, και συχνά κλιμακώνεται σε αγώνα ισχύος μεταξύ των γονέων.
<P>
Σε γάμους ζευγαριών διαφορετικής εθνικότητος, λόγω διαφορετικής παράδοσης, γλώσσας, πολιτισμού ή και θρησκείας, φορτίζεται επιπρόσθετα η διένεξη. Kαι σ' αυτήν τη φορτισμένη συναισθηματική κατάσταση, η ακραία περίπτωση της απαγωγής παιδιών παίρνει διαρκώς και πιο απειλητικές διαστάσεις.
<P>
Ήδη το 1991, στην έκθεσή μου στην Επιτροπή Νεολαίας και Πολιτισμού, επεσήμανα το φαινόμενο αυτό, ζήτησα έναν κατάλογο για τα εξαφανισθέντα παιδιά και προειδοποίησα για την ελλιπή συνεργασία μεταξύ των κρατών μελών.
<P>
Στην έκθεση του 1993, σχετικά με μέτρα κατά της απαγωγής παιδιών, προτάθηκε και πάλι ένας καλύτερος συντονισμός και μια αξιοποίηση των διεθνών συνθηκών του Λουξεμβούργου και της Χάγης.
<P>
Μετά την υλοποίηση της εσωτερικής αγοράς και λόγω της αυξανόμενης κινητικότητας, συνδυαζόμενης και με τα διεθνή μεταναστευτικά κινήματα, αυξάνουν οι γάμοι ζευγαριών διαφορετικών εθνικοτήτων, αλλά ανάλογα αυξάνονται και οι περιπτώσεις διενέξεων. Η κ. Banotti, ως ειδική μεσολαβήτρια, μάς εξέθεσε πολύ παραστατικά το θέμα.
<P>
Θέλουμε επιτέλους να δούμε αποτελέσματα. Παρακαλούμε την Ευρωπαϊκή Επιτροπή να μας κάνει μια ανακοίνωση για όλες τις πτυχές των διασυνοριακών απαγωγών παιδιών, καθώς και για τις δράσεις, όσον αφορά τις τρίτες χώρες.
<P>
Στο Σεβαστό Σώμα μας έχουμε κάνει, επανειλημμένα, πολύ συγκεκριμένες προτάσεις: Aπό την εναρμόνιση των διαδικασιών για τη διευκόλυνση επιστροφής των απαχθέντων παιδιών, τα μέτρα υποστήριξης για οργανώσεις αυτοβοήθειας, την καλύτερη ενημέρωση μέχρι και την αυτόματη παροχή νομικής βοήθειας.
<P>
Αυτό που χρειάζονται οι θιγόμενοι είναι βοήθεια, και μάλιστα τώρα. Εναποθέτουμε μεγάλες ελπίδες στην εξαγγελθείσα πρωτοβουλία της Iρλανδικής προεδρίας του Συμβουλίου, να καταρτίσει στην EUROPOL ένα σχετικό κατάλογο.

<SPEAKER ID=274 LANGUAGE="PT" NAME="Torres Couto">
Κύριε Πρόεδρε, θα ήθελα και εγώ να συγχαρώ τη βουλευτή κ. Banotti. Και θα αρχίσω αναφέροντας ότι, πράγματι, αυτό το σοβαρότατο πρόβλημα της απαγωγής παιδιών, που στην Ευρώπη επιδεινώνεται τον τελευταίο καιρό, είναι μία συνέπεια της εξασθένισης της οικογένειας, που προέρχεται από τη επιδείνωση της κοινωνικής κατάστασης, από την ηθική, πολιτιστική, οικονομική και κοινωνική κρίση, που μας έπληξε όλους και δεν έλαβε τη δέσουσα προσοχή εκ μέρους των κοινοτικών αρχών. Πιστεύω ότι είναι μία πρόκληση την οποία όλοι αντιμετωπίζουμε και πρέπει να επιδειίξουμε ιδιαίτερα υψηλό αίσθημα ευθύνης σχετικά.
<P>
θα ήθελα να πω ότι, όντως, μπροστά σε αυτή τη νέα κατάσταση, θα ήταν μεγάλη υποκρισία να μείνουμε με σταυρωμένα τα χέρια, περιμένοντας προβλήματα αυτής της φύσης, με αυτές τις επιπτώσεις, να εξαρτώνται από την εθνική νομοθεσία. Είναι κεφαλαιώδης μία μεγάλη προσπάθεια σύγκλισης, μία εντονότατη συνεργασία στο πεδίο του «τρίτου στύλου». Πιστεύω ότι το πρόβλημα, που απορρέει από τη Σύμβαση των Βρυξελλών, είναι μία οδός που μπορεί όντως να συμβάλει για να υπάρξει ένα νέο νομικό πλαίσιο το οποίο θα προστατεύει τα ουσιώδη δικαιώματα των παιδιών και να αποτραπεί την εμφάνιση καταστάσεων αυτού του είδους, με τραγικές συνέπειες για την εκπαίδευση των παιδιών, που κληρονομούν ανεξίτηλα τραύματα μπροστά σε καταστάσεις αυτού του τύπου.
<P>
Κατά συνέπεια, είναι προφανής η ανάγκη ενός νέου νομικού πλαισίου και πιστεύω, επίσης, ότι δεν είναι δυνατό κατά κανένα τρόπο να παραμένουμε, κατά τη συζήτησή τους, δέσμιοι νομικών λύσεων, επειδή αυτά τα προβλήματα απαιτούν μία νέα προσέγγιση των οικονομικών και κοινωνικών ζητημάτων στο ευρωπαϊκό επίπεδο.
<P>
Η οικογένεια επλήγη σημαντικά, η οικογένεια διακυβεύεται ως ουσιώδες κύτταρο για μία δυναμική και υγιή κοινωνία και, κατά συνέπεια, πρέπει να δημιουργήσουμε όλες τις προϋποθέσεις ώστε η οικογένεια να πάψει να δέχεται τα πλήγματα που πράγματι δέχτηκε τα τελευταία χρόνια.
<P>
Πρωτοβουλίες όπως αυτή της βουλευτή κ. Banotti είναι κεφαλαιώδους σημασίας. Πιστεύω ότι βρισκόμαστε στον ορθό δρόμο, ότι το Συμβούλιο και η Επιτροπή πρέπει, με βάση αυτή τη συζήτηση, να μη χάσουν άλλο χρόνο και να δημιουργήσουν το οφειλόμενο πλαίσιο για προβλήματα αυτής της φύσης.

<SPEAKER ID=275 LANGUAGE="EN" NAME="Malone">
Κύριε Πρόεδρε, σήμερα κάναμε πολλές αξιόλογες συζητήσεις όπως σχετικά με την ΚΕΠΠΑ, τον νόμο Χελμς-Μπάρτον, τη Διακυβερνητική Διάσκεψη και ούτω καθ' εξής - αφ' εαυτού τους πολύ σημαντικά αντικείμενα. Το παρόν όμως θέμα το οποίο αφορά την σωματική, ψυχολογική και φυσιολογική ασφάλεια των παιδιών της Ένωσης πρέπει να φαίνεται στους πολίτες ότι βρίσκεται σε κορυφαία θέση της ημερήσιας διάταξης της Ένωσης.
<P>
Έχω ασκήσει κι' εγώ επί ορισμένα χρόνια οικογενειακό δίκαιο και έχω διαπιστώσει τις δυσχέρειες και τις καθυστερήσεις που υφίστανται τα ζευγάρια μικτών γάμων τα οποία εμπλέκονται σε υποθέσεις απαγωγών παιδιών. Μολονότι η αύξηση στον αριθμό των γάμων μεταξύ ατόμων διαφορετικών εθνικοτήτων πρέπει να είναι καλοδεχούμενη - δεδομένου ότι οι γάμοι αυτοί προάγουν τους πολιτιστικούς δεσμούς μεταξύ των πολιτών της Ένωσης - είναι πολύ σαφές ότι η αύξηση των γάμων αυτών - και αυτό αναφέρθηκε από πολλούς ομιλητές - έχει οδηγήσει στην αύξηση του αριθμού απαγωγών παιδιών στα κράτη μέλη. Επί παραδείγματι, στατιστικές από την Ιρλανδία - τη χώρα που εκπροσωπεύω τόσο εγώ όσο και ο κ. Mitchell - αποκαλύπτουν σημαντική αύξηση των περιπτώσεων αυτών, με 70 περιπτώσεις απαχθέντων παιδιών κατά το περασμένο έτος, ενώ 16 από τις περιπτώσεις αυτές παραμένουν ακόμη ανεπίλυτες.
<P>
Από την εμπειρία μου, τα κύρια προβλήματα προέρχονται από την έλλειψη ομοιομορφίας της νομοθεσίας σύμφωνα με τις δύο υφιστάμενες διεθνείς συνθήκες στον τομέα αυτόν, από κοινού με την έλλειψη συνεργασίας σε διακυβερνητικό επίπεδο. Σχετικά με το τελευταίο αυτό σημείο σημειώνω ότι το Βέλγιο αποτελεί το μόνο κράτος μέλος το οποίο δεν έχει επικυρώσει ακόμη τη Σύμβαση της Χάγης του 1980 για τις αστικές πτυχές της απαγωγής παιδιών και το προτρέπω να το κάνει άμεσα.
<P>
Τέλος, δεν έχω καμία αμφιβολία ότι, εξ αιτίας της μεγάλης διαφοροποίησης των εθνικών νομοθεσιών, η επίλυση των υποθέσεων αυτής της μορφής απαιτεί δαπανηρή και εξειδικευμένη νομική βοήθεια. Μολονότι καλωσορίζω τις τρέχουσες προτάσεις της Επιτροπής σχετικά με την πρόσβαση των καταναλωτών στη δικαιοσύνη, είμαι πολύ απογοητευμένη για το γεγονός ότι η πρόσβαση της οικογένειας στο δίκαιο, η οποία συνιστά ανθρώπινο δικαίωμα, δεν έχει τύχει ακόμα του ιδίου επίπεδου προσοχής. Θα ζητούσα, κατά συνέπεια, από την Επιτροπή και το Συμβούλιο να προχωρήσουν στην αντιμετώπιση του θέματος της εναρμόνισης των εθνικών νομοθεσιών σχετικά με την πρόσβαση του κάθε πολίτη στη νομική αρωγή.

<SPEAKER ID=276 LANGUAGE="EN" NAME="Banotti">
Αναμένω με ανυπομονησία τις απαντήσεις του Συμβουλίου. Ελπίζω ότι ο προεδρεύων θα λάβει υπόψη του αυτά που αναφέρθηκαν εδώ. Έχει ήδη ανταποκριθεί με πολύ θετικό και εποικοδομητικό τρόπο. Διερωτώμαι εάν θα επανέλθει στο Κοινοβούλιο πριν από το τέλος της προεδρίας με κάποιες σαφείς ενδείξεις ότι έχει αναληφθεί δράση. Ο προεδρεύων έχει δεσμευτεί γι' αυτό και ελπίζω ότι θα το κάνει. Με ενδιαφέρει ιδιαίτερα η δημιουργία ενός κεντρικού αρχείου το οποίο θα ενημερώνεται με όλες τις περιπτώσεις απαγωγής παιδιών - είτε από γονείς είτε από εγκληματίες - και με τη συναφή ανάληψη δράσεως. Όπως μνημόνευσα στον λόγο μου αυτό θα πρέπει να υλοποιηθεί ταχύτατα. Με την κάθε μέρα που περνάει γίνεται ολοένα και δυσκολότερη η ανεύρεση αυτών των παιδιών.

<SPEAKER ID=277 NAME="Mitchell">
Κύριε Πρόεδρε, δεν έχω να προσθέσω πολλά σε όλα εκείνα που αναφέρθηκαν στη συζήτηση, εκτός από το να δηλώσω ότι η κ. Ahern θα πρέπει να μην παρακολούθησε την ομιλία μου. Είναι σαφές ότι δεν κατανόησε τα σημεία που έθεσα ενωρίτερα.
<P>
Θα ήθελα να συμπαραταχθώ με όλους εκείνους που ευχαρίστησαν την κ. Banotti για τον τρόπο με τον οποίο εξέτασε και παρουσίασε το παρόν αντικείμενο και να ευχαριστήσω και τον κ. Andrews για τα ευγενικά του λόγια υποδοχής και ενθάρρυνσης. Παρακολούθησα τη συζήτηση με πολύ μεγάλο ενδιαφέρον. Κατανοώ τα αισθήματα και τις ανησυχίες όλων εκείνων που ενδιαφέρθηκαν για το θέμα. Το παρόν είναι ένα σημαντικό και λεπτό αντικείμενο, για το οποίο το Συμβούλιο ήδη ενεργεί, όπως είπα ενωρίτερα.
<P>
Θα μεταφέρω όσα άκουσα εδώ στη συνάδελφό μου κ. Nora Owen, Υπουργό Δικαιοσύνης, προεδρεύουσα του Συμβουλίου Δικαιοσύνης και Εσωτερικών Υποθέσεων. Γνωρίζω ότι θα συζητήσει λεπτομερώς το θέμα με την αρμόδια επιτροπή του Κοινοβουλίου κατά τις επόμενες εβδομάδες. Δεν έχω καμια αμφιβολία ότι το θέμα αυτό θα τεθεί και θα θέσω πλήρως υπόψη της την παρούσα συζήτηση.
<P>
Ελπίζω ότι δεν θα θεωρηθεί ως σεξιστικό σχόλιο εάν πω ότι έμεινα έκπληκτος από τον αριθμό των γυναικών Μελών του Σώματος που έκαναν παρεμβάσεις στη συζήτηση. Κατά καλή τύχη στην Ιρλανδία έχουμε γυναίκα Υπουργό Δικαιοσύνης, η οποία προεδρεύει στο Συμβούλιο Δικαιοσύνης και Εσωτερικών Υποθέσεων και η οποία θα εξετάσει με ιδιαίτερη ευαισθησία τα αντικείμενα που τέθηκαν εδώ. Στην ίδια ανήκει η ευθύνη διασφάλισης παρουσίασης της ανταπόκρισης της προεδρίας και της ιρλανδικής κυβέρνησης στην αρμόδια επιτροπή του Κοινοβουλίου. Ασφαλώς θα φέρω το θέμα εις προσοχή της. Δεν ξέρω εάν το Σώμα είναι εν γνώσει του γεγονότος ότι η κ. Owen είναι αδελφή της κ. Banotti, μια ευτυχής σύμπτωση. Είναι εξαιρετικά χρήσιμο στην παρούσα περίπτωση το γεγονός ότι το Μέλος το οποίο εξέτασε το παρόν θέμα έχει απευθείας πρόσβαση στην Υπουργό Δικαιοσύνης. Έμεινα εντυπωσιασμένος από τη σημερινή συζήτηση και θα διασφαλίσω, εξ ονόματος της προεδρίας, ότι όλα εκείνα που αναφέρθηκαν σήμερα εδώ έρθουν είς γνώσιν της Υπουργού.
<P>
Ο κ. Andrews έθεσε μια γενικότερη ερώτηση η οποία αξίζει διερεύνησης. Θα τον ενεθάρρυνα στις προσπάθειές του να φέρει το θέμα ξανά το φθινόπωρο. Οι προτάσεις που υποβάλλονται από το Κοινοβούλιο αναφορικά με το αντικείμενο αυτό είναι καλοδεχούμενες από το Συμβούλιο. Για πάρα πολύ χρόνο είτε επιλέξαμε να αγνοήσουμε το παρόν θέμα είτε, για τον ένα ή τον άλλο λόγο, δεν το γνωρίζαμε.
<P>
Η σημερινή συζήτηση υπήρξε πολύ χρήσιμη και υποβοηθητική και θα βελτιώσει την ενημέρωση της προεδρίας στην προσέγγιση που κάνουμε για την αντιμετώπιση του θέματος στο Συμβούλιο των Υπουργών. Διαβεβαιώνω το Σώμα ότι η προεδρεύουσα του Συμβουλίου Δικαιοσύνης και Εσωτερικών Υποθέσεων θα ενημερωθεί πλήρως από εμένα και τις υπηρεσίες μου σχετικά με τις ανησυχίες που εκφράστηκαν σήμερα εδώ.

<SPEAKER ID=278 LANGUAGE="EN" NAME="Ahern">
Κύριε Πρόεδρε, προς χάριν διευκρίνισης ήθελα να πω ότι αυτό που ζήτησα από το Συμβούλιο είναι ο καθορισμός χρονοδιαγράμματος. Πράγματι ενωρίτερα ανέφεραν ότι δεν μπορούν να κάνουν κάτι τέτοιο. Είμαι πολύ ευτυχής που ο Υπουργός παρέσχε τώρα διαβεβαιώσεις ότι θα ασχοληθεί τάχιστα με το θέμα και ότι ίσως, υπόψη των λεχθέντων αμέσως πριν, η αρμόδια Υπουργός Δικαιοσύνης θα εμφανιστεί ενώπιον του Σώματος για να δώσει, πριν από τον Δεκέμβριο, τις προσωπικές της διαβεβαιώσεις.

<SPEAKER ID=279 NAME="Πρόεδρος">
Ευχαριστώ τον κ. Mitchell για την ευαισθησία της απάντησής του. Το Σώμα αναμένει να τον συναντήσει ξανά κατά τη διάρκεια της ιρλανδικής προεδρίας.
<P>
Σύμφωνα με το άρθρο 37(2) του Κανονισμού έχω λάβει δύο προτάσεις ψηφίσματος .
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=12>
Τελωνειακή Ένωση με την Τουρκία
<SPEAKER ID=280 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0197/96) του κ. Kittelmann, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου για την καθιέρωση της διαδικασίας υιοθέτησης της κοινής θέσης στο πλαίσιο της Μικτής Επιτροπής της Τελωνειακής Ένωσης που συστάθηκε από την απόφαση 1/95 του Συμβουλίου Σύνδεσης ΕΚ/Τουρκίας, σχετικά με την εφαρμογή της τελικής φάσης της Τελωνειακής Ένωσης (COM(96)0018 - C4-0126/96-96/0020(CNS))

<SPEAKER ID=281 NAME="Schwaiger">
Κύριε Πρόεδρε, θα ήθελα κατ' αρχήν να παρουσιάσω την έκθεση Kittelmann και στη συνέχεια να αναφερθώ στη σχετική γνωμοδότηση της Επιτροπής Εξωτερικών Οικονομικών Σχέσεων.
<P>
Την 1η Ιανουαρίου 1996 τέθηκε σε ισχύ η τελωνειακή ένωση με την Τουρκία. Λειτουργεί εδώ και 7 μήνες σχεδόν. Σήμερα το Κοινοβούλιο παρακαλείται να εγκρίνει μια απόφαση του Συμβουλίου, η οποία προβλέπει τον καθορισμό των τρόπων υλοποίησης της τελωνειακής ένωσης, και την οποία ουσιαστικά θα 'πρεπε να εγκρίνουμε. Αυτό θα γίνει στα πλαίσια της αποκαλούμενης Μεικτής Επιτροπής της Tελωνειακής Ένωσης, που συστάθηκε με την υπ' αριθμ. 1/95 απόφαση του Συμβουλίου Σύνδεσης ΕΟΚ/Τουρκίας, σχετικά με την εφαρμογή της τελικής φάσης της τελωνειακής ένωσης. Το θέμα είναι να διασφαλίσουμε την κανονική λειτουργία της τελωνειακής ένωσης και να εξασφαλίσουμε την ελεύθερη διακίνηση των αγαθών μεταξύ των δύο εταίρων. Αρμόδιο για τον καθορισμό των κοινοτικών θέσεων θα είναι το Συμβούλιο, ενώ τις κοινοτικές θέσεις, όσον αφορά τις τεχνικές προδιαγραφές και την αντίθετη στον ανταγωνισμό συμπεριφορά, θα καθορίζει η Επιτροπή, προκειμένου στη συνέχεια να μπορέσει να διαπραγματευθεί με τους τούρκους εταίρους.
<P>
Τόσο η Επιτροπή Εξωτερικών Υποθέσεων, Ασφάλειας και Αμυντικής Πολιτικής, όσο και η Επιτροπή Εξωτερικών Οικονομικών Σχέσεων, έδωσαν ομόφωνα τη συγκατάθεσή τους στο νομοσχέδιο. Για να το τονίσω ακόμη μια φορά: Σκοπός της διαδικασίας είναι η σωστή λειτουργία της τελωνειακής ένωσης με καθαρά εμπορικά κριτήρια. Επ' αυτού θα ήθελα να ξεκαθαρίσω κατηγορηματικά το εξής: Η παρούσα διαδικασία δεν έχει καμιά άμεση σχέση με την οικονομική συνεργασία ή με θέματα πολιτικής φύσης, για τα οποία αρμόδια δεν είναι η Μεικτή Επιτροπή, αλλά το Συμβούλιο Σύνδεσης. Πρόκειται εδώ για μια τεχνική ρύθμιση, δηλαδή για έναν κανονισμό εφαρμογής της τελωνειακής ένωσης.
<P>
Και τώρα όσον αφορά τη γνωμοδότηση της Επιτροπής Εξωτερικών Οικονομικών Σχέσεων: Και αυτή θεωρεί την απόφαση του Συμβουλίου ως ένα τεχνικό, αλλά αναγκαίο μέτρο, για την υλοποίηση της τελωνειακής ένωσης. Θα ήθελε, με τη γνωμοδότησή της, να συμβάλει στο να γίνουν οι εργασίες της Μεικτής Επιτροπής της τελωνειακής ένωσης κατά το δυνατόν επί της ουσίας και με διαφάνεια, και να ενημερώσει, παράλληλα, το Ευρωπαϊκό Κοινοβούλιο διεξοδικά και στον τεχνικό τομέα. Περιλαμβάνει δύο τροπολογίες, τις οποίες κατέθεσα εγώ ως εισηγητής. Στο άρθρο 1, η Επιτροπή Εξωτερικών Οικονομικών Σχέσεων προτείνει να μην αναφέρεται κανείς μόνον στο άρθρο 113, δηλαδή στην εμπορική πολιτική, αλλά και στις διάφορες άλλες νομοθετικές διατάξεις που είναι σημαντικές, για παράδειγμα στον τομέα της πνευματικής ιδιοκτησίας και της επαγγελματικής ιδιοκτησίας. Γι' αυτό και μου φαίνεται αναγκαίο να προτείνουμε, για το άρθρο 1, μια ελαφρά τροποποιημένη διατύπωση, η οποία να προβλέπει μια απόφαση του Συμβουλίου, σύμφωνα με τις ισχύουσες διαδικασίες για την έγκριση των εσωτερικών προδιαγραφών στον εν λόγω τομέα. Από την άλλη, στο άρθρο 2, θα 'πρεπε να προστεθεί ότι το Ευρωπαϊκό Κοινοβούλιο θα ενημερώνεται τακτικά για τις αποφάσεις της Μεικτής Επιτροπής. Υπενθυμίζω εδώ ότι σε όλους τους τομείς της τελωνειακής ένωσης θα πρέπει να εξασφαλίζεται ο έλεγχος και η ενημέρωση του Ευρωπαϊκού Κοινοβουλίου. Και οι δύο τροπολογίες εγκρίθηκαν από την Επιτροπή Εξωτερικών Υποθέσεων, Ασφάλειας και Αμυντικής Πολιτικής και συμπεριελήφθησαν στην έκθεση του κ. Kittelmann. Ως συντάκτη της γνωμοδότησης αυτής επιτρέψτε μου, λοιπόν, να σας παρακαλέσω να ψηφίσετε υπέρ της παρούσας έκθεσης, βάζοντας συνειδητά στο επίκεντρο την τεχνική ποιότητα της πρότασης αυτής.

<SPEAKER ID=282 NAME="Κρανιδιώτης">
Κύριε Πρόεδρε, εκ μέρους της Σοσιαλιστικής Ομάδας, θέλω να υπογραμμίσω ότι η έκθεση για την κοινοτική θέση στη Μικτή Επιτροπή της Τελωνειακής 'Ενωσης με την Τουρκία δεν παρουσιάζει ιδιαίτερες δυσκολίες και θα μπορούσε να υποστηριχθεί, με την επιφύλαξη των τροποποιήσεων που προτείνονται.
<P>
Με την ευκαιρία, όμως, θα ήθελα να επισημάνω ότι η έγκριση της Τελωνειακής 'Ενωσης της Τουρκίας από την Ευρωπαϊκή 'Ενωση έχει σημαδευθεί από μια σειρά πολιτικών προϋποθέσεων που έχουν σχέση με τον σεβασμό των ανθρωπίνων δικαιωμάτων, της δημοκρατίας, του κράτους δικαίου, του διεθνούς δικαίου, των σχέσεων καλής γειτονίας και της εδαφικής ακεραιότητας των κρατών μελών. Με άλλα λόγια, η χώρα αυτή, εφόσον επιθυμεί να συνεργασθεί με την Ευρώπη, θα πρέπει να λειτουργήσει στα πλαίσια της διεθνούς έννομης τάξης και όχι εκτός αυτής.
<P>
Δυστυχώς, η μέχρι τώρα πορεία της συμπεριφοράς της Τουρκίας υπήρξε απογοητευτική. 'Οχι μόνο εξακολουθεί τις παραβιάσεις, αλλά ακολουθεί και μια προκλητική πολιτική διεκδικήσεων σε βάρος της Ελλάδας και της Κύπρου, ενός κράτους μέλους και ενός υποψηφίου κράτους μέλους της 'Ενωσης. Η συμπεριφορά αυτή, η οποία εγκυμονεί κινδύνους για την ειρήνη και την ασφάλεια της περιοχής, θα πρέπει να αλλάξει. Προς την κατεύθυνση αυτή το Συμβούλιο Υπουργών εξέδωσε προχθές, εγκρίνοντας το πρόγραμμα MEDA, μια αυστηρή προειδοποίηση προς την νέα τουρκική κυβέρνηση του κ. Ερμπακάν. Εμείς περιμένουμε την αντίδρασή της και αναλόγως θα πράξουμε στο Ευρωπαϊκό Κοινοβούλιο, αναλαμβάνοντας τις απαραίτητες πρωτοβουλίες.
<P>
Στο πλαίσιο αυτό, κύριε Πρόεδρε, πιστεύω ότι θα ήταν σκόπιμο το Συμβούλιο και η Επιτροπή να μας ενημερώσουν για την πορεία εφαρμογής της Τελωνειακής 'Ενωσης με την Τουρκία, ιδιαίτερα τώρα που η ίδια η τουρκική κυβέρνηση του νέου πρωθυπουργού έχει εκφράσει επιφυλάξεις για την Τελωνειακή 'Ενωση, ενώ παλαιότερα είχε υποστηρίξει την επαναδιαπραγμάτευση της συμφωνίας.

<SPEAKER ID=283 LANGUAGE="DE" NAME="Gredler">
Κύριε Πρόεδρε, κύριε Kittelmann, γνωρίζω ότι πρόκειται μάλλον για μια τεχνική έκθεση, αλλά παρόλ' αυτά θα πρέπει κανείς να δει και τις πολιτικές βαθύτερες αιτίες, όπως είπε ήδη και ο προλαλήσας.
<P>
Εμείς, ως Ευρωπαϊκό Κοινοβούλιο, πήραμε πέρυσι το Δεκέμβριο μια σημαντική απόφαση, όσον αφορά τις σχέσεις της ΕΕ με την Τουρκία. Αυτό βασιζόταν μερικώς μόνο σε πραγματικές αλλαγές, λ.χ. του Συντάγματος. Πολλά βασιζόταν σε υποσχέσεις και ελπίδες που εξέφρασε το Ευρωπαϊκό Κοινοβούλιο τότε. Η κ. Tσιλέρ, πρωθυπουργός τότε της Τουρκίας, έκανε έκκληση σε μας να την υποστηρίξουμε για να κρατήσει μακριά από την εξουσία τους φονταμενταλιστές. Και τώρα όλα έχουν ξεχαστεί. Μοιράζεται μαζί τους την κυβέρνηση και είναι Υπουργός των Εξωτερικών τους. Έχουν ξεχαστεί υποσχέσεις, όπως ο σεβασμός των ανθρωπίνων δικαιωμάτων, η πολιτική αναθεώρηση των δικών των βουλευτών εκείνων οι οποίοι έχουν καταδικαστεί, βάσει ενός πολύ προβληματικού νόμου.
<P>
Πώς θα αποκτήσουν οι γυναίκες της Τουρκίας ισότιμη μεταχείριση; Γιατί γίνονται ακόμη βασανιστήρια; Γιατί εξαφανίζεται κόσμος, γιατί υπάρχουν ακόμη νεκροί, ύστερα από βασανιστήρια σε αστυνομικά τμήματα και ύστερα από ανακρίσεις; Τι άλλαξε γενικώς, και τι έχει βελτιωθεί; Αισθάνομαι εξαπατημένη από την κ. Tσιλέρ στην πεποίθησή μου για μια ευρωπαϊκή Τουρκία. Εάν αυτό συνεχιστεί, δε χρειάζεται πλέον να σπάζω το κεφάλι μου για το σε ποια βάση θα λειτουργήσει η Μεικτή Επιτροπή, αλλά θα πρέπει να αναρωτηθώ μήπως τα χρήματα τα οποία διαθέτει η ΕΕ θα μπορούσαν να επενδυθούν καλύτερα σε άλλες χώρες.

<SPEAKER ID=284 LANGUAGE="DE" NAME="Kreissl-Dφrfler">
Κύριε Πρόεδρε, θα μπορούσαμε, ουσιαστικά, να συμφωνήσουμε με τις τροποποιήσεις που προτείνονται στην έκθεση του κ. Kittelmann, για το κείμενο της Επιτροπής. Αλλά μόνον εφόσον δε λαμβάναμε υπόψη το γενικό πλαίσιο στο οποίο βρίσκονται αυτές, δηλαδή την τελωνειακή ένωση με την Τουρκία. Σ' αυτό το λανθασμένο πλαίσιο όμως, τέτοιες, κατά βάσιν λογικές, τεχνικές προτάσεις βελτίωσης, δεν οδηγούν, ουσιαστικά, σε κανένα καλύτερο αποτέλεσμα.
<P>
Θυμάμαι ακόμη πολύ καλά την ψηφοφορία που έγινε πριν από 7 μήνες στο Σώμα μας, για την τελωνειακή ένωση με την Τουρκία. Σήμερα βρίσκονται στην κυβέρνηση ισλαμιστές και η κ. Tσιλέρ τους έφερε στην εξουσία. Ποια διδάγματα έχουν βγάλει οι υποστηρικτές της τελωνειακής ένωσης από την αποτυχία της στρατηγικής τους; Μου φαίνεται ότι αντί να βγάλουν διδάγματα, απλώς βάζουν το κεφάλι στην άμμο και κάνουν σα να μη συνέβη απολύτως τίποτα. Αυτή η πολιτική στρουθοκαμήλου, αυτή η στρατηγική του «κλείσε τα μάτια και προχώρα», μπορεί ενδεχομένως πολύ γρήγορα να εκδικηθεί. Δεν πρέπει να υπάρξει καμιά προτίμηση για ένα κράτος το οποίο δε σέβεται ούτε καν τα στοιχειώδη δικαιώματα, όπως το δικαίωμα της ελευθερίας της γνώμης, και διεξάγει ένα βρώμικο πόλεμο εναντίον ενός τμήματος του πληθυσμού του, τους Κούρδους.
<P>
Γι' αυτό και το ΕΚ δεν θα πρέπει να κάνει κανένα άλλο βήμα προς λάθος κατεύθυνση, και όλες τις αποφάσεις οι οποίες θα προωθήσουν περαιτέρω την τελωνειακή ένωση - θα ήθελα εδώ να αναφέρω μόνον τα χρηματοδοτικά πρωτόκολλα - να τις θέσουν κατ' αρχήν εν αδρανεία, μέχρις ότου η δημοκρατία και η ειρήνη αποκατασταθούν στην Τουρκία. Παρακαλώ όλους οι οποίοι ψήφισαν τότε υπέρ, να αναθεωρήσουν και πάλι την απόφασή τους και να προβληματιστούν γιατί ψήφισαν υπέρ.

<SPEAKER ID=285 LANGUAGE="FR" NAME="Fabre-Aubrespy">
Κύριε Πρόεδρε, η έκθεση Kittelmann δημιουργεί προβληματισμούς νομικού και θεσμικού χαρακτήρα. Καταρχήν, προτείνει τη γνωμοδότηση, σε νομική βάση, από την Επιτροπή Νομικών Θεμάτων και Δικαιωμάτων των Πολιτών. Λυπάμαι που αυτό δεν έγινε. Στη συνέχεια, κάνει νύξη για γνωμοδότηση εκ μέρους του Κοινοβουλίου. Ωστόσο, όπως και οι ομιλητές που προηγήθηκαν, θα ήθελα να παρέμβω κυρίως όσον αφορά στο πολιτικό πλαίσιο.
<P>
Θυμάμαι κάποια βιαστικά επιχειρήματα τη στιγμή της επικύρωσης της συμφωνίας για την τελωνειακή ένωση. Εγώ προσωπικά, καθώς και η ομάδα μου στο σύνολό της, είμαστε τότε αντίθετοι σε αυτήν την επικύρωση για τέσσερεις λόγους, οι οποίοι ήταν η μη αναγνώριση από την τουρκική κυβέρνηση της γενοκτονίας των Αρμενίων, το κυπριακό ζήτημα, τα ανθρώπινα δικαιώματα και, τέλος, το γεγονός ότι η Τουρκία, παρόλες τις προσπάθειές της, δεν μπορεί να αποτελέσει μέρος της Ευρωπαϊκής Ενωσης, ενώ πολλά από τα ηγετικά της στελέχη αντιμετώπιζαν προφανώς την τελωνειακή ένωση σαν το πρώτο βήμα για μια πλήρη ένταξη.
<P>
Τίποτα δεν έχει αλλάξει στην ουσία και λυπάμαι που η πλειοψηφία του Κοινοβουλίου μας δεν έμεινε σταθερή στην αρχική της θέση, η οποία ήταν αντίθετη στην συμφωνία για την τελωνειακή ένωση.
<P>
Σήμερα, υφίσταται μια κυβέρνηση ισλαμιστών στην Τουρκία, παρόλο που μας είχαν πληροφορήσει ότι ψηφίζοντας υπέρ της τελωνειακής ένωσης θα αποφεύγαμε την άνοδο των ισλαμιστών στην κυβέρνηση. Υπήρξε επιθετική στάση της τουρκικής κυβέρνησης με στόχο δύο ελληνικές βραχονησίδες. Αλλαξε λοιπόν η κατάσταση ή μήπως εκείνοι που είχαν τοποθετηθεί τότε κατά της τελωνειακής ένωσης είχαν άδικο; Θα μπορούσα να αρκεστώ στην ανάγνωση της επεξήγησης ψήφου που είχα δώσει τότε. Κατέληγε ως εξής: »δεν αγνοώ τις εμπορικές πτυχές της συμφωνίας που μας υποβλήθηκε, αλλά η ψυχή και η συνείδησή μου δεν μου επιτρέπουν, για τους λόγους που μόλις ανέφερα, να την υπερψηφίσω». Για τους ίδιους λόγους, οι οποίοι ενισχύονται από αυτά που συνέβησαν τους τελευταίους μήνες, η ομάδα μας θα καταψηφίσει την έκθεση του κ. Kittelmann.

<SPEAKER ID=286 LANGUAGE="DE" NAME="Kone&#x010D;ny">
Κύριε Πρόεδρε, στην έκθεση - και ο συνάδελφος Schwaiger το υπογράμμισε αυτό - γίνεται λόγος ότι, κατ' αρχήν και αποκλειστικά, πρόκειται για μια τεχνική ρύθμιση. Σ' αυτή τη διαπίστωση φυσικά θα πρέπει να συμφωνήσουμε, γι' αυτό και θα δώσω σαφώς τη συγκατάθεσή μου στην απόφαση αυτή.
<P>
Αλλά και τότε δεν ψήφισα υπέρ της τελωνειακής ένωσης με την Τουρκία, και αισθάνομαι να έχω επιβεβαιωθεί στη στάση μου αυτή, με την εξέλιξη που σημειώθηκε έκτοτε. Πιστεύω ότι πολλοί απ' αυτούς που τότε είπαν Nαι, βλέπουν την απόφασή τους αυτή με αυξανόμενες αμφιβολίες και με συσσωρευμένη δυσαρέσκεια.
<P>
Ας θυμηθούμε το εξής: Μας έλεγαν τότε κατηγορηματικά, ότι η σύναψη της τελωνειακής ένωσης αποτελεί επιχείρημα αποφασιστικής σημασίας, για να αποτρέψει σημαντικά τμήματα του τουρκικού εκλογικού τμήματος από το να δώσουν, στη χώρα αυτή, την πλειοψηφία στους φονταμενταλιστές.
<P>
Κι εκείνη η πολιτικός, η οποία τότε εκπροσωπούσε με μεγάλη έμφαση την άποψη αυτή και η οποία ισχυρίζονταν ότι θα σταματούσε το φονταμενταλιστικό αυτό κύμα, συνήψε συμμαχία ακριβώς μ' εκείνο το κόμμα το οποίο, παρόλα αυτά, πέτυχε τη νίκη στις εκλογές.
<P>
Δεν ξέρω φυσικά αν αληθεύει, όπως ισχυρίστηκε ένας τούρκος πολιτικός της αντιπολίτευσης, ότι πρόκειται εδώ για μια joint venture , της οποίας κύριο καθήκον είναι το να παρεμποδίσει τη διενέργεια κοινοβουλευτικού ελέγχου για τον ξαφνικό πλουτισμό και των δύο αρχηγών των κομμάτων. Ωστόσο, ένα είναι σαφές: Εδώ το θέμα είναι να καταστήσουμε δυνατά, όλα εκείνα τα οποία μας έλεγαν πριν από τις εκλογές ότι θα πρέπει παρεμποδιστούν. Επισημάνθηκε το πόσες πολλές υποσχέσεις της Τουρκίας έμειναν ανεκπλήρωτες, και προστίθεται εδώ ότι θα πρέπει να διερωτηθούμε σοβαρά, κατά πόσον άραγε η κυβέρνηση αυτή θέλει να ακολουθήσει το δρόμο της Τουρκίας προς την Ευρώπη.

<SPEAKER ID=287 LANGUAGE="DE" NAME="Schreiner">
Κύριε Πρόεδρε, η τελωνειακή ένωση με την Τουρκία είναι πραγματικότητα. Και δεν μπορώ παρά να συμφωνήσω με τον προλαλήσαντα, ότι ήδη αισθάνομαι κάποια απογοήτευση όταν ακούω ότι ο τωρινός πρωθυπουργός, ένας ισλαμιστής, έχει την άποψη ότι, στην ουσία, δε χρειάζεται αυτήν την τελωνειακή ένωση, αυτήν τη συμφωνία με την Ευρωπαϊκή Ένωση. Γι' αυτό κι έχω την άποψη ότι, εκτός από την τεχνική προσαρμογή η οποία θα πρέπει να γίνει με τη σημερινή απόφαση, θα πρέπει να θέσουμε και το ερώτημα τι απέφερε η τελωνειακή ένωση της Τουρκίας, από οικονομική άποψη, κατά τους προηγούμενους δέκα μήνες. Νομίζω ότι δεν αντιμετώπισε κανείς το πρόβλημα της αυξανόμενης ανεργίας στην Τουρκία με την τελωνειακή ένωση. Έχω επίσης την άποψη ότι αυτή η τελωνειακή ένωση γενικά, μόνο ένα μέρος της βιομηχανίας κι ένα μέρος της οικονομίας βοήθησε, κι όχι, σε ευρεία κλίμακα, τη συνολική εθνική οικονομία της Τουρκίας. Γι' αυτό και την τεχνική προσαρμογή που έχουμε σήμερα να εξετάσουμε, θα πρέπει ασφαλώς να τη δούμε υπό το πρίσμα αυτό, και θα πρέπει να εξεταστεί κατά πόσον η αλλαγή αυτή, αυτή η τεχνική προσαρμογή και η περαιτέρω συνέχιση της τελωνειακής ένωσης με την Τουρκία στη χώρα αυτή, θα εξασφαλίσει πράγματι την ευημερία και την ειρήνη.

<SPEAKER ID=288 LANGUAGE="FR" NAME="Kouchner">
Κύριε Πρόεδρε, θα ήθελα σε αυτό το σημείο να σας μεταφέρω αυτό που αισθάνομαι, τόσο εγώ όσο και πολλοί φίλοι, γάλλοι σοσιαλιστές κυρίως. Δεν θα έχω άλλη ευκαιρία να το κάνω παρά αυτή, όπου συζητείται η έκθεση για την τελωνειακή ένωση.
<P>
Ψηφίσαμε υπέρ της εισόδου της Τουρκίας στην τελωνειακή ένωση γιατί πιστεύαμε -αλλά και γιατί πολλοί δημοκράτες μας το ζητούσαν- ότι αυτό θα αποτελούσε φραγμό ενάντια στους φανατικούς ισλαμιστές. Εγινε το αντίθετο. Ψηφίσαμε υπέρ της τελωνειακής ένωσης γιατί πιστεύαμε ότι η είσοδος της Τουρκίας στην τελωνειακή ένωση θα σταματούσε τη σφαγή των Κούρδων. Κι όμως, έγινε το αντίθετο: πεθαίνουν ακόμα πιο πολλοί.
<P>
Είμαστε λοιπόν λίγο απελπισμένοι. Ελπίζω να κάνω λάθος. Ελπίζω, ειλικρινά, ότι αυτό το μήνυμα θα ακουστεί. Στο μεταξύ όμως, δεν θα ψηφίσω αυτήν την έκθεση, γιατί θεωρώ ότι έκανα λάθος.

<SPEAKER ID=289 LANGUAGE="FI" NAME="Iivari">
Αξιότιμε κύριε Πρόεδρε, η υπό εξέτασιν πρόταση ψηφίσματος νομοθετικού περιεχομένου αφορά την τεχνική υλοποίηση της συναφθείσας με την Τουρκία συμφωνίας τελωνειακής ένωσης. Η Επιτροπή Εξωτερικών Υποθέσεων προτείνει, αφενός, να εγκριθεί αυτή και, αφετέρου, να εξετασθεί το ενδεχόμενο έγκρισης δύο προτάσεων τροποποίησης από τις οποίες η μία αφορά το δικαίωμα του Κοινοβουλίου να πληροφορείται για τις αποφάσεις που λαμβάνει η Μικτή Επιτροπή. Παρ' όλο ότι πρόκειται για μία απόφαση η οποία αφορά τον τεχνικό, μόνο τομέα της τελωνειακής ένωσης, θα ήταν απόλυτα δικαιολογημένο, στο σημείο αυτό, να εκφράσουμε και την ανησυχία μας για την κατάσταση των δικαωμάτων του ανθρώπου στην Τουρκία. Δυστυχώς η καλή θέληση που επέδειξαν οι αρχές της Τουρκίας κατά τις έντονες συζητήσεις οι οποίες διεξήχθησαν στα πλαίσια της διαδικασίας για την έγκριση της τελωνειακής ένωσης, δεν είχε μόνιμο χαρακτήρα. Οι πληροφορίες οι οποίες μας έρχονται από τις φυλακές της Τουρκίας είναι ιδιαιτέρως ανησυχητικές. Όσον, όμως, αφορά την συζήτηση εν σχέσει με την Τουρκία, πρέπει, σαφώς, να υπογραμμισθεί ότι ο υπόλοιπος κόσμος οφείλει να σεβασθεί το αποτέλεσμα των εκλογών σε οποιοδήποτε κράτος, και ότι ο θρησκευτικός προσανατολισμός δεν μπορεί, αυτός καθ' αυτός, να είναι κατακριτέος. Δεν μπορούμε, επιπλέον, να ανεχθούμε τις πράξεις τρομοκρατίας, σε οποιαδήποτε μορφή. Πρέπει, ενδεχομένως, να επαναλάβουμε ευθέως ότι οι συνεχιζόμενες παραβιάσεις των δικαιωμάτων του ανθρώπου αποτελούν λόγο για την, εκ νέου, εξέταση του θέματος της συνεργασίας με την Τουρκία. Δεν γίνεται λόγος για συνεργασία όταν η μία από τις δύο ενδιαφερόμενες πλευρές αδιαφορεί, κατ' εξακολούθησιν, για την εκπλήρωση των προϋποθέσεων για την συνεργασία αυτή.

<SPEAKER ID=290 NAME="Liikanen">
Αξιότιμε κύριε Πρόεδρε, στην έκθεση Κίτελμαν προτείνονται δύο τροποποιήσεις, τις οποίες, όμως, η Επιτροπή δεν μπορεί να δεχθεί. Οι λόγοι είναι οι εξής: όσον αφορά την πρώτη τροποποίηση, δεν πρέπει να λησμονείται ότι η Μικτή Επιτροπή Τελωνειακής Ένωσης έχει καθαρά τεχνικό και εμπορικό χαρακτήρα. Καθήκον της επιτροπής αυτής είναι να διασφαλίσει, αφενός, ότι τα εμπορεύματα κινούνται ελεύθερα στις χώρες οι οποίες συμμετέχουν στην τελωνειακή ένωση και, αφετέρου, ότι η νομοθεσία της Τουρκίας θα εναρμονισθεί, οπωσδήποτε, σε μόνιμη βάση, οπωσδήποτε, με αυτήν της Ένωσης σε τομείς οι οποίοι αφορούν άμεσα την λειτουργία της τελωνειακής ένωσης. Η Μικτή Επιτροπή δύναται να υποβάλει προτάσεις στο Συμβούλιο Σύνδεσης, το οποίο, με τη σειρά του, λαμβάνει τις απαιτούμενες αποφάσεις ακολουθώντας τις διαδικασίες οι οποίες υπαγορεύονται από την Συνθήκη για την Ίδρυση της Ευρωπαϊκής Ένωσης. Οι δικαιοδοσίες της Μικτής Επιτροπής εντοπίζονται στο πεδίο εφαρμογής του άρθρου 113. Γι' αυτό και η επικύρωση, στην Μικτή Επιτροπή Τελωνειακής Ένωσης, της κοινής θέσης γίνεται από το Συμβούλιο βάσει ειδικής πλειοψηφίας.
<P>
Με την δεύτερη τροποποίηση προτείνεται να ενημερώνεται το Ευρωπαϊκό Κοινοβούλιο για τις αποφάσεις της Μικτής Επιτροπής. Στο σημείο αυτό οφείλω να υπογραμμίσω ότι το Κοινοβούλιο ενημερώνεται, ήδη, για τις αποφάσεις αυτές. Όταν η Επιτροπή υποβάλει πρόταση προς το Συμβούλιο για την υιοθέτηση κοινοτικής θέσης, για το περιεχόμενο της πρότασης αυτής ενημερώνεται και το Ευρωπαϊκό Κοινοβούλιο. Η ίδια διαδικασία τηρείται και σε περιπτώσεις όπου η Μικτή Επιτροπή εξετάζει προτάσεις για κοινή τοποθέτηση. Ακόμη, σας υπενθυμίζω ότι οι προτάσεις εκείνες της Μικτής Επιτροπής οι οποίες εγκρίνονται από το Συμβούλιο Σύνδεσης, δημοσιεύονται στην Επίσημη Εφημερίδα των Ευρωπαϊκών Κοινοτήτων.

<SPEAKER ID=291 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=13>
Σχέδιο διορθωτικού και συμπληρωματικού 
προϋπολογισμού αριθ. 1 για το οικονομικό 
έτος 1996
<SPEAKER ID=292 NAME="Πρόεδρος">
Η μερήσια διάταξη προβλέπει τη συζήτηση της εκθέσεως (Α4-0245/96) του κ. Elles και του κ. Miranda, εξ ονόματος της Επιτροπής Προϋπολογισμών, σχετικά με το σχέδιο διορθωτικού και συμπληρωματικού προϋπολογισμού αριθ. 1 για το οικονομικό έτος 1996.

<SPEAKER ID=293 NAME="Miranda">
Κύριε Πρόεδρε, θα είμαι σχετικά σύντομος. Εν πάση περιπτώσει, μπορούμε επίσης να περιμένουμε να φτάσει ο συνάδελφός μας κ. Elles, για να μπορέσουμε έπειτα να περάσουμε στη συζήτηση σχετικά με το ζήτημα του προϋπολογισμού, όσον αφορά όχι το θέμα που θα πραγματευτώ εγώ, που αφορά ειδικότερα τα άλλα θεσμικά όργανα, αλλά το γενικό μέρος του προϋπολογισμού.
<P>
Σχετικά με αυτό το μέρος με το οποίο ασχολούμαι, τα άλλα θεσμικά όργανα, θα ήθελα απλώς να πω μερικά σύντομα λόγια.
<P>
Αρχίζω αναφέροντας ότι ο συμπληρωματικός και διορθωτικός προπολογισμός που έχουμε εδώ ενώπιόν μας έχει τρεις κύριους αποδέκτες: το Κοινοβούλιο, το Συμβούλιο και τον Ευρωπαίο Διαμεσολαβητή. 'Oσον αφορά το Ευρωπαϊκό Κοινοβούλιο, θα υπενθυμίσω ότι εξετάσαμε σε κάποιο βάθος το θέμα αυτό κατά την τελευταία σύνοδο του Μαίου γι'αυτό και, σήμερα, θα αποφύγω να επαναλάβω αυτά που τότε είχαν αναφερθεί εδώ, τους θεμελιώδεις λόγους που προσδιορίζουν αυτό το διορθωτικό προϋπολογισμό στο επίπεδο του Κοινοβουλίου και ο οποίος περιλαμβάνει, όπως είναι γνωστό, περίπου 30 εκατομμύρια Ecu. Θα υπογραμμίσω ειδικότερα το γεγονός ότι, με αυτά τα 30 εκατομμύρια Ecu, μπορούμε να ανταποκριθούμε σε σημαντικές ανάγκες οι οποίες σχετίζονται τόσο με το κτίριο D3, στις Βρυξέλλες, όσο και με το κτίριο IPE IV, εδώ στο Στρασβούργο.
<P>
Πιστεύω ότι είναι σκόπιμο να υπενθυμίσω την ορθότητα της απόφασης που λάβαμε στην προηγούμενο οικονομικό έτος, κατά την κατάρτιση του προϋπολογισμού του 1996, να αφήσουμε επαρκές περιθώριο στον τομέα αυτό, γεγονός το οποίο μας επιτρέπει τώρα να δώσουμε αποτελεσματική απάντηση σε αυτές τις ανάγκες τις οποίες αντιμετωπίζουμε.
<P>
Δυο λόγια ακόμη για να υπογραμμίσω ότι θεωρώ σημαντική, δεδομένων των ποσών που αφορά το θέμα αυτό, την ανάγκη να συνεχίσουμε να παρακολουθούμε πολύ στενά την υπόθεση αυτή. Είναι ένα ζήτημα που αφορά πολλά χρήματα και, προφανώς, συνεπάγεται, μας υποχρεώνει σε μία εντελώς ειδική προσοχή στον τομέα αυτό. Αναφέρομαι λοιπόν στο ζήτημα των κτιρίων.
<P>
Δυο λόγια επίσης σχετικά με τον Ευρωπαίο Διαμεσολαβητή. Στην περίπτωση αυτή, έχουμε τη δημιουργία τριών προσωρινών θέσεων: μία Α7, μία Β5 και μία C5. Ανταποκρινόμαστε έτσι σε μία ανησυχία του Διαμεσολαβητή για τη συμπλήρωση του προσωπικού του, ώστε να αντιμετωπίσει τα καθήκοντα που επιτελεί. Αυτή τη στιγμή, φρονώ ότι είναι ιδιαίτερα σημαντικό να υπογραμμίσω μία απόφαση που λάβαμε προηγουμένως, εδώ στο Κοινοβούλιο, με την οποία αναθέσαμε στον Πρόεδρο του Κοινοβουλίου να αρχίσει διαπραγματεύσεις με το Συμβούλιο και με την Επιτροπή προκειμένου να εκπονηθεί μία κοινή δήλωση που θα καθορίζει τις κατευθυντήριες γραμμές σχετικά με τον αριθμό των προσωρινών υπαλλήλων στην υπηρεσία του Διαμεσολαβητή, καθώς και την ιδιότητα, ιδίως των προσώπων στα οποία θα ανατεθεί η διενέργεια ερευνών. Είναι ένα ζήτημα που θεωρώ ότι παραμένει επείγον και ότι θα έπρεπε να προωθηθεί προκειμένου, ιδίως στο πλαίσιο του προσεχούς προϋπολογισμού, να έχουμε μία κατευθυντήρια γραμμή στον τομέα αυτό, όσον αφορά τους υπαλλήλους του Διαμεσολαβητή.
<P>
Τέλος, δυο λόγια εν συντομία ως προς τον προϋπολογισμό του Συμβουλίου. Και λέω εν συντομία διότι, προφανώς, θέλω εδώ να επιδείξω κάποιο σεβασμό για τους κανόνες που έχουμε καθορίσει στο πεδίο αυτό, για την εξέταση του προϋπολογισμού του Συμβουλίου. Πρόκειται για έναν προϋπολογισμό που περιλαμβάνει 24 εκατομμύρια Ecu, που αφορά πολυποίκιλους σκοπούς και θα περιοριστώ να επιστήσω την προσοχή σε ορισμένες πτυχές που αναπτύσσουμε στην αιτιολογική έκθεση της έκθεσής μας. Δεν πρόκειται φυσικά να τις απαριθμήσω όλες τώρα αλλά κρίνω ότι υπάρχει εκεί ένα ολόκληρο σύνολο από σκέψεις στις οποίες το Συμβούλιο θα έπρεπε να δώσει ιδιαίτερη προσοχή, είτε αυτές που σχετίζονται με τα κτίρια, είτε ως προς το λεγόμενο άχθος του παρελθόντος, είτε ακόμη ως προς τις τροπολογίες που εισήχθηκαν στο επίπεδο της ονοματολογίας όπου, για παράδειγμα, κατά την άποψή μου, θα δικαιολογούνταν ορισμένες διευκρινίσεις σχετικά με τη φύση και τον προορισμό των κονδυλίων.
<P>
Δε θέλω να υπεισέλθω περισσότερο στο θέμα αυτό επειδή, όπως ανέφερα, δε θέλω να παραβώ τους κανόνες που θεσπίσαμε για την εξέταση του προϋπολογισμού του Συμβουλίου αλλά, εν πάση περιπτώσει, θεωρώ ότι το Συμβούλιο θα έπρεπε να δώσει προσοχή σε ορισμένες πτυχές τις οποίες επισημαίνουμε στην αιτιολογική έκθεση της έκθεσής μας.
<P>
Θεωρώ ότι αυτά είναι ορισμένα από τα κεντρικά ζητήματα. θα ολοκληρώσω ζητώντας την υποστήριξη των συναδέλφων μας για την έγκριση αυτού του διορθωτικού και συμπληρωματικού προϋπολογισμού όσον αφορά τα άλλα θεσμικά όργανα.

<SPEAKER ID=294 LANGUAGE="EN" NAME="Wynn">
Κύριε Πρόεδρε, θα ήθελα να ευχαριστήσω και τους δύο εισηγητές, τον κ. Elles και τον κ. Miranda, για τις εκθέσεις τους. Ιδιαίτερα ευχαριστώ τον κ. Miranda που ευρίσκεται εδώ.
<P>
Θα ήθελα να αναφερθώ μάλλον στον γενικό προϋπολογισμό παρά στον προϋπολογισμό του Κοινοβουλίου. Εάν εξετάσουμε τα νούμερα του προϋπολογισμού αυτού διαπιστώνουμε ότι υπάρχουν τρία πράγματα άξια λόγου. Ο προϋπολογισμός αυτός θα παραμείνει στη μνήμη μας, στη δική μου οπωσδήποτε, για τρείς πτυχές του. Θα μπορούσαμε να τον αποκαλέσουμε προϋπολογισμό του μηχανισμού αντιστάθμισης του ΗΒ. Το ΗΒ λαμβάνει την αντιστάθμισή του από 2, 8 δισεκατομμύρια Ecu περίπου, αλλά το ποσό αυτό έχει διορθωθεί προς τα κάτω. Μέσα στα πλαίσια του μηχανισμού αντιστάθμισης υπήρχε ελπίδα για καταβολές από τις κοινωνικές γραμμές Β34004 και Β34003. Είναι πολύ ευχάριστο ότι με μια πρωτοτυπία των συναδέλφων μας της Επιτροπής Κοινωνικών Υποθέσεων η τροπολογία που θα κατατεθεί από την Επιτροπή Προϋπολογισμών θα διασφαλίσει ότι οι ενδιαφερόμενοι για τις γραμμές αυτές δεν θα μείνουν δυσαρεστημένοι. Η Επιτροπή έκανε μεν το καλύτερο δυνατόν για να διασφαλίσει ότι δεν θα βρεθούν σε μειονεκτική θέση αλλά η τακτική η οποία υιοθετήθηκε από το Κοινοβούλιο θα πρέπει να επαινεθεί. Έστω κι' αν το ΗΒ λάβει την αντιστάθμιση του, και ορθώς, δεν θα τη λάβει από τις γραμμές αυτές.
<P>
Δεύτερον, μπορούμε να πούμε ότι είναι ο συμπληρωματικός και διορθωτικός προϋπολογισμός των «τρελών αγελάδων». Το γεγονός είναι ότι στα πλαίσια της Κατηγορίας 1 θα ανακατανεμηθούν 1, 2 δισεκατομμύρια Ecu εξ αιτίας της ασθένειας αυτής. Το ποσό αυτό είναι αρκετά μεγάλο και θα μπορούσε, κατά μία έννοια, να επιστραφεί στα κράτη μέλη. Κατά μία άλλη έννοια, εάν η Επιτροπή είχε επιτύχει αυτό που ήθελε να κάνει, το ποσό αυτό θα μπορούσε να ανακατανεμηθεί στα διευρωπαϊκά δίκτυα, στην έρευνα και την ανάπτυξη και στις μικρομεσαίες επιχειρήσεις. Δεν έγινε όμως έτσι και επομένως έχουμε ένα συμπληρωματικό και διορθωτικό προϋπολογισμό με τον οποίο βλέπουμε την ανακατανομή ποσού 1, 2 δισεκατομμυρίων Ecu εξ αιτίας της ασθένειας των τρελών αγελάδων.
<P>
Η τρίτη πτυχή του συγκεκριμένου προϋπολογισμού είναι ότι μπορεί να αποκληθεί προϋπολογισμός «τζάκποτ» των κρατών μελών διότι πράγματι τα κράτη μέλη είναι πολύ τυχερά. Εάν εξετάσουμε τις μεταφορές από το 1995, έχουμε περίπου 9, 2 δισεκατομμύρια Ecu σε πόρους που δεν απορροφήθηκαν κατά το 1995 και οι οποίοι μεταφέρονται στο 1996, γεγονός που σημαίνει ότι όταν τα κράτη μέλη καταβάλουν τις συνεισφορές τους θα πληρώσουν 9, 2 δισεκατομμύρια Ecu λιγότερα. Αυτό ακούγεται περίφημα και είμαι βέβαιος ότι τα κράτη μέλη θα το δεχθούν με μεγάλη ικανοποίηση. Η τραγωδία είναι, ασφαλώς σε ένα τομέα τουλάχιστον, ότι κατά το 1995 υπάρχει μια υστέρηση απορροφήσεων στα διαρθρωτικά ταμεία ύψους 4, 4 δισεκατομμυρίων Ecu. Μολονότι ο προϋπολογισμός μπορεί να είναι «τζάκποτ» για τα κράτη μέλη αυτό είναι κάτι για το οποίο δεν θα πρέπει να γιορτάζουμε όταν εξετάσουμε τα διαρθρωτικά ταμεία.

<SPEAKER ID=295 LANGUAGE="DE" NAME="Tillich">
Kύριε Πρόεδρε, αυτός ο διορθωτικός και συμπληρωματικός προϋπολογισμός, βρίσκεται υπό τον αστέρα της επικυρωθείσας επιτέλους απόφασης για τους ίδιους πόρους; διαθέτουμε 81, 94 δισεκατ. Ecu σε πιστώσεις στον προϋπολογισμό του 1996. Παράλληλα έχουμε ένα υπόλοιπο από την περασμένη χρονιά, ύψους 9, 21 δισεκατ. Ecu. Tα χρήματα αυτά είτε δεν χρειάζεται να τα πληρώσουν τα κράτη μέλη, είτε θα επανεισρεύσουν σ' αυτά. Aυτά βεβαίως είναι πάνω από το 10 % του φετινού προϋπολογισμού. Aν δεν είχαμε την ΣEB και μερικές διορθώσεις στις διάφορες κατηγορίες, οι οποίες χρειάσθηκαν, λ.χ. λόγω της διεύρυνσης ή λόγω της νεοδημιουργηθείσας υπηρεσίας του διαμεσολαβητή, τότε θα ήταν πολύ παραπάνω από το 10 %.
<P>
Δεν είναι το Kοινοβούλιο εκείνο που ευθύνεται για το γεγονός αυτό. Δεν είναι ουσιαστικά τρελό το ότι, στον αγροτικό τομέα και στους τομείς των διαρθρωτικών ταμείων, δεσμεύουμε πόρους τους οποίους στη συνέχεια δεν χρησιμοποιούμε, ενώ στους τομείς που έχουν σημασία για το μέλλον της Eυρώπης και χρειάζονται τη στενή συνεργασία των επιχειρήσεων της περιοχής και των πολιτών της Eυρώπης, τόσο η Eπιτροπή όσο και το Συμβούλιο συμπεριφέρονται με υπερβολική τσιγγουνιά; Kι αυτό συμβαίνει κυρίως στις κατηγορίες 3 και 4.
<P>
Θα πρέπει να ρωτήσουμε την Eπιτροπή και το Συμβούλιο: Δεν μπορείτε να κάνετε τίποτε καλύτερο, ή δεν θέλετε; Eνόψει του προϋπολογισμού του 1997, υπάρχουν ενδείξεις πως έγκειται μάλλον στο «θέλουν». H ομάδα μας θα υπερψηφίσει τον διορθωτικό και συμπληρωματικό προϋπολογισμό, και υπογραμμίζει πως έτσι εκφράζεται και η αλληλεγγύη προς τους πληγέντες από την ΣEB και τις συνέπειές της. Ένα από τα επίκεντρα του ενδιαφέροντος της ομάδας μας βρίσκεται στην παρακολούθηση και τον έλεγχο των δαπανών, για τα έργα στα προγράμματα MEDA, PHARE και TACIS. Ωστόσο θα 'πρεπε να γνωρίζει η Eπιτροπή πως δεν θα ακολουθήσουμε τις προτάσεις της, αν χρησιμοποιήσει τα περιθώρια που αφήσαμε, για την κατάρτιση ενός νέου μίνι-προϋπολογισμού. H διοίκηση του Eυρωπαϊκού Kοινοβουλίου, επίσης, θα 'πρεπε να γνωρίζει ότι οι αποφάσεις - παραπέμπω εδώ στην έκθεση Miranda - της Eπιτροπής Προϋπολογισμών και του Eυρωπαϊκού Kοινοβουλίου είναι νόμοι και δεν θα 'πρεπε να ερμηνεύονται.
<P>
H ομάδα μας θα υπερψηφίσει αυτόν τον διορθωτικό και συμπληρωματικό προϋπολογισμό.

<SPEAKER ID=296 LANGUAGE="FR" NAME="Giansily">
Κύριε Πρόεδρε, θα ήθελα να επισημάνω ότι η ομάδα μας προτίθεται να ψηφίσει αυτόν τον διορθωτικό προϋπολογισμό. Θα ήθελα να παρέμβω σε ένα μόνο σημείο.
<P>
Ολοι μας σε αυτήν την αίθουσα γνωρίζουμε τη σημασία που αποδίδει η ομάδα μας, μετά τη Διάσκεψη Κορυφής των Καννών, στον κανονισμό για το πρόγραμμα MEDA. Για το λόγο αυτό άλλωστε, εκφράζουμε την ικανοποίησή μας που ο εισηγητής του Μέρους Γ, ο συνάδελφος κ. James Elles, προτείνει την αποδοχή των προτάσεων της Επιτροπής για αναπροσαρμογή των παρατηρήσεων των θέσεων σχετικά με τα προγράμματα ELISE, PHARE, TACIS και MEDA.
<P>
Θα ήθελα επίσης να προσθέσω ότι όσον αφορά στο τελευταίο πρόγραμμα, θα είμαστε εξίσου ικανοποιημένοι αν επιτευχθεί συμφωνία τη Δευτέρα στις Βρυξέλλες, γεγονός το οποίο θα επιτρέψει την αποδέσμευση του προγράμματος αυτού μέσα στους προσεχείς μήνες και το οποίο, για μας, αντιπροσωπεύει πολλά για το μέλλον της Ευρώπης και της Μεσογείου.

<SPEAKER ID=297 LANGUAGE="DE" NAME="Mόller">
Κύριε Πρόεδρε, κυρίες και κύριοι, η ομάδα μου επιδοκιμάζει σαφώς το ότι, με τη βοήθεια του συμπληρωματικού προϋπολογισμού, θα χρηματοδοτηθούν οι επιπτώσεις της ΣEB από τα πλεονάσματα στον αγροτικό τομέα.
<P>
Ωστόσο, μέχρι τώρα, οι προσπάθειες εστιάσθηκαν μόνον στους γεωργούς, οι οποίοι, με την απαγόρευση των εξαγωγών και με την εξάλειψη των βοοειδών τους, επλήγησαν ιδιαίτερα.
<P>
Δεν έχουν ληφθεί ακόμη υπόψη εκείνες οι οικογένειες που θρήνησαν νεκρούς. Θα ήταν ένδειξη της αλληλεγγύης μας προς τις οικογένειες των θυμάτων αν τις θυμόμασταν κι αυτές και αν, με την ίδρυση λ.χ. ενός ταμείου, μπορούσαμε να αμβλύνουμε την κακή τους μοίρα. Aυτή η πρόθεση κρύβεται πίσω από την τροπολογία μας, για την οποία πιστεύω πως αύριο θα τύχει της πλειοψηφίας. Tο ίδιο ελπίζω και για την τροπολογία που αναφέρεται στην υποστήριξη του Στρατιωτικού Δικαστηρίου της Xάγης. Για να είμαι ειλικρινής, δεν καταλαβαίνω τη Σοσιαλιστική Oμάδα. Ήδη κατά την τελευταία ολομέλεια απέρριψε μια προφορική τροπολογία του κ. Giansily και, τη Δευτέρα το βράδυ, στην Eπιτροπή Προϋπολογισμών, απέρριψε και πάλι την τροπολογία μου. Έτσι η Σοσιαλιστική Oμάδα φράσσει σαφώς το δρόμο στο να χορηγήσουμε στο Δικαστήριο μια πρόσθετη συνεισφορά για την πολύπλευρη δραστηριότητά του.
<P>
O Πρόεδρος του Δικαστηρίου κ. Cassese στράφηκε σ' εμάς και μας παρεκάλεσε να τον στηρίξουμε επειγόντως. Aναρωτιέμαι, γιατί ειδικά εμείς οι Eυρωπαίοι θα 'πρεπε να αρνηθούμε μια εκούσια συνεισφορά; Eίναι η πρώτη φορά που μετά τις δίκες της Nυρεμβέργης και του Tόκιο, συγκροτήθηκε ένα διεθνές ποινικό δικαστήριο, ένα σύμβολο του ότι η προστασία των ανθρωπίνων δικαιωμάτων αναγνωρίζεται ως ιδιαίτερη αναγκαία αξία. Mε τη επαναφορά των εθνικών εκκαθαρίσεων, τη βίαιη μετατόπιση συνόρων και του πολέμου στην Eυρώπη παραβιάζονται κατάφορα οι ηθικές αξίες, που εδώ και 50 χρόνια αποτελούν ευρωπαϊκή ταυτότητα και ιδανικά. Oι υπεύθυνοι γι' αυτό θα πρέπει να λογοδοτήσουν. Διότι τελικά, γνωρίζουμε πως αν δεν υπάρξει μια δίκη κατά του Kάρατζιτς, του Mλάντιτς και των άλλων, δεν θα υπάρξει ειρήνη στην πρώην Γιουγκοσλαβία. Δεν πρέπει να επιτρέψουμε να εξέλθουν ατιμώρητοι οι εγκληματίες πολέμου κι έτσι να χάσουν οι άνθρωποι την εμπιστοσύνη τους σε μια ειρηνική και κράτους δικαίου λύση. H Bοσνία δεν θα ειρηνεύσει, αν δεν αποκατασταθεί νομική ειρήνη.
<P>
Aν λοιπόν έχουμε μπροστά μας όλα τα επιχειρήματα του γιατί η Eυρωπαϊκή Ένωση θα πρέπει να υποστηρίξει, με μια εκούσια συνεισφορά, τις δραστηριότητες του Δικαστηρίου, τότε στη στάση της Σοσιαλιστικής Oμάδας δεν μπορώ να απαντήσω παρά μόνον μ' ένα κούνημα του κεφαλιού. Tι άραγε συνηγορεί κατά; Tο μοναδικό επιχείρημα που ακούω είναι το εξής: H Eυρωπαϊκή Ένωση δεν μπορεί να στηρίζει ένα όργανο του OHE. Aλλά, πρώτον, από πέρυσι ακόμη, αλλά και φέτος, υποστηρίξαμε τη δραστηριότητα του Δικαστηρίου, για παράδειγμα με τη διεθνή επιτροπή νομικών που έδωσε νομική συμπαράσταση. Δεύτερον, θα πρέπει να πούμε πως σαφώς και υποστηρίζουμε όργανα του OHE από τον ευρωπαϊκό προϋπολογισμό. Στην πρώτη-πρώτη σειρά θα πρέπει να αναφέρουμε την Ύπατη Aρμοστεία των Hνωμένων Eθνών για τους πρόσφυγες, της οποίας ο προϋπολογισμός χρηματοδοτείται κατά 70 % από πόρους του ECHO, όσον αφορά, εν πάση περιπτώσει, την πρώην Γιουγκοσλαβία. Tρίτον, θα πρέπει να πούμε πως η τροπολογία μου δεν προέβλεπε μια απλή θεσμική ενίσχυση, αλλά απέβλεπε ειδικώς στο να χρηματοδοτήσει την επερώτηση μαρτύρων και τις εκταφές.
<P>
Γι' αυτό και στρέφω τώρα όλες τις ελπίδες μου στην Eπιτροπή, κύριε Liikanen. Θα 'πρεπε να ζητήσει όσο το δυνατόν συντομότερα μια μεταφορά πίστωσης.

<SPEAKER ID=298 LANGUAGE="FR" NAME="Fabre-Aubrespy">
Κύριε Πρόεδρε, κατά την ψήφιση του αρχικού προϋπολογισμού για το οικονομικό έτος 1996, η ομάδά μου δεν μπορούσε παρά να απορρίψει αυτό το ανεύθυνο σχέδιο προϋπολογισμού, λόγω της συνεχούς αύξησης του υπολοίπου των προηγούμενων ετών. Για τον ίδιο λόγο, δεν πρόκειται να υποστηρίξουμε ούτε τον διορθωτικό και συμπληρωματικό προϋπολογισμό που μας προτείνεται.
<P>
Θα αναφέρω τρία παραδείγματα. Πρώτον: η επιπλέον διάθεση, σε ένα πρώτο στάδιο, 31 εκατ. ECU, για τη μείωση των επενδύσεων σε ακίνητα, μέσω αυτού του διορθωτικού και συμπληρωματικού προϋπολογισμού. Αυτή η μεταφορά πιστώσεων διαιωνίζει μια καταστροφική πολιτική στον τομέα των ακινήτων (217, 9 δις ECU για το 1997), η οποία εξακολουθεί να πραγματοποιείται υπογείως μέσω συμψηφισμών και διορθωτικών και συμπληρωματικών προϋπολογισμών. Αυτή η, απαράδεκτη για τους φορολογούμενους των χωρών της Ευρώπης, μέθοδος κάθε άλλο παρά τιμά το Κοινοβούλιό μας.
<P>
Δεύτερον: η έκθεση προβλέπει, όπως το είχαμε ήδη επισημάνει κατά τη συζήτηση για την έκθεση προβλέψεων του Κοινοβουλίου, να διατεθούν στον Διαμεσολαβητή -άλλος ένας συμπληρωματικός θεσμός της συνθήκης του Μάαστριχτ- τρεις νέες θέσεις, ενώ οι σχετικές διαπραγματεύσεις με το Συμβούλιο και την Επιτροπή έχουν μόλις ξεκινήσει.
<P>
Τέλος, το τρίτο και τελευταίο παράδειγμα είναι το γεγονός, το οποίο υποστηρίζει ολόκληρο το Σώμα, της συνεχούς και ασταμάτητης αύξησης των υπολοίπων του κοινοτικού προϋπολογιμού, τη στιγμή που σε καθένα από τα κράτη μέλη οι κυβερνήσεις αγωνίζονται, μάχονται για τη μείωση των δημοσίων δαπανών. Παρατηρούμε πράγματι, ότι περισσότερα από 9, 215 δις ECU παρέμειναν αχρησιμοποίητα στον προϋπολογισμό του 1996: είναι μάλλον καιρός να τεθεί ένα τέλος σε αυτόν τον κυκαιώνα των δαπανών και να δώσουμε μεγαλύτερη προσοχή στα υπάρχοντα και υπο-χρησιμοποιηθέντα μέσα.
<P>
Μια λέξη επίσης για την έκθεση Brinkhorst -βιάζομαι λίγο, αλλά ας μου το συγχωρέσει ο εισηγητής- για να εκφράσω τη λύπη μου όσον αφορά τη βούληση του εισηγητή να μειώσει τη διάκριση μεταξύ υποχρεωτικών και μη υποχρεωτικών δαπανών.
<P>
Μάλλον θέλετε να μου υποδείξετε, κύριε Πρόεδρε, ότι ο χρόνος μου έληξε. Θα αφήσω λοιπόν τους συναδέλφους μου να εκφράσουν τις απόψεις τους σχετικά με την δεύτερη αυτή έκθεση.

<SPEAKER ID=299 LANGUAGE="IT" NAME="Ghilardotti">
Κύριε Πρόεδρε, θα ήθελα κι εγώ να ευχαριστήσω τον εισηγητή για την έκθεσή του και να παρέμβω επί του γενικού προϋπολογισμού, εξετάζοντας μία μόνο ειδική πλευρά που αφορά τον κοινωνικό διάλογο, θέμα που ήδη έθιξε ο συνάδελφος Wynn.
<P>
Όπως πολύ καλά γνωρίζει ο επίτροπος, το »opting out» του Ηνωμένου Βασιλείου από το κοινωνικό πρωτόκολο έχει εκ των πραγμάτων προκαλέσει εφέτος τη δέσμευση του κονδυλίου του προϋπολογισμού για τις υπερεθνικές συναντήσεις των εκπροσώπων των εργαζομένων και των επιχειρηματιών. η Επιτροπή, όπως και στην περίπτωση του προσχεδίου του προϋπολογισμού για το 1997, προτείνει συνεπώς να διασπασθεί το κονδύλιο στο διορθωτικό προϋπολογισμό με στόχο τη διάκριση των συναντήσεων που αφορούν τους εκπροσώπους των δεκατεσσάρων κρατών μελών από εκείνες των εκπροσώπων των δεκαπέντε κρατών μελών.
<P>
Το Ευρωπαίκό Κοινοβούλιο δεν μπορεί όμως να δεχθεί αυτή την προσέγγιση, για διαφόρους λόγους. Από λειτουργικής πλευράς, θα ήταν όντως πολύ δύσκολη η διαχείριση και προς αυτή την κατεύθυνση έχουν ήδη εκφράσθηκαν και οι κοινωνικοί εταίροι. Επιπλέον, εισάγει στον προϋπολογισμό μία δυνατότητα χρηματοδότησης, »επί μέτρω» θα λέγαμε, βάσει των συμφερόντων των διαφόρων κρατών μελών, με αποτέλεσμα να τίθεται επικίνδυνα σε αμφισβήρηση η αρχή της αλληλεγγύης μεταξύ των χωρών μελών της Κοινότητας.
<P>
Η Επιτροπή Προϋπολογισμών προτείνει συνεπώς στο Κοινοβούλιο, που αύριο είναι έτοιμο να ψηφίσει το διορθωτικό προϋπολογισμό, να υιοθετήσει μία τροπολογία που στοχεύει την αποφυγή αυτών των προβλημάτων και κυρίως επιτρέπει τη χρησιμοποίηση των διαθέσιμων πόρων. Υπάρχουν ήδη σχέδια συναντήσεων μεταξύ των εκπροσώπων των εργαζομένων και των επιχειρηματιών, που περιμένουν μόνο την άδεια της αρμόδιας Γενικής Διεύθυνσης της Επιτροπής. Πρόκειται συνεπώς για μια πραγματική ανακολουθία, εκ μέρους της Ένωσης, να μην επιτρέψει την πραγματοποίηση αυτών των συναντήσεων. Αληθεύει ότι δίδουμε μεγάλη σημασία στον κοινωνικό διάλογο, αλλά θα πρέπει να το αποδείξουμε και κατά τις επιλογές διαχείρισης του προϋπολογισμού. πιστεύω ότι ακριβώς αυτή η τροπολογία θα μας επιτρέψει να το αποδείξουμε.

<SPEAKER ID=300 LANGUAGE="DE" NAME="Samland">
Kύριε Πρόεδρε, θα πρέπει να σας αναγγείλω την άσχημη είδηση ότι, εκτός των άλλων, εκπροσωπώ τον εισηγητή κ. Elles που προβλέπεται στην ημερήσια διάταξη για την κοινή έκθεση Elles-Miranda. Eπειδή ο κ. Elles δεν μπορεί να είναι παρών, με εξουσιοδότησε, ως Πρόεδρο της Eπιτροπής Προϋπολογισμών, να παρουσιάσω την έκθεσή του, τη συζήτηση της οποίας είχατε αρχίσει, πριν έλθω στην αίθουσα.
<P>
Γι' αυτό και θα ήθελα, πριν έλθω στις παρατηρήσεις μου ως εκπρόσωπος της Σοσιαλιστικής Oμάδας, να κάνω τρεις παρατηρήσεις τις οποίες θα παρουσιάσω εδώ κατ' εντολήν του κ. Elles.
<P>
Bλέπετε πόσο καλή είναι η συνεργασία μεταξύ των Xριστιανοδημοκρατών, των Σοσιαλιστών και όλων των υπολοίπων στην Eπιτροπή Προϋπολογισμών. Πρώτη παρατήρηση: Θα πρέπει να επισημάνω πως με τον προϋπολογισμό αυτό γίνεται μια θεαματική επιστροφή πόρων που θα μπορούσε να είναι ακόμη μεγαλύτερη, αν δεν ήμασταν υποχρεωμένοι να λάβουμε υπόψη την ΣEB. Γι' αυτό και όλοι οι ισολογισμοί και οι υπολογισμοί που έχουν καταστρωθεί στα κράτη μέλη για το ρόλο του καθαρού πληρωτή, θα πρέπει και πάλι, αυτή τη στιγμή, να ανακληθούν. Διότι μ' αυτήν την επιστροφή, που ξεπερνάει τα 9 δισεκατ. Ecu, η πατρίδα μου μονάχα παίρνει σαν επιστροφή στον κρατικό προϋπολογισμό 28 %, ή για την ακρίβεια 28, 2 %. Kι αυτό ισχύει και για όλα τα άλλα κράτη μέλη. Γι' αυτό και ο ισολογισμός θα είναι σωστός μόλις συνυπολογιστούν και αυτές οι επιστροφές, οι οποίες, ως γνωστόν, δεν θα γίνουν εφάπαξ, αλλά κάποιο ρόλο θα παίξουν και οι προαναφερθείσες εξελίξεις των δαπανών κατά τα επόμενα χρόνια, και στη συνέχεια, βάσει της συνολικής επιστροφής, γίνει ένας ισολογισμός.
<P>
Δεύτερον: Oφείλω να επισημάνω πως ο εισηγητής έδωσε πολύ μεγάλη σημασία στο να επιστήσει σαφώς την προσοχή ότι, με την απόφαση του Συμβουλίου, να επιτραπεί τροποποίηση των παρατηρήσεων στα προγράμματα MEDA, TACIS, και PHARE, που αποσκοπεί στην αποτίμηση των έργων που εκτελούνται στις χώρες αυτές, - με τη διαγραφή δηλαδή των παρατηρήσεων - μας δυσαρέστησε, και γι' αυτό ο εισηγητής πρότεινε εκ νέου τις παρατηρήσεις αυτές. Παράλληλα - κι αυτό θα το δηλώσω αύριο πριν από την ψηφοφορία - υπάρχει ένα λάθος στις τροπολογίες που αποφασίσαμε τη Δευτέρα, και μάλιστα ένα λάθος γραφής, δηλαδή μια έκφραση σε παρένθεση στην οποία αναφέρονται τα αρχηγεία. Δεν εννοούσαμε αυτά τα αρχηγεία, αλλά αυτό θα το διορθώσουμε αύριο το πρωί, στην αντίστοιχη γλωσσική έκδοση.
<P>
Tρίτον: Oφείλω να πω πως η κατανομή των πιστώσεων σε 14, ή καλύτερα σε 15, κράτη μέλη - όπως είπε μόλις τώρα η κ. Ghilardotti - δεν ικανοποιεί το Σώμα μας, και δεν ανταποκρίνεται στις αντιλήψεις του. Γι' αυτό και ξαναπετάξαμε το μπαλάκι στην Eπιτροπή, δημιουργώντας δύο δημοσιονομικές θέσεις, μία για τα 14 κράτη μέλη με μια σημείωση p.m. και μία για τα 15 κράτη μέλη με το συνολικό ποσό της στήλης. Tροποποιήσαμε ανάλογα και τις παρατηρήσεις.
<P>
Θέλω όμως να πω ξεκάθαρα το εξής: Θα μπορούσαμε να δυσκολέψουμε ακόμη περισσότερο το πράγμα για την Eπιτροπή, ώστε να μας ρωτήσει αν έπρεπε να εγγράψει πιστώσεις στη στήλη με τη σημείωση p.m. Tότε απλά θα βάζαμε τη στήλη με τη σημείωση p.m. σ' ένα άλλο κεφάλαιο και στη συνέχεια θα έπρεπε να υπάρξει μεταφορά από κεφάλαιο σε κεφάλαιο, με την ανάλογη μεταφορά πιστώσεων από μας. Δεν θέλαμε να προχωρήσουμε τόσο πολύ, αλλά έχουμε εμπιστοσύνη στην Eπιτροπή. Γι' αυτό και προβλέψαμε τη στήλη με τη σημείωση p.m. στο ίδιο κεφάλαιο. Περιμένουμε ωστόσο, να προσανατολιστεί έντονα η Eπιτροπή στις καινούργιες παρατηρήσεις, η οποία, στην οδηγία για τα κοινά επιχειρησιακά συμβούλια, δεν κάνει πια καμιά αναφορά για το ευρω-επιχειρησιακό συμβούλιο, αλλά ξεκαθαρίζει ότι προχωρήσαμε στη δραστηριότητα αυτή, όταν δεν υπήρχε ούτε κοινωνικό πρωτόκολλο ούτε οδηγία για τα ευρω-επιχειρησιακά συμβούλια. Περιμένουμε συνεπώς ότι αυτό θα ληφθεί υπόψη στην ανάλογη στήλη για τα 15 κράτη μέλη.
<P>
Eπιτρέψτε μου ακόμη, ως ομιλητής εκ μέρους της Σοσιαλιστικής Oμάδα, να κάνω μια παρατήρηση στην μομφή που απηύθυνε η κ. Mόller κατά της Σοσιαλιστικής Oμάδας. Kυρία Mόller, θα ήθελα να σας πω κατηγορηματικά το εξής: Bρισκόμαστε πράγματι εδώ σ' ένα κρίσιμο σημείο εξέλιξης της πολιτικής δαπανών της Kοινότητας. Kαι είναι πολύ φθηνή η τακτική να δημιουργείτε την εντύπωση πως η μεγάλη ομάδα των Σοσιαλιστών εδώ στο Σώμα, είχε την άποψη πως δεν θα 'πρεπε να υποστηριχθούν οι δίκες στο Δικαστήριο της Xάγης. Tο Δικαστήριο της Xάγης είναι ένα όργανο διακυβερνητικής συνεργασίας. Yποστηρίζεται από εκείνους που εγγυώνται τη διακυβερνητική χρηματοδότηση αυτού του εγχειρήματος. Στο Σώμα αυτό τονίζαμε ανέκαθεν - και η ομάδα σας, κυρία Mόller - πως θα συμμετέχουμε μόνον σε πράγματα, στα οποία εμείς έχουμε αρμοδιότητα απόφασης σαν Kοινότητα. Kι εδώ βρίσκεται η διαφορά, λ.χ. στη χρηματοδότηση των δράσεων μέσω του ECHO για τον Ύπατο Aρμοστή των Hνωμένων Eθνών για τους πρόσφυγες, όπου εμείς έχουμε την τελική απόφαση για το αν θα διαθέσουμε εδώ αυτές τις πιστώσεις. Aν τώρα βεβαίως ανοίξουμε εδώ ένα παραθυράκι για τη χρηματοδότηση διακυβερνητικών οργανισμών, στους οποίους θα δίνουμε συνεισφορά υπό μορφήν επιταγής εν λευκώ, τότε δεν θα κάνουμε τίποτε άλλο παρά αυτό για το οποίο κατηγορούμε μόνιμα το Συμβούλιο και το οποίο έχει θέσει πάλι στο τραπέζι σαν θέμα μεταφοράς πίστωσης, σύμφωνα με το οποίο θα πρέπει να χορηγήσουμε επιδότηση 3 εκατομμυρίων στον OAΣE, χωρίς ο αρμόδιος συνεργάτης της Eπιτροπής να μπορεί να τροποποιήσει κάτι εδώ, παρά μόνον να δώσει την επιταγή.
<P>
Δεν μπορεί να είναι αυτό το νόημα και ο σκοπός της δουλειάς μας. Γι' αυτό και είπαμε ότι θα αμυνθούμε κατά της τροπολογίας αυτής, όχι γιατί δεν θέλουμε να υποστηρίξουμε το έργο αυτό, αλλά γιατί δεν θέλουμε να ανοίξουμε ακόμη περισσότερο το παραθυράκι. Θα σας υποστηρίξω αμέσως αν, στην πρόταση ψηφίσματος, ζητήσετε να καλέσουμε τα κράτη μέλη της Eυρωπαϊκής Ένωσης να διαθέσουν διακυβερνητικά τις απαραίτητες πιστώσεις, ώστε το Δικαστήριο της Xάγης να μπορέσει να δουλέψει σωστά. Nομίζω πως αυτό είναι ένα αίτημα το οποίο ολόκληρο το Σώμα θα στηρίξει ή, εν πάση περιπτώσει, η ομάδα μου.

<SPEAKER ID=301 LANGUAGE="DE" NAME="Bφsch">
Kύριε Πρόεδρε, όπως παρατήρησαν ήδη οι προλαλήσαντες, με τον διορθωτικό και συμπληρωματικό προϋπολογισμό θα εμβάσουμε, σχεδόν, στα κράτη μέλη ένα υπόλοιπο ρεκόρ, ύψους 9 δισεκατ. Ecu. Eμείς, ως βουλευτές αυτών των κρατών μελών, γνωρίζοντας τα δημοσιονομικά προβλήματα τα οποία έχουν να αντιμετωπίσουν οι κυβερνήσεις μας - για να εκπληρώσουν και τα πολυμνημονευθέντα κριτήρια του Mάαστριχτ - επιδοκιμάζουμε αυτό το υπερβολικό ποσό, το οποίο διαθέτουμε de facto στις χώρες μας από τον ευρωπαϊκό προϋπολογισμό.
<P>
Δείχνουμε έτσι σαφώς, ότι δεν υπάρχουν από τη μια μεριά οι Bρυξέλλες που διοικούν αποτραβηγμένες, μόνες τους, αλλά ότι μπορούμε και θέλουμε να υλοποιήσουμε την οικοδόμηση της Eυρώπης μόνο με βάση τα κράτη μέλη μας, και μόνο με τα κράτη μας.
<P>
Παράλληλα, θα ήθελα να υπογραμμίσω ότι εμείς, ως Eυρωπαϊκό Kοινοβούλιο, προσπαθούμε, ως γνωστόν, να το υλοποιήσουμε αυτό όσο το δυνατόν συντομότερα, έχοντας ξεκαθαρίσει πως δεν χρειαζόμαστε δεύτερη ανάγνωση για τον τελικό καθορισμό αυτού του συμπληρωματικού προϋπολογισμού. Eλπίζω πως το Συμβούλιο, ως εκπρόσωπος των κρατών μελών μας, θα μπορέσει να δει ανάλογα θετικά το μήνυμα αυτό.
<P>
Eκείνο όμως που με προβλημάτισε με την ανάγνωση της έκθεσης Elles-Miranda, είναι η απαρίθμηση των μη απορροφηθέντων κονδυλίων κατά το 1995, σε διάφορες κατηγορίες του προϋπολογισμού. Όταν διαβάζω εδώ ότι, για παράδειγμα το 15 % και πάνω των κατηγοριών 3 και 4 δεν απορροφήθηκε, τότε αναρωτιέμαι μήπως άραγε η Eπιτροπή δεν θέλει ή δεν μπορεί να υλοποιήσει την βούληση της δημοσιονομικής αρχής. Eλπίζω εδώ η Eπιτροπή, και στα πλαίσια ακόμη των διαβουλεύσεων που βρίσκονται τώρα σε εξέλιξη για τον επόμενο προϋπολογισμό 1997, να μπορέσει να μας δώσει ικανοποιητικές εξηγήσεις.

<SPEAKER ID=302 NAME="Liikanen">
Κύριε Πρόεδρε, θα είμαι σύντομος και θα παρουσιάσω μερικά μόνο σημεία του συμπληρωματικού και διορθωτικού προϋπολογισμού για το 1996. Πρώτον, ο συμπληρωματικός και διορθωτικός προϋπολογισμός για το 1996 θα υλοποιήσει εν τέλει τη νέα απόφαση περί των ιδίων πόρων η οποία ανάγεται στο Ευρωπαϊκό Συμβούλιο του Εδιμβούργου του Δεκεμβρίου του 1992. Με τη νέα αυτή απόφαση η κατανομή των βαρών μεταξύ των κρατών μελών γίνεται δικαιότερη και η Ένωση διαθέτει τώρα ένα σημαντικό περιθώριο πόρων για να χρηματοδοτήσει όχι μόνο τις τρέχουσες υποχρεώσεις της αλλά και αρκετές μελλοντικές.
<P>
Η διαδικασία αυτή υπήρξε πολύ βραδεία και χωρίς την πίεση εκ μέρους του Ευρωπαϊκού Κοινοβουλίου ακόμη θα περιμέναμε. Ωστόσο, αυτή η βραδεία διαδικασία κύρωσης αποδεικνύει ότι γίνεται ολοένα και περισσότερο δύσκολο να πείθονται τα εθνικά κοινοβούλια για τα πρόσθετα ποσά που χρειάζεται η Κοινότητα. Η εμπειρία αυτή υπογραμμίζει την αναγκαιότητα χρησιμοποίησης των πόρων που έχει τώρα στη διάθεσή της η Κοινότητα κατά τον πιο αυστηρό και παραγωγικό τρόπο.
<P>
Δεύτερον, ο συμπληρωματικός και διορθωτικός προϋπολογισμός κάνει δυνατή την ένταξη στον προϋπολογισμό σημαντικών μειώσεων στις εκτιμώμενες ανάγκες ενός αριθμού αγροτικών τομέων. Αυτές οι μειωμένες ανάγκες έκαναν δυνατή μέχρι τώρα τη χρηματοδότηση των μέτρων για το βόειο κρέας τα οποία αποφασίστηκαν για να αντιμετωπιστεί η κρίση της ΣΕΒ με ταυτόχρονο σεβασμό των γενικών αγροτικών προσανατολισμών. Πέραν τούτων, με τον συμπληρωματικό και διορθωτικό προϋπολογισμό η Κοινότητα εκπληρώνει τις υποχρεώσεις της σύμφωνα με τη Συνθήκη του Μάαστριχτ - ο, τιδήποτε κι' αν πιστεύουμε σχετικά με το μέρος αυτό του κοινωνικού πρωτοκόλλου - ούτως ώστε να δημιουργήσει μηχανισμό ο οποίος να επιτρέπει τη χρηματοδότηση δράσεων που να στηρίζονται στο κοινωνικό πρωτόκολλο από τα κράτη μέλη που το έχουν υπογράψει. Εφόσον το Ηνωμένο Βασίλειο δεν το έχει υπογράψει, τα αντίστοιχα μέτρα θα αναληφθούν από τα άλλα κράτη μέλη.
<P>
Τέλος, οι πρόσθετες υποχρεώσεις του προϋπολογισμού για τα προγράμματα PHARE, TACIS και MEDA θα βελτιώσουν τη διαφάνειά τους και θα επιτρέψουν βελτιώσεις τόσο στον έλεγχο όσο και στην ποιότητα υλοποίησης των προγραμμάτων αυτών. Η εμπειρία θα δείξει εάν οι διαδικαστικές λεπτομέρειες που θα υιοθετηθούν θα καλύπτουν όλες τις πτυχές των στόχων αυτών. Εάν παραμείνουν προβλήματα θα πρέπει να επανέλθουμε σ' αυτά με τους επόμενους προϋπολογισμούς. Η Επιτροπή θα στηρίξει επίσης την αρμόδια επί του προϋπολογισμού αρχή στην επανεξέταση των επιχειρήσεων της Υπηρεσίας Ανθρωπιστικής Βοήθειας της Ευρωπαϊκής Κοινότητας ούτως ώστε να αξιολογήσει την αποτελεσματικότητα των υφισταμένων διαδικασιών επιτήρησης όπως ζητήσατε με το ψήφισμά σας.

<SPEAKER ID=303 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=14>
Διαδικασία για τον προϋπολογισμό του 1997
<SPEAKER ID=304 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0246/96) του κ. Brinkhorst, εξ ονόματος της Επιτροπής Προϋπολογισμών, σχετικά με τη «διαδικασία ad hoc» για τον προϋπολογισμό του 1997, όπως προβλέπεται από το παράρτημα ΙΙ σχετικά με τη διοργανική συνεργασία σε δημοσιονομικά θέματα, της διοργανικής συμφωνίας της 29ης Οκτωβρίου 1993 για τη δημοσιονομική πειθαρχία και τη βελτίωση της διαδικασίας του προϋπολογισμού.

<SPEAKER ID=305 NAME="Brinkhorst">
Πρόεδρε, η παρούσα ad hoc διαδικασία προβλέπεται στη διοργανική συμφωνία του 1993. Ο εισηγητής και η Επιτροπή Προϋπολογισμών σκέφθηκαν να δρομολογήσουν πράγματι αυτή τη διαδικασία επειδή είναι σημαντικό να επιφέρουμε αλλαγές επί ορισμένων σημείων του προσχεδίου προϋπολογισμού της Επιτροπής, που περιλαμβάνονται στην κατηγορία 1. Η διαδικασία την οποία κινήσαμε κατά το τρέχον έτος, περιέχει ουσιαστικά τρεις νεωτερισμούς.
<P>
Ο πρώτος νεωτερισμός έγκειται στο γεγονός ότι προσπαθήσαμε να δρομολογήσουμε έναν απευθείας διάλογο με τους συναδέλφους μας της Επιτροπής Γεωργίας. Με ικανοποίηση βλέπω ότι βρίσκεται εδώ ο συνάδελφος Wilson με τον οποίο συνεργαστήκαμε ιδιαίτερα εποικοδομητικά προκειμένου να επιτύχει όντως αυτός ο διάλογος. Για πρώτη φορά μπορώ να σας δηλώσω ότι η Επιτροπή Προϋπολογισμών και η Επιτροπή Γεωργίας μπόρεσαν να επιτύχουν τη χάραξη μίας κοινής γραμμής έναντι του Συμβουλίου και της Επιτροπής.
<P>
Ο δεύτερος νεωτερισμός είναι ότι είχαμε έναν εντατικό διάλογο με την Επιτροπή και οφείλω να αναγνωρίσω ότι ο Επίτροπος Liikanen και οι υπηρεσίες του συνεργάστηκαν ιδιαίτερα ενεργά μαζί μας προκειμένου να υπολογίσουμε με συγκεκριμένο τρόπο κατά πόσο οι υπολογισμοί της Επιτροπής στο προσχέδιο μπορούν να διορθωθούν, ιδιαίτερα όσον αφορά το γεωργικό προϋπολογισμό.
<P>
Ο τρίτος νεωτερισμός είναι η προσπάθεια να πείσουμε το Συμβούλιο για έναν εποικοδομητικό διάλογο. Η απουσία του Συμβουλίου εδώ σήμερα δείχνει ότι στον τομέα αυτό θα πρέπει να καταβληθούν περαιτέρω ακόμη προσπάθειες. Φυσικά είναι αξιοπερίεργο το γεγονός ότι σε μία στιγμή όπως η παρούσα, όπου θίγεται ευθέως η θέση του Συμβουλίου, αυτό το ίδιο το Συμβούλιο είναι απόν.
<P>
Στόχος της παρούσας διαδικασίας είναι να υπάρξει μεγαλύτερη διαφάνεια και δημοκρατικές διαδικασίες κατά την εξέταση της εν λόγω ad hoc διαδικασίας όσον αφορά τον έλεγχο των κονδυλίων του προϋπολογισμού που προορίζονται για το γεωργικό τομέα. Επιθυμώ να τονίσω εν προκειμένω ότι ο στόχος αυτός δεν σημαίνει επανεξέταση της γεωργικής πολιτικής. Το δηλώνω αυτό και προς τους συναδέλφους μου εδώ της δεξιάς πτέρυγας οι οποίοι δεν σταματούν να δηλώνουν ότι η εν λόγω ad hoc διαδικασία αποσκοπεί μόνο στην κατάλυση της γεωργικής πολιτικής. Σε καμία περίπτωση δεν είναι αυτός ο στόχος και, εξ ονόματος της επιτροπής, επιθυμώ να το τονίσω για άλλη μία φορά. Όμως είναι επίσης σαφές ότι δεν μπορούσαμε να συνεχίσουμε ακολουθώντας τον παλαιό δρόμο κατά τον οποίο στα επτά από τα εννέα τελευταία δημοσιονομικά έτη παρατηρήθηκαν σημαντικά μειωμένες εκτελέσεις των πιστώσεων του γεωργικού προϋπολογισμού και μόνο σε δύο από τα εννέα αυτά έτη υπήρξε πλεόνασμα. Αυτό, φρονώ, ευθυγραμμίζεται επίσης πλήρως με το πνεύμα του Ευρωπαϊκού Δικαστηρίου, το οποίο το περασμένο έτος επιλήφθηκε της αγωγής σχετικά με τη σαφήνεια του γεγονότος ότι το Συμβούλιο και το Κοινοβούλιο από κοινού και ισότιμα θα πρέπει να συζητούν μεταξύ τους γι'αυτό το θέμα.
<P>
Ποια είναι τα αποτελέσματα που επετεύχθηκαν έως τώρα; Δύο φορές πραγματοποιήθηκε τριμερής διάλογος. Κατά τον πρώτο τριμερή διάλογο της 16ης Απριλίου του τρέχοντος έτους, τα Όργανα ανέλαβαν την υποχρέωση να εγγράψουν στον προϋπολογισμό ποσά τα οποία θα είναι πλησιέστερα προς την πραγματικότητα από ό, τι συνέβαινε έως τώρα. Στο δεύτερο τριμερή διάλογο που πραγματοποιήθηκε στις 9 Ιουλίου, υποβάλαμε κοινές προτάσεις μαζί με την Επιτροπή Γεωργίας, οι οποίες διατυπώνονται και στην πρόταση ψηφίσματος που βρίσκεται τώρα ενώπιόν σας. Το γεγονός αυτό είχε συγκεκριμένα ως αποτέλεσμα ότι στο πλαίσιο της ad hoc διαδικασίας που έχει κινηθεί, υπάρχουν προτάσεις εγγραφής στο αποθεματικό ποσού ύψους 456 εκατομμυρίων Ecu. Είναι η πρώτη φορά στην ιστορία της Ευρωπαϊκής Κοινότητας που προτείνεται εξ ονόματος του Ευρωπαϊκού Κοινοβουλίου η εγγραφή στον προϋπολογισμό ενός αποθεματικού με κοινή πρόταση αμφοτέρων των επιτροπών. Σας παραπέμπω στην ελλιπή εκτέλεση σε σχέση με τις ανάγκες σε πιστώσεις που είχαν προβλεφθεί αρχικά, και η οποία τον Ιούνιο του τρέχοντος έτους ανέρχονταν σε 1, 4 δισεκατομμύρια Ecu από το σύνολο των δαπανών που είχαν προβλεφθεί για τη γεωργία.
<P>
Σε συμφωνία με την Επιτροπή Γεωργίας, το αποθεματικό αυτό μπορεί ενδεχομένως να διατεθεί για τη γεωργία. Αυτή είναι μία σαφής συμφωνία που συνάψαμε και γι'αυτό το λόγο θεωρώ εύλογο να την επαναλάβω. Δεύτερον, για την ελευθέρωση αυτού του αποθεματικού θα ακολουθηθεί η ίδια διαδικασία η οποία κανονικά εφαρμόζεται για τον προϋπολογισμό, δηλαδή θα υπάρξει επίσης συμμετοχή της Επιτροπής Γεωργίας.
<P>
Σύμφωνα με το ψήφισμα δίνεται εντολή στον εισηγητή και στην αντιπροσωπεία του ΕΚ να διαπραγματευθούν τις προτάσεις στο Συμβούλιο και να προσπαθήσουν να επιτύχουν ομοφωνία εν προκειμένω με το Συμβούλιο και την Επιτροπή. Επιθυμώ να δηλώσω εν προκειμένω ότι με ικανοποιεί το γεγονός ότι η Επιτροπή αυτή τη στιγμή συμφωνεί γενικώς με αυτή την προσέγγιση, ελπίζω σε λίγο να μπορέσει να το επιβεβαιώσει αυτό και ο Επίτροπος Liikanen, εφόσον τελικώς το ποσό είναι διαφορετικό από ό, τι αρχικά είχε προβλεφθεί και η Επιτροπή θα διαθέτει αποθεματικό σε δύο κονδύλια του προϋπολογισμού τα οποία αφορούν την ανάπτυξη της υπαίθρου και την αλιεία.
<P>
Το Συμβούλιο, επαναλαμβάνω, αποσύρθηκε από τον εν λόγω διάλογο και ο συνάδελφος Wynn, ο οποίος πριν από εμένα επιχείρησε να επιφέρει νέους προσανατολισμούς από κονδύλιο σε κονδύλιο του προϋπολογισμού, μπορεί να επιβεβαιώσει ότι επ'αυτού του θέματος δεν επετεύχθηκε καμία πρόοδος με το Συμβούλιο. Όμως, το Συμβούλιο έπραξε κάτι άλλο. Αυτό το ίδιο το Συμβούλιο δεν έχει υιοθετήσει θέση, όμως η Επιτροπή Προϋπολογισμών αποφάσισε την περασμένη εβδομάδα να αποδεσμεύσει από τον προϋπολογισμό του γεωργικού τομέα ένα δισεκατομμύριο Ecu. Και αυτό είναι επίσης κάτι εντελώς νέο. Δηλώνει ότι δεν είναι η Επιτροπή Προϋπολογισμών του Κοινοβουλίου η οποία επιθυμεί να δώσει μία άλλη πορεία στη γεωργική πολιτική, αλλά το Συμβούλιο Υπουργών Οικονομικών, με ένα εντελώς διαφορετικό τρόπο από ό, τι η Επιτροπή Προϋπολογισμών, επέβαλε ένα γενικό οριζόντιο περιορισμό.
<P>
Επισημαίνω ότι εν προκειμένω δεν πρόκειται για μια εναλλακτική προσέγγιση. Η εναλλακτική λύση δεν είναι το αποθεματικό ή η αποδέσμευση των κονδυλίων του προϋπολογισμού, αλλά αφορά μία ενδεχόμενη σωρευτική προσέγγιση. Είμαστε περίεργοι να δούμε τι θα πράξει το Συμβούλιο στο πλαίσιο του διαλόγου που θα πραγματοποιηθεί την επόμενη εβδομάδα εάν το Κοινοβούλιο εγκρίνει την πρόταση ψηφίσματος που έχει υποβληθεί.

<SPEAKER ID=306 NAME="Wilson">
Κύριε Πρόεδρε, αναφέρομαι στην παράγραφο 11 της προτάσεως ψηφίσματος επί της εκθέσεως Brinkhorst. Μολονότι η Επιτροπή Γεωργίας και Ανάπτυξης της Υπαίθρου ασφαλώς θεωρεί αναγκαίο να αναθεωρήσει ορισμένες από τις προβλέψεις της Επιτροπής, θα προβούμε σε σχόλια επί του σχεδίου προϋπολογισμού αφού δημοσιευθεί, μετά τις 25 Ιουλίου. Η Επιτροπή Γεωργίας δεν έχει συζητήσει το πραγματικό σχέδιο προϋπολογισμού και συνεπώς δεν μπορεί να συμφωνήσει με τους αριθμούς του Παραρτήματος ΙΙ. Συμφωνούμε ωστόσο ότι θα πρέπει να υπάρξει ένα αποθεματικό και ότι οι πιστώσεις από τις χαμηλότερες προβλέψεις θα πρέπει να ενταχθούν στο αποθεματικό αυτό μαζί με άλλες πιστώσεις από οιεσδήποτε πηγές. Οποιοδήποτε πλεόνασμα του αποθεματικού θα πρέπει να ανακατανέμεται σε πτυχές της αγροτικής οικονομίας από τα Μέλη του Ευρωπαϊκού Κοινοβουλίου.
<P>
Συγχαίρω τον κ. Brinkhorst για τις προσπάθειές του να συμπεριλάβει όλα τα ενδιαφέροντα στις αποφάσεις του και πιστεύω ότι έχουμε αναπτύξει τομείς όπου τα συμφέροντα της γεωργίας και τα συμφέροντα του προϋπολογισμού μπορούν να συνυπάρξουν για να διαπραγματευθούμε με την Επιτροπή και το Συμβούλιο όταν παρασταθούν στη συζήτηση. Ο κ. Brinkhorst έχει βελτιώσει τις διαδικασίες και θα πρέπει να τον ευχαριστήσουμε γι' αυτό.

<SPEAKER ID=307 LANGUAGE="EN" NAME="Wynn">
Κύριε Πρόεδρε, κανείς δεν θα πρέπει να υποτιμά τη σημασία αυτής της εκθέσεως διότι όταν το Κοινοβούλιο ψηφίσει επ' αυτής αύριο, μπορούμε κάλλιστα να εξουδετερώσουμε την ιδέα ότι μόνο η μαφία του προϋπολογισμού είναι εκείνη που υποβάλλει αυτές τις προτάσεις - το Κοινοβούλιο θα είναι εκείνο που θα υποστηρίξει αυτά που πρότεινε ο κ. Brinkhorst.
<P>
Το Συμβούλιο των Υπουργών μπορεί να νόμισε ότι το θέμα αυτό είχε λήξει οριστικά τον περασμένο Δεκέμβριο όταν το Ευρωπαϊκό Δικαστήριο εξέδωσε την απόφασή του. Μολονότι το Κοινοβούλιο δεν κέρδισε την υπόθεσή του αυτό δεν σημαίνει ότι αναγκαστικά την έχασε, διότι αυτό που είπε το Δικαστήριο ήταν ότι το Κοινοβούλιο και το Συμβούλιο από κοινού θα πρέπει να φθάσουν σε συμφωνία σχετικά με το τι είναι και τι δεν είναι υποχρεωτικές και μη υποχρεωτικές δαπάνες μέσα στα πλαίσια της Κατηγορίας 1. Δυστυχώς, το Συμβούλιο απλά αγνόησε αυτή την απόφαση και προχώρησε στον δρόμο που ήθελε γεγονός το οποίο σημαίνει ότι αγνόησε την ad hoc διαδικασία. Αυτό που ο κ. Brinkhorst προτείνει τώρα είναι κάτι το οποίο, ουσιαστικά, λέει: κοίτα, Συμβούλιο, παίρνουμε πολύ σοβαρά αυτό το θέμα και εάν δεν ξεκινήσεις να παίρνεις και εσύ στα σοβαρά την ad hoc διαδικασία θα έχουμε πάλι σημαντικά προβλήματα, όπως είχαμε και με τον προϋπολογισμό του 1995. Μην την παίρνετε αυτή σαν συγκεκαλυμένη απειλή: είναι πραγματική απειλή διότι θα πρέπει να το λύσουμε αυτό το πρόβλημα.
<P>
Ελπίζω ότι θα αποκτήσουμε αποθεματικό, όπως προτείνεται, και θα είμαστε σε θέση να κατανείμουμε αυτό το αποθεματικό από πόρους εντός της Κατηγορίας 1 και ότι θα έχουμε συνεργασία και εποικοδομητικές συζητήσεις με το Συμβούλιο όταν θα το κάνουμε αυτό. Τό Συμβούλιο όμως θα πρέπει να συνειδητοποιήσει ότι αυτή είναι μια γνήσια μάχη εξ ονόματος του Κοινοβουλίου - μια μάχη για την οποία πιστεύουμε ότι είναι σωστή. Αυτό που είναι σωστό είναι ότι όλες οι δαπάνες της Κατηγορίας 1 δεν είναι αναγκαστικά υποχρεωτικές δαπάνες. Δεν θα πρέπει να ξεχνάμε ότι οι μη υποχρεωτικές δαπάνες έχουν άμεσο αποτέλεσμα στο μέγιστο ρυθμό αυξήσεων, ο οποίος έχει άμεσο αποτέλεσμα σε άλλους τομείς όλων των πολιτικών μας.
<P>
Η ψηφοφορία επί της εκθέσεως θα διεξαχθεί αύριο. Είμαι βέβαιος ότι θα είναι επιτυχής. Από τη στιγμή που θα έχουμε την υποστήριξη του Κοινοβουλίου, ελπίζω ότι το Συμβούλιο θα τη σημειώσει με προσοχή.

<SPEAKER ID=308 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, το Κοινοβούλιο, με την πρωτοβουλία του γενικού του εισηγητή, έθεσε την διαδικασία ad hoc, επί της οποίας καλούμαστε να αποφασίσουμε, εφόσον είναι πλέον γνωστή η διαφωνία μας με το Συμβούλιο σχετικά με το προσχέδιο του προϋπολογισμού για το οικονομικό έτος 1997.
<P>
Το βασικό επιχείρημα του εισηγητή, του συναδέλφου μας κ. Laurens Brinkhorst, στηρίζεται στο σημαντικό όγκο των αχρησιμοποίητων πιστώσεων, στον τομέα των υποχρεωτικών δαπανών, μέσω ενός γενικού αποθεματικού πιστώσεων που προορίζεται αποκλειστικά για τη γεωργία, το οποίο θα προβλέπει, ξεκινώντας από σήμερα, ότι η κατάσταση των τιμών για το 1997 μπορεί να είναι εξίσου ευνοϊκή με την αντίστοιχη κατάσταση του 1995 και, κατά συνέπεια, μπορούμε άμεσα να συμπεράνουμε ότι αφού ένα μέρος των πιστώσεων δεν πρόκειται να χρησιμοποιηθεί, αυτό περνά σε ένα ειδικό και μοναδικό αποθεματικό, από το οποίο η άντληση θα γίνει την κατάλληλη στιγμή.
<P>
Είμαι υποχρεωμένος να πω ότι με εντυπωσίασε ιδιαίτερα το πώς η Επιτροπή Γεωργίας και Ανάπτυξης της Υπαίθρου παρασύρθηκε σε αυτήν την ευφυέστατη λογική και μάλιστα στο βαθμό του να αποδεχτεί τη δημιουργία αυτού του αποθεματικού. Θα ήθελα ωστόσο να μου μου εξηγήσει κάποιος πώς μπορούμε να θέτουμε σε αποθεματικό πιστώσεις οι οποίες δεν μπορούν να μεταφερθούν, δεδομένου ότι ο δημοσιονομικός κανονισμός των θεσμικών μας οργάνων το απαγορεύει. Θα ήταν καλό, από καιρό σε καιρό, να υπενθυμίζουμε κάποιους στοιχειώδεις δημοσιονομικούς κανόνες, όπως για παράδειγμα, την ενιαύσια εκτέλεση του προϋπολογισμού, κάτι το οποίο δεν πρόκειται να τηρηθεί.
<P>
Το Σώμα διαθέτει, πραγματικά, μια ορισμένη ελευθερία δράσης όσον αφορά τις μη υποχρεωτικές δαπάνες, ενώ συμβαίνει ακριβώς το αντίθετο με τις υποχρεωτικές δαπάνες, των οποίων μέρος αποτελούν φυσικά οι γεωργικές δαπάνες. Ελπίζω ότι αύριο στην ολομέλεια, τη στιγμή της ψηφοφορίας, τα μέλη της Επιτροπής Γεωργίας και Ανάπτυξης της Υπαίθρου θα ξέρουν να αποφασίσουν σωστά και να δουν πόσο έσφαλαν.
<P>
Η ομάδα μας από την πλευρά της δεν προτίθεται να αποδεχθεί την ιδέα ότι είναι δυνατή η δημιουργία αυτού του αποθεματικού, γιατί τότε ένα μέρος του ΕΓΤΠΕ-Εγγυήσεις δεν θα ήταν υποχρεωτικού χαρακτήρα. Είμαστε λοιπόν κάθετα αντίθετοι στη δημιουργία του γενικού αποθεματικού, οι νομικές βάσεις του οποίου είναι ευρέως αμφισβητούμενες.
<P>
Θα ήθελα τώρα να θίξω το θέμα των δημοσιονομικών προβλέψεων για το 1997 στο σύνολό τους, γιατί πιστεύω ότι αυτή είναι η ουσία της συζήτησης. Η επόμενη χρονιά είναι κρίσιμη και για τα δεκαπέντε κράτη που αποτελούν την Ευρωπαϊκή Ενωση, γιατί στο οικονομικό αυτό έτος πρόκειται να βασιστούν τα οριστικά κριτήρια συμμετοχής στο ενιαίο νόμισμα. Κάθε κράτος ακολουθεί εξαιρετικά αυστηρή δημοσιονομική πολιτική και είναι λάθος να φανταζόμαστε ότι ο προϋπολογισμός της Ευρωπαϊκής Ενωσης, ο οποίος τροφοδοτείται αποκλειστικά από τους φορολογούμενους των Δεκαπέντε, μπορεί να παρουσιάσει σημαντικά ποσοστά αύξησης, τη στιγμή που οι κυβερνήσεις των κρατών μελών έχουν σαν μοναδική τους προοπτική τη διαχείριση μιας κατάστασης λιτότητας.
<P>
Τα τελευταία χρόνια, η πολιτική δημιουργίας αποθεματικού έγινε η κατευθυντήρια γραμμή της Επιτροπής Προϋπολογισμών για την καταπολέμηση των κακώς αξιολογούμενων πιστώσεων και της υποχρησιμοποίησης. Αυτή η αξιέπαινη προσπάθεια επιστεγάζεται σήμερα με τη βούληση του Συμβουλίου για μείωση των πιστώσεων, εφόσον κρίνεται περιττή, σε περίοδο περιορισμού των δαπανών, η διατήρηση σαφώς υπερεκτιμούμενων προβλέψεων στον προϋπολογισμό.
<P>
Τελειώνοντας, θα ήθελα να κάνω μια τελευταία παρατήρηση. Η απόφαση που ελήφθη τον Δεκέμβριο του 1992 στο Εδιμβούργο έδωσε στο Κοινοβουλευτικό Σώμα το δικαίωμα της συναπόφασης, το οποίο σαν αρχή είναι κάτι χρήσιμο ωστόσο πολύ λεπτό στην εφαρμογή του. Θα ήθελα να επιστήσω την προσοχή του γενικού εισηγητή στην ευθύνη που φέρει όσον αφορά στη διαχείριση των υποθέσεων κατά τη διάρκεια αυτού του έτους. Ο δρόμος που έχουμε να διανύσουμε είναι σπαρμένος με αγκάθια. Η ομάδα μας βέβαια, θα απορρίψει, όπως ήδη καταλάβατε, την έκθεσή του. Ο καθένας μπορεί να συμπεράνει ότι δεν είναι μόνο οι περίοδοι κρίσης κατά τις οποίες πρέπει να χτυπάμε τα υποστυλώματα του οικοδομήματος και, για μας, η κοινή γεωργική πολιτική αποτελεί μέρος αυτού του οικοδομήματος.

<SPEAKER ID=309 LANGUAGE="PT" NAME="Miranda">
Κύριε Πρόεδρε, θα ήθελα να αρχίσω δηλώνοντας ότι είμαι εξαιρετικά κριτικός σε σχέση με αυτή την έκθεση. θα ήθελα επίσης να υπογραμμίσω εξαρχής ότι, εάν επαναληφθεί στην Ολομέλεια η ψηφοφορία που πραγματοποιήθκε στην επιτροπή, και εάν επαναληφθεί στην ψηφοφορία του προϋπολογισμού του 1977 η ψηφοφορία που κάναμε στην Ολομέλεια, δε θα έχουμε σίγουρα προϋπολογισμό.
<P>
Επέστησα την προσοχή σε αυτή την πτυχή και στην ανάγκη μεγαλύτερης συναίνεσης σχετικά με αυτό το θέμα. Επειδή αυτό που συζητάμε σήμερα με την έκθεση του συναδέλφου μας κ. Brinkhorst δεν είναι μόνο το σημαντικό ζήτημα της ταξινόμησης των δαπανών ή το ζήτημα να επηρεάσουμε θετικά τη διαχείριση των γεωργικών δαπανών.
<P>
Συζητάμε πολύ πιο σημαντικά ζητήματα, που πηγαίνουν από τη διεύρυνση ως το ζήτημα της Οικονομικής και Νομισματικής 'Ενωσης, που πηγαίνουν από τα διαρθρωτικά Ταμεία ως την οικονομική και κοινωνική συνοχή, αυτά πραγματεύεται η έκθεση αυτή και πρέπει να έχουμε σαφώς επίγνωση του ζητήματος. Και το πρώτο πρόβλημα που τίθεται είναι ακριβώς αυτό: πώς είναι δυνατό, εμείς, με πλήρη έλλειψη διαφάνειας, να συζητάμε τόσο σημαντικά ζητήματα μέσω ή δια μίας διαδικασίας ad hoc; Δε δέχομαι, προφανώς, αυτή την κατάσταση. Είναι μία πλάγια οδός που δε μπορώ να την αποδεχθώ.
<P>
Και, το πιο σημαντικό, η ίδια η ουσία της έκθεσης. Θέλω να πω ότι, στα δέκα χρόνια ευρωπαϊκής κοινοβουλευτικής ζωής, για πρώτη φορά είμαι αντιμέτωπος με ένα τέτοιο ζήτημα. Το κεντρικό ζήτημα αυτής της έκθεσης δε διατυπώνεται στην πρόταση ψηφίσματος αλλά στο αντίστοιχο παράρτημα όπου, προφανώς, τίθεται ως ενδεικτικό ζήτημα. Δε μπορώ να το αποδεχθώ αυτό! Δε μπορώ να δεχτώ το ουσιώδες ζήτημα αυτής της έκθεσης που είναι το παράρτημά της να τίθεται απλώς σαν ενδεικτικό ζήτημα. Πιστεύω ότι είναι πλήρης διαστροφή και ποτέ δε συνέβη αυτό, τουλάχιστον από όσο θυμάμαι, στα δέκα χρόνια κοινοβουλευτικής ζωής που έχω σε αυτό το Κοινοβούλιο.
<P>
Πιστεύω λοιπόν ότι η διαδικασία πάσχει από έλλειψη διαφάνειας και ότι, για τον ίδιο λόγο, έπρεπε να κάνουμε πίσω και, όπως πρότεινα στην επιτροπή, ιδιαίτερα αφού έγιναν γνωστές οι προθέσεις του Συμβουλίου μετά από αυτή την έκθεση, η μόνη ορθή θέση που θα μπορούσαμε να λάβουμε θα ήταν να διακόψουμε την εξέταση αυτής της έκθεσης και να μη συνεχίσουμε προς αυτή την πλάγια οδό, αποκρύπτοντας αυτό που πράγματι, κατά βάση, διακυβεύεται αυτή τη στιγμή. Επειδή ούτε ο ίδιος ο εισηγητής δεν έχει το θάρρος να θέσει εδώ ξεκάθαρα αυτό που διακυβεύεται με τη συζήτηση αυτής της έκθεσης.
<P>
Δεν είναι τυχαίο, αγαπητέ συνάδελφε κύριε Brinkhorst, ότι δημιουργήθηκαν, για παράδειγμα, δύο νέες γραμμές για τη διεύρυνση. Με ποιες προθέσεις υιοθετείται αυτή η στάση; Για να καθοριστεί από τώρα, πολιτικά, μέσω μίας διαδικασίας ad hoc, αυτό που πρέπει να συζητηθεί με άλλο τρόπο και φυσικά σε μία πολύ πιο σοβαρή και αρκετά πιο διαφανή συζήτηση;
<P>
Γι'αυτό και, προφανώς, θα αντιταχθούμε σε αυτή την έκθεση. Και θα αντιταχθούμε επίσης, όπως ανέφερα, λόγω των συνεπειών που απορρέουν από αυτή, ιδίως λόγω των αντιδράσεων που ήδη μας έρχονται από το Συμβούλιο, ιδίως με την πρόθεση να μειωθούν κατά ένα δισεκατομμύριο Ecu τα διαρθρωτικά Ταμεία, που δε μπορούμε να δεχτούμε με κανένα τρόπο και που εμφανίζονται πράγματι έπειτα από αυτή την έκθεση. Αυτό πρέπει να το πούμε! Και δε μπορούμε να δεχθούμε, με αυτό τον πλάγιο τρόπο, να αφαιρείται ένα δισεκατομμύριο Εcu. Αυτό είναι το ζήτημα και, για αυτό ακριβώς αμμφισβητούμε αυτή την έλλειψη διαφάνειας και πιστεύουμε ότι όλα αυτά πρέπει να αποτελέσουν αντικείμενο επανεξέτασης.

<SPEAKER ID=310 LANGUAGE="FR" NAME="des Places">
Κύριε Πρόεδρε, αγαπητοί συνάδελφοι, κανείς δεν πρέπει να ξεγελιέται όσον αφορά τις προθέσεις του εισηγητή: ούτε η Επιτροπή, εκτός κι αν είναι συνένοχη ή προσβλέπει σε κάποιoν προϋπολογισμό εις βάρος των κρατών μελών και αν είναι έτσι ας το πει για να βγάλουμε κι εμείς τα συμπεράσματά μας, ούτε το Συμβούλιο το οποίο, σοφό όπως είναι, θα απορρίψει τα επιχειρήματα του εισηγητή, αλλά ούτε και το Κοινοβούλιο, ο τίμιος υπερασπιστής των γεωργικών συμφερόντων της Ευρωπαϊκής Ενωσης, παρόλο που ο πειρασμός είναι μεγάλος στο να μεταφερθούν ορισμένα υποχρεωτικά γεωργικά κονδύλια προς άλλους τομείς πολιτικά πιο προσοδοφόρους, προετοιμάζοντας έτσι και μάλιστα απόλυτα νόμιμα, τους μελλοντικούς συνεργούς για την ολοκλήρωσή τους.
<P>
Δεν μένει λοιπόν παρά η ελεύθερη βούληση και η μακιαβελική αποφασιστικότητα του εισηγητή, η οποία στοχεύει, με μεγάλη φιλολογική και μαθηματική επιτήδευση, να αποδείξει ότι ένα μέρος των δαπανών του ΕΓΤΠΕ-Τμήμα Εγγυήσεων δεν αποτελούν υποχρεωτικές δαπάνες και άρα πρέπει να καινοτομήσουμε. Ξεκινώντας από μια διαπίστωση, η οποία δεν έχει άλλωστε τίποτα το εξαιρετικό σε όρους παραγωγής και γεωργικών τιμών, ο εισηγητής επισημαίνει ότι στο τέλος κάθε οικονομικού έτους γίνονται συστηματικές υπερεκτιμήσεις της τάξης του 10 % και ότι δεν επιθυμούμε πλέον τη διατήρηση ενός τόσο μεγάλου περιθωρίου ασφαλείας. Από το σκεπτικό αυτό προκύπτει η καθιέρωση νέων κονδυλίων, στόχος της οποίας είναι η δημιουργία μιας λογικής μη υποχρεωτικών δαπανών στο πλαίσιο των δαπανών του ΕΓΤΠΕ-Τμήμα Εγγυήσεων, προκύπτει η κατάργηση του προσωρινού αποθεματικού για την αντιμετώπιση της Σπογγώδους Εγκεφαλοπάθειας των Βοοειδών (ΣΕΒ), με άγνωστες χρηματοοικονομικές συνέπειες, εφόσον η χρονική στιγμή δεν είναι η σωστή, προκύπτει τέλος, η δημιουργία ενός γενικού αποθεματικού, σαν πρώτο βήμα προς το καθεστώς των μη υποχρεωτικών δαπανών.
<P>
Ολα αυτά, αγαπητοί συνάδελφοι, αποτελούν δείγμα μιας αμφιβόλου αντικειμενικότητας, η οποία θα καταλήξει να επιβαρύνει τα κράτη μέλη της Ευρωπαϊκής Ενωσης με ένα σταθερό κοινό ταμείο, με στόχους κάθε άλλο παρά γεωργικού χαρακτήρα. Δεν μπορούμε να το δεχτούμε και για το λόγο αυτό θα απορρίψουμε τις προτάσεις του εισηγητή.

<SPEAKER ID=311 LANGUAGE="FR" NAME="Le Gallou">
Κύριε Πρόεδρε, η έκθεση Brinkhorst παρουσιάζεται με μάλλον πεισματικό τρόπο μεταξύ της πλειοψηφίας της Επιτροπής Προϋπολογισμών: προτείνει οικονομίες ή αποθεματικά σε τομείς για τους οποίους οι συνθήκες δεν παρέχουν σχετικές αρμοδιότητες στο Κοινοβούλιο ενώ, από την άλλη μεριά, προτείνει συμπληρωματικές δαπάνες σε τομείς για τους οποίους το Κοινοβούλιο είναι αρμόδιο. Ετσι, ενώ τα κριτήρια του Μάαστριχτ υποχρεώνουν τα κράτη μέλη να υιοθετούν αυστηρές δημοσιονομικές πολιτικές, το Ευρωπαϊκό Κοινοβούλιο προχωρεί με γνώμονα όλο και σημαντικότερες δαπάνες. Και αυτό γιατί οι μεγάλες οικονομίες δεν μπορούν να πραγματοποιηθούν στο πεδίο των γεωργικών δαπανών, όπου οι πιστώσεις χρησιμοποιήθηκαν σε ποσοστό 95 % το 1995. Αν υπάρχει όντως δυνατότητα για τέτοια οικονομία, αυτή πρέπει να αναζητηθεί στις διαρθρωτικές δράσεις, όπου οι πιστώσεις χρησιμοποιήθηκαν μόνο κατά 81 %, στις εσωτερικές πολιτικές, οι οποίες εμφανίζονται γενικά αντίθετες προς την αρχή της επικουρικότητας, όπου οι πιστώσεις χρησιμοποιήθηκαν μόνο κατά 85 %, καθώς επίσης και στις εξωτερικές δράσεις, οι οποίες ανεξέλεγκτα ανατίθενται στις MKO, σε επειρογνώμονες ή σε ιδιωτικές εταιρείες, όπου οι πιστώσεις χρησιμοποιήθηκαν μόνο κατά 82 %.
<P>
Ετσι, αντί να βρίσκεται σε νομικό πόλεμο με το Συμβούλιο Υπουργών, το Ευρωπαϊκό Κοινοβούλιο θα έπρεπε μάλλον να υπερασπίζει τους φορολογούμενους, προτείνοντας ρεαλιστικές οικονομίες σε τομείς που άπτονται της αρμοδιότητάς του, όπως οι μη υποχρεωτικές δαπάνες. Εδώ δε, τα πεδία δράσης είναι πολλά: οικονομίες σε αμέτρητες μικρο-επιδοτήσεις, σε δαπάνες για πραγματογνωμοσύνες, συνέδρια, δαπάνες που έχουν κατανεμηθεί σε περισσότερα από εκατό κονδύλια, καλύτερο υπολογισμό στη χορήγηση πιστώσεων για τα διαρθρωτικά ταμεία, επανέλεγχο της χρησιμότητας ορισμένων αντιτιθέμενων εσωτερικών πολιτικών και πάλι στο πλαίσιο της αρχής της επικουρικότητας και τέλος, καλύτερο έλεγχο των εξωτερικών δράσεων. Κατά συνέπεια, το Κοινοβούλιο μας μπορεί να παίξει το ρόλο του υπερασπιστή των φορολογούμενων, δρώντας όμως σε τομείς οι οποίοι άπτονται της αρμοδιότητάς του και όχι σε τομείς όπου η αρμοδιότητά του περιορίζεται από τις συνθήκες.

<SPEAKER ID=312 LANGUAGE="NL" NAME="Pronk">
Πρόεδρε, κανονικά έπρεπε να λάβει το λόγο ο κ. Sonneveld όμως δυστυχώς δεν μπορεί να παρευρίσκεται εδώ και ζήτησε από εμένα να εκφωνήσω το λόγο του. Γι'αυτό το λόγο εάν ξαφνικά φανεί ότι διαθέτω τρομερές γνώσεις σχετικά με το γεωργικό τομέα, τούτο δεν θα οφείλεται στην εξυπνάδα μου, αλλά σε εκείνη του κ. Sonneveld.
<P>
Όπως συμφωνήθηκε στη διοργανική συμφωνία, το μήνα Ιούλιο πραγματοποιούνται οι διαβουλεύσεις σχετικά με το σχέδιο του προϋπολογισμού 1997, κατά τις οποίες οι αρμόδιες για τον προϋπολογισμό αρχές εξετάζουν κυρίως τις υποχρεωτικές δαπάνες. Η απόφαση του Ευρωπαϊκού Δικαστηρίου ουσιαστικά επιβεβαίωσε για άλλη μία φορά ότι αμφότερες οι δημοσιονομικές αρχές θα πρέπει με αυτή την ευκαιρία και βάσει των αρμοδιοτήτων τους να διαβουλεύονται προκειμένου να επιτευχθεί συμφωνία σχετικά με τις υποχρεωτικές δαπάνες. Το Κοινοβούλιο προετοιμάστηκε αυτό το έτος περισσότερο από κάθε άλλη φορά για την παρούσα ad hoc διαδικασία. Τούτο έγινε χάρη στις επίμονες και επίπονες προσπάθειες του εισηγητή, του κ. Brinkhorst, μπορώ να το αναφέρω αυτό απόψε επειδή ασκήθηκε πολλές φορές κριτική εις βάρος του, και ο οποίος έθεσε ως στόχο την επίτευξη συμβιβασμού μεταξύ της Επιτροπής Γεωργίας και της Επιτροπής Προϋπολογισμών. Στη δρομολόγηση της παρούσης διαδικασίας συνέβαλε ο εισηγητής Elles κατά την εξέταση του προϋπολογισμού 1996. Κατά το τρέχον έτος, η διαδικασία διεξήχθη για πρώτη φορά πλήρως. Το μεγάλο ερώτημα που τίθεται είναι εάν και η έτερη αρχή που είναι αρμόδια για τον προϋπολογισμό, θα τηρήσει κατά τον ίδιο τρόπο τις αποφάσεις του Ευρωπαϊκού Δικαστηρίου. Εν τω μεταξύ, το Κοινοβούλιο γνωστοποίησε ήδη τις απόψεις του, συγκεκριμένα πραγματοποίησε μία επίκαιρη πρόβλεψη των υποχρεωτικών δαπανών, σε στενή συνεργασία με την Επιτροπή. Βάσει αυτών, συμφωνήθηκε ένα αποθεματικό ύψους 556 εκατομμυρίων Ecu, το οποίο μπορεί να διατεθεί για προγράμματα στον τομέα της ανάπτυξης της αγοράς και της ανάπτυξης της γεωργίας και της υπαίθρου. Θα πρέπει να τονισθεί ότι εξακολουθεί να είναι δύσκολη η πρόβλεψη ενός μεγάλου μέρους των υποχρεωτικών δαπανών. Θα πρέπει να ληφθεί υπόψη ότι ορισμένες εξοικονομήσεις όπως π.χ. εκείνες στον τομέα της επιστροφής των επιδοτήσεων εξαγωγών, δεν βελτιώνουν οπωσδήποτε τη θέση των αγροτών της Ευρωπαϊκής Ένωσης. Αντιθέτως, λόγω π.χ. της μείωσης των επιστροφών των επιδοτήσεων των εξαγωγών τυριών, μειώνονται οι τιμές των τυριών στην Ένωση και αυξάνει η πίεση στους γαλακτοπαραγωγούς. Συνεπώς, ο επαναπροσανατολισμός αποτελεί μία μόνιμη απαίτηση. Προκειμένου να επιτευχθεί αυτό είναι αναγκαία η ενσωμάτωση των διαφόρων στοιχείων της γεωργικής πολιτικής.
<P>
Η Ομάδα μου ζητεί να μπορέσουν να θεωρηθούν ότι εμπίπτουν επίσης στην κατηγορία Ι, σημαντικά μέσα της γεωργικής πολιτικής και της πολιτικής για την ύπαιθρο που ανήκουν σε άλλες κατηγορίες του προϋπολογισμού. Ουσιαστικά, η ευρωπαϊκή πολιτική για την ύπαιθρο θα πρέπει να χαράσσεται για τα 15 κράτη μέλη που αποτελούν αυτή τη στιγμή την ΕΕ και αργότερα για τα νέα κράτη μέλη που θα ενταχθούν σε αυτή. Για να επιτευχθεί αυτό χρειάζεται δημιουργικότητα. Προς αυτή την κατεύθυνση καταβάλλουν από κοινού προσπάθειες η Επιτροπή Γεωργίας και η Επιτροπή Προϋπολογισμών. Φοβούμαι ότι το Συμβούλιο σκέπτεται εντελώς διαφορετικά. Συγκεκριμένα αποσκοπεί να μειώσει σημαντικά το γεωργικό προϋπολογισμό. Μία παρόμοια πράξη θα ήταν αξιοπερίεργη και δεν θα είχε ως στόχο την εξέλιξη του τομέα της γεωργίας. Ακόμη πιο αξιοπερίεργο είναι εξάλλου το γεγονός ότι ορισμένοι Γάλλοι βουλευτές συμφωνούν με την άποψη του Συμβουλίου και ως εκ τούτου αφαιρούνται περισσότεροι πόροι απ'ό, τι προτείνει η Επιτροπή. Συνεπώς, εάν δεν συμβεί αυτό, τότε θα υπάρχει επίσημα ένας χώρος κάτω από το ανώτατο σημείο των γεωργικών δαπανών. Σε αυτή την περίπτωση, η Επιτροπή Γεωργίας του Ευρωπαϊκού Κοινοβουλίου δεν θα αμελήσει ασφαλώς να αναλάβει πρωτοβουλίες στον τομέα της ανάπτυξης της υπαίθρου και της ανάπτυξης της αγοράς, κατά τη διάρκεια της εξέτασης του προϋπολογισμού τον Οκτώβριο.

<SPEAKER ID=313 LANGUAGE="NL" NAME="Van der Waal">
Κύριε Πρόεδρε, το Κοινοβούλιο φαίνεται ότι είναι διατεθειμένο να βοηθήσει τα κράτη μέλη ώστε στις αρχές του 1998 να ξεπεράσουν επιτυχώς τις εξετάσεις για την ΟΝΕ, θέτοντας περιορισμούς στον προϋπολογισμό του 1997. Ο γενικός εισηγητής Brinkhorst, παρουσίασε ορισμένα νέα στοιχεία: μία καλύτερα λειτουργούσα διαδικασία ad hoc, έγκαιρη εμπλοκή των επιτροπών και συγκέντρωση όλων των γεωργικών δραστηριοτήτων στην κατηγορία Ι. Πρόκειται για πρωτοβουλίες τις οποίες επιδοκιμάζω.
<P>
Όμως δεν συμμερίζομαι τον ενθουσιασμό του όσον αφορά την επιδίωξή του να επιτύχει εξοικονομήσεις μέσω της μείωσης των υποχρεωτικών δαπανών και τη μεταφορά ενός μέρους από αυτές στο αποθεματικό. Συμμερίζομαι την άποψη του εισηγητή ότι τα μεγάλα πλεονάσματα τα οποία παρατηρήθηκαν επανειλημμένα στον προϋπολογισμό, αποτελούν αιτία για μία διεξοδική έρευνα σχετικά με αυτά τα κονδύλια. Όμως ανέμενα ότι θα κατονομάζονταν και οι συγκεκριμένοι λόγοι που προκαλούν αυτό το φαινόμενο. Για φαινόμενα όπως οι αλλαγές στην κατάσταση της αγοράς ή τις συναλλαγματικές διακυμάνσεις θα μπορούσε ενδεχομένως να δημιουργηθεί ένα αποθεματικό. Όμως δεν διάβασα τίποτα εν προκειμένω.
<P>
Ακόμη πιο σημαντικότερο από αυτό το θέμα είναι το ερώτημα εάν κατ'αυτό τον τρόπο θα μπορέσει να πραγματοποιηθεί έστω και κάποια εξοικονόμηση. Οι δαπάνες της εν λόγω κατηγορίας έχουν υποχρεωτικό χαρακτήρα και δεν διάβασα στις εκθέσεις τίποτα σχετικά με άσκοπες εκτελέσεις πιστώσεων. Τώρα τα πλεονάσματα επιστρέφονται στα κράτη μέλη, αλλά στην πρόταση Brinkhorst προτείνεται η διάθεση όλων των πιστώσεων του αποθεματικού στην κατηγορία Ι. Κατ'αυτό τον τρόπο το αποθεματικό γίνεται ένα πάγιο μέρος του προϋπολογισμού με το οποίο μπορούν ενδεχομένως να χρηματοδοτηθούν λιγότερο αναγκαίες δραστηριότητες. Κατ'αυτό τον τρόπο δεν γίνεται καμία εξοικονόμηση. Υφίσταται μεγάλος κίνδυνος το Συμβούλιο να χρησιμοποιήσει αυτό το πάγιο μέσο για τη μείωση πάραυτα του προϋπολογισμού.
<P>
Τέλος, έχω αντιρρήσεις όσον αφορά το γεγονός ότι οι πιστώσεις από το αποθεματικό μπορούν να ελευθερωθούν μόνο κατόπιν διαβουλεύσεων με το Κοινοβούλιο. Το περασμένο έτος, το Ευρωπαϊκό Δικαστήριο έκρινε ότι το Ευρωπαϊκό Κοινοβούλιο είχε άδικο όσον αφορά το θέμα των υποχρεωτικών και των μη υποχρεωτικών δαπανών. Προφανώς το Κοινοβούλιο επιζητεί τώρα να αντισταθμίσει αυτή την ήττα, χορηγώντας, μέσω του εν λόγω αποθεματικού του προϋπολογισμού, νέες αρμοδιότητες στον εαυτό του. Δεν μπορώ να αποδεχθώ αυτή την αντιμετώπιση.

<SPEAKER ID=314 LANGUAGE="EN" NAME="Wolf">
Κύριε Πρόεδρε, ίσως να κάνω λάθος αλλά έχω την εντύπωση ότι συζητούμε αυτό το σημαντικό θέμα χωρίς να είναι παρών κάποιος εκπρόσωπος του Συμβουλίου. Είναι έτσι; Τότε πιστεύω ότι το γεγονός είναι καταδικαστέο και το καταδικάζω.

<SPEAKER ID=315 LANGUAGE="DE" NAME="Kφnig">
Kύριε Πρόεδρε, η ομάδα μας υποστηρίζει την έκθεση Brinkhorst, όπως είπε ήδη ο συνάδελφος Pronk. Tην θεωρούμε λογική.
<P>
Γνωρίζουμε πως τα πράγματα στη γεωργία δεν μπορούν να προβλεφθούν με τόση ακρίβεια, όπως στους άλλους τομείς. Aποδεικνύεται πως εδώ και πολλά χρόνια η Eπιτροπή υπερεκτιμούσε πάντα τις απαιτήσεις. Γι' αυτό και είναι λογικό, ενόψει της αβεβαιότητας που εξακολουθεί να υπάρχει, να κάνει πάλι μια πρόταση για τη δημιουργία ενός ανάλογου αποθεματικού. Eίναι ένα προληπτικό και, παράλληλα, ρεαλιστικό μέτρο, διότι τα αριθμητικά στοιχεία που επεξεργάσθηκαν εδώ, δεν είναι, φυσικά, τυχαία. Nομίζω ακόμη πως η μομφή του συναδέλφου Giansily προς την Eπιτροπή Γεωργίας, παραβλέπει την ουσία του θέματος. Διότι, εφόσον κάτι εγγράφεται στο αποθεματικό, είναι σίγουρο ότι σε περίπτωση αυξημένων δαπανών - κι αυτές μας απειλούν, ή για την ακρίβεια είναι πιθανές, υπό το πρίσμα της ΣEB - θα εξακολουθούν να υπάρχουν πόροι στη διάθεσή μας. Σε περίπτωση όμως γενικής μείωσης, όπως την σκέπτεται το Συμβούλιο, δεν θα είναι δυνατόν να γίνει κάτι τέτοιο. Γι' αυτό και είναι συνετός ο τρόπος ενέργειας υπέρ του οποίου τασσόμαστε, και συνεπώς υποστηρίζουμε την παρούσα έκθεση.

<SPEAKER ID=316 LANGUAGE="FR" NAME="Martin, Philippe-Armand">
Κύριε Πρόεδρε, πέρσι ο κ. M. Wynn, εισηγητής για τον προϋπολογισμό, προσπάθησε να μετατρέψει τις υποχρεωτικές δαπάνες σε μη υποχρεωτικές δαπάνες. Προσωπικά ήμουν αντίθετος. Χρειάστηκε να προσφύγει το Συμβούλιο στο Δικαστήριο του Λουξεμβούργου.
<P>
Φέτος, αντιμετωπίζουμε ουσιαστικά το ίδιο πράγμα. Εχει απλά αλλάξει η μέθοδος. Τα επιχειρήματα είναι διαφορετικά, αλλά ο στόχος είναι ο ίδιος. Διαφωνώ κάθετα με τη δημιουργία αυτού του αποθεματικού, για τον απλούστατο λόγο ότι οι εκτιμήσεις του εισηγητή, στα πλαίσια των προκαταρκτικών εγγράφων που συνέταξε, είναι στο μεγαλύτερο μέρος τους τυχαίες.
<P>
Αλήθεια, μπορεί να μου πει, για παράδειγμα, σε τί επίπεδο θα κυμανθεί η συγκομιδή του αμπελοοινικού τομέα για την επόμενη περίοδο; Οι επαγγελματίες δεν το γνωρίζουν ακόμα. Γνωρίζει, για παράδειγμα, ότι εδώ και δύο χρόνια δεν υπήρξε σχεδόν καθόλου υποχρεωτική απόσταξη, λόγω της ξηρασίας που έπληξε την Ισπανία και την Ιταλία; Αλλο παράδειγμα: γνωρίζει σε τί επίπεδο θα κυμανθούν παγκοσμίως οι τιμές των δημητριακών για τον επόμενο χρόνο; Ολοι οι έμποροι ανά τον κόσμο θα εύχονταν να ξέρουν. Γνωρίζει, για παράδειγμα, ότι από τον Δεκέμβριο του 1995 ισχύει ένας φόρος στην εξαγωγή δημητριακών, ο οποίος ανέρχεται σήμερα σε 45 ECU ανά τόννο; Αυτά τα έκτακτα έσοδα οφείλονται στην ύπαρξη ενός πολύ υψηλού επιπέδου τιμών. Οι προβλέψεις είναι λοιπόν αδύνατες.
<P>
Ολα αυτά δεν είναι ρεαλιστικά. Ο εισηγητής μας θα έπρεπε να γνωρίζει ότι η πρώτη δουλειά κάθε γεωργού, τα πρωινά, είναι να κοιτάει τον καιρό, γιατί η γεωργία είναι μια από τις λίγες δραστηριότητες που εξαρτώνται άμεσα από τις κλιματικές συγκυρίες.

<SPEAKER ID=317 NAME="Liikanen">
Κύριε Πρόεδρε, η Επιτροπή καλωσορίζει αυτές τις σοβαρές και ουσιαστικές συζητήσεις μεταξύ των δύο σκελών της αρμόδιας επί του προϋπολογισμού αρχής στο πλαίσια της ad hoc διαδικασίας για τον προϋπολογισμό του 1997.
<P>
Η διαδικασία αυτή, κατά το τρίτο έτος της εφαρμογής της, δικαιώνει ολοένα και περισσότερο τις ελπίδες με τις οποίες καθιερώθηκε κατά τη διοργανική συμφωνία του 1993. Η έκθεση Brinkhorst δείχνει ότι το Κοινοβούλιο είναι έτοιμο για ουσιαστικές και εποικοδομητικές συζητήσεις. Η έκθεση αποκλίνει σε κάποιο βαθμό από τις προτάσεις της Επιτροπής που παρουσιάστηκαν με το προκαταρκτικό σχέδιο του προϋπολογισμού. Η Επιτροπή δεν ζήτησε αυτές τις αλλαγές αλλά, δοθέντων των εξελίξεων από τη σύνταξη του ΠΣΠ, οι περισσότερες προτεινόμενες αλλαγές παραμένουν στα όρια εκείνου που θα μπορούσε να θεωρηθεί λογικό. Ιδιαίτερα, η ιδέα δημιουργίας αποθεματικού - είτε γενικού είτε ειδικού - στην Κατηγορία 1 συμβαδίζει με τις ανάγκες του προϋπολογισμού που συνδέονται με την κρίση της ΣΕΒ και τις αβεβαιότητες που δημιούργησε. Στην πραγματικότητα, το προκαταρκτικό σχέδιο προϋπολογισμού ήδη προβλέπει ένα αποθεματικό.
<P>
Από την άλλη μεριά, το κύριο καθήκον για τον προϋπολογισμό του 1997 είναι η συμφωνία επί των ποσών. Η δημιουργία νέων γραμμών, όπως προτείνει η έκθεση, μπορεί να αποσπάσει την προσοχή από αυτό τον στόχο δεδομένου ότι είναι απίθανο να εγκριθεί από το Συμβούλιο. Όσον αφορά τη θέση του Συμβουλίου γνωρίζουμε ότι, δοθέντων των απαιτήσεων της Οικονομικής και Νομισματικής Ένωσης στη διαδικασία αυτή του προϋπολογισμού είναι αποφασισμένο να επιτύχει το μέγιστο της οικονομίας στον κοινοτικό προϋπολογισμό. Το Συμβούλιο είναι έτοιμο να εγκρίνει μια πρωτοφανή οριζόντια περικοπή 1 δισεκατομμυρίου Ecu στην Κατηγορία 1, στηριζόμενο στην εμπειρία του παρελθόντος η οποία πράγματι κατέληξε επανειλημμένα σε σημαντικά μειωμένη εκτέλεση.
<P>
Οιεσδήποτε κι' άν είναι οι αποφάσεις της αρχής που έχει εξουσία επί του προϋπολογισμού, θα πρέπει να τονισθεί ότι αυτές δεν μπορούν να θέσουν υπό αμφισβήτηση την αρμόζουσα χρηματοδότηση της κοινής αγροτικής πολιτικής σύμφωνα με τους υφιστάμενους κανονισμούς.
<P>
Εάν αποφασισθεί να παραμείνει ένα περιθώριο κάτω από τους γενικούς προσανατολισμούς για την γεωργία, θα πρέπει να διασφαλίσουμε ότι στην περίπτωση απρόβλεπτων εξελίξεων η αρχή του προϋπολογισμού θα είναι προετοιμασμένη να κινητοποιήσει χωρίς καμία καθυστέρηση πρόσθετες πιστώσεις μέσω συμπληρωματικού και διορθωτικού προϋπολογισμού.
<P>
Θα ήθελα να καταλήξω επιβεβαιώνοντας εκ νέου ότι η Επιτροπή θα διαθέσει οποιαδήποτε μορφή τεχνικής βοήθειας που θα έχει ανάγκη ο εισηγητής σας για να φέρει την ad hoc διαδικασία σε μια επιτυχή κατάληξη για τον προϋπολογισμό του 1997.

<SPEAKER ID=318 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=15>
Εγγύηση στην ΕΤΕ σε περίπτωση ζημιών εκ δανείων
<SPEAKER ID=319 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0205/96) του κ. Tomlinson, εξ ονόματος της Επιτροπής Προϋπολογισμών, επί της πρότασης απόφασης του Συμβουλίου με την οποία παρέχεται εγγύηση της Κοινότητας στην Ευρωπαϊκή Τράπεζα Επενδύσεων σε περίπτωση ζημιών εκ δανείων που έχουν χορηγηθεί για σχέδια κοινού ενδιαφέροντος σε χώρες της Λατινικής Αμερικής και της Ασίας με τις οποίες η Κοινότητα έχει συνάψει συμφωνίες συνεργασίας (Αργεντινή, Βολιβία, Βραζιλία, Χιλή, Κολομβία, Κόστα Ρίκα, Ισημερινός, Γουατεμάλα, Ονδούρα, Μεξικό, Νικαράγουα, Παναμάς, Παραγουάη, Περού, Σαλβαδόρ, Ουρουγουάη και Βενεζουέλα. Μπαγκλαντές, Μπρουνέϊ, Κίνα, Ινδία, Ινδονησία, Μακάο, Μαλαισία, Πακιστάν, Φιλιππίνες, Σιγκαπούρη, Σρι Λάνκα, Ταϋλάνδη και Βιετνάμ) (COM(95)0742 - C4-0100/96-96/0015(CNS)).

<SPEAKER ID=320 NAME="Tomlinson">
Κύριε Πρόεδρε, όπως είπατε η παρούσα έκθεση αφορά ανακοίνωση της Επιτροπής και πρόταση για απόφαση του Συμβουλίου σχετικά με την ανανέωση των κοινοτικών εγγυήσεων προς την Ευρωπαϊκή Τράπεζα Επενδύσεων για περιπτώσεις ζημιών εκ δανείων τα οποία έχουν χορηγηθεί για προγράμματα κοινού ενδιαφέροντος στη Λατινική Αμερική και σε Ασιατικές χώρες.
<P>
Το τρέχον πρόγραμμα δανεισμού το οποίο συμφωνήθηκε στις 15 Φεβρουαρίου 1993 αφορούσε ένα μέγιστο ύψος 250 εκατομμυρίων Ecu, είχε διάρκεια τριών ετών, και έληγε το Φεβρουάριο του 1996. Κατά τη διάρκεια διαφόρων συναντήσεων των Αρχηγών Κρατών και Κυβερνήσεων - στην Κέρκυρα, στο Έσσεν και στις Κάννες - το Ευρωπαϊκό Συμβούλιο εξέφρασε την υποστήριξή του για την συνέχιση των προγραμμάτων αυτών. Η παροχή δανείων στη Λατινική Αμερική και την Ασία έχει στεφθεί από επιτυχία. Στις περιοχές αυτές υπάρχει οικονομική άνθιση, η οποία είναι ισχυρή και αναμένεται να γίνει ισχυρότερη. Κάτω απο αυτές τις συνθήκες, οι τραπεζίτες δεν είχαν καμία δυσκολία να φθάσουν στην ετήσια οροφή των 250 εκατομμυρίων Ecu και θα μπορούσαν να είχαν χορηγήσει πολύ περισσότερα δάνεια. Η ζήτηση ήταν εξαιρετικά έντονη.
<P>
Τα προγράμματα είχαν επιτυχία και με βάση αυτό το ιστορικό έχουμε σήμερα ενώπιόν μας τη έκθεση επί της προτάσεως ανανέωσης της διαδικασίας των δανείων και συνάψεως νέας συμφωνίας εγγυήσεων. Η παρούσα πρόταση της Επιτροπής ζητά τη συνέχιση της παροχής δανείων σύμφωνα με τους συνήθεις όρους και προϋποθέσεις της πρώτης εντολής. Τα δάνεια που θα χορηγηθούν μέσω του Ταμείου Εγγυήσεων θα είναι εγγυημένα στο σύνολό τους αλλά δεν θα υπερβούν συνολικά τα 410 εκατομμύρια Ecu κατά την διάρκεια ενδεικτικής περιόδου ενός έτους, το οποίο υποθέτουμε ότι αρχίζει από τον Φεβρουάριο του 1996, δηλ. το χρονικό σημείο που έληξαν οι προηγούμενες συμφωνίες.
<P>
Αναφορικά με το ποσό των 410 εκατομμυρίων Ecu, η Επιτροπή Προϋπολογισμών γενικά δέχεται με ικανοποίηση συτή την αύξηση στην χορήγηση δανείων προς στις χώρες της Ασίας και της Λατινικής Αμερικής, ιδιαίτερα με βάση το ιστορικό το οποίο ήδη περιέγραψα όπου οι απαιτήσεις για δάνεια ήδη υπερέβησαν τις διαθέσιμες πιστώσεις και όπου έχουν συναφθεί σημαντικές συμφωνίες συνεργασίας.
<P>
Ωστόσο, είναι σαφές ότι υπάρχουν ένα ή δύο προβλήματα. Η Επιτροπή και η Επιτροπή Προϋπολογισμών γνωρίζουν πολύ καλά τα προβλήματα και μέσα σε πέντε λεπτά θα ήταν αδύνατο να περιγράψουμε πλήρως τις δυσχέρειες που παρουσιάζουν οι προτάσεις - όπως είναι διαμορφωμένες - για το Ταμείο Εγγυήσεων. Αρκεί να πω ότι στην αιτιολογική έκθεση της εκθέσεώς μου οι παράγραφοι 8 έως 12 περιγράφουν επαρκώς τις δυσκολίες που υπάρχουν σε σχέση με το Ταμείο Εγγυήσεων, μολονότι ορισμένες από αυτές τις δυσκολίες θα μπορούσαν κάλλιστα να επιλυθούν υπό το φως της προσφάτως εκπονηθείσης εκθέσεως. Η παρούσα έκθεση δεν έχει λάβει υπόψη της μια έκθεση που είχε ζητηθεί από το Συμβούλιο επί τη βάσει μελέτης που εκπόνησε η Επιτροπή και η οποία μόλις έγινε διαθέσιμη.
<P>
Ωστόσο, η τρέχουσα θέση είναι ότι υπάρχει ένα σημαντικό πρόβλημα σχετικά με την σύσταση του άρθρου 1 της προτάσεως ότι εάν τα δάνεια που χορηγεί η Τράπεζα δεν φτάσουν στο συνολικό ποσό που προβλέπεται για την περίοδο του ενός έτους, μπορούν αυτόματα να παραταθούν για ένα εξάμηνο. Πιστεύουμε ότι αυτό είναι περιττό καθόσο ποτέ δεν υπήρξε έλλειψη ενδιαφέροντος για τους διαθέσιμους πόρους και επομένως δεν θέλουμε την συμπερίληψη αυτής της υποθέσεως στην πρόταση για απόφαση.
<P>
Το γεγονός αυτό αντικατοπτρίζεται στις τροπολογίες στις οποίες στρέφομαι εν συντομία. Πριν να το κάνω θα ήθελα να εκφράσω τις ευχαριστίες μου τόσο προς την Επιτροπή Εξωτερικών Οικονομικών Σχέσεων όσο και προς την Επιτροπή Ανάπτυξης και Συνεργασίας για τις γνωμοδοτήσεις τους. Η γνωμοδότηση της Επιτροπής Εξωτερικών Οικονομικών Σχέσεων αντικατοπτρίζεται σαφέστατα στις τροπολογίες - η γνωμοδότηση αυτή αποτελεί πολύτιμη συμβολή. Υπάρχουν τώρα έξι τροπολογίες στην έκθεση. Οι πέντε από αυτές έχουν κατατεθεί από την επιτροπή και εκπροσωπεύουν τις συμβουλές της Επιτροπής Εξωτερικών Οικονομικών Σχέσεων.
<P>
Ωστόσο, δεν συνιστώ την έκτη τροπολογία στο Σώμα και θα ήθελα να πω λίγα λόγια σχετικά μ' αυτή. Η τροπολογία αυτή εκπροσωπεύει ένα αξιόλογο συναίσθημα και για χάρη σαφήνειας θα την διαβάσω: »Η παρούσα εγγύηση μπορεί να χορηγηθεί μόνον υπό την προϋπόθεση του σεβασμού των αρχών και των αποφάσεων που αναφέρονται στα ανθρώπινα δικαιώματα και σε συμφωνία με τις υποχρεώσεις που προβλέπει το διεθνές δίκαιο». Αυτό όμως αποτελεί μια πολύ υποκειμενική και πολύ πολιτική αίρεση και το να προβλέψουμε κάτι επί του οποίου θα πρέπει να αποφασίσει η ΕΤΕ αποτελεί, κατά τη γνώμη μας, μια υποχρέωση που ανατίθεται στην Τράπεζα και ευρίσκεται εκτός των ορίων των αρμοδιοτήτων της. Αυτή είναι πολιτική και όχι τραπεζική απόφαση. Επομένως, μολονότι διατυπώνει μια αξιόλογη σκέψη, η υπόδειξη του εισηγητή είναι η καταψήφιση της Τροπολογίας Αριθ. 6.
<P>
Με αυτά τα πολύ σύντομα σχόλια, συνιστώ την έκθεση στο Σώμα και αναμένω τη συζήτηση που θα ακολουθήσει.

<SPEAKER ID=321 NAME="Kφnig">
Kύριε Πρόεδρε, υποστηρίζουμε την έκθεση του συναδέλφου Tomlinson. Θα πρέπει να πούμε πως η λύση αυτή είναι προσωρινή και δικαιολογημένα επισημαίνει ο εισηγητής ότι είναι αμφίβολο και θα πρέπει να αμφισβητηθεί, κατά πόσον η Eυρωπαϊκή Tράπεζα Eπενδύσεων θα είναι γενικώς σε θέση να διαθέσει τα δάνεια αυτά στα προκαθορισμένα χρονικά περιθώρια. Eπισημαίνει επίσης, στα σημεία 12 και 13, πως το Συμβούλιο από το Nοέμβριο κιόλας του 1995, κάλεσε την ETE - καθώς και την Eπιτροπή - να εκπονήσει μια μελέτη για ένα καινούριο σύστημα εγγυήσεων, αφήνοντας να διαρρεύσουν σκέψεις για ένα καταμερισμό κινδύνων μεταξύ τραπεζών και Tαμείου Eγγυήσεων. H μελέτη αυτή δεν έχει γίνει. Δεν την έχουμε στη διάθεσή μας.
<P>
Γι' αυτό και θα ήθελα να πω, εκ μέρους της Eπιτροπής Eλέγχου του Προϋπολογισμού, πως, κατά την άποψή μας, αξίζει να σκεφθούμε δύο μέτρα: Πρώτον θα 'πρεπε εκεί όπου μπορούν οι συνεργαζόμενες χώρες και όπου το επιτρέπουν τα έργα, η 100 % εγγύηση να μειωθεί σε 75 %. Δεύτερον, θα 'πρεπε κανείς, όσον αφορά τις πληρωμές στο Tαμείο Eγγυήσεων, να στηρίζεται σε μια τραπεζική ανάλυση κινδύνων. Oι τωρινές αυτόματες πληρωμές που είναι όλες ίσες, ενέχουν τον κίνδυνο να καταρρεύσουν τα ταμεία, και ο κίνδυνος αυτός είναι πολύ ορατός εξαιτίας, ιδιαίτερα, των καθυστερουμένων χρημάτων από τη Pωσία και τα κράτη της KAK. Γι' αυτό και θα ήταν λογικό να καταλήγαμε σε κλιμακούμενες εισφορές, που θα καθορίζονταν βάσει μιας τραπεζικής ανάλυσης κινδύνων. Aυτές είναι οι προτάσεις μας και κατ' αυτήν την έννοια υποστηρίζουμε την έκθεση.

<SPEAKER ID=322 LANGUAGE="NL" NAME="Pronk">
Πρόεδρε, Επιθυμώ να συγχαρώ τον εισηγητή τόσο για την έκθεσή του όσο και για την ομιλία του εδώ απόψε. Το θέμα με το οποίο ασχολούμαστε είναι ιδιαίτερα σοβαρό. Είναι ιδιαίτερα θετικό το γεγονός ότι ενισχύονται οι συμφωνίες συνεργασίας με χώρες της εν λόγω περιοχής. Πρόκειται εν προκειμένω για χώρες της Λατινικής Αμερικής και της Ασίας. Όμως η Ομάδα μου υποστηρίζει την άποψη ότι θα πρέπει να διευρυνθεί η παρουσία της Ένωσης στα διάφορα προγράμματα. Κατ'αυτό τον τρόπο, οι κάτοικοι των εν λόγω χωρών μπορούν να αντιληφθούν καλύτερα το ρόλο της Ένωσης κατά την εκτέλεση επενδυτικών προγραμμάτων. Γι'αυτό το λόγο η Επιτροπή και η Ευρωπαϊκή Τράπεζα Επενδύσεων θα πρέπει να καθορίσουν από κοινού μία μέθοδο γι'αυτό το σκοπό.
<P>
Ωστόσο, επιθυμώ να ασκήσω μία κάποια κριτική στην έκθεση. Θέμα της παρούσης έκθεσης είναι η παράταση της χορήγησης πιστώσεων που είχε καθορισθεί για την περίοδο 1993 έως 1996. Το ποσό που είχε καθορισθεί γι'αυτή την τριετία ανέρχονταν σε 250 εκατομμύρια Ecu ετησίως. Τώρα η Επιτροπή δηλώνει ότι εντός δύο ετών χορηγήθηκαν συνολικά 277 εκατομμύρια Ecu σε πιστώσεις. Το ποσό αυτό υπερβαίνει το συνολικό ποσό κατά 27 εκατομμύρια Ecu. Στο ποσό αυτό δεν έχουν προστεθεί ακόμη οι πιστώσεις για το τελευταίο έτος. Ουσιαστικά, η Επιτροπή υπολογίζει συνεπώς ότι το ποσό αυτό θα συμψηφισθεί με τις πιστώσεις που θα διατεθούν για τη νέα περίοδο, από το Φεβρουάριο 1996 έως το Φεβρουάριο 1997. Φυσικά, ο τρόπος αυτός δεν είναι ο αρμόζων. Το Ευρωπαϊκό Κοινοβούλιο ενέκρινε ένα συγκεκριμένο ποσό για μία περίοδο τριών ετών. Στη συνέχεια θα εξετασθεί εκ νέου πόσες πιστώσεις θα διατεθούν για την επόμενη περίοδο. Δεν μπορεί κανείς να προβλέπει εκ των προτέρων, προτού δηλαδή ληφθούν οι αποφάσεις. Συνεπώς, φρονώ ότι ο εισηγητής εκφράστηκε με κάπως ήπιο τρόπο όσον αφορά την εξέταση των ποσών τα οποία ήδη εγκρίθηκαν από την ΕΤΕ ως πιστώσεις. Γνωρίζω ότι ο John Tomlinson φρονεί πάντοτε ότι αυτό είναι ένα φιλοφρόνημα.
<P>
Θα ήθελα να υπάρξει μία δήλωση της Επιτροπής και της ΕΤΕ με την οποία να επεξηγείται πως ήταν δυνατό να διατεθούν περισσότερες πιστώσεις απ'ό, τι προβλέπονταν.
<P>
Ένα άλλο σημείο επί του οποίου ασκώ επίσης κριτική είναι το γεγονός ότι ζητήθηκε καθυστερημένα η γνώμη του Ευρωπαϊκού Κοινοβουλίου. Το Φεβρουάριο του τρέχοντος έτους έληγε η προηγούμενη περίοδος χορήγησης πιστώσεων. Το Φεβρουάριο του τρέχοντος έτους ζητήθηκε επίσης από το Κοινοβούλιο να εκφράσει τη γνώμη του σχετικά με τη νέα περίοδο χορήγησης πιστώσεων. Υπερβολικά καθυστερημένα. Οι προθεσμίες για τη χορήγηση πιστώσεων είναι ήδη επί μία τριετία καθορισμένες. Η Επιτροπή μπορεί να γνωρίζει έγκαιρα πότε πρέπει να ληφθεί μία νέα απόφαση. Λόγω της εν λόγω καθυστερημένης διαβούλευσης, αμφισβητείται κατά πόσο μπορούν να διατεθούν ακόμη τα 410 εκατομμύρια. Μήπως η Επιτροπή τα έχει ήδη συμψηφίσει με την προηγούμενη περίοδο;
<P>
Ένα τελευταίο σημείο που επιθυμώ να θίξω είναι το γεγονός ότι η Επιτροπή αποφάσισε να τοποθετήσει στις αρχές του 1997 όλες τις δανειοδοτήσεις σε τρίτες χώρες σε ένα κονδύλιο. Η Επιτροπή αποφάσισε να επιλέξει αυτό το χρονικό σημείο επειδή τότε λήγουν και οι δανειοδοτήσεις προς τις χώρες της Κεντρικής και Ανατολικής Ευρώπης καθώς και τις χώρες της περιοχής της Μεσογείου. Είναι ορθή η χάραξη μίας κοινής πολιτικής για όλες τις δανειοδοτήσεις προς τρίτες χώρες. Ωστόσο, η Επιτροπή προτείνει τώρα να παραταθεί η χορήγηση πιστώσεων στις χώρες της Λατινικής Αμερικής και της Ασίας κατά ένα εξάμηνο εάν δεν χορηγηθούν πλήρως τα 410 εκατομμύρια Ecu. Το ερώτημα φυσικά που τίθεται είναι τι ακριβώς επιθυμεί η Επιτροπή. Ορθώς ο εισηγητής κάνει ορισμένες παρατηρήσεις εν προκειμένω.
<P>
Τον ευχαριστώ για την έκθεση. Ωστόσο, φρονώ ότι η Επιτροπή έχει υποβάλει καθυστερημένα όλες αυτές τις προτάσεις και μας θέτει ουσιαστικά σε δύσκολη θέση ενώ παράλληλα μας ενημέρωσε καθυστερημένα και ανεπαρκώς. Θα ήθελα να απευθύνω έκκληση προς τον Επίτροπο, να επιφέρει βελτιώσεις εν προκειμένω. Δεν πρόκειται μόνο για την παρούσα έκθεση. Εγώ ο ίδιος εκπόνησα ορισμένες εκθέσεις. Όλοι οι εισηγητές αντιμετωπίζουν αυτό το πρόβλημα και θα ήταν καλύτερα η Επιτροπή να προέβλεπε ορισμένα πράγματα και να είχε στραμμένη την προσοχή της περισσότερο προς το μέλλον.

<SPEAKER ID=323 NAME="de Silguy">
Κύριε Πρόεδρε, κυρίες και κύριοι βουλευτές, η Επιτροπή εκφράζει την ευαρέσκειά της για το γεγονός ότι η ημερήσια διάταξη προβλέπει τη συζήτηση επί της έκθεσης του κ. Tomlinson σε αυτήν την περίοδο συνόδου. Θα ήθελα να πω στον κ. Pronk ότι η έκθεση αυτή δεν έρχεται καθυστερημένα, εφόσον, απ' όσο γνωρίζω, απέχουμε ακόμα πολύ από τη λήψη απόφασης.
<P>
Συγχαίρω τον κ. Tomlinson για την ποιότητα της έκθεσής του. Το θέμα είναι πολύ σοβαρό, γιατί η εντολή που δόθηκε στην Ευρωπαϊκή Τράπεζα Επενδύσεων για τα σχέδια στη Λατινική Αμερική και στην Ασία έληξε στο τέλος Φεβρουαρίου. Οπως ξέρετε, η εντολή αυτή προέβλεπε επανεξέταση, στο τέλος της περιόδου δηλαδή τέλος Φεβρουαρίου 1996, του ανώτατου ετησίου ορίου των 250 εκατ. Ecu, το οποίο καλύπτοταν με πλήρη εγγύηση από τον προϋπολογισμό της Ενωσης.
<P>
Στην πρόταση που παρουσίασε η Επιτροπή στις 12 Ιανουαρίου, δηλαδή πριν από έξι μήνες περίπου, ζητά από το Συμβούλιο να αυξήσει το ποσό των δανειοδοτήσεων της ΕΤΕπ για τις εν λόγω χώρες σε 410 εκατ. Ecu, για μια ενδεικτική περίοδο ενός έτους. Τα υπογραφόμενα από την ΕΤΕπ δάνεια με βάση τις συνήθεις διαδικασίες και κριτήρια, θα καλύπτονται με εγγύηση από την Ενωση σε ποσοστό 100 %, σύμφωνα με τα συμπεράσματα του Συμβουλίου Ecofin του περασμένου Νοεμβρίου και είμαι σε θέση να σας διαβεβαιώσω, κ. Konig, ότι η Επιτροπή δεν φείδεται καμιάς προσπάθειας προκειμένου να εξασφαλίσει από το Συμβούλιο εγγύηση σε ποσοστό 100 %. Για την ώρα, πρέπει να ομολογήσω ότι το αρμόδιο τμήμα του Συμβουλίου δεν μας έχει επιτρέψει να το καταφέρουμε αυτό, ωστόσο θα καταβάλλουμε κάθε προσπάθεια για να έχουμε το επιθυμητό αποτέλεσμα.
<P>
Θα ήθελα να κάνω δύο σύντομες παρατηρήσεις. Η πρώτη αφορά στο ανώτατο όριο των δανειοδοτήσεων. Το προτεινόμενο ετήσιο όριο των 410 εκατ. Ecu αντιπροσωπεύει -το αναγνωρίζω- μια σημαντική αύξηση σε σχέση με την προηγούμενη εντολή των 250 εκατ. Ecu με τριετή διάρκεια. Ωστόσο, όπως πολύ σωστά το έθεσε ο εισηγητής σας κ. Tomlinson, η αύξηση αυτή εξηγείται από το γεγονός ότι η δανειοδοτική δραστηριότητα της ΕΤΕπ ενισχύει την πολιτική συνεργασίας της Ευρωπαϊκής Ενωσης για την Λατινική Αμερική και την Ασία, γιατί η δραστηριότητα αυτή της ΕΤΕπ ανταποκρίνεται στην έκκληση του Ευρωπαϊκού Συμβουλίου της Μαδρίτης προς την Ευρωπαϊκή Τράπεζα Επενδύσεων για εντατικοποίηση της δράσης της στην Λατινική Αμερική και γιατί, τέλος, η δραστηριότητα της ΕΤΕπ στηρίζει τις ευρωπαϊκές επιχειρήσεις στην προσπάθειά τους για εισχώρηση στις νέες αυτές αγορές, οι οποίες είναι τις περισσότερες φορές, άλλωστε, απομακρυσμένες.
<P>
Η δεύτερη παρατήρηση που έχω να κάνω αφορά στη διάρκεια της εντολής. Η ενδεικτική περίοδος του ενός έτους που πρότεινε η Επιτροπή τον Ιανουάριο, έχει εξαιρετικό χαρακτήρα. Οι εντολές για τις δανειοδοτήσεις αυτές, όπως ξέρετε, είναι συνήθως πολυετείς. Η Επιτροπή έκρινε απαραίτητο να θέσει σε χρονική παραλληλία την ανανέωση της εν λόγω εντολής με την αντίστοιχη εντολή η οποία αφορά στα πολυετή δανειοδοτικά πακέτα της ΕΤΕπ για τις τρίτες χώρες, όπως οι χώρες της Κεντρικής και Ανατολικής Ευρώπης και οι χώρες της Μεσογείου. Ετσι, η συγκεκριμένη ανανέωση για τις δύο αυτές κατηγορίες χωρών θα πραγματοποιηθεί στο τέλος του χρόνου. Ο στόχος της Επιτροπής είναι να επιτύχει μια δίκαιη κατανομή των δανειοδοτικών πακέτων μεταξύ των διαφόρων χωρών, λαμβανομένων υπόψη των υπαρχόντων περιθωρίων των αποθεματικών του Ταμείου Εγγυήσεων, στα οποία αναφερθήκατε, κύριε Tomlinson, σε σχέση με τις εξωτερικές δράσεις της Ενωσης.
<P>
Θα ήθελα, τέλος, να επισημάνω ότι η Επιτροπή αποδέχεται χωρίς κανένα πρόβλημα τις τροπολογίες 1 και 4 της έκθεσής σας. Οι τροπολογίες 2 και 5 κατ'αρχήν δεν δημιουργούν κανένα πρόβλημα, ωστόσο δεν νομίζω ότι είναι απαραίτητες. Τέλος, η Επιτροπή δεν μπορεί να αποδεχτεί την τροπολογία 3, σχετικά με τον όρο εξάμηνης παράτασης της εντολής, για τον απλούστατο λόγο ότι ο όρος αυτός εμφανίζεται κατά παράδοση σε όλες τις εντολές της ΕΤΕπ και γιατί η ΕΤΕπ θεωρεί τον όρο αυτό απαραίτητο για την εξασφάλιση, κυρίως, της αναγκαίας ευελιξίας στην εκτέλεση των δανειοδοτικών προγραμμάτων.

<SPEAKER ID=324 NAME="Tomlinson">
Κύριε Πρόεδρε, δεν θέλουμε να δημιουργήσουμε δυσκολίες σχετικά με την Τροπολογία Αριθ. 3, αλλά θα ήθελα απλά να ζητήσω από τον Επίτροπο να την σκεφθεί πριν να ψηφίσουμε αύριο. Είναι πολύ καλά να λέει κανείς ότι ο όρος αυτός υπάρχει παραδοσιακά αλλά δεν βρισκόμαστε παραδοσιακά στην ανάγκη να προσπαθήσουμε να ευθυγραμμίσουμε τις ημερομηνίες. Φαίνεται δε παράλογο να προσπαθούμε ταυτόχρονα να ευθυγραμμίσουμε τις ημερομηνίες και κατόπιν να παρέχουμε τη δυνατότητα για εξάμηνη παράταση η οποία θα τις απευθυγραμμίσει. Ελπίζω ότι ο Επίτροπος θα το σκεφθεί ξανά διότι το Σώμα, με την αυριανή του ψήφο, θα επιμείνει στην Τροπολογία Αριθ. 3.

<SPEAKER ID=325 NAME="de Silguy">
Η ώρα έχει περάσει, κύριε βουλευτή, για να ξεκινήσουμε τώρα συζήτηση σ' ένα τόσο ενδιαφέρον θέμα. Αυτό που μπορώ να σας εγγυηθώ, μια που έχω επιστάμενως εξετάσει όλα τα δανειοδοτικά πακέτα και όλες τις περιόδους, είναι ότι δεν θα υπάρξουν προβλήματα, όποια κι αν είναι η ημερομηνία λήψης απόφασης του Συμβουλίου. Επομένως, θα προσπαθήσουμε να εξασφαλίσουμε χρονική συνοχή μεταξύ των τριών ομάδων χωρών στις οποίες αναφέρονται τα δανειοδοτικά προγράμματα. Για το λόγο αυτό, πιστεύω ότι η ενδεχόμενη εξάμηνη παράταση δεν είναι δυνατόν να σας δημιουργήσει κάποιο πρόβλημα, δεδομένου του στόχου που επιδιώκετε και εφόσον προσβλέπουμε στον ίδιο στόχο. Πιστεύω ότι η μη πρόβλεψη αυτού του όρου θα μπορούσε να θεωρηθεί από την ΕΤΕπ και από τις άλλες χώρες ως μάλλον δυσάρεστη διάκριση.

<SPEAKER ID=326 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=16>
ΚΟΑ στον τομέα του προβείου και αιγείου κρέατος
<SPEAKER ID=327 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0221/96) του κ. McCartin, εξ ονόματος της Επιτροπής Ελέγχου του Προϋπολογισμού, σχετικά με την ειδική έκθεση αριθ. 3/95 του Ελεγκτικού Συνεδρίου για την εφαρμογή των μέτρων παρέμβασης που προβλέπονται από την κοινή οργάνωση της αγοράς στον τομέα του προβείου και αιγείου κρέατος (C4-592/95)

<SPEAKER ID=328 NAME="McCartin">
Κύριε Πρόεδρε, η παρούσα έκθεση αφορά μέτρημα προβάτων. Εκεί που μεγάλωσα, στα δυτικά της Ιρλανδίας, έλεγαν ότι εάν δεν μπορείς να κοιμηθείς μια καλή λύση είναι να μετράς πρόβατα. Αλλά, αυτή την ώρα της νύχτας, το προσωπικό και οι διερμηνείς ασφαλώς δεν χρειάζονται προβατοθεραπεία για να κοιμηθούν. Όσο αφορά τα παρόντα Μέλη, δεν νομίζω ότι κοιμούνται ποτέ.
<P>
Θα είμαι κατά το δυνατόν σύντομος. Η παρούσα έκθεση προέρχεται από μία έκθεση του Ελεγκτικού Συνεδρίου σχετικά με το καθεστώς του προβείου κρέατος, η οποία ασκούσε έντονες επικρίσεις τόσο για τον τρόπο επιτήρησης του καθεστώτος από τα κράτη μέλη όσο και για το ίδιο το καθεστώς.
<P>
Θα ήθελα να θυμηθούμε ότι η κοινή οργάνωση της αγοράς θεσμοθετήθηκε το 1980 και είχε την πρόθεση να σταθεροποιήσει τις τιμές και να δημιουργήσει ένα λογικό επίπεδο διαβίωσης για τους παραγωγούς προβείου και αιγείου κρέατος. Εκείνη την εποχή η Ένωση ήταν μόνο κατά 60 % αυτάρκης σε πρόβειο και αίγειο ενώ σήμερα ο αριθμός αυτός έχει αυξηθεί στο 82 %. Υπάρχουν περίπου 700.000 παραγωγοί ενώ το συνολικό κόστος της πολιτικής είναι περίπου 1, 8 δισεκατομμύρια Ecu, δηλ. περίπου 200 Ecu κατά μήνα και κατά παραγωγό. Αυτό είναι ένα σχετικά μικρό ποσό χρημάτων, μικρότερο και από μια μηνιαία σύνταξη κοινωνικής πρόνοιας ενός ατόμου.
<P>
Οι κύριοι παραγωγοί - κατά σειρά μεγέθους - είναι το ΗΒ, η Ισπανία, η Ιταλία, η Ελλάδα, η Γαλλία και η Ιρλανδία. Η ενίσχυση καταβάλλεται με τον καθορισμό μιας τιμής αναφοράς, και εάν οι τιμές αγοράς μειωθούν τότε καταβάλλεται αποζημίωση. Η αποζημίωση αυτή αποκαλείται πριμοδότηση.
<P>
Εάν τα πρόβατα χρησιμοποιούνται και για την παραγωγή γάλακτος εκτός από κρέας, τότε καταβάλλεται μόνο το 80 % της πριμοδότησης. Η πριμοδότηση αυτή κυμαίνεται στο ποσό των 17 έως 25 Ecu ετησίως. Από το 1991 έχει εισαχθεί μια ειδική πριμοδότηση η οποία στοχεύει στην ενίσχυση των φτωχώτερων περιφερειών της Κοινότητας.
<P>
Θα ήθελα να αναφέρω τα παρακάτω σημεία προς υποστήριξη της πολιτικής αυτής. Το 80 % των παραγωγών ζουν σε λιγότερο ευνοημένες περιοχές και επομένως έχουν πολύ περιορισμένες δυνατότητες αξιοποίησης του εδάφους το οποίο, εξ ορισμού, είναι ως επί το πλείστον ορεινό και φτωχό. Η αιγοπροβατοτροφία γίνεται πάντα με εκτατικό σύστημα βόσκησης και κατά συνέπεια είναι περιβαλλοντικά φιλική. Δοθέντος του επιπέδου κερδοφορίας της επιχείρησης, θα μπορούσαμε να πούμε ότι χωρίς το σύστημα ενισχύσεων η όλη παραγωγή θα σταματούσε. Η Επιτροπή εκτιμά ότι ένα ποσοστό μεταξύ 80 και 90 % του εισοδήματος των παραγωγών προέρχεται από την πριμοδότηση, γεγονός το οποίο σημαίνει ότι χωρίς αυτή δεν θα υπήρχε παραγωγή.
<P>
Το Ελεγκτικό Συνέδριο, σε μια ειδική έκθεσή του σχετικά με τον τομέα η οποία ολοκληρώθηκε στο μέσον του 1995, ασκούσε επικρίσεις για το σύστημα ελέγχου εκ μέρους των κρατών μελών, επικρίσεις οι οποίες γίνονται δεκτές στην έκθεσή μου. Πράγματι, διαπιστώνεται ότι παρά τις προσπάθειες της Επιτροπής και παρά τις βελτιώσεις που έχουν γίνει, υπάρχουν ακόμα περιθώρια και άλλων βελτιώσεων. Το σύστημα δεν μπορεί να γίνει τέλειο χωρίς τη βοήθεια κάποιου είδους μηχανογραφικής υποστήριξης το οποίο να επιτύχει, κάτω από δύσκολες συνθήκες και σε δύσκολο έδαφος, να καταμετρήσει τα πρόβατα και να τα αποτυπώσει με ακρίβεια. Αυτή τη στιγμή διερευνάται ένα παρόμοιο σύστημα το οποίο εφαρμόζεται δοκιμαστικά στην Ισπανία και την Πορτογαλία με την ελπίδα εισαγωγής μεγαλύτερης ακρίβειας στο όλο σύστημα.
<P>
Μια άλλη επίκριση ήταν ότι, σε σύγκριση με το κόστος του βοείου, η δαπάνη για την επιδότηση του προβείου είναι τριπλάσια. Αλλά, βεβαίως, το Ελεγκτικό Συνέδριο παρέλειψε να σκεφτεί ότι εδώ δεν πρόκειται για επιδότηση τροφίμων: πρόκειται για συμπλήρωση του εισοδήματος των παραγωγών και για προσπάθεια διατήρησης του πληθυσμού στις αγροτικές περιοχές.
<P>
Το Ελεγκτικό Συνέδριο διατύπωσε επίσης τη γνώμη ότι η πριμοδότηση παρεμβάλλει προσκόμματα στην αγορά βοείου και μοσχαρίσιου κρέατος. Εάν όμως καταργηθεί η πριμοδότηση του αιγοπροβείου κρέατος αυτό δεν θα καταναλώνεται πλέον και η διαφορά θα καλυφθεί από τα πολύ εντατικά συστήματα εκτροφής - κοτόπουλα και χοιρινά - που είναι λιγότερο φιλικά προς το περιβάλλον και απασχολούν αναλογικά πολύ λιγότερους εργαζόμενους απ' όσους ο τομέας των αιγοπροβάτων.
<P>
Το Ελεγκτικό Συνέδριο λέγει ότι οι αριθμοί και οι δαπάνες αυξάνονται συνεχώς. Αυτό ήταν αληθές για τη δεκαετία του '80. Τα πρόσφατα όμως χρόνια οι αριθμοί έχουν αρχίσει να μειώνονται και έχουν υποχωρήσει κατά 6 %, γεγονός το οποίο υποστηρίζει αυτά που λέω, ότι δηλ. ο τομέας αυτός δεν αποτελεί κερδοφόρα επιχείριση και δεν είναι ελκυστικός.
<P>
Το Ελεγκτικό Συνέδριο υποστηρίζει επίσης ότι η πριμοδότηση θα πρέπει να περιοριστεί στις ημιορεινές περιφέρειες. Εάν θυμηθούμε ότι οι ημιορεινές περιφέρειες εισπράττουν επιπλέον πριμοδότηση - έχουν πλέον του 80 % της συνολικής παραγωγής - αυτά που μένουν για τα πεδινά είναι πολύ λίγα και, εν πάσει περιπτώσει, αυτό δεν αποτελεί θέμα λογιστικής: αποτελεί αντικείμενο πολιτικής απόφασης και ως τέτοιο είναι αντικείμενο των πολιτικών - του Κοινοβουλίου και του Συμβουλίου - να λάβουν την απόφαση εάν το σύστημα αυτό επιδότησης θα ισχύσει και για τα πεδινά ή όχι.
<P>
Από κοινωνικής και περιβαλλοντικής πλευράς η πολιτική αυτή αποδίδει. Δεν είναι κακό να θυμηθούμε ότι όταν ξεκίνησε το σύστημα - και δεδομένου ότι η Μ. Βρετανία ήταν ένας από τους κύριους παραγωγούς - είχε αντιμετωπιστεί ως μια πολιτική η οποία θα βοηθούσε την αποκατάσταση της ανισορροπίας της χρηματοδότησης που το Ηνωμένο Βασίλειο πάντα ισχυριζόταν ότι υπήρχε εις βάρος του. Επομένως, το σύστημα εξυπηρέτησε πολλαπλούς σκοπούς: υποβοήθησε τις μειονεκτικές ημιορεινές και ορεινές περιφέρειες, κράτησε τον πληθυσμό στην ύπαιθρο, διατήρησε μια περιβαλλοντικά φιλική παραγωγή και επέλυσε το πολιτικό πρόβλημα επιστροφής κάποιων ποσών στη Μ. Βρετανία για μια συγκεκριμένη παραγωγή στην οποία η χώρα αυτή ειδικεύεται.
<P>
Συνιστώ την παρούσα έκθεση στο Σώμα.

<SPEAKER ID=329 LANGUAGE="EN" NAME="Tappin">
Κύριε Πρόεδρε, κάνουμε πολύ καλά που βρισκόμαστε εδώ στις επτάμιση το απόγευμα μιας Τετάρτης τη στιγμή που θα μπορούσαμε να κάνουμε άλλα πολύ πιο ευχάριστα πράγματα. Θα ήθελα να ευχαριστήσω τον κ. McCartin για την πολύ μελετημένη παρουσίασή του. Ωστόσο, με την ανασκόπιση που κάνει κρύβει μερικά πράγματα - κάνοντας κάποια μαγικά - σχετικά με την έκθεση για το αιγοπρόβειο κρέας. Το προβλεπόμενο κόστος για το 1995 ασφαλώς ήταν 1, 78 δισεκατομμύρια Ecu. Ως μέλος της Επιτροπής Προϋπολογισμών, γνωρίζω ότι το ποσό αυτό θα αυξηθεί κατά 94 εκατομμύρια Ecu το επόμενο έτος.
<P>
Ίσως να έπρεπε να εξετάσουμε λεπτομερέστερα τις επικρίσεις του Ελεγκτικού Συνεδρίου. Το Συνέδριο υπογράμμισε ότι υπάρχει πρόβλημα σχετικά με τη διάκριση μεταξύ γαλακτοπαραγωγών και μη γαλακτοπαραγωγών προβάτων γεγονός το οποίο δημιουργεί εν συνεχεία προβλήματα στην Επιτροπή Ελέγχου του Προϋπολογισμού και στην καταβολή των πριμοδοτήσεων. Δεύτερον, υπάρχει πρόβλημα με τον ορισμό των λιγότερο ευνοημένων περιοχών. Το Συνέδριο διαπίστωσε ότι μόνο στη Σκωτία και στην Ιρλανδία υπάρχουν σαφή κτηματολόγια που επιτρέπουν τον έλεγχο του ανωτέρω. Κατά συνέπεια υπάρχει πρόβλημα στην καταμέτρηση των κοπαδιών των άλλων κρατών μελών έτσι ώστε να καθοριστούν οι πληρωμές. Το Ελεγκτικό Συνέδριο, ορθά κατά την άποψη της ομάδας μου, είπε ότι τα παραπάνω συνιστούν πρόβλημα κατάχρησης εκ μέρους των κρατών μελών.
<P>
Τρίτον, το Συνέδριο διαπίστωσε επίσης ότι οι στατιστικές πληροφορίες που προωθούν τα κράτη μέλη είναι ανεπαρκείς. Είχα συνομιλίες με κράτη μέλη τα οποία έχουν καθεστώς καταμέτρησης επί τη βάσει περιφερείας, Lδnder ή τοπικών μεθόδων καταμέτρησης. Υπήρχαν προβλήματα τόσο στην καταμέτρηση όσο και στα αθροίσματα. Αυτό θα πρέπει να αντιμετωπιστεί και δεν νομίζω ότι ο κ. McCartin διαφωνεί.
<P>
Τέλος - και ο κ. McCartin το μνημόνευσε αυτό - η παραγωγή ενός κιλού προβείου κρέατος στοιχίζει 1, 7 Ecu, τριπλάσιο από το αντίστοιχο κόστος παραγωγής του βοείου. Αυτό φαίνεται απίστευτο εάν λάβουμε υπόψη μας τις επιδοτήσεις που δίνουμε με το καθεστώς της κοινής αγροτικής πολιτικής. Σχετικά με τις τροπολογίες, η Ομάδα του Ευρωπαϊκού Λαϊκού Κόμματος έχει καταθέσει δύο τροπολογίες οι οποίες αποσκοπούν στην αποδυνάμωση της εκθέσεως. Πιθανώς η Σοσιαλιστική Ομάδα, η Ομάδα των Πρασίνων και η Ομάδα των Φιλελευθέρων Δημοκρατών και Μεταρρυθμιστών θα τις καταψηφίσουν. Η πρώτη τροπολογία επιζητεί την αποδυνάμωση των επικρίσεων για το κόστος του όλου προγράμματος ενώ η δεύτερη επιζητεί τη διατήρηση της ενίσχυσης όλων των περιοχών και όχι μόνον των λιγότερο ευνοημένων. Αυτό είναι κάτι που δεν μπορούμε να το υποστηρίξουμε. Εκτός όμως από αυτές τις δύο επικρίσεις, η πτέρυγά μας θα υποστηρίξει την έκθεση McCartin. Από την πλευρά όμως της κοινής γεωργικής πολιτικής, βρίσκω πολύ δύσκολο να υποστηρίξω γενικά την χρήση των χρημάτων των ευρωπαίων φορολογουμένων για προγράμματα όπως αυτό.

<SPEAKER ID=330 NAME="de Silguy">
Είναι δύσκολο το έργο, κύριε Πρόεδρε, για κάποιον που δεν είναι ειδικός σε θέματα αμνών και ο οποίος είναι εξοικειωμένος μόνο με την καταμέτρησή τους.
<P>
Ευχαριστώ τον κ. McCartin για την έκθεσή του, καθώς και το Ελεγκτικό Συνέδριο για την ειδική έκθεσή του σχετικά με την εφαρμογή μέτρων παρέμβασης τα οποία προβλέπονται από την κοινή οργάνωση της αγοράς στον τομέα του προβείου και αιγείου κρέατος.
<P>
Στην έκθεση που δημοσιεύτηκε στην Επίσημη Εφημερίδα τον περασμένο Οκτώβριο, το Ελεγκτικό Συνέδριο εκφράζει τις ανησυχίες του σχετικά με αρκετά σημεία: την αύξηση των δαπανών του τομέα, την ανάγκη συνυπολογισμού της βασικής τιμής στον υπολογισμό των πριμοδοτήσεων, την έκταση των μειονεκτικών περιφερειών. Εξάλλου, το Ελεγκτικό Συνέδριο αμφισβήτησε την ανάγκη καταβολής πριμοδοτήσεων σε περιφέρειες οι οποίες δεν είναι μειονεκτικές. Τέλος, επεσήμανε έναν ορισμένο αριθμό τεχνικών προβλημάτων τα οποία σχετίζονται με στατιστικά στοιχεία, με τις τιμές αγοράς, καθώς και με τις πριμοδοτήσεις.
<P>
Η Επιτροπή έδωσε λεπτομερή απάντηση, στην ίδια Επίσημη Εφημερίδα, στις ανησυχίες αυτές. Ιδιαίτερα υπογράμμισε ότι, αν οι δαπάνες είχαν αυξηθεί λόγω κυρίως της ένταξης της Ισπανίας και της Πορτογαλίας στην Ευρωπαϊκή Ενωση, η θέσπιση του «σταθεροποιητή» το 198θ και του συστήματος ποσοστώσεων το 1992 θα είχαν σαν αποτέλεσμα τον καλύτερο έλεγχο των δαπανών. Η Επιτροπή επισημαίνει, επίσης, ότι δεν κρίνει πολιτικά σκόπιμο τον περιορισμό των πριμοδοτήσεων στις μειονεκτικές περιφέρειες, εφόσον ένα τέτοιο μέτρο θα είχε σαν αποτέλεσμα την μείωση, κατά το ένα τέταρτο περίπου, της κοινοτικής παραγωγής προβείου κρέατος.
<P>
Παρατήρησα ότι η πρόταση ψηφίσματος του Κοινοβουλίου υιοθετεί τα συμπεράσματα του Ελεγκτικού Συνεδρίου, παρόλο που ο κ. McCartin συμφωνεί με την Επιτροπή σχετικά με την απόρριψη της βασικής κριτικής του Ελεγκτικού Συνεδρίου. Ωστόσο, θα ήθελα εκ νέου να επισημάνω την θέση της Επιτροπής όπως αυτή διατυπώνεται στην λεπτομερή απάντησή της στην έκθεση του Ελεγκτικού Συνεδρίου και, παρεπιπτόντως, εκφράζω την ικανοποίησή μου σχετικά με την τροπολογία 2, την οποία υπέβαλε επί του θέματος ο κ. Carriga Polledo.
<P>
Θα ήθελα να κάνω ένα σύντομο σχόλιο σχετικά με δύο σημεία της πρότασης ψηφίσματος. Το πρώτο αφορά στο αιτιολογικό στ) το οποίο αναφέρει επί λέξει: »ο μηχανισμός της κοινής οργάνωσης της αγοράς ασκεί αρνητική επίδραση στις κοινοτικές δαπάνες στους τομείς του βοείου κρέατος». Η Επιτροπή δεν έχει υπόψη της την εν λόγω έκθεση, η οποία δικαιολογεί την ύπαρξη αυτού του αιτιολογικού. Ο όγκος παραγωγής του τομέα του προβείου κρέατος αντιπροσωπεύει μόνο το 10 % με 15 % της παραγωγής βοείου κρέατος. Οι δαπάνες του τομέα αυτού, δηλαδή του προβείου κρέατος, βοηθούν τους παραγωγούς στο να συνεχίσουν την παραγωγή τους. Μια μείωση αυτής της στήριξης θα μπορούσε να στρέψει τους παραγωγούς στην παραγωγή βοείου κρέατος, η οποία βρίσκεται ήδη σε υψηλά επίπεδα, με όλες τις ανεπιθύμητες δημοσιονομικές συνέπειες που αυτό θα μπορούσε να έχει τη δεδομένη χρονική στιγμή.
<P>
Το δεύτερο σημείο αφορά στην παράγραφο 1 της πρότασης ψηφίσματος, όπου καλείται η Επιτροπή να προτείνει εναλλακτικές λύσεις για το ισχύον σύστημα «σύμφωνα με τις οποίες θα χορηγείται βοήθεια μόνο στις λιγότερο ευνοούμενες περιφέρειες». Η Επιτροπή δεν προτίθεται να αντικαταστήσει ένα σύστημα το οποίο έχει λειτουργήσει σωστά μέχρι τώρα. Μια τέτοια τροποποίηση θα μπορούσε να επιφέρει ριζική αλλαγή στην ίδια τη φιλοσοφία της κοινής οργάνωσης αγοράς και τελικά -όπως έλεγα πριν λίγο- αυτής της ίδιας δραστηριότητας σε ορισμένες περιφέρειες της Κοινότητας. Παρά τη σημασία που η δραστηριότητα αυτή ενέχει για τις λιγότερο ευνοούμενες περιφέρειες, το ένα τέταρτο της κοινοτικής παραγωγής προβείου κρέατος εξασφαλίζεται από άλλες περιφέρειες. Η παραγωγή αυτή υπήρξε ανέκαθεν και παραμένει μια εξίσου νόμιμη δραστηριότητα όπως και κάθε άλλη στις εν λόγω περιφέρειες και άρα χρήζει βοηθείας.
<P>
Τέλος, όσον αφορά στις παρατηρήσεις τεχνικής φύσεως που διατύπωσε στην έκθεσή του το Ελεγκτικό Συνέδριο, ορισμένες από αυτές περιέχονται και στην έκθεση του κ. McCartin, ενώ η Επιτροπή τις έχει ήδη μελετήσει επισταμένως. Αυτή τη στιγμή, ετοιμάζει τροπολογίες σχετικά με τις συγκεκριμένες ρυθμίσεις. Οι τροπολογίες αυτές θα πρέπει να ψηφιστούν στη συνέχεια από την επιτροπή διαχείρισης του προβείου κρέατος και να τεθούν σε εφαρμογή πριν από τη χρονική περίοδο 1997. Οι εν λόγω τροπολογίες αφορούν στον έλεγχο εκείνων των παραγωγών οι οποίοι δικαιούνται μιας πριμοδότησης «αγροτικού κόσμου», όπως λέγεται, λόγω του ότι παραπάνω από το 50 % της έκτασης της μονάδας εκμετάλλευσής τους βρίσκεται σε μειονεκτική περιφέρεια. Οι τροπολογίες αυτές αφορούν επίσης στις διοικητικές ρυθμίσεις σχετικά με την πάχυνση των ελαφρών αμνών σε σφάγια βαρέων αμνών.
<P>
Εξάλλου, η Επιτροπή έχει ήδη εδραιώσει τις σχετικές της απαιτήσεις με την τροποποίηση του κανονισμού αριθ. 2814/1990, ο οποίος ρυθμίζει την εφαρμογή του ορισμού των αμνών που έχουν υποστεί πάχυνση σε σφάγια βαρέων αμνών. Το γεγονός αυτό αφορά και στην κοινοποίηση στατιστικών στοιχείων από τα κράτη μέλη τα οποία σχετίζονται με τις αιτήσεις πριμοδότησης των παραγωγών προβατινών, στους αμνούς των οποίων γίνεται πάχυνση σε σφάγια βαρέων αμνών.

<SPEAKER ID=331 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.
<P>
(Η συνεδρίαση λήγει στις 11.45 μ.μ.)

