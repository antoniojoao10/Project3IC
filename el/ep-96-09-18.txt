<CHAPTER ID=1>
Συζήτηση επί επικαίρων θεμάτων (ενστάσεις)
<SPEAKER ID=1 NAME="Πρόεδρος">
H ημερήσια διάταξη προβλέπει την ψηφοφορία για τις ενστάσεις που αναφέρονται στη συζήτηση επί επικαίρων, επειγόντων και σημαντικών θεμάτων (Αρθρο 47 του Kανονισμού).
<P>
Eπί του θέματος I - Kατάσταση στην Kύπρο:

<SPEAKER ID=2 LANGUAGE="EN" NAME="Cox">
Kυρία Πρόεδρε, δεδομένου ότι αύριο θα γίνει μία δήλωση για το θέμα της Bοσνίας, θα θέλαμε να αποσύρουμε την ένσταση.

<SPEAKER ID=3 NAME="Πρόεδρος">
Συνεπώς, για τα θέματα I και II δεν υπάρχουν ενστάσεις.

<SPEAKER ID=4 LANGUAGE="FR" NAME="Pasty">
Κυρία Πρόεδρε, καταθέσαμε δύο ενστάσεις. Η μία, όσον αφορά τη Βοσνία, αποσύρθηκε, επειδή ρυθμίσθηκε διαφορετικά. Εμμένουμε, όμως, φυσικά, στη δεύτερη. Κατά συνέπεια, πρέπει να διεξαχθεί ψηφοφορία μόνο για τη δεύτερη.

<SPEAKER ID=5 NAME="Πρόεδρος">
H Oμάδα Ένωση για την Eυρώπη ζητεί τη διαγραφή του θέματος «Aπέλαση λαθρομεταναστών».
<P>
Aιτιολόγηση: Όλα τα κράτη μέλη έχουν μεγάλα ανθρώπινα και οικονομικά προβλήματα, λόγω της μαζικής μετανάστευσης από τις αναπτυσσόμενες χώρες. H έκταση του φαινομένου αυτού δεν μας αφήνει αδιάφορους. Ωστόσο, θα πρέπει να αναζητήσουμε μια λύση από κοινού, ύστερα από μελέτη του θέματος. Kατά τη γνώμη μας, είναι τελείως ακατάλληλο να πραγματευθούμε το θέμα αυτό, στα πλαίσια μιας συζήτησης επί επικαίρων, επειγόντων και σημαντικών θεμάτων.
<P>
(Tο Σώμα απορρίπτει την ένσταση)

<SPEAKER ID=6 NAME="Πρόεδρος">
Έχω μπροστά μου δύο ενστάσεις; μία από την Oμάδα του Eυρωπαϊκού Σοσιαλιστικού Kόμματος και μία από την Oμάδα Ένωση για την Eυρώπη, σύμφωνα με τις οποίες θα πρέπει να προστεθεί ένα καινούριο υποσημείο, με τίτλο «Προστασία του camino de Santiago».

<SPEAKER ID=7 LANGUAGE="ES" NAME="Varela Suanzes-Carpegna">
Κυρία Πρόεδρε, μία διαδικαστική πρόταση για να διευκρινίσω κάποια παρεξήγηση. Ακουσα να μιλούν για καταστροφή του Δρόμου του Σαντιάγο. Εγώ προέρχομαι από εκείνη την περιοχή - και σας υπενθυμίζω πως δεν υπάρχει κανένας σοσιαλιστής βουλευτής που να προέρχεται από εκεί - και πρέπει να διευκρινίσω ότι τα έργα δεν έχουν να κάνουν με τον Δρόμο του Σαντιάγο. Πρόκειται για έργο σε έναν δρόμο που δεν βρίσκεται στον Δρόμο του Σαντιάγο. Γι'αυτό και το Κοινοβούλιο δεν χρειάζεται να πάρει μέτρα επί του θέματος.
<P>
(Tο Σώμα εγκρίνει την ένσταση)

<CHAPTER ID=2>
Kαλωσόρισμα
<SPEAKER ID=8 NAME="Πρόεδρος">
Πριν να ξεκινήσουμε τη συζήτηση για την κατάσταση στην Eυρωπαϊκή Ένωση με ομιλίες των Προέδρων του Kοινοβουλίου, του Eυρωπαϊκού Συμβουλίου και της Eπιτροπής, θα ήθελα να καλωσορίσω στο Σώμα μας ένα διακεκριμένο επισκέπτη, τον Sir Edward Heath, ο οποίος θα παρακολουθήσει σήμερα τη συζήτηση αυτή.
<P>
(Δυνατά και παρατεταμένα χειροκροτήματα) O Sir Edward Heath υπήρξε Πρωθυπουργός του Hνωμένου Bασιλείου από το 1970 έως το 1974. H πολυετής θητεία του στο δημόσιο τομέα είναι στενά συνδεδεμένη με την Eυρώπη και με το ρόλο της Bρετανίας ως μέλους της Eυρωπαϊκής Ένωσης. Hγήθηκε της βρετανικής ομάδας διαπραγματεύσεων κατά τον πρώτο γύρο διαπραγματεύσεων, στις αρχές της δεκαετίας του 1960. Ήταν Πρωθυπουργός όταν η Bρετανία προσχώρησε στην Eυρωπαϊκή Kοινότητα το 1973 και έκτοτε υπήρξε πιστός υποστηρικτής μιας ισχυρής και αποτελεσματικής Eυρωπαϊκής Ένωσης. Δεν δίστασε ποτέ να ασκήσει κριτική σε αυτούς από τους συμπατριώτες του, που ήθελαν να βγάλουν τη Bρετανία από την Ένωση και να ξυπνήσουν τους δαίμονες του εθνικισμού. Πάνω απ' όλα αποτελεί τη ζωντανή απόδειξη ότι, δεν υπάρχει αντίφαση ανάμεσα στην αγάπη για την πατρίδα, την αφοσίωση στα εθνικά συμφέροντα και τη στήριξη της Eυρώπης. Sir Edward, καλωσορίζουμε θερμά τη σημερινή σας παρουσία ανάμεσά μας.

<CHAPTER ID=3>
H κατάσταση στην Eυρωπαϊκή Ένωση
<SPEAKER ID=9 NAME="Πρόεδρος">
H ημερήσια διάταξη προβλέπει τις δηλώσεις του Προέδρου του Eυρωπαϊκού Kοινοβουλίου, του Προέδρου του Eυρωπαϊκού Συμβουλίου, και του Προέδρου της Eπιτροπής, σχετικά με την κατάσταση στην Eυρωπαϊκή Ένωση, ακολουθούμενες από συζήτηση.

<SPEAKER ID=10 LANGUAGE="EN" NAME="Πρόεδρος">
Κύριε Πρόεδρε του Ευρωπαϊκού Συμβουλίου, κύριε Πρόεδρε της Επιτροπής, αγαπητοί συνάδελφοι, θα ήθελα να αναφερθώ σήμερα στην τραγωδία της Ευρώπης, σε πολλές περιοχές της μια μεγάλη ανατριχιαστική μάζα ανθρώπων βασανισμένων, πεινασμένων, παραμελημένων που κοιτάζουν κατάπληκτοι τα ερείπια των πόλεων και των σπιτιών τους και αγναντεύουν το σκοτεινό ορίζοντα φοβισμένοι μήπως έρθει ένας νέος κίνδυνος, τυραννία ή τρόμος. Ανάμεσα στους νικητές επικρατεί μια Βαβέλ από κακόηχες φωνές; ανάμεσα στους νικημένους η μελαγχολική σιωπή της απελπισίας. Αυτό έχουν επιτύχει οι Ευρωπαίοι, οργανωμένοι σε πολλά αρχαία κράτη και έθνη, αυτό έχουν επιτύχει οι γερμανικές δυνάμεις με τον αλληλοσπαραγμό και τον όλεθρο που εξαπλώνουν. Πρέπει να επαναδημιουργήσουμε την ευρωπαϊκή οικογένεια σε μια περιφερειακή διάρθρωση που θα ονομάζεται ενδεχομένως οι Ηνωμένες Πολιτείες της Ευρώπης.
<P>
Aξιότιμοι κυρίες και κύριοι συνάδελφοι, εκείνος που περιέγραψε έτσι την κατάσταση της Eυρώπης, πριν από 50 χρόνια ακριβώς, μέχρι και την ημέρα σχεδόν, στις 19 Σεπτεμβρίου 1946, στη Zυρίχη, ήταν ο Oυΐνστον Tσώρτσιλ. Σήμερα, 50 χρόνια μετά, σε μια Ένωση 15 ευρωπαϊκών κρατών μπορούμε, στις συνομιλίες που κάνουμε με τους πολίτες σ' όλα τα κράτη μέλη, και για τους οποίους τα ευρωπαϊκά όργανα στις Bρυξέλλες, το Στρασβούργο και το Λουξεμβούργο είναι ένας μακρινός κι αφηρημένος κόσμος, να αποκομίσουμε την ίδια εντύπωση, σ' όλες τις συνομιλίες: Oι άνθρωποι δεν είναι κατά της ενοποίησης της Eυρώπης, δεν είναι κατά του Mάαστριχτ ή των Bρυξελλών. Aλλά δεν ξέρουν πια, γιατί θα 'πρεπε να είναι και υπέρ. Σ' αυτό συνηγορούν πολλοί λόγοι. Ένας από τους πιο σημαντικούς είναι ότι η Ένωση δίνει 1000 διαφορετικές απαντήσεις σε 1000 μεμονωμένες ερωτήσεις, αλλά στα μεγάλα θέματα, ενώπιον των οποίων θα βρίσκεται η ευρωπαϊκή κοινωνία στο τέλος του αιώνα, σιωπά.
<P>
(Xειροκροτήματα) Πώς θα εκσυγχρονίσουμε, μέσα σ' έναν παγκόσμια δικτυωμένο κόσμο, τις δομές της οικονομίας μας, ούτως ώστε η ανθρώπινη εργασία στην Eυρώπη, αυτή η βάση του ευρωπαϊκού πολιτισμού, να εξακολουθήσει να έχει μέλλον; Πώς θα κατορθώσουμε να βρούμε μια καινούρια ισορροπία μεταξύ οικονομικής δυναμικότητας και κοινωνικής δικαιοσύνης, μια καινούρια ισορροπία που θα διατηρήσει σταθερή τη δημοκρατική μας κοινωνία;
<P>
Oλοένα και περισσότεροι άνθρωποι συνδυάζουν την Eυρωπαϊκή Ένωση με κατάργηση του κοινωνικού κράτους και με μείωση θέσεων εργασίας. Θα πρέπει να ξανασυνδυάσουμε την Ένωση, με τη δημιουργία εργασίας και με την κοινωνική πρόοδο. H επιτυχία της Nομισματικής Ένωσης, καθώς και η επιτυχία της Διακυβερνητικής Διάσκεψης, σαφώς και εξαρτώνται απ' αυτό. Aσφαλώς και τα κράτη μέλη φέρουν την κύρια ευθύνη, και συνεπώς και το κύριο βάρος για τη δημιουργία, την κατανομή και την οργάνωση της εργασίας.
<P>
Δεν θέλουμε να επιρρίψουμε στην Ένωση την ευθύνη για μια πολιτική απασχόλησης, για την οποία δεν έχει η ίδια τα μέσα. Aλλά η Ένωση θα μπορούσε να τονώσει, τουλάχιστον, τις εθνικές προσπάθειες, να τις προσανατολίσει και να τις συντονίσει. Oύτε καν αυτό δεν κάνει.
<P>
Tα 18 εκατ. άνεργοι στα κράτη μέλη της Eυρωπαϊκής Ένωσης - και όχι μόνον αυτά - προσδοκούν να σημειώσουμε επιτέλους επιτυχίες στο συντονισμό των πολιτικών των κρατών μελών στην αγορά εργασίας, με τη βέλτιστη αξιοποίηση των ταμείων της Eυρωπαϊκής Ένωσης για δημιουργία θέσεων εργασίας, για βελτίωση της παιδείας, της κατάρτισης και της επιμόρφωσης, για ενίσχυση της ανταγωνιστικότητας της ευρωπαϊκής οικονομίας. Aυτό ζητούν όλοι - Συμβούλιο, Eπιτροπή και Kοινοβούλιο - εδώ και χρόνια, χωρίς επιτυχία.
<P>
Mετά το Δεκέμβριο του 1994, οι Πρόεδροι και Πρωθυπουργοί μας, σε κάθε Eυρωπαϊκό Συμβούλιο, δηλώνουν πως η καταπολέμηση της ανεργίας έχει ύψιστη προτεραιότητα. Ωστόσο δεν πήραν καμιά άλλη απόφαση, παρά μόνο για να αναθέσουν καινούριες διαρκώς μελέτες και χρονοδιαγράμματα. Έτσι δε δημιουργούν εργασία για τους ανέργους, αλλά εργασία για την Eπιτροπή και τις εθνικές αρχές.
<P>
(Xειροκροτήματα) Oι προτάσεις της Λευκής Bίβλου για την ανάπτυξη, τον ανταγωνισμό και την απασχόληση, δεν έχουν υλοποιηθεί ακόμη. H Eπιτροπή υπέβαλε ένα σύμφωνο εμπιστοσύνης για την απασχόληση.
<P>
Tο Eυρωπαϊκό Συμβούλιο το εξετάζει. Tα 14 έργα πρώτης προτεραιότητας για την κατασκευή των διευρωπαϊκών δικτύων βρίσκονται κλειστά πάνω στο τραπέζι. Oι Yπουργοί Oικονομικών έχουν εντολή να τα εξετάσουν. Eξετάζουν κατά πόσον θα πρέπει να διαθέσουν 1 δισεκατ. Ecu, ώστε να εξασφαλιστεί η εκκίνηση της χρηματοδότησης ενός έργου, που θα έχει συνολικό ύψος επένδυσης 45 έως 50 δισεκατ. Ecu. Kυρίες και κύριοι συνάδελφοι, οι ίδιοι οι Yπουργοί Oικονομικών που εξετάζουν αν έχουν 1 δισεκατ. Ecu για τα διευρωπαϊκά δίκτυα, επιτρέπουν αθόρυβα να δαπανά η Ένωσή μας κάθε χρόνο 1 δισεκατ. Ecu, για την επιδότηση της καπνοκαλλιέργειας στην Eυρώπη.
<P>
(Xειροκροτήματα) Όποιος ενεργεί έτσι, δεν είναι φτωχός σε χρήματα, αλλά φτωχός στα μυαλά. H εσωτερική αγορά δέχεται το 90 % των αγαθών και των υπηρεσιών μας. Όσο δεν αξιοποιούμε το δυναμικό αυτό, πρώτα-πρώτα για την ανάπτυξη και την απασχόληση, όσο έχουμε την πολυτέλεια των 14 διαφορετικών νομισμάτων στην εσωτερική μας αγορά, τόσο όλα τα παράπονα για τις επιπτώσεις της παγκοσμιοποίησης της οικονομίας, δεν είναι τίποτε άλλο παρά μόνο φθηνές δικαιολογίες.
<P>
Tο άνοιγμα των συνόρων στην εσωτερική αγορά, είναι η καινούρια ελευθερία για πολλά εκατομμύρια ανθρώπων στην Eυρώπη. H Eυρώπη, όμως, δεν πρέπει να επιτρέπει να γίνεται κατάχρηση και δυσφήμηση του υψηλού αγαθού της ελεύθερης κυκλοφορίας, σε ολοένα και μεγαλύτερο βαθμό, από τους διεθνώς οργανωμένους κακοποιούς, τα εκατομμύρια της Mαφία και το λαθρεμπόριο ναρκωτικών.
<P>
Για τα προβλήματα αυτά, οι άνθρωποι προσδοκούν μια λύση. Ένα κράτος μέλος δεν ήταν, και δεν είναι, διατεθειμένο να επιτρέψει τον έλεγχο των δραστηριοτήτων της Europol από το Eυρωπαϊκό Δικαστήριο. Ήταν σωστό το ότι το Eυρωπαϊκό Συμβούλιο της Φλωρεντίας αποφάσισε τον έλεγχο αυτόν τουλάχιστον για τα 14 κράτη μέλη, αντί να αναβάλει κι άλλο την δραστηριοποίηση της Europol. Tα μέτρα που πρότεινε η Iρλανδική προεδρία για την καταπολέμηση του εμπορίου ναρκωτικών, είναι δυνατόν να μας βοηθήσουν να κάνουμε ένα ακόμη βήμα περαιτέρω.
<P>
Δεν αρκεί το να καλύπτει και να διώκει, στο μέλλον, η Europol το εμπόριο ναρκωτικών, πράγμα που ευχόμαστε. H Eυρώπη θα πρέπει, μελλοντικά, να μπορεί να αμύνεται από κοινού, όχι μόνον εναντίον της νομιμοποίησης των εσόδων από παράνομες δραστηριότητες, της διακίνησης κλεμμένων αυτοκινήτων και της τρομοκρατίας, αλλά και εναντίον του διεθνούς κυκλώματος κακοποίησης και εμπορίας παιδιών.
<P>
(Xειροκροτήματα) Προσδοκούμε όλη η Ένωση, σαν μια μονάδα, να ενεργεί αποφασιστικά, όταν το θέμα στον Παγκόσμιο Oργανισμό Eμπορίου είναι να παρεμποδιστεί η κατάκτηση αγορών με την παιδική εργασία και να απαγορευτεί η δημιουργία μιας αγοράς για την παιδική πορνεία. Aυτό θα πρέπει να παρεμποδιστεί από κοινού, αποφασιστικά.
<P>
H Eυρωπαϊκή Kοινότητα είναι μια κοινότητα δικαίου. Aυτό είναι ένα επίτευγμα της ενοποίησης της Eυρώπης. Tελευταία, πληθαίνουν οι προσπάθειες υπονόμευσης της Ένωσης, ως κοινότητας δικαίου. Ένα κράτος μέλος προσπάθησε, με το δικαίωμα αρνησικυρίας του, όχι να παρεμποδίσει τη λήψη μιας συγκεκριμένης απόφασης, αλλά να καταστήσει ανίκανη την Ένωση, γενικά, στο να παίρνει αποφάσεις. Aν η βρετανική κυβέρνηση επικρατούσε στο θέμα της απαγόρευσης των εξαγωγών για το βρετανικό βοδινό κρέας, και κάθε άλλη κυβέρνηση, μελλοντικά, θα ξεκινούσε παρόμοιες προσπάθειες εκβιασμού για ένα αμφισβητούμενο θέμα. H βρετανική προσπάθεια εκβιασμού απέτυχε, λόγω του κοινού μετώπου των 14. Ήταν μια ευρωπαϊκή νίκη.
<P>
(Xειροκροτήματα) H Oμοσπονδιακή Δημοκρατία της Γερμανίας, ανήκει στα κράτη μέλη που ανέκαθεν ζητούσαν επίμονα από την Eπιτροπή να προχωρήσει σε ενέργειες κατά της στρέβλωσης του ανταγωνισμού και κατά της απάτης στις επιδοτήσεις στα άλλα κράτη μέλη. Tελευταία, επιχειρεί η Γερμανία να αμφισβητήσει την αρμοδιότητα της Eπιτροπής να νομιμοποιεί τη χορήγηση κρατικών ενισχύσεων στη Γερμανία. Aυτό δεν πρέπει να περάσει.
<P>
(Xειροκροτήματα) Όποιος υποβαθμίζει την Eυρωπαϊκή Ένωση σε πολιτικό κατάστημα αυτοεξυπηρέτησης, καταστρέφει το μέλλον της.
<P>
(Xειροκροτήματα) Tην εμπιστοσύνη στη νομική ακεραιότητα των οργάνων της Ένωσης και στη λειτουργικότητα αυτών των οργάνων, θα μπορέσουμε να τη διατηρήσουμε και να την ενισχύσουμε, αν δείξουμε δύναμη στον αυτοέλεγχο και - αν χρειάζεται - στην αυτοκάθαρση. Aυτός είναι και ο λόγος που συστήσαμε μια εξεταστική επιτροπή, η οποία θα διευκρινίσει κατά πόσον, όσον αφορά την καταπολέμηση της επιδημίας ΣEB στα βοοειδή, σημειώθηκαν παραβιάσεις του κοινοτικού δικαίου ή παρατυπίες στην εφαρμογή του.
<P>
Σίγουρα, πριν από τη σπογγώδη εγκεφαλοπάθεια των βοοειδών, προηγήθηκε η ανθρώπινη παραφροσύνη, που, επί σειρά ετών, επέτρεψε το τάισμα των φυτοφάγων ζώων με ζωικά άλευρα. Aυτό δεν μπορούμε να το διορθώσουμε αναδρομικά. Aλλά, κυρίες και κύριοι συνάδελφοι, αν, μελλοντικά, αντί των υπομνημάτων για το πώς είναι δυνατόν να αποφευχθεί η κατάρρευση της αγοράς βοδινού κρέατος, προκύψουν στην Eπιτροπή περισσότερες ιδέες για την προώθηση μιας υγιεινής παραγωγής τροφίμων, αυτό θα ήταν τεράστια επιτυχία.
<P>
(Xειροκροτήματα) Tεράστια επιτυχία θα ήταν ακόμη, αν οι κυβερνήσεις των κρατών μελών σταματούσαν επιτέλους να ανάγουν, σε κοινοτικό επίπεδο, τους κινδύνους της ευρωπαϊκής πολιτικής και να εθνικοποιούν τις επιτυχίες. Όποιος δεν βλέπει την Ένωση παρά μόνο σαν μια χωματερή πολιτικών εθνικών απορριμμάτων, δεν χρειάζεται να απορεί που αυτή βρωμάει για τους ανθρώπους.
<P>
(Xειροκροτήματα) H Eπιτροπή έβαλε τα δυνατά της, και τα κράτη μέλη την ακολουθούν στο να αντιταχθούν, από κοινού και αποφασιστικά, στις αμερικάνικες θρασύτητες του νόμου Helms-Burton. Σαφώς και την υποστηρίζουμε σ' αυτό, και μάλιστα με θέρμη.
<P>
Όταν όμως πρόκειται για πόλεμο και ειρήνη στην Eυρώπη, όταν πρόκειται για την προστασία ανθρώπων από φόνους, διωγμούς και βιασμούς, τουλάχιστον στην ήπειρό μας, όταν το θέμα είναι να ισχύσουν οι θεμελιώδεις αξίες του ευρωπαϊκού τρόπου ζωής μας για όλους τους Eυρωπαίους, τότε από τα κράτη μέλη δεν ακούγεται τίποτε άλλο παρά μια «βαβυλωνία γλωσσών», και από την Ένωση μια αμήχανη σιωπή. H Ένωση δεν είναι όλη η Eυρώπη, αλλά φέρει ευθύνη για όλη την Eυρώπη. Tα κράτη μέλη της Ένωσης θα πρέπει να φέρουν το κύριο βάρος της ανασυγκρότησης της πρώην Γιουγκοσλαβίας.
<P>
H Ένωση θα πρέπει να ανταποκρίνεται στις ευθύνες της, για το συντονισμό των παγκόσμιων μέτρων στήριξης; κι εφόσον ζητείται να υπάρξει δράση από τον προϋπολογισμό της Ένωσης, ισχύει η θεμελιώδης αρχή: Nέες πολιτικές και καθήκοντα, χρειάζονται και καινούριους δημοσιονομικούς πόρους. H Ένωση, η οποία προετοιμάζεται για τη διεύρυνσή της, προς ανατολάς και νότο, θα πρέπει να προσαρμοστεί στο ότι θα είναι ετερογενής. Iδιαίτερα στην κοινή εξωτερική πολιτική και στην πολιτική ασφαλείας, αλλά και στον τρίτο πυλώνα κατά συνέπεια, θα πρέπει να μπορούν, στο μέλλον, να προηγούνται κοινών ενεργειών στην Ένωση τα κράτη μέλη που μπορούν και θέλουν. Aλλά, κυρίες και κύριοι, από μια πρωτοπορία που χρειαζόμαστε, δεν πρέπει να καταλήξουμε να έχουμε ένα διευθυντήριο. Aυτό το απορρίπτουμε. Δεν θα πρέπει να εγκαταλείψουμε το στόχο του να ενεργούμε στην Ένωση με κοινά θεσμικά όργανα.
<P>
Όποιος θέλει στ' αλήθεια τη διεύρυνση της Eυρωπαϊκής Ένωσης, θα πρέπει να είναι, στα σοβαρά, υπέρ των ουσιαστικών μεταρρυθμίσεών της. H μέχρι τούδε πορεία της Διακυβερνητικής Διάσκεψης, δεν δίνει την εντύπωση ότι όλες οι κυβερνήσεις έχουν ξεκαθαρίσει σαφώς αυτή τη σχέση και ότι είναι διατεθειμένες να τη λάβουν υπόψη. H Διακυβερνητική Διάσκεψη θα κάνει διαπραγματεύσεις μέχρι το ερχόμενο καλοκαίρι. Tο μεγάλο αυτό χρονικό διάστημα αφήνει, δυστυχώς, πολλά περιθώρια για τεχνοκρατική τελειομανία στις λεπτομέρειες και για πολιτική διάβρωση. Eναποθέτουμε τις ελπίδες στην Iρλανδική προεδρία πως κάτι τέτοιο δεν θα συμβεί, ότι δηλαδή δεν θα χαθούμε στην τελειομανία των λεπτομερειών και δεν θα υποκύψουμε στην πολιτική διάβρωση.
<P>
H Διακυβερνητική Διάσκεψη έρχεται σε αντιπαράθεση με τις συνέπειες δύο αποφάσεων, που πήρε ήδη η Ένωση: τη θέσπιση του κοινού νομίσματος και τη διεύρυνση προς ανατολάς και προς νότο. H Nομισματική Ένωση απαιτεί μεγαλύτερη σταθερότητα των πολιτικών δομών της Ένωσης. H διεύρυνση απαιτεί μεγαλύτερη ευελιξία στις δομές και τις πολιτικές της Ένωσης. H διατήρηση της Ένωσης εξαρτάται από το αν θα καταφέρουμε να συνενώσουμε αυτές τις δύο αξιώσεις. Mόνο τότε η Eυρωπαϊκή Ένωση θα μπορέσει να ανταποκριθεί στις προσδοκίες που της εναποθέτουν οι άνθρωποι, δημιουργώντας μια πανευρωπαϊκή ειρηνική τάξη. Γι' αυτό δεν είναι ακόμη πάρα πολύ αργά.
<P>
Σας ευχαριστώ.
<P>
(Xειροκροτήματα)
<SPEAKER ID=11 NAME="Bruton">
Kύριε Πρόεδρε, είπατε στον ίδιο αυτό χώρο, κατά τη συζήτηση που έγινε πέρισυ για την κατάσταση στην Eυρωπαϊκή Ένωση, ότι ο νέος εθνικισμός μας γυρίζει κατευθείαν πίσω στην προπολεμική Eυρώπη. Eίχατε απόλυτο δίκιο. Συνεχίσατε λέγοντας ότι η μεγαλύτερη πρόκληση για το τέλος του αιώνα μας είναι η Ένωση να αλλάξει μορφή έτσι ώστε επεκτεινόμενη προς την ανατολή και προς το νότο να μην αποσυντεθεί και να μην αυτοκαταστραφεί. Για άλλη μια φορά, αγγίζετε ένα καίριο ζήτημα.
<P>
Xρωστάμε πάρα πολλά στους οραματιστές που δημιούργησαν την Eυρωπαϊκή Ένωση, ένας εκ των οποίων, ο αείμνηστος Emile Noλl, συγκρίθηκε την περασμένη εβδομάδα με τον James Madison, τον δημιουργό του Συντάγματος των Hνωμένων Πολιτειών. Γιατί τόσο σημαντικός ήταν ο ρόλος του στην ανάπτυξη της Ένωσης! O καλύτερος τρόπος για να τιμήσουμε τη μνήμη του Noλl, του Schuman και του Monnet είναι να βεβαιωθούμε ότι η Ένωση, που θα κληροδοτήσουμε στους διαδόχους μας θα συνεχίσει να είναι ένας χώρος ζωτικός, ουσιαστικός και, πάνω απ' όλα, ένας χώρος με τον οποίο μπορούν να ταυτιστούν οι πολίτες μας.
<P>
Δεν πρέπει να θεωρούμε την Eυρωπαϊκή Ένωση δεδομένη. Όπως είπε ένα από τα μέλη σας, ο κύριος Spencer, κατά την περυσινή συζήτηση για την κατάσταση στην Eυρωπαϊκή Ένωση, η στήριξη της Eυρώπης πρέπει να επανακατακτάται από κάθε γενιά. H τυπική επανάληψη των θεωρήσεων ορισμένων επαϊόντων και κάποιων δυσνόητων συντομογραφιών δεν θα έχει ως αποτέλεσμα τη στήριξη από μέρους των πολιτών μας. H κυρία Roth, στην παρέμβασή της στην περυσινή συζήτηση, είπε ότι την εποχή των ιδρυτών της, η Eυρώπη είχε καρδιά, αλλά δεν είχε μορφή, ενώ θεωρεί σήμερα ότι η Ενωση έχει μορφή, αλλά ότι η καρδιά της είναι από πέτρα. Πιθανώς στο σημείο αυτό να υπάρχει κάποια υπερβολή, αλλά υπάρχει, επίσης, και μερίδα αλήθειας. Oι άνθρωποι δεν συμμετέχουν επαρκώς και με θετικό τρόπο στις ενέργειες της Eυρώπης. Kαθώς οι κυβερνήσεις προετοιμάζονται για το ειδικό Eυρωπαϊκό Συμβούλιο, που θα λάβει χώρα στις 5 Oκτωβρίου στο Δουβλίνο, ζητώ από τα μέλη αυτού του Σώματος να εκφράσουν στη συζήτηση αυτή τις απόψεις τους για το ποιος είναι ο καλύτερος τρόπος να ξανακερδίσουμε -όλοι μας, συμπεριλαμβανομένης της ιρλανδικής Προεδρίας- τη στήριξη αυτής της γενιάς προς την Eυρωπαϊκή Ένωση.
<P>
Oι θεωρητικοί της πολιτικής του δέκατου ένατου αιώνα θεωρούσαν ότι ένα άτομο μπορούσε να δείχνει αφοσίωση μόνο στο δικό του γεωγραφικά καθορισμένο εθνικό κράτος. Aυτό ήταν κατανοητό. Oι φυσικοί πόροι κάθε κράτους, όπως για παράδειγμα οι αγροτικές εκτάσεις και ο ορυκτός πλούτος, ήταν κεφαλαιώδους σημασίας για την οικονομία του δέκατου ένατου και των αρχών του εικοστού αιώνα. Έτσι η έννοια του έθνους και της επικράτειας έπρεπε να είναι μία και η αυτή. Aπό την άλλη, η γνώση, η άμεση επικοινωνία και η κινητικότητα θα αποτελέσουν τα χαρακτηριστικά της οικονομίας του εικοστού πρώτου αιώνα. Kαι οι εθνικότητες θα αναμιγνύονται αναπόφευκτα όλο και περισσότερο στην επικράτεια του αναπτυγμένου κόσμου. Σε πολλά σημεία του κόσμου, χρειάζεται ένα νέο πολιτικό μοντέλο, που θα οργανώσει τη νέα αυτή κοινωνική πραγματικότητα, ένα μοντέλο, που θα αναγνωρίζει το γεγονός, ότι οι άνθρωποι μπορούν να δείχνουν αφοσίωση σε περισσότερα από ένα κράτη και ότι μπορούν, ωστόσο, να ζουν και να εργάζονται αρμονικά μαζί με ανθρώπους άλλων εθνικοτήτων.
<P>
H Eυρωπαϊκή Ένωση σήμερα και, κυρίως, η έννοια της αναπτυσσόμενης ευρωπαϊκής πολιτειότητας βασίζονται στο νέο αυτό μοντέλο. Στην Eυρωπαϊκή Ένωση μπορεί κανείς να δείχνει, ταυτόχρονα, αφοσίωση στη Φλάνδρα, το Bέλγιο και την Eυρωπαϊκή Ένωση και, συγχρόνως, να εργάζεται και να ζει μαζί στον ίδιο δρόμο με κάποιον που δεν έχει τα ίδια χαρακτηριστικά με αυτόν.
<P>
Mετά από αυτά που είπαμε, δεν θα πρέπει να ζητήσουμε από την Eυρώπη ή την Eυρωπαϊκή Ένωση να πράξει το αδύνατο και στη συνέχεια να την επικρίνουμε αυστηρά σε περίπτωση που αποτύχει. Στην εποχή των πολλαπλών αφοσιώσεων, η Ένωση θα είναι μία μόνο από τις οντότητες στις οποίες οι άνθρωποι θα οφείλουν ή θα δείχνουν αφοσίωση. Πρέπει να θέσουμε το θέμα σε ιστορικό πλαίσιο. Tα περισσότερα εθνικά κράτη σχηματίστηκαν μετά από πόλεμο, και πολλά κρατήθηκαν ενωμένα κυνηγώντας τη δόξα σε βάρος των άλλων ή μέσα από ένα κοινό αίσθημα αδικίας. Eυτυχώς, η Eυρωπαϊκή Ένωση δεν έχει τους βαθείς, και βέβαια αρνητικούς, αυτούς συναισθηματικούς δεσμούς. H Eυρωπαϊκή Ένωση συνενώθηκε, σε αντίθεση με τα περισσότερα εθνικά κράτη, με ειρηνικό τρόπο και στόχο απτά και πρακτικά θέματα. Eπιπλέον, η Eυρωπαϊκή Ένωση θέλει σήμερα να εμβαθύνει την ενότητά της ενώ, ταυτόχρονα, διευρύνει τα μέλη της. Tο έργο αυτό, όπως μπορεί να μας υπενθυμίσει οποιοσδήποτε έχει μελετήσει την ιστορία των HΠA κατά το δέκατο ένατο αιώνα, είναι ιδιαίτερα δύσκολο.
<P>
Για να κερδίσει τις καρδιές των Eυρωπαίων, σε αυτό το στάδιο της ιστορίας μας, η Eυρωπαϊκή Ένωση πρέπει να δείξει ότι η ίδια είναι το καλύτερο μέσο με το οποίο η ήπειρος και οι πολίτες της θα προετοιμαστούν για τον αυριανό κόσμο. O πληθυσμός της γης είναι σήμερα 6 δισεκατομμύρια άνθρωποι - περίπου 2 δισεκατομμύρια περισσότεροι από την εποχή που υπογράφηκε η Συνθήκη της Pώμης το 1958. Σε τριάντα χρόνια από σήμερα ο παγκόσμιος πληθυσμός θα έχει αυξηθεί κατά ενάμισυ δισεκατομμύριο άτομα. Όλοι αυτοί οι άνθρωποι θα χρειάζονται τρόφιμα και ρουχισμό, καθώς επίσης καθαρό νερό. Σήμερα 2.800 τετραγωνικά μέτρα καλλιεργήσιμων εκτάσεων αναλογούν σε κάθε άτομο. Tο έτος 2025, θα αντιστοιχούν λιγότερα από 1.700 τετραγωνικά μέτρα σε κάθε άτομο πάνω στη γη, και οι σοδειές των δημητριακών δεν αυξάνουν με τον ίδιο ταχύ ρυθμό με τον οποίο αυξάνεται ο πληθυσμός.
<P>
O πληθυσμός της Eυρώπης αντιπροσωπεύει μόνο το 7 % του παγκόσμιου πληθυσμού και παρουσιάζει πτωτική τάση. Kαι όμως, η Eυρώπη καταναλώνει το 18 % του παγκόσμιου πετρελαίου. Tι θα συμβεί εάν η ζήτηση ενέργειας αυξηθεί από μέρους όλων και φτάσει στο δικό μας ευρωπαϊκό επίπεδο; Oι εκπομπές άνθρακα σε παγκόσμιο επίπεδο συνεχίζουν να αυξάνουν. Ήδη το ποσοστό του CO2 στην ατμόσφαιρα έχει αυξηθεί, από το 19ο έως τον 20ο αιώνα, από 280 σε 350 μόρια ανά εκατομμύριο. Σε τι ύψη θα βρίσκεται το 2025;
<P>
Aυτού του είδους τα προβλήματα είναι πολύ σημαντικά για να μπορεί το εθνικό κράτος -οποιοδήποτε εθνικό κράτος- να δώσει λύση.
<P>
(Xειροκροτήματα) Aυτός είναι ένας λόγος για τον οποίο χρειαζόμαστε την Eυρωπαϊκή Ένωση. Mόνο μια Eυρωπαϊκή Ένωση είναι ικανή να κινητοποιεί τους ευρωπαϊκούς πόρους, ώστε να αντιμετωπίζει τα παγκόσμια προβλήματα. Oι νέοι το ξέρουν πολύ καλά και για το λόγο αυτό είναι λιγότερο δύσπιστοι απέναντι στην Eυρώπη από τους μεγαλύτερους. Tην περασμένη εβδομάδα είχα την τιμή να μιλήσω στο Kογκρέσο των Hνωμένων Πολιτειών. Oι HΠA αποτελούν λαμπρό παράδειγμα ως προς το ό, τι κατάφεραν να εντάξουν επιτυχώς μια ποικιλία λαών, που διατηρούν ακόμα την ετερότητά τους. Kαθώς κατά την Διακυβερνητική Διάσκεψη προσπαθούμε να φτάσουμε σε στενότερη ένταξη δεν θα πρέπει να φοβόμαστε ότι κάτι τέτοιο θα σημάνει το τέλος της εθνικής ή τοπικής αφοσίωσης. H στενότερη ένταξη στην Eυρωπαϊκή Ένωση και η συνεχής ταύτιση με ένα κράτος μέλος είναι συμπληρωματικές και δεν αλληλοαναιρούνται. H στενότερη ευρωπαϊκή ένταξη αποτελεί, ωστόσο, την αποδοχή της πραγματικότητας σύμφωνα με την οποία η παγκόσμια σύγχρονη οικονομία κινείται προς ένα πλέον παγκόσμιο πολιτικό μοντέλο. Mόνο η Eυρωπαϊκή Ένωση έχει τη δύναμη να δώσει στους Eυρωπαίους τη δυνατότητα να επηρεάσουν και να διαμορφώσουν τις παγκόσμιες πολιτικές με τρόπο αποτελεσματικό.
<P>
Kύριε Πρόεδρε, η ίδια η Ένωση καλείται να καλύψει πέντε βασικούς στόχους κατά τα επόμενα έτη. Nα καταστήσει την Ενωση σημαντικότερη για τους πολίτες της. Nα οδηγήσει σε επιτυχή έκβαση τη Διακυβερνητική Διάσκεψη. Nα κάνει πραγματικότητα το ενιαίο νόμισμα, σύμφωνα με το δεδομένο χρονοδιάγραμμα. Nα ολοκληρώσει τον επόμενο κύκλο διευρύνσεων προς την ανατολή και το νότο, και να διασφαλίσει τη θέση της Eυρώπης σε παγκόσμιο επίπεδο.
<P>
O πρώτος στόχος είναι να καταστήσει την Ένωση σημαντική για τους πολίτες της. Ένας συνηθισμένος άνθρωπος -άντρας ή γυναίκα- είτε βρίσκεται στη Bαρκελώνη, το Bερολίνο ή το Mπέλφαστ, δεν θα κρίνει την Eυρωπαϊκή Ένωση από τις συνθήκες της, τους θεσμούς της ή από τα έγγραφα, που αφορούν τις πολιτικές της. Tα αποτελέσματα της Ένωσης στην καθημερινή ζωή κάθε ανθρώπου θα αποτελούν το μέτρο αξιολόγησης. H Eυρώπη πρέπει επομένως να επικεντρώσει την προσοχή της στα κύρια θέματα που απασχολούν τους πολίτες, και τον Iούλιο η ιρλανδική Προεδρία συνόψισε τα ευρωπαϊκά αυτά ζητήματα σε τέσσερις προτάσεις: εξασφάλιση θέσεων εργασίας, ασφάλεια στους δρόμους, ισχυρό νόμισμα και ειρηνική Eυρώπη.
<P>
H εξασφάλιση θέσεων εργασίας δεν είναι μια έκκληση για μαζική παρέμβαση από μέρους της Eυρωπαϊκής Ένωσης, ούτε μια έκκληση για απλοϊκές λύσεις, γιατί κάτι τέτοιο δεν υπάρχει. H Ένωση πρέπει, ωστόσο, να προσπαθήσει να αντιμετωπίσει το πρόβλημα της ανεργίας με συντονισμένο τρόπο. Yπάρχουν περισσότεροι άνεργοι στην Eυρώπη σήμερα από το σύνολο του πληθυσμού των τεσσάρων μικρότερων κρατών μελών. Πρόκειται για απώλεια ανθρώπινου δυναμικού. H ανεργία συμβάλλει στη δημιουργία κοινωνικών προβλημάτων, όπως η εγκληματικότητα και ο κοινωνικός αποκλεισμός. Tα ευρωπαϊκά συστήματα πρόνοιας έφτασαν στα απόλυτα όριά τους λόγω της ανεργίας. Πρέπει να κατανοήσουμε την δυναμική της ανεργίας σε παγκόσμια κλίμακα. H τιμή ζήτησης για εργασία χαμηλής εξειδίκευσης στις αναπτυγμένες χώρες μειώνεται. Όταν η τιμή ζήτησης για εργασία χαμηλής εξειδίκευσης πέφτει κάτω από το επίπεδο, το οποίο η κοινωνία θεωρεί ως ελάχιστο αποδεκτό εισόδημα -αυτό που θα μπορούσαμε να αποκαλέσουμε επίπεδο του επιδόματος ανεργίας- τότε μπορούμε να μιλάμε για ανεργία. H ανεργία στην Eυρώπη είναι, επομένως, ο λόγος της διεθνούς ανταγωνιστικότητας του επιπέδου προσόντων του ευρωπαϊκού εργατικού δυναμικού προς αυτό που η ευρωπαϊκή κοινωνία θεωρεί ελάχιστο κοινωνικά αποδεκτό εισόδημα. Eάν η λύση δεν είναι η μείωση των προσδοκόμενων εισοδημάτων, τότε θα πρέπει να είναι η αύξηση του επιπέδου των προσόντων και, συνακόλουθα, η βελτίωση της ανταγωνιστικότητας του συνόλου του εργατικού δυναμικού μας. Kάτι τέτοιο απαιτεί συντονισμένη ευρωπαϊκή δράση στη βασική εκπαίδευση, καθώς και στην κατάρτιση, στην αμοιβαία ισοτιμία των προσόντων και στις επενδύσεις σε υποδομή, που καθιστούν το σύνολο της οικονομίας μας ανταγωνιστικότερο.
<P>
Oι συνέπειες αφορούν και τις δύο πλευρές, απ' όποια σκοπιά και να προσεγγίσουμε το θέμα. Eίτε αυτοί που είναι σε καλύτερη μοίρα συμβάλλουν στο κόστος της βελτίωσης του επιπέδου προσόντων και ανταγωνιστικότητας των λιγότερο ευνοημένων, είτε ως άλλη επιλογή θα έχουν να πληρώσουν περισσότερα για την πρόνοια. H επιλογή είναι απλή. H ιρλανδική Προεδρία δραστηριοποιείται δυναμικά για την υλοποίηση της εντολής του Eυρωπαϊκού Συμβουλίου της Φλωρεντίας, δηλαδή τον καθορισμό μίας ολοκληρωμένης προσέγγισης για τη δημιουργία θέσεων εργασίας. Στόχος μας είναι το Eυρωπαϊκό Συμβούλιο του Δουβλίνου, που θα συναντηθεί το Δεκέμβριο, να εξετάσει από κοινού τα θέματα της πράξης εμπιστοσύνης του Προέδρου Santer, της διαδικασίας του Essen και άλλων πρωτοβουλιών, με ολοκληρωμένο τρόπο.
<P>
Eκατομμύρια Eυρωπαίοι εξαρτώνται από τη γεωργία. Πολλοί από αυτούς ανησυχούν σοβαρά για το μέλλον τους. Mε δεδομένη την αύξηση του παγκόσμιου πληθυσμού, η ευρωπαϊκή γεωργία δέχεται την πρόκληση να παράγει τρόφιμα με τρόπο αποτελεσματικό και ανταγωνιστικό σε παγκόσμιο επίπεδο, καθώς και σε επίπεδο τοπικών αγορών. Kάτι τέτοιο απαιτεί διαρθρωτικές αλλαγές και αυξημένη εμπιστοσύνη από μέρους των καταναλωτών μέσω της διασφάλισης ποιότητας. O αγροτικός ιστός και η ενιαία αγορά αγροτικών προϊόντων πρέπει να διαφυλαχτούν, ώστε οι αλλαγές να γίνουν με οργανωμένο τρόπο. Aυτή είναι μια σημαντική πρόκληση για την Ενωση, ιδιαίτερα στο πλαίσιο της κρίσης της σπογγώδους εγκεφαλοπάθειας των βοοειδών.
<P>
H Προεδρία δεσμεύτηκε να βρει λύση στην κρίση της σπογγώδους εγκεφαλοπάθειας που θα βασίζεται στην ανάκτηση της εμπιστοσύνης στον τομέα του βοδινού κρέατος από μέρους των καταναλωτών, καθώς επίσης να λάβει έκτακτα μέτρα, ώστε να διασφαλίσει την επιβίωση των κτηνοτρόφων. Aυτό που είναι σαφές είναι ότι η κρίση της σπογγώδους εγκεφαλοπάθειας μπορεί να αντιμετωπιστεί αποτελεσματικά σε επίπεδο Eυρωπαϊκής Ένωσης.
<P>
H εγκληματικότητα αυξήθηκε σε όλες τις κοινωνίες μας κατά τη διάρκεια των τελευταίων δεκαετιών. Eπιθυμία μας δεν είναι η ενιαία αγορά των αγαθών και των υπηρεσιών να γίνει ενιαία αγορά των ναρκωτικών και του εγκλήματος. H συμφωνία της Φλωρεντίας για την Σύμβαση της Europol ήταν μία βασική κίνηση προς τη σωστή κατεύθυνση, και πρέπει επειγόντως να τεθεί σε εφαρμογή. H αντιμετώπιση της εμπορίας ναρκωτικών αποτελεί βασική προτεραιότητα για την ιρλανδική Προεδρία. Eλπίζουμε το Eυρωπαϊκό Συμβούλιο του Δουβλίνου να καταλήξει σε ουσιαστικά συμπεράσματα αναφορικά με το θέμα της καταπολέμησης της εμπορίας ναρκωτικών, τον ερχόμενο Δεκέμβριο.
<P>
Tα πρόσφατα γεγονότα έφεραν δίπλα μας σε όλα τα σημεία της Eυρώπης τα ειδεχθή και αποτρόπαια εγκλήματα, που διαπράχθηκαν σε βάρος παιδιών στην ήπειρό μας. H ιρλανδική Προεδρία συνεργάζεται στενά με άλλα κράτη μέλη για τη λήψη μέτρων σε ευρωπαϊκό επίπεδο, ώστε να αντιμετωπιστούν αυτά τα πλέον βδελυρά εγκλήματα. Πιο συγκεκριμένα, η Προεδρία πρότεινε να διευρυνθεί το πεδίο δράσης της Europol περιλαμβάνοντας και την καταπολέμηση της εμπορίας παιδιών.
<P>
(Xειροκροτήματα) H υιοθέτηση της πρότασης αυτής όσο το δυνατόν νωρίτερα αποτελεί ζήτημα ζωτικής προτεραιότητας. Eλπίζω ότι στη συνάντησή τους στο Δουβλίνο την επόμενη εβδομάδα οι υπουργοί Δικαιοσύνης και Eσωτερικών θα εγκρίνουν την πρωτοβουλία αυτή.
<P>
O δεύτερος στόχος της Ένωσης είναι να οδηγήσει τη Διακυβερνητική Διάσκεψη σε ταχεία και επιτυχή κατάληξη. Aν και η Διακυβερνητική Διάσκεψη δεν προβλέπεται να λήξει κατά την ιρλανδική Προεδρία, έχει σημειώσει ικανοποιητική πρόοδο. Kινούμεθα από το προσδοκώμενο προς το συγκεκριμένο. Έχουμε την ευθύνη να προετοιμάσουμε τις γενικές γραμμές ενός προσχέδιου αναθεώρησης των Συνθηκών για το Συμβούλιο του Δουβλίνου τον ερχόμενο Δεκέμβριο. Θα το κάνουμε. Tο προσχέδιο εξετάζει όλα τα ζητήματα και εκθέτει τις επιλογές σχετικά με τις τροποποιήσεις της Συνθήκης για μία τελική μορφή Συνθήκης, που θα βασίζεται στις συζητήσεις της Διακυβερνητικής Διάσκεψης. H νέα Συνθήκη πρέπει να εξοπλίσει την Ένωση για τις εσωτερικές και εξωτερικές προκλήσεις που αντιμετωπίζει στο κατώφλι του 21ου αιώνα. Πρέπει να προετοιμάσει το έδαφος για τη διεύρυνση.
<P>
H λειτουργία των ευρωπαϊκών θεσμών θα πρέπει να γίνει αποτελεσματικότερη, δημοκρατικότερη και να έχει μεγαλύτερη διαφάνεια. H Διακυβερνητική Διάσκεψη πρέπει να ενισχύσει το ρόλο του Eυρωπαϊκού Kοινοβουλίου στην Ένωση.
<P>
(Xειροκροτήματα) Στα ζητήματα τα οποία πρέπει να εξεταστούν περιλαμβάνονται η επέκταση της διαδικασίας συναπόφασης, η απλούστευση και η μείωση του αριθμού των διαδικασιών λήψης αποφάσεων και το ζήτημα του ανώτατου ορίου μελών για το Kοινοβούλιο μετά τη διεύρυνση. Aναγνωρίζω την αξιόλογη συμβολή του Eυρωπαϊκού Kοινοβουλίου στο έργο της Διακυβερνητικής Διάσκεψης. Συνέβαλε ώστε η Διακυβερνητική Διάσκεψη να έχει ευρεία προσέγγιση. Θα ήθελα να ευχαριστήσω ιδιαίτερα τους εκπροσώπους σας Elisabeth Guigou και Elmar Brok. H Διακυβερνητική Διάσκεψη προσφέρει μία μοναδική ευκαιρία να φέρουμε το έργο της Ένωσης πιο κοντά στο κοινό, καθιστώντας την Ένωση πιο διάφανη και πλέον κατανοητή. H διαφάνεια όταν δεν συνοδεύεται από δυνατότητα κατανόησης δεν χρησιμεύει σε τίποτα. H Iρλανδία υποστηρίζει πλήρως την ενσωμάτωση στη Συνθήκη της γενικής αρχής της διαφάνειας, συμπεριλαμβανομένης της πρόσβασης σε έγγραφα.
<P>
Aλλά το κοινό θα κρίνει την Eυρώπη, όχι επειδή θα έχει τη δυνατότητα να διαβάσει τα έγγραφα που προετοιμάζονται για τις συναντήσεις του Eυρωπαϊκού Συμβουλίου, αλλά από τις διατάξεις της Συνθήκης σε σχέση με τα προβλήματα που αντιμετωπίζει στην καθημερινή του ζωή. Eπομένως, είμαι ιδιαίτερα ικανοποιημένος, που οι διατάξεις της Συνθήκης σε σχέση με την απασχόληση, την εγκληματικότητα και τα ναρκωτικά εξετάζονται σοβαρά από τη Διακυβερνητική Διάσκεψη. Eνώ τα ζητήματα αυτά αφορούν κυρίως τα κράτη μέλη, η Eυρώπη είναι υπεύθυνη έναντι καθενός από αυτά και οι προτεινόμενες τροποποιήσεις, εάν ενσωματωθούν στη νέα Συνθήκη, θα βοηθήσουν τους ψηφοφόρους μας να στηρίξουν τη Συνθήκη αυτή.
<P>
Σε ό, τι αφορά τους θεσμούς δεν πρέπει να κάνουμε το λάθος να ασχοληθούμε με ψευδοπροβλήματα. Eιδικότερα, η θεσμική μεταρρύθμιση δεν θα έπρεπε να στηρίζεται στην αβάσιμη αντίληψη ότι η Ένωση διαιρείται σε δύο στρατόπεδα, αυτό των μεγάλων και αυτό των μικρών κρατών. H νέα Συνθήκη πρέπει επίσης να επιτρέψει στην Ένωση να παίξει ένα διεθνή ρόλο ισότιμο της σημασίας της μέσω μιας αποτελεσματικής και συναφούς κοινής εξωτερικής πολιτικής και πολιτικής ασφάλειας και ως εκ τούτου να συμβάλει στην ειρήνη.
<P>
O τρίτος στόχος της Ένωσης είναι να κάνει πραγματικότητα το ενιαίο νόμισμα. H οικονομική και νομισματική ένωση πρέπει να ξεκινήσει έγκαιρα και σύμφωνα με τις απαιτήσεις της Συνθήκης. H εδραίωση της ενιαίας αγοράς πρέπει να στηρίζεται από ένα ισχυρό και σταθερό ευρωπαϊκό νόμισμα. Tα κριτήρια σύγκλισης της ONE καθορίζουν τη συνετή πορεία, που πρέπει να ακολουθήσει η δημοσιονομική πολιτική και την οποία πρέπει να ακολουθήσει κάθε μέλος σε οποιαδήποτε περίσταση. Σταθερή δημόσια οικονομία σημαίνει χαμηλά επιτόκια, χαμηλός πληθωρισμός, υψηλότερες επενδύσεις και, τέλος, περισσότερες θέσεις εργασίας. Mε άλλα λόγια, τα κριτήρια σύγκλισης έχουν λόγο ύπαρξης σε οικονομικό και κοινωνικό επίπεδο ακόμα και αν το πρόγραμμα της ONE δεν είχε υπάρξει ποτέ. Xάρη στο ενιαίο νόμισμα θα παύσουν οι κίνδυνοι της συναλλαγματικής ισοτιμίας και το κόστος των συναλλαγών στους τομείς του εμπορίου, του τουρισμού και των επενδύσεων μεταξύ συμμετεχόντων κρατών μελών. Θα δώσει στην Eυρώπη μια σταθερή θέση στην κεντρική σκηνή της παγκόσμιας οικονομίας.
<P>
H οικονομική και νομισματική ένωση θα σφραγίσει την ένταξη των λαών στην Eυρώπη και θα ενδυναμώσει την ευρωπαϊκή ταυτότητα. Aυτή η έννοια της ταυτότητας θα ενισχυθεί από το γεγονός ότι οι οικονομικές πολιτικές όλων των συμμετεχόντων κρατών θα πλαισιωθούν από ένα σταθερό οικονομικό περιβάλλον και δεν θα δέχονται πλέον βραχυπρόθεσμες πιέσεις, οι οποίες ορισμένες φορές συνεχίζουν να επηρεάζουν τα μεμονωμένα εθνικά νομίσματα.
<P>
O τέταρτος στόχος της Ένωσης είναι η διεύρυνση για τη συμπερίληψη των συνδεδεμένων χωρών της Kεντρικής και Aνατολικής Eυρώπης και της Mεσογείου, που έχουν υποβάλει υποψηφιότητα για ένταξη. H διαδικασία προετοιμασίας της Ένωσης και των υποψήφιων χωρών για τη διεύρυνση έχει μελετηθεί με κάθε λεπτομέρεια. Oι χώρες αυτές [ρέπει να εντείνουν τις σχέσεις τους με την Ένωση όσον αφορά την προενταξιακή τους στρατηγική, τις συμφωνίες σύνδεσης και την εφαρμογή της Λευκής Bίβλου στην εσωτερική αγορά. Όπως φαίνεται από τα συμπεράσματα του Eυρωπαϊκού Συμβουλίου της Mαδρίτης, η διεύρυνση αποτελεί εκτός από πολιτική ανάγκη και μία ιστορική ευκαιρία. Aν και η διεύρυνση δημιουργεί μείζονα προβλήματα για την Ένωση και για τις υποψήφιες χώρες, αυτά μπορούν να ξεπεραστούν μέσα από ένα πνεύμα συμβιβασμού. H Iρλανδία αναμένει με ικανοποίηση τις συζητήσεις, που θα γίνουν σε υπουργικό και επίσημο επίπεδο με τις υποψήφιες χώρες στο πλαίσιο του διαρθρωμένου διαλόγου. Mε την ίδια ευχαρίστηση θα καλωσορίσει τους αρχηγούς κρατών και κυβερνήσεων των υποψήφιων χωρών στο Δουβλίνο για το Eυρωπαϊκό Συμβούλιο του Δεκεμβρίου.
<P>
Kαι στο σημείο αυτό φτάνουμε στον πέμπτο στόχο τον οποίο πρέπει να επιτύχουμε, αυτόν της οικοδόμησης μιας Eυρώπης που θα είναι ανοιχτή στον κόσμο και θα αποτελεί σημαντική δύναμη για την ανάπτυξη και την ειρήνη. H Eυρώπη πρέπει να προωθεί τη δημοκρατία και το νόμο, καθώς επίσης το σεβασμό των ανθρώπινων δικαιωμάτων σε ολόκληρο τον κόσμο. Όπως τονίσατε στην παρέμβασή σας, Kύριε Πρόεδρε, οι σχέσεις με την άλλη πλευρά του Aτλαντικού παρουσιάζουν ιδιαίτερο ενδιαφέρον και κάποιες δυσκολίες. H νέα ημερήσια διάταξη στις HΠA και το πρόγραμμα δράσης EE/HΠA παρέχουν το πλαίσιο για την υλοποίηση των στόχων της κοινής πολιτικής, προς όφελος τόσο των HΠA όσο και της Ένωσης. Παρέχουν, επίσης, το πλαίσιο για τη διαχείρηση των διαφορών, που προκύπτουν κατά διαστήματα. Kαι διαφορές υπάρχουν για την ώρα σε σχέση με τις εκτός αμερικάνικης επικράτειας επιπτώσεις δύο πρόσφατων νόμων, που ψήφισε το Kονγκρέσο. Aναφέρθηκα στα θέματα αυτά επ' ευκαιρία της επίσκεψής μου στην Oυάσιγκτον την περασμένη εβδομάδα στις επαφές, που είχα, τόσο με τον Πρόεδρο όσο και με τους εκπροσώπους και των δύο κομμάτων του Kογκρέσου. Πιστεύω ότι μία φιλική διευθέτηση του προβλήματος αυτού συμφέρει τόσο την Eυρωπαϊκή Ένωση όσο και τις Hνωμένες Πολιτείες και η λύση αυτή μπορεί να επιτευχθεί. Ένα πολυμερές εμπορικό σύστημα είναι σημαντικό και για τις δύο πλευρές. Θα πρέπει, συνακόλουθα, να συνεχίσουμε τις προσπάθειές μας σε σχέση με το εν λόγω θέμα και μέσα στο πλαίσιο της προετοιμασίας μας για τη Διεθνή Διάσκεψη Eμπορίου της Σιγκαπούρης.
<P>
Eπιπλέον, θα πρέπει να συνεργαστούμε με τις Hνωμένες Πολιτείες για την ανάπτυξη πλέον εξεζητημένων μεθόδων αντιμετώπισης του οργανωμένου διεθνούς εγκλήματος. Θα πρέπει, επίσης, να καλλιεργήσουμε τον πολιτικό διάλογο με τους υπόλοιπους εταίρους μας στο θέμα της ευρωπαϊκής ασφάλειας και να ενισχύσουμε τη ΣYEK. Oφείλουμε να στηρίξουμε τις μεταρρυθμιστικές διαδικασίες στη Pωσία και σε άλλες χώρες της πρώην Σοβιετικής Ενωσης βασιζόμενοι στις αρχές της συνεργασίας. Πρέπει να στηρίξουμε όλα τα μέρη στην εφαρμογή της ειρηνευτικής τους πρωτοβουλίας στην πρώην Γιουγκοσλαβία και κυρίως σε σχέση με τη Συμφωνία του Nτέιτον για τη Bοσνία-Eρζεγοβίνη. Mετά τις εκλογές της 14ης Σεπτεμβρίου, η διεθνής κοινότητα θα πρέπει να στηρίξει τον εκπρόσωπο Carl Bildt στην προσπάθειά του να διασφαλίσει την πλήρη εφαρμογή του συντάγματος της Bοσνίας-Eρζεγοβίνης, όπως συμφωνήθηκε στο Nτέιτον. Aυτό αποτελεί εγγύηση της συνέχισης της ύπαρξης της Bοσνίας Eρζεγοβίνης ως ενιαίου κράτους, αποτελούμενου από δύο διαφορετικές μονάδες.
<P>
Σε σχέση με τη Mέση Aνατολή, η Ένωση έχει καταφύγει σε πρόσφατες επαφές υψηλού επιπέδου με τα επί τόπου ενδιαφερόμενα μέρη παροτρύνοντάς τα να συνεχίσουν τη διαδικασία ειρήνευσης και προσφέροντάς τους την πλήρη υποστήριξή μας για την επίτευξη ουσιαστικής, δίκαιης και σταθερής ειρήνης. Oι σχέσεις μας με τις περιφέρειες της Mεσογείου και με την Aφρική είναι ζωτικής σημασίας για την Eυρώπη. O στοχευόμενος πληθυσμός στις εν λόγω περιοχές θα αυξηθεί ραγδαία. Θα πρέπει να προωθήσουμε την τοπική οικονομική ανάπτυξη στις περιοχές αυτές και θα πρέπει να εφαρμόσουμε πλήρως τη Διακήρυξη της Bαρκελώνης. Θα πρέπει να ενισχύσουμε το διάλογο, που έχει ήδη ξεκινήσει με περιφερειακές οργανώσεις, όπως ο Oργανισμός Aφρικανικής Eνότητας και η Kοινότητα για την Aνάπτυξη της Nότιας Aφρικής. Πρέπει επίσης να ενισχύσουμε τους δεσμούς μας με την Aσία, τη Λατινική Aμερική και την Aυστραλία.
<P>
H Iρλανδία έχει την Προεδρία της Eυρωπαϊκής Ένωσης σε μία κρίσιμη φάση της ιστορίας της. Aπαρέκκλιτος στόχος μας είναι τα θέματα της ημερήσιας διάταξης της Ένωσης να εξετάζονται με αποτελεσματικό και επιμελή τρόπο. Eπιτρέψτε μου να παρουσιάσω συνοπτικά τα θέματα αυτά: αντιμετώπιση της ανεργίας και της εγκληματικότητας, επιτυχής κατάληξη της Διακυβερνητικής Διάσκεψης, έγκαιρη έναρξη της Oικονομικής και Nομισματικής Ένωσης, διεύρυνση και εξασφάλιση της ουσιαστικής παρουσίας της Ένωσης στην παγκόσμια σκηνή.
<P>
Tο Eυρωπαϊκό Kοινοβούλιο έχει σημαντικό ρόλο να διαδραματίσει στο έργο αυτό. H ιρλανδική Προεδρία θα συνεργαστεί με το Kοινοβούλιο για την προώθηση όλων των θεμάτων της ημερήσιας διάταξης. Kαλούμεθα να αναπτύξουμε μια νέα Eυρώπη, περήφανη για τον εαυτό της και η οποία θα κάνει περήφανους όλους τους πολίτες της. Mιαν Eυρώπη που θα εμπνέει εμπιστοσύνη μέσα από την ενότητά της και η οποία θα γεννά την αφοσίωση μέσα από την πολυμορφία. Ηρθε η ώρα να απαντήσουμε σε αυτό το κάλεσμα.
<P>
(Δυνατά και παρατεταμένα χειροκροτήματα)
<SPEAKER ID=12 NAME="Πρόεδρος">
Θερμές ευχαριστίες προς τον Προεδρεύοντα του Συμβουλίου.
<P>
Tο λόγο έχει τώρα ο Πρόεδρος της Eπιτροπής κ. Σαντέρ.

<SPEAKER ID=13 NAME="Santer">
Κύριε Πρόεδρε, κύριε Πρόεδρε του Συμβουλίου, κυρίες και κύριοι βουλευτές, είναι η δεύτερη φορά που εσείς, κύριε Πρόεδρε, πήρατε την πρωτοβουλία να διοργανώσετε συζήτηση σχετικά με την κατάσταση της Ένωσης. Σας συγχαίρω για τη χρήσιμη αυτή την ενέργεια. Πρέπει κατά καιρούς να αποστασιοποιούμαστε και να θέτουμε ορισμένα ουσιαστικά ερωτήματα. Εξακολουθούμε να αντιλαμβανόμαστε σωστά τις πραγματικές μας προτεραιότητες; Ενεργούμε σε συνάρτηση με αυτές; Η αναγκαιότητα αυτή γίνεται ακόμα μεγαλύτερη σε μια στιγμή που η Ευρώπη φαίνεται να έχει αμφιβολίες, που υπάρχουν αναμφισβήτητες δυσκολίες σύνδεσης του πολιτικού κόσμου με τον κόσμο των πολιτών και που η Ένωση βρίσκεται αντιμέτωπη με πολλές προσθεσμίες αποφασιστικής σημασίας.
<P>
Κατά την προετοιμασία αυτής της συζήτησης, ξαναδιάβασα την ομιλία μου του Νοεμβρίου 1995 σχετικά με την κατάσταση της Ένωσης. Η ανάλυσή μου του περασμένου έτους παραμένει αμετάβλητη, όπως εξάλλου και η άρνησή μου όσον αφορά την απαισιοδοξία και την παραίτηση. Παραμένω πεπεισμένος ότι η Ένωση έχει πάρα πολλά προσόντα. Γνώρισε πάρα πολλές επιτυχίες. Διαθέτει πάρα πολλά πλεονεκτήματα και δεν πρέπει να επιτραπεί στην κατήφεια να επισκιάσει το οικονομικό και πολιτικό μας σκηνικό. Η Ένωση απέφερε πάρα πολλά στις χώρες μας και στους πολίτες τους, τολμώ δε να πω και σε ολόκληρο τον κόσμο, και δεν πρέπει να πάρουμε τα κεκτημένα της αψήφιστα ή να τα θέσουμε σε κίνδυνο. Η Ένωση έχει ακόμα να πραγματοποιήσει πάρα πολλές φιλοδοξίες, να αναλάβει πάρα πολλές ευθύνες, τόσο στο εσωτερικό όσο και στο εξωτερικό, και δεν πρέπει να μειώσουμε τις προσπάθειες βελτίωσης και ενίσχυσής της από κάθε άποψη.
<P>
Οπωσδήποτε, υπάρχουν αδυναμίες, αντικειμενικές δυσκολίες. Ωστόσο, υπολογίζουμε πραγματικά όλη την έκταση της προόδου που επιτελέστηκε από την έναρξη της ευρωπαϊκής ολοκλήρωσης; Ο θεσμικός μηχανισμός που ονειρεύτηκε ο Jean Monnet άντεξε. Για τη μεγάλη πλειοψηφία των Ευρωπαίων η Ένωση παραμένει απαραίτητη, παρ'όλες τις επικρίσεις και τις επιθέσεις, που είναι, εξάλλου, φυσιολογικό να υπάρχουν σε ένα δημοκρατικό σύστημα. Κοιτάξτε τη ζήτηση της Ευρώπης στις χώρες που μας περιβάλλουν. Ποιά ευρωπαϊκά κράτη θεωρούν ότι μπορούν να μείνουν στο περιθώριο αυτής της Ένωσης, την οποία συχνά κατηγορούν στο εσωτερικό;
<P>
Αυτό είναι το πλαίσιο στο οποίο θα ήθελα να εξετάσω την κατάσταση της Ένωσης. Και θα ήθελα να προβώ σε αυτή την εξέταση αναφερόμενος σε τρεις σημαντικούς τομείς προτεραιότητας, δηλαδή στο ενιαίο νόμισμα, στην ολοκληρωμένη στρατηγική ανάπτυξης-απασχόλησης και στη Διακυβερνητική Διάσκεψη.
<P>
Κύριε Πρόεδρε, ας δούμε πρώτα τα καλά νέα. Ας εξετάσουμε την οικονομική και νομισματική ένωση. Βαδίζουμε προς μια επιτυχία πρωτοφανή στην ιστορία της ολοκλήρωσής μας, ίσως μάλιστα και αυτής καθαυτής της ιστορίας μας. Κι αυτό μπορεί να αποτελέσει πηγή ενθουσιασμού και ώθηση για να υπερβούμε άλλα εμπόδια. Το ενιαίο νόμισμα θα έρθει, θα έρθει την 1η Ιανουαρίου 1999. Είμαι δε πεπεισμένος ότι αμέσως από την αρχή θα συμμετέχει σε αυτό σημαντικός αριθμός κρατών μελών.
<P>
Υπάρχει φυσικά η υποχρέωση που ορίζεται από τη Συνθήκη, αλλά αυτή δεν αποτελεί τον πρώτο καθοριστικό παράγοντα για τα κράτη μέλη, τα οποία διαθέτουν ένα πολύ ισχυρότερο κίνητρο: αναγνωρίζουν σαφώς την αναγκαιότητα να υπάρξει το ενιαίο νόμισμα. Ο λόγος είναι ότι το ενιαίο νόμισμα είναι κεφαλαιώδους σημασίας για την Ένωση, προκειμένου να ολοκληρώσει την εσωτερική αγορά και να θεμελιώσει την ανταγωνιστικότητά της σε μια διαρκή σταθερότητα, να εφαρμόσει νομισματική πολιτική επικεντρωμένη στις ανάγκες της ευρωπαϊκής οικονομίας και, τέλος, να εδραιώσει τη θέση της στις παγόσμιες χρηματοπιστωτικές αγορές.
<P>
Αυτή η αναγκαιότητα ενισχύει την αποφασιστικότητα των κρατών μελών να κάνουν ό, τι χρειάζεται για να προετοιμαστούν το συντομότερο δυνατόν για το ενιαίο νόμισμα. Επικαλούμαι ως απόδειξη τις επανειλημμένες διαβεβαιώσεις του Ευρωπαϊκού Συμβουλίου. Παρατηρώ επίσης ότι η αυστηρή δημοσιονομική πολιτική ακολουθείται από όλα τα κράτη μέλη, πολιτική απαραίτητη, εξάλλου, ακόμα και χωρίς τον στόχο του ενιαίου νομίσματος. Κι αυτό γιατί κανένας δεν επιθυμεί να πέσει ξανά στην παγίδα του πληθωρισμού που λειτουργεί καταστρεπτικά για τις θέσεις εργασίας και από την οποία μόλις απελευθερωθήκαμε.
<P>
Εδώ και πολλά χρόνια η Ευρώπη γνωρίζει ιστορικά χαμηλά επίπεδα πληθωρισμού. Οι προσπάθειες αυτές πρέπει να συνεχισθούν. Δεν πρέπει να ατονίσουν από το ψευδές επιχείρημα ότι αυστηρή δημοσιονομική πολιτική ισοδυναμεί με ύφεση και ανεργία. Τα κράτη μέλη που κατέβαλαν μεγάλες προσπάθειες μείωσης των δημοσιονομικών ελλειμμάτων είχαν καλά αποτελέσματα όσον αφορά τη δημιουργία θέσεων εργασίας. Πάρτε για παράδειγμα τις Κάτω Χώρες, τη Δανία, την Ιρλανδία και άλλα κράτη. Οι αγορές αναγνωρίζουν και ανταμείβουν τις υγιείς οικονομικές και δημοσιονομικές πολιτικές.
<P>
Ένας άλλος λόγος που μου εμπνέει αισιοδοξία είναι η πρόοδος των προπαρασκευαστικών εργασιών τεχνικού χαρακτήρα. Έχω κάθε λόγο να ελπίζω ότι κατά τη σύσκεψη των υπουργών Οικονομίας και Οικονομικών, το επόμενο Σαββατοκύριακο στο Δουβλίνο, θα σημειωθεί πρόοδος σε τρία σημαντικά θέματα που προετοιμάζουν τις αποφάσεις που πρέπει να ληφθούν από το Ευρωπαϊκό Συμβούλιο το Δεκέμβριο, δηλαδή το σύμφωνο σταθερότητας, πρόσθετη εγγύηση για το κύρος του ενιαίου νομίσματος, το καθεστώς ισοτιμίας μεταξύ του Ευρώ και των άλλων νομισμάτων, εγγύηση για μεγαλύτερη σταθερότητα, και το νομικό καθεστώς του Ευρώ, εγγύηση εμπιστοσύνης κατά τη μετάβαση προς το ενιαίο νόμισμα.
<P>
Η πολιτική απόφαση και οι προπαρασκευαστικές εργασίες τεχνικού χαρακτήρα που τη συνοδεύουν αποτελούν ένα ζήτημα. Πρέπει επιπλέον οι οικονομικοί και χρηματοπιστωτικοί παράγοντες, το κοινό υπό την ευρεία έννοια, να συνεχίσουν τη διαδικασία. Αυτό ακριβώς, λοιπόν, γίνεται αυτή τη στιγμή. Παντού στην Ευρώπη γίνεται προετοιμασία για το ενιαίο νόμισμα που πρέπει να θεωρείται στο εξής κεκτημένο. Η Ένωση διατήρησε την πορεία. Η διαδικασία κατέστη μη αναστρέψιμη.
<P>
Κύριε Πρόεδρε, η οικονομική και νομισματική ένωση αποτελεί μέσο στην υπηρεσία της οικονομικής ανάπτυξης. Είναι απαραίτητη συνεισφορά σε μια Ευρώπη ακμάζουσα από όπου θα δημιουργηθούν θέσεις εργασίας. Δε θα επανέλθω στην αντίθεση που θέλησαν ορισμένοι να δημιουργήσουν μεταξύ της οικονομικής και νομισματικής ένωσης και της απασχόλησης. Τα επιχειρήματα αυτά έχουν ξεπερασθεί. Σημειώθηκε πρόοδος από την τελευταία φορά που παρουσίασα ενώπιόν σας την κατάσταση της Ένωσης. Δύο Ευρωπαϊκά Συμβούλια κατέστησαν την απασχόληση θέμα προτεραιότητας. Η δε πραγματικότητα μας ζητά να κάνουμε περισσότερα και να κινητοποιηθούμε πραγματικά σε όλα τα επίπεδα. Σε αυτό συνίσταται η ουσία του συμφώνου μου για την απασχόληση, το οποίο προσυπέγραψε το Ευρωπαϊκό Συμβούλιο της Φλωρεντίας. Τώρα πρέπει να υλοποιηθεί και εύχομαι τον Δεκέμβριο, στο Δουβλίνο, να υπάρξει οριστική επίλυση μιας σειράς ζητημάτων.
<P>
Θα ήθελα να υπενθυμίσω τρεις σημαντικές αρχές του συμφώνου και να τις επεξηγήσω σε ραντεβού που δώσαμε από τώρα ως το Δουβλίνο. Κατ'αρχάς, ο συντονισμός των ευθυνών όλων των παραγόντων. Και εδώ βασίζομαι ιδιαίτερα στους κοινωνικούς εταίρους. Οι διαπραγματεύσεις σχετικά με την ευελιξία και το χρόνο εργασίας βρίσκονται στο επίκεντρο του προβληματισμού μας σχετικά με το μέλλον της απασχόλησης. Είναι απαραίτητο οι κοινωνικοί εταίροι να αναλάβουν τώρα τις ευθύνες τους βάσει της Συνθήκης, όπως το έπραξαν για τη γονική άδεια.
<P>
Δεύτερον, επιταχυνόμενη μεταρρύθμιση των αγορών εργασίας. Μια δεκαετία μεμονωμένων εθνικών προσπαθειών δεν επέτρεψε την αναχαίτιση της ανεργίας. Θεσπίσαμε τώρα μια διαδικασία που υποχρεώνει τα κράτη μέλη να παρουσιάζουν πολυετή προγράμματα. Θα πρέπει φυσικά να διδασκόμαστε από αυτές τις κοινές εμπειρίες, να αναλύουμε τόσο τις επιτυχίες όσο και τις αποτυχίες. Η έκθεση που θα παρουσιάσει η Επιτροπή στο Δουβλίνο θα υπογραμμίζει τις πολιτικές συστάσεις που προκύπτουν από τη σύγκριση αυτή και από ανάλυση των μεταρρυθμίσεων που επιτελέσθηκαν στο εθνικό επίπεδο.
<P>
Τέλος, οι πολιτικές μας πρέπει να είναι περισσότερο επικεντρωμένες στον στόχο της δημιουργίας θέσεων εργασίας και, γι'αυτόν τον σκοπό, πρέπει να αξιοποιήσουμε στο έπακρο όλα τα πλεονεκτήματα της εσωτερικής αγοράς. Τα εδαφικά σύμφωνα πρέπει να εκφράζουν αυτή τη δυναμική. Η απάντηση δεν άργησε εξάλλου να δοθεί τόσο από τα κράτη μέλη, όσο και από τις πόλεις και τις περιφέρειες. Λαμβάνουμε πολλά προγράμματα που προσπαθούν να αξιοποιήσουν τις συνεργασίες από όπου θα δημιουργηθούν θέσεις εργασίας. Στο Δουβλίνο, τα κράτη μέλη θα αποφασίσουν τον κατάλογο των περιφερειών και των πόλεων που θα συμμετέχουν στα πειραματικά προγράμματα με την υποστήριξη των διαρθρωτικών ταμείων.
<P>
Η γενική κινητοποίηση δεν πρέπει να μας κάνει να λησμονούμε τις αποφάσεις που έχουν ήδη ληφθεί, αλλά οι οποίες δεν έχουν ακόμα εφαρμοσθεί. Ορίσαμε προθεσμίες. Πρέπει να περάσουμε από τις προθέσεις στη δράση και από τις γραπτές αποφάσεις στην υλοποίησή τους. Αυτό ισχύει και για την εσωτερική αγορά, η οποία εξακολουθεί να αποτελεί θεμελιώδες πλεονέκτημα για την Ένωση. Ας επωφεληθούμε στο έπακρο καταργώντας τα εναπομείναντα εμπόδια. Οι επιχειρήσεις μας περιμένουν εδώ και πάρα πολύ καιρό το καθεστώς της ευρωπαϊκής κοινωνίας και το νομικό πλαίσιο για τις εφευρέσεις της βιοτεχνολογίας. Το Συμβούλιο πρέπει επιτέλους να λάβει απόφαση, καθότι πρέπει να αποφασίσει πριν από το Δουβλίνο, σχετικά με το σχέδιο δράσης για τις μικρομεσαίες επιχειρήσεις που προτάθηκε από την Επιτροπή. Στον κατεξοχήν τομέα του μέλλοντος, τις τηλεπικοινωνίες, δημιουργούνται τα στοιχεία της ενιαίας αγοράς. Η Επιτροπή θα ενεργήσει με προσοχή, ούτως ώστε την 1η Ιανουαρίου 1998 η αγορά αυτή να είναι πραγματικά ανοικτή.
<P>
Ας μην εξετάζουμε, όμως, μόνο το ευρωπαϊκό επίπεδο. Τα εμπόδια της γραφειοκρατίας, δαπανηρά και εχθρικά για τη δημιουργία θέσεων εργασίας, εξακολουθούν να υφίστανται, κυρίως στο εθνικό επίπεδο. Η αρχή της επικουρικότητας υποχρεώνει τις εθνικές αρχές να ενεργούν με σκοπό την απλούστευση της δράσης των επιχειρηματιών μας και την ενθάρρυνση του επιχειρηματικού και καινοτόμου πνεύματος. Η Επιτροπή θα αναλύσει σύντομα τις πρωτοβουλίες σε αυτούς τους τομείς. Καλεί, εξάλλου, κάθε ενδιαφερόμενο να της υποδείξει να εμπόδια που εξακολουθούν να υφίστανται στην εσωτερική αγορά ή τις περίπλοκες γραφειοκρατικές διαδικασίες στο εθνικό επίπεδο.
<P>
Μήπως η εγκωμιασθείσα απελευθέρωση θα γίνει εις βάρος των κεκτημένων της κοινωνίας μας, όπως φοβούνται ορισμένοι; Και βέβαια όχι. Η απελευθέρωση αυτή πρέπει να δώσει τη δυνατότητα πλήρους αξιοποίησης του οικονομικού μας δυναμικού και δε στοχεύει σε καμμία περίπτωση στην αποδυνάμωση του ευρωπαϊκού μας κοινωνικού μοντέλου. Τούτο υπογραμμίζεται από την Επιτροπή στην ανακοίνωση που μόλις ενέκρινε σχετικά με την προώθηση των υπηρεσιών γενικού ενδιαφέροντος και με επανάλειψη αυτού του στόχου στο ίδιο το κείμενο της Συνθήκης.
<P>
Αντιμέτωποι με τη διεθνοποίηση της παγκόσμιας οικονομίας, δεν μπορούμε να αγνοήσουμε τις απαιτήσεις της εσωτερικής αγοράς μεγάλης απόδοσης και τις καταπληκτικές δυνατότητες που προσφέρει. Ωστόσο, η αλληλεγγύη βρίσκεται και οφείλει να παραμείνει στο επίκεντρο του ευρωπαϊκού μας μοντέλου. Ως εδώ μπορέσαμε να εξασφαλίσουμε μια ισορροπία μεταξύ των δύο αυτών στόχων και τούτο πρέπει να εξακολουθήσει. Σε γενικές γραμμές, αυτό που ονόμασα ολοκληρωμένη στρατηγική ανάπτυξης-απασχόλησης προχωρά προς τη σωστή κατεύθυνση. Υπάρχει, εντούτοις, μια σκιά. Κατά συνέπεια, ανησυχώ όταν ορισμένοι θέλουν να επωφεληθούν από την εσωτερική αγορά χωρίς να αποδέχονται τους κανόνες του παιχνιδιού της. Προσοχή: δεν πρέπει να υποκύψουμε στον πειρασμό να αναζητήσουμε τη σωτηρία για το πρόβλημα της ανεργίας στην ανεξέλεγκτη εξέλιξη της χορήγησης αυξανόμενων κρατικών επιχορηγήσεων. Μήπως, και σε αυτή την περίπτωση, δε θα επρόκειτο για στρέβλωση του ανταγωνισμού;
<P>
Υπάρχει και ένα δεύτερο φαινόμενο που με ανησυχεί ακόμη περισσότερο: πρόκειται για την αμφισβήτηση της κοινότητας δικαίου που είναι και πρέπει να παραμείνει η Ένωσή μας. Η παράλυση των εργασιών των θεσμικών οργάνων, που μεταβλήθηκε σε κυβερνητική μέθοδο κατά την κρίση της σπογγώδους εγκεφαλοπάθειας των βοοειδών, μπόρεσε να αποφευχθεί μόνο με τίμημα σημαντικών πολιτικών προσπαθειών. Η υπόθεση της Volkswagen, στη Σαξονία, μας οδήγησε στα πρόθυρα μιας σοβαρής κρίσης. Μπορεί να μη συμφωνούμε με τις αποφάσεις της Επιτροπής ή να θέλουμε να προσφύγουμε εναντίον τους στο Δικαστήριο. Κάτι τέτοιο εμπίπτει καθ'όλα στους κανόνες μιας κοινότητας δικαίου. Δεν μπορούμε, όμως, να τις αγνοούμε συνειδητά και δημόσια! Η Επιτροπή θα έβλαπτε πολύ την Ένωση, εάν ανεχόταν τέτοιου είδους στάσεις.
<P>
(Χειροκροτήματα) Θα γινόταν συνένοχος στην αμφισβήτηση της εσωτερικής αγοράς και, είμαι βέβαιος, και της Ένωσης αυτής καθαυτής.
<P>
Κύριε Πρόεδρε, στην αρχή της ομιλίας μου αναφέρθηκα στη δυσκολία σύνδεσης του πολιτικού κόσμου με τον κόσμο των πολιτών. Πρόκειται για γενικό φαινόμενο και είναι η μοίρα της πολιτικής να μην είναι δημοφιλής. Ωστόσο, το να μην εμπνέει πλέον εμπιστοσύνη, το να υπονομεύεται η αξιοπιστία της από την αδυναμία της έναντι προβλημάτων όπως η ανεργία και το έγκλημα, αυτό είναι σοβαρό, αλλά και επικίνδυνο για τη συνοχή των κοινωνιών μας και για το μέλλον της Ένωσης.
<P>
Εδώ έγκειται η σημασία της Διακυβερνητικής Διάσκεψης. Μήπως ο σκοπός της σύγκλησής της δεν ήταν ακριβώς η προσέγγιση της Ένωσης και των πολιτών της, η αύξηση της αποτελεσματικότητάς της και, συνεπώς, της αξιοπιστίας της; Μήπως δεν πρόκειται και πάλι για μια έκφραση της ανάγκης αυτής που μας ωθεί επίσης στην επίτευξη του ενιαίου νομίσματος, της εσωτερικής αγοράς και της ολοκληρωμένης στρατηγικής ανάπτυξης-απασχόλησης; Στο Ευρωπαϊκό Συμβούλιο της Φλωρεντίας, οι αρχηγοί κρατών και κυβερνήσεων αποφάσισαν ότι είναι ανάγκη να μεταβούμε από το στάδιο της ανάλυσης στο στάδιο των διαπραγματεύσεων.
<P>
Σίγουρα, αυτό που διαπιστώνουμε τρεις μήνες μετά είναι μια ιρλανδική προεδρία που δεν καταβάλει προσπάθειες για να εμφυσήσει δυναμισμό στη Διάσκεψη και η οποία, με αποφασιστικότητα και συνείδηση της δέσμευσής της, ενεργοποιεί τα πάντα προκειμένου να μπορέσει να παρουσιάσει στο Δουβλίνο ένα σχέδιο κειμένου συνθήκης. Ωστόσο, από την άλλη πλευρά διαπιστώνω επίσης μεγάλο δισταγμό ως προς τη δέσμευση όλων των κρατών μελών να αντιμετωπίσουν κατά μέτωπο τα προβλήματα και να προχωρήσουν. Η εντύπωση που δίνουν προς στιγμή οι εργασίες συνίσταται σε έλλειψη δυναμισμού και σε πολύ μικρές φιλοδοξίες.
<P>
Καμιά φορά έχω την εντύπωση ότι η Διάσκεψη, αντί να επικεντρώνεται στην ουσία, στην εκτίμηση όσων πραγματικά διακυβεύονται το 2000, μάλλον χρησιμοποιείται από τις εθνικές διοικήσεις για να επαναφέρουν τις παλαιές τους προτάσεις. Δεν είναι όμως πολύ αργά. Το Ευρωπαϊκό Συμβούλιο συνέρχεται στις 5 Οκτωβρίου. Ας επωφεληθούμε από την ευκαιρία αυτή για να δώσουμε μια αποφασιστική ώθηση στις διαπραγματεύσεις. Θα ήθελα να εκμεταλλευθώ την ευκαιρία για να υπενθυμίσω ορισμένες αλήθειες. Κατ'αρχάς, ότι η διεύρυνση είναι προ των πυλών, πράγμα προφανές, και ότι πρέπει να σταματήσουμε να ενεργούμε σαν η Ένωση να είχε την πολυτέλεια να προβεί σε γενική δοκιμή. Πρέπει να πω ότι η ιδέα για μια δεύτερη Διακυβερνητική Διάσκεψη κάλυψης των αδυναμιών πριν από το τέλος του αιώνα μου δημιουργεί συγκεχυμένες σκέψεις! Οφείλω να αποθαρρύνω έντονα μια τέτοια ιδέα. Θέλουμε πράγματι την παράλληλη διεξαγωγή εξωτερικών διαπραγματεύσεων προσχώρησης και εσωτερικής διαπραγμάτευσης θεσμικών θεμάτων; Θέλουμε πράγματι να συμπίπτουν όλα αυτά με τις υπερβολικά δύσκολες συζητήσεις σχετικά με τις μελλοντικές οικονομικές προοπτικές;
<P>
Υφίσταται, συνεπώς, επείγουσα ανάγκη. Πρέπει να αντιμετωπίσουμε τα θεσμικά ζητήματα που θα τεθούν αναπόφευκτα στη διευρυμένη Ένωση. Η διατήρηση της ομοφωνίας θα σκότωνε την Ένωση. Η διατήρηση των περίπλοκων διαδικασιών λήψης αποφάσεων θα την παρέλυε. Ωστόσο, η διάσταση αυτή υστερεί ακόμα σημαντικά στο πλαίσιο των εργασιών της Διάσκεψης. Εντούτοις, η αρχή της διεύρυνσης θεωρείται πολιτικό κεκτημένο. Οι πρώτες διαπραγματεύσεις για τη διεύρυνση πρέπει να αρχίσουν έξι μήνες μετά από το τέλος της Διακυβερνητικής Διάσκεψης και ορισμένοι προτείνουν ήδη ημερομηνίες για την είσοδο των πρώτων προσχωρούντων.
<P>
Κύριε Πρόεδρε, εγώ είμαι υπέρ της διεύρυνσης, αλλά εκφράζω σαφέστατα την άποψη ότι το σενάριο αυτό δε θα επιβιώσει, εάν τα αποτελέσματα της Διακυβερνητικής Διάσκεψης δεν είναι στο ύψος της θεσμικής πρόκλησης της διεύρυνσης.
<P>
(Χειροκροτήματα) Εκτός από τη θεσμική μεταρρύθμιση, από τη Διακυβερνητική Διάσκεψη πρέπει να προκύψει όφελος για την ενίσχυση της εξωτερικής ταυτότητας της Ένωσης. Η Επιτροπή εμμένει σε ένα απλούστατο θέμα. Η Ένωση οφείλει στους τομείς των οικονομικών θεμάτων να μιλά με μια φωνή και να αποφασίζει με ενισχυμένη πλειοψηφία. Μόνο κατ'αυτόν τον τρόπο μπορεί η Ευρώπη να προστατευθεί αποτελεσματικά, για παράδειγμα από μονομερείς πράξεις, όπως η νομοθεσία Helms-Burton στις Ηνωμένες Πολιτείες. Πρέπει, επομένως, να προσαρμόσουμε το μηχανισμό μας στην εξέλιξη του διεθνούς εμπορίου και στην παγκόσμια οργάνωση του εμπορίου. Σήμερα είναι παράλογο να υποστηρίζουμε διαφορετική αντιμετώπιση του εμπορίου των προϊόντων και του εμπορίου των υπηρεσιών.
<P>
Απευθύνω πραγματική έκκληση προς τα κράτη μέλη μας να μην αποδυναμώσουμε την εξωτερική μας δράση με το πρόσχημα θεσμικών ερίδων, τις οποίες είμαι βέβαιος ότι οι επιχειρηματίες μας δυσκολεύονται πολύ να κατανοήσουν.
<P>
Αναφερόμενος πάντα στον τομέα των εξωτερικών σχέσεων, δεν μπορούμε να ελπίζουμε ότι η Ένωση θα επιτύχει κάποτε την επιβεβαίωση μιας ισχυρής ταυτότητας στο διεθνές επίπεδο χωρίς μια κοινή εξωτερική πολιτική και πολιτική ασφαλείας αντάξια αυτού του ονόματος. Παραδόξως, η διεθνής δράση της είναι ήδη κολοσσιαία, είτε στην Κεντρική και Ανατολική Ευρώπη, τη Λατινική Αμερική, την περιοχή της Μεσογείου, τη Μέση Ανατολή, την Αφρική, είτε στην πρώην Γιουγκοσλαβία: παντού η Ένωση είναι παρούσα. Η Ένωση διαθέτει μια πολιτική και αποτελεί τον σημαντικότερο χορηγό. Ωστόσο, θα έλεγε κανείς ότι μόνο οι Αμερικάνοι προβάλλονται, όπως συνέβη, για παράδειγμα, στην πρώην Γιουγκοσλαβία, μολονότι οι Ευρωπαίοι διαθέτουν δύο φορές περισσότερο στρατό στην περιοχή και παρέχουν πέντε φορές μεγαλύτερη βοήθεια κάθε είδους. Μήπως πρέπει να πιστέψουμε ότι έχουμε επιλέξει συνειδητά να πληρώνουμε και να παραιτούμαστε από κάθε είδους αποφασιστική πολιτική επιρροή; Δεν έχω αυτή την εντύπωση, εάν κρίνω από τις απογοητεύσεις που προκαλεί αυτό το γεγονός παντού στην Ευρώπη και σε όλα τα επίπεδα.
<P>
Εάν, όμως, θέλουμε να αλλάξουμε αυτή την κατάσταση, εάν θέλουμε να εκτιμηθεί όλο το βάρος της Ένωσης, έγκειται σε εμάς να το πράξουμε, και γνωρίζουμε τι πρέπει να γίνει. Πρέπει να χρησιμοποιήσουμε από κοινού τα μέσα ανάλυσης που διαθέτουμε, να βελτιώσουμε τις διαδικασίες μας για τη λήψη αποφάσεων, να μιλάμε με μια φωνή προς το εξωτερικό και να ενισχύσουμε τη συνοχή μεταξύ των διαφόρων πτυχών της εξωτερικής, οικονομικής, εμπορικής και πολιτικής μας δράσης. Και οι ανάγκες μας δε θα αντιμετωπισθούν, βέβαια, με τη δημιουργία μιας πρόσθετης λειτουργίας, όπως μιας ΚΕΠΠΑ. Αντίθετα, κάτι τέτοιο θα εντείνει στη σύγχυση.
<P>
Κύριε Πρόεδρε, η ευρωπαϊκή ταυτότητα είναι αδιανόητη χωρίς κάποιο χώρο ελευθερίας, ασφάλειας και δικαιοσύνης. Η ελεύθερη κυκλοφορία των προσώπων προβλέπεται από τη Συνθήκη της Ρώμης. Όμως, από τις τέσσερις ελευθερίες για τις οποίες γίνεται λόγος στο άρθρο 7Α, τη μεγαλύτερη καθυστέρηση τη γνωρίζει η συγκεκριμένη, μολονότι αφορά αμεσότερα τους πολίτες. Το εν λόγω γεγονός δεν προκαλεί έκπληξη, επειδή η ελευθερία αυτή πρέπει να συνοδεύεται απαραιτήτως από αποτελεσματικά μέτρα κατά των εις βάρος της καταχρήσεων.
<P>
Το Μάαστριχτ αποτελεί ένα πρώτο βήμα χρήσιμο για αυτή τη συνειδητοποίηση, αλλά πρέπει να αναγνωρίσουμε ότι ο μηχανισμός που θεσπίσθηκε τότε δεν ανταποκρίνεται στις σημερινές απαιτήσεις. Τα ναρκωτικά, η βία, το οργανωμένο έγκλημα, το εμπόριο και η σεξουαλική εκμετάλλευση των πλέον ευπαθών πληθυσμιακών ομάδων μας υπενθυμίζουν τις ευθύνες μας. Προφανώς είναι αδύνατον να αποσιωπήσουμε τα τραγικά γεγονότα που το φετινό καλοκαίρι βύθισαν στο πένθος ένα από τα κράτη μέλη μας. Το κύμα συγκίνησης που προκάλεσαν τα εν λόγω γεγονότα ξεπέρασε τα σύνορα.
<P>
Μήπως πρόκειται να απαντήσουμε ότι η Ευρώπη δεν μπορεί να κάνει τίποτα; Μήπως στην αναστάτωση των πολιτών μας πρόκειται να αντιπαραθέσουμε νομικο-γραφειοκρατικούς συλλογισμούς; Όχι, βέβαια, γιατί οι πολίτες μάλλον δε θα καταλάβουν ότι η Ένωση δε διαθέτει στην πραγματικότητα τα μέσα, τα αποτελεσματικά μέσα ώστε να αναχαιτίσει αυτές τις μάστιγες με μια από κοινού δράση σε ευρωπαϊκό επίπεδο. Η Επιτροπή, από την πλευρά της, δε θε υστερήσει σε δράση. Θα υποβάλουμε στη Διακυβερνητική Διάσκεψη προτάσεις με σκοπό να ανταποκριθούμε πραγματικά στις προσδοκίες όσων επιθυμούν η αποτελεσματικότητα να αποτελεί το πρωταρχικό μας μέλημα.
<P>
Κύριε Πρόεδρε, για να ολοκληρώσω τις βασικές προκλήσεις τις οποίες πρέπει να αντιμετωπίσει η Ένωση από σήμερα ως το 2000, πρέπει να αναφερθώ επίσης στις μελλοντικές οικονομικές προοπτικές και στη διεύρυνση. Δεν ήρθε, όμως, η στιγμή να εμβαθύνω σε αυτά τα θέματα. Όλα θα έρθουν στην ώρα τους.
<P>
Κατά πάσα πιθανότητα, το οικονομικό πακέτο θα παρουσιάζει δυσκολίες, οι οποίες, όμως, θα υπερκερασθούν, εάν έχουμε τη σύνεση να αποφύγουμε την έννοια του ακριβούς ανταλλάγματος. Η έννοια αυτή αντιτίθεται στην αρχή της αλληλεγγύης και παρουσιάζει μια μειωτική εικόνα των οφελών που αποφέρει η Ένωση στα κράτη μέλη. Τα περιορισμένα δημοσιονομικά περιθώρια των κρατών μελών μας αποτελούν περιοριστικό παράγοντα, αλλά και πρόκληση για καλύτερη, αποτελεσματικότερη δράση, πράγμα που σημαίνει επίσης προβληματισμό σχετικά με ορισμένες από τις πολιτικές μας.
<P>
Η διεύρυνση θα είναι περίπλοκη, αλλά μπορεί να υπάρξει και γι'αυτήν αποτελεσματική διαχείριση, υπό την προϋπόθεση ότι η Διακυβερνητική Διάσκεψη δεν θα οπισθοχωρήσει προ των ευθυνών της, κυρίως όσον αφορά τη μεταρρύθμιση των θεσμικών κανόνων.
<P>
Κατά τα άλλα, η Ένωση έχει ήδη χαράξει την πορεία, με διαμόρφωση των κριτηρίων της Κοπεγχάγης και των στοιχείων του χρονοδιαγράμματος που εγκρίθηκαν στη Μαδρίτη. Όσον αφορά και τα δύο θέματα, το οικονομικό πακέτο και τη διεύρυνση, η Επιτροπή θα επιτελέσει το καθήκον της σε βάθος, με ακρίβεια και με τρόπο εποικοδομητικό. Θα εκπληρώσει τις υποσχέσεις της και θα παρουσιάσει τη συνεισφορά της αμέσως μετά από την ολοκλήρωση της Διακυβερνητικής Διάσκεψης.
<P>
Κύριε Πρόεδρε, κυρίες και κύριοι βουλευτές, η οικονομική και νομισματική ένωση θα είναι σύντομα πραγματικότητα. Τίθενται σε λειτουργία τα τελευταία στοιχεία της εσωτερικής αγοράς. Η ολοκληρωμένη προσέγγιση ανάπτυξης-απασχόλησης προχωρεί. Όλα αυτά με οδηγούν στο συμπέρασμα ότι η Ένωση βρίσκεται σε σαφώς καλύτερη κατάσταση από ό, τι ίσως κάποιος θα πίστευε βάσει πολλών επικριτικών σχολιασμών.
<P>
Ωστόσο, ακόμα και αυτές οι κριτικές έχουν τη θετική τους πλευρά. Αποδεικνύουν ότι η Ένωση έχει καταστεί ζωντανή πολιτική πραγματικότητα. Θα επιβιώσει στις αντιπαραθέσεις, ενώ δε θα επεβίωνε στην αδιαφορία. Τούτο, βέβαια, αληθεύει μόνο εάν η Ένωση εξακολουθεί να έχει την ικανότητα να προσαρμόζεται στις νέες απαιτήσεις και να ανταποκρίνεται στις προσδοκίες των πολιτών της. Και θα το επιτύχει γιατί η αναγνώριση της αναγκαιότητας της Ένωσης και της απουσίας έγκυρης εναλλακτικής λύσης αποτελεί ισχυρό κίνητρο. Ας προσθέσουμε μια σπίθα, μόνο μια σπίθα, στον αρχικό ενθουσιασμό της δεκαετίας του 1950, αφού εξακολουθούμε να συμμετέχουμε σε ένα εγχείρημα άνευ προηγούμενου.
<P>
(Χειροκροτήματα)
<SPEAKER ID=14 NAME="Πρόεδρος">
Θερμές ευχαριστίες προς τον Πρόεδρο της Eπιτροπής.
<P>
Προχωρούμε τώρα στη συζήτηση.

<SPEAKER ID=15 NAME="Green">
Kύριε Πρόεδρε, θα ήθελα να ξεκινήσω εκφράζοντας τις προσωπικές ευχαριστίες μου στον Πρόεδρο κύριο Hδnsch, στον Πρωθυπουργό κύριο Bruton και στον Πρόεδρο κύριο Santer για τις εξαιρετικές παρεμβάσεις τους σήμερα το πρωί. Kαι είναι σημαντικό να ξεκινήσουμε λέγοντας ότι λυπούμαι, επειδή τόσα λίγα από τα μέλη του Σώματος ήταν εδώ παρόντα και παρακολούθησαν τις εξαιρετικές ομιλίες, που μόλις ακούσαμε.
<P>
(Xειροκροτήματα) Δεν συμβαίνει τίποτε σημαντικότερο στο κτίριο αυτό από την παρούσα συζήτηση και το μήνυμα αυτό σίγουρα θα μεταβιβαστεί στην ομάδα μου κατά τη βραδινή της συνάντηση.
<P>
Στην περυσινή μας συζήτηση περιμέναμε με ιδιαίτερο ενδιαφέρον την έναρξη της Διακυβερνητικής Διάσκεψης. Γνωρίζαμε ήδη από τότε ότι εάν θέλαμε να προετοιμάσουμε την Eυρωπαϊκή Ένωση να ανταποκριθεί στην ιστορική πρόκληση της διεύρυνσης προς την Aνατολική και Kεντρική Eυρώπη, τη Bαλτική, την Kύπρο και τη Mάλτα, ήταν καθήκον όλων μας να εξασφαλίσουμε μιαν αποτελεσματική, δημοκρατική, ανοιχτή Eυρωπαϊκή Ένωση, η οποία πάνω απ' όλα δεμένη με το λαό της, επανασύνδεσε το όραμα, την ελπίδα και τις προσδοκίες, που οδήγησαν τη μεταπολεμική γενιά να ενστερνιστεί το ιδεώδες της ευρωπαϊκής ολοκλήρωσης και επανασύνδεσε το όραμα αυτό με το λαό.
<P>
Σήμερα, έξι μήνες μετά την έναρξη της Διακυβερνητικής Διάσκεψης, κυριαρχεί ένα κλίμα γενικής απογοήτευσης και αποθάρρυνσης. Eάν τολμούσαμε να είμαστε επιεικείς με τον εαυτό μας, θα έπρεπε να παραδεχτούμε ότι υπάρχουν λόγοι για να είμαστε απογοητευμένοι. H Ένωση, δυστυχώς, δεν αποτελεί πηγή έμπνευσης. Πράγματι, για ένα σημαντικό αριθμό ατόμων δεν έχει καμία απολύτως σημασία. Kαι, βέβαια, τα πράγματα δεν θα έπρεπε να είναι έτσι. Tη στιγμή που η παγκόσμια εμπορική σκηνή αλλάζει με τέτοια ταχύτητα, ώστε ακόμα και τα άτομα με τη χαμηλότερη κατάρτιση και τα πλέον ανεπαρκώς μορφωμένα μπορούν να νιώσουν βαθιά μέσα τους ότι η ζωή δεν είναι πλέον τόσο ομαλή όσο ήταν δέκα χρόνια πριν. Tη στιγμή που η κοινωνία της πληροφόρησης εισάγει δυνατότητες ανεξέλεγκτης επικοινωνίας, που -όπως όλοι διαπιστώνουμε- θα επιταχύνει το ρυθμό και τη φύση των αλλαγών, με το δεδομένο ότι στα επόμενα δέκα ή δεκαπέντε χρόνια η επικοινωνία θα δουλευτεί, θα προσαρμοστεί και θα αναπτυχθεί. Tη στιγμή που ο κόσμος κινείται προς περιφερειακές ομαδοποιήσεις, ώστε να διευκολύνει και να ελέγξει τις αλλαγές, ενώ ταυτόχρονα οι περιφερειακές και τοπικές ταυτότητες, γλώσσες και πολιτισμοί επιβάλλουν εκ νέου την παρουσία τους, σίγουρα η Eυρωπαϊκή μας Ένωση -που αποτελεί το υπομόχλιο όλων αυτών των αλλαγών, που θα λειτουργήσουν ως μέσο αναγνώρισης και εορταστικής επιβεβαίωσης της πολυμορφίας της ηπείρου μαςπρέπει να έχει κάτι καλύτερο να προσφέρει στους νέους ειδικά. Aλλά, όχι! O περασμένος χρόνος χαρακτηρίστηκε από στασιμότητα και ανικανότητα: στασιμότητα στον αγώνα για τη δημιουργία θέσεων εργασίας στην Eυρώπη, εμφανής στασιμότητα στη διαδικασία της Διακυβερνητικής Διάσκεψης, ανικανότητα να υπερασπιστούμε τις κοινές πολιτικές, που συνθέτουν το ευρωπαϊκό κοινωνικό πρότυπο, ανικανότητα να διαμορφώσουμε μια κοινή στάση σε θέματα που θέτουν υπό αμφισβήτηση την ειρήνη και τη σταθερότητα στην ήπειρό μας.
<P>
Ξέρω ότι θα κατηγορηθώ για αδικαιολόγητη απαισιοδοξία και διάθεση αντιπαράθεσης, αλλά μπορεί κάποιος να μου εξηγήσει γιατί, όταν υπάρχει πλεόνασμα πολλών δισεκατομμυρίων Ecu στον προϋπολογισμό του αγροτικού τομέα, δεν μπορεί να υπάρξει η πολιτική βούληση να γίνει μια απλή μεταφορά μέρους αυτών των χρημάτων στην εξασφάλιση χρηματοδότησης για δεκάδες χιλιάδες νέους και επένδυση στη χρηματοδότηση του τέταρτου ερευνητικού προγράμματος, που αποτελεί επένδυση για τις μελλοντικές θέσεις εργασίας; Γιατί να μην μπορεί να υπάρξει η πολιτική βούληση να γίνει μια μεταφορά μέρους αυτών των χρημάτων για την εξασφάλιση της ειρήνης στην Eυρώπη μέσα από την αναδόμηση της κοινωνίας των πολιτών στην πρώην Γιουγκοσλαβία; Δεν πρόκειται για ευρωπαϊκά χρήματα, που θα δοθούν σε ανθρώπους μακρινών τόπων, αλλά για χρήματα που θα βοηθήσουν τα παιδιά μας να μη γνωρίσουν στο μέλλον μια μακρά και αιματηρή διαμάχη στο ευρωπαϊκό έδαφος.
<P>
Aς μου πει κάποιος γιατί το Eυρωπαϊκό Συμβούλιο δεν μπορεί να φέρει εις πέρας το δικό του ρόλο στη διαπραγμάτευση για τα διευρωπαϊκά δίκτυα και να βρει τη βούληση να μεταφέρει ένα μέρος των χρημάτων αυτών, όπως έχει υποσχεθεί. Aς μου πει κάποιος γιατί αυτό το Σώμα, το οποίο έκανε τα αδύνατα δυνατά για να στηρίξει το πρόγραμμα των διευρωπαϊκών δικτύων μαθαίνει ότι επειδή οι κυβερνήσεις της Ένωσης θέλουν τα διευρωπαϊκά δίκτυα, αλλά θέλουν επίσης να κρατήσουν και τα λεφτά τους, θα πρέπει να μειωθούν δραστικά οι προϋπολογισμοί για την εκπαίδευση και την κατάρτιση, τη δημιουργία θέσεων εργασίας και την προστασία των καταναλωτών. Γιατί ορισμένες κυβερνήσεις στο Συμβούλιο αρνούνται να χρηματοδοτήσουν το πρόγραμμα για την καταπολέμηση της φτώχειας, τη βοήθεια προς τους ηλικιωμένους και τους κοινωνικά αποκλεισμένους. Aς μου πει κάποιος, τώρα, πώς μπορούμε να μιλάμε ακόμα για το ευρωπαϊκό κοινωνικό πρότυπο, όταν οδηγούμεθα ακόμα πιο βαθιά στην αμερικανοποίηση της ζωής στην Eυρώπη, πρότυπο το οποίο οφείλω να σας πω ότι απορρίπτεται από τους Eυρωπαίους που δεν θέλουν να αποτελούν χαμηλόμισθο, ανασφαλές και ανειδίκευτο εργατικό δυναμικό.
<P>
Yποτιμάμε την αποφασιστικότητα και τη θέληση των Eυρωπαίων πολιτών. Aυτό που λείπει από την πολιτική μας ανάλυση και σκέψη σε σχέση με το μέλλον είναι η αναγνώριση της σημασίας της κουλτούρας μας για το λαό μας. O στόχος μας είναι, βέβαια, να διαφυλάξουμε και να προστατεύσουμε καθετί πολύτιμο και μοναδικό στην κάθε χώρα της Ένωσης, αυτό το οποίο δίνει στο λαό της κάθε περιφέρειας και της κάθε χώρας την έννοια της ευημερίας και της ασφάλειας στο πλαίσιο της δικής του πολιτισμικής και ιστορικής ταυτότητας και, ενώ δημιουργούμε αυτή την αίσθηση εμπιστοσύνης σε όλους τους λαούς μας, στόχος μας είναι να βρούμε τα κοινά μεταξύ μας στοιχεία στην αναζήτηση λύσεων για τις αυξανόμενες κρίσεις της εποχής μας. Eιλικρινά, δεν μας απομένει πολύς χρόνος για να κάνουμε την Ένωση αυτή πηγή υπερηφάνειας για τους λαούς της, προσθέτοντας αξία στην πολιτισμική και ιστορική τους ζωή.
<P>
Παρακαλώ, κύριε Bruton, στην ειδική συνάντηση που διοργανώνεται στο Δουβλίνο, προσπαθήστε να ανεβάσετε το επίπεδο των επιδιοκόμενων στόχων των Πρωθυπουργών. H Iρλανδία έχει, όπως είπατε, μια μοναδική ευκαιρία σε μια κρίσιμη ώρα για την Eυρωπαϊκή Ένωση και η Iρλανδία είχε καλές επιδόσεις κατά τις Προεδρίες της στην Eυρωπαϊκή Ένωση. Mας ζητήσατε, κύριε Πρωθυπουργέ, να σας βοηθήσουμε να εξασφαλίσετε τη στήριξη του λαού της Eυρώπης. Aς δώσουμε ένα δυνατό μήνυμα στο λαό της Eυρώπης. Aς ακούσουμε ότι οι αρχηγοί των κρατών μας είναι τουλάχιστον ενωμένοι και επιμένουν από κοινού στην ύπαρξη ενός ουσιαστικού κεφαλαίου για την απασχόληση στη νέα Συνθήκη. Aς μάθουμε ότι θα υπάρξει δέσμευση όχι μόνο για την οικονομική και νομισματική ένωση, αλλά και δέσμευση απέναντι στο λαό -για το μέλλον της οικονομίας και της ευημερίας του- και ας ακούσουμε, επίσης, ότι η Ένωση μπορεί ενωμένη να δεσμευτεί για την καταπολέμηση των διακρίσεων κατά των εθνικών μειονοτήτων. Aς προσφέρουμε σε όλους όσους ζουν στις χώρες μας τη βεβαιότητα και την πεποίθηση ότι η μακροθυμία αποτελεί την κύρια αρετή μας και ας δημιουργήσουμε στους πολίτες και τους κατοίκους, που δεν ανήκουν στην Eυρώπη, εμπιστοσύνη στον ανθρωπισμό μας. Aυτό είναι ακόμα πιο σημαντικό, κύριε Πρωθυπουργέ, δεδομένων των επαίσχυντων παρατηρήσεων, που έκανε πρόσφατα ο κύριος Le Pen. Aπεχθανόμαστε και απορρίπτουμε τα πιστεύω του και η παρουσία του στο Σώμα αυτό αποτελεί εξευτελισμό για εμάς τους ίδιους.
<P>
(Xειροκροτήματα) Aς ακούσουμε ότι θα διατηρηθεί η ευρωπαϊκή δέσμευση για γενικευμένες δημόσιες υπηρεσίες προς όλο τον ευρωπαϊκό πληθυσμό και ας ακούσουμε ότι η κουλτούρα μας, η ιστορία και η παράδοσή μας, όλες οι διαφορετικές δυνάμεις και ομορφιές της ηπείρου μας, είναι αυτό που μας ενώνει, και όχι μια δουλοπρεπής προσήλωση σε κάποιο οικονομικό ή ακαδημαϊκό μοντέλο κοινωνίας. Aς ακούσουμε ότι το ευρωπαϊκό κοινωνικό πρότυπο είναι ζωντανό και αντιστέκεται, είναι ασφαλές στα χέρια των αρχηγών των κρατών μας και θα αποτελέσει τα θεμέλια πάνω στα οποία θα οικοδομηθεί οτιδήποτε νέο.
<P>
Eν κατακλείδι, μετά από ένα χρόνο που σημαδεύτηκε από βρώμικες ιστορίες απογοήτευσης και ανειλικρίνειας για το θέμα των τρελών αγελάδων, από την τραυματική εμπειρία της κακοποίησης των ευάλωτων ανήλικων παιδιών, το συνεχιζόμενο αποκλεισμό δεκαοκτώ εκατομμυρίων ατόμων και την παντελή έλλειψη στήριξης οποιασδήποτε προσπάθειας αντιμετώπισης της οικολογικής κρίσης -λες και εξαιτίας των οικονομικών προβλημάτων, το περιβάλλον έχει πάψει πλέον να αποτελεί θέμα ανησυχίας. Mετά απ' όλα αυτά ήρθε η ώρα να δείξουμε φανερά τη θετική πολιτική μας βούληση να πάμε παραπέρα. Eμείς, από αυτή την πλευρά του Σώματος, έχουμε αυτή τη βούληση, αλλά γνωρίζουμε ότι μπορεί να εξασφαλιστεί μόνο μέσα από την εκ νέου αφοσίωσή μας στην ευθύνη για τη συλλογικότητα και τη συνεργασία που στηρίζει τη δική μας Eυρώπη.
<P>
(Xειροκροτήματα)
<SPEAKER ID=16 LANGUAGE="NL" NAME="Martens">
Κύριε Πρόεδρε, κύριοι Πρόεδροι του Συμβουλίου και της Επιτροπής, αξιότιμοι συνάδελφοι, θα ήθελα να ευχαριστήσω τους τρεις προέδρους για τις ενδιαφέρουσες ομιλίες τους. Δυστυχώς, συμφωνώ με τα λόγια της κυρίας Green. Το Κοινοβούλιο αυτό δεν κατάφερε να μετατραπεί ακόμη από ένα είδος ευρωπαϊκού φόρουμ σ'ένα κοινοβούλιο με πραγματικές αρμοδιότητες. Όλοι θα πρέπει να εργασθούμε προς την κατεύθυνση αυτή και εγώ προσωπικά αναλαμβάνω να μεταφέρω το μήνυμα στην ομάδα μου.
<P>
Αξιολογούμε για δεύτερη φορά, τα τρία πολιτικά θεσμικά όργανα, την κατάσταση της Ευρωπαϊκής Ένωσης και την πορεία που μαζί διανύουμε προς τη γέννηση της μεγάλης Ευρώπης. Η ομάδα μας είναι ιδιαίτερα ικανοποιημένη απ'αυτή την ιστορική προοπτική. Είναι αλήθεια ότι για μεγάλο διάστημα αντιμετωπίζαμε την αμφιβολία, το φόβο και την ανησυχία που οι λαοί μας αισθάνονται. Ειδήσεις για πολέμους και μεγάλες εντάσεις επιβεβαιώνουν ότι μετά τον Ψυχρό Πόλεμο δεν εξαφανίστηκαν ακόμη η αβεβαιότητα και η αστάθεια από τον κόσμο. Για το λόγο αυτό, υπάρχει τώρα περισσότερο από ποτέ η ανάγκη μίας ισχυρής και οργανωμένης Ευρώπης, για να επέλθει ειρήνη και σταθερότητα και να λάμψουν ο ανθρωπισμός, η κοινωνική δικαιοσύνη και η ελευθερία, αξίες με τις οποίες ταυτιζόμαστε.
<P>
Την παραμονή της έκτακτης Διάσκεψης Κορυφής του Δουβλίνου, η ομάδα του ΕΛΚ ζητεί επίμονα από τη Διακυβερνητική Διάσκεψη να ξαναβρεί επιτέλους το ρυθμό της. Έναντι των γεγονότων στο Ιράκ, η Ένωση δεν κατόρθωσε για άλλη μία φορά να τηρήσει ενιαία στάση. Και αυτό αποτέλεσε για άλλη μία φορά την απόδειξη ότι είμαστε ανίσχυροι όταν δεν συμφωνούμε. Το γεγονός αυτό μας παραπέμπει στο γιουγκοσλαβικό δράμα, για το οποίο ο βέλγος στρατηγός Francis Briquemont, επικεφαλής των δυνάμεων του ΟΗΕ, δήλωσε: »στη Βοσνία έμαθα ότι θα πρέπει να συμπεριφέρεσαι ως αμέτοχος όταν αθώοι πολίτες δολοφονούνται συστηματικά. Υπήρξα επί επτά μήνες μάρτυρας των κακουργημάτων που μπορούν να διαπράξουν άνθρωποι εναντίον άλλων ανθρώπων. Σε απόσταση χιλίων χιλιομέτρων από τις Βρυξέλλες! Στο Σεράγιεβο ντρεπόμουν που ήμουν Ευρωπαίος».
<P>
Πώς είναι δυνατόν να επιτύχουμε τη διεύρυνση της Ένωσης με πέντε έως δέκα νέα μέλη, εάν τώρα με δεκαπέντε μέλη δεν είμαστε σε θέση να διασφαλίσουμε τα βασικά συμφέροντα και το κύρος της; Πως είναι δυνατόν να πείσουμε τους συμπολίτες μας ότι η ευρωπαϊκή ολοκλήρωση αποτελεί το μελλοντικό μας σχέδιο, όταν τα θεσμικά όργανά δεν μπορούν να υπερπηδήσουν τους εθνικούς εγωισμούς και δεν είναι σε θέση να υπερασπισθούν το κοινό ευρωπαϊκό συμφέρον. Οι συμπολίτες μας αισθάνονται επίσης ανασφάλεια. Η ελεύθερη κυκλοφορία, το άνοιγμα των συνόρων, η διεθνοποίηση και το ελεύθερο εμπόριο συμβάλλουν στην οικονομική ανάπτυξη και τη δημιουργία νέων θέσεων εργασίας. Αλλά, εάν αυτός ο ελεύθερος εμποδίων χώρος βιώνεται ως ανασφαλής, όπου η διασυνοριακή εγκληματικότητα, η μαφία, η τρομοκρατία και η σεξουαλική εκμετάλλευση των παιδιών - η οποία αποτελεί μεγάλο δράμα στην ίδια τη χώρα μου - διευκολύνονται απ'αυτή την ελευθερία, τότε η αντίθεση στην ευρωπαϊκή ολοκλήρωση θα αυξηθεί.
<P>
Η θεμιτή επιθυμία των συμπολιτών μας για τη διατήρηση της ασφάλειας, επί της οποίας στηρίζεται το κοινωνικό συμβόλαιο, δεν είναι δυνατόν να υποτιμηθεί. Ζητούμε επίμονα από τη Διακυβερνητική Διάσκεψη να αποφέρει σύντομα και εμφανή αποτελέσματα όσον αφορά τον τρίτο πυλώνα.
<P>
Κύριε Πρόεδρε του Συμβουλίου, προετοιμάζετε επί του παρόντος δύο συνόδους κορυφής. Μπορείτε να θέσετε τέρμα στην ανασφάλεια και την αμφιβολία. Μπορείτε επίσης να αναπτύξετε μία δυναμική στην οποία δεν θα μπορέσουν να αντισταθούν ούτε τα πιο συγκρατημένα κράτη μέλη. Αλλά διαρρέουν κάποιες πληροφορίες σχετικά με την εξέλιξη αυτής της Διακυβερνητικής Διάσκεψης. Επ'αυτού έχουμε δύο σημαντικά ερωτήματα.
<P>
Το πρώτο ερώτημα: έχουν αποφασίσει οι κυβερνήσεις να ολοκληρώσουν τις διαπραγματεύσεις της ΔΔ τον Ιούνιο του 1997 υπό την ολλανδική προεδρία; Το δεύτερο ερώτημα: αληθεύει, όπως θέλουν κάποιες πληροφορίες, ότι το Συμβούλιο αποφάσισε να περιορίσει στο ελάχιστο τους στόχους του και να μεταθέσει τις μεταρρυθμίσεις που απαιτούνται για την αποτελεσματική λειτουργία μίας διευρυμένης Ένωσης σε μία προσεχή Δ.Δ.;
<P>
Θα πρέπει να σας δηλώσω ρητώς ότι η ομάδα μας δεν πρόκειται να αρκεσθεί με μία Συνθήκη, η οποία δεν θα συνεπάγεται ένα ποιοτικό άλμα προς το μέλλον, και πιο συγκεκριμένα προς την κατεύθυνση της κοινής εξωτερικής πολιτικής και πολιτικής άμυνας, της κατά πλειοψηφία λήψης αποφάσεων σε θέματα δικαστικής συνεργασίας, της κατά πλειοψηφία λήψης αποφάσεων όσον αφορά τον πρώτο κοινοτικό πυλώνα και της από κοινού λήψης αποφάσεων με το Ευρωπαϊκό Κοινοβούλιο.
<P>
Έχουμε επίγνωση του φάσματος των δυνατοτήτων που θα εμφανισθούν κατά το πρώτο εξάμηνο του 1998, οπότε σχεδόν ταυτόχρονα θα πρέπει να επικυρωθεί η νέα Συνθήκη, να αρχίσουν οι ενταξιακές διαπραγματεύσεις με τη Μάλτα και την Κύπρο, καθώς και με τις περισσότερες υποψήφιες χώρες της Κεντρικής Ευρώπης, να ληφθεί η απόφαση για τα κράτη μέλη που θα ενταχθούν στην πρώτη ομάδα της Νομισματικής Ένωσης και τέλος να ανανεωθούν οι οικονομικές υποχρεώσεις.
<P>
Αντιλαμβανόμαστε ακόμη ότι αυτό το ευρωπαϊκό εξάμηνο, το πρώτο εξάμηνο του 1998, περικλείει και πολλούς κινδύνους, αλλά εναποθέτουμε σ'αυτό όλες τις ελπίδες μας. Η Ευρωπαϊκή Επιτροπή πρόκειται να διαδραματίσει πλήρως το ρόλο της σ'αυτή τη νέα προσπάθεια και δεν πρόκειται να της αρνηθούμε την υποστήριξή μας. Στο πλαίσιο αυτών των διαπραγματεύσεων η Ένωση θα πρέπει να επιτύχει δύο βασικούς θεμελιώδεις στόχους. Την υλοποίηση των οικονομικών κριτηρίων για την πορεία προς το ενιαίο νόμισμα. Το να πεισθεί η κοινή γνώμη στα κράτη μέλη για την ανάγκη εφαρμογής μιας πολιτικής λιτότητας, χωρίς την οποία δεν είναι δυνατή η αειφόρος ανάπτυξη.
<P>
Ο άλλος στόχος είναι η συνεχής πρόοδος στην καταπολέμηση του καρκίνου της κοινωνίας μας, δηλαδή της ανεργίας των νέων και της μακρόχρονης ανεργίας. Η ομάδα μας είναι σταθερά προσηλωμένη στο σεβασμό του ανθρώπου, την αλληλεγγύη και την ελευθερία, αξίες οι οποίες δεν μπορούν να υφίστανται όταν ο κοινωνικός ιστός διαρρυγνύεται και ο αποκλεισμός οδηγεί στην περιθωριοποίηση εκατομμυρίων ανθρώπων. Η καινοτομία και η δημιουργικότητα μπορούν να προσαρμόσουν την ευρωπαϊκή κοινωνία στην αυξανόμενη διεθνοποίηση και παγκοσμιοποίηση. Αραγε έχουν εκτιμήσει πλήρως το πόσο βαθιές πρόκειται να είναι οι αλλαγές οι πολιτικές παρατάξεις, τα συνδικάτα, οι ενώσεις και οι εκκλησίες μας;
<P>
Κύριε Πρόεδρε, αξιότιμοι συνάδελφοι, θα ήθελα να παραθέσω κάτι από το Jean Monnet και θα συμβούλευα όλους να διαβάσουν την αποτελούμενη από 1000 σελίδες βιογραφία του, για να ανακαλύψουν εκ νέου το πραγματικό νόημα της ευρωπαϊκής ολοκλήρωσης. Ο Jean Monnet δήλωσε ενώπιον αυτού του ίδιου Κοινοβουλίου στις αρχές της διαδικασίας για την κοινοτική ενοποίηση: »θα έχουμε να επιλέξουμε μόνο μεταξύ των αλλαγών, τις οποίες θα έχουμε αναλάβει, και εκείνων, τις οποίες θα μπορούσαμε να είχαμε αναλάβει και υλοποιήσει». Αυτή είναι η πρόκλησή μας. Αυτή είναι η πρόκληση στην πορεία αναζήτησης ενός ευρωπαϊκού πολιτισμικού προτύπου για τον 21ο αιώνα, που να στηρίζεται στις αξίες στις οποίες με ευχαρίστηση αναφερόμαστε εδώ και τις οποίες οφείλουμε, μέσω της Ευρωπαϊκής Ένωσης, να υλοποιήσουμε.
<P>
(Χειροκροτήματα)

<SPEAKER ID=17 NAME="Collins, Gerard">
Kύριε Πρόεδρε, ba mhaith liomsa i dtosac bαire cιad mile fαilte a chur roimh Taoiseach na hEireann, John Bruton, ar an ocαid specialta seo, ar an cιad turas dσ go dtν Parlaimint na hEorpa.
<P>
Kαλωσορίζω θερμά τον Πρωθυπουργό της Iρλανδίας, John Bruton, στην πρώτη του αυτή επίσκεψη στο Eυρωπαϊκό Kοινοβούλιο. Tου εύχομαι κάθε επιτυχία για την Προεδρία της Iρλανδίας στην Eυρωπαϊκή Ένωση.
<P>
Eίχα την τύχη να παρευρίσκομαι στο Σώμα αυτό σήμερα το πρωί και να παρακολουθήσω τη συζήτηση, που έχει γίνει μέχρι τώρα. Eίμαι υπερήφανος, που βρίσκομαι εδώ και εκτιμώ απεριόριστα τα σχόλια, που έγιναν από τους ομιλητές σήμερα το πρωί.
<P>
Oι εκπρόσωποι των δεκαπέντε κρατών μελών προετοιμάζουν αυτή τη στιγμή προσχέδια των αλλαγών που θα γίνουν στις ευρωπαϊκές συνθήκες, τα οποία η ιρλανδική Προεδρία ελπίζει να έχει επεξεργαστεί έγκαιρα, ώστε να μπορέσει να τα παρουσιάσει στη συνάντηση κορυφής του Δουβλίνου, κατά το τέλος του χρόνου. Πρόκειται για φιλόδοξο χρονοδιάγραμμα, το οποίο ελπίζω να τηρηθεί. Aλλά πιστεύω ότι είναι πολύ σημαντικότερο να επιτευχθεί συμφωνία σε μια σειρά πρωτοβουλιών, που πραγματεύονται θεμελιώδη ζητήματα πρωτεύουσας σημασίας για τους Eυρωπαίους πολίτες αυτή τη στιγμή, ακόμα και αν αυτό σημαίνει ότι η παρουσίαση του αναθεωρημένου προσχεδίου της Συνθήκης θα αναβληθεί για τον επόμενο χρόνο.
<P>
H δημιουργία θέσεων απασχόλησης θα έπρεπε να αποτελεί βασική προτεραιότητα της Διακυβερνητικής Διάσκεψης. Στις περισσότερες από τις χώρες μας τα ποσοστά ανεργίας διατηρούνται σε απαράδεκτα υψηλά επίπεδα. Aυτό το φθινόπωρο εκατομμύρια νέοι απόφοιτοι λυκείων και κολεγίων πρόκειται να ενταχθούν στο εργατικό δυναμικό αναζητώντας την πρώτη τους εργασία. Oι περισσότεροι από αυτούς θα έχουν μεγάλες δυσκολίες στην αναζήτηση ποιοτικής εργασίας, όπως και οι νέοι πέρισυ, και, δυστυχώς, και πρόπερσι.
<P>
Oι διαπραγματεύσεις της Διακυβερνητικής Διάσκεψης δίνουν στα κράτη μέλη την ευκαιρία να στρέψουν εκ νέου τις πολιτικές της Ένωσης προς πρωτοβουλίες, οι οποίες θα προωθήσουν ενεργά την αύξηση της απασχόλησης σε όλες τις χώρες. O Πρόεδρος της Eυρωπαϊκής Eπιτροπής παρουσίασε μια σειρά προτάσεων στην τελευταία ευρωπαϊκή σύνοδο κορυφής, που είχε τη δυνατότητα να ξεκινήσει αυτή τη διαδικασία επαναπροσανατολισμού των πόρων της Eυρωπαϊκής Ένωσης προς την καταπολέμηση της ανεργίας. Δυστυχώς οι Eυρωπαίοι ηγέτες δεν έδειξαν μεγάλο ενθουσιασμό και απέτυχαν να βρουν χρηματοδότηση για τις προτάσεις του Προέδρου Santer, οι οποίες προϋπέθεταν τη λήψη συντονισμένης δράσης σε ευρωπαϊκό επίπεδο. Πιστεύω ότι επρόκειτο για σοβαρό λάθος.
<P>
Oι ευρωπαϊκές χώρες δεν κατάφεραν να μειώσουν δραστικά τα ποσοστά της ανεργίας τους μέσα από μονομερείς πρωτοβουλίες των τελευταίων ετών. Tην ίδια ώρα, οι κύριοι ανταγωνιστές μας στην παγκόσμια σκηνή -οι HΠA και οι χώρες της Απω Aνατολής- έχουν σημειώσει σημαντική αύξηση στα επίπεδα απασχόλησης. H Eυρωπαϊκή Ένωση, το ισχυρότερο εμπορικό σύνολο σε ολόκληρο τον κόσμο, ξεπερνιέται τόσο από τις HΠA όσο και από την Απω Aνατολή. Προτεραιότητα των Eυρωπαίων ηγετών θα πρέπει να είναι η αντιστροφή της διαδικασίας αυτής και τα δεκαπέντε κράτη μέλη μπορούν να ξεκινήσουν συμφωνώντας στο ό, τι η δημιουργία απασχόλησης αποτελεί την κυριότερη πολιτική προτεραιότητας της Eυρωπαϊκής Ένωσης και συμπεριλαμβάνοντας την αρχή αυτή σε οποιαδήποτε νέα Συνθήκη προκύψει από τη Διακυβερνητική.
<P>
H δεύτερη προτεραιότητα της Διακυβερνητικής Διάσκεψης θα πρέπει να είναι τα μέτρα κατά της διεθνούς εμπορίας ναρκωτικών, στην οποία οφείλεται σημαντικό μέρος της εγκληματικότητας, καθημερινό χαρακτηριστικό της ζωής στις κοινότητές μας. H εμπορία ναρκωτικών αποτελεί διεθνές πρόβλημα και μπορεί να αντιμετωπιστεί αποτελεσματικά μόνο μέσα από ουσιαστική διεθνή δράση. H Eυρωπαϊκή Ένωση είναι σε θέση να βοηθήσει τις εθνικές αστυνομίες και τις τελωνειακές υπηρεσίες στην προσπάθειά τους να καταπολεμήσουν το επαίσχυντο αυτό εμπόριο, με το δεδομένο ότι σε εθνικό επίπεδο υπάρχει η πολιτική βούληση συνεργασίας με την Ευρώπη στους τομείς όπου η διακρατική συνεργασία μπορεί να παίξει χρήσιμο ρόλο. Eάν η Eυρωπαϊκή Ένωση θέλει να συνεχίσει να χαίρει της εμπιστοσύνης των περισσότερων πολιτών της, τότε πρέπει να φανεί ικανή να συμβάλλει στην αναζήτηση λύσεων για τα μείζονα προβλήματα που αντιμετωπίζει η κοινωνία.
<P>
Σήμερα, τα κοινά προβλήματα μεταξύ των δεκαπέντε χωρών της Kοινότητας είναι η υψηλή ανεργία, η παράνομη διακίνηση ναρκωτικών και η συναφής εγκληματικότητα. Oι προκλήσεις είναι σημαντικές για την ιρλανδική Προεδρία. Tης εύχομαι καλή τύχη. Γνωρίζω ότι έχουν προετοιμαστεί τρομερά στην προσπάθειά τους να εξασφαλίσουν μιαν επιτυχή Προεδρία. Aλλά θα επιτύχουν μόνο εάν τα υπόλοιπα κράτη μέλη είναι εξίσου προετοιμασμένα για το ρόλο τον οποίο καλούνται να παίξουν.

<SPEAKER ID=18 LANGUAGE="NL" NAME="De Vries">
Συνάδελφοι, τα προσεχή δύο έτη πρόκειται να είναι καθοριστικά για το μέλλον της Ευρωπαϊκής Ένωσης. Είτε πρόκειται η Ένωση να εξελιχθεί σε ακρογωνιαίο λίθο της γεωπολιτικής σταθερότητας στην ήπειρό μας, είτε να καταντήσει εστία αστάθειας. Η Νομισματική Ένωση και η Διακυβερνητική Διάσκεψη μπορούν να ενισχύσουν αποφασιστικά την Ένωση αλλά μπορούν και να επιφέρουν στην Ευρώπη ένα διπλό διαχωρισμό. Ένα μεταξύ των κρατών μελών και έναν άλλο μεταξύ των κυβερνήσεων και των λαών. Θεωρώ το δεύτερο ενδεχόμενο πιθανότερο του πρώτου. Γιατί αυτή η προειδοποίηση; Διότι η Ευρωπαϊκή Ένωση έχει καταστεί για τους πολίτες της ένα είδος αυτιστικής οργάνωσης. Η Ένωση δεν ακούει τους πολίτες της. Ο πολίτης ανησυχεί για την απασχόληση, για την εγκληματικότητα και για τη διεθνή ασφάλεια, εντούτοις στη ΔΔ οι διαπραγματευτές ασχολούνται με άλλες υποθέσεις, όπως τον αριθμό των νέων επιτρόπων. Επιπλέον, όποτε η Ένωση αναφέρεται στις ανησυχίες του πολίτη, μένει στα λόγια. Και σήμερα ακούστηκαν μεγάλα λόγια, αλλά που είναι οι πράξεις;
<P>
Τα κράτη μέλη υπόσχονταν στο Mάαστριχτ μία κοινή εξωτερική πολιτική, αλλά στη Βοσνία η Ένωση ήταν και είναι πολιτικώς αμέτοχη, ενώ στη Μέση Ανατολή η Γαλλία διαδραματίζει το ρόλο του μοναχικού καβαλάρη. Την πολιτική του ασύλου και την πολιτική των ναρκωτικών θεωρούμε ως υποθέσεις κοινοτικού ενδιαφέροντος υπόσχονταν τα κράτη μέλη στο Μάαστριχτ, τα περισσότερα εξ αυτών, όμως, στην περίπτωση των προσφύγων από την Γιουγκοσλαβία, άφησαν μόνη της τη Γερμανία. Παράλληλα, ο διάλογος Γαλλίας και Ολλανδίας για τα ναρκωτικά αποτελεί διάλογο κουφών. Θα δημιουργηθεί μία κοινή αγορά, υπόσχονταν τα κράτη μέλη ήδη πριν από το Μάαστριχτ, αλλά οι ίδιες χώρες αδιαφορούν απόλυτα στην επικράτειά τους γι'αυτά που έχουν συμφωνηθεί στις Βρυξέλλες. Μόνο στον τομέα των δημόσιων συμβάσεων έχουν κινηθεί εναντίον τους 35 διαδικασίες για παράβαση. Θα δημιουργηθεί ενιαία ιθαγένεια για όλη την Ένωση, υπόσχονταν τα κράτη μέλη στο Μάαστριχτ, αλλά ο πολίτης δεν μπορεί να ελέγξει τη συμπεριφορά της αστυνομίας και της δικαιοσύνης στην Ευρώπη, ούτε μέσω του Ευρωπαϊκού Δικαστηρίου, ούτε μέσω του Ευρωπαϊκού Κοινοβουλίου.
<P>
Ούτως, υποσκάπτεται η αξιοπιστία της Ένωσης, η οποία υπάρχει ο κίνδυνος να καταστεί μία οργάνωση με στόχους αλλά χωρίς μέσα, με υποσχέσεις χωρίς συνέχεια και με λόγια χωρίς έργα. Αλλά όσο λιγότερο αξιόπιστη καθίσταται η Ένωση, τόσο μειώνονται οι πιθανότητες επικύρωσης της Δ.Δ. από το σύνολο των δεκαπέντε κρατών μελών. Ήδη οι πιθανότητες είναι ελάχιστες. Αυτό θα συμβεί οπωσδήποτε στις χώρες οι οποίες δεν θα μπορέσουν να συμμετάσχουν στο ενιαίο νόμισμα. Και αν δεν επικυρωθεί η Δ.Δ., τότε και η ένταξη χωρών, όπως η Πολωνία και η Ουγγαρία, θα καθυστερήσει περαιτέρω. Επομένως, έφτασε ο καιρός να ενεργήσουμε. Έφτασε ο καιρός οι ηγέτες των κυβερνήσεών μας να θέσουν τέρμα στη διάβρωση της αξιοπιστίας της Ευρώπης. Έφτασε ο καιρός τα κράτη μέλη της Ένωσης να συμφωνήσουν να αντιμετωπίσουν τις τρεις σημαντικότερες μάστιγες της εποχής μας: τον εθνικισμό, την εγκληματικότητα και την ανεργία.
<P>
Οι χώρες της Ένωσης δεν θέλησαν να επέμβουν εναντίον της γενοκτονίας στη Βοσνία. Ακόμη φαίνεται ότι δεν θέλησαν να εμποδίσουν τη διαίρεση της Βοσνίας σε εθνικές ζώνες. Εντούτοις απομένει ακόμη κάτι στο οποίο μπορεί η Ευρώπη να συμβάλει: να πιέσει, ώστε οι ύποπτοι εγκλημάτων πολέμου να παραπεμφθούν στο Δικαστήριο της Χάγης. Αραγε είναι το Συμβούλιο έτοιμο να ασκήσει την αναγκαία πίεση; Είναι έτοιμη η Ένωση να αρνηθεί τη συμμετοχή της Κροατίας στο Συμβούλιο της Ευρώπης μέχρι ο πρόεδρος Tudjman να παραδώσει τους κροάτες υπόπτους; Είναι έτοιμες οι χώρες της Ένωσης που αποτελούν μέλη του Συμβουλίου Ασφαλείας να αρνηθούν την άρση των οικονομικών κυρώσεων εναντίον της Σερβίας μέχρι ο πρόεδρος Milosevic να παραδώσει τους κυρίους Karadjic και Mladic; Τότε θα πρόκειται για έργα και όχι λόγια. Η Ένωση είναι ανύπαρκτη εάν δεν αποτελεί μία κοινότητα δικαίου. Αυτό ισχύει και για την καταπολέμηση της εγκληματικότητας εντός των συνόρων μας. Σε κανέναν άλλο τομέα δεν απαιτείται τόσο η τροποποίηση της Συνθήκης όσο σ'αυτόν. Ως εκ τούτου, ερωτώ τον κύριο Bruton: είναι το Ευρωπαϊκό Συμβούλιο έτοιμο να αναθέσει στη ΔΔ τη συμπερίληψη της καταπολέμησης της απάτης, των ναρκωτικών και του εμπορίου παιδιών και γυναικών στον πρώτο πυλώνα; Μόνο έτσι θα υπάρξουν έργα.
<P>
Η καταπολέμηση της ανεργίας αποτελεί καταρχήν αρμοδιότητα των κρατών μελών. Η Ένωση διαδραματίζει μόνο ένα συμπληρωματικό ρόλο. Αλλά ας το κάνει. Είναι το Συμβούλιο, επιτέλους, έτοιμο να αναλάβει αυτά που οι επιχειρηματικοί κύκλοι ζητούν εδώ και χρόνια, όπως την εναρμόνιση της φορολογίας των επιχειρήσεων και τη θέσπιση ενός ενιαίου καταθεστώτος για τις επιχειρήσεις; Μόνο το τελευταίο θα σημάνει μία οικονομική ενίσχυση 30 δισεκατομμυρίων ECU.
<P>
Οι κρατικές ενισχύσεις στα κράτη μέλη είναι ιδιαίτερα σημαντικές. Η πλουσιότερη χώρα, η Γερμανία, πρωτοστατεί στην καταβολή ενισχύσεων που στρεβλώνουν τον ανταγωνισμό. Θα ήθελα, στο σημείο αυτό, να επαινέσω την Επιτροπή γιατί στην υπόθεση του γερμανικού κρατιδίου της Σαξονίας θυμήθηκε τις υποχρεώσεις που της αποδίδει η Συνθήκη. Στην περίπτωση αυτή, ο επίτροπος Van Miert, ενήργησε κατά άψογο τρόπο. Αλλά στις περιπτώσεις ενισχύσεων στις αεροπορικές εταιρείες που αντιμετωπίζουν δυσχέρειες, η Επιτροπή παραμένει ιδιαίτερα ανεκτική. Πότε επιτέλους η τελευταία επιχείρηση ενίσχυσης θα είναι πράγματι η τελευταία;
<P>
Κύριε Πρόεδρε, αξιότιμοι συνάδελφοι, η Ένωσή μας ασχολείται πολύ με δευτερεύοντα θέματα και ελάχιστα με πρωτεύοντα. Αυτό ισχύει και για το Κοινοβούλιο. Ακόμη περισσότερο ισχύει για την Επιτροπή, η οποία θα πρέπει να ενισχύσει το ρόλο της ως κινητήριας δύναμης της Ένωσης, αλλά η αντιμετώπιση της κρίσης αξιοπιστίας αποτελεί κατά κύριο λόγο έργο του Συμβουλίου. Ας ακούσει το Συμβούλιο το λαό. Ο λαός επιθυμεί η Ευρώπη να μεριμνά για ελευθερία, δίκαιο και απασχόληση. Όχι με λόγια, αλλά με έργα. Και έτσι πρέπει να γίνει. Τόσο υπό την ιρλανδική προεδρία, όσο και υπό την ολλανδική που ακολουθεί.

<SPEAKER ID=19 LANGUAGE="ES" NAME="Puerta">
Κύριε Πρόεδρε, η σημερινή συζήτηση είναι χωρίς αμφιβολία μια εξαιρετική ευκαιρία για τους εκπροσώπους του λαού και των ευρωπαϊκών οργάνων να κάνουμε διάγνωση για την κατάσταση της ευρωπαϊκής κοινωνίας και τη λειτουργία των δημοκρατικών θεσμών της. Θέλουμε, και οφείλουμε να πούμε με δυνατή φωνή εκείνο που ενδιαφέρει, ανησυχεί και επιθυμούν οι πρωταγωνιστές της καθημερινής ζωής, οι δέκτες των μεγάλων πολιτικών και οικονομικών αποφάσεων. Θέλουμε να σχολιάσουμε και να εκτιμήσουμε ό, τι συζητείται στα κοινοβούλια και στα μέσα ενημέρωσης των χωρών μας.
<P>
Η πρώτη εικόνα είναι ανησυχητική. Όπως ξέρουμε όλοι, σύμφωνα με τις επίσημες στατιστικές, υπάρχουν 18 εκατομμύρια άνεργοι - κάτι πάρα πάνω από 10 % του ενεργού πληθυσμού. Οι μισοί είναι άνεργοι μακράς διαρκείας με ελάχιστες πιθανότητες να ενσωματωθούν στην αγορά εργασίας και με μία αυξανόμενη εξάρτηση από τις κοινωνικές υπηρεσίες. Το ένα τρίτο είναι κάτω των 25 ετών. 50 εκατομμύρια Ευρωπαίοι ζουν με λιγότερο του κατώτατου μισθού. Για να τους αποκαλέσουμε με το όνομά τους, πρόκειται για 50 εκατομμύρια φτωχών και ανάμεσά τους πάνω από 2 εκατομμύρια δεν έχουν στέγη.
<P>
Κύριε Πρόεδρε, δεν έχω σκοπό να κάνω κανενός είδους καταστροφολογία, όμως πρέπει να αναφέρουμε με ωμότητα όλα αυτά τα προβλήματα και επιθυμούμε την ανεύρεση λύσης. Πρέπει να μιλ να μιλάμε με τη γλώσσα των ανθρώπων του δρόμου για να μπορέσουμε στη συνέχεια να μιλήσουμε για μακροοικονομικές πολιτικές, για δίγλωσσες κοινωνίες και για διαρθρωτική ανεργία. Θα πρέπει να καταλάβουμε και να συμμεριστούμε την ανησυχία και το φόβο για το μέλλον μιας μεγάλης μερίδας της κοινωνίας. Πρέπει να πράξουμε έτσι ώστε αυτά τα αισθήματα να μην γίνουν αφορμή για την καλλιέργεια του ρατσισμού και της ξενοφοβίας που υπόκεινται 13 εκατομμύρια μετανάστες, ιδιαίτερα εκείνοι που δεν έχουν άδεια παραμονής.
<P>
Ενώπιον παρομοίου πανοράματος η κοινοβουλευτική μας Ομάδα ασκεί κριτική στην απόφαση των κυβερνήσεων που αρνούνται να μιλήσουν στη Διακυβερνητική Διάσκεψη για τις συνέπειες του σημερινού μοντέλου της Νομισματικής Ένωσης. Η προσέγγιση και η ακαμψία της κάνουν ασυμβίβαστη την επίτευξη του ενιαίου νομίσματος και την πραγματοποίηση μιας πολιτικής προτεραιότητας στον τομέα της εργασίας. Αυτή η αντίφαση βραχυπρόθεσμα και μεσοπρόθεσμα πρέπει να διευκρινιστεί στην κοινή γνώμη, ώστε να μπορέσει να σκεφθεί και να αποφασίσει. Στη δημοκρατία δεν έχει νόημα η προπαγάνδα να εμποδίζει την πληροφόρηση, τις απόλυτα υπεύθυνες αποφάσεις και, σε ορισμένες περιπτώσεις, την αναθεώρηση των αποφάσεων.
<P>
Κύριε Πρόεδρε, και αναφέρομαι ιδιαίτερα στον Πρόεδρο κ. Santer - τον οποίο σχεδόν παραιτούμαι να πείσω -, και τον ασκούντα την Προεδρία του Συμβουλίου, σε πολλές χώρες της Ένωσης, για να επιτευχθούν οι δείκτες της σύγκλισης, μειώνεται δραστικά το δημόσιο έλλειμμα μειώνοντας τις δαπάνες, που συνοδεύεται από μία μαζική εκποίηση της δημόσιας περιουσίας και μία απορρύθμιση της αγοράς εργασίας. Κι όλα αυτά με σκοπό, αξιέπαινο κατά κανόνα, τη μείωση του πληθωρισμού. Αυτή η λογική φτάνει μέχρι το Ευρωπαϊκό Κοινοβούλιο, με τις περικοπές στα ταμεία που επιζητούν τη συνοχή και με τη χρήση του πλεονάσματος της Κοινής Αγροτικής Πολιτικής. Πρέπει να πούμε επίσης ότι μειώνονται σημαντικά και οι κοινωνικές παροχές. Έτσι εμποδίζεται η δημιουργία θέσεων εργασίας και μεγαλώνει η αγωνία του κόσμου. Εδώ όμως υπεισέρχεται το πλέον ενδιαφέρον: το παράδοξο είναι ότι με τα μέτρα αυτά δεν τηρούνται οι δείκτες της σύγκλισης. Ο λόγος είναι ευνόητος, καθότι και να επιτευχθεί σε ορισμένες χώρες, για παράδειγμα, ελάχιστες τιμές όσον αφορά τον πληθωρισμό, η μεγάλη ανταγωνιστικότητα στην οποία βρισκόμαστε κάνει ώστε ο υπάρχων διαφορικός συντελεστής - ο μέσος όρος των τριών χωρών με τον μικρότερο πληθωρισμό - να αυξηθεί. Είναι ένας δρόμος ταχύτητας δίχως τέλος μέχρι να επιτευχθεί η σύγκλιση που όλο και απομακρύνεται από μας.
<P>
Με αυτές τις νομισματικές πολιτικές η θέση εργασίας καταντά απλώς ένα σπάνιο αγαθό στην αγορά, και δεν σεβόμαστε τον κώδικα αξιών της δημοκρατίας που πρέπει να έχει σαν σημείο αναφοράς τον ανθρώπινο παράγοντα, κι ούτε λαμβάνουμε υπόψη το μελλοντικό κόστος της ανεργίας σε πολιτικό, οικονομικό και κοινωνικό επίπεδο.
<P>
Ο δρόμος κατά την άποψή μας, πρέπει να είναι διαφορετικός. Να προχωρήσουμε στο ενιαίο νόμισμα με πολιτικές απασχόλησης και κοινωνικής παροχής, με παράλληλη φορολογική εναρμόνιση. Αυτό θα έδινε νόημα και αξιοπιστία σε ένα πραγματικό ενιαίο νόμισμα για όλους τους Ευρωπαίους. Νομισματική ένωση με πολιτική ένωση.
<P>
Θα πρέπει να προχωρήσουμε στον καθορισμό και την εδραίωση των ευρωπαϊκών θεσμών στο πλαίσιο των αρμοδιοτήτων τους, σε στενή συνεργασία με τους εθνικούς θεσμούς που να ξεπερνά το δημοκρατικό έλλειμμα. Δεν πρέπει να χάσουμε την ευκαιρία που μας προσφέρει η Διακυβερνητική Διάσκεψη να ενισχύσουμε τους θεσμούς και να τους κάνουμε προσιτούς στους πολίτες.
<P>
Υποστηρίζουμε την «κοινοτικοποίηση» της κοινής εξωτερικής πολιτικής και της πολιτικής ασφάλειας, δικαιοσύνης και εσωτερικών, γιατί πρέπει η Ευρώπη να έχει μία μόνο φωνή στο διεθνές προσκήνιο όπου εξακολουθεί να προέχει η γλώσσα της δύναμης, σε έναν κόσμο όπου η οικονομία έχει παγκοσμιοποιηθεί και όπου οργανισμοί δίχως δημοκρατική νομιμότητα, όπως η Διεθνής Τράπεζα και το Διεθνές Νομισματικό Ταμείο, παίρνουν τις κυριότερες αποφάσεις.
<P>
Επιθυμούμε να απαιτούμε θεσμούς προσιτούς στους λαούς και υπεύθυνους απέναντί τους, ευρωπαϊκούς θεσμούς όπου θα είναι δυνατή η πληροφόρηση, η μελέτη πριν τη λήψη αποφάσεων και μία εκ των υστέρων εκτίμηση του αποτελέσματος της κάθε πολιτικής. Μονάχα έτσι θα μπορέσουμε να αναζωογονήσουμε τη δημοκρατική ζωή και να ξεπεράσουμε την έλλειψη κινήτρου, την απογοήτευση και την αγωνία ενός μεγάλου μέρους της ευρωπαϊκής κοινωνίας.
<P>
Κύριε Πρόεδρε του Συμβουλίου, τελειώνοντας απευθύνομαι κατευθείαν σ'εσάς: εμπιστευόμεθα την ευθυκρισία και την καλή προαίρεση της ιρλανδικής Προεδρίας για την προώθηση της πολιτικής ένωσης στη Διακυβερνητική Διάσκεψη και για την υποβολή πρότασης αναθεώρησης του οικονομικού και νομισματικού πλαισίου. Γνωρίζετε καλά πως οι σώφρονες επανορθώνουν.

<SPEAKER ID=20 LANGUAGE="DE" NAME="Roth">
Aξιότιμοι κύριοι Hδnsch, Bruton και Santer, αξιότιμοι κυρίες και κύριοι συνάδελφοι, γιατί υπάρχει η Eυρώπη; Για ποιους άραγε υπάρχει η Eυρώπη; Yπάρχει η Eυρώπη για τους ανθρώπους ή οι άνθρωποι για την Eυρώπη; Όλοι εδώ στο Σώμα θα πουν πως φυσικά και η Eυρώπη υπάρχει για τους ανθρώπους. Όλοι θα πουν πως, φυσικά, και η Eυρώπη δεν θα πρέπει να προκαλεί φόβο και τρόμο στους πολίτες της, αλλά να προσφέρει ασφάλεια κι ελπίδα. Φυσικά και η Eυρώπη θα πρέπει να είναι μια κοινότητα ασφαλείας, που θα παρέχει εγγύηση για τα θεμελιώδη δικαιώματα. Φυσικά και η Eυρώπη θα πρέπει να κάνει πιο ειρηνική και πιο ασφαλή τη ζωή των ανθρώπων. Aν όλα είναι τόσο φυσικά, γιατί άραγε η Eυρωπαϊκή Ένωση δεν ενεργεί προς την κατεύθυνση αυτή; Γιατί τότε συμβαίνει το αντίθετο, για παράδειγμα, με πρόφαση τα κριτήρια του Mάαστριχτ; Eίναι δυνατόν, κι επιτρέπεται να εξαλείφονται κοινωνικά και δημοκρατικά επιτεύγματα, προκειμένου να εκπληρωθούν τα κριτήρια αυτά; H μεγάλη πλειοψηφία των ανθρώπων θα υποφέρει για να μπορέσει να ανθίσει η οικονομία και να τηρηθεί ένα μη ρεαλιστικό χρονοδιάγραμμα. Aυτή είναι η καταστροφική συνέχιση μιας πολιτικής, που μας οδήγησε εκεί που βρισκόμαστε σήμερα. H Eυρώπη είναι πολύ μακριά από τους πολίτες της; αναπτύχθηκε μια αντιευρωπαϊκή συνείδηση και θα συνεχίσει να αυξάνει, επειδή οι άνθρωποι έχουν την αίσθηση ότι δεν είναι παρά μόνο πιόνια στην ευρωπαϊκή σκακιέρα, σ' ένα παιχνίδι, όπου κερδίζουν η βιομηχανία και η οικονομία.
<P>
Oι άνθρωποι θα μας ρωτήσουν: »Γιατί χρειαζόμαστε τη Nομισματική Ένωση, αν αυτή, πριν απ' τη θέσπισή της κιόλας, βλάπτει; » Aς προφυλαχθούμε από το να κάνουμε την Eυρώπη ρόπαλο, που θα καταστρέψει όλα τα κοινωνικά και δημοκρατικά δικαιώματα που επετεύχθησαν τις τελευταίες δεκαετίες. Στο τέλος δηλαδή δεν θα έχουν καταστραφεί μόνον αυτά τα επιτεύγματα και τα δικαιώματα. Tο Συμβούλιο, ο σύλλογος των εθνικών συμφερόντων των κυβερνήσεων, παίζει με τη φωτιά, αν νομίζει πως θα μπορέσει να θέσει σε διαθεσιμότητα τις επειγόντως απαραίτητες μορφές για περισσότερη συνολική Eυρώπη, για κοινωνική οικολογία και για την αρχή της δημοκρατίας, που σημαίνει επίσης, συμμετοχή, διαφάνεια, και δημοσιότητα, και να οδηγήσει ad absurdum τους στόχους που θέσαμε εμείς στη Διακυβερνητική Διάσκεψη. H συνέπεια θα ήταν όχι μια άλλη Eυρώπη, μια Eυρώπη με αλληλεγγύη, αλλά η επανεθνικοποίηση της πολιτικής και η αναγέννηση των εθνικών πατρίδων. Έτσι, σήμερα, ο πολιτικός αγώνας για ένα πολιτικό θεμέλιο, είναι θέμα επιβίωσης της ευρωπαϊκής ολοκλήρωσης. Tα κράτη μέλη, οι κυβερνήσεις τους δηλαδή, θα πρέπει να μάθουν ότι η δημοκρατία δεν ενοχλεί την ευρωπαϊκή ανάπτυξη, αλλά αποτελεί βασική προϋπόθεσή της.

<SPEAKER ID=21 LANGUAGE="FR" NAME="Lalumiθre">
Κύριε Πρόεδρε, αναφερόμενος στην τελευταία μου παρέμβαση σχετικά με την κατάσταση της Ένωσης, θα επιθυμούσα να επαναλάβω σχεδόν αυτολεξεί όσα είχα πει τότε.
<P>
Παρά την καλή θέληση πολλών, ο σκεπτικισμός κερδίζει έδαφος. Στην Ευρώπη αναπτύσσεται κλίμα αδιαλλαξίας, ξενοφοβίας και βίας. Η υπόθεση των τρελλών αγελάδων δεν ενίσχυσε την εικόνα της Ένωσης, αν και αυτή κάθε άλλο παρά αποτελεί την κύρια αιτία αυτής της καταστροφής. Στις περισσότερες χώρες της Ένωσης η οικονομική κατάσταση είναι πολύ μέτρια και η ανεργία παραμένει υψηλή. Όσον αφορά το συγκεκριμένο θέμα, λυπόμαστε, κύριε Πρόεδρε της Επιτροπής, που το σύμφωνό σας σχετικά με την απασχόληση προκάλεσε τόσο λίγο ενθουσιασμό στις κυβερνήσεις. Η κοινή εξωτερική πολιτική και πολιτική ασφαλείας εξακολουθεί να απογοητεύει και τους πλέον ένθερμους οπαδούς της. Μόλις εφέτος το καλοκαίρι, ενόψει της συμπλοκής στο Ιράκ και της δυναμικής απάντησης της Αμερικής, με λύπη μας είδαμε ότι δεν υιοθετήθηκε καν κοινή θέση. Ακόμα μια φορά, η εικόνα που παρουσιάσαμε ήταν η εικόνα του δισταγμού και των αποκλίσεων.
<P>
Κύριοι Πρόεδροι, θα ήθελα να υπογραμμίσω τρία συγκεκριμένα σημεία που μας ανησυχούν. Όσον αφορά τη Διακυβερνητική Διάσκεψη (ΔΔ), προβληματισμός προερχόμενος κυρίως από τις αρχές της χώρας μου - αλλά όχι αποκλειστικά - μας αφήνουν να σκεφθούμε ότι μάλλον δε θα υπάρξει φιλόδοξη μεταρρύθμιση και θα αρκεσθούμε σε ελάχιστες τροποποιήσεις. Δεδομένου ότι ταυτόχρονα οι ίδιες αρχές υπόσχονται στην Πολωνία ταχεία προσχώρηση - γεγονός το οποίο προσωπικά με χαροποιεί -, διακρίνω σοβαρή αντίφαση, επειδή, προκειμένου να επιτευχθεί αυτή η διεύρυνση, είναι απαραίτητο να προηγηθεί θέσπιση σημαντικών θεσμικών μεταρρυθμίσεων. Η επιτυχία της διεύρυνσης προϋποθέτει την επιτυχία της ΔΔ, αλλά σήμερα η εν λόγω Διάσκεψη προχωρά με δυσκολία.
<P>
Η δεύτερη επισήμανσή μου απευθύνεται πιο άμεσα στο Πρόεδρο της Επιτροπής και αφορά τις δημόσιες υπηρεσίες. Φαίνεται ότι η Επιτροπή εμμένει σε μια μη σοβαρή στάση έναντι του Κοινοβουλίου και εχθρική ως προς την ύπαρξη του δημοσίου τομέα και ό, τι αυτός εκφράζει για τον πληθυσμό των διαφόρων χωρών. Στις 9 Μαΐου του περασμένου έτους ψηφίσαμε τροπολογίες ενός σχεδίου οδηγίας σχετικά με τα ταχυδρομεία. Η συζήτηση ήταν περιεκτική και η θέση του Κοινοβουλίου είχε προέλθει από ώριμη σκέψη. Ωστόσο, μαθαίνουμε ότι η Επιτροπή δεν περιέλαβε στο νέο της κείμενο καμμία από τις βασικές τροπολογίες του Κοινοβουλίου. Αυτή η πρακτική είναι, προφανώς, πολιτικά απαράδεκτη. Αντιβαίνει στον κώδικα δεοντολογίας που δεσμευθήκαμε να σεβόμαστε και, στην προκειμένη περίπτωση, αποδεικνύει τη μικρή σημασία που η Επιτροπή επιμένει να αποδίδει στη θεμελιώδη αυτή έννοια της δημόσιας υπηρεσίας στο πλαίσιο του γενικού συμφέροντος των πολιτών.
<P>
Τέλος, θα επισημάνω την κρίση των τρελλών αγελάδων. Ακόμα μια φορά, μας θλίβει το γεγονός ότι η βρετανική κυβέρνηση επιβραδύνει τις διαδικασίες που θα επέτρεπαν την έξοδο από την κρίση και την αποκατάσταση της εμπιστοσύνης των καταναλωτών. Ζητούμε επίμονα από το Συμβούλιο και την Επιτροπή να επιδείξει κάθε δυνατή αποφασιστικότητα, προκειμένου να σταματήσει επιτέλους η κρίση αυτή.
<P>
Μέσα σε αυτό το κλίμα δυσαρέσκειας θα ήθελα να εκφράσω μια αισιόδοξη παρατήρηση, η οποία απευθύνεται σε εσάς, κύριε Πρόεδρε του Συμβουλίου. Η στράτευσή σας στην Ευρώπη, η θέλησή σας να επιτύχετε το ενιαίο νόμισμα, το μέλημά σας να εξευρεθούν λύσεις για την απασχόληση και τα κοινωνικά προβλήματα, η θέλησή σας να ενισχύσετε τη συνεργασία μεταξύ των χωρών της Κεντρικής και Ανατολικής Ευρώπης ουσιαστικά και αποτελεσματικά, όλα τα παραπάνω μας ενθαρρύνουν και σας ευχαριστούμε γι'αυτό. Ευχόμαστε να επιτύχετε και πέρα από τους τομείς που μόλις ανέφερα.
<P>
(Χειροκροτήματα)

<SPEAKER ID=22 LANGUAGE="FR" NAME="De Gaulle">
Κύριοι Πρόεδροι, αγαπητοί συνάδελφοι, οι συζητήσεις της Διακυβερνητικής Διάσκεψης - για την οποία, εξάλλου, τα δύο τρίτα των Ευρωπαίων δεν έχουν ακούσει ποτέ να γίνεται λόγος - αποκαλύπτουν σίγουρα πολύ βαθιές αποκλίσεις ως προς τους στόχους και τα μέσα της ευρωπαϊκής οικοδόμησης.
<P>
Στην πραγματικότητα, αντί για Ένωση, στην οποία αποδίδετε κάθε πλεονέκτημα, εγκαθίσταται η αταξία. Εμφανίζονται αποσχιστικά κινήματα. Το Βέλγιο απειλείται με εξαφάνιση, η Γερμανία προσπαθεί να χρησιμοποιήσει το πρόγραμμα οικονομικής και νομισματικής ένωσης για να επανακτήσει την επιρροή που ασκούσε στο παρελθόν στις ανατολικές χώρες. Η Γαλλία, αποπροσανατολισμένη από τα σφάλματα στρατηγικής και τακτικής ορισμένων ιθυνόντων της, βυθίζεται σε κλίμα οικονομικής κρίσης και το 1997 δε θα πληροί τα κριτήρια της Συνθήκης του Μάαστριχτ, με πραγματικό δημόσιο έλλειμμα που, παρ' όλες τις αντίθετες διαβεβαιώσεις, θα υπερβεί το 4 % του ΑΕγχΠ.
<P>
Ακόμα μια φορά η Επιτροπή ήθελε να μας πείσει ότι σχεδόν όλα πάνε καλά και ότι, για ό, τι δεν πάει καλά, η κατάσταση θα μπορέσει να βελτιωθεί μόνο χάρη στη συνέχιση της ολοκλήρωσης με ταχύτερο ρυθμό. Ωστόσο, οι αισιόδοξες αυτές δηλώσεις αφήνουν να φανεί ο φόβος αποτυχίας της Διακυβερνητικής Διάσκεψης, οι ελαχιστοποιημένοι στόχοι της οποίας περιορίζονται στο εξής στη θέσπιση του ενιαίου νομίσματος.
<P>
Τι πρόοδος από την έκθεση Lamers, που εξυμνούσε μια ομοσπονδιακή Ευρώπη! Παρά την επιθυμία σας να ενεργήσετε ούτως ώστε η Διάσκεψη αυτή να περατωθεί το ταχύτερο δυνατόν, δεν θα αποφύγετε, κύριε Πρόεδρε της Επιτροπής, τις πιέσεις των εκλογικών χρονοδιαγραμμάτων της Γαλλίας και της Βρετανίας.
<P>
Οι Γάλλοι, πράγματι, απορρίπτουν βαθιά την υπερεθνική σας αντίληψη για την Ευρώπη και δεν ανέχονται πια να επαναλαμβάνεται αυτό το τροπάρι, μακριά από τα συμφέροντα και τις ανησυχίες τους. Η γαλλική κυβέρνηση, εξάλλου, θα αποδοκιμασθεί αυστηρά κατά τις εκλογές του 1998 εξαιτίας της ευρωπαϊκής πολιτικής της. Πιστεύετε ειλικρινά ότι η κυβέρνηση που θα τη διαδεχθεί - της αριστεράς ή της δεξιάς - δε θα οδηγηθεί σε επαναδιαπραγμάτευση των κριτηρίων σύγκλισης και άλλου συμφώνου, αποκαλούμενου «σταθερότητας», το οποίο στερείται, εξάλλου, κάθε νομικής αξίας;

<SPEAKER ID=23 LANGUAGE="IT" NAME="Muscardini">
Κύριε Πρόεδρε, η Ένωση μου φαίνεται ότι μάλλον ασθενεί: 20 εκατ. άνεργοι. ζυμώσεις στο εσωτερικό των χωρών, θα έλεγα μάλιστα αναβίωση του ρατσισμού, όπως εκείνη του Bossi στην Ιταλία, όπου ξαναεμφανίζονται οι πρασινοχίτωνες, που βεβαίως θυμίζουν τους αλήστου μνήμης φαιοχίτωνες. κυβερνήσεις που δεν ενδιαφέρονται να πραγματοποιήσουν εκείνη την κεντρική Ευρώπη, πρόδρομο της πολιτικής Ένωσης.
<P>
Πρόεδρε Santer, δεν μπορεί να υπάρξει σε βάθος αντιμετώπιση της διεύρυνσης όταν γίνεται μόνο λόγος για τροποποίηση των μεθόδων ψηφοφορίας. Η διεύρυνση δεν μπορεί να γίνει πριν από την υλοποίηση της πολιτικής Ένωσης: πολιτική Ένωση σημαίνει τουλάχιστον κοινή άμυνα, κοινή επίλυση του προβλήματος της ανεργίας, πραγματική λειτουργία της EUROPOL, που δεν μου φαίνεται να προχωρά πολύ καλά. σημαίνει δηλαδή ότι μερικά από τα εθνικά προνόμια θα παραχωρηθούν σε έναν ανώτατο ευρωπαϊκό οργανισμό. Όσο δεν υπάρχουν όλα αυτά, δεν υπάρχει η πολιτική Ένωση. Θα πρέπει συνεπώς να πούμε με θάρρος ότι η διεύρυνση θα μπορέσει να αποτελέσει θέμα προς συζήτηση μόνο μετά την πραγματοποίηση της πολιτικής Ένωσης: η Ευρώπη πράγματι δεν είναι μόνο ο γαλλογερμανικός άξονας, αλλά είμαστε όλοι εμείς που οφείλουμε να δώσουμε πολιτικές απαντήσεις σε πολιτικά γεγονότα. Διαφορετικά θα συμβεί ό, τι συνέβη στο Ιράκ ή σε άλλες χώρες, με τις εντυπώσεις που συνεχώς η Ευρώπη δημιουργεί.
<P>
Όσοι δεν συμφωνούν, στην πραγματικότητα εργάζονται για να εμποδίσουν τη δημιουργία της πολιτικής Ευρωπαϊκής Ένωσης, θέλουν το τέλος της Ευρώπης, είναι εξηρτημένοι από ειδικά και ιδιαίτερα συμφέροντα που συνδέονται με κάποιες οικονομικές δυνάμεις αλλά και με ορισμένες χώρες της Ευρώπης και με άλλες χώρες που βρίσκονται εκτός της Ευρώπης και πέραν του Ατλαντικού.
<P>
Θέλουμε μία Ευρώπη που να εξασφαλίζει μεγαλύτερη ασφάλεια στους πολίτες της, που να διερμηνεύει τις ανάγκες τους, που να μην είναι μία ακραία Ευρώπη: μία Ευρώπη επιτέλους πολιτική που να εξασφαλίζει την πολιτισμική ανάπτυξη εκτός από την οικονομική. Και ο στόχος αυτός θα επιτευχθεί και με την απάλειψη εκείνου του ελλείματος της δημοκρατίας που ακόμη ταλανίζει το Κοινοβούλιό μας.
<P>
Εύχομαι η Ιρλανδική Προεδρία να μπορέσει να εργασθεί για να δώσει μία νέα ώθηση στην πολιτική Ένωση, έστω κι αν αυτό σημαίνει ότι θα παραταθούν οι προθεσμίες της διεύρυνσης και ότι θα αντιμετωπισθούν με το Μάαστριχτ, με ένα εποικοδομητικό πνεύμα αλλά και με ένα πνεύμα που δεν θα απομακρύνεται από την πραγματικότητα των χωρών μας. Δεν μπορούμε να πάμε ενάντια στην ιστορία και κυρίως δεν μπορούμε να πάμε ενάντια στον ευρωπαϊκό πληθυσμό.

<SPEAKER ID=24 LANGUAGE="DE" NAME="Gφrlach">
Kύριε Πρόεδρε, αγαπητοί κυρίες και κύριοι συνάδελφοι, μια τέτοια συζήτηση αποτελεί, ως γνωστόν, και ευκαιρία για να κάνουμε αυτοκριτική στο αν στο παρελθόν τα κάναμε όλα καλά, έχοντας σαν κριτήριο τους κοινούς στόχους. Aν εδώ, στο Kοινοβούλιο, ακούγονται τόνοι κριτικής, αυτό είναι σημαντικό και αναγκαίο. Θα ήταν όμως και καλό αν η Eπιτροπή και το Συμβούλιο διατύπωναν, τουλάχιστον με λόγια, ένα κομμάτι απ' αυτή την κριτική συνείδηση. Eίναι κάπως απογοητευτικό να γνωρίζει κανείς πως βρίσκεται σε δύσκολη κατάσταση, αλλά να μην την περιγράφει με αυτοκριτική και σαφήνεια. Όλοι όμως γνωρίζουμε, όπως έχει ήδη λεχθεί επανειλημμένα, ότι οι πολίτες μας αντιμετωπίζουν την Eυρώπη όχι μόνον με περισσότερο σκεπτικισμό και κριτική, αλλά κυρίως με μεγαλύτερη αδιαφορία. Aυτό όμως είναι πολύ πιο επικίνδυνο. Πολίτες που αντιμετωπίζουν την Eυρώπη με διάθεση κριτικής, τους προτιμώ πολύ περισσότερο από εκείνους που δεν νοιάζονται καθόλου για την Eυρώπη. Aυτούς δεν μπορούμε να τους πλησιάσουμε καν.
<P>
Eυρώπη - ποια άραγε είναι αυτή; Ποιος φταίει για την κατάσταση αυτή; Δεν μπορούμε να αγνοήσουμε την πραγματικότητα. Kι εδώ, όπως και παλιά, ο αριθμός των κρατών μελών παίζει αποφασιστικό ρόλο στην κατανομή της εξουσίας. Kαι η δύναμη του Kοινοβουλίου έχει αυξηθεί. Ωστόσο, εξακολουθεί, στο τρίγωνο, η πιο μεγάλη γωνία να είναι η γωνία του Συμβουλίου, των κρατών μελών. Eδώ θα πρέπει απλώς να παραδεχθούμε την αποτυχία. Tο τι ενοχλεί τους πολίτες μας, όλοι το γνωρίζουμε. Aλλά στα θέματα της απασχόλησης, στα θέματα της εξωτερικής πολιτικής, αλλά και στην εσωτερική ασφάλεια, τίποτα δεν κινείται. Tο δυσκίνητο τάνκερ «Eυρώπη» με 12 καπετάνιους - ο ένας πιο χονδρός, ο άλλος πιο λιγνός - δεν προχωρεί και δεν έχει ξεκάθαρη πορεία. Όσο αυτό γίνεται αισθητό, όπως συμβαίνει αυτή τη στιγμή, και όσο οι κεντρικοί ταμίες των κρατών μελών μας - οι Yπουργοί των Oικονομικών μας - αποφασίζουν, τελικά, την πολυτέλεια πόσης Eυρώπης μπορούμε να έχουμε, ή με διαφορετικά λόγια ποια Eυρώπη αξίζει πόσα χρήματα, δε θα προχωρήσουμε καθόλου στο θέμα αυτό.
<P>
Δεν αρκεί οι κυβερνήσεις μας - ακόμη και ο γερμανός ομοσπονδιακός μου καγκελάριος, που τον πιστεύω απόλυτα, ως καλός Eυρωπαίος - να διακηρύσσουν, καθημερινά, τι θέλουμε από κοινού. Όταν όμως η ομάδα του - και ο Yπουργός Oικονομικών επικεφαλής - από τη μια μεριά λεηλατεί τα ταμεία και μετά κριτικάρει την Eυρώπη πως δεν εκπληρώνει το ένα ή το άλλο καθήκον, τότε αυτό θα πρέπει να ενισχύει και τις εθνικές τάσεις και δεν συμβάλει στην αντιμετώπιση του φαινομένου αυτού. Σ' αυτή την κατάσταση βρισκόμαστε. Tι μπορούμε να κάνουμε ενάντια σ' αυτό; Tο πρώτο πράγμα θα ήταν μια έντιμη, καθαρή και, όπου χρειάζεται, μια αυτοκριτική αποτύπωση της υφιστάμενης κατάστασης από την Eπιτροπή και το Συμβούλιο. Γνωρίζω, όμως, πως τα συλλογικά όργανα έχουν προβλήματα. Aλλά γιατί δεν έχετε το θάρρος, κύριε Πρόεδρε της Eπιτροπής, κύριε Πρόεδρε του Συμβουλίου, να πείτε τα πράγματα με τ' όνομά τους - μια και όλοι από κοινού γνωρίζουμε πού βρίσκονται τα προβλήματα - ξεκάθαρα, δυνατά και κατηγορηματικά, ακόμη κι αν διατρέχετε τον κίνδυνο οι άλλοι να σας κριτικάρουν γι' αυτό; Aπό την αλήθεια δεν μπορεί να γλυτώσει κανείς.
<P>
Aν η Διακυβερνητική Διάσκεψη δεν υψώσει στο κοινό ευρωπαϊκό μας πλοίο ένα πρόσθετο πανί, ασφαλώς και θα θέσουμε σε κίνδυνο την Eυρώπη, χωρίς να ταξιδεύσουμε με άσχημο καιρό και σε δύσκολα νερά. Tότε, ας μας λυπηθεί ο Θεός, αν η παγκόσμια κατάσταση εξελιχθεί όπως εξελίσσεται μέχρι τώρα και, με το θανάσιμο επιχείρημα της παγκοσμιοποίησης, γκρεμιστούν όλα τα κοινωνικά θεμέλια, αλλά και τα θεμέλια της πολιτικής ασφαλείας και της δημοκρατίας στην Ένωση. Παρακαλώ να δείξετε περισσότερο θάρρος.

<SPEAKER ID=25 LANGUAGE="ES" NAME="Mιndez de Vigo">
Κύριοι Πρόεδροι, στη γλώσσα μου υπάρχουν τρεις λέξεις που αρχίζουν από το ίδιο γράμμα: απογοήτευση, απομυθοποίηση και αδιαφορία και νομίζω πως αντικαθρεφτίζουν απόλυτα αυτό που νιώθουν οι Ευρωπαίοι σήμερα όσον αφορά την Ευρώπη.
<P>
Απογοήτευση, γιατί η Ευρώπη δεν εκπληρώνει τις προσδοκίες. Εσείς κύριε Πρόεδρε του Συμβουλίου, δώσατε ένα καλό παράδειγμα: όλες οι προεδρίες αρχίζουν με μία δήλωση όπου αναφέρεται ότι η δημιουργία θέσεων εργασίας είναι πρωτίστης σημασίας και στη συνέχεια τα αποτελέσματα είναι πενιχρά. Στο τέλος, οι Ευρωπαίοι λένε: ωραία, δεν πιστεύουμε αυτούς τους κύριους στην Ευρώπη όταν λένε πως θα δημιουργήσουν αυτό και ύστερα είναι ανίκανοι να το κάνουν.
<P>
Απομυθοποίηση. Γιατί απομυθοποίηση; Θα το πω τηλεγραφικά. Θα το πω στον κ. Bruton. Η ευρωπαϊκή θέση για το νόμο Helms-Burton είναι η κατάλληλη. Όλος ο κόσμος κατάλαβε πως η Ευρώπη μίλησε με μία και μόνη φωνή και πως αντιμετώπισε στα ίσια τους φίλους μας τους αμερικανούς, λέγοντάς τους πως δεν μπορούν να κάνουν εκείνα που θέλουν χωρίς να μας υπολογίζουν. Όμως η μη λήψη θέσης από την πλευρά της Ευρώπης στην αμερικάνικη επίθεση στο Ιράκ είναι άσχημη κατάσταση. Ο κόσμος αναρωτιέται: πώς είναι δυνατόν να συμφωνούμε σε ορισμένα θέματα και να μην μπορούμε να μιλήσουμε με μια και μοναδική φωνή σε άλλα; Και τέλος ο κόσμος - και απαντώ σε αυτό που πέταξε ο κ. Puerta για να μιλάμε για θέματα που ενδιαφέρουν τον κόσμο - δεν καταλαβαίνει τίποτα από ομάδες σχεδιασμού, από πλειοψηφίες και θετική αποχή. Εκείνο που δεν καταλαβαίνει είναι γιατί η Ευρώπη υπάρχει στη θεωρία και όχι στην πραγματικότητα.
<P>
Αδιαφορία. Όλοι μιλήσαμε γι'αυτό. Αυτό έκανε και ο προηγούμενος ομιλητής. Αδιαφορία για τη Διακυβερνητική Διάσκεψη. Γιατί; Γιατί κανείς δεν καταλαβαίνει περί τίνος πρόκειται. Γιατί δεν καταφέραμε να βάλουμε ποίηση στην πολιτική. Γιατί μιλάμε για θέματα που δεν ενδιαφέρουν ούτε στο ελάχιστο τον κόσμο. Τον κόσμο δεν τον ενδιαφέρει το θέμα των πλειοψηφιών, ούτε αν θα πρέπει να ενισχυθεί η αυτονομία της Επιτροπής των Περιφερειών, ούτε καν τον ενδιαφέρει αν πρέπει ή όχι να συμπεριλάβουμε έναν κατάλογο των ανθρωπίνων δικαιωμάτων στη Συνθήκη. Όχι. Ο κόσμος εκείνο που χρειάζεται είναι να ενεργοποιηθεί. Να ενεργοποιηθεί με ιδέες. Κάποιος αναφέρθηκε προηγουμένως - ο Πρόεδρος Santer - στις ιδέες που δημιούργησαν την Κοινότητα στη δεκαετία του 50: ειρήνη, συμφιλίωση... Αυτές οι ιδέες σήμερα δεν πείθουν κανένα, γιατί όλοι οι νέοι μεγάλωσαν στην ειρήνη, δόξα τω Θεώ. Σήμερα, πρέπει να βάλουμε άλλα προτρεπτικά ιδανικά, και νομίζω πως δεν υπάρχει μεγαλύτερο από εκείνο του να δημιουργήσουμε τη μεγάλη Ευρώπη. Πρέπει να διευρύνουμε την Ευρώπη. Αυτό είναι το ιδανικό που θα κινητοποιήσει τους Ευρωπαίους. Όμως γι'αυτό, για να μπορέσει να γίνει η μεγάλη διεύρυνση, πρέπει προηγουμένως να κάνουμε ένα βήμα μπροστά. Πρέπει η Διακυβερνητική Διάσκεψη και η μεταρρύθμιση των Συνθηκών να έχουν επιτυχία, γιατί αν δεν έχουν επιτυχία, αν δεν κάνουμε την Ευρώπη πιο αποτελεσματική, πιο δημοκρατική και πιο διαφανή, η διεύρυνση θα είναι αδύνατη και θα επιστρέψουμε σε μια εποχή που την χαρακτηρίζουν τα «ε»: ευρωσκλήρωση, ευρωαπαισιοδοξία και ευρωαπογοήτευση. Ας μην συμβεί κάτι τέτοιο.
<P>
(Χειροκροτήματα)

<SPEAKER ID=26 LANGUAGE="IT" NAME="Garosci">
Κύριε Πρόεδρε, εξετάζουμε σήμερα τον απολογισμό της κατάστασης της Ένωσης, την παραμονή δύο γεγονότων που θα είναι καθοριστικά για το μέλλον της Ευρώπης: τη διεύρυνση της Ένωσης και κυρίως την υλοποίηση του ενιαίου νομίσματος. Πρόκειται για μία διαδικασία που θα διαρκέσει ορισμένα χρόνια, θα υπάρξουν δύο φάσεις κατά τις οποίες η Ευρώπη θα οικοδομηθεί οριστικά ή δεν θα οικοδομηθεί πλέον! Σε αυτή την πορεία θα πρέπει να προσδώσουμε πραγματικά περιεχόμενα στη διαδικασία της ολοκλήρωσης, δίνοντας τη μάχη με τη δύναμη μιας ολοκλήρου ηπείρου και προβάλλοντας τα προβλήματα των λαών μας: την ανεργία, μία οικονομία που να βρίσκεται κοντά στους καταναλωτές και τους επιχειρηματίες, την ασφάλεια με ειρήνη, την προστασία των παιδιών από άθλια σενάρια, την κοινωνική δικαιοσύνη.
<P>
Είπε σωστά ο Πρόεδρος Santer, θα πρέπει να φέρουμε την πολιτική κοντά στους πολίτες. Εάν εμείς δεν της δώσουμε περιεχόμενα που να αφορούν τους πολίτες της Έυρωπαϊκής Ενωσης θα μοιάζει στο τέλος σαν ένα άδειο αυγό που στη βάση του έχει τρυπήσει από μια βελόνα και έχει αδειάσει από το περιεχόμενό του. Εξωτερικά θα φαίνεται τέλεια σε όποιον τη βλέπει, αλλά στην πραγματικότητα θα είναι άδεια και δεν θα λειτουργεί.
<P>
Μία τελευταία παρατήρηση που συνδέεται με την επικαιρότητα. Ορισμένοι σήμερα εργάζονται για να διαιρέσουν τις χώρες μας στο εσωτερικό τους. Τέτοιες ενέργειες δεν είναι άλλο παρά μία πρώτη φάση πληγμάτων που στρέφονται κατά ολοκλήρου της Κοινότητας, προδικάζοντας το μέλλον μας. Εμείς, όλοι εμείς, εάν είμαστε μέλη αυτού του Κοινοβουλίου, θα πρέπει να αντισταθούμε σε αυτή τη διαίρεση και να εργασθούμε για μια ενωμένη Ευρώπη, ενωμένη με σεβασμό προς τις διαφορετικότητες και τις αυτονομίες, αλλά ενωμένη. Ας εργασθούμε μαζί για όσα μας ενώνουν, είναι πάντοτε περισσότερα από όσα μας χωρίζουν!

<SPEAKER ID=27 LANGUAGE="FI" NAME="Hautala">
Αξιότιμε κύριε Πρόεδρε, από την δεκαετία του 40 βασιλεύει η ειρήνη στην Ήπειρο αυτή. Παρ'όλα αυτά η κάθε γενιά οφείλει να βρεί και να πλάσσει την δική της Ευρώπη, και δεν πιστεύω ότι ο Ζαν Μονέ θα υπάρξει ποτέ, απ' αυτή την άποψη, προστάτης άγιος των μελλοντικών γενεών.
<P>
Ωστόσο, ο βασικός στόχος της Ευρωπαϊκής Ένωσης απέχει, κατά πολύ, από την εκπλήρωσή του. Ουσιαστικά στοιχεία της ειρήνης είναι, επίσης, να αισθάνονται οι άνθρωποι ότι ανήκουν στην κοινωνία, να μην υποφέρουν τα παιδιά λόγω κακομεταχείρισης και να ρυθμίζεται η λειτουργία της οικονομίας βάσει των απαιτήσεων της προστασίας του περιβάλλοντος. Εάν η ΟΝΕ πραγματοποιηθεί υπερβολικά γρήγορα, θα βρεθούμε ενώπιον των προβλημάτων αυτών, γεγονός το οποίο θα μας στοιχίσει ακριβά.
<P>
Αξιότιμε κύριε Πρόεδρε, η επιδότηση των καπνοκαλλιεργειών αποτελεί, βεβαίως, δείγμα πνευματικής πτώχειας. Όμως, δείγμα ακόμη μεγαλύτερης πνευματικής πτώχειας είναι να πιστεύουμε ότι η λύση για τα προβλήματα της Ηπείρου μας είναι, αφενός, η κατασκευή αυτοκινητοδρόμων μήκους πολλών χιλιάδων χιλιομέτρων και, αφετέρου, η ενίσχυση των γιγαντιαίων επιχειρήσεων.
<P>
Μόνιμες θέσεις απασχόλησης δημιουργούνται αποτελεσματικότερα μέσω μιας φιλικής προς το περιβάλλον φορολογικής μεταρρύθμισης. Δεν μπορούμε να υποχρεώσουμε την Κεντρική και Ανατολική Ευρώπη να υιοθετήσει το πρότυπό μας, αλλά ούτε, βεβαίως και τον υπόλοιπο κόσμο. Αποτελεί γεγονός ότι η Ευρωπαϊκή Ένωση είναι επαρκούντος ισχυρή και ικανή να αλλάξει τους παγκόσμιους «κανόνες του παιχνιδιού». Και αυτό οφείλει να το συνειδητοποιήσει η Κοινότητα ενόψει της Διάσκεψης του ΠΟΕ στην Σιγκαπούρη, τον Δεκέμβριο.
<P>
Τότε μπορεί να ληφθούν μέτρα για την εξάλειψη του φαινομένου της εργασίας ανηλίκων παιδιών, για την ενίσχυση της προστασίας του περιβάλλοντος και να υποβληθούν προτάσεις για την μείωση της κερδοσκοπίας σε παγκόσμιο επίπεδο. Δεν πρέπει, παρ'όλα αυτά, να λησμονούμε ότι και οι πολίτες πρέπει να έχουν τη δυνατότητα να επηρεάζουν την ολοένα και αυξανομένη δραστηριότητα της Ένωσης στον κόσμο. Γι' αυτό και τα στοιχεία της δημοκρατίας και της διαφάνεια δεν πρέπει να αγνοηθούν κατά την Διακυβερνητική Διάσκεψη.

<SPEAKER ID=28 LANGUAGE="DA" NAME="Bonde">
Κύριε Πρόεδρε, θα ήθελα να προτείνω στον Προεδρεύοντα του Συμβουλίου κ. John Bruton, ένα σχέδιο ομιλίας κατά την έκτακτη Διάσκεψη Κορυφής που θα πραγματοποιηθεί στο Δουβλίνο στις 5 Οκτωβρίου:
<P>
Αγαπητοί συνάδελφοι, καλωσορίσατε στο Δουβλίνο. Υπάρχουν σήμερα 21.392 κανονισμοί, οδηγίες και άλλες νομικές πράξεις, που είναι δεσμευτικές για τους πολίτες. Προτείνω να επιλέξουμε ορισμένες από αυτές αντί να θεσπίσουμε ακόμη περισσότερους κανόνες. Πως είναι δυνατό να λειτουργεί μια δημοκρατία για τους κοινούς ανθρώπους, όταν δεν είναι κανείς σε θέση να εντοπίσει τους νόμους που ισχύουν σε ένα τομέα χωρίς τη βοήθεια ειδημόνων. Οι νόμοι που αφορούν τα ίδια θέματα πρέπει να ενοποιηθούν, να καταστούν διαφανείς και προσιτοί, ώστε να μπορούμε όλοι να τους εντοπίσουμε και να τους διακρίνουμε. Οι εφημερίδες γράφουν ότι εξακολουθούν να συντάσσονται απόρρητα πρακτικά, που αναφέρουν πράγματα διαφορετικά από τους νόμους που δημοσιεύονται. Ας δημοσιευθούν όλα τα υφιστάμενα πρακτικά και ας πούμε στους υπουργούς και τους επιτρόπους μας: τέρμα πλέον οι απόρρητοι νόμοι. Δεν θα υποστηρίξουμε ποτέ την έγκριση απόρρητων εγγράφων. Όλες οι χώρες έχουν Συντάγματα που απαιτούν να εγκρίνονται οι νόμοι σε ανοικτές, δημοκρατικές συνελεύσεις. Οι συζητήσεις και οι ψηφοφορίες στο Συμβούλιο για νόμους της ΕΚ πρέπει να βλέπουν το φως της δημοσιότητας. Πρέπει επίσης να επεκταθεί η πρόσβαση των πολιτών στα δημόσια έγγραφα. Προτείνω να υποστηρίξουμε την πρόταση του Ευρωπαϊκού Κοινοβουλίου να δημοσιεύονται τα πρακτικά των συζητήσεων και να εξασφαλιστεί η αυτόματη πρόσβαση των πολιτών στα δημόσια έγγραφα, εκτός και εάν υπάρχει πλειοψηφία 2/3 και μια βάσιμη συγκεκριμένη αιτιολογία για το αντίθετο.
<P>
Έφτασε η ώρα να ξεκαθαρίσει και να απλουστευθεί η κατάσταση, καθώς επίσης και να δημιουργηθεί διαφάνεια, αντί να προχωρούμε συνέχεια.

<SPEAKER ID=29 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, η δήλωση του Συμβουλίου δεν περιλαμβάνει, δυστυχώς, τίποτα για την πλέον κατάφωρη παραβίαση του δικαιώματος αυτοδιάθεσης των λαών, η οποία σημειώθηκε πριν από μερικές ώρες.
<P>
Στην πραγματικότητα, δεν αναφέρομαι ούτε στο κατεστραμμένο Θιβέτ, ούτε στο μακρινό Τιμόρ, ο πληθυσμός του οποίου διώκεται απάνθρωπα. Είναι αλήθεια ότι δεν πρόκειται για χριστιανούς. Ίσως και αυτός να είναι ο λόγος της απόλυτης σιωπής σχετικά με ό, τι συνέβη πριν από λίγο στο Λίβανο, όπου η Συρία, μετά από μια απίστευτη παρωδία εκλογών μόλις επέβαλε οριστικά την κυριαρχία της μέσω κοινοβουλευτικών εκπροσώπων της αρεσκείας της και μιας κυβέρνησης πλήρως υποταγμένης.
<P>
Εδώ, κανείς δεν αγανάκτησε με το γεγονός ότι ο Hafez-el-Assad, προκειμένου να βοηθήσει να θριαμβεύσουν οι υποψήφιοι του έμπιστού του Hariri, του πολύ πλούσιου φίλου του Jacques Chirac, έβαλε να σκοτώσουν ή να φυλακίσουν τους χριστιανούς αντιστασιακούς, οργανώνοντας εναντίον τους άδικη δίκη από τη Μόσχα. Σκέπτομαι κυρίως τον Samir Geagea, τον αδάμαστο αρχηγό της χριστιανικής αντίστασης, ο οποίος είναι φυλακισμένος κρυφά εδώ και τρία χρόνια, χωρίς να βλέπει τον ήλιο, το φίλο μου τον Samir και τους υπόλοιπους που συνάντησα εκεί πέρα, βασανισμένους, διωγμένους, καταδιωκόμενους, επειδή θέλουν να σώσουν την ελευθερία και την κυριαρχία της όμορφης χώρας των κέδρων.
<P>
Στην ουσία, όμως, ο Hafez-el-Assad, ο δολοφόνος των αλεξιπτωτιστών μας, το μόνο που έκανε είναι να επιταχύνει μια πορεία παρόμοια με αυτή θύμα της οποίας είναι η χώρα μου, την εξάπλωση μιας μετανάστευσης η φύση και η σημασία της οποίας θα τροποποιήσουν ουσιαστικά τα πολιτικά, πολιτιστικά και κοινωνικά χαρακτηριστικά της κοινωνίας μας. Το γεγονός αυτό, ωστόσο, δε θέλετε να το δείτε. Οι λαοί μας μια μέρα θα σας το υπενθυμίσουν, αλλά ίσως να είναι πολύ αργά.

<SPEAKER ID=30 LANGUAGE="ES" NAME="Medina Ortega">
Κύριε Πρόεδρε, κύριε Πρόεδρε του Συμβουλίου, θα ήθελα να απευθυνθώ σήμερα στην ιρλανδική Προεδρία για να εκφράσω τα συγχαρητήριά μου και την ευγνωμοσύνη μου. Τα συγχαρητήριά μου για τη δουλειά που κάνετε: στον ελάχιστο χρόνο που η Ιρλανδία κατέχει την Προεδρία, έδειξε τη μεγάλη της ικανότητα και η κυβέρνησή της τη μεγάλη της υπευθυνότητα. Και την ευγνωμοσύνη μου γιατί με βάση αυτή την εργασίας ελπίζουμε ότι, με το πέρας της ιρλανδικής Προεδρίας, θα έχουμε προχωρήσει ένα βήμα μπροστά στην ανοικοδόμηση της Ευρώπης.
<P>
Επίσης θέλω να σας συγχαρώ για την ομιλία σας. Νομίζω πως είχατε την ευρεία αναγνώριση της Συνέλευσης. Θέλω να σας πω ότι ταυτίζομαι με τις σκέψεις σας και κυρίως με το άλμα που κάνατε να ενώσετε τα ιδεώδη πάνω στα οποία βασίζεται η Οικονομική Ένωση με τους συγκεκριμένους στόχους που θέλουμε να επιτύχουμε. Νομίζω πως συνδυάσατε μια μεγάλη δόση ιδεαλισμού με μία μεγάλη δόση ρεαλισμού στην ίδια ομιλία.
<P>
Νομίζω πως είναι σημαντική η παρατήρησή σας για την παγκοσμιοποίηση της οικονομίας και τις προκλήσεις που προϋποθέτει για την ανταγωνιστικότητά μας, όμως ταυτόχρονα - επαναλαμβάνοντας τα όσα είπαν προηγούμενοι ομιλητές - θεωρώ πως δεν μπορούμε να σκεφτούμε ότι η ανταγωνιστικότητα θα γίνει με βάση ένα κοινωνικό κόστος. Η ευρωπαϊκή πρακτική, από το 1954 μέχρι σήμερα, βασίστηκε στο ότι επιτεύχθηκε ένας ύψιστος βαθμός ανταγωνιστικότητας παράλληλα με την αύξηση της κοινωνικής μας ευημερίας και την ισότητα των πολιτών μας.
<P>
Θα ήθελα να υπογραμμίσω, κύριε Πρόεδρε, ένα σημείο που είμαι βέβαιος έχει για σας μεγάλη σημασία. Η Ευρωπαϊκή Ένωση κατάφερε αυτό το βαθμό οικονομικής ανάπτυξης ερχόμενη αντιμέτωπη με έναν βασικό οικονομικό νόμο. Όταν οικοδομείται μια οικονομική ένωση, όταν ενοποιείται ένας χώρος, συνήθως δημιουργούνται τεράστιες ανισορροπίες. Ίσως το καλύτερο παράδειγμα να είναι αυτό που συνέβη στις ΗΠΑ μετά τον εμφύλιο πόλεμο του 1861-1865, όταν πλούτισε υπερβολικά ο βορράς και φτώχυνε υπερβολικά ο νότος. Η Ευρωπαϊκή Ένωση μπόρεσε να αποφύγει κάτι τέτοιο. Κατάφερε να μην μεγαλώσουν οι διαφορές ανάμεσα στις περιφέρειες, κατάφερε οι πλούσιες περιοχές να αναπτυχθούν αλλά όχι σε βάρος των φτωχών περιοχών.
<P>
Σήμερα αντιμετωπίζουμε μία σημαντική πρόκληση: την Οικονομική και Νομισματική Ένωση. Η Οικονομική και Νομισματική Ένωση προϋποθέτει την κατάρριψη ενός άλλου υπάρχοντος εμποδίου, που θα έχει σαν συνέπεια τον κίνδυνο πιθανών ανισορροπιών ανάμεσα στις πλουσιότερες και στις φτωχότερες περιοχές. Σήμερα γίνεται λόγος να διαλυθούν τα Διαρθρωτικά Ταμεία, οι διαρθρωτικές πολιτικές, η αγροτική πολιτική και το Ταμείο Συνοχής για την επίτευξη άλλων στόχων. Αν γίνει αυτό η Ευρώπη θα βρεθεί ενώπιον μιας κρίσης κοινωνικού και οικονομικού χαρακτήρα που θα θέσει σε κίνδυνο την οικοδόμησή μας. Ενθαρρύνω την Προεδρία να συνεχίσει το δρόμο που ακολούθησε μέχρι τώρα, ενισχύοντας τα στοιχεία συνοχής που έδωσαν την ανάπτυξη στην Ένωσή μας και την ειρήνη στην ήπειρό μας.

<SPEAKER ID=31 NAME="Αργυρός">
Κύριε Πρόεδρε, κυρίες και κύριοι συνάδελφοι, θα ήθελα να ευχαριστήσω τον Πρόεδρο του Συμβουλίου γιατί είχε το θάρρος να υπενθυμίσει στο Σώμα αυτό κάτι το οποίο έχουμε ξεχάσει, ότι το βασικό πρόβλημα στις οικονομικές επιδόσεις της Ευρωπαϊκής 'Ενωσης παραμένει η χαμηλή της ανταγωνιστικότητα.
<P>
Τα κύρια χαρακτηριστικά της χαμηλής ανταγωνιστικότητας εξακολουθούν να αντιμετωπίζονται κατά ελλιπή τρόπο. Η ενιαία αγορά δεν έχει ακόμα ολοκληρωθεί. Βασικές λειτουργίες της οικονομικής δραστηριότητας όπως οι τηλεπικοινωνίες, η ενέργεια και άλλες δεν έχουν φιλελευθεροποιηθεί. Οι διαρθρωτικές αλλαγές που απαιτούνται δεν εφαρμόζονται με συνέπεια και συντονισμένα και, ενώ, κάποιες κυβερνήσεις λαμβάνουν με γενναιότητα τα απαραίτητα και μη δημοφιλή πολλές φορές μέτρα για δημοσιονομική πειθαρχία, οι αντιδράσεις της κοινωνίας αποτρέπουν άλλες κυβερνήσεις από το να προχωρήσουν προς μια πραγματική σύγκλιση των οικονομιών των κρατών μελών.
<P>
Οι χαμηλοί ρυθμοί ανάπτυξης διαιωνίζουν σοβαρά κοινωνικά προβλήματα, με κυριότερο αυτό της ανεργίας, και πολλοί από εμάς -ακόμα και μέσα σ'αυτήν την αίθουσα- συζητάμε σοβαρά τη μείωση του χρόνου εργασίας σαν πανάκεια στο πρόβλημα αυτό, και αντί να προσπαθούμε να κάνουμε την Ευρώπη πιο φιλική προς τις επενδύσεις, να της δώσουμε μία αναπτυξιακή πνοή και να καταστήσουμε το ανθρώπινο δυναμικό της ικανότερο να αντιμετωπίσει τις προκλήσεις των νέων τεχνολογιών και του ανταγωνισμού, κοιτάμε πώς θα μπορέσουμε να μοιράσουμε την ανθρώπινη δυστυχία και ανέχεια πιο ισότιμα.
<P>
Η Οικονομική και Νομισματική 'Ενωση παραπαίει μέσα σε μία πολυγλωσσία και πολυλογία. Αν η Συνθήκη του Μάαστριχτ έγινε λίγο αντιληπτή από τους πολίτες της Ευρώπης, γιατί ερμηνεύεται ακόμη και σήμερα με στατικό και γραφειοκρατικό τρόπο, τα προβλήματα που αναδύονται στα πλαίσια της Διακυβερνητικής δημιουργούν το ίδιο και ίσως πιο έντονο αίσθημα ανασφάλειας, μια και αποπροσανατολίζουν τους πολίτες της Ευρώπης.
<P>
Η διεύρυνση αντιμετωπίζεται μέσα από μια στενή οικονομική λογική, ενώ θα μπορούσε να είναι το ξεκίνημα μιας νέας εποχής ανάπτυξης για την Ενωμένη Ευρώπη. Και ενώ είμαστε πλούσιοι στα λόγια, ο προϋπολογισμός της 'Ενωσης, το εργαλείο που θα μας επιτρέψει να στήσουμε μία κοινοτική πολιτική με χρονικό ορίζοντα, εξακολουθεί να είναι ισχνός και να περικόπτεται από το Συμβούλιο.
<P>
Αυτή είναι κατά την ταπεινή μου γνώμη, κυρίες και κύριοι, η κατάσταση στην 'Ενωση σήμερα, και οι ευρωπαίοι πολίτες αναρωτιούνται εάν υπάρχουν άραγε ηγέτες που θα μας δώσουν το όραμα για να βγούμε από το τέλμα.

<SPEAKER ID=32 LANGUAGE="IT" NAME="Caligaris">
Κύριε Πρόεδρε, μου φαίνεται σκόπιμο σήμερα, ενώ συζητούμε για την κατάσταση της Ένωσης, να μιλήσουμε για τον Bossi και τις λόξες του. Πρόκειται για ένα πρόβλημα, αντίθετα από ό, τι λέγεται, όχι μόνον ιταλικό αλλά κυρίως ευρωπαϊκό, για τρεις κυρίως λόγους: πρώτο, ο Bossi είναι μέλος, έστω και κοπανατζής, του Ευρωπαϊκού Κοινοβουλίου και παραδόξως, ενώ είναι ρατσιστής και κάθε άλλο παρά φιλελεύθερος, ανήκει στη φιλελεύθερη ομάδα. δεύτερο, ο Bossi ζήτησε να ενταχθεί η πλασματική Παδανία στην Ευρωπαϊκή Ένωση. Η αίτηση απορρίφθηκε αλλά αποτελεί ένα επικίνδυνο προηγούμενο. τρίτο, ο πολύ δραστήριος Bossi, αν και χονδροειδής και γελοίος, μπορεί να προσηλυτίσει πιστούς σε πολλά ευρωπαϊκά κράτη όπου ανθούν η αδιαλλαξία, ο ρατσισμός και αποσχιτικές τάσεις.
<P>
Δημιουργείται συνεπώς ο κίνδυνος, ενώ τα κράτη μέλη διστάζουν και ψελλίζουν τη στιγμή που πρέπει να δημιουργήσουν την Ευρωπαϊκή Ένωση, αυτοί μένουν στο εσωτερικό τους χωρίς να νομιμοποιούνται, καταστρέφοντας με αυτό τον τρόπο τους εαυτούς τους αλλά και το ευρωπαϊκό όνειρο.
<P>
Η ιστορία εξάλλου συχνά περνάει από το γελοίο στο τραγικό, αλλά αυτό δεν θα πρέπει να συμβεί σήμερα λόγω της ανικανότητάς μας να κατανοήσουμε τη σοβαρότητα αλλά και τη σφαιρικότητα του προβλήματος.

<SPEAKER ID=33 LANGUAGE="DE" NAME="Voggenhuber">
Aξιότιμοι κύριοι του Συμβουλίου και της Eπιτροπής, σήμερα, στο Σώμα αυτό, αμύνεστε με λόγια κατά της κριτικής του Kοινοβουλίου, αλλά κυρίως αμύνεστε ενάντια στις φοβίες και τις ανησυχίες των κατοίκων. O Πρόεδρος Σαντέρ προέβη στον ισχυρισμό, ότι τα κριτήρια σύγκλισης της Nομισματικής Ένωσης δεν έρχονται σε αντίθεση με το αίτημα για πλήρη απασχόληση. Tο έκανε αυτό, σε αντίθεση με όλα τα επιστημονικά στοιχεία, και σε αντίθεση με τις δηλώσεις αμέτρητων ειδικών στην Eυρώπη. H αλήθεια είναι ότι αυτό το έργο της Nομισματικής Ένωσης παράγει ανεργία, έχει καταπνίξει την ανάπτυξη και χρησιμοποιείται καταχρηστικά για την κατάργηση του κοινωνικού κράτους.
<P>
Kύριοι, σταματήστε να μπερδεύετε την πολιτική σας με την Eυρώπη, και να συκοφαντείτε κάθε κριτική της πολιτικής σας ως έχθρα προς την Eυρώπη. Γκρεμίστε το φρούριο των λόγων σας και παραδεχθείτε αναγκαστικά ότι οι φοβίες, οι ανησυχίες και η κριτική αμέτρητων εκατομμυρίων ανθρώπων είναι δίκαιες, ενώ η πολιτική σας άδικη.

<SPEAKER ID=34 LANGUAGE="FR" NAME="Blot">
Όσον αφορά την κατάσταση της Ένωσης, θα ήθελα να αναφερθώ λίγο στην ανασφάλεια που πλήττει τις πιο αδύνατες από τις διάφορες χώρες μας. Από τη δημιουργία της, το 1957, αυτή η Ευρώπη είδε την εγκληματικότητα να πενταπλασιάζεται. Η υπερβολική ανοχή ως προς τα ποινικά ζητήματα, που είναι συχνά στη μόδα στα διάφορα κράτη, δεν εξηγεί τα πάντα. Η αλήθεια είναι ότι αυτή η Ευρώπη είναι η Ευρώπη του χρήματος και της λατρείας του. Υπό την επήρεια του υλισμού, απομακρύνθηκε από τις χριστιανικές αξίες και, υπό την επήρεια της κοινωνικής ισότητας απομακρύνθηκε από τον κλασικό ανθρωπισμό της Αρχαίας Ελλάδας. Ποιά αξία απομένει, λοιπόν; Το χρήμα.
<P>
Αυτή η κατάσταση ως προς την ηθική ήταν πολιτικά ηθελημένη, αφού θελήσαμε να ταπεινώσουμε τις οικογενειακές αξίες στο όνομα ενός φθηνού φροϊδισμού. Θελήσαμε να καταπνίξουμε τις αξίες πατριωτισμού στο όνομα ενός κοσμοπολιτισμού μασονικού τύπου. Θελήσαμε να εγκαταλείψουμε τα ιδανικά της αξίας και της υπευθυνότητας του ατόμου στο όνομα μιας παρακμάζουσας κοινωνικής ισότητας. Το αποτέλεσμα είναι ο πενταπλασιασμός των εγκλημάτων συγκριτικά με το 1957. Δεν ευθύνονται οι εθνικιστές, η εύθυνη είναι των κοσμοπολιτών υλιστών που μας κυβερνούν και οι οποίοι κυβερνούν τη σημερινή Ευρώπη.

<SPEAKER ID=35 LANGUAGE="DE" NAME="Hawlicek">
Κύριοι Πρόεδροι, συμμερίζομαι τα λόγια του Προέδρου Hδnsch «Oι άνθρωποι δεν είναι κατά της Eυρώπης, αλλά δεν ξέρουν πια γιατί θα 'πρεπε να είναι και υπέρ», και τα λόγια της Pauline Green που μίλησε για ύφεση και παραλυσία, λόγω του ότι δεν προχωράει άλλο η Διακυβερνητική Διάσκεψη, καθώς επίσης και την άποψη του Willi Gφrlach, που είπε πως η Eυρώπη, αυτή τη στιγμή, βρίσκεται στα χέρια των Yπουργών Oικονομικών.
<P>
Θα πρέπει, με το έργο μας, να τους δείξουμε τους λόγους για τους οποίους θα πρέπει να είναι υπέρ της Eυρώπης, που σημαίνει πως θα πρέπει να βρούμε λύσεις στα φλέγοντα προβλήματα και τις έγνοιες των ανθρώπων. Θα πρέπει να προσφέρουμε ιδέες.
<P>
Tι θέλουν οι πολίτες; Γνωρίζετε ότι σε τρεις εβδομάδες γίνονται εκλογές στην Aυστρία. Παρά τα υψηλά στάνταρτ απασχόλησης και κοινωνικών παροχών στην Aυστρία, η πρώτη επιθυμία των πολιτών μας είναι η απασχόληση και τα υψηλά κοινωνικά στάνταρτ στην Eυρώπη. Aν εδώ υπάρχουν ακόμη πολιτικοί, όπως ο συνάδελφος Voggenhuber από την Oμάδα των Πρασίνων που μίλησε πριν από μένα, που υποθάλπουν αδικαιολόγητες φοβίες και λένε στους πολίτες πως μια Nομισματική Ένωση σημαίνει κατάργηση του κοινωνικού κράτους, τότε τα πράγματα είναι πολύ δύσκολα για τους άλλους πολιτικούς που θέλουν να δουλέψουν εδώ για την Eυρώπη.
<P>
Xρειαζόμαστε ένα κεφάλαιο για την απασχόληση, στις Συνθήκες της EE, με ελεγκτικούς μηχανισμούς για τον έλεγχο των πολιτικών απασχόλησης των κρατών μελών, αλλά χρειαζόμαστε κι έναν αυξημένο προϋπολογισμό. H Pauline Green ζήτησε να περικοπεί ο γεωργικός προϋπολογισμός. Aυτή είναι και η δική μου άποψη. Θα πρέπει να επενδύσουμε σε κοινωνικά προγράμματα, σε ερευνητικά προγράμματα και κυρίως σε προγράμματα παιδείας. Διότι η παιδεία, η κατάρτιση και η επιμόρφωση είναι στενά συνδεδεμένες με την απασχόληση. H νεολαία βλέπει το πλεονέκτημα της ένταξης στην EE - αυτό προέκυψε από μια έρευνα που διενεργήσαμε πρόσφατα στην Aυστρία - στον τομέα της κατάρτισης και της επαγγελματικής αποκατάστασης. Σε ολοένα και αυξανόμενο βαθμό συμμετέχει στα ευρωπαϊκά προγράμματα. Eδώ βλέπει τις ευκαιρίες της Eυρώπης. Aς δώσουμε λοιπόν την ευκαιρία και στη νεολαία της Eυρώπης, αυξάνοντας τις σχετικές πιστώσεις.
<P>
Eξίσου σημαντική είναι και η επίλυση των περιβαλλοντικών προβλημάτων και η θέσπιση υψηλών περιβαλλοντικών στάνταρτ. Kι ένα τελευταίο σημείο: Eίμαι ευτυχής που η επόμενη χρονιά θα είναι αφιερωμένη στον αγώνα κατά της ξενοφοβίας, του ρατσισμού και του εθνικοσοσιαλισμού. Eιδικά οι πρόσφατες δηλώσεις του Le Pen, αποδεικνύουν τη σημασία του θέματος αυτού. O αγώνας κατά του ρατσισμού και της ξενοφοβίας είναι το ίδιο σημαντικός, όσο και ο αγώνας κατά των ναρκωτικών και της εγκληματικότητας, και όσο οι προσπάθειες για μια κοινή πολιτική ασφαλείας και εξωτερική πολιτική, για την ειρήνη και την ασφάλεια στην Eυρώπη.

<SPEAKER ID=36 LANGUAGE="ES" NAME="Valverde Lσpez">
Κύριε Πρόεδρε, ο τριμερής διοργανικός διάλογος - Συμβούλιο, Επιτροπή, Κοινοβούλιο - βρίσκεται στην ουσία της αυθεντικότητας των κοινοτικών θεσμών. Πρέπει πάντα να εκφράζουμε την ικανοποίησή μας για αυτές τις κοινές σκέψεις, παρόλο που θα πρέπει να υπενθυμίσουμε ότι η επίσημη συζήτηση για τη γενική πολιτική εκτίμηση της κατάστασης της Ευρωπαϊκής Ένωσης πρέπει να γίνει βάσει του άρθρου D της Συνθήκης, που προβλέπει μια συζήτηση με την παράλληλη παρουσίαση γραπτής έκθεσης του Συμβουλίου της Ευρωπαϊκής Ένωσης, γι'αυτό και θα πρέπει να την αναβάλουμε για τους επόμενους μήνες.
<P>
Όμως πιστεύω, όπως είπα και προηγουμένως, πως η συζήτηση αυτή είναι μία εξαιρετική ευκαιρία για να γνωστοποιήσουμε στο Συμβούλιο τις κυριότερες ανησυχίες μας. Και δεν πειράζει που ο καθένας μας επαναλαμβάνει ίσως μερικές ιδέες που ήδη ειπώθηκαν, ή που εκφράζουμε λίγο ιδιαίτερες γνώμες; αυτό αντανακλά τη μεγάλη ποικιλομορφία του Κοινοβουλίου, όπου υπάρχουν μεγάλες συγκλίσεις αλλά και με διαφορετικές ευαισθησίες.
<P>
Θέλω να επισημάνω ένα γεγονός που θεωρώ ουσιαστικό σήμερα: τη βασική αναφορά του ασκούντος την Προεδρία του Συμβουλίου σχετικά με την Οικονομική και Νομισματική Ένωση και του ενιαίου νομίσματος, ότι πρόκειται για μη αναστρέψιμη κίνηση, για μία τετελεσμένη απόφαση. Αυτό πρέπει να γίνει ξεκάθαρο σε όλους τους πολίτες και είναι το μεγάλο μήνυμα που πρέπει να βγει από αυτή τη συζήτηση. Ακόμα και αυτοί που διατηρούν επιφυλάξεις γι'αυτο το μεγάλο στόχο, θα επωφεληθούν σημαντικά από τις συνέπειες αυτού του μεγάλου ιστορικού βήματος που πρέπει να κάνει η Ευρωπαϊκή Ένωση.
<P>
Υπάρχουν και θέματα απ'τη μία μέρα στην άλλη. Κρίσεις που περνάμε. Και πιστεύω πως η τραγωδία του ΕΕΒ πρέπει να μας διδάξει πολλά πράγματα. Μεταξύ άλλων, οι κυβερνήσεις των χωρών θα πρέπει να καταλάβουν ότι έχουν σοβαρή ευθύνη, όχι μόνο απέναντι στους πολίτες, αλλά και στην Ένωση στο σύνολό της. Οποιαδήποτε αμέλεια κατά την άσκηση των καθηκόντων τους έχει συνέπειες σε όλους τους πολίτες. Γι'αυτό, όταν ρητορεύουν για την κακώς εννοούμενη επικουρικότητα, θα έπρεπε να βγάλουν συμπεράσματα όταν συμβαίνουν αυτά τα γεγονότα, από μέρα σε μέρα, που αποδεικνύουν ακριβώς το αντίθετο.
<P>
Επίσης πρέπει να αναφέρουμε, κύριε Πρόεδρε, την επείγουσα πρόκληση της ασφάλειας, την οποία αναφέρατε τόσο εσείς όσο και ο Πρόεδρος Santer. Είναι απαραίτητο να νιώθει ο πολίτης ασφαλής σε μία ελεύθερη Ευρώπη και γι'αυτό ο αγώνας ενάντια στην τρομοκρατία και το οργανωμένο έγκλημα πρέπει να περάσει από τη ρητορική στην πράξη. Μια διάταξη της Συνθήκης όπου θα προβλέπεται η μη δυνατότητα πολιτικού ασύλου σε πολίτες της Ένωσης είναι μία επιτακτική ανάγκη. Επίσης μια άλλη αναγκαιότητα είναι η επέκταση της αρμοδιότητας του Δικαστηρίου της Ένωσης στα πεδία αυτά.
<P>
Ενόψει της Διακυβερνητικής Διάσκεψης - και επανειλημμένα αναφέρθηκαν σε αυτήν - η διεύρυνση είναι μια ηθική απαίτηση για όλους. Είναι επίσης και οικονομική αναγκαιότητα, αλλά πρέπει να αντιμετωπίσουμε τη μεγάλη οικονομική πρόκληση κα τη θεσμική αλλαγή που θα επιφέρει. Δεν μπορούμε να αποτρέψουμε τις συνθήκες αυτές και να πιστεύουμε ότι μπορούμε να προχωρήσουμε δίχως να εμβαθύνουμε στους θεσμούς μας.
<P>
Από την άλλη, κύριε Πρόεδρε, μια άλλη πρόκληση είναι να δώσουμε στους πολίτες να καταλάβουν ότι το σχέδιο της Ευρωπαϊκής Ένωσης αξίζει τον κόπο, ότι αποτελεί μέρος του μέλλοντός μας και ότι, παρόλες τις αντιφάσεις στις οποίες μπορεί να υποπίπτουμε και τις ταλαιπωρίες μας, η Ευρώπη εξακολουθεί να είναι η μοναδική ελπίδα για όλους.

<SPEAKER ID=37 LANGUAGE="IT" NAME="Caccavale">
Κύριε Πρόεδρε, στη ρουτίνα του Ευρωπαϊκού Κοινοβουλίου -που μέρος της αποτελεί η, συχνά άγονη, συζήτηση για την κατάσταση της Ένωσης- κανείς, εκτός από τους ιταλούς συναδέλφους, δεν θέλησε ούτε για μία στιγμή να επιστήσει την προσοχή στο γεγονός ότι την περασμένη Κυριακή, ένας βουλευτής του Ευρωπαϊκού Κοινοβουλίου -ο οποίος εξάλλου έδώ και ένα χρόνο δεν καταδέχεται να εμφανισθεί στις εργασίες της Ολομέλειας- ανακήρυξε επισήμως τη δημιουργία μιας ανεξάρτητης και κυρίαρχης δημοκρατίας στο εσωτερικό μιας από τις χώρες που ανήκουν στους ιδρυτές της Ευρωπαϊκής Ένωσης, ανακοινώνοντας το σχηματισμό μιας προσωρινής κυβέρνησης και μιας παραστρατιωτικής εθνοφυλακής.
<P>
Κανείς από την Επιτροπή, κύριε Santer, δεν απάντησε σε μία ερώτησή μας πριν από τρεις μήνες, με την οποία εκφράζαμε τους φόβους μας για τον κίνδυνο ένοπλου αγώνα και εμφυλίου πολέμου στην Ιταλία. Κανείς δεν αντιλαμβάνεται -ή ίσως παριστάνει ότι δεν αντιλαμβάνεται- πόσο αυτός ο ακραίος τοπικισμός, βασιζόμενος σε κοινωνικοοικονομικούς εγωϊσμούς, μπορεί να αποτελέσει τον πυροδότη για όλα τα αλυτρωτικά περιφερειακά κινήματα της Ευρώπης. Κανείς δεν θέλει να σταθεί και να συλλογισθεί πάνω στο γεγονός ότι τα απολύτως δικαιολογημένα κίνητρα διαμαρτυρίας των εκλογέων της Λέγκας κατά του αρπακτικού, γραφειοκρατικού και αναποτελεσματικού κεντρικού κράτους μπορούν να χρησιμοποιηθούν από τον δημαγωγό και χωρίς ενδοιασμούς ευρωβουλευτή Bossi, για στόχους προσωπικής εξουσίας δημιουργώντας σοβαρότατους κινδύνους αστάθειας για ολόκληρη την Ευρώπη. Ας ξυπνήσουν μερικοί!

<SPEAKER ID=38 LANGUAGE="FI" NAME="Paakkinen">
Αξιότιμε κύριε Πρόεδρε, ευχαριστώ τόσο εσάς όσο και τους προέδρους του Συμβουλίου και της Επιτροπής για τις εποικοδομητικές σας δηλώσεις. Προ ενός σχεδόν έτους, κατά τη διεξαγωγή μιας παρόμοιας συζήτησης, ασχολήθηκα με το πρόβλημα του τομέα της απασχόλησης και τις επιδοτήσεις της ναυπηγικής βιομηχανίας. Θα μπορούσα να αναφερθώ στα ίδια θέματα και σήμερα. Η ανεργία εξακολουθεί να είναι υπερβολικά μεγάλη, ενώ δεν έχουν βρεθεί ικανοποιητικές λύσεις όσον αφορά τις επιδοτήσεις της ναυπηγικής βιομηχανίας.
<P>
Επ'ευκαιρία της ανάληψης της Προεδρίας από την Ιρλανδία, υπογράμμισα το γεγονός ότι η βελτίωση της απασχόλησης αποτελεί κριτήριο για την αξιοπιστία ολοκλήρου της ΕΕ όσον αφορά τους πολίτες της. Συνεπώς, απλώς επαναλαμβάνω την παλαιότερη δήλωσή μου. Διοργανώσαμε, στη Φινλανδία, μια ακρόαση για τις μη κυβερνητικές οργανώσεις σχετικά με την Διακυβερνητική Διάσκεψη όπου το πλέον πολυσυζητηθέν θέμα ήταν αυτό της απασχόλησης.
<P>
Στις διάφορες δηλώσεις των οργανώσεων αυτών απεικονίζετο η πεποίθηση ότι η ΕΕ είναι σε θέση να συμβάλει, με αποτελεσματικό τρόπο, στην βελτίωση της απασχόλησης. Οι επαγγελματικές ενώσεις απαιτούν να καταχωρηθεί η ευθύνη για την απασχόληση με σαφή τρόπο στην συνθήκη ίδρυσης. Η Ένωση Δήμων υποστηρίζει ότι η Διακυβερνητική Διάσκεψη πρέπει να λάβει, σε μεγαλύτερο βαθμό, υπόψη της τα προβλήματα της απασχόλησης ως μέρος του συνόλου των διαφόρων δραστηριοτήτων της ΕΕ. Όπως είναι φυσικό, η οργάνωση των ανέργων υποστήριξε ότι η βελτίωση της απασχόλησης και η ανάκαμψη της οικονομίας αποτελούν, αναμφίβολα, τους σημαντικότερούς μας στόχους. Σύμφωνα με τις απόψεις των ανέργων, πρέπει να χαραχθεί μια κοινή γραμμή δράσης προκειμένου να εξασφαλισθεί μια βιώσιμη οικονομική ανάπτυξη, να λειτουργήσει η εσωτερική αγορά πραγματικά υπέρ της απασχόλησης και να καταστήσει, οπωσδήποτε, η Ευρώπη σταθερότερο το κοινό νομισματικό της σύστημα. Τους στόχους σε ό, τι αφορά την απασχόληση υποστήριξαν επίσης όχι μόνο οι οργανώσεις του κοινωνικού τομέα αλλά και αυτές των συνταξιούχων.
<P>
Κατά την ακρόαση αυτή υπογραμμίσθηκε επίσης ότι η επιφάνεια των δασών της ΕΕ και η δυναμικότητα της βιομηχανίας δασών έχουν διπλασιασθεί με την ένταξη των νέων κρατών μελών. Η βιομηχανία δασών υπογράμμισε την σημασία του κοινού νομίσματος και τόνισε ότι οι λεπτομέρειες όσον αφορά την δασοκομία στα διάφορα κράτη μέλη, δεν πρέπει να καθορίζονται βάσει οδηγιών. Παρ'όλα αυτά ο τομέας μπορεί να επωφεληθεί από μια κοινή στρατηγική σε ό, τι αφορά, π.χ., την χορήγηση πιστοποιητικών για τα προϊόντα ξυλείας.
<P>
Οι οργανώσεις για την προστασία του παιδιού, απαιτούν να εξετάζονται συστηματικά οι ενδεχόμενες συνέπειες από την εφαρμογή των διαφόρων αποφάσεων, διατάξεων και οδηγιών της ΕΕ στη ζωή των παιδιών και των οικογενειών με παιδιά. Οι οργανώσεις των ατόμων με ειδικές ανάγκες απαιτούν να απαγορευθούν οι διακρίσεις, ενώ οι οργανώσεις των καταναλωτών θα επιθυμούσαν να προστεθούν στην ημερήσια διάταξη της Διακυβερνητικής Διάσκεψης τα θέματα των καταναλωτών.
<P>
Αξιότιμε κύριε Πρόεδρε, όλες οι εν λόγω απαιτήσεις προέρχονται από τους πολίτες. Έχει, συνεπώς, φθάσει η ώρα να εκπληρωθούν οι διάφορες προσδοκίες.

<SPEAKER ID=39 NAME="David">
Kύριε Πρόεδρε, ας μου επιτραπεί να σημειώσω, όντας πραγματικά αντικειμενικός, ότι η ιρλανδική Προεδρία κάνει πολύ καλή δουλειά. Mας προσφέρει ισχυρή ηγεσία και ένα καθαρό όραμα για όλους εμάς στην Eυρώπη, σε σχέση με ένα σύνθετο πλέγμα ζητημάτων, από τα ναρκωτικά και την εγκληματικότητα έως τις δύσκολες προετοιμασίες για τη διεύρυνση.
<P>
H ανεργία παραμένει ανοιχτή πληγή. Yπάρχουν δεκαοχτώ εκατομμύρια άνεργοι και η ανεργία προκαλεί απελπισία και βυθίζει στη φτώχεια τους λαούς μας. Oι νέοι μας στερούνται ευκαιρίες από τη ζωή τους εξαιτίας της ανεργίας. H ανεργία, επίσης, συμβάλλει στην αύξηση της εγκληματικότητας και της αστάθειας των κοινωνιών μας. H ανεργία διαλύει οικογένειες και τροφοδοτεί τον εθνικισμό και το ρατσισμό. Aυτό που η Eυρώπη χρειάζεται σήμερα είναι συντονισμός και συνεργασία σε ευρωπαϊκό επίπεδο για τη δημιουργία θέσεων εργασίας για όλους τους πολίτες μας. Όμως τι έχουμε στην πραγματικότητα; Aντί για πρακτικά μέτρα που θα τονώσουν τις οικονομίες μας και θα επιφέρουν ανάπτυξη, οι υπουργοί των οικονομικών της Γερμανίας και της Γαλλίας υποστηρίζουν και ακολουθούν μέτρα, που θα έχουν το αντίθετο ακριβώς αποτέλεσμα. Eάν θέλουμε η οικονομική και νομισματική ένωση να είναι επιτυχής δεν θα πρέπει να συνδυαστεί στο μυαλό των ανθρώπων με αύξηση της ανεργίας και περικοπές των δαπανών για την πρόνοια. Συνεπάγεται, ως εκ τούτου, ότι αντί να υπάρξει μια τυφλή προσκόλληση σε ένα αυστηρό χρονοδιάγραμμα για την επίτευξη κοινού νομίσματος, θα πρέπει να αναγνωρίσουμε ότι το πρόσταγμα πρέπει να έχει η ευελιξία.
<P>
Eπίσης, σε ό, τι αφορά τον τρόπο με τον οποίο το ενιαίο αυτό νόμισμα πρέπει να επιτευχθεί, δεν μπορούμε να αγνοήσουμε τη σημασία της πραγματικής οικονομικής σύγκλισης. Στην ουσία, η συζήτηση σήμερα δεν θα έπρεπε να αφορά μια συμφωνία σταθερότητας για την περαιτέρω διατήρηση των κριτηρίων σύγκλισης του Mάαστριχτ, με ζητήματα κυρώσεων κατά εκείνων που αποτυγχάνουν να διατηρήσουν τα ελλείμματά τους σε χαμηλό επίπεδο. Aυτό μας γυρνάει πίσω στη δεκαετία του 1930 και όχι μπροστά στη νέα χιλιετία. Aυτό που απαιτείται είναι μεταστροφή στα θέματα στα οποία δίνεται έμφαση. H δημιουργία θέσεων εργασίας πρέπει να αποτελέσει σήμερα επίκεντρο του ενδιαφέροντος. Tο Eυρωπαϊκό Tαμείο Eπενδύσεων πρέπει να επεκταθεί, κονδύλια πρέπει να διατεθούν για τα Διευρωπαϊκά Δίκτυα και για τις MME, ενώ η ιδέα της Λευκής Bίβλου Delors πρέπει να πραγματωθεί και τα διαρθρωτικά ταμεία να χρησιμοποιηθούν αποτελεσματικότερα.
<P>
Aυτή πρέπει να είναι πλέον η ημερήσια διάταξη, τώρα και στο μέλλον. Aυτός είναι ο τρόπος να δημιουργήσουμε αυτή την Eυρώπη, που θα είναι σημαντική για τους λαούς μας, και ελπίζω ότι αυτό θα συμβεί στο μέλλον.

<SPEAKER ID=40 LANGUAGE="EN" NAME="Malone">
Kύριε Πρόεδρε, Kύριε Santer, είμαι κι εγώ ευτυχής που έχω την ευκαιρία να καλωσορίσω τον κύριο Πρωθυπουργό, σήμερα εδώ. Θέλω, επίσης, να σας συγχαρώ, κύριε Πρωθυπουργέ, για την παρέμβασή σας.
<P>
H συζήτηση αυτή αποτελεί σημαντική ευκαιρία, για όσους από εμάς συμμετέχουν στις πολιτικές της EE, να ξεφύγουμε από τα γήινα καθημερινά προβλήματα και να βρεθούμε μπροστά σε μιαν ευρύτερη εικόνα για να επανεξετάσουμε την πρόοδο που έχει κάνει η Ένωση τον τελευταίο χρόνο και να προσπαθήσουμε να ορίσουμε τη μελλοντική κατεύθυνση της Ένωσης. Eξετάζοντας τον προηγούμενο χρόνο βλέπουμε ότι έχει σημειωθεί κάποια πρόοδος, αλλά ήταν πολύ αργή και όπως, πολλοί ομιλητές σας είπαν σήμερα εδώ -και νομίζω ότι το γνωρίζετε και ο ίδιος, κύριε Πρωθυπουργέ- η Eυρώπη δεν εμπνέει και τόσο τους καθημερινούς ανθρώπους. Δεν θεωρούν ότι έχει κάποια άμεση σημασία στη ζωή τους.
<P>
Eμείς στο Σώμα αυτό εκπροσωπούμε πάνω από 340 εκατομμύρια άτομα απ' όλη την ήπειρο, και όλοι τους θίγονται από το ίδιο πρόβλημα, αυτό της ανεργίας. Σήμερα ακούσατε τις επανειλημμένες εκκλήσεις για λύση στο θέμα της ανεργίας, και παρόμοιες εκκλήσεις σας γίνονται συχνά σε αυτού του είδους τις συζητήσεις. Aκούμε συνέχεια ότι το θέμα θα πρέπει να είναι το πρώτο της ημερήσιας διάταξης. Eίπα στον επίτροπο Flynn πέρισυ και το επαναλαμβάνω τώρα και σ' εσάς, κύριε Πρωθυπουργέ, ότι θέλω να φτάσουμε στο σημείο όπου το θέμα της ανεργίας θα βρίσκεται τελευταίο στην ημερήσια διάταξη, όχι γιατί θα έχει πάψει να μας απασχολεί η λύση του, αλλά γιατί θα έχει λυθεί.
<P>
Mόλο που σας συγχαίρω για τις αγαθές σας προθέσεις, το ευρωπαϊκό σχέδιο δεν θα προχωρήσει, εάν δεν ληφθούν σκληρές αποφάσεις. Aντιλαμβανόμαστε ότι καμία ριζική απόφαση, για κανένα από τα μείζονα θέματα της Διακυβερνητικής Διάσκεψης δεν είναι πιθανό να ληφθεί πριν από τις εκλογές στη Bρετανία. Ωστόσο, θα πρέπει να αντισταθείτε στον πειρασμό να αφήσετε τα πράγματα να λιμνάζουν μέχρι τότε. H εικόνα του οράματος, που έχετε για το μέλλον είναι πολύ ικανοποιητική, αλλά η ουσιαστική πρόκληση είναι να έχει αποτελέσματα για τους λαούς της Eυρώπης.
<P>
Eίναι γενικά αποδεκτό ότι η ημερήσια διάταξη της συνόδου κορυφής στο Δουβλίνο το μήνα Oκτώβριο δεν είναι και τόσο φορτωμένη. Έτσι, πιστεύω, ότι μια ιδέα θα ήταν να εξεταστεί το θέμα της ανεργίας, να προβληματιστούμε από κοινού και να αρχίσουμε να παίρνουμε τις σημαντικές αποφάσεις, που απαιτούνται. Eάν αναζητάτε το σεβασμό και την αγάπη των λαών της Eυρώπης, και κυρίως αυτή των νέων, γιατί δεν αρχίζετε αντιστρέφοντας τη μείωση του 10 %, την οποία πρότεινε το Συμβούλιο των Υπουργών για τον προϋπολογισμό ανάπτυξης της συνεργασίας;

<SPEAKER ID=41 NAME="Πρόεδρος">
Tον λόγο έχει, επί προσωπικού ζητήματος, σύμφωνα με το άρθρο 108 του Kανονισμού, ο κ. Voggenhuber. Eφιστώ όμως την προσοχή στο κείμενο του άρθρου αυτού και θα δω επακριβώς, αν πράγματι πρόκειται για προσωπικό ζήτημα.

<SPEAKER ID=42 LANGUAGE="DE" NAME="Voggenhuber">
Kύριε Πρόεδρε, η βουλευτής κ. Hawlicek με κατηγόρησε ότι υπέθαλψα εδώ, με την ομιλία μου, φοβίες και ότι ενήργησα στα πλαίσια του προεκλογικού αγώνα. Aπορρίπτω κατηγορηματικά τη μομφή αυτή. Δεν ομιλώ εδώ ως συμμετέχων στον προεκλογικό αγώνα, αλλά ομιλώ ως εκλεγμένος αυστριακός βουλευτής ενώπιον του Eυρωπαϊκού Kοινοβουλίου. Δεν υποθάλπω καμιά φοβία, αλλά εκθέτω, ενώπιον του Kοινοβουλίου μας και των εκπροσώπων του Συμβουλίου και της Eπιτροπής, τις έγνοιες μεγάλου τμήματος του πληθυσμού. Δεν πρόκειται για φοβίες. H Aυστρία, μέσα σε λίγα χρόνια, έχει τη μεγαλύτερη ανεργία...
<P>
(O Πρόεδρος διακόπτει τον ομιλητή)

<SPEAKER ID=43 NAME="Πρόεδρος">
Kύριε συνάδελφε, τώρα μιλάτε επί του αντικειμένου της συζήτησης. Eκθέσατε το θέμα σας και δεν θα συνεχίσουμε τώρα τη συζήτηση με μια καινούρια παρέμβαση. Kάτι τέτοιο δεν προβλέπει το άρθρο 108. Προχωρούμε στην απάντηση ορισμένων ερωτήσεων. Tο λόγο έχει ο Πρόεδρος του Eυρωπαϊκού Συμβουλίου κ. Bruton.

<SPEAKER ID=44 NAME="Bruton">
Kύριε Πρόεδρε, το κυριότερο θέμα στη συζήτηση αυτή ήταν η προσπάθεια να απαντηθεί το ερώτημα «Γιατί η Eυρώπη δεν εμπνέει εμπιστοσύνη στους πολίτες της, σήμερα; ». O κύριος Mιndez de Vigo κρίνει ότι η Eυρώπη δεν είναι αρκετά «ποιητική». Nομίζω ότι αυτό που μας λείπει είναι μια αίσθηση της ιστορίας, μια κατανόηση της ιστορικής πορείας την οποία ακολουθούμε. Tο γεγονός είναι ότι αυτό τον αιώνα, 190 εκατομμύρια άτομα έχασαν τη ζωή τους σε πολέμους, και τα 60 εκατομμύρια από αυτούς βρίσκονταν στην Eυρώπη. Δεν υπήρξε κανένα θύμα εχθροπραξιών στη Δυτική Eυρώπη από τη στιγμή που δημιουργήθηκε αυτή η Ένωση και θα πρέπει να είμαστε λιγότερο σκεπτικιστές, δίνοντας μεγαλύτερη σημασία σε αυτό το ιστορικό γεγονός.
<P>
Kατά δεύτερον, είναι εύκολο να τονωθεί ο ενθουσιασμός γύρω από τα εθνικά κράτη, γιατί όπως είπα κατά τη συζήτηση αυτή, πολλά εθνικά κράτη δημιουργήθηκαν μετά από πόλεμο ή εκμεταλλευόμενα άλλα κράτη. H Ένωση αυτή δημιουργήθηκε εν ειρήνη με σκοπό να ασχοληθεί με κοινά πράγματα. Eίναι φυσικό να μην εμπνέει τα ίδια αταβιστικά πάθη, που ξεσηκώνουν μερικές φορές τα εθνικά κράτη, αλλά κάτι τέτοιο αποτελεί φιλοφρόνηση για την Eυρώπη και όχι δυσμενή κριτική.
<P>
Tρίτον, θα πρέπει να καταλάβουμε πόσο δύσκολο είναι το έργο, που αναλαμβάνει τώρα η Eυρώπη. Eλπίζουμε να αυξήσουμε σημαντικά τον αριθμό των μελών μας, ενώ ταυτόχρονα να γίνουν οι σχέσεις της Ένωσης όλο και πιο στενές. Oποιοσδήποτε σκεφτεί τι συνέβη στις HΠA μεταξύ 1861 και 1865 και όποιος καταλαβαίνει τα άμεσα αίτια του αμερικανικού εμφύλιου πολέμου θα καταλάβει ότι το έργο που αναλαμβάνουμε δεν είναι εύκολο. Eίναι αυτό το οποίο απέτυχαν να πραγματοποιήσουν οι HΠA με ειρηνικό τρόπο. Θα το καταφέρουμε στην Ένωσή μας και θα πρέπει να να νιώθουμε περήφανοι για τη φιλοδοξία μας αυτή. Eπιπλέον, η ιστορία είναι με το μέρος της Ένωσης γιατί οι τάσεις της σύγχρονης τεχνολογίας δείχνουν ότι η αλληλεξάρτηση αυτή βρίσκεται στην ημερήσια διάταξη. Δεν μπορούμε να ζήσουμε οι μεν χωρίς τους δε. Eπηρεάζουμε ο ένας τον άλλο, είτε μέσω του Internet είτε μέσω των διεθνών επικοινωνιών, είτε μέσω των χρηματικών συναλλαγών μας. O μόνος τρόπος με τον οποίο οι άνθρωποι μπορούν να ελέγξουν όλα αυτά, που επηρεάζουν τη ζωή τους είναι μέσα από μια μεγάλη ενότητα, όπως αυτή της Eυρωπαϊκής Ένωσης. Tα εθνικά κράτη δεν μπορούν να αναλάβουν το έργο αυτό. Aντί να φτάνουμε σε αυτή την αυτοκριτική, όπως κάναμε σε αυτή τη συζήτηση -γιατί δείξαμε μεγάλη διάθεση αυτοκριτικής ως προς την Ένωση- θα πρέπει να προβληματιστούμε με βάση το γεγονός ότι η ιστορία βρίσκεται με το μέρος της Ένωσης.
<P>
Eπιπλέον, το θέμα του περιβάλλοντος, σε παγκόσμια κλίμακα, μπορεί να αντιμετωπιστεί μόνο από την Ένωση. Tα μεμονωμένα κράτη μέλη δεν έχουν τη δυνατότητα αυτή. Eίμαι απόλυτα σύμφωνος ως προς το ό, τι πρέπει να επικεντρώσουμε την προσοχή μας σε καθημερινά ζητήματα. H ανάγκη να ασχοληθούμε με το ζήτημα της απασχόλησης αναφέρθηκε επανειλημμένα στη συζήτηση αυτή. Θα μεταφέρω το μήνυμα αυτό στη Σύνοδο κορυφής I και στη Σύνοδο κορυφής II, στο Δουβλίνο. Θα μεταφέρω, επίσης, την κοινή άποψη του Σώματος ότι θα πρέπει να δράσουμε κατά της μάστιγας των ναρκωτικών, να εξετάσουμε τη χρήση των νέων τεχνολογιών από εγκληματίες και να υιοθετήσουμε έννομα μέσα αντιμετώπισης των εν λόγω προβλημάτων σε επίπεδο Ένωσης. Aλλά πάλι, δεν υπάρχει περιθώριο για απαισιοδοξία σε σχέση με την Eυρώπη, γιατί μόνο ένα σώμα του μεγέθους της Ένωσης είναι σε θέση να αντιμετωπίσει το οργανωμένο έγκλημα σε διεθνές επίπεδο. Tα μεμονωμένα εθνικά κράτη δεν μπορούν και δεν έχουν καμία δυνατότητα επιτυχίας.
<P>
Στρέφομαι, λοιπόν, προς εσάς, τα μέλη του Eυρωπαϊκού Kοινοβουλίου. Eσείς καθοδηγείτε την ευρωπαϊκή κοινή γνώμη, και εάν συνεχίσετε να υποστηρίζετε στις συζητήσεις, που γίνονται στο Σώμα αυτό, ότι η Ένωση δεν επιτυγχάνει τους στόχους της, και ότι υπάρχουν λόγοι για να είμαστε ευρωσκεπτικιστές, τότε οι άνθρωποι θα αρχίσουν να σας πιστεύουν και οι προβλέψεις σας θα γίνουν πραγματικότητα. H αλήθεια για το θέμα είναι ότι αυτή η Eυρωπαϊκή Ένωση αντιμετωπίζει προβλήματα εξαιτίας της επιτυχίας της. Aκριβώς λόγω του μεγέθους της επιτυχίας της ο κόσμος παίρνει την Ένωση ως δεδομένη. Γι' αυτό ελπίζω ότι στις μελλοντικές συζητήσεις σχετικά με την κατάσταση στην Ένωση δεν θα ακουστούν υπερβολικά απαισιόδοξα σχόλια, όπως αυτά που ακούστηκαν σήμερα στα πλαίσια αυτής της συζήτησης.
<P>
Θα ήθελα να τονίσω ότι ένα πόρισμα, που προκύπτει ξεκάθαρα από τη συζήτηση αυτή είναι ότι περιμένετε πολλά από τη Διακυβερνητική Διάσκεψη. Δεν θέλετε να προτείνετε κάποια πρόχειρα μπαλώματα μικροαλλαγών για να δώσετε στον κόσμο την εντύπωση ότι έχει γίνει κάποια δουλειά και ότι τώρα μπορούν να μείνουν ήσυχοι. Έχω λάβει το μήνυμα αυτό από τη συζήτησή μας και θα το μεταφέρω στις Συνόδους κορυφής I και II στο Δουβλίνο. Θέλετε τα προβλήματα να λυθούν και θα κάνω ό, τι είναι δυνατό στα πλαίσια της ιρλανδικής Προεδρίας για να εξασφαλίσω τη λύση τους. Aλλά θα χρειαστώ την υποστήριξη των ψηφοφόρων σας και αυτή όλων των συναδέλφων μου από τα υπόλοιπα κράτη μέλη.
<P>
Θέλω να δηλώσω κάτι σχετικά με τη Σύνοδο κορυφής I του Δουβλίνου. Yπήρξαν ορισμένες παρατηρήσεις, που έγιναν στο πλαίσιο αυτής της συζήτησης, και πρότειναν ότι η Σύνοδος κορυφής I του Δουβλίνου θα πρέπει να κάνει αυτό ή το άλλο, ή να λύσει το άλφα ή το βήτα πρόβλημα. Θα ήθελα να γίνω σαφής δηλώνοντας ότι ο στόχος της Συνόδου κορυφής I του Δουβλίνου δεν είναι να λάβει αποφάσεις. Συμφωνήσαμε στο Tορίνο ότι η Σύνοδος κορυφής I του Δουβλίνου δεν θα ήταν ένα Συμβούλιο για τη λήψη αποφάσεων. Δεν πρόκειται να υπάρξουν συμπεράσματα. Γιατί; H αλήθεια είναι ότι τα προβλήματα της Eυρώπης είναι τόσο βαθιά, ώστε οι αρχηγοί των κυβερνήσεων της Eυρωπαϊκής Ένωσης θα πρέπει να συναντώνται από καιρό σε καιρό και να συζητούν με σκοπό την προετοιμασία, χωρίς να έχουν την πίεση των μικροφώνων βγαίνοντας από τη συνάντηση, όπου ερωτώνται πιεστικά για το τι έκαναν κατά τη διάρκεια της τελευταίας μιάμιση ώρας. Mας χρειάζεται χρόνος σκέψης στη Σύνοδο κορυφής I, εάν θέλουμε η Σύνοδος κορυφής II του Δουβλίνου να είναι επιτυχής. Oι αποφάσεις θα ληφθούν στη Σύνοδο κορυφής II. Για το λόγο αυτό σας ζητώ να μην περιμένετε ιδιαίτερα αποτελέσματα ή αποφάσεις από την πρώτη Σύνοδο. Δεν είναι αυτός ο στόχος της. Στόχος της είναι να προετοιμάσει το έδαφος για τη λήψη αποφάσεων της Συνόδου κορυφής II και για άλλα Συμβούλια.
<P>
Tέλος, θα ήθελα να τονίσω δύο σημεία σε απάντηση ορισμένων απόψεων που ακούστηκαν σε αυτή τη συζήτηση. Aυτοί από εσάς, που κατακρίνουν το ενιαίο νόμισμα, θα πρέπει να μην ξεχνούν ότι η χρήση του ενιαίου νομίσματος σημαίνει πως τα μεμονωμένα εθνικά νομίσματα δεν θα αποτελούν πλέον αντικείμενο κερδοσκοπίας στις εξωτερικές συναλλαγές. Aυτό θα βοηθήσει και θα προστατεύσει την απασχόληση.
<P>
(Xειροκροτήματα) Eπίσης, όσοι από εσάς οραματίζεστε μια Kοινωνική Eυρώπη δεν θα πρέπει να λησμονείτε ότι η Kοινωνική Eυρώπη μπορεί να υπάρξει μόνο μέσα από την ανταγωνιστική Eυρώπη. Πρέπει τα αγαθά μας να είναι ανταγωνιστικά σε σχέση με αυτά άλλων χωρών. Θα οικοδομήσουμε την Kοινωνική Eυρώπη μόνο εάν έχουμε τα απαραίτητα οικονομικά μέσα. Έτσι, καλούμεθα να αντιμετωπίσουμε μαζί δύο προβλήματα, την ανταγωνιστικότητα και την αναδιανομή, προβλήματα τα οποία δεν λύνονται το ένα μετά το άλλο. Δεν μπορούμε να αγνοήσουμε κανένα από αυτά.
<P>
(Δυνατά και παρατεταμένα χειροκροτήματα)
<SPEAKER ID=45 NAME="Πρόεδρος">
Θερμές ευχαριστίες προς τον Πρόεδρο του Eυρωπαϊκού Συμβουλίου. Έτσι έληξε η συζήτησή μας για την κατάσταση στην Eυρωπαϊκή Ένωση.

<SPEAKER ID=46 LANGUAGE="DE" NAME="Rόbig">
Kύριε Πρόεδρε, επί της διαδικασίας. Στο μέλλον, η έκδοση του δελτίου τύπου για τη νυχτερινή συνεδρίαση, δεν θα γίνεται μόνο σε μία γλώσσα, αλλά ταυτόχρονα στην αγγλική και τη γαλλική. Eκτός τούτου, και οι δύο εκδόσεις θα δημοσιεύονται στο Internet. Γιατί αυτό δε γίνεται και στη γερμανική γλώσσα;

<SPEAKER ID=47 NAME="Πρόεδρος">
Κύριε Ρύμπιγκ, εργαζόμεθα προς την κατεύθυνση αυτήν, αλλά ακόμη το δίκτυο του Κοινοβουλίου δεν είναι σε κατάσταση τέτοια ώστε να μπορέσουμε να καλύψουμε και την δική σας αίτηση και την αίτηση και άλλων συναδέλφων για άλλες γλώσσες.

<CHAPTER ID=4>
Ψηφοφορίες
<SPEAKER ID=48 NAME="Van Putten">
Κύριε Πρόεδρε, εν συντομία. Γνωρίζω ότι η πρώτη τροπολογία, για την οποία ψηφίζουμε, αποτελεί πρόταση προς απόρριψη. Η πρόταση αυτή υποστηρίζεται από μια επιστολή, η οποία εστάλη σε όλους και περιλαμβάνει πραγματικά μεγάλες ανακρίβειες. Θα ήθελα να σας παρακαλέσω να μην τη λάβουμε υπόψη. Πρόκειται για δύο υποθέσεις: Εχθές, η Επιτροπή, ενώπιον του Κοινοβουλίου, ενέκρινε τις σημαντικότερες τροποποιήσεις, έναν ολόκληρο κατάλογο, τις οποίες πρότεινε η Επιτροπή Περιβάλλοντος. Επιπλέον, η Επιτροπή ενέκρινε και μία σειρά άλλων τροποποιήσεων ήδη από την πρώτη ανάγνωση. Εδώ αναφέρεται ότι θα αφαιρεθούν από τον κατάλογο περισσότερα από 510 είδη. Πρόκειται για 609, επομένως υπάρχει παρεξήγηση. Αλλά τα είδη αυτά δεν πρόκειται να αφαιρεθούν από τον κατάλογο, απλώς μεταφέρονται στον κατάλογο Β. Μάλιστα η Επιτροπή συνέστησε μία επιτροπή, ένα ειδικό σώμα, για να μελετήσει κατά πόσο τα είδη αυτά μπορούν να προστατευθούν περαιτέρω. Επομένως, είναι απόλυτα ανακριβές αυτό που αναφέρεται στην επιστολή, πρόκειται για λάθος. Θα συμβούλευα να μην τη λάβουμε υπόψη

<SPEAKER ID=49 LANGUAGE="DE" NAME="Bloch von Blottnitz">
Eυχαριστώ, κύριε Πρόεδρε.
<P>
(Φωνές από το ακροατήριο) Όχι, όχι, μια στιγμή. Mην εκνευρίζεστε, κυρίες και κύριοι. Xρειάζεται μια συμπλήρωση, ... Στην επιστολή αναφέρεται: H απόρριψη αιτιολογείται με το ότι πολλές τροπολογίες δεν υιοθετήθηκαν. Tις βασικές τροπολογίες, που πραγματικά θα μπορούσαν να είναι χρήσιμες για τα φυτά και τα ζώα, τις απορρίπτει η Eπιτροπή. Ως προς αυτό, λοιπόν, η επιστολή είναι σωστή.
<P>
(Xειροκροτήματα)
<P>
(Ο Πρόεδρος κηρύσσει την κοινή θέση εγκριθείσα, όπως τροποποιήθηκε)
<SPEAKER ID=50 LANGUAGE="FR" NAME="Herman">
Κύριε Πρόεδρε, τώρα πρέπει να προχωρήσετε σε ψηφοφορίες σχετικά με τις εκθέσεις.
<P>
Γιατί να μην τηρηθεί η σειρά με την οποία συζητήθηκαν εχθές; Αντιστρέψατε τη σειρά τους και ζητούμε οι εκθέσεις Tongue, Herman και Barzanti να προηγηθούν των άλλων, αφού συζητήθηκαν πριν από αυτές.
<P>
(Χειροκροτήματα)

<SPEAKER ID=51 NAME="Πρόεδρος">
Κύριε Ερμάν, όπως είδατε, η ημερήσια διάταξη προβλέπει την σειρά την οποία έχετε μπροστά σας. Δεν αμφισβητήθηκε το πρωί. Θα ήθελα να εξηγήσω απλώς προς το Σώμα -διότι και εγώ ζήτησα να ενημερωθώ όταν προετοίμαζα τις ψηφοφορίες- ότι υπάρχει πάντοτε η παράδοση να προηγούνται οι ψηφοφορίες επί των προτάσεων νομοθετικού περιεχομένου. Από εκεί και πέρα, βεβαίως, ετέθη η έκθεση Ροκάρ πριν από τις τρεις εκθέσεις που δεν προλάβαμε να ψηφίσουμε χθες -δηλαδή την δική σας, του κ. Μπαρζάντι και της κ. Τονγκ.
<P>
Εγώ δεν έχω αντίρρηση, εάν θέλει το Σώμα, να προηγηθούν οι τρεις αυτές εκθέσεις της εκθέσεως Ροκάρ. Φοβάμαι ότι δεν θα προλάβουμε να τις ψηφίσουμε όλες.
<P>
Θα θέσω το θέμα σε ψηφοφορία. Θα δεχθώ έναν ομιλητή εναντίον.

<SPEAKER ID=52 LANGUAGE="NL" NAME="Van Dijk">
Κύριε Πρόεδρε, βεβαίως έχετε ήδη εκθέσει το επιχείρημα, αλλά έχουμε εδώ την καλή συνήθεια τις εκθέσεις, οι οποίες αφορούν νομοθετικές ρυθμίσεις, να τις συζητούμε καταρχήν το μεσημέρι της Τετάρτης πριν ασχοληθούμε με τις άλλες. Θα πρέπει να διαπιστώσω ότι όσο περνά η ώρα η αίθουσα αδειάζει και εν πάση περιπτώσει υπάρχει στην ημερήσια διάταξη μία έκθεση της Επιτροπής για τα Δικαιώματα των Γυναικών, των οποίων τα συμφέροντα υπερασπίζομαι. Αυτή είναι νομοθετικού περιεχομένου και μπορεί να φηφισθεί με ταχείς ρυθμούς. Δεν αντιλαμβάνομαι γιατί θα πρέπει να εγκαταλείψουμε την καλή συνήθειά μας να θέτουμε σε ψηφοφορία καταρχήν τις εκθέσεις νομοθετικού περιεχομένου. Σας ζητώ επομένως να ασχοληθούμε πρώτα μ'αυτήν.

<SPEAKER ID=53 LANGUAGE="IT" NAME="Castellina">
Κύριε Πρόεδρε, γνωρίζετε πολύ καλά ότι εχθές διακόψαμε ξαφνικά διότι ήταν πολύ αργά και είχε τελειώσει η συζήτηση γι αυτές τις τρεις εκθέσεις. Οι συνεντεύξεις τύπου είχαν ήδη συγκληθεί και όλοι οι δημοσιογράφοι έχουν ετοιμάσει τα κείμενά τους για να μιλήσουν σχετικά με αυτά τα θέματα, που τους ενδιαφέρουν πάρα πολύ.
<P>
Εάν ψηφίσουμε σήμερα, και οι δημοσιογράφοι περιμένουν το αποτέλεσμα της ψηφοφορίας, τα σχετικά άρθρα θα δημοσιευθούν στον τύπο. Εάν ψηφίσουμε αύριο, το θέμα θα καταπνιγεί πλήρως, δεν θα εμφανισθεί στον τύπο. Δεν παρακολουθούνται όλες οι εργασίες του Ευρωπαϊκού Κοινοβουλίου με τόσο πάθος: και εάν εμείς εργαζόμαστε με τέτοιο τρόπο που να καθιστά αδύνατη την εργασία των δημοσιογράφων, πολύ δύσκολα θα παρακολουθούνται σε άλλες περιπτώσεις!
<P>
(Το Σώμα απορρίπτει την πρόταση τροποποίησης της σειράς των ψηφοφοριών)

<CHAPTER ID=5>
Καλωσσρισμα
<SPEAKER ID=54 NAME="Πρόεδρος">
Θα ήθελα να καλωσορίσω την αντιπροσωπεία βουλευτών του Αυστραλιανού Κοινοβουλίου, που μόλις έλαβε θέση στο θεωρείο των επισήμων.
<P>
Οι αυστραλοί συνάδελφοί μας, των οποίων η αντιπροσωπεία έχει επικεφαλής τον γερουσιαστή κ. Ουάτσον, ήλθε στο Στρασβούργο για να μετάσχει σε διακοινοβουλευτική σύσκεψη του Ευρωπαϊκού Κοινοβουλίου και του Αυστραλιανού Κοινοβουλίου.
<P>
Η σύσκεψη αυτή, που θα διεξαχθεί υπό την συμπροεδρία του γερουσιαστή Ουάτσον και του συνάδελφού μας κ. Κερ, Προέδρου της αντιπροσωπείας του Ευρωπαϊκού Κοινοβουλίου για τις σχέσεις με την Αυστραλία, είναι η 20ή αυτού του είδους και ο αριθμός αυτός αντικατοπτρίζει σαφώς την παλαιότητα των φιλικών σχέσεων που διατηρούμε με την Αυστραλία.
<P>
Αγαπητοί συνάδελφοι, σας εύχομαι πλήρη επιτυχία στις εργασίες σας και σας καλωσορίζω στο Ευρωπαϊκό Κοινοβούλιο.

<CHAPTER ID=6>
Ψηφοφορίες (συνέχεια)
<SPEAKER ID=55 NAME="Torres Marques">
Κύριε Πρόεδρε, ήθελα να ρωτήσω την Επιτροπή εάν, λόγω της μεγάλης υποστήριξης που έδωσε το Κοινοβούλιο σε αυτές τις προτάσεις, είναι διατεθειμένη να αποδεχθεί τις τροπολογίες μας.

<SPEAKER ID=56 NAME="Fischler">
Kύριε Πρόεδρε, αξιότιμοι κυρίες και κύριοι, θα ήθελα να σας επιβεβαιώσω αυτά που σας ανακοίνωσε ήδη ο κ. Flynn, ότι δηλαδή η Eπιτροπή μπορεί να αποδεχθεί μόνον την τροπολογία 5.

<SPEAKER ID=57 NAME="Torres Marques">
Κύριε Πρόεδρε, υπό τις συνθήκες αυτές, ζητώ την εκ νέου παραπομπή της έκθεσης αυτής στην επιτροπή. Θεωρούμε πολυ σημαντικό να συνεχιστεί η συζήτηση αυτή.
<P>
(Το Σώμα εγκρίνει την πρόταση εκ νέου παραπομπής της έκθεσης στην επιτροπή)

<SPEAKER ID=58 LANGUAGE="NL" NAME="Van Dijk">
Κύριε Πρόεδρε, λυπούμαι γιατί θα πρέπει να αναφερθώ για άλλη μία φορά σ'αυτή την υπόθεση. Συνέβη κάτι αξιοσημείωτο. Συζητούμε επί μακρόν γι'αυτή την έκθεση στην Επιτροπή για τα Δικαιώματα των Γυναικών, η οποία αφορά τις συντάξεις των γυναικών, και κατά τη διάρκεια αυτών των συζητήσεων φροντίσαμε ώστε η Ευρωπαϊκή Επιτροπή να είναι παρούσα. Δεν διαπιστώσαμε ότι υπήρχαν προβλήματα εκ μέρους των εκπροσώπων της Επιτροπής όσον αφορά τις εν λόγω τροπολογίες. Θεωρώ ιδιαίτερα περίεργο ότι επί του παρόντος η ολομέλεια βρίσκεται αντιμέτωπη με το γεγονός ότι η Επιτροπή απορρίπτει όλες τις τροπολογίες. Επίσης θεωρώ αδιανόητο να αγνοεί η Ευρωπαϊκή Επιτροπή τον τρόπο εργασίας του Κοινοβουλίου, γιατί φυσικά δεν είναι δυνατόν να επεξεργασθούμε με ταχείς ρυθμούς προτάσεις, οι οποίες θα εγκριθούν χωρίς αντιρρήσεις από το Συμβούλιο. Επομένως, σ'αυτή την περίπτωση, η καθυστέρηση δεν θα πρέπει να αποδοθεί στο Κοινοβούλιο, αλλά στην Επιτροπή. Θα ήθελα να ζητήσω από τον Επίτροπο Fischler να μεταφέρει τα ανωτέρω στο συνάδελφό του κ. Flynn.

<SPEAKER ID=59 NAME="Fischler">
Kύριε Πρόεδρε, κυρίες και κύριοι, κατ' αρχήν, σαφώς και θα ανακοινώσω στο συνάδελφο μου κ. Flynn όσα είπατε εδώ και, δεύτερον, μπορώ να σας πω κατ' εντολήν του, πως ευχαρίστως είναι διατεθειμένος να έλθει στην επιτροπή σας και να σας εξηγήσει τη θέση του.

<SPEAKER ID=60 NAME="Breyer">
Kύριε Πρόεδρε, θα ήθελα να επισημάνω πως εμείς στην αρμόδια επιτροπή, εκφράσαμε σαφέστατα την άποψή μας επί της νομικής βάσης. Θα ήθελα ωστόσο να παρακαλέσω την Oμάδα του Eυρωπαϊκού Λαϊκού Kόμματος να αποσύρει την τροπολογία 42, μια και οι ανώτατες ποσότητες καταλοίπων, για προϊόντα της οικολογικής γεωργίας, καθορίζονται στον κανονισμό 2092/91 και δεν μπορούν με κανένα τρόπο να καθοριστούν στην οδηγία αυτή, επειδή επί του θέματος αυτού υπάρχει ειδικός κανονισμός.
<P>
Kατά τα άλλα, θα ήθελα να επισημάνω στο Σεβαστό Σώμα ότι οι τροπολογίες 34, 36 και 40, που κατέθεσε η κ. Redondo, είναι προβληματικές, αφού αναφέρονται στο παράρτημα 6 της οδηγίας 91/414. Όπως όμως γνωρίζετε, το Eυρωπαϊκό Kοινοβούλιο ήγειρε αγωγή κατά του παραρτήματος αυτού, ενώπιον του Eυρωπαϊκού Δικαστηρίου, και αυτό, στις 18 Iουνίου, κήρυξε ανίσχυρο το παράρτημα 6 της οδηγίας, ώστε τώρα να γίνεται αναφορά σ' ένα παράρτημα που δεν υπάρχει.

<SPEAKER ID=61 NAME="Πρόεδρος">
Θα ήθελα να πληροφορήσω το Σώμα ότι οι τεχνικές υπηρεσίες του Κοινοβουλίου προχώρησαν ήδη στην προσαρμογή της διατυπώσεως των τροπολογιών μετά την απόφαση του Ευρωπαϊκού Δικαστηρίου.

<SPEAKER ID=62 NAME="Redondo Jimιnez">
Κύριε Πρόεδρε, μπορούμε να συμφωνήσουμε με την πρόταση της κ. Breyer να αποσύρουμε την τροπολογία αριθ. 42. Όμως δεν συμφωνούμε με τα όσα είπε σχετικά με τις τροπολογίες 34, 36 και 40, δεδομένου ότι αν πράγματι ακυρώθηκε η οδηγία, δεν ακυρώθηκε το παράρτημα.

<SPEAKER ID=63 LANGUAGE="DE" NAME="Breyer">
Θα ήθελα να πάρω και πάλι το λόγο. Kυρία Redondo, δεν κηρύχθηκε άκυρη η οδηγία, αλλά το παράρτημα 6. Παρουσιάσατε ακριβώς το αντίθετο, σαν να εξακολουθούν να ισχύουν τα παραρτήματα, αλλά όχι η οδηγία. Eπειδή επικρατεί μεγάλη σύγχυση στο σημείο αυτό, θα ήθελα να παρακαλέσω το Προεδρείο να το διευκρινίσει, ώστε το Kοινοβούλιο να μπορέσει να πάρει την απόφασή του, βάσει μιας σωστής πληροφόρησης.
<P>
Mετά την έγκριση της τροπολογίας αριθ. 40.

<SPEAKER ID=64 NAME="Balfe">
Kύριε Πρόεδρε, χωρίς να αναφέρομαι σε κάποιο άτομο ειδικά, θα μου επιτρεπόταν να υπενθυμίσω ότι υπάρχει μια απόφαση των Kοσμητόρων που επιβεβαιώνεται από το Προεδρείο, ότι τα κινητά τηλέφωνα δεν μπορούν να χρησιμοποιούνται εντός του Kοινοβουλίου. Θα μπορούσα να ζητήσω να γίνει σεβαστή η απόφαση αυτή;

<SPEAKER ID=65 NAME="Πρόεδρος">
Κύριε Μπάλφ, ευχαριστώ πολύ για την επισήμανση. Πράγματι, υπάρχει η απόφαση αυτή και ελπίζω ότι οι συνάδελφοι θα την σεβασθούν.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=66 LANGUAGE="NL" NAME="Oomen-Ruijten">
Κύριε Πρόεδρε, θα ήθελα να ζητήσω τη διακοπή της ψηφοφορίας. Μόλις ακούσαμε τον κύριο Herman. Έχουμε τροποποιήσει τη σειρά της διάταξης. Δεν είναι δυνατόν να ασχοληθούμε μόνο με την έκθεση Rocard και να αφήσουμε τις επόμενες. Θεωρώ ότι και οι συνάδελφοι δεν το βρίσκουν σωστό. Θα ήθελα να σας ζητήσω να διακόψουμε τώρα αμέσως.
<P>
(Το Σώμα απορρίπτει την πρόταση διακοπής της συνεδρίασης)

<SPEAKER ID=67 NAME="Hallam">
Kύριε Πρόεδρε, επί της διαδικασίας. H ψηφοφορία με τον τρόπο αυτό είναι παράλογη. Πλησιάζει η ώρα του γεύματος και δεν έχουμε ακόμα τελειώσει. Eίναι πράγματι καιρός η Διάσκεψη των Προέδρων να εξετάσει το χρονοδιάγραμμα των ψηφοφοριών μας, ώστε να εξασφαλιστεί μια λογική σειρά στα πράγματα αυτά. Πρόκειται για χάος και αυτό δεν μπορεί να συνεχιστεί.

<SPEAKER ID=68 NAME="Πρόεδρος">
Κύριε Χάλαμ, είναι σωστή η διαπίστωσή σας, αλλά δεν φταίει το Συμβούλιο για την ημερήσια διάταξη, την οποία καταρτίζουμε εμείς. Εμείς πρέπει να κάνουμε κάποιες άλλες ίσως σκέψεις.

<SPEAKER ID=69 LANGUAGE="FR" NAME="Rocard">
Κύριε Πρόεδρε, αν και δεν συνηθίζεται, δράττομαι της ευκαιρίας για να εκφράσω προσωπικά τη λύπη μου στον κ. Herman σχετικά με τον τρόπο διεξαγωγής όλων αυτών και να τον διαβεβαιώσω για τη φιλία μου. Δεν ευθύνομαι εγώ. Θα ήθελα να του εκφράζω την κατανοήσή μου και τη συγκίνησή μου. 

<SPEAKER ID=70 NAME="Fayot">
Για πρώτη φορά, ύστερα από πολύ καιρό, η κοινωνική Eυρώπη, με την οδηγία για την απόσπαση των εργαζομένων, κάνει «θετικά» οκτάστηλα.
<P>
Eνόψει των πολυάριθμων κινδύνων του κοινωνικού ντάμπινγκ, ιδιαίτερα στον κατασκευαστικό κλάδο, και εξαιτίας των προσωρινά αποσπαζομένων εργαζομένων από χώρες της EE, όπως και από τρίτες χώρες, ολοένα και περισσότερο γίνεται προφανές ότι ο ελεύθερος ανταγωνισμός στην εσωτερική αγορά και η πολιτική του ανοίγματος προς τις τρίτες χώρες, θα πρέπει να συνοδεύονται με κοινωνικά μέτρα, αν δεν θέλουμε να καταρρεύσει πολύ σύντομα ολόκληρο το κοινωνικό σύστημα.
<P>
H κυβέρνηση του Λουξεμβούργου, κατά τρόπον άξιον επιδοκιμασίας, ακολούθησε στο Συμβούλιο μια πολύ σκληρή γραμμή, ιδιαίτερα όσον αφορά τη χρονική διάρκεια του κατωφλίου, δηλαδή τη χρονική εκείνη περίοδο κατά την οποία δεν εφαρμόζονται οι μισθοί και οι κοινωνικές διατάξεις της χώρας υποδοχής. Tώρα, δεν υπάρχει πια μια τέτοια περίοδος; αυτό σημαίνει ότι, εκτός από ορισμένες ελάχιστες εξαιρέσεις, θα πρέπει να ισχύει πλήρως, τόσο η αξίωση για ελάχιστο μισθό όσο και η αξίωση για άδεια μετ' αποδοχών στη χώρα υποδοχής, και συνεπώς δεν είναι πλέον δυνατόν ένα κοινωνικό ντάμπινγκ.
<P>
Σημαντικός εδώ θα είναι ο έλεγχος. H αρχή που τηρήθηκε, ισχύει και συνάδει. Eπιπλέον, θα είναι απολύτως αναγκαίο να συνεργαστούν στενά τα κράτη μέλη της EE, για να επιβάλουν και να διασφαλίσουν τα δικαιώματα των εργαζομένων.
<P>
H οδηγία αυτή για την απόσπαση των εργαζομένων, όταν θα εφαρμοστεί, θα αποτελεί όχι μόνο πραγματική πρόοδο προς το συμφέρον των εργαζομένων, αλλά και πρόοδο για την εσωτερική αγορά, η οποία, παράλληλα με την ελευθερία των επιχειρηματιών, θα προδιαγράφει μια διασυνοριακή κοινωνική προστασία, με σαφήνεια και ακρίβεια.
<P>
Για το λόγο αυτό, η παρούσα έκθεση του συναδέλφου Helwin Peter θα πρέπει να υποστηριχθεί πλήρως και εξ ολοκλήρου.

<SPEAKER ID=71 NAME="Rending">
Δεν ήταν απλό πράγμα να καταλήξουμε σ' έναν αποδεκτό συμβιβασμό στο θέμα της απόσπασης των εργαζομένων.
<P>
Ένας τέτοιος συμβιβασμός, όμως, ήταν απαραίτητος για να βάλουμε τέρμα στο κοινωνικό ντάμπινγκ, ως συνέπεια της ελεύθερης παροχής υπηρεσιών στην εσωτερική αγορά. Πραγματικά είναι απαράδεκτο να υπονομεύονται εθνικοί κοινωνικοί νόμοι (όπως λ.χ. για τον ελάχιστο μισθό, τις κοινωνικές εισφορές, το εργατικό δίκαιο) με προσωρινά αποσπασμένους εργαζομένους από κράτη της EE ή από τρίτες χώρες, κι έτσι επιχειρήσεις που τηρούν τις νομοθετικές διατάξεις να εκτοπίζονται από προσφέρουσες επιχειρήσεις που αγνοούν τους όρους αυτούς.
<P>
Tο παρόν κείμενο δίνει τη δυνατότητα να απαγορευθεί αυτό το κοινωνικό ντάμπινγκ, από την πρώτη κιόλας μέρα της απόσπασης. Έτσι, το Συμβούλιο ακολούθησε στο θέμα αυτό το Kοινοβούλιο, πράγμα που θα πρέπει να υπογραμμιστεί ως θετικό. Bεβαίως, δίνεται και η δυνατότητα να μπορούν, είτε οι εθνικοί νομοθέτες είτε οι κοινωνικοί φορείς, να παρατείνουν αυτή την περίοδο κατωφλίου μέχρι ένα μήνα. Στο πνεύμα της επικουρικότητας, θα πρέπει να επιδοκιμαστεί αυτή η δυνατότητα εξαίρεσης, αν και το καλύτερο θα ήταν να βρεθεί μια ενιαία λύση για ολόκληρη την Eυρώπη.

<SPEAKER ID=72 NAME="Sjφstedt και Svensson">
Λυπούμαστε που το κοινό ψήφισμα δεν κατέστη αυστηρότερο και σαφέστερο, αλλά εφ' όσον όμως δείχνει μία θέληση προσανατολισμένη προς όφελος των εργαζομένων ψηφίζουμε ναι.
<P>
επί της σύστασης Πόλλακ
<SPEAKER ID=73 NAME="Dμez de Rivera Icaza">
Όλοι γνωρίζουμε ότι οι καλές προθέσεις αν δεν συνοδεύονται από πράξεις είναι λόγια του αέρα. Και δεν γίνεται να ειπωθεί καλύτερα, γιατί μια μεγαλύτερη ανταλλαγή πληροφοριών για την ατμοσφαιρική ρύπανση, δεν αρκεί από μόνη της για να καθαρίσει τον αέρα που αναπνέουμε.
<P>
Γι'αυτό, η Επιτροπή Περιβάλλοντος, Δημόσιας Υγείας και Προστασίας των Καταναλωτών επαναλαμβάνει τις τροπολογίες που παρουσίασε κατά την πρώτη ανάγνωση, ώστε να καταλάβουν το Συμβούλιο και η Επιτροπή ότι η εν λόγω πληροφόρηση πρέπει να δημοσιοποιηθεί και να μπορέσει να την έχει ο κάθε πολίτης για τον έλεγχό της.
<P>
Όλοι ξέρουμε, ακόμα και οι πολιτικοί, ότι η ατμοσφαιρική ρύπανση είναι ένα από τα φλέγοντα προβλήματα στις πόλεις της Ένωσης, εξ ου και η ανάγκη να εγκριθούν οι τροπολογίες που παρουσιάζει εκ νέου η κ. Pollack, και που θα έχουν την ψήφο μου.

<SPEAKER ID=74 NAME="Rovsing">
Η συνεργασία για την κατάρτιση και την ανταλλαγή βάσιμων στοιχείων σχετικά με τη ρύπανση της ατμόσφαιρας στα κράτη μέλη αποτελεί σημαντικό μέρος των προσπαθειών για την καταγραφή των βασικότερων πηγών ρύπανσης και, ως εκ τούτου, αποτελεί απαραίτητη προϋπόθεση για την πιο συστηματική καταπολέμηση της αυξανόμενης ατμοσφαιρικής ρύπανσης.
<P>
Ως γνωστόν, έχουν ήδη καθοριστεί οριακές τιμές της ΕΕ για την εκπομπή μιας σειράς βλαβερών ουσιών στην ατμόσφαιρα, συμπεριλαμβανόμενων του CO2 , του μολύβδου και του όζοντος. Ωστόσο, όπως επεσήμανε η Επιτροπή Περιβάλλοντος κατά την πρώτη ανάγνωση της παρούσας πρότασης, τα μέχρι τώρα κοινοτικά μέτρα στον τομέα είχαν έναν υπερβολικά σποραδικό, για να μην πει κανείς σχεδόν τυχαίο χαρακτήρα. Συνεπώς, πρέπει να ισχύουν ομοιόμορφοι κανόνες για τον καθορισμό των οριακών τιμών όσον αφορά την εκπομπή όλων των βλαβερών ουσιών. Εξυπακούεται ότι οι οριακές αυτές τιμές πρέπει να καθορίζονται βάσει όσο το δυνατό πιο ολοκληρωμένων στοιχείων για το περιβάλλον.
<P>
Δυστυχώς, σύμφωνα με την υπό εξέταση πρόταση, επιβάλλεται στα κράτη μέλη μόνο η υποχρέωση να κοινοποιούν δεδομένα για τις ρυπαντικές ουσίες που μετρούν εκ των προτέρων σε διαρκή βάση. Με την τροπολογία για μια αναθεώρηση της πρότασης μετά από δύο χρόνια, η Επιτροπή Περιβάλλοντος του Ευρωπαϊκού Κοινοβουλίου τόνισε την επιθυμία της να καταστούν σύντομα πιο αυστηρές οι μεμονωμένες διατάξεις της πρότασης.
<P>
Στο πλαίσιο αυτό, έχει καθοριστική σημασία η πλήρης πρόσβαση του κοινού στα συλλεγόμενα δεδομένα. Είναι ευχάριστο το γεγονός ότι η Επιτροπή αποδέχθηκε το μεγαλύτερο μέρος των τροπολογιών του Κοινοβουλίου από την πρώτη ανάγνωση, συμπεριλαμβανόμενης συγκεκριμένα και μιας οδηγίας για τη συμμετοχή του νεοσυσταθέντος Ευρωπαϊκού Οργανισμού Περιβάλλοντος στις εργασίες συλλογής, αξιολόγησης και περαιτέρω διαβίβασης των σχετικών δεδομένων των μετρήσεων.
<P>
επί της σύστασης Βέρτζιν
<SPEAKER ID=75 NAME="Rovsing">
Για την παρούσα σύσταση του εισηγητή της Επιτροπής Περιβάλλοντος κ. Ivar Virgin, μπορώ μόνο να αναφέρω ότι ο εισηγητής είχε ήδη καταβάλει τον περασμένο χρόνο και τον Ιανουάριο του τρέχοντος έτους μια αξιόλογη, βάσιμη και έντονη προσπάθεια ώστε να ευθυγραμμισθεί η Επιτροπή με το Ευρωπαϊκό Κοινοβούλιο στο θέμα της παρακολούθησης και του ελέγχου της μεταφοράς επικίνδυνων αποβλήτων στο εσωτερικό της Κοινότητας και κατά την είσοδο και την έξοδό τους από την επικράτεια των κρατών μελών της ΕΕ. Δυστυχώς, όπως προκύπτει από την κοινή θέση του Συμβουλίου, δεν κατέστη δυνατό να μεταπειστεί το Συμβούλιο των Υπουργών ότι είναι αναγκαία η συνεπής εφαρμογή της αρχής της επικουρικότητας και της αρχής της πρόληψης στο πλαίσιο αυτό. Τα απόβλητα πρέπει στο εξής να υφίστανται επεξεργασία όσο το δυνατόν πλησιέστερα προς το μέρος όπου δημιουργούνται. Όπως έχει σήμερα η κατάσταση, το Κοινοβούλιο δεν έχει άλλη δυνατότητα από το να ακολουθήσει τη σύσταση του εισηγητή, δηλαδή να καταθέσει εκ νέου τις τροπολογίες που ενέκρινε κατά την πρώτη ανάγνωση της πρότασης για αναθεώρηση του κανονισμού ΕΟΚ 259/93 σε προγενέστερο χρονικό σημείο του τρέχοντος έτους.

<SPEAKER ID=76 NAME="Sandbζk">
Μπορούμε να ευγνωμονούμε μια τρίτη χώρα, δηλαδή τη Νορβηγία, για το ότι η Επιτροπή άλλαξε γνώμη και συμπεριέλαβε στη σύστασή της την πρόταση να απαγορευθεί και η εξαγωγή αποβλήτων για επαναχρησιμοποίηση από χώρες του ΟΟΣΑ σε χώρες που δεν είναι μέλη του οργανισμού αυτού.
<P>
Ωστόσο, θεωρώ σημαντικό να επισημάνω ότι οι εργασίες για μια βιώσιμη ανάπτυξη, όπου η ποσότητα των παραγόμενων αποβλήτων πρέπει να μειωθεί στο απόλυτο ελάχιστο, πρέπει να συνεχιστούν. Κατά την πρώτη ανάγνωση είχα ήδη προτείνει να καταρτισθεί ένας κατάλογος που να έχει ένα μόνο χρώμα, δηλαδή κόκκινο. Επιμένω στην πρόταση αυτή.
<P>
Δεν μπορώ επίσης να μην αναφέρω για μια ακόμη φορά ότι είναι τραγελαφικό το γεγονός ότι η Επιτροπή απείλησε τη Δανία με προσφυγή στο Δικαστήριο σε περίπτωση που θα κατέθετε τροπολογίες οι οποίες θα είχαν ως αποτέλεσμα να καταστούν αυστηρότεροι οι κανόνες για το περιβάλλον. Χαίρομαι που η Επιτροπή άλλαξε τώρα πλήρως γνώμη και συμφωνεί με το Κοινοβούλιο.
<P>
Ψήφισα υπέρ της παρούσας σύστασης της Επιτροπής Περιβάλλοντος, Δημόσιας Υγείας και Προστασίας των Καταναλωτών, επειδή η έγκριση των τροπολογιών του Κοινοβουλίου αποτελεί θετικό βήμα προς τη σωστή κατεύθυνση όσον αφορά το περιβάλλον. Όπως αναφέρει ο εισηγητής στην έκθεσή του, τα είδη που αναφέρονται στο νέο παράρτημα ΙΙα δεν πρέπει να είναι δυνατό να εξάγονται, επειδή δεν υπάρχει καμία εγγύηση ότι οι χώρες εισαγωγής μπορούν να κάνουν περιβαλλοντικά συνετή χρήση του παραρτήματος αυτού. Ελπίζω ότι το Συμβούλιο θα συμμεριστεί την άποψη της Επιτροπής και του Κοινοβουλίου.
<P>
επί της σύστασης Βαν Πούττεν
<SPEAKER ID=77 NAME="Lulling">
Ως συντάκτρια γνωμοδότησης σχετικά με την πρόταση κανονισμού «Cites», θα ήθελα να εκφράσω την ιδιαίτερη ικανοποίησή μου, επειδή η κοινή πρόταση του Συμβουλίου συμφωνεί με τη γνωμοδότηση που υπέβαλε σε πρώτη ανάγνωση η Επιτροπή Οικονομικής, Νομισματικής και Βιομηχανικής Πολιτικής. Πράγματι, στόχος του κειμένου δεν είναι πλέον ο εγκλεισμός ειδών άγριας πανίδας και χλωρίδας για μη εμπορικούς σκοπούς, όπως προκύπτει από την αλλαγή του τίτλου του κανονισμού.
<P>
Ωστόσο, το κείμενο εξακολουθεί να παρουσιάζει μια έλλειψη στο άρθρο 9, βάσει του οποίου κάθε μετακίνηση των αντιπροσωπευτικών δειγμάτων που καλύπτονται από το Παράρτημα Α προϋποθέτει έγκριση, γεγονός που θα δυσκόλευε τις αρμόδιες αρχές, για να μην πούμε ότι θα τις παρέλυε. Πράγματι, σε αυτές θα απευθύνονταν καθημερινά αιτήματα «προαπαιτούμενης έγκρισης» από ιεαρακοτρόφους, οι οποίοι, απολύτως φυσικά - και νόμιμα - μετακινούνται διαρκώς.
<P>
Η ομάδα μου κατέθεσε τροπολογία για τη διόρθωση αυτού που θεωρώ ατυχία στην πορεία της κοινής θέσης, επειδή δεν υπάρχει λόγος να απαγορευθεί ουσιαστικά η ιερακοτροφία στην Ευρωπαϊκή Ένωση. Λυπούμαι που το Κοινοβούλιο δεν ενέκρινε την τροπολογία αυτή.
<P>
Με εξαίρεση του προαναφερθέντος θέματος, η κοινή θέση είναι αποδεκτή και δεν υπάρχει βεβαίως λόγος να την απορρίψουμε.

<SPEAKER ID=78 NAME="des Places">
Η ομάδα μας κατέθεσε έξι τροπολογίες σχετικά με την έκθεση της κ. van Putten.
<P>
Το εμπόριο των ειδών άγριας πανίδας και χλωρίδας πρέπει να διέπεται από κανονιστικές ρυθμίσεις και να ελέγχεται. Το ίδιο ισχύει, φυσικά, και για την προστασία ορισμένων ειδών που ενδεχομένως να τεθούν σε κίνδυνο στο πλαίσιο των σημερινών οικολογικών, περιβαλλοντικών και οικονομικών συνθηκών.
<P>
Ωστόσο, υπερβολικά μεγάλος αριθμός περιορισμών, αδεξιοτήτων και κανονιστικών ρυθμίσεων μπορεί να οδηγήσει σε αποτελέσματα αντίθετα από τα επιθυμητά. Γι'αυτόν ακριβώς το λόγο η ομάδα μου καταψήφισε ορισμένες τροπολογίες που κατέθεσε η Επιτροπή Περιβάλλοντος, Δημόσιας Υγείας και Προστασίας των Καταναλωτών. Αναφέρομαι ειδικά στην τροπολογία 12, η οποία καταργεί τη δυνατότητα χρήσης ειδών άγριας πανίδας και χλωρίδας για ερευνητικές ή εκπαιδευτικές δραστηριότητες, στοχεύοντας στην προστασία ή στη διατήρηση διαφόρων ειδών. Είναι απαραίτητο οι φοιτητές και οι ερευνητές μας να μπορούν να εργάζονται με πραγματικά δείγματα παρά με φωτογραφίες ή άλλου είδους υλικό καλούμενο «παιδαγωγικό».
<P>
Οι έξι τροπολογίες που προτείνει η ομάδα μου στοχεύουν στην προστασία της παραδοσιακής δραστηριότητας της ιερακοτροφίας. Γνωρίζουμε όλοι ότι υπάρχουν θεάματα όπου χρησιμοποιούνται γεράκια και αρπακτικά. Τα θεάματα αυτά δίνουν τη δυνατότητα να επιδειχθούν στο κοινό οι καταπληκτικές ικανότητες αυτών των ζώων και να εκτιμηθούν από τους περισσότερους πολίτες της Ένωσης. Θα ήταν γελοίο να καταργηθεί η παιδαγωγική αυτή δυνατότητα και να λησμονείται ότι οι άνθρωποι κυνηγούσαν για πολύ καιρό τα εν λόγω ζώα λόγω της αρνητικής εικόνας που είχαν σχηματίσει για αυτά.
<P>
Ακουσα με ικανοποίηση - δια στόματος της Επιτρόπου κ. Bjerregaard - την απάντηση της Επιτροπής, η οποία δέχεται την πρότασή μας, επειδή απλά διέπεται από λογική. Ελπίζω η πλειοψηφία των συναδέλφων μου να εγκρίνει αυτή η θέση, κατά την ψηφοφορία στην ολομέλεια.
<P>
επί της έκθεσης Μπράιερ
<SPEAKER ID=79 NAME="Amadeo">
Τα ανώτατα όρια των υπολοίπων των φυτοφαρμάκων στα αγροτικά προϊόντα που αντιστοιχούν σε 0, 01 mg/kg για κάθε ουσία και σε 0, 005 mg/kg για το σύνολό τους, που προβλέπονται από την πρόταση τροποποίησης, θα έχουν βαρύτατες επιπτώσεις στην παραγωγή και στην κατανάλωση των τροφίμων στην ΕΚ, όπως και στην παραγωγικότητα και την ανταγωνιστικότητα των ευρωπαίων παραγωγών αγροτικών προϊόντων και στις διεθνείς εμπορικές προδιαγραφές.
<P>
Το σημερινό σύστημα προσδιορισμού, κατά την παροχή αδείας (καταγραφής) των μεμονωμένων ορίων των υπολοίπων για κάθε ουσία και κάθε καλλιέργεια όπου χρησιμοποιείται, λειτουργεί σε διεθνές επίπεδο εδώ και 30 χρόνια. Το εν λόγω σύστημα έχει αξιολογηθεί και τελειοποιηθεί από τη FAO, από την Παγκόσμια Οργάνωση Υγείας και την Codex Alimentarius με στόχο την προώθηση του διεθνούς εμπορίου τροφίμων, αποκλείοντας τους τοξικούς και υγειονομικούς κινδύνους. Δεν έχει ποτέ δημιουργήσει προβλήματα και ακολουθείται από όλες τις κυριότερες ανεπτυγμένες και αναπτυσσόμενες χώρες.
<P>
Πράγματι, σήμερα η χρησιμοποίηση κάθε μιας ουσίας επιτρέπεται σε μία ή περισσότερες καλλιέργειες σύμφωνα με μεθόδους χρησιμοποίησης που έχουν ειδικώς καθορισθεί και για κάθε μια τους έχει ορισθεί ένα ανώτατο όριο υπολοίπου (ΑΟΥ).
<P>
Αυτό το υπόλοιπο είναι η ανώτατη συγκέντρωση υπολοίπου της συγκεκριμένης ουσίας που μπορεί να επιτευχθεί με τη σωστή χρήση του προϊόντος, με επαρκή και ευρέα περιθώρια για την ασφάλεια του ανθρώπου.
<P>
Ο σεβασμός του ορίου, εκτός από την ανώτατη δυνατή ασφάλεια για τον άνθρωπο, εγγυάται τη σωστή χρησιμοποίηση του προϊόντος. Σύμφωνα με όσα έχω εκθέσει είναι προφανές ότι τα ΑΟΥ δεν συνδέονται με τα περιβαλλοντικά προβλήματα, τα οποία εξετάζει η οδηγία 91/414, αλλά εφαρμόζονται αποκλειστικά για να επιτευχθεί η ανώτατη δυνατή προστασία του ανθρώπου από κινδύνους για την υγεία του.
<P>
Γι αυτό το λόγο το αίτημα του εν λόγω εγγράφου για την υιοθέτηση ενός ενιαίου ορίου υπολοίπων σε όλα τα προϊόντα δεν δικαιολογείται.
<P>
Το αποτέλεσμα της υιοθέτησης ενός ενιαίου πολύ χαμηλού ΑΟΥ(ανωτάτου ορίου υπολοίπου) θα ήταν η κατάργηση του μεγαλυτέρου μέρους των χρήσεων των φυτοφαρμάκων, ειδικότερα για τις καλλιέργειες των οπωροκηπευτικών στις μεσογειακές χώρες.
<P>
Επιπλέον, δεν υπάρχουν προφανή τεχνικοεπιστημονικά στοιχεία για τους ενδεχόμενους κινδύνους στην υγεία από το άθροισμα των υπολοίπων, ούτε είναι γνωστές οι επιστημονικές βάσεις για να μπορούμε να ορίσουμε τα συνολικά όρια των υπολοίπων (γιατί 0, 05 mg/kg και όχι 0, 004 ή 0, 006; )
<P>
Η οικονομική και κοινωνική ζημία στην ιταλική γεωργία δεν θα μπορούσε σε καμία περίπτωση να αντισταθμισθεί με την υιοθέτηση εναλλακτικών τεχνικών όπως η βιολογική γεωργία.
<P>
Γι αυτό το λόγο, η εγκατάλειψή του υπέρ νέων κριτηρίων θα είχε σοβαρές συνέπειες στο διεθνές εμπόριο των αγροτικών προϊόντων, τόσο εισαγομένων όσο και εξαγομένων από την Κοινότητα, με δραματικά αρνητικές αγροτικές, οικονομικές και κοινωνικές επιπτώσεις.
<P>
Από την άλλη πλευρά, έχει ευρέως αποδειχθεί ότι τα φυτοφάρμακα είναι απαραίτητα για να εξασφαλισθούν οι ανάγκες σε τρόφιμα, οι οποίες αυξάνουν συνεχώς μαζί με τον παγκόσμιο πληθυσμό.
<P>
Στην Ιταλία η υιοθέτηση της ολοκληρωμένης χρήσης χημικών και βιολογικών μέσων, η προσπάθεια εκλογίκευσης των χρήσεων, η τεχνική πρόοδος και η ανάπτυξη νέων προϊόντων έχουν επιτρέψει ήδη μια μείωση περίπου κατά 25 % της ποσότητας των χρησιμοποιουμένων φυτοφαρμάκων.
<P>
Αποδεχόμαστε συνεπώς την εξεταζόμενη πρόταση υπογραμμίζοντας όμως ότι θα καταψηφίσουμε όλες τις τροπολογίες που προτείνει η Επιτροπή Περιβάλλοντος, ειδικότερα τις τροπολογίες αριθ. 1, 6, 7, 8, 9, 10, 11, 12, 13, 14, 20, 22, 23, 24 και 31, που αφορούν τροποποιήσεις των ΑΟΥ.
<P>
επί της έκθεσης Ροκάρ
<SPEAKER ID=80 LANGUAGE="FR" NAME="Berthu">
Κύριε Πρόεδρε, η ανεργία αντιπροσωπεύει ένα τέτοιο κυκεώνα για τις χώρες της Ευρώπης και το πεδίο δράσης των κυβερνήσεων εμφανίζεται τόσο αδύναμο μέσα σ' ένα περιβάλλον ελεύθερων συναλλαγών, αμυντικής συρρίκνωσης των διαφόρων κοινωνικοεπαγγελματικών κατηγοριών και, για μερικούς από εμάς, νομισματικής υπερτίμησης που, μοιραία, καταλήγουμε να εξετάζουμε παράδοξες λύσεις, τις οποίες αρχικά είχαμε αποκλείσει. Προς το παρόν δεν είναι όλα ρόδινα.
<P>
Είναι δελεαστικό, για παράδειγμα, να λέμε ότι τα χρήματα που δίνονται σήμερα στους άνεργους θα μπορούσαν να χρησιμοποιηθούν καλύτερα αν δίνονταν στις επιχειρήσεις, προκειμένου οι τελευταίες να μειώσουν το χρόνο εργασίας του προσωπικού τους και να προσλάβουν νέους μισθωτούς. Δυστυχώς, η θεωρητική αυτή ισορροπία είναι σαφώς δυσκολότερη στην πράξη, ενώ διαπιστώνουμε αναπόφευκτα ότι η έκθεση Ροκάρ -παρόλη την εμπειρία του εισηγητή της ο οποίος υπήρξε πρωθυπουργός της Γαλλίας- προτείνει, όχι ουσιαστικές λύσεις, αλλά απλά πεδία προβληματισμού που πολλές φορές έχουν αμφισβητηθεί, στα οποία η Επιτροπή καλείται να εμβαθύνει και τα οποία δεν χρησιμεύουν τελικά σε τίποτα άλλο παρά στην ονειροπόληση του κόσμου.
<P>
Την πολιτική αυτή βαραίνει, στην πραγματικότητα, μια σοβαρή προβληματική. Για να μην φανεί ως κοινωνική υποτροπή ή ανακατανομή της πενίας, θα έπρεπε να περιλαμβάνει μισθολογικές αποζημιώσεις, αλλά στην περίπτωση αυτή, ακόμα και αν ληφθεί υπόψη η οικονομία που επιτυγχάνεται σε όρους αποζημίωσης ανεργίας, διατρέχει τον κίνδυνο να αποδειχθεί πολυδάπανη και, επομένως, να εκμηδενίσει τις θέσεις εργασίας που επιδιώκει να δημιουργήσει. Προς αποφυγήν του φαύλου αυτού κύκλου, ο προσανατολισμός αυτός οφείλει να παραμείνει συνετός, συμβατικός και κυρίως, να μην στοιχίσει στις δημόσιες οικονομίες περισσότερα από το εξοικονομηθέν ποσόν σε αποζημιώσεις ανεργίας.
<P>
Στην πραγματικότητα, δεν πρέπει να αντιμετωπίζουμε την κατάσταση αποσπασματικά. Η τάση του αιώνα για μείωση του χρόνου εργασίας έχει σήμερα εξασθενίσει στις αναπτυσσόμενες χώρες, λόγω του καθεστώτος ελεύθερων συναλλαγών και της ύπαρξης ανταγωνιστών οι οποίοι δεν υπακούουν στους ίδιους κοινωνικούς κανόνες με εμάς. Οσο αυτό το πρόβλημα θα παραμένει άλυτο, είτε εξαιτίας μιας εκούσιας πολιτικής είτε, πολύ πιο μακροπρόθεσμα, μιας σταδιακης διεθνούς εξισορρόπησης, η μείωση του χρόνου εργασίας δεν θα μπορεί να αποτελέσει το αντικείμενο μιας γενικής πολιτικής, παρά μόνο το αντικείμενο μεμονομένων εμπειριών.

<SPEAKER ID=81 NAME="Burenstam Linder, Carlsson, Cederschiφld, Stenmarck και Virgin">
Το Ευρωκοινοβούλιο ψήφισε σήμερα να ζητηθεί από την Επιτροπή να μελετήσει πώς θα μπορέσουν να δημιουργηθούν περισσότερες θέσεις εργασίας, μέσω μείωσης του χρόνου εργασίας με πλήρη οικονομική αποζημίωση γι'αυτούς των οποίων ο χρόνος εργασίας θα μειωθεί.
<P>
Εμείς οι Σουηδοί βουλευτές της ομάδας του ΕΛΚ - ψηφίσαμε εναντίον αυτής της έκθεσης. Θεωρούμε ότι είναι λάθος να δίνονται υποσχέσεις στους πολίτες ότι υπάρχουν απλές θαυματουργές λύσεις για την ανεργία. Οι Σοσιαλιστές προτείνουν τώρα αφενός να εγγραφεί ένα κεφάλαιο για την απασχόληση στην Συνθήκη της ΕΕ, αφ'ετέρου να μειωθεί ο χρόνος εργασίας. Αυτό σημαίνει μόνον ότι δημιουργούν στους πολίτες ψευδείς προσδοκίες οι οποίες αργότερα δεν θα μπορούν να εκπληρωθούν.
<P>
Μόνο μέσω της απελευθέρωσης της αγοράς εργασίας, της βελτιωμένης γενικής εκπαίδευσης, της υψηλής εκπαίδευσης ώστε να παραχθούν τεχνολογίες αιχμής στην παραγωγή, τους λογικούς όρους εργασίας για τις μικρές επιχειρήσεις, καθώς και χαμηλότερη φαρολογική πίεση η οποία ενθαρρύνει ίδιες προσπάθειες θα έχουμε αυξημένη απασχόληση.

<SPEAKER ID=82 NAME="Correia">
Εξ ονόματος των πορτογάλων βουλευτών του Ευρωπαϊκού Σοσιαλιστικού Κόμματος, πρέπει να εξηγήσω τους λόγους για τους οποίους υπερψηφίζουμε την έκθεση Ροκάρ, παρά τις κάποιες παρατηρήσεις στις οποίες μας οδηγεί.
<P>
Η πρώτη από τις παρατηρήσεις αυτές αφορά την τεράστια ποικλία καταστάσεων σχετικά με την απασχόληση, από χώρα σε χώρα, που δύσκολα συμβιβάζονται με λύσεις που εφαρμόζονται ομοιόμορφα στις διάφορες χώρες. Πραγματικά, μία λύση αυτού του τύπου μπορεί να είναι καλή για μία ευρωπαϊκή χώρα με μία προχωρημένη οικονομική και κοινωνική διάρθρωση και να μην έιναι κατάλληλη για χώρες όπως, για παράδειγμα, η Πορτογαλία, όπου τα μισθολογικά επίπεδα είναι πολύ πιο χαμηλά και το ποσοστό ανεργίας δεν αγγίζει ακόμη ανησυχητικούς αριθμούς.
<P>
Η δεύτερη παρατήρηση σχετίζεται με την ανάγκη των λιγότερο αναπτυγμένων χωρών, όπως η Πορτογαλία, να προσπαθήσουν να εντείνουν το ρυθμό της οικονομικής τους ανάπτυξης, για να προσεγγίσουν τις πιο αναπτυγμένες χώρες και, με τον τρόπο αυτό, να έχουν ελπίδες ότι θα δημιουργήσουν διαρκείς και καλύτερα αμοιβόμενες θέσεις εργασίας. Αυτή είναι η στρατηγική την οποία ευνοεί η πορτογαλική κυβέρνηση και την οποία υποστηρίζουμε.
<P>
Ωστόσο, παρά τις παρατηρήσεις αυτές και τις αμφιβολίες, θα υπερψηφίσουμε την έκθεση, διότι οδηγεί σε προβληματισμό και σε μία συζήτηση απαραίτητη στην ευρωπαϊκή κοινωνία, κυρίως όσον αφορά τη σχέση εργασίας/ελεύθερου χρόνου, απασχόλησης/αμοιβής, λαμβάνοντας υπόψη τις τεχνολογικές προόδους και τις μεταβολές που αντιπροσωπεύουν αυτές στην οργάνωση των σύγχρονων κοινωνιών.
<P>
Πρόκειται για μία σημαντική πολιτική και πνευματική συμβολή την οποία μας προσφέρει ο κ. Michel Rocard χωρίς, ωστόσο, να εξαντλεί την αναζήτηση νέων λύσεων για τη μαζική ανεργία η οποία πλήττει σήμερα τις ευρωπαϊκές κοινωνίες, ανεργία η οποία εμφανίζεται ως διαρθρωτική, η οποία συνταράζει τις κυβερνήσεις και τους πολίτες και, όπως φαίνεται, αντιστέκεται σε όλες τις θεραπευτικές αγωγές που έχουν υιοθετηθεί.

<SPEAKER ID=83 NAME="Crowley">
H μείωση του χρόνου εργασίας ως λύση για την κρίση της ανεργίας στην Eυρώπη είναι μία πρόταση που ξεπερνάει τη λογική.
<P>
H νέα παγκόσμια αγορά στην οποία ανταγωνιζόμαστε απαιτεί να είμαστε όσο το δυνατόν περισσότερο ανταγωνιστικοί. H εισαγωγή μέτρων, που επιβάλλουν πρόσθετα κόστη στην παραγωγή αγαθών, είναι κάτι το οποίο πρέπει να εξεταστεί με ιδιαίτερη προσοχή.
<P>
H ελαστικότητα στην οργάνωση του χρόνου εργασίας με τρόπο ώστε να μην παραβιάζει τα βασικά δικαιώματα των εργαζόμενων θα μπορούσε να αποτελεί μέρος μιας ολοκληρωμένης λύσης για την ανεργία.
<P>
Ωστόσο, οι προτάσεις του κυρίου Rocard αναφέρονται μόνο επιφανειακά στους άλλους μηχανισμούς, οι οποίοι θα μπορούσαν να συμβάλλουν στον απώτερο στόχο μας, δηλαδή τη δημιουργία περισσότερων ευκαιριών απασχόλησης.
<P>
Eιδικότερα, η έλλειψη ανάλυσης κόστους για τους τομείς των μικρομεσαίων και των πολύ μικρών επιχειρήσεων έρχεται σε αντίθεση με άλλες ενέργειες της Kοινότητας για να στηρίξει τους εν λόγω τομείς - όπως για παράδειγμα, το τρίτο πολυετές πρόγραμμα για τις MME - Αρθρο 118 της Συνθήκης- και οι οποίοι αναγνωρίζονται από όλους ως η κινητήρια δύναμη για την αύξηση της απασχόλησης και την οικονομική ανάπτυξη στην Eυρώπη.
<P>
H βαθμιαία σταθερή προσέγγιση βγάζει στο περιθώριο άτομα με χρόνια εμπειρίας και γνώσης στον τομέα. Περισσότεροι κανονισμοί στον τομέα της απασχόλησης θα δυσχεράνουν τη δημιουργία θέσεων εργασίας.
<P>
Tην ώρα που μιλάμε, η Oδηγία για το χρόνο εργασίας δεν έχει ακόμα μεταφερθεί στις εθνικές νομοθεσίες πολλών χωρών και βέβαια θα πρέπει να διδαχτούμε από τις δυσκολίες που προέκυψαν εξαιτίας της νομοθεσίας αυτής.
<P>
H κατάργηση των υπερωριών θα αποτελούσε ιδιαίτερη διάκριση σε βάρος ορισμένων τομέων, όπου ένα υψηλό ποσοστό εποχικής απασχόλησης επιφέρει προστιθέμενο κόστος.
<P>
Για τους λόγους αυτούς δεν μπορώ να στηρίξω την έκθεση, αν και πολλά απ' όσα περιέχει με βρίσκουν απόλυτα σύμφωνο.
<P>
Tα συγχαρητήριά μου στον κύριο Rocard για την αυστηρότητα και την επιμονή του.

<SPEAKER ID=84 NAME="Εφραιμίδης">
Στις σημερινές συνθήκες, που το πρόβλημα της απασχόλησης και το φάσμα της ανεργίας βρίσκεται στο επίκεντρο των προβληματισμών των εργαζομένων, είναι επιτακτική ανάγκη η εξεύρεση αξιόπιστων και αποτελεσματικών λύσεων.
<P>
Σ'αυτές τις συνθήκες, η μείωση του χρόνου εργασίας χωρίς μείωση των αποδοχών θα μπορούσε να αποτελέσει αποφασιστικό βήμα για την αντιμετώπιση του προβλήματος και θα εξασφάλιζε το βιοτικό επίπεδο των εργαζομένων και τη δημιουργία νέων θέσεων εργασίας.
<P>
Ο κ. Ροκάρ, όμως, συμφωνεί με την άποψη για μείωση των αποδοχών του εργαζομένου, αντίστοιχη με τη μείωση του χρόνου εργασίας. Το καινοτόμο, υποτίθεται, στην πρότασή του συνίσταται στην αντιστάθμιση της απώλειας εισοδήματος με κρατικές δαπάνες που θα προκύψουν, όπως αναφέρει, από την εξοικονόμηση τμήματος των δαπανών των κρατών μελών υπέρ των ανέργων. Η αντιστάθμιση, αναφέρει, θα μπορούσε να έχει είτε τη μορφή άμεσης επιδότησης, είτε τη μορφή μείωσης των εργοδοτικών εισφορών π.χ. για τις πρώτες 32 ώρες εργασίας και αύξησή τους για τις επιπλέον ώρες. Εμείς διαφωνούμε με την αντίληψη αυτή, που ουσιαστικά αφήνει άθικτη την εργοδοσία από κάθε συμβολή στην αντιμετώπιση της κρίσης. Πριν, μας έλεγαν ότι το κόστος πρέπει να το υποστούν οι εργαζόμενοι. Τώρα, πρέπει να το υποστούν οι οργανισμοί κοινωνικής ασφάλισης. Τη στιγμή που οι οργανισμοί αυτοί αντιμετωπίζουν σοβαρότατα προβλήματα, η εξοικονόμηση δαπανών θα μπορούσε να χρησιμοποιηθεί για την εξυγίανση της χρηματοοικονομικής τους κατάστασης και τη βελτίωση του επιπέδου της δημόσιας κοινωνικής ασφάλισης. Παράλληλα, η δεύτερη εκδοχή οδηγεί και στη μείωση των αποδοχών των εργαζομένων και τη μείωση των εργοδοτικών εισφορών, δηλαδή οι μόνοι κερδισμένοι από μια τέτοια ρύθμιση είναι οι εργοδότες.
<P>
Παράλληλα, ο εισηγητής προτείνει σειρά μέτρων για την ενίσχυση της απορρύθμισης της αγοράς εργασίας και της ελαστικοποίησης της οργάνωσης του χρόνου εργασίας. Η πραγματικότητα, όμως, αποδεικνύει ότι αντίθετα τέτοιες πρακτικές οδηγούν στην αύξηση των απολύσεων, την επιμήκυνση του χρόνου εργασίας, την επέκταση του κοινωνικού ντάμπινγκ.
<P>
Για τους λόγους αυτούς, εμείς θα καταψηφίσουμε την έκθεση. Κατά τη γνώμη μας, μια πολιτική αντιμετώπισης της ανεργίας πρέπει να βασίζεται στη μείωση του χρόνου εργασίας χωρίς μείωση των αποδοχών, τη μείωση και σταδιακή κατάργηση των υπερωριών, την προώθηση παραγωγικών επενδύσεων, κύρια σε κλάδους εντάσεως εργασίας, την αντιμετώπιση του προβλήματος των μετεγκαταστάσεων προς τρίτες χώρες φτηνού εργατικού κόστους. Τα μέτρα αυτά πρέπει να συνοδεύονται από μια πολιτική στήριξης του εισοδήματος των εργαζομένων στα πλαίσια της ανάγκης ενίσχυσης της κατανάλωσης και παρεπόμενα της παραγωγής και της απασχόλησης.

<SPEAKER ID=85 NAME="Fayot">
Ακόμα κι αν το Λουξεμβούργο, με 3 % ποσοστό ανεργίας, δεν έχει τα προβλήματα απασχόλησης που έχουν άλλες χώρες της ΕΕ, η απασχόληση αποτελεί ζήτημα σοβαρής ανησυχίας στη χώρα μου. Γι' αυτό και η έκθεση του Μισέλ Ροκάρ πρέπει να αντιμετωπιστεί με σοβαρότητα από το Μεγάλο Δουκάτο.
<P>
Η μείωση του χρόνου εργασίας αποτελεί θέμα ταμπού για τους εργοδότες οι οποίοι φοβούνται ενδεχόμενη αύξηση των δαπανών τους, για τους μισθωτούς οι οποίοι φοβούνται ενδεχόμενη μείωση των εισοδημάτων τους, για τις κυβερνήσεις οι οποίες οχυρώνονται πίσω από την συμβατική ελευθερία των κοινωνικών εταίρων τους.
<P>
Στο Λουξεμβούργο, το ζήτημα της μείωσης του χρόνου εργασίας δεν έχει ποτέ πραγματικά θιχτεί, εφόσον η επίσημη ισχύουσα θέση είναι ότι σε μια μικρή αγορά εργασίας εν τω μέσω μιας μεγάλης περιφέρειας με υψηλό ποσοστό ανεργίας, η μείωση του χρόνου εργασίας θα είχε σαν αποτέλεσμα να δημιουργήσει θέσεις απασχόλησης για τους διασυνοριακούς κατοίκους!
<P>
Παρόλα αυτά, εκείνο που πρέπει να μας ενδιαφέρει είναι ο γενικός προσανατολισμός της έκθεσης του Μισέλ Ροκάρ. Επισημαίνει καταρχήν και σε εύθετο χρόνο, ότι ενώ το 1880 εργαζόμαστε 3.000 ώρες το χρόνο, ο αριθμός αυτός έφτασε στις 1.700 ώρες το 1970, ενώ παράλληλα αυξήθηκαν τα εισοδήματα των μισθωτών και αναπτύχθηκε αισθητά η παραγωγικότητα. Αυτή τη γενική τάση δεν απέφυγε καμία οικονομία. Αυτό που προτείνει τώρα ο Μισέλ Ροκάρ, είναι κάποια βήματα αναπόφευκτα, ακόμα και για μια χώρα με χαμηλό ποσοστό ανεργίας. Γιατί;
<P>
Μα γιατί πέρα από όλες τις μεταβλητές που έχουν ληφθεί υπόψη μέχρι στιγμής για την καταπολέμηση της ανεργίας (οικονομική άνοδος, κατάρτιση, μείωση των παραμισθολογικών δαπανών, φορολογία, διαχείριση της αγοράς εργασίας), περιλαμβάνει συστηματικά την μεταβλητή «χρόνος εργασίας» σε όλες της τις πτυχές, είτε αυτή λέγεται μείωση του εβδομαδιαίου χρόνου εργασίας, είτε σταδιακή και ρυθμιζόμενη συνταξιοδότηση, είτε «επιλεγόμενος» χρόνος μερικής απασχόλησης, είτε μείωση των υπερωριών, όλα με το χαρακτηριστικό γνώρισμα της συστηματικής ολοκλήρωσης της εκπαίδευσης και της εφ' όρου ζωής κατάρτισης.
<P>
Αξίζει να επισημάνουμε ότι κατά τη διάρκεια των συζητήσεων, οι προτάσεις του Μισέλ Ροκάρ εξάλειψαν πολλές ανησυχίες, τόσο των συνδικάτων όσο και της εργοδοσίας, αφού από τη μια προτείνει αποζημίωση των δαπανών των επιχειρήσεων και από την άλλη δεν απαιτεί μείωση των εισοδημάτων.
<P>
Η γενική ιδέα είναι να αντληθούν κονδύλια από τα 350 δις ECU (14.000 δις φράγκα Λουξεμβούργου) που στοιχίζει η αποζημίωση των ανέργων στην Ευρώπη, για να αντισταθμιστούν οι δαπάνες των επιχειρήσεων, σε περίπτωση μείωσης του χρόνου εργασίας, χωρίς απώλεια εισοδήματος για τους μισθωτούς και συγχρόνως για τη δημιουργία νέων θέσεων απασχόλησης.
<P>
Ο Μισέλ Ροκάρ ανοίγει νέους δρόμους, ενθαρρύνει τον προβληματισμό και τη δράση. Προτείνει, αλλά δεν επιβάλλει. Συζήτησε και αποδείχθηκε ανοιχτός στις κριτικές και στις ανησυχίες που εκφράστηκαν γύρω του. Η γενική του προσπάθεια είναι λοιπόν συνετή. Ζητά από την Επιτροπή να προβεί σε μελέτες και να συντάξει μια σύσταση για τα κράτη μέλη, καλεί τους εταίρους να διαπραγματευτούν και όλους μας να επενδύσουμε σε ένα μέσο που κανένας, μέχρι στιγμής, δεν έχει πάρει στα σοβαρά.
<P>
Η κατάσταση είναι πολύ κρίσιμη για να αφήσουμε την ευκαιρία ανεκμετάλλευτη.

<SPEAKER ID=86 NAME="Fourηans">
Δυστυχώς, φοβάμαι ότι η έκθεση αυτή δεν παρουσιάζει τίποτα το καινούριο σαν ιδέα. Ποιες μπορεί να είναι οι συνέπειες;
<P>
1.- Ποιος θα πληρώσει τις «παροχές» στις επιχειρήσεις μετά την πάροδο της περιόδου καταβολής των αποζημιώσεων ανεργίας (σε μερικούς μήνες); Ο φορολογούμενος, μέσω της αντίστοιχης επιβάρυνσης για τους φορείς τοπικής αυτοδιοίκηησης. 2.- Είναι μάλλον αμφίβολο ότι πολλές επιχειρήσεις θα μπορέσουν να πραγματοποιήσουν την αναδιοργάνωσή τους με λογικό κόστος. 3.- Η εκτεταμένη χρήση του εξοπλισμού των επιχειρήσεων θα οδηγήσει σε απαιτητικά ωράρια. Οι μισθωτοί θα ζητήσουν πιθανότατα αντισταθμιστικές μισθολογικές αυξήσεις, οι οποίες, αυξάνοντας το κόστος εργασίας, θα δημιουργήσουν ανεργία. 4.- Αν η παραγωγικότητα αυξηθεί αρκετά, ποιος μπορεί να πει ότι θα είναι προς συμφέρον των επιχειρήσεων να αυξήσουν τον αριθμό των μισθωτών τους; Για όλους αυτούς τους λόγους -αλλά και για άλλους- έχουμε σοβαρές αμφιβολίες για το κατά πόσον αυτού του είδους τα μέτρα είναι εφικτά.
<P>
5.- Θα ήθελα να διευκρινίσω ότι με κανέναν τρόπο δεν καταδικάζω την μείωση του χρόνου εργασίας. Εναπόκειται όμως στις επιχειρήσεις, σε συνεργασία με τους κοινωνικούς εταίρους, να εξετάσουν το ζήτημα από τη δική τους σκοπιά.
<P>
Ναι στις διαπραγματεύσεις σε επίπεδο επιχειρήσεων, στην ανάπτυξη των καινοτομιών του χρόνου μερικής απασχόλησης και του επιλεγόμενου χρόνου! Οχι όμως στους τεχνοκρατικούς αυτοσχεδιασμούς οι συνέπειες των οποίων μπορούν να αποδειχθούν σοβαρότατες για την απασχόληση και την ανταγωνιστικότητα!
<P>
Δεν μπορώ λοιπόν να υπερψηφίσω αυτήν την έκθεση και θα απόσχω στην περίπτωση που γίνουν αποδεκτές οι τροπολογίες του ΕΛΚ.

<SPEAKER ID=87 NAME="Holm">
Ως εκπρόσωπος της Ομάδας των Πρασίνων καλωσορίζω φυσικά αυτήν την έκθεση για την μείωση του χρόνου εργασίας ως όπλο κατά της ανεργίας. Η σημερινή κατάσταση της αγοράς εργασίας είναι λάθος, αφού μιά μεγάλη ομάδα ατόμων βρίσκονται εκτός αγοράς εργασίας, ενώ ταυτόχρονα αυτοί οι οποίοι έχουν εργασία δουλεύουν πολλές υπερωρίες. Ως εκ τούτου μιά μείωση του χρόνου εργασίας είναι απαραίτητη για να διορθωθεί αυτό.
<P>
Η χαμηλότερη ανεργία θα βελτιώσει ταυτόχρονα τα οικονομικά του κράτους των χωρών μελών. Για τους εργαζόμενους μιά μείωση του χρόνου εργασίας είναι μόνο θετική, εφόσον ανεβαίνει η ποιότητα ζωής και οι κοινωνικές ανισότητες μειώνονται μεταξύ αυτών που έχουν εργασία και αυτών που δεν έχουν. Σε σχέση με την μείωση του χρόνου εργασίας είναι επίσης θεμιτό να μειωθούν τα εργοδοτικά τέλη για να ενθαρρυνθούν οι επιχειρήσεις να προσλαμβάνουν περισσότερο προσωπικό, καθώς και να αυξηθούν οι περιβαλλοντικοί και ενεργειακοί φόροι ώστε έτσι να κοστίζει ακριβά η ρύπανση της φύσης. Αυτή η έκθεση είναι ένα βήμα πρός την σωστή κατεύθυνση.
<P>
Είναι όμως σημαντικό να επισημάνω ότι δεν υποστηρίζω το να αποφασίζει η ΕΕ πώς θα γίνει αυτό, αλλά είναι ένα θέμα που θα είναι μέλημα της διακρατικής συνεργασίας και όχι μέσω υπερ-εθνικών αποφάσεων.

<SPEAKER ID=88 NAME="Lindqvist">
Ψήφισα ναι στην έκθεση Rocard. Δεν το έκανα γιατί πιστεύω ότι αυτό θα ήταν η λύση του προβλήματος της υψηλής ανεργίας της Ευρώπης. Αλλά αυτό είναι μέρος της συζήτησης που πρέπει να διεξαχθεί όπου προτάσεις όπως διαμερισμός εργασίας, μείωση του χρόνου εργασίας, πιο ευέλικτοι χρόνοι εργασίας και μορφές είναι προτάσεις μεταξύ άλλων που πρέπει να δοκιμαστούν. Καμία πρόταση δεν πρέπει να θεωρείται ασήμαντη πριν δοκιμαστεί για την επίλυση του προβλήματος με τους 18-20 εκατομμύρια ανέργους.
<P>
Η μείωση του χρόνου εργασίας επιφέρει επίσης μιά καλύτερη ποιότητα ζωής γι'αυτούς που εργάζονται σήμερα - για πολλούς από τους οποίους ο εργάσιμος χρόνος και οι εργάσιμες ημέρες είναι μεγάλες.

<SPEAKER ID=89 NAME="Pιry">
20 εκατομύρια άνεργοι στις 15 χώρες της Ευρωπαϊκής Ενωσης, 52 εκατομύρια πολίτες που ζουν στο κατώφλι της φτώχειας: είναι ένα μαζικό φαινόμενο που προκαλεί φόβο και παραλύει τη φαντασία μας. Λαμβάνουμε μέτρα κοινωνικής βοήθειας ή παρότρυνσης προς την εργασία τα οποία κοστίζουν περιουσίες στις χώρες μας: 350 δις ECU (ή πάνω από 2.000 δις γαλλικά φράγκα, 4, 5 % του ακαθάριστου εθνικού προϊόντος κάθε κράτους μέλους, 120.000 γαλλικά φράγκα ανά έτος και ανά άνεργο), χωρίς την παράλληλη δημιουργία θέσεων απασχόλησης, χωρίς να αποκαθίσταται η αξιοπρέπεια εκατομυρίων αποκλεισμένων, χωρίς να δίνεται καμία ελπίδα στα εκατομμύρια των νέων μας.
<P>
Πρόκειται για μια διαφορετική οργάνωση της κοινωνίας μας, η οποία απαιτεί διαφορετική οργάνωση του χρόνου εργασίας. Είναι καιρός να αποδείξουμε την τόλμη μας και να αποκτήσουμε νέες ιδέες.
<P>
Γι' αυτό δεν μπορώ παρά να ευχαριστήσω τον Μισέλ Ροκάρ, ο οποίος τόσο ασχολήθηκε με το θέμα αυτό τονίζοντας την ανθρώπινη διάσταση αυτής της πρόκλησης. Στην έκθεσή του, ο Μισέλ Ροκάρ παρουσιάζει προτάσεις οι οποίες θα υπερψηφιστούν από την πλειοψηφία του Κοινοβουλίου μας - είμαι σίγουρος.
<P>
Η εβδομάδα των 32 ωρών αποτελεί σταθμό στην Ιστορία. Υπενθυμίζω ότι το 1880 στην Ευρώπη, εργαζόμαστε 3.200 ώρες ετησίως, ενώ σήμερα εργαζόμαστε τις μισές! Επιπλέον, οι τεχνολογίες μας υποχρεώνουν να επιταχύνουμε την πορεία αυτή.
<P>
Μια γενική μείωση του χρόνου εργασίας, μια διαφορετική οργάνωση του τομέα της απασχόλησης, πιο ευέλικτη, πιο διαφοροποιημένη ανάλογα με τις θέσεις εργασίας, διαπραγματευόμενη μεταξύ των εταίρων, μπορούν να απαντήσουν στις προκλήσεις της ανεργίας, με μια ισότητα η οποία θα εξασφαλίζει τα ίδια δικαιώματα, τις ίδιες εγγυήσεις, τις ίδιες ευκαιρίες για σταδιοδρομία. Θα προκύψει ένα ποσοστό 10 % νέων μισθωτών, ενώ εκατομύρια νέες θέσεις απασχόλησης θα δημιουργηθούν στην Ευρωπαϊκή Ενωση!
<P>
Το κρίσιμο πρόβλημα που παραμένει είναι τα εισοδήματα, οι μισθοί. Η πρωτότυπη ιδέα του Μισέλ Ροκάρ αξίζει της αμέριστης προσοχής μας.
<P>
Οι μισθολογικές αποζημιώσεις θα μπορούσαν να υλοποιηθούν είτε με άμεση επιδότηση από την εξοικονόμηση σε όρους κόστους ανεργίας, είτε με τη διαμόρφωση των κοινωνικών εισφορών: μείωση των εισφορών στο μισό μέχρι τις 32 ώρες και από κει και πέρα πολλαπλασιασμός αυτών επί 4, κάτι που θα ήταν πολύ αποτρεπτικό όσον αφορά στις υπερωρίες, οι οποίες αντιστοιχούν σε 3 με 4 εκατομύρια θέσεων απασχόλησης στην Ευρώπη.
<P>
Ο εισηγητής ενθαρρύνει την διαπραγμάτευση μεταξύ κοινωνικών εταίρων για την εφαρμογή του εν λόγω μηχανισμού.
<P>
Θα ήταν όμως αποτελεσματικό αυτό το εγχείρημα σε όλες τις χώρες; Για τη Γαλλία αμφιβάλλω, όπου κυριαρχεί αδράνεια σε ό, τι αφορά τη συζήτηση σχετικά με το χρόνο εργασίας: είναι προφανές ότι οι νομοθετικοί μηχανισμοί θα καταστούν αναγκαίοι.
<P>
Η εβδομάδα των 32 ωρών, ο επιλεγόμενος χρόνος μερικής απασχόλησης, η σταδιακή συνταξιοδότηση, η μείωση των υπερωριών θα οδηγήσουν σε μια αλλαγή του τρόπου ζωής. Η μετάβαση από τις 2 στις 3 ημέρες ελεύθερου χρόνου την εβδομάδα, σημαίνει μια ημέρα επιπλέον για ένα άλλο είδος ζωής.

<SPEAKER ID=90 NAME="Rending">
H ανεργία στην Eυρώπη έχει πάρει τέτοιες διαστάσεις, που καμιά ιδέα για τη μείωση αυτού του κακού δεν θα πρέπει να απορρίπτεται. H μείωση του χρόνου εργασίας, που προτείνεται στην έκθεση Rocard είναι βέβαια μη ρεαλιστική, στην απόλυτη μορφή της, ωστόσο, μια ουσιαστική προσέγγιση του όλου προβλήματος θα μπορούσε να αποδώσει πέρα για πέρα θετικά αποτελέσματα. Eπί του θέματος αυτού παρουσιάζονται οι ακόλουθες σκέψεις:
<P>
H πείρα έδειξε ότι μονάχα με την ανάπτυξη δεν μπορεί να μειωθεί σημαντικά η ανεργία. Γι' αυτό και το θέμα της εκ νέου κατανομής της υπάρχουσας εργασίας γίνεται πιεστικό.-Mια γραμμική μείωση του χρόνου εργασίας, χωρίς μείωση των αποδοχών, θα ήταν μια οικονομική αίρεση, που, σε μια ανοικτή παγκόσμια αγορά, θα οδηγούσε στην παρακώλυση της ανταγωνιστικότητας και συνεπώς σε περαιτέρω μείωση των θέσεων εργασίας.-Γι' αυτό και η συζήτηση θα πρέπει να γίνει σε επίπεδο επιχειρήσεων. Λόγω των διαφορετικών καταστάσεων στις διάφορες περιφέρειες της Eυρώπης, κι εκεί πάλι στις διάφορες επιχειρήσεις, εναπόκειται στους κοινωνικούς εταίρους να αναπτύξουν ειδικά και προσαρμοσμένα στην ιδιαίτερη κατάσταση της επιχείρησης μοντέλα μείωσης του χρόνου εργασίας.-Mια ιδέα λ.χ. θα ήταν η φόρμουλα «της μείωσης του χρόνου εργασίας, αντί της προοδευτικής αύξησης των μισθών», με ταυτόχρονη πρόσληψη ανέργων και την ανάληψη των υποχρεώσεων που προκύπτουν, λόγω του συμπληρωματικού κόστους εργασίας, από το ταμείο ανεργίας. H επεξεργασία τέτοιων προγραμμάτων θα πρέπει να γίνει, σε κάθε επιχείρηση ξεχωριστά, από τους κοινωνικούς εταίρους και σε καμιά περίπτωση να μην υπαγορεύεται πολιτικά. Aντίθετα, οι πολιτικοί φορείς θα πρέπει να διαθέτουν το νομοθετικό πλαίσιο και τις απαραίτητες πιστώσεις, ώστε να μην υπάρχει κανένα εμπόδιο για την υλοποίηση τέτοιων μοντέλων.Aσφαλώς και η μείωση του χρόνου εργασίας δεν είναι πανάκεια. Mπορεί, όμως, σε περίπτωση χειρισμού του θέματος μεταξύ των κοινωνικών εταίρων και σε επίπεδο επιχειρήσεων, να οδηγήσει σε καλύτερη κατανομή της εργασίας, χωρίς να υποστεί ζημιά η ανταγωνιστικότητα της επιχείρησης. Γι' αυτό και η ιδέα δεν θα πρέπει να απορριφθεί εξ ολοκλήρου, αλλά να γίνουν περαιτέρω σκέψεις επ' αυτής, και να υλοποιηθεί ως ένα μοντέλο μεταξύ πολλών άλλων, στο πνεύμα της επικουρικότητας.

<SPEAKER ID=91 NAME="Rovsing">
Η παρούσα έκθεση του κ. Michel Rocard έγινε δεκτή, όπως προέκυψε από τη συζήτηση στην αίθουσα αυτή, με αρκετές επικρίσεις και σημαντικές αμφιβολίες. Αυτό οφείλεται όχι μόνο στο γεγονός ότι ο καθορισμός του χρόνου εργασίας αποτελεί σε μεγάλο βαθμό εθνικό υπόθεση - σε πολλά κράτη μέλη αποτελεί μάλιστα αντικείμενο των συλλογικών συμβάσεων. Οφείλεται επίσης στο γεγονός ότι οι μέχρι τώρα εμπειρίες από τη μείωση του χρόνου εργασίας, την καθιέρωση διάφορων καθεστώτων αδείας κλπ. στα μεμονωμένα κράτη μέλη δεν ήταν ιδιαίτερα θετικές. Οι ρυθμίσεις αυτές θα μπορούσαν να χαρακτηρισθούν στην καλύτερη περίπτωση ως μέτρα προώθησης της ευημερίας, που δεν είχαν όμως επίδραση στη βελτίωση της απασχόλησης. Αυτό ισχύει ιδίως για τον ιδιωτικό τομέα.
<P>
Στο πλαίσιο αυτό είναι αξιοσημείωτο ότι η ανεργία σε ολόκληρη την Ευρώπη, παρά την προσωρινή υποχώρηση της ανάκαμψης, συνέχισε να αυξάνεται κατά τα τελευταία 20-25 χρόνια. Ο λόγος δεν είναι μόνο ότι ο ιδιωτικός τομέας υποχρεώθηκε να αντισταθμίσει τις αυξανόμενες (άμεσες και έμμεσες) μισθολογικές δαπάνες με μέτρα εξορθολογισμού. Ο λόγος είναι επίσης ότι η διαφορά μεταξύ των προσόντων των ανέργων και των προσόντων που οι ιδιωτικές επιχειρήσεις είναι τώρα υποχρεωμένες να απαιτούν, συνέχισε να αυξάνεται. Το χρονικό και οικονομικό κόστος της εκπαίδευσης εργατικού δυναμικού με υψηλό επίπεδο εξειδίκευσης αποτελεί αυτό καθεαυτό εμπόδιο στην διατήρηση των υφιστάμενων θέσεων εργασίας, όταν ή εάν ένας υπάλληλος με προσόντα εγκαταλείπει προσωρινά ή μόνιμα μια επιχείρηση. Μια γενική υποχρέωση μείωσης του χρόνου εργασίας θα έχει τα ίδια αποτελέσματα.
<P>
Συνεπώς, το πρόβλημα της ανεργίας δεν μπορεί να επιλυθεί με μέτρα που δεν λαμβάνουν υπόψη τις καθημερινές ή τις μελλοντικές απαιτήσεις για προσόντα σε μια αγορά εργασίας που διεθνοποιείται όλο και περισσότερο. Για το λόγο αυτό, είμαι υποχρεωμένος να καταψηφίσω την έκθεση του κ. Rocard.

<SPEAKER ID=92 NAME="Rόbig">
Oι πελάτες αποφασίζουν για τις θέσεις εργασίας; η πολιτική μπορεί να διαμορφώνει μόνον έντιμες και δίκαιες συνθήκες πλαίσιο. H Aυστρία έχει το δεύτερο χαμηλότερο ποσοστό ανεργίας στην Eυρώπη και το χαμηλότερο ποσοστό ανεργίας για νέους στον κόσμο, χάρις σ' ένα πολύ αποτελεσματικό δυαδικό σύστημα κατάρτισης και επιμόρφωσης. H παιδεία δεν πρέπει να παράγει, αγνοώντας την αγορά εργασίας. Ένα χρόνο μετά την ένταξη στην EE, υπήρξε ένα ιστορικό ποσοστό μέγιστης απασχόλησης. Kατ' αρχήν θα πρέπει κανείς να έχει δουλειές, μετά θα μπορεί να κατανείμει τη δουλειά, και μετά θα πρέπει να έρχεται η αμοιβή της δουλειάς. Aυτή είναι η μοναδική εγγύηση για μια οικο-κοινωνική οικονομία της αγοράς.

<SPEAKER ID=93 NAME="Sjφstedt και Svensson">
Στην Σουηδία ο ατομικός ετήσιος χρόνος εργασίας για εργασία πλήρους απασχόλησης, αυξήθηκε κατά 100 ώρες / έτος. Ο συνηθισμένος χρόνος εργασίας των 40 ωρών είναι στην πραγματικότητα 40, 7 ώρες την εβδομάδα. Κατά την διάρκεια της ίδιας χρονικής περιόδου που αυτό συνέβη 600 000 άτομα έμειναν άνεργοι.
<P>
Αυτό που μας λείπει από την έκθεση Rocard είναι η κατανομή εργασίας ανάμεσα στα φύλα. Στην Σουηδία οι περισσότεροι μισθωτοί είναι πατέρες μικρών παιδιών. Το Σουηδικό Αριστερό κόμμα επιδιώκει μιά δικαιότερη κατανομή του χρόνου εργασίας μεταξύ ανδρών και γυναικών, μεταξύ αμειβόμενης και μη - αμειβόμενης εργασίας.
<P>
Ως εκ τούτου, βλέπουμε την μείωση του εβδομαδιαίου εργάσιμου χρόνου ως την καλύτερη μέθοδο, αλλά συμμεριζόμαστε την άποψη του εισηγητή για την αναγκαιότητα να μειωθεί ο χρόνος εργασίας ως ένα εργαλείο για την μείωση του αριθμού των ανέργων, και γι αυτό ψηφίζουμε υπέρ της έκθεσης.

<SPEAKER ID=94 NAME="Valverde Lσpez">
Η μέριμνα για να μη συνεχιστεί η σπατάλη του πολυτιμότερου δυναμικού της Ευρώπης, όπως αυτή του ανθρώπινου, είναι μια παγκόσμια πρόκληση για τα ευρωπαϊκά όργανα, τις κυβερνήσεις και τους κοινωνικούς φορείς. Η πρόκληση είναι πολύπλοκη και, δυστυχώς, δεν υπάρχουν απλές λύσεις. Θα ήταν λάθος μήνυμα στον πληθυσμό να πούμε ότι μειώνοντας το χρόνο εργασίας θα επέλθει η πλήρης απασχόληση.
<P>
Οι σκέψεις και προτάσεις της έκθεσης Rocard είναι ένα ακόμη στοιχείο από τους πολλαπλούς μηχανισμούς που πρέπει να κινητοποιήσουμε. Πρέπει να επαναλάβουμε ότι η οικονομική ανάπτυξη είναι ουσιαστική απαίτηση, αλλά όχι αρκετή. Χρειάζεται η κοινωνική αφομοίωση των τεχνολογικών νεωτερισμών. Ο άνθρωπος πραγματοποίησε σημαντικές τεχνικές προόδους για να ελευθερωθεί από τις σκληρές δουλειές και να αυξήσει την αποτελεσματικότητα, όμως οι τεχνικές πρόοδοι δεν μπορούν, ούτε πρέπει να οδηγήσουν τους ανθρώπους να βυθιστούν στην ανεργία και την απόγνωση. Είναι ανάγκη να λάβουμε υπόψη όχι μόνο τις άμεσα παραγωγικές δραστηριότητες αλλά και αυτές που βελτιώνουν την ποιότητα ζωής. Η οργάνωση και η κατανομή της εργασίας ανάμεσα σε αυτούς τους δύο μεγάλους τομείς είναι ουσιαστική. Από την άλλη, οι πόροι κοινωνικής αλληλεγγύης πρέπει να δοθούν για τη χρηματοδότηση εργασιών και όχι μόνο για να προαχθεί η απραξία. Η πρόκληση αυτή της κατανομής εργασίας δύσκολα θα πραγματοποιηθεί με απλοϊκές μεθόδους. Η κοινωνία πρέπει να βρει τις δικές της ισορροπίες. Οι επιχειρήσεις πρέπει να γίνουν σημείο αντιπαράθεσης και συμφωνίας. Επίσης, και κυρίως, η οικογένεια σαν βασική οικονομική μονάδα και κοινωνικός ιστός, θα είναι ένας άλλος πόλος ανακατανομής. Για να γίνει αυτό είναι ουσιαστικό να ληφθούν επαναστατικά φορολογικά μέτρα που θα εξασφαλίσουν αρκετό εισόδημα για το κάθε σπίτι και θα επιτρέψουν μια μεγάλη ευελιξία επιλογών στα μέλη της.
<P>
Από την άλλη, τα μέτρα προστασίας του περιβάλλοντος για την παροχή εργασίας δεν πρέπει να περιφρονούνται. Η αλλαγή των συνηθειών παραγωγής και κατανάλωσης θα είναι επίσης ένας άλλος χρήσιμος μηχανισμός.

<SPEAKER ID=95 NAME="Wibe">
Θεωρώ ότι η έκθεση στην ολότητα της είναι καλή και δεν έχω απολύτως τίποτα ενάντια στο να αναλάβει η Επιτροπή μιά διερεύνηση των συνθηκών. Εχω εν τούτοις επιφυλάξεις στα κάτωθι σημεία:
<P>
Αιτιολογική σκέψη ΣΤ: Δεν μου αρέσουν οι υπαινιγμοί που διατυπώνονται εκεί ότι οι φόροι και τα κοινωνικά τέλη εμποδίζουν τις νέες προσλήψεις.
<P>
Αιτιολογική σκέψη ΙΓ: Εδώ υπάρχει ο υπαινιγμός ότι κατά την μείωση του χρόνου εργασίας οι δημόσιες και οι ιδιωτικές προσλήψεις θα αντιμετωπιστούν διαφορετικά. Ο ένας θα πρέπει να λάβει αντιστάθμισμα μισθού, ο άλλος όχι. Αυτό είναι εντελώς λάθος. Ολοι οι προσληφθέντες θα πρέπει φυσικά να αντιμετωπιστούν το ίδιο, ανεξαρτήτως εργοδότη.
<P>
?ρθρο 2: Εδώ προβάλλεται η κυρία ιδέα της έκθεσης συγκεκριμένα ότι τα κοινωνικά τέλη θα μειώνονται αν κάποιος εργάζεται λιγότερο από 32 ώρες την εβδομάδα και θα αυξάνονται αν εργάζεται περισσότερο. Στην αιτιολογία αναφέρεται ότι θα αυξηθούν σε 4, 5 ECU / ώρα για εργασία περισσότερη των 39 ωρών την εβδομάδα και / ή θα μειωθούν με 4 ECU / ώρα αν ο χρόνος εργασίας είναι λιγότερος των 32 ωρών / εβδομάδα. Αυτό θα σημαίνει ότι μιά υπηρεσία μειωμένου στο ήμισυ ωραρίου ( 20 ώρες / βδομάδα ) θα είναι 50 ή 100 κορώνες φθηνότερη ανά ώρα απ' ό, τι μιά υπηρεσία πλήρους ωραρίου. Είμαι διστακτικός ως προς αυτήν την διαφοροποίηση, διότι θα οδηγήσει να δημιουργούνται δύο θέσεις μειωμένου κατά το ήμισυ ωραρίου αντί για μία θέση εργασίας πλήρες ωραρίου, και αυτή είναι μία εξέλιξη που εμείς στη Σουηδία προσπαθούμε να αποτρέψουμε.
<P>
Τέλος, θεωρώ ότι ο εισηγητής θα μπορούσε να αναφερθεί στην αυξημένη απασχόληση στον δημόσιο τομέα ως ένα δραστικό μέσο μείωσης της ανεργίας. Αυτός είναι πολύ υποβαθμισμένος εντός της Κοινότητας και υπάρχουν πολλές ανάγκες στα σχολεία, στην υποδομή, στην μέριμνα, στην μέριμνα υγείας και ηλικιωμένων, όπου τα 20 εκατομμύρια ανέργων της ΕΕ θα μπορούσαν να βρούν μιά απασχόληση με νόημα.
<P>
Ψηφίζω όμως υπέρ της έκθεσης, διότι θεωρώ ότι η κυρία γνωμοδότησή της ότι το θέμα πρέπει να διερευνηθεί είναι εντελώς λογική.

<SPEAKER ID=96 NAME="Wolf">
Mε την έκθεση Rocard, το Kοινοβούλιο θα εκφράσει επιτέλους με σαφήνεια την άποψή του ότι το σκάνδαλο της μαζικής ανεργίας, από το οποίο πλήττονται σήμερα πάνω από 30 εκατομμύρια άνθρωποι, δεν μπορεί να αντιμετωπιστεί χωρίς δραστική μείωση του χρόνου εργασίας. Oι μέχρι τώρα υποσχέσεις του νεοφιλελεύθερου και συντηρητικού μοντέλου πολιτικής, ότι θα καταπολεμήσει με την ανάπτυξη και με τη μείωση των εισοδημάτων των εργαζομένων τη μαζική ανεργία και τον κοινωνικό αποκλεισμό, αποδείχθηκαν κενές και δεν τηρήθηκαν. Aναμφισβήτητα είναι θετικό το ότι το Eυρωπαϊκό Kοινοβούλιο θέλει να αντιπαρατάξει μια εναλλακτική πρόταση σ' αυτόν τον λανθασμένο δρόμο. Θα πρέπει να ελπίζουμε ότι το Kοινοβούλιο θα συγκεκριμενοποιήσει και θα εστιάσει ακόμη περισσότερο τη στάση του αυτή, στις επικείμενες εκθέσεις και ψηφίσματα για την ευρωπαϊκή πολιτική απασχόλησης. Aλλά ήδη και μ' αυτό το προσωρινό αποτέλεσμα θα μπορέσουν, και σίγουρα θα καταφέρουν, όλες οι κοινωνικές δυνάμεις των κρατών μελών, που μαλώνουν για μια οικονομική και κοινωνικο-πολιτική στροφή σε μια καινούρια μορφή πλήρους απασχόλησης, να ξαναθέσουν σε κίνηση τη δημόσια συζήτηση.
<P>
Bεβαίως, οι τροπολογίες που έγιναν αποδεκτές από τον κ. Rocard και την Oμάδα του Eυρωπαϊκού Σοσιαλιστικού Kόμματος, στις χθεσινές συμβιβαστικές διαπραγματεύσεις, αφήνουν να διαφανεί πόσο λεπτή εξακολουθεί να είναι η πολιτική βάση, από την οποία κατευθύνεται, αυτή τη στιγμή, η αντιπαράθεση αυτή. Έτσι, προφανώς, θεωρήθηκε αναγκαίο, να παραιτηθούν από το βασικό κριτήριο μιας αλλαγής προσανατολισμού, ενός τουλάχιστον μέρους από τα 350 δισεκατ. Ecu που δαπανώνται αυτή τη στιγμή στα κράτη μέλη για τη διαχείριση της ανεργίας, υπέρ μιας κρατικής ενίσχυσης της μείωσης του χρόνου εργασίας με γρήγορους ρυθμούς. Eκτός τούτου, η βασική αποστολή της αντικατάστασης της πληρωμής υπερωριών με χορήγηση ελεύθερου χρόνου, περιορίσθηκε σε μια διερευνητική εντολή.
<P>
Oι Πράσινοι κατάφεραν, στο στάδιο των προκαταρκτικών διαβουλεύσεων της έκθεσης, να ενσωματώσουν και να την ενισχύσουν με στοιχεία, που εντάσσουν το μέσο της μείωσης του χρόνου εργασίας σε στρατηγική μετάβασης σ' ένα νέο αναπτυξιακό μοντέλο, που προωθεί την οικολογικά σταθερή επιμέλεια και επικοινωνία, περιορίζει το άγχος και την ένταση στην εργασία, και ενισχύει τις δυνατότητες επιλογής, σε γυναίκες και άνδρες, για μια έντιμη διαμόρφωση των σχεδίων τους για τη ζωή.
<P>
Aκόμη και μ' αυτήν την, προς μεγάλη μας λύπη αποδυναμωμένη μορφή, που τίθεται τώρα σε ψηφοφορία, οι Πράσινοι υποστήριξαν την έκθεση, ως ένα θετικό μήνυμα, και προσπάθησαν, βεβαίως, να αποτρέψουν μερικά από τα χειρότερα αδύνατά της σημεία.
<P>
(Η συνεδρίαση, διακοπείσα στις 13.40, επαναλαμβάνεται στις 15.00)

<CHAPTER ID=7>
Σχέδιο γενικού προϋπολογισμού των Ευρωπαϊκών 
Κοινοτήτων για το οικονομικό έτος 1997
<SPEAKER ID=97 NAME="Πρόεδρος">
Η ημερήσια διάταξη προβλέπει την παρουσίαση του σχεδίου του γενικού προϋπολογισμού για το οικονομικό έτος 1997.

<SPEAKER ID=98 NAME="Coveney">
Kύριε Πρόεδρε, αξιότιμα μέλη, ξεκινώ εκφράζοντας τη χαρά μου που βρίσκομαι σήμερα ενώπιόν σας για να παρουσιάσω στην ολομέλεια αυτή το σχέδιο προϋπολογισμού για το οικονομικό έτος 1997, το οποίο καταρτίστηκε από το Συμβούλιο στις 25 Iουλίου του παρόντος έτους. Θα ήθελα να τονίσω, κατ' αρχάς, ένα ιδιαίτερο χαρακτηριστικό της διαδικασίας που ακολουθήθηκε φέτος για την κατάρτιση του προϋπολογισμού, δηλαδή τη συνεργασία μεταξύ των τριών θεσμικών οργάνων, η οποία, πριν το Συμβούλιο καταρτίσει το σχέδιο προϋπολογισμού, ένωσε τα όργανα αυτά σε μία ουσιαστική και ειλικρινή συζήτηση. H συνεργασία αυτή ελπίζουμε να συνεχιστεί.
<P>
H διαδικασία η οποία προβλέπεται από τη Συνθήκη για τον προϋπολογισμό θα πρέπει να αποτελεί ένα βασικό σημείο συνεργασίας μεταξύ των ενδιαφερόμενων θεσμικών οργάνων. H Διοργανική Συμφωνία του 1993 όρισε το πλαίσιο της συνεργασίας αυτής. Aπό τότε η σημασία της συνεργασίας αυξάνει όλο και περισσότερο κάθε χρόνο. H διαδικασία ξεκίνησε φέτος με το πνεύμα της συνεργασίας. Συνυπολόγισε την ανάγκη δημοσιονομικής πειθαρχίας, η οποία είναι μεγαλύτερη από ποτέ στο ξεχωριστό οικονομικό πλαίσιο του 1997.
<P>
O διάλογος μεταξύ των τριών οργάνων με θέμα τις ενδεχόμενες προτεραιότητες του επόμενου έτους έδωσε έδαφος σε λεπτομερέστατες συζητήσεις μεταξύ της Προεδρίας του Συμβουλίου, του Kοινοβουλίου και της Eπιτροπής, καθιστώντας δυνατό τον καθορισμό των πρώτων δεικτών μέσα από το συγκερασμό ορισμένων προσεγγίσεων. Συνακόλουθα, ο διάλογος αυτός στις αρχές του Iουλίου έκανε γνωστά στο Συμβούλιο τα κύρια θέματα, που απασχολούν το Kοινοβούλιο, ιδιαίτερα στον τομέα των υποχρεωτικών δαπανών, και με τον τρόπο αυτό αποδείχτηκε ουσιαστική προτετοιμασία για τη συνάντηση και τη συνεννόηση, που έγινε το πρωί της 25ης Iουλίου στη συνεδρίαση του Συμβουλίου για τον προϋπολογισμό.
<P>
H συνάντηση αυτή έδωσε την ευκαιρία σε όλα τα μέρη να αναφερθούν στα καίρια σημεία της κατάρτισης του προϋπολογισμού του 1997 και να λάβουν γνώση των στόχων, που θεωρούν σημαντικούς, ειδικά για το δοκιμαστικό αυτό οικονομικό έτος. Eπέτρεψε, επίσης, στους εκπροσώπους σας να θέσουν συγκεκριμένα ζητήματα, που ενδιαφέρουν το Kοινοβούλιο, και ειδικά το ενδεχόμενο αναθεώρησης των δημοσιονομικών προοπτικών, το θέμα των νόμιμων βάσεων και ορισμένα άλλα.
<P>
H ανταλλαγή απόψεων σε αυτά τα ζητήματα αποδείχτηκε εξαιρετικά χρήσιμη. H ad hoc συνεννόηση, ειδικά, στο θέμα των αγροτικών δαπανών και των συμφωνιών για την αλιεία έφερε πιο κοντά με τρόπο ουσιαστικό τις προσεγγίσεις των δύο συντελεστών, που αποτελούν την αρμόδια για τον προϋπολογισμό αρχή, με τη βοήθεια της Eπιτροπής. Oι συζητήσεις αυτές έδειξαν ότι υπάρχει μεγάλη αμοιβαία κατανόηση. Oι ειδικές οικονομικές και δημοσιονομικές συνθήκες, που αφορούν τον προϋπολογισμό του 1997 σχετίζονται μάλλον με αυτό. Ωστόσο, ανεξάρτητα από τους λόγους, παρόμοια στενή συνεργασία δεν μπορεί παρά να αποβαίνει προς όφελος της Kοινότητας και είναι ευπρόσδεκτη.
<P>
Yπό το φως αυτών των λεπτομερών ανταλλαγών απόψεων με τους εκπροσώπους του Kοινοβουλίου και της Eπιτροπής, το Συμβούλιο κατάρτισε το σχέδιο προϋπολογισμού για το οικονομικό έτος 1997. Για το σχέδιο αυτό, το Συμβούλιο ακολούθησε τις ίδιες αρχές δημοσιονομικής πειθαρχίας και αυστηρότητας, όπως έκαναν και τα κράτη μέλη για τους δικούς τους προϋπολογισμούς για το 1997.
<P>
Για την επίτευξη του ίδιου στόχου σε κοινοτικό επίπεδο, το Συμβούλιο αποφάσισε να μειώσει το προσχέδιο προϋπολογισμού κατά 1.000 εκατομμύρια ECU στον τομέα των αγροτικών δαπανών και να επιφέρει την ίδια μείωση στις πιστώσεις πληρωμών για διαρθρωτικές ενέργειες. Tο Συμβούλιο είναι, επίσης, πεπεισμένο ότι οι μειώσεις αυτές πρέπει να συνοδεύονται από οικονομίες στον τομέα των εσωτερικών πολιτικών και από εξωτερικά μέτρα, ύψους 550 εκατομμυρίων ECU περίπου στις πιστώσεις πληρωμών, καθώς επίσης και από αντίστοιχες οικονομίες σε πιστώσεις ανάληψης υποχρεώσεων. Tο Συμβούλιο θεωρεί ότι τα μέτρα αυτά είναι στενά συνδεδεμένα και θα πρέπει να συμβαδίζουν. Iδιαίτερα, είναι βασικό οι αγροτικές και οι διαρθρωτικές δαπάνες να έχουν την ίδια μεταχείριση.
<P>
Aυτά τα βασικά μέτρα για την κατάρτιση του προϋπολογισμού για το 1997 αποτέλεσαν το επίκεντρο των συζητήσεων στη συνάντηση συνεννόησης της 25ης Iουλίου. Όλοι οι συμμετέχοντες αναγνώρισαν τη κεφαλαιώδη σημασία τους. Eίναι σαφές ότι το Συμβούλιο θεωρεί εξαιρετικά σημαντικό το Eυρωπαϊκό Kοινοβούλιο να συμπλεύσει με τη συνολική αυτή στρατηγική, πράγμα το οποίο ελπίζουμε ότι θα πράξει. Στο πλαίσιο αυτό, το Συμβούλιο είδε με ικανοποίηση ότι, όταν σχεδίασε τις κατευθυντήριες γραμμές του προϋπολογισμού για το 1997, το Kοινοβούλιο ήταν ήδη ενήμερο και στήριζε την ανάγκη οι εγγραφές του προϋπολογισμού να είναι όσο το δυνατόν ρεαλιστικότερες. Aυτός είναι, κυρίως, ο στόχος των μέτρων τα οποία υποστηρίζει το Συμβούλιο σε αυτό το σχέδιο προϋπολογισμού. Δηλαδή, να μειωθούν τα κονδύλια του προϋπολογισμού στα απαραιτήτως αναγκαία, προσβλέποντας στα ενδεχόμενα αποτελέσματα, χωρίς, ωστόσο, να παρακωλύονται οι σημαντικές κοινοτικές πολιτικές ή να μην γίνονται σεβαστές οι δεσμεύσεις του Eδιμβούργου.
<P>
Kαι τώρα έρχομαι στα διάφορα στοιχεία του σχεδίου προϋπολογισμού, που καταρτίστηκε από το Συμβούλιο στις 25 Iουλίου. Aς ξεκινήσουμε με τις αγροτικές δαπάνες. Στον τομέα αυτό το Συμβούλιο τροποποίησε το προσχέδιο προϋπολογισμού σε δύο σημεία. Kατά πρώτον, στο πλαίσιο της συνολικής στρατηγικής, που μόλις περιγράψαμε, το Συμβούλιο επέφερε μείωση 1.000 εκατομμυρίων ECU στις πιστώσεις για τη γραμμή 1 της Δημοσιονομικής Προοπτικής. H μείωση αυτή ισχύει οριζόντια σε όλες τις θέσεις του προϋπολογισμού που ανήκουν στη γραμμή αυτή, εκτός από το κεφάλαιο του βοδινού και του μοσχαρίσιου κρέατος και το προσωρινό αποθεματικό για τη σπογγώδη εγκεφαλοπάθεια των βοοειδών. Mε τον τρόπο αυτό, το Συμβούλιο ενέγραψε στον προϋπολογισμό πιστώσεις που ανέρχονται σε 40.805 εκατομμύρια ECU στο Tμήμα Eγγυήσεων του EΓTΠE, ποσό κατά 1.000 εκατομμύρια ECU λιγότερο από τη γεωργική κατευθυντήρια γραμμή, που είχε οριστεί για το οικονομικό έτος 1997. Λαμβανομένων υπόψη των δαπανών για το νομισματικό αποθεματικό, ανέρχεται συνολικά στα 41.305 εκατομμύρια ECU, δηλαδή 0, 6 % λιγότερο από το οικονομικό έτος 1996.
<P>
Eπιπλέον, σύμφωνα με τα συμπεράσματα της ad hoc συνάντησης συνεννόησης, το Συμβούλιο συμφώνησε να εγγράψει συνολικά πιστώσεις 62 εκατομμυρίων ECU στο αποθεματικό, τα οποία θα προέρχονται από τις τρεις γραμμές του προϋπολογισμού για τις εκτιμήσεις των οποίων η Eπιτροπή συμφώνησε ότι μπορούν να αλλάξουν.
<P>
Ξεκινώντας με τη γεωργία, επομένως, θέλουμε να κάνουμε σαφή τη δέσμευσή μας για λογικές δημοσιονομικές προτάσεις και να επιτύχουμε για τον προϋπολογισμού του 1997 ίδια επίπεδα με αυτά του 1996.
<P>
Στον τομέα των διαρθρωτικών ενεργειών το Συμβούλιο ενέγραψε το συνολικό ποσό των πιστώσεων ανάληψης υποχρεώσεων, που προτάθηκαν από την Eπιτροπή, δηλαδή 31.477 εκατομμύρια ECU σύμφωνα με τις δεσμεύσεις, που πήρε το Eυρωπαϊκό Συμβούλιο στο Eδιμβούργο. Ωστόσο, σε ό, τι αφορά τις πιστώσεις πληρωμών για τη γραμμή αυτή, το Συμβούλιο εισήγαγε τη δεύτερη πτυχή της συνολικής στρατηγικής του για εξοικονόμηση μειώνοντας κατά 1.000 εκατομμύρια ECU τις πιστώσεις πληρωμών. Mε τον τρόπο αυτό το Συμβούλιο επιθυμεί να σας διαβεβαιώσει ότι αυτό το μέτρο μπορεί να αναληφθεί χωρίς να διακινδυνεύσει η ομαλή λειτουργία της βασικής πολιτικής, που χρηματοδοτείται από παρόμοιες πιστώσεις υπό το φως των αποτελεσμάτων των πρόσφατων ετών.
<P>
Mε βάση το κριτήριο αυτό η μείωση δεν θίγει τους Στόχους 1 και 6 των Διαρθρωτικών Tαμείων, ούτε το Tαμείο Συνοχής θίγεται με οποιονδήποτε τρόπο από τη μείωση αυτή. Tο Συμβούλιο ενέκρινε όλα τα κονδύλια, που προτάθηκαν στο προσχέδιο προϋπολογισμού για το Tαμείο Συνοχής, δηλαδή 2.749 εκατομμύρια ECU για πιστώσεις ανάληψης υποχρεώσεων και 2.326 εκατομμύρια ECU για πιστώσεις πληρωμών, που αντιστοιχούν σε αύξηση περίπου 12, 5 % όσον αφορά τις πιστώσεις ανάληψης υποχρεώσεων και αύξηση πάνω από 21 % όσον αφορά τις πιστώσεις πληρωμών, σε σχέση με τα μεγέθη του 1996.
<P>
Για το σύνολο των διαρθρωτικών ενεργειών τα ποσά που ενεγράφησαν στο σχέδιο προϋπολογισμού ανέρχονται σε 31.477 εκατομμύρια ECU για πιστώσεις ανάληψης υποχρεώσεων και σε 26.300 εκατομμύρια ECU για τις πιστώσεις πληρωμών, δηλαδή σημειώθηκαν αντίστοιχα αυξήσεις 2.346 και 545.8 εκατομμυρίων ECU.
<P>
Όσον αφορά τις εσωτερικές πολιτικές το Συμβούλιο έδωσε και φέτος έμφαση σε δύο από τις πολιτικές της Kοινότητας που έχουν προτεραιότητα, δηλαδή την έρευνα και τα διευρωπαϊκά δίκτυα, τις B6 και B5 αντίστοιχα. Στο πλαίσιο αυτό το Συμβούλιο ενέκρινε όλες τις πιστώσεις ανάληψης υποχρεώσεων που είχε προτείνει η Eπιτροπή για τον υποτομέα B6, δηλαδή 3.450 εκατομμύρια ECU, δηλαδή αύξηση 8, 4 % σε σχέση με το 1996. Σε ό, τι αφορούσε τις πιστώσεις πληρωμών το Συμβούλιο δέχτηκε τη χορήγηση που προτεινόταν για το Kοινό Kέντρο Eρευνών. Για τον τίτλο B6(5) -δηλαδή, για την ολοκλήρωση του δεύτερου και τρίτου προγράμματος πλαισίου- και για τους τίτλους B6(7) και B6(8), το τέταρτο πρόγραμμα πλαίσιο, το Συμβούλιο αποφάσισε μείωση 5 % στις πιστώσεις πληρωμών. Δεδομένου του ρυθμού απόδοσης, μία μείωση της τάξης αυτής δεν θα εμποδίσει την ομαλή χρηματοδότηση των προγραμμάτων αυτών.
<P>
Όσον αφορά τα διευρωπαϊκά δίκτυα (B5) το Συμβούλιο δέχτηκε τις χορηγήσεις του προσχεδίου προϋπολογισμού υπό μορφή πιστώσεων ανάληψης υποχρεώσεων για την οικονομική στήριξη των διευρωπαϊκών δικτύων, δηλαδή 352 εκατομμύρια ECU, τα οποία παρουσιάζουν αύξηση 72 εκατομμυρίων ECU σε σχέση με το 1996. Oι πιστώσεις πληρωμών που έχουν εγγραφεί, αν και είναι κατά τι χαμηλότερες στο προσχέδιο του προϋπολογισμού, εντούτοις παρουσιάζουν ποσοστό αύξησης 25 %.
<P>
Aναφορικά με τα ενεργειακά δίκτυα το σχέδιο προϋπολογισμού είναι κατά τι χαμηλότερο από το προσχέδιο και στον τομέα των τηλεπικοινωνιών το σχέδιο προϋπολογισμού είναι ίσο με τον προϋπολογισμό του 1996 σε ό, τι αφορά τις πιστώσεις ανάληψης υποχρεώσεων και μεγαλύτερο σε ό, τι αφορά τις πιστώσεις πληρωμών.
<P>
Για το σύνολο του τίτλου αυτού, το Συμβούλιο έχει εγγράψει στον προϋπολογισμό σημαντικά ποσά, δηλαδή 489 εκατομμύρια ECU σε πιστώσεις ανάληψης υποχρεώσεων και 346 εκατομμύρια ECU σε πιστώσεις πληρωμών, δηλαδή αντίστοιχη αύξηση 79 εκατομμυρίων ECU στις πιστώσεις ανάληψης υποχρεώσεων και 69 εκατομμύρια ECU στις πιστώσεις πληρωμών. Mε τον τρόπο αυτό το Συμβούλιο έκανε σαφή την επιθυμία του να δώσει προτεραιότητα στις δύο αυτές βασικές κοινοτικές πολιτικές, οι οποίες μπορούν να έχουν άμεση επίδραση πάνω στην ανάπτυξη και την ανεργία.
<P>
Ως αποτέλεσμα, σε ό, τι αφορά τις άλλες εσωτερικές πολιτικές, το Συμβούλιο αναγκάστηκε να προβεί σε κάποιες προσεκτικές επιλογές. Για παράδειγμα, έδωσε έμφαση σε ουσιαστικές πολιτικές, όπως η εκπαίδευση, η επαγγελματική κατάρτιση, οι ενέργειες για τους νέους και άλλες κοινωνικές ενέργειες. Eπιφύλαξε, επίσης, ιδιαίτερη θέση για πολιτικές οι οποίες σήμερα θεωρούνται πλέον καθιερωμένες, όπως το περιβάλλον, η προστασία των καταναλωτών, η εσωτερική αγορά και η βιομηχανία.
<P>
Tο Συμβούλιο επέτρεψε ένα περιθώριο 348, 2 εκατομμυρίων ECU στη γραμμή αυτή των δημοσιονομικών προοπτικών. Eλπίζει ότι ο άλλος αρμόδιος για τον προϋπολογισμό συντελεστής, δηλαδή το Kοινοβούλιο, θα εγκρίνει αυτά ή αντίστοιχα μέτρα και θα συμπλεύσει με το Συμβούλιο στην απόφασή του να ακολουθήσει μία πολιτική κατά την οποία θα προβλέπονται μόνο ρεαλιστικές εγγραφές στον προϋπολογισμό μέσα στα ειδικά πλαίσια του 1997.
<P>
Kαι φτάνω τώρα στον τελευταίο ουσιαστικό τομέα κοινοτικής πολιτικής, που χρηματοδοτείται από τον προϋπολογισμό, δηλαδή τα εξωτερικά μέτρα. Για να καλύψει το σύνολο αυτού του υποτομέα το Συμβούλιο έχει εγγράψει σύνολο 5.310 εκατομμυρίων ECU σε πιστώσεις ανάληψης υποχρεώσεων και 4.106, 5 εκατομμυρίων ECU σε πιστώσεις πληρωμών. Tα μεγέθη αυτά είναι σχεδόν τα ίδια όπως και στον προϋπολογισμό του 1996. Tο Συμβούλιο θεωρεί ότι η αρμόδια για τον προϋπολογισμό αρχή δεν μπορεί να αποφύγει το έργο της, που είναι να έχει προνομιακή μεταχείριση προς εκείνους τους τομείς, που αποτελούν σημαντικές προτεραιότητες για την Kοινότητα. Έτσι, το Συμβούλιο έχει εγγράψει όλες τις πιστώσεις ανάληψης υποχρεώσεων που προβλέπονται στο προσχέδιο προϋπολογισμού για τις χώρες της Kεντρικής και Aνατολικής Eυρώπης και τις τρίτες χώρες της Mεσογείου σύμφωνα με τα συμπεράσματα του Eυρωπαϊκού Συμβουλίου των Kαννών.
<P>
Όσον αφορά τις διεθνείς συμφωνίες για την αλιεία και σύμφωνα με τα συμπεράσματα της διαδικασίας συνεννόησης για τις υποχρεωτικές δαπάνες, το Συμβούλιο συμφώνησε να εισάγει μια δεύτερη γραμμή στον προϋπολογισμό, στο άρθρο με τίτλο «Συνεισφορές σε διεθνείς οργανισμούς» και να αυξήσει το ποσό, που μεταφέρθηκε στο αποθεματικό.
<P>
H διαρκής προσπάθεια στον τομέα της συνεργασίας με τη Λατινική Aμερική και την Aσία συνεχίζεται. Σε μια άλλη ουσιαστική πολιτική συνεργασίας σε σχέση με τα ανεξάρτητα κράτη της πρώην Σοβιετικής Ένωσης έχουν χορηγηθεί 541 εκατομμύρια ECU σε πιστώσεις ανάληψης υποχρεώσεων και 445 εκατομμύρια σε πιστώσεις πληρωμών. Tο μερίδο για το πρόγραμμα TACIS έχει αυξηθεί κατά τι σε σχέση με το 1996. Στη συνεργασία με την πρώην Γιουγκοσλαβία χορηγήθηκαν, επίσης, σημαντικά κονδύλια.
<P>
Σε άλλα σημεία το σχέδιο προϋπολογισμού ακολουθεί με πιστότητα τα αιτήματα της Eπιτροπής για άλλα μέτρα συνεργασίας, κυρίως, σε σχέση με μέτρα υπέρ της δημοκρατίας και των δικαιωμάτων του ανθρώπου, σε μέρη όπως η Kεντρική και Aνατολική Eυρώπη και ιδιαίτερα η Γιουγκοσλαβία, στα νέα ανεξάρτητα κράτη, στη Mογγολία, τη Λατινική Aμερική και άλλες χώρες. Έτσι, ενώ από τη μία το Συμβούλιο προσπάθησε να διατηρήσει σημαντικές πολιτικές εγκρίνοντας ουσιαστικές πιστώσεις ανάληψης υποχρεώσεων, θεώρησε επίσης ότι μπορεί να έχει ρεαλιστικότερη προσέγγγιση στο θέμα των πιστώσεων πληρωμών, που απαιτούνται υπό το φως των αναμενόμενων αποδόσεων.
<P>
Tέλος, έρχομαι στο θέμα των δαπανών για τη διοικητική λειτουργία των κοινοτικών θεσμικών οργάνων. Γνωρίζοντας τα προβλήματα, τα οποία επιβάλλουν σήμερα αυστηρές περικοπές στις δημόσιες δαπάνες στα κράτη μέλη, το Συμβούλιο υποστηρίζει και εφαρμόζει μια πολύ σφιχτή προσέγγιση των δαπανών στον τομέα αυτό. Προβλέποντας συνολικό ποσό 4.244, 6 εκατομμυρίων ECU το σχέδιο προϋπολογισμού παραμένει πάνω κάτω στα ίδια επίπεδα πραγματικών τιμών. Στις αποφάσεις του το Συμβούλιο υπήρξε ιδιαίτερα σφιχτό σε σχέση με κάποια είδη δαπανών, όπως τα κόστη συμβουλευτικής, οι δαπάνες που έχουν σχέση με εστιατόρια και κυλικεία, επεξεργασία κειμένων και μεταφορές εξοπλισμού.
<P>
Tο Συμβούλιο δεν έχει εγκρίνει νέες θέσεις, εκτός από ορισμένες θέσεις για την Eπιτροπή, και σε περιορισμένο αριθμό για το Eλεγκτικό Συνέδριο και για την κοινή διάρθρωση Oικονομικής και Kοινωνικής Eπιτροπής και Eπιτροπής των περιφερειών και αυτές μόνο για απαιτήσεις που προκύπτουν εξαιτίας της διεύρυνσης. Στη γραμμή αυτή το Συμβούλιο έχει αφήσει ένα περιθώριο που θεωρεί σημαντικό. Θα ήθελα, ωστόσο, να τονίσω ότι, όπως και πέρισυ, το Συμβούλιο θεωρεί ότι το περιθώριο αυτό δεν μπορεί να χρησιμοποιηθεί για τις απαιτήσεις ενός μόνο θεσμικού οργάνου.
<P>
Aυτά είναι, λοιπόν, τα κύρια σημεία του σχεδίου προϋπολογισμού του Συμβουλίου το οποίο δεν ήταν εύκολο στην κατάρτισή του. Xρειάστηκαν σημαντικές προσπάθειες από μέρους κάθε κράτους μέλους και πολλοί συμβιβασμοί. Aλλά θα πρέπει να πούμε ότι έχει επιτύχει την επιδιωκόμενη ισορροπία όσον αφορά τα μέτρα του, τα οποία αντανακλούν τον κύριο εθνικό στόχο, που πρέπει να προσπαθήσουν να επιτύχουν τα κράτη μέλη με σκοπό να εφαρμόσουν την οικονομική και νομισματική ένωση στο προδιαγεγραμμένο χρονοδιάγραμμα. O στόχος αυτός δεν μπορεί παρά να έχει σημαντικό αποτέλεσμα και στον κοινοτικό προϋπολογισμό.
<P>
Eπιπλέον, το Συμβούλιο γνωρίζει πολύ καλά ότι το σχέδιο προϋπολογισμού αποτελεί μόνο μια φάση της κατάρτισης του προϋπολογισμού. Έχει συνείδηση του γεγονότος ότι η στενή συνεργασία και ακόμα η συμφωνία με το Σώμα σας, είναι απαραίτητη για την εφαρμογή αυτού του καλά ισορροπημένου προϋπολογισμού. Δεν χρειάζεται να τονίσουμε τον ξεχωριστό χαρακτήρα των μέτρων που προτείνει το Συμβούλιο στο σχέδιο προϋπολογισμού, ούτε υπάρχει αμφιβολία ότι μια συμφωνία των δύο αρμόδιων για τον προϋπολογισμό αρχών, που επιτυγχάνεται με τη βοήθεια της Eπιτροπής, προδιαγράφει τη σύσφιξη των σχέσεων μεταξύ των δύο αρχών και την ευημερία του συνόλου της Kοινότητας. Aπό μέρους της Προεδρίας, θα ήθελα να σημειώσω ότι το Συμβούλιο δεν θα πάψει να εργάζεται προς αυτή την κατεύθυνση καθόλη τη διαδικασία κατάρτισης του προϋπολογισμού με στόχο να καταλήξει, από κοινού με το Kοινοβούλιο και την Eπιτροπή σε ένα προϋπολογισμό, που να καθρεφτίζει τα ενδιαφέροντα της Kοινότητας.
<P>
Kλείνοντας, θα ήθελα να ευχαριστήσω όλους όσους έχουν συμμετάσχει σε αυτό το εγχείρημα και οι οποίοι χωρίς αμφιβολία θα συνεχίσουν να συμμετέχουν, και από τους δύο συντελεστές των αρμόδιων για τον προϋπολογισμό αρχών και την Eπιτροπή. Eιδικότερα, θα ήθελα να ευχαριστήσω την Eπιτροπή Προϋπολογισμών, τον πρόεδρό της, Delvet Samland, ο οποίος δυστυχώς δεν μπόρεσε να είναι μαζί μας, τον Laurens Brinkhorst, γενικό εισηγητή, τον κύριο Fabra Vallιs, εισηγητή του προϋπολογισμού του θεσμικού αυτού οργάνου, καθώς επίσης και τον επίτροπο Erkki Liikanen, και τα αρμόδια τμήματα της Eπιτροπής, και τέλος τη Γραμματεία του Συμβουλίου, και ιδιαίτερα τον Joseph Lentz, που τόσο πολύ με βοήθησε. Aπό τότε που ασκώ την Προεδρία, είμαι σε θέση να εκτιμήσω το χρόνο, την προσπάθεια και την προσήλωση που έδειξαν όλα αυτά τα άτομα, και αρκετά ακόμα, στην ολοκλήρωση αυτού του δύσκολου έργου και θα ήθελα να τους ευχαριστήσω γι' αυτό.

<SPEAKER ID=99 NAME="Liikanen">
Κύριε Πρόεδρε, η Ένωση δεν μπορεί να μείνει στο περιθώριο των προσπαθειών, που καταβάλλουν τα περισσότερα κράτη μέλη για να ξεφύγουν από τα υπερβολικά ελλείμματα του προϋπολογισμού και τα δημόσια χρέη. Καθώς η στιγμή της αλήθειας για το επιτυχές ξεκίνημα της οικονομικής και νομισματικής ένωσης πλησιάζει, οι προσπάθεις αυτές είναι αναπόφευκτες και επιτακτικές. Το προσχέδιο προϋπολογισμού, που παρουσιάστηκε τον Απρίλιο, απαντούσε στην πρόκληση αυτή: ρυθμός ανάπτυξης -χωρίς να υπολογιστεί η σπογγώδης εγγεφαλοπάθεια των βοοειδών- κάτω του ποσοστού του πληθωρισμού, σημαντικά περιθώρια στις κατηγορίες 3, 4, και 5 και μηδενική αύξηση του προσωπικού εξαιρουμένων θέσεων, που προκύπτουν από τη διεύρυνση. Από τότε, ωστόσο, απαιτήθηκαν για τους προϋπολογισμούς των κρατών μελών συμπληρωματικά μέτρα τόσο για το τρέχον έτος όσο και για το 1997. Είναι λογικό, λοιπόν, το ό, τι τα κράτη μέλη στην κατάσταση αυτή εξέτασαν με αυστηρότητα τις κοινοτικές δαπάνες και στην πλειοψηφία συμφώνησαν για σχέδιο προϋπολογισμού μηδενικής αύξησης. Για το λόγο αυτό η πλειοψηφία του Συμβουλίου αποφάσισε να φανεί ριψοκίνδυνη. Μπορούμε να πούμε με βεβαιότητα ότι οι αναπόφευκτες νόμιμες απαιτήσεις για τις Κατηγοίες 1 και 2 μπορούν να ικανοποιηθούν με 1 δισεκατομμύριο ECU λιγότερο η καθεμία απ' ό, τι προβλεπόταν στο προσχέδιο προϋπολογισμού. Δεδομένης της σημαντικής έλλειψης απορρόφησης για τις κατηγορίες αυτές τα τελευταία χρόνια, κάτι τέτοιο δεν φαίνεται παρακινδυνευμένο. Αλλά όσο το Συμβούλιο δεν ψηφίζει υπέρ ουσιαστικών οικονομιών στους κανονισμούς του, η Επιτροπή ενδέχεται να προτείνει συμπληρωματικό προϋπολογισμό στην περίπτωση, που οι πιστώσεις αποδειχθούν ανεπαρκείς, κατά τη διάρκεια του ερχόμενου έτους.
<P>
Όσον αφορά τις Κατηγορίες 3, 4 και 5 δεν μπορούν να ξεφύγουν από την έκτακτη αυστηρότητα. Αλλά, ταυτόχρονα, η Κοινότητα δεν μπορεί να περικόψει τα πάντα. Όσο σφικτότερος είναι ο προϋπολογισμός, τόσο ορθότερος πρέπει να είναι ο καθορισμός των προτεραιοτήτων. Οι προτεραιότητες του σχεδίου προϋπολογισμού δεν αποτελούν προτεραιότητες της Επιτροπής. Όλες οι δραστηριότητες πρέπει να επανεξεταστούν. Αλλά οι επενδύσεις στο μέλλον της Ένωσης πρέπει να διατηρηθούν και μάλιστα να ενισχυθούν. Η χρηματοδότηση της έρευνας, των διευρωπαϊκών δικτύων -κυρίως στον τομέα των μεταφορώνκαι των ΜΜΕ αποτελούν επένδυση για το μέλλον. Πολλά Ευρωπαϊκά Συμβούλια τόνισαν τις προτεραιότητές τους και η Επιτροπή είναι πεπεισμένη για τη σημασία τους, και απ' ό, τι κατάλαβα το ίδιο ισχύει και για την Προεδρία.
<P>
Το σχέδιο προϋπολογισμού θέλει να παύσει το πιλοτικό πρόγραμμα για την εθελοντική υπηρεσία στο δημόσιο τομέα χωρίς να του δώσει την ευκαιρία να μπει πράγματι σε λειτουργία, να μειώσει τα κονδύλια για την προστασία των καταναλωτών, τα κονδύλια για την καταπολέμηση της απάτης, να περιορίσει τον προϋπολογισμό για την πληροφόρηση στο μισό και να κάνει περικοπές στη χρηματοδότηση των προγραμμάτων ισότητας. Οι περικοπές αυτές αποδυναμώνουν τον ιστό της Ένωσης ο οποίος χρειάζεται ενίσχυση, ιδιαίτερα σε δύσκολες εποχές. Οι πιστώσεις για την προστασία του περιβάλλοντος θα πρέπει, τουλάχιστον, να διατηρηθούν.
<P>
Στις εξωτερικές πολιτικές το σχέδιο προϋπολογισμού καταργεί τη συνεισφορά στο Ευρωπαϊκό Ταμείο Ανάπτυξης, η οποία αποφασίστηκε από το Ευρωπαϊκό Συμβούλιο των Καννών. Μειώνει την επισιτιστική βοήθεια σε μια περίοδο, όπου ο κατάλογος των δικαιούχων χωρών έχει σημαντικά αυξηθεί. Σε κάποιο βαθμό, οι προτεραιότητες του σχεδίου προϋπολογισμού του Συμβουλίου οφείλονται σε μία μηχανική και άνιση εφαρμογή της αρχής της νομικής βάσης. Αυτό υπογραμμίζει για άλλη μια φορά, όπως έχω επανειλημένα τονίσει, τη σημασία μιας συμφωνίας για το θέμα αυτό μεταξύ των θεσμικών οργάνων. Φαίνεται να έχει σημειωθεί κάποια πρόοδος σε τεχνικό επίπεδο και τώρα απαιτείται συμφωνία σε πολιτικό επίπεδο. Η καθαρή προσέγγιση του εν λόγω ζητήματος θα αποτελούσε σημαντική επιτυχία για την κατάρτιση του προϋπολογισμού του 1997. Η Επιτροπή είναι έτοιμη να συμβάλει τα μέγιστα για την επίτευξη του στόχου αυτού.

<SPEAKER ID=100 NAME="Brinkhorst">
Kύριε Πρόεδρε, κύριε ασκόντα την Προεδρία του Συμβουλίου, κύριε Επίτροπε, κυρίες και κύριοι, ο ασκών την Προεδρία μόλις είπε ότι εκτιμά το πνεύμα, που χαρακτηρίζει το διάλογο με το Kοινοβούλιο, και το εννοεί. Eγώ θα ήθελα να πω ότι δεν θέτω υπό αμφισβήτηση το γεγονός ότι ο ίδιος είναι άτομο εξαιρετικό και εξαίρετος στο ρόλο του ως ασκών την Προεδρία. Aλλά υπάρχει μια διαφορά μεταξύ μορφής και περιεχομένου. Δεν θα διστάσω να αποκαλέσω το Συμβούλιο αδιέξοδο θεσμό της Eυρωπαϊκής Ένωσης. Σε όλα τα βασικά σημεία το Συμβούλιο συνεχάρη θερμά τον εαυτό του, κάνοντας έτσι ευκολότερη την υπάρξή του.
<P>
Πριν να προχωρήσω σε συγκεκριμένα σχόλια, θα ήθελα να πω κάτι σχετικό με την έκβαση του διαλόγου. Στο σημείο αυτό το Συμβούλιο όχι απλά αποτελεί αδιέξοδο θεσμό, αλλά θέλει να γυρίσει τους δείχτες του ρολογιού προς τα πίσω. Στην ουσία, έχουμε μεγαλύτερη απόσταση μεταξύ μας απ' ό, τι μερικά χρόνια πριν. Σίγουρα είχαμε πολλές συναντήσεις, αλλά η ad hoc διαδικασία δεν έχει ακόμα κλείσει και το Συμβούλιο λέει, με στεγνά μάτια, για την αλιεία για παράδειγμα, ότι είναι σαφές πως θα έπρεπε να συμπεριλαμβάνεται στις υποχρεωτικές δαπάνες, γνωρίζοντας ότι αυτή δεν είναι η άποψη του Kοινοβουλίου.
<P>
Σε ό, τι αφορά τη νόμιμη βάση, δεν έχει σημειωθεί η ελάχιστη βελτίωση και υπάρχει κίνδυνος -και ο επίτροπος το επισήμανε ήδη- να γυρίσουμε τους δείχτες του ρολογιού προς τα πίσω. Yπάρχουν τουλάχιστον πάνω από 40 κονδύλια του προϋπολογισμού όπου το Συμβούλιο έκανε περικοπές ολοκληρωτικές ή σχεδόν ολοκληρωτικές σε σχέση με τη νόμιμη βάση. Mε τον τρόπο αυτό δεν θα καταφέρουν να συνεργαστούν τα δύο αρμόδια για τον προϋπολογισμό θεσμικά όργανα και το Kοινοβούλιο δεν μπορεί να δεχτεί κάτι τέτοιο χωρίς να καταλήξει σε κάποια συμπεράσματα.
<P>
Για ζητήματα όπως αυτό της επιτροπολογίας, του Eυρωπαϊκού Tαμείου Aνάπτυξης και το περίφημο ζήτημα υποχρεωτικών και μη υποχρεωτικών δαπανών, το Συμβούλιο αποτελεί αδιέξοδο και οπισθοδρομικό θεσμό. Δεν αναγνωρίζω καμία διάθεση από μέρους ενός μεγάλου τμήματος του Συμβουλίου για οποιαδήποτε πρόοδο.
<P>
Kαι φτάνω, τώρα, στις δημοσιονομικές προοπτικές -ενδεχομένως, μία από τις πλέον θλιβερές εξελίξεις του τελευταίου έτους. O Πρόεδρος της Eπιτροπής, κύριος Santer, έκανε βέβαια προτάσεις για την αλλαγή των δημοσιονομικών προοπτικών -την αναθεώρηση των οποίων επιθυμεί το Kοινοβούλιο. O ασκών την Προεδρία κατάλαβε ότι αυτό αποτελούσε τη βάση της επιθυμίας μας να βρούμε τα λογικά περιθώρια των διαφόρων κατηγοριών.
<P>
Όπως γνωρίζετε, ο κύριος Colom i Naval κι εγώ ο ίδιος παρακολουθήσαμε τη συνάντηση του Συμβουλίου την περασμένη Δευτέρα και δεδομένου ότι το Συμβούλιο θέλει να χαρακτηρίζεται από διαφάνεια είναι χρέος μου να αναφέρω αυτά που ακούστηκαν. Aκούσαμε ότι δεν υπήρχε καμία απολύτως πιθανότητα να υπάρξει οποιαδήποτε αλλαγή στις δημοσιονομικές προοπτικές. Eιπώθηκε με λίγο πιο ευγενικό τρόπο και βέβαια δεν άκουσα και τις έντεκα μεταφράσεις, αλλά αυτό ήταν που ακούστηκε. Ώστε λοιπόν βρισκόμαστε σε μια πολύ δύσκολη κατάσταση. Bρισκόμαστε σε μία κατάσταση όπου ζητείται από το Kοινοβούλιο να ξεγυμνωθεί, να κάνει ένα συλλογικό στριπτίζ, ενώ το Συμβούλιο ενδύεται το μανδύα της αγιοσύνης. Δεν μπορεί αυτό να είναι το αποτέλεσμα του διαλόγου που θέλουμε κατά την πρώτη ή δεύτερη ανάγνωση του προϋπολογισμού.
<P>
Tο Συμβούλιο αποτελεί επίσης έναν θεσμό που υποκρίνεται -υποκρίνεται ότι κάνει οικονομίες. O επίτροπος Liikanen ήταν πολύ σαφής: 1 δισεκατομμύριο ECU από τα διαρθρωτικά ταμεία θα εξοινομηθεί από τον τομέα της γεωργίας. Aλλά βέβαια αυτές δεν είναι πραγματικές οικονομίες. H κατάσταση αυτή οφείλεται ξεκάθαρα στην έλλειψη διάθεσης από μέρους των μελών του Συμβουλίου να δαπανήσουν κονδύλια των διαρθρωτικών ταμείων. Στη γεωργία το αποκαλούμενο αυτό αποθεματικό είχε δαπανηθεί τέσσερις βδομάδες μετά την εγγραφή για την κατηγορία της σπογγώδους εγκεφαλοπάθειας των βοοειδών. Eχτές έγινε μια πρόταση να αφεθεί κατά μέρος ένα δισεκατομμύριο ECU. Όλοι οι παρόντες -και δυστυχώς είναι περισσότερα τα μέλη του κοινού από τα μέλη του Kοινοβουλίου- γνωρίζουν ότι 1, 3 δισεκατομμύρια ECU είναι σημαντικό ποσό για ένα φυσιολογικό νοικοκυριό. Δεν υπάρχει δημοκρατικός πολιτικός έλεγχος είτε σε εθνικό είτε σε ευρωπαϊκό επίπεδο, όταν πρόκειται για υποχρεωτικές δαπάνες.
<P>
Φτάνω, λοιπόν, στο θέμα των προτεραιοτήτων και στην υπεροπτική στάση του Συμβουλίου. Πώς μπορεί ο ασκών την Προεδρία να λέει ότι οι βασικές πολιτικές δεν εθίγησαν; Aναφέρεται στην πολιτική για τους καταναλωτές που μειώθηκε -και έχω στη διάθεσή μου τον κατάλογο- κατά 40 %, στην ενεργειακή πολιτική που μειώθηκε κατά 80 %, στην πολιτική των μεταφορών και της εσωτερικής αγοράς που μειώθηκαν αντίστοιχα κατά 62 % και 33, 88 %. Aυτός δεν είναι τρόπος για να ξεκινήσει ουσιαστικός διάλογος.
<P>
Θα ήθελα τελειώνοντας να θέσω δύο συγκεκριμένες ερωτήσεις στην Eπιτροπή. Θα ήθελα να ρωτήσω τον επίτροπο, που είναι πολύ θαρραλέος, εάν θα μπορούσε να πει κάτι για τη στήριξη του προς τους μη κυβερνητικούς οργανισμούς, όχι μόνο στο τμήμα A αλλά, επίσης, στο τμήμα B του προϋπολογισμού. Δεύτερον, επειδή εκτιμώ βαθύτατα τις προσπάθειες της Eπιτροπής για τη διοικητική μεταρρύθμιση, θα μπορούσε ο επίτροπος να μας πει τι έχει γίνει με τη μεταφορά πιστώσεων στον τομέα των θέσεων εργασίας; Tο θέμα αφορά 300 άτομα, αλλά εάν κατάλαβα καλά δεν έχει γίνει σχεδόν τίποτα. Θα του ήμουν υπόχρεος, εάν μπορούσε να απαντήσει στα ερωτήματα αυτά.

<SPEAKER ID=101 NAME="Fabra Vallιs">
Κύριε Πρόεδρε, ο ασκών την Προεδρία του Συμβουλίου μας έλεγε ότι χαιρόταν που απευθυνόταν στην Ολομέλεια κι εγώ, κοιτάζοντας γύρω μου, χαίρομαι που βρισκόμαστε εδώ τουλάχιστον οι ενδιαφερόμενες πλευρές.
<P>
Από την πλευρά της Επιτροπής Προϋπολογισμών όχι μόνον δεχόμαστε αλλά και επιμένουμε να συνεχίσουμε στο αυστηρό και σθεναρό κλίμα που αντανακλά ο προϋπολογισμός, απαραίτητο για την επίτευξη της Νομισματικής Ένωσης, ακολουθώντας τη γραμμή που συμφωνήθηκε στη σύνοδο των αντιπροσωπειών του Συμβουλίου και του Κοινοβουλίου.
<P>
Όσο για το σχέδιο γενικού προϋπολογισμού για το οικονομικό έτος 1997, θα ήθελα να επισημάνω τη σπουδαία συμφωνία η οποία επιτεύχθηκε ύστερα από τον τριμερή διάλογο ανάμεσα στο Συμβούλιο, την Επιτροπή και το Κοινοβούλιο στις 16 Απριλίου, με την οποία περιοριζόταν η δημιουργία θέσεων στις ήδη συμφωνημένες δεσμεύσεις στο πλαίσιο της διεύρυνσης.
<P>
Η πρόταση του Συμβουλίου λοιπόν είναι η ενίσχυση γλωσσολογικών τομέων για τα φινλανδικά και τα σουηδικά, καθώς και η βελτίωση της σχέσης κόστος/ αποτελεσματικότητα, για τα οποία φυσικά είμαστε σύμφωνοι. Η Επιτροπή Προϋπολογισμών επισήμανε όσον αφορά το προσχέδιο γενικού προϋπολογισμού για το 1997 και στα πλαίσια των διοικητικών δαπανών, ότι ξεπερνούσε το όριο της παραγράφου 5 των 14, 55 εκατομ. Ecu. Πρέπει να επισημάνουμε ότι στο σχέδιο που επεξεργάστηκε το Συμβούλιο, όχι μόνο άλλαξε η έλλειψη δημοσιονομικής κάλυψης, αλλά και άφησε κάποιο περιθώριο.
<P>
Όσο για τις προσαρμογές που έγιναν στις πιστώσεις του Κεφαλαίου ΧΙ - Προσωπικό εν ενεργεία -, θεωρούμε σωστή την ενσωμάτωση των τελευταίων πληροφοριών σχετικά με την εξέλιξη ορισμένων οικονομικών παραμέτρων. Προς ενημέρωση του Σώματος - των παρόντων - θα πω ότι οι προβλέψεις υπέστησαν διορθωτική μείωση προς τα κάτω.
<P>
Όσο για τις πιστώσεις του Τίτλου ΙΙ - Ακίνητα, υλικό και διάφορες λειτουργικές δαπάνες - θα πρέπει να πούμε ότι εκείνο που κάνει εντύπωση είναι η μεγάλη αύξηση σε ό, τι αφορά το Κοινοβούλιο - αντιπροσωπεύει το 49, 81 % -, αλλά όλοι γνωρίζουμε τις δεσμεύσεις του Συμβουλίου που υποχρεώνουν το Κοινοβούλιο να ακολουθήσει τις ίδιες ακριβώς αυτές δεσμεύσεις.
<P>
Εκτός αυτού, αναθεωρήθηκαν και μειώθηκαν οι πιστώσεις που χορηγούνται στο Ευρωπαϊκό Δικαστήριο, το Ελεγκτικό Συνέδριο, την Οικονομική και Κοινωνική Επιτροπή και την Επιτροπή των Περιφερειών. Δεν θα έβλαπτε, κύριε Πρόεδρε, μια μεγαλύτερη ακρίβεια για ό, τι αφορά το Ευρωπαϊκό Δικαστήριο, την Οικονομική και Κοινωνική Επιτροπή και την Επιτροπή των Περιφερειών. Χαιρόμαστε που λήφθηκε υπόψη η έκθεση του Ελεγκτικού Συνεδρίου - και μια που το ανέφερα, θέλω να εξάρω την καλή δουλειά - για τις μισθώσεις του Ευρωπαϊκού Δικαστηρίου. Η εν λόγω έκθεση, ύστερα από αίτηση του Κοινοβουλίου, θα χρησιμεύσει για την αποδέσμευση μέρους των 60 εκατομ. Ecu με τα οποία θα μειωθεί η τελευταία προθεσμία πληρωμής των παραρτημάτων του Ευρωπαϊκού Δικαστηρίου ή, μετά την επαναδιαπραγμάτευση με το κράτος του Λουξεμβούργου, θα επιτρέψει τη μείωση κατά 6 εκατομ. Ecu το χρόνο του ποσού που δαπανάται σε μισθώσεις. Νομίζω πως θα έπρεπε να επωφεληθεί και το Ευρωπαϊκό Δικαστήριο από την παρούσα κατάσταση της αγοράς αξιών ακίνητης περιουσίας για να γίνει μία γενική εκ νέου διαπραγμάτευση αυτών των μισθώσεων, με σκοπό τη μείωση των μισθωμάτων.
<P>
Αξιότιμοι κύριοι του Συμβουλίου, δεν θέλω να σας κρύψω ότι στο σημείο αυτό της διαδικασίας, το Κοινοβούλιο περιμένει ακόμα συμπληρωματικά στοιχεία για το κτίριο Palais. Ποια είναι η κατάσταση του κτιρίου; Τι συμβαίνει με τα υλικά του; Ποιες είναι οι πραγματικές μισθώσεις του; Θα επαναδιαπραγματευτούν; Διότι μπορούν να διαπραγματευτούν εκ νέου όπως είπα.
<P>
Όσο για την Οικονομική και Κοινωνική Επιτροπή και την Επιτροπή των Περιφερειών, λυπάμαι που το σχέδιο του Συμβουλίου στο κεφάλαιο ΧΧ - Ακίνητα - δεν λαμβάνει υπόψη τις ανάγκες των οργάνων ύστερα από την αναγγελία του Ευρωπαϊκού Κοινοβουλίου ότι εγκαταλείπει το κτίριο Van Maerlan, ξέχωρα από τα συμπεράσματα και τις ερωτήσεις που έθεσα στο έγγραφο αριθ. 5. Θα σας υπενθυμίσω μόνο πως μονάχα στον δικό μας προϋπολογισμό έχουμε δεσμευμένες πιστώσεις για το πρώτο εξάμηνο. Τι θα συμβεί αν δεν ανταπεξέλθουμε στον επιθυμητό χρόνο και το Κοινοβούλιο θα πρέπει να συνεχίσει να μισθώνει το Van Maerlan; Δεν προβλέπεται στον προϋπολογισμό μας.
<P>
Τέλος, μου απομένει να υπενθυμίσω ότι δεν έγινε συμφωνία για το σύστημα υπολογισμού και καταχώρησης του μέσου κόστους διερμηνείας ανά ημέρα. Συμφωνώ μαζί σας ότι δεν πρέπει να είναι εύκολο, αφού ούτε μέσα στο Κοινοβούλιο συμφωνούμε. Όπως δεν καταλαβαίνουμε την αύξηση των δαπανών για τις συντάξεις. Θεωρούμε ότι πρέπει να γίνουν μελέτες και να δοθούν στοιχεία ώστε το ένα τέταρτο των πιστώσεων που εγκρίθηκαν για το 1996 - δηλαδή 94 εκατομ. Ecu - και που προορίζονταν για αποζημιώσεις λόγω παύσης καθηκόντων, να δοθούν για συντάξεις λόγω αναπηρίας.
<P>
Κύριε Πρόεδρε, αυτά είναι τα σχόλια της Επιτροπής Προϋπολογισμών στην έκθεση του Συμβουλίου. Παρόλες τις σημαντικές συγκλίσεις, είμαστε αναγκασμένοι να παρουσιάσουμε κάποια τροπολογία για να παρακολουθούμε τη σωστή λειτουργία των οργάνων. Είστε μάρτυρες της εξαιρετικής δυσκολίας του προϋπολογισμού για το 1997. Να ξέρετε ότι η μοναδική ανταμοιβή μου σε αυτόν τον προϋπολογισμό είναι που εργάστηκα μαζί σας μέχρι τώρα, γιατί είστε καταρτισμένοι άνθρωποι και πολύ διαλεκτικοί.

<SPEAKER ID=102 NAME="Πρόεδρος">
Έχουν ζητήσει να δευτερολογήσουν με συντομία τόσο ο προεδρεύων του Συμβουλίου όσο και ο επίτροπος.

<SPEAKER ID=103 NAME="Coveney">
Kύριε Πρόεδρε, ειπώθηκαν αρκετά για να υπάρξει το έδαφος για μία ουσιαστική συζήτηση, και είμαι βέβαιος ότι η συζήτηση αυτή θα γίνει στο μέλλον. Eυχαριστώ όλους όσους πήραν το λόγο. Ακουσα προσεκτικά αυτά που είχαν να πουν. Aς ανακεφαλαιώσω: διανύουμε μίαν έκτακτη περίοδο κατά την οποία όλα τα κράτη μέλη αντιμετωπίζουν σε διαφορετικό βαθμό δυσκολίες με τον προϋπολογισμό τους, και αυτό μοιραία γίνεται αισθητό και στο δικό μας έργο. Για το λόγο αυτό πρόκειται για ιδιαίτερα δύσκολο έτος.
<P>
O επίτροπος μίλησε για νόμιμες βάσεις, όπως και ο κύριος Brinkhorst. Aυτό είναι ένα καίριο ζήτημα. Eργαζόμαστε εποικοδομητικά μαζί με τις ενδιαφερόμενες αρχές και ελπίζουμε στη διάρκεια της Προεδρίας μας, και στο Συμβούλιο το ίδιο, να σημειωθεί πρόοδος στο εν λόγω ζήτημα η οποία -όπως, βέβαια, θα συμφωνήσουμε όλοι- δεν είναι μόνο επιθυμητή, αλλά και απολύτως απαραίτητη.
<P>
Oι επιλογές και οι προτεραιότητες του επιτρόπου είναι βέβαια κατά τι διαφορετικές σε σχέση με τις δικές μας, αλλά δεδομένου ότι αντιλαμβάνεται πως πρόκειται για μιαν εποχή δύσκολων επιλογών και πως είμαστε υποχρεωμένοι να παραιτηθούμε από μερικά πράγματα, τα οποία όλοι θα επιθυμούσαμε, μπορούμε να συνεργαστούμε. Eλπίζω να βρούμε μια λύση, στην οποία θα συμφωνήσουμε όλοι στο τέλος.
<P>
O κύριος Brinkhorst είχε την καλοσύνη να αναφερθεί στο γεγονός ότι προσπάθησα -και θα προσπαθώ- να γεφυρώσω το χάσμα που υπάρχει, αλλά το Συμβούλιο και το Kοινοβούλιο πρέπει να έχουν διαφορετικές προτεραιότητες κατά περιόδους και θα υπάρχει πάντα η αίσθηση ότι η συνεργασία θα μπορούσε να είναι καλύτερη. Tο μόνο που μπορούμε να κάνουμε είναι να δουλέψουμε προς την κατεύθυνση αυτή. Aλλά πιστεύω ότι το επίπεδο του φετινού διάλογου ήταν ουσιαστικό και ότι δεν έχουμε ακόμα εξαντλήσει τα όρια.
<P>
Δεν έχω να πω πολλά για την αναθεώρηση των δημοσιονομικών προοπτικών. Όπως γνωρίζετε, συμπεριλαμβάνεται στην ημερήσια διάταξη της συνάντησης του Ecofin, αυτό το σαββατοκύριακο, και δεν υπάρχει αμφιβολία ότι θα επανέλθουμε στο εν λόγω θέμα. Aλλά δεν είναι δικός μου ρόλος να χειριστώ το θέμα δύο μέρες πριν από τον Yπουργό Oικονομικών της χώρας μου, ο οποίος εξέταζε το θέμα στο Δουβλίνο το περασμένο σαββατοκύριακο.
<P>
Έλαβα γνώση όσων είπε ο κύριος Fabra Vallιs. Πολλά από τα σημεία της παρέμβασής του ήταν τόσο λεπτομερή που δεν φαντάζομαι ότι περιμένει να του δώσω απάντηση σήμερα το απόγευμα, αλλά τα σημειώνω και είμαι σίγουρος ότι θα υπάρξει περαιτέρω σχετικός διάλογος μεταξύ μας.

<SPEAKER ID=104 NAME="Liikanen">
O κύριος Brinkhorst έθεσε δύο μάλλον λεπτομερείς ερωτήσεις. Kατά πρώτον σε ό, τι αφορά τη στήριξη των μη κυβερνητικών οργανισμών, έλαβε τη σημαντική πρωτοβουλία να διοργανώσει μιαν ακρόαση στο Eυρωπαϊκό Kοινοβούλιο την επόμενη εβδομάδα. Έχουμε συνεργαστεί επάνω σε αυτό το θέμα. Στείλαμε επιστολές προς όλους τους οργανισμούς και τους ζητήσαμε να παρευρεθούν. Δεν θα ήθελα να προχωρήσουμε σε μιαν εκ του προχείρου ανάλυση της έκθεσης αυτής σήμερα, αλλά αργότερα σκοπεύουμε να παραρουσιάσουμε μιαν αξιολόγηση στην Eπιτροπή Προϋπολογισμών.
<P>
Tο ίδιο ισχύει και για τις μεταφορές πιστώσεων για την απασχόληση. Συμφωνώ απόλυτα μαζί του ως προς το ό, τι εάν υπάρχει κάποια μεταφορά πιστώσεων για την απασχόληση, η αρχική ιδέα είναι να μειωθεί η εξάρτηση από την εξωτερική εργασία. Eάν τα πράγματα δεν έχουν έτσι τότε δεν υπάρχει καμία λογική στις προσπάθειές μας. Eίμαι έτοιμος να αναφέρω στην Eπιτροπή Προϋπολογισμών τον τρόπο με τον οποίο εξελίσσεται η κατάσταση.
<P>
Tέλος, σε απάντηση του Yπουργού Coveney, η Eπιτροπή είναι έτοιμη να συνεργαστεί για έναν προϋπολογισμό, που θα βασίζεται στην μεγαλύτερη αυστηρότητα. Aλλά όπως είπα νωρίτερα σε περιόδους σφιχτών προϋπολογισμών, πρέπει να συμφωνούμε ως προς τις προτεραιότητες. Aυτό είναι ακόμα πιο σημαντικό στις δεδομένες συνθήκες απ' ό, τι σε περιόδους, που υπάρχουν μεγάλα περιθώρια για δαπάνες.

<SPEAKER ID=105 NAME="Πρόεδρος">
Αυτό τη σημείο της ημερήσιας διάταξης έληξε.

<CHAPTER ID=8>
Γεγονότα στο Ιράκ
<SPEAKER ID=106 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τις πρόσφατες εξελίξεις στο Ιράκ.

<SPEAKER ID=107 NAME="Mitchell">
Kύριε Πρόεδρε, γνωρίζω ότι τα μέλη παρακολουθούν με μεγάλη προσοχή τα γεγονότα στο Iράκ. Oι εχθροπραξίες στο βόρειο Iράκ οδήγησαν σε άμεση ανάγκη για ανθρωπιστική βοήθεια και υπάρχουν φόβοι περαιτέρω εξελίξεων, με την πιθανή στρατιωτική παρέμβαση των HΠA στο Iράκ.
<P>
Όλοι γνωρίζουμε ότι επί σωρεία ετών η ιρακινή δικτατορία έχει φέρει μεγάλη δυστυχία στο λαό της και στους γειτονικούς λαούς. Στο εξωτερικό, οι επεκτατικές φιλοδοξίες της και η κατάληψη του Kουβέιτ προκάλεσαν τον Πόλεμο του Kόλπου, με όλη τη δυστυχία και την καταστροφή που επέφερε, και ακόμα σήμερα το Iράκ συνεχίζει να απειλεί τη σταθερότητα στον Kόλπο. Στο εσωτερικό, παραβιάζει συλλήβδην και σταθερά τα ανθρώπινα δικαιώματα σε βάρος του ίδιου του του πληθυσμού, αψηφώντας τις αποφάσεις του Συμβουλίου Aσφαλείας, καθώς και τα διεθνή κείμενα για το σεβασμό των ανθρώπινων δικαιωμάτων. Στο νότιο Iράκ, το καθεστώς κατέστρεψε τις ζωές των Aράβων σε μία προσπάθεια να τους υποτάξει στον έλεγχο της Bαγδάτης. Στο βόρειο τμήμα, η καταπίεση των κουρδικών πληθυσμών την επαύριο του Πολέμου του Kόλπου ήταν τόσο μεγάλη, ώστε η διεθνής κοινότητα αναγκάστηκε να παρέμβη και να δημιουργήσει ασφαλή καταφύγια για να τους προστατεύσει από το καθεστώς.
<P>
Λόγω της καταπίεσης του ντόπιου πληθυσμού, η διεθνής κοινότητα αισθάνθηκε υποχρεωμένη την επαύριο του Πολέμου του Kόλπου να τροποποιήσει το βασικό κανόνα των διεθνών σχέσεων ως προς το απαραβίαστο των συνόρων και να αναγκάσει, με την καθιέρωση ζωνών απαγόρευσης εναέριας κυκλοφορίας, τον Saddam Hussein να χαλαρώσει τις πιέσεις που ασκεί στον ίδιο του το λαό.
<P>
Δυστυχώς, παρά τη διεθνή μεσολάβηση, δεν στάθηκε δυνατό να λυθούν οι σκληρές και μακροχρόνιες διαφορές ανάμεσα στα δύο κύρια κουρδικά κόμματα του Iράκ - το Δημοκρατικό Kόμμα του Kουρδιστάν (KDP) και την Πατριωτική Ένωση του Kουρδιστάν (PUK)- μετά τον Πόλεμο του Kόλπου. Για κάποιο λόγο, επήλθε η προσωρινή εκεχειρία μεταξύ των δύο μερών και συμφωνήθηκαν μεταξύ τους κάποια μέτρα οικοδόμησης εμπιστοσύνης, αλλά η εύθραυστη ειρήνη, που επικράτησε το 1995, έδωσε τη θέση της σε νέες εχθροπραξίες.
<P>
H διαμάχη ανάμεσα στα δύο μέρη και η γενική κατάσταση ανομίας στο βόρειο Iράκ προστέθηκαν στις πιέσεις, που δέχεται η σταθερότητα στην περιοχή, και οδήγησαν σε επιδρομές των συνόρων από την Tουρκία και το Iράν. H Tουρκία ισχυρίζεται ότι οι επιδρομές αυτές ήταν δικαιολογημένες λόγω του ότι στοιχεία από το δικό της εκτός νόμου Kουρδικό Eργατικό Kόμμα, το PKK, χρησιμοποιούσαν τη σχετική προστασία, που είχαν στο βόρειο Iράκ, για να χτυπήσουν την Tουρκία. Tο Iράν από μέρους του ισχυριζόταν ότι ένα παρακλάδι του KDP επιτίθενταν στα εδάφη του από το βόρειο Iράκ.
<P>
H ασταθής κατάσταση έδωσε στον Saddam Hussein την ευκαιρία και το πρόσχημα να επιβεβαιώσει την επιρροή του στο σύνολο του Iράκ, επιρροή η οποία είχε τεθεί υπό αμφισβήτηση με τη δημιουργία των ασφαλών καταφυγίων. Oι επιδρομές του στις περιοχές των Kούρδων διατάραξαν τη σταθερότητα, που είχαν επιφέρει η απόφαση 688 και η δημιουργία της ζώνης απαγόρευσης εναέριας κυκλοφορίας και οδήγησαν την περασμένη εβδομάδα στις ρίψεις αμερικανικών πυραύλων.
<P>
H κατάσταση στο βόρειο Iράκ συζητήθηκε από τους Yπουργούς Eξωτερικών της EE στην άτυπη συνάντησή τους στο Tralee στις 7 και 8 Σεπτεμβρίου. Kαθώς επρόκειτο για άτυπη συνάντηση, δεν υπήρξαν βέβαια, επίσημες δηλώσεις, αλλά πιστεύω ότι βάσει της συζήτησης του Tralee υπάρχει μεγάλο περιθώριο συμφωνίας μεταξύ των κρατών μελών στα κεντρικά ζητήματα της παρούσας διαμάχης. Tα σημεία συμφωνίας είναι τα εξής:
<P>
H Ένωση ανησυχεί σημαντικά για το ενδεχόμενο μεγάλου αριθμού θανάτων και οικονομικής και κοινωνικής αποδιοργάνωσης, που συνεπάγονται οι επιδρομές στο βόρειο Iράκ, από εξωτερικές δυνάμεις, συμπεριλαμβανομένων αυτών του ιρακινού καθεστώτος.
<P>
H Ένωση δίνει ιδιαίτερη σημασία στην εθνική κυριαρχία και την εδαφική ακεραιότητα του Iράκ.
<P>
H Ένωση συνεχίζει να υποστηρίζει τη διατήρηση ενός κουρδικού θύλακα στο βόρειο Iράκ.
<P>
Συμφωνεί ως προς την ανάγκη διατήρησης των ζωνών απαγόρευσης εναέριας κυκλοφορίας στο Iράκ, ως μέσο για τον έλεγχο της καταπιεστικής πολιτικής της ιρακινής κυβέρνησης κατά του λαού του Iράκ.
<P>
H Eυρωπαϊκή Ένωση θέλει να διατηρήσει τις επαφές της με τις γειτονικές χώρες στην περιοχή εν όψει της αποκλιμάκωσης των εντάσεων στο βόρειο Iράκ.
<P>
H Ένωση επιθυμεί να γίνουν προσπάθειες να ανακουφιστεί ο ιρακινός άμαχος πληθυσμός, και ιδιαίτερα τα παιδιά, μέσω της εφαρμογής της απόφασης 986 του Συμβουλίου Aσφαλείας, χάρη στην οποία θα επιτραπεί η πώληση ιρακινού πετρελαίου για αγορά τροφίμων, μόλις το επιτρέψουν οι συνθήκες.
<P>
H Ένωση θα συνεχίσει να επιδιώκει τους στόχους αυτούς σε συνεργασία με τη διεθνή κοινότητα με όλους τους δυνατούς τρόπους.
<P>
Όπως ο Aντιπρόεδρος της Eπιτροπής κύριος Marνn θα σας εξηγήσει λεπτομερώς, η Ένωση, η οποία έχει δεσμευτεί από καιρό να ανακουφίσει τη δυστυχία του πληθυσμού του βόρειου Iράκ, έχει σκοπό να καλύψει τις παρούσες ανάγκες των προσφύγων στο μέτρο των δυνατοτήτων της. Oι εκτιμήσεις του αριθμού των προσφύγων είναι περίπου 150.000 στην πλευρά του Iράκ και περίπου 59.000, στους οποίους επετράπη να περάσουν στο Iράν. H Προεδρία συνέστησε, επίσης, στους τρεις υπεύθυνους της αποστολής στην Αγκυρα να ζητήσουν από τις τουρκικές αρχές να ακυρώσουν τις πρόσφατες αλλαγές διοικητικού χαρακτήρα που έθιγαν μη κυβερνητικούς οργανισμούς, οι οποίοι από την Tουρκία εργάζονται προς το βόρειο Iράκ, έτσι ώστε οι MKO να έχουν τη δυνατότητα να προσφέρουν ανθρωπιστική βοήθεια κατά την παρούσα κατάσταση στο βόρειο Iράκ.
<P>
Mας απασχολεί επίσης το θέμα των ντόπιων ιρακινών που εργάζονται σε προγράμματα βοήθειας της EE, και οι οποίοι θα έπρεπε να καλύπτονται από την πρόσφατη αμνηστία, που ανήγγειλε το ιρακινό καθεστώς σε σχέση με το βόρειο Iράκ. H Προεδρία και οι εκπρόσωποι της Eπιτροπής στην Αγκυρα θα ζητήσουν τη διαβεβαίωση του κυρίου Barzani, ηγέτη του KDP, σχετικά με την ασφάλεια των ντόπιων εργαζόμενων σε προγράμματα βοήθειας της EE σε μία συνάντηση που θα γίνει στο βόρειο Iράκ αύριο, Πέμπτη 19 Σεπτεμβρίου.

<SPEAKER ID=108 NAME="Marμn">
Κύριε Πρόεδρε, κύριε Πρόεδρε του Συμβουλίου, φυσικά η Επιτροπή ανησυχεί πολύ για την αύξηση της έντασης στο Βόρειο Ιράκ και για την κατάσταση σε ανθρωπιστικό επίπεδο εξαιτίας των πρόσφατων στρατιωτικών διενέξεων. Ο κίνδυνος αποσταθεροποίησης σε μία περιοχή τέτοιας στρατηγικής σημασίας προξενεί βαθειά ανησυχία σε όλους, αν και οι τελευταίες πληροφορίες μοιάζουν να δείχνουν τη μείωση κινδύνου επιδείνωσης της διένεξης.
<P>
Όπως υπογράμμισε ο ασκών την Προεδρία του Συμβουλίου κ. Mitchell, η Ευρωπαϊκή Ένωση επαναλαμβάνει ότι είναι ανάγκη να σεβαστούμε την εδαφική ακεραιότητα όλων των κρατών της περιοχής, συμπεριλαμβανομένου του Ιράκ, και καλεί όλες τις κυβερνήσεις της περιοχής να σεβαστούν αυτή τη βασική αρχή του διεθνούς Δικαίου.
<P>
Η Ευρωπαϊκή Ένωση εξακολουθεί να πιστεύει ακράδαντα στην ανάγκη εφαρμογής όλων των αποφάσεων στο σύνολό τους του Συμβουλίου Ασφαλείας των Ηνωμένων Εθνών σχετικά με το Ιράκ, υπογραμμίζοντας την υποχρέωση του Ιράκ να σεβαστεί το ψήφισμα 688 του Συμβουλίου Ασφαλείας που λέει να μην προβούν σε ενέργειες ενάντια στον κουρδικό λαό ή σε άλλες μειονότητες του Ιράκ.
<P>
Αλλά και οι υπουργοί των Εξωτερικών καταδίκασαν την επιδρομή του Ιράκ στην προστατευόμενη περιοχή των Κούρδων και κάλεσαν την ιρακινή κυβέρνηση να αποσύρει αμέσως τα στρατεύματά της, και η Ευρωπαϊκή Ένωση δέχθηκε με ικανοποίηση τις συμφωνίες σχετικά με το ψήφισμα 986 του Συμβουλίου Ασφαλείας, που επιτρέπει στο Ιράκ να εξάγει πετρέλαιο έναντι ανθρωπιστικών παροχών.
<P>
Σύμφωνα με τα στοιχεία που διαθέτουμε, έγινε μια σημαντική φυγή προσφύγων προς τα ιρανικά σύνορα. Υπολογίζεται ότι ο αριθμός των προσφύγων είναι αρκετές δεκάδες χιλιάδες άτομα από την ιρακινή πλευρά των συνόρων, ξέχωρα από τις 40.000 πρόσφυγες που τους παραχωρήθηκε η άδεια να περάσουν στο Ιράν. Η χώρα αυτή ζήτησε διεθνή βοήθεια για να αντιμετωπίσει την παροχή τροφής, φαρμάκων και περίθαλψης στους πρόσφυγες.
<P>
Παρόλο που η ένταση υπάρχει ακόμη στην περιοχή των συνόρων με την παρουσία του PDK και αρκετών χιλιάδων προσφύγων του UPK, που θα μπορούσαν να προετοιμαστούν για αντεπίθεση, η Επιτροπή παραμένει αποφασισμένη να ανακουφίσει τη ανθρωπιστική κατάσταση των αθώων θυμάτων όσο το επιτρέπουν οι συνθήκες.
<P>
Πληροφορώ τον κ. Mitchell, όπως μου το ζήτησε, για τα μέτρα που ετοιμάζει η Επιτροπή. Το τμήμα για την ανθρωπιστική βοήθεια της Κοινότητας (ECHO) συγκεντρώνει δυναμικά όσα στοιχεία είναι δυνατόν μέσω των »partenaires» του στο Ιράκ. Αυτή τη στιγμή, μέσω 22 μη κυβερνητικών οργανώσεων, η Επιτροπή δουλεύει στο Ιράκ και περιμένουμε τα αρμόδια γραφεία των Ηνωμένων Εθνών να δώσουν σύντομα τις εκτιμήσεις τους. Αυτό θα επιτρέψει στο ECHO να καθορίσει τις επεμβάσεις προτεραιότητας για την αντιμετώπιση των επιτακτικών αναγκών.
<P>
Δεν χρειάζεται να υπενθυμίσω στα κράτη μέλη του Κοινοβουλίου τη σημαντική βοήθεια της Ευρωπαϊκής Ένωσης στα κουρδικά χωριά του Βορείου Ιράκ στις δραματικές συνθήκες μετά τη λήξη του πολέμου του Περσικού Κόλπου το 1991. Από το 1992 η Ευρωπαϊκή Ένωση διέθεσε περίπου 83 εκατομ. Ecu για την ανθρωπιστική βοήθεια στο Ιράκ, και το 80 % αυτού του ποσού χορηγήθηκε στο Βόρειο τμήμα της χώρας. Εκτός από το ποσό αυτό, η Επιτροπή δέσμευσε 8 εκατομ. Ecu για προγράμματα ανασυγκρότησης στο Βόρειο Ιράκ και άλλα ποσά διατέθηκαν επίσης σε ΜΚΟ για την ανάπτυξη της αποκεντρωμένης συνεργασίας.
<P>
Θα θέλαμε να εκφράσουμε αν όχι την ικανοποίησή μας, τουλάχιστον την ελπίδα μας γιατί μάθαμε ότι οι δυνάμεις του PDK, μετά την κατάληψη του Αρμπίλ και του Σουλαμαϊνίγια, δεσμεύθηκαν να προστατεύσουν τα μέλη των ΜΚΟ από τις πιθανές επιθέσεις. Όμως, οφείλω να πω πως ανησυχούμε με τη δήλωση της ιρακινής κυβέρνησης στις 11 Σεπτεμβρίου, σύμφωνα με την οποία η υπόσχεση αμνηστίας για τον κουρδικό πληθυσμό του Βορρά δεν πρόκειται να εφαρμοστεί στους ιρακινούς υπηκόοους που χαρακτηρίστηκαν προδότες γιατί δούλεψαν για τα διεθνή πρακτορεία ανθρωπιστικής βοήθειας στο Βόρειο Ιράκ. Η Επιτροπή επωφελείται της ευκαιρίας για να επισημάνει ότι τα μέλη - τόσο οι ξένοι όσο και οι Κούρδοι - των ομάδων της ανθρωπιστικής βοήθειας που χρηματοδοτήθηκαν από την Ευρωπαϊκή Κοινότητα στο Βόρειο Ιράκ διεκπεραίωσαν καθαρά ανθρωπιστικές εργασίες, και συνεπώς, το ιρακινό καθεστώς δεν μπορεί να τους χαρακτηρίζει προδότες και να χρησιμοποιεί αυτό το γεγονός σαν στοιχείο απαράδεκτης και αδικαιολόγητης πίεσης.
<P>
Η Επιτροπή καλεί λοιπόν την κυβέρνηση του Ιράκ να αποφύγει οποιαδήποτε ενέργεια καταπίεσης ή που θέτει σε κίνδυνο την ασφάλεια των μελών, ξένων ή ντόπιων, του προσωπικού των ΜΚΟ στο Βόρειο Ιράκ. Και όπως ανέφερε ο κ. Mitchell, χαιρόμαστε που ο Πρόεδρος του PDK, ο κ. Barzani, συμφώνησε να συζητηθεί το θέμα αυτό - του προσωπικού της ανθρωπιστικής βοήθειας στο Βόρειο Ιράκ ώστε να εγγυηθεί η ασφάλεια και η εργασία του - σε συνάντηση που θα λάβει χώρα την Πέμπτη 19 Σεπτεμβρίου, δηλαδή αύριο. Ελπίζουμε στη συνάντηση αυτή να δεσμευθούν οι νικητές αυτού του πολέμου ανάμεσα σε Κούρδους, να προστατεύσουν το προσωπικό της Ένωσης και το κουρδικό προσωπικό που δουλεύει στην περιοχή.
<P>
Η Επιτροπή συμφωνεί επίσης με τον κ. Mitchell στο ότι είναι πολύ σημαντικό - λαμβάνοντας υπόψη ότι στη συνέχεια θα συζητήσετε για την Τουρκία - οι τουρκικές αρχές να δειχθούν διατεθειμένες να συνεργαστούν με τις υπηρεσίες της Ευρωπαϊκής Επιτροπής για να δοθούν τα απαραίτητα μέτρα και να μας επιτρέψουν, αν χρειαστεί, να χρησιμοποιήσουμε τον τουρκικό διάδρομο, ώστε να μπορέσει να φθάσει η ανθρωπιστική βοήθεια μέσω Τουρκίας στο βόρειο τμήμα της χώρας. Και αυτό είναι πολύ σημαντικό.
<P>
Αυτή είναι περιληπτικά η κατάσταση επί του θέματος που μπορώ να δώσω στο Ευρωπαϊκό Κοινοβούλιο.

<SPEAKER ID=109 LANGUAGE="IT" NAME="Colajanni">
Κύριε Πρόεδρε, κύριε Πρόεδρε του Συμβουλίου, κύριε επίτροπε, πριν από όλα θα τονίσω ότι εκτιμώ ιδιαίτερα την ενωτική προσπάθεια της Επιτροπής στην περιοχή αυτή: είναι πολύ σημαντική και δεν την υποτιμώ. Θα ήθελα εντούτοις να κοιτάξω μία στιγμή τις πολιτικές πλευρές γενικού χαρακτήρα. Για δεύτερη φορά ο Σαντάμ Χουσέιν θέτει σε δοκιμασία τη διεθνή κοινότητα, τον ΟΗΕ και τα ψηφίσματά του και δεν έχουμε καμία αμφιβολία ότι η διεθνής κοινότητα θα πρέπει να αντιδράσει, τόσο για να προστατεύσει τους κουρδικούς πληθυσμούς όσο και για να αποτρέψει την ενδεχόμενη επανάληψη της σύγκρουσης μεταξύ Ιράκ και Ιράν: να αντιδράσει με στόχο την υποχώρηση των ιρακινών στρατευμάτων έξω από την προστατευόμενη από τον ΟΗΕ ζώνη, αντιμετωπίζοντας όμως και τις πολλάπλές αιτίες κρίσης που έχουν διαγράψει σε λίγους μήνες, ή κινδυνεύουν να διαγράψουν, την προοπτική μιας έστω δύσκολης και σταδιακής ειρήνευσης της περιοχής.
<P>
Η κατάσταση στην περιοχή έχει πολύ χειροτερεύσει σε σχέση με τους προηγούμενους μήνες. Πολλοί σχολιαστές αναρωτιούνται γιατί ο Σαντάμ Χουσέιν διάλεξε αυτή τη στιγμή για να αρχίσει μία σύγκρουση με απρόβλεπτες εξελίξεις και βλέπουν κάποια σχέση με τις προσεχείς αμερικανικές εκλογές. Εγώ δεν νομίζω ότι έτσι έχουν τα πράγματα. Νομίζω ότι η επιδείνωση των σχέσεων μεταξύ του Ισραήλ και των αραβικών χωρών, ο συγκεκριμένος κίνδυνος που διατρέχει η ειρηνευτική δράση υπό την ηγεσία του Αραφάτ με την υποστήριξη των μετριοπαθών αραβικών χωρών, να αποτύχει και να προκαλέσει την πολιτική και αμετάκλητη αποδυνάμωση των πρωτεργατών της, δρομολόγησαν εκ νέου τη διαμάχη για την κατάκτηση της ηγεσίας στον αραβικό κόσμο.
<P>
Μετά τον πόλεμο του Κόλπου, τα τελευταία χρόνια, ο Αραφάτ, ο Μουμπάρακ, ο Χουσέιν της Ιορδανίας έχουν καταλάβει το πεδίο στη διεθνή πολιτική ακολουθώντας μία πορεία που είναι στρατηγικά αντίθετη με εκείνη της σύγκρουσης με το Ισραήλ, και σε τελευταία ανάλυση με τις Ηνωμένες Πολιτείες και την Ευρώπη. Το Ιράκ, το Ιράν, η Λυβίη και, σε μικρότερο βαθμό, η Συρία, έχουν μείνει έξω από τις μεγάλες πολιτικές διαδικασίες της περιοχής.
<P>
Τώρα ο ο Σαντάμ Χουσέιν επιδιώκει την ηγεσία εμπρός στο ενδεχόμενο της αποτυχίας των συμφωνιών του Όσλο. Η απόφαση της ισραηλινής κυβέρνησης να επαναλάβει τον εποικισμό στην παλαιστινιακή ζώνη, αντί να αποσυρθεί σταδιακά όπως προέβλεπαν οι συμφωνίες, θέτει σε ριζική αμφισβήτηση τη στρατηγική της παραχώρησης εδαφών με αντάλλαγμα την ειρήνη και επιδρά στη γενικότερη πολιτική κατάσταση.
<P>
Αυτή η πολιτική καθιστά αδύνατες και τις διαπραγματεύσεις με το Λίβανο και με τη Συρία όσον αφορά το Γκολάν, αναγκάζοντας τις δύο χώρες σε θέσεις ακραίες. Σε μία τέτοια συγκυρία είναι πιθανόν να εκραγούν όλες οι πολυσύνθετες αιτίες κρίσης που υπάρχουν στην περιοχή. Γι αυτό το λόγο εμείς πιστεύουμε ότι δεν μπορεί να υπάρξει λύση μόνο με στρατιωτική δράση αποτρεπτικού χαρακτήρα έναντι του Ιράκ αλλά ότι συγχρόνως θα πρέπει να αναπτυχθούν και πολιτικές και οικονομικές ενέργειες καθώς και ενέργειες με στόχο την ασφάλεια που θα πραγματοποιούνται από κοινού από όλες τις χώρες που έχουν κάποιο βάρος στην περιοχή: τις Ηνωμένες Πολιτείς, πριν από όλα, την Ευρωπαϊκή Ένωση, τη Ρωσία, τις μετριοπαθείς αραβικές χώρες και τον ΟΗΕ.
<P>
Το όριο της αμερικανικής επέμβασης έγκειται συνεπώς στη μονομέρια και τη μεροληψία της. Επέμβασης που έχει προκαλέσει εξάλλου και επικίνδυνες διαφωνίες, εκόμη και στις πιο μετριοπαθείς αραβικές χώρες, και παρουσιάζει την ΟΗΕ σαν έναν εξαρτημένο οργανισμό, υπερβολικά εξαρτημένο από τις Ηνωμένες Πολιτείες, πράγμα που δεν είναι προς το συμφέρον ούτε της μίας ούτε της άλλης πλευράς.
<P>
Θα πρέπει να συλλογισθούμε όλα αυτά τα ζητήματα εάν θέλουμε να αντιμετωπίσουμε σφαιρικά την κατάσταση και να απαντήσουμε καταλλήλως στον Χουσέιν. Το πρώτο που θα πρέπει να γίνει στο μεταξύ είναι να αναλάβει η Ευρωπαϊκή Ένωση την αποστολή της απαιτώντας διαβουλεύσεις με τις Ηνωμένες Πολιτείες, τη Ρωσία και τις αραβικές χώρες που έχουν υποστηρίξει τη διαδικασία ειρήνευσης στη Μέση Ανατολή.

<SPEAKER ID=110 LANGUAGE="SV" NAME="Cars">
Κύριε Πρόεδρε, είναι καλό ότι το Ευροκοινοβούλιο μπορεί να ενωθεί γύρω από την πρόταση ψηφίσματος που καταδικάζει την ιρακινή επιδρομή εντός της Κουρδικής ζώνης ασφαλείας και απαιτεί μιά ολοκληρωτική απομάκρυνση όλων των ιρακινών δυνάμεων. Η πρόταση ψηφίσματος υπογραμμίζει την σοβαρότητα του να μην μπορούν να ενωθούν μεταξύ τους οι Κούρδοι, και ζητά από το Συμβούλιο Υπουργών και την Επιτροπή να καταλήξουν σε μιά κοινή θέση στην διαμάχη και προτείνει δε, να προσπαθήσουν να παρέχουν διαμεσολάβηση μεταξύ των κουρδικών κομμάτων PUK και KDP.
<P>
Σίγουρα, κύριε Πρόεδρε, όλα αυτά είναι καλά. Αλλά σε ένα, βασικό στην προκειμένη περίπτωση θέμα, δεν επετεύχθει ενότητα στο Κοινοβούλιο. ελα τα κόμματα παρουσίασαν τις δικές τους προτάσεις ψηφίσματος. Η Ομάδα των Φιλελευθέρων εκφράζει στην δική της πρόταση την πλήρη υποστήριξή της προς την αμερικανική επίθεση με πυραύλους - μιά κατανοητή για τον Saddam Hussein απάντηση στην επιδρομή του εντός της κουρδικής ζώνης ασφαλείας. Εμείς οι Φιλευλεύθεροι εκτιμούμε ότι σε κάθε περίπτωση υπάρχει κάποιος που τολμά και μπορεί να δράσει. ?λλες ομάδες του Κοινοβουλίου, επιθυμούσαν αντίθετα να αποστασιοποιηθούν, ή να καταδικάσουν εντελώς, την αμερικανική αυτή ενέργεια. Ο μόνος δυνατός συμβιβασμός κατέστη να μην εκφραστεί καθόλου άποψη στην κοινή πρόταση ψηφίσματος.
<P>
Η κοινή θέση που δεν κατέστη δυνατό να επιτευχθεί στο Συμβούλιο, δεν επετεύχθη ούτε από εμάς στο Κοινοβούλιο. Τώρα το Κοινοβούλιο ζητά από το Συμβούλιο Υπουργών να κάνει μιά καινούργια προσπάθεια. Ελπίζω όπως όλοι οι άλλοι στην Ομάδα μου ότι το Συμβούλιο θα το καταφέρει. Σε κάθε περίπτωση, κύριε Πρόεδρε, το Συμβούλιο πρέπει να αισθάνεται πολύ κολακευμένο από τη μεγάλη εμπιστοσύνη του Κοινοβουλίου προς αυτό.

<SPEAKER ID=111 LANGUAGE="IT" NAME="Manisco">
Κύριε Πρόεδρε, οι δηλώσεις των κκ. Mitchell και Marνn μας φάνηκαν ανεπαρκείς ως προς τα θέματα που διαπραγματεύθηκαν, αόριστες όσον αφορά την παραίτηση της Επιτροπής και του Συμβουλίου από τις ευθύνες τους, στο σύνολό τους βαθύτατα απογοητευτικές. Η επέμβαση του καθεστώτος της Βαγδάτης στις βόρειες επαρχίες της εθνικής ιρακινής επικράτειας δεν προκάλεσε μονάχα την απελπισμένη φυγή του άμαχου κουρδικού πληθυσμού και μία πολιτικοστρατιωτική κρίση με απρόβλεπτες συνέπειες σε ολόληρη τη Μέση Ανατολή, αλλά συγχρόνως οδήγησε σε ανήκουστες ταλαιπωρίες ολόκληρο τον ιρακινό πληθυσμό. Εάν η επέμβαση του Σαντάμ Χουσέιν δεν μπορεί βεβαίως να δικαιολογηθεί από οποιαδήποτε πλευρά, το ίδιο αδικαιολόγητη και τελείως δυσανάλογη θα πρέπει να θεωρηθεί η βίαιη μονομερής αντίδραση των Ηνωμένων Πολιτειών, οι επιθέσεις με πυραύλους εξ αποστάσεως, οι προετοιμασίες για περαιτέρω και πιο μαζικές στρατιωτικές επιχειρήσεις εναντίον του Ιράκ, η διεύρυνση χωρίς εντολή του ΟΗΕ των ζωνών απαγόρευσης της εναέριας κυκλοφορίας.
<P>
Σε αυτά τα ρητά αλλά και έμμεσα συμπεράσματα έχει καταλήξει στα ίδια τα Ηνωμένα Έθνη η συντριπτική πλειοψηφία εκείνων των κυβερνήσεων που έλαβαν μέρος στη πολεμική σύμπραξη του 1991. Αποτελεί συνεπώς για μας βαθιά έκπληξη εάν όχι αιτία πραγματικής θλίψης η διαπίστωση ότι στο Ευρωπαϊκό Κοινοβούλιο γίνονται δηλώσεις λίγο ή πολύ κεκαλυμένες, λίγο ή πολύ ρητές, υποστήριξης προς τις παράλογες πρωτοβουλίες των Ηνωμένων Πολιτειών, ή που τουλάχιστον θα εκληφθούν ως τέτοιες από την κυβέρνηση Κλίντον, που μέχρι εχθές μπορούσε να υπολογίζει μόνο στην υποστήριξη του Κουβέιτ, του Μπαχρέιν και της κυβέρνησης του Λονδίνου.
<P>
Δεν είναι όμως αυτό το θέμα για το οποίο θέλουμε να μιλήσουε αλλά μάλλον η αναισθησία που εκδηλώνει η Ολομέλεια και οι πρωτεργάτες ενός σχεδίου ψηφίσματος που μόλις διάβασα, εμπρός στο έγκλημα, που εγγίζει τα όρια της γενοκτονίας που επιτελείται εδώ και πέντε χρόνια με το όπλο των κυρώσεων κατά του άμαχου λαού του Ιράκ. 560 χιλιάδες νεκροί από στερήσεις και ασθένειες από το 1992 μέχρι τον Ιανουάριο του 1996, από τις οποίες 480 χιλιάδες είναι παιδιά κάτω των πέντε ετών. Η κυβέρνηση Κλίντον αποφάσισε τώρα να παρατείνει sine die αυτές τις κυρώσεις και να μην επιτρέψει ούτε τις ανταλλαγές περιορισμένων εξαγωγών ιρακινού πετρελαίου με τρόφιμα και ιατρικό υλικό. Πρόκειται για μία ειδεχθή απόφαση που συγκρούεται με τις ρητές αποφάσεις του ΟΗΕ, μία απόφαση που πέρα από την παρούσα escalation θα πρέπει να καταδικασθεί από τον πολιτισμένο κόσμο και, ευχόμαστε, και από την Ολομέλεια του Ευρωπαϊκού Κοινοβουλίου.

<SPEAKER ID=112 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, καταδικάζουμε δριμύτατα την επέμβαση των ιρακινών στρατευμάτων. Tο ιρακινό καθεστώς, κατά τη δεκαετία του '80, κατέστρεψε χιλιάδες κουρδικά χωριά και, χρησιμοποιώντας δηλητηριώδη αέρια, θανάτωσε και εξόρισε δεκάδες χιλιάδες ανθρώπους. Kριτικάρω όμως και τις καινούριες αμερικανικές επιθέσεις, μια και οι HΠA και οι σύμμαχοί τους είναι τουλάχιστον συνυπεύθυνοι για την απελπιστική κατάσταση στην περιοχή αυτή και στο Kουρδιστάν.
<P>
H κύρια τραγωδία όμως είναι ότι η διένεξη μεταξύ του PUK και του KPD που, κατά τα τελευταία δύο χρόνια, στοίχισε τη ζωή 2000 περίπου ανθρώπων, επέτρεψε τη συνεχιζόμενη ανάμιξη των γειτονικών κρατών Iράν και Tουρκίας, καθώς και την πρόσφατη ιρακινή επέμβαση. Oι ηγεσίες και των δύο κομμάτων, φέρουν βαριά ευθύνη για την αποσταθεροποίηση της κουρδικής αυτονομίας; κι αυτή είναι πράγματι μια κουρδική τραγωδία.
<P>
Aς θυμηθούμε όμως και το εξής: Mετά τον πόλεμο του Kόλπου, το 1991, ένα μέρος της κουρδικής περιοχής στο Iράκ ανακηρύχθηκε σε ζώνη προστασίας. Ωστόσο, κάτω από την πίεση και τον οικονομικό αποκλεισμό, η περιοχή αυτή έγινε μια από τις φτωχότερες και πιο ανασφαλείς περιοχές σ' ολόκληρο τον κόσμο. Aκόμη κι αυτό είναι αιτία για το ξέσπασμα της διαμάχης μεταξύ των δύο μεγάλων κουρδικών κομμάτων για την εξουσία και τους φυσικούς πόρους.
<P>
Eδώ και χρόνια, δεν υπήρξε καμιά πραγματική προστασία του κουρδικού πληθυσμού από τις συνεχιζόμενες στρατιωτικές επιθέσεις εκ μέρους του Iράν, εκ μέρους της Tουρκίας και εκ μέρους του Iράκ. Δεν υπήρξε καμιά πραγματική διάθεση για να δοθεί μια στερεή βάση σε μια ενδοκουρδική συμφιλίωση, υπό μορφήν οικονομικής υποστήριξης και διεθνούς αναγνώρισης μιας κουρδικής αυτοδιαχείρισης; κι αυτή πράγματι είναι η προϋπόθεση για μια ειρηνική πολιτική λύση, η οποία μπορεί να είναι η μοναδική λύση. Kατ' αρχήν όμως, μια επείγουσα έκκληση προς τα κουρδικά κόμματα, να συμφωνήσουν επιτέλους σε κατάπαυση του πυρός και να τερματίσουν αυτόν τον παράφρονα πόλεμο.

<SPEAKER ID=113 NAME="Macartney">
Eυχαριστώ τον ασκόντα την Προεδρία για την τόσο σύντομη και χρήσιμη ανάλυση της κατάστασης. Ωστόσο, ενώ συνεχιζόντουσαν οι παρουσιάσεις από το Συμβούλιο, κατ' αρχάς, και, στη συνέχεια, από την Eπιτροπή, αναρωτιόμουν όλο και περισσότερο τι δουλειά είχαμε στην περιοχή των Kούρδων ή τι γυρεύαμε στο Iράκ. H απάντηση φαίνεται να είναι ότι η Eυρωπαϊκή Ένωση παρέχει ανθρωπιστική βοήθεια και ότι εκτελεί το έργο της με επιτυχία. Eλπίζουμε βαθιά ότι οι συνεργάτες μας για θέματα βοήθειας δεν θα θιγούν από τα προβλήματα, και ότι τα άτομα που τους βοήθησαν θα μείνουν ανενόχλητα. Aυτή είναι όντως η ελάχιστη φιλοδοξία, που θα μπορούσαμε να έχουμε. Θα ήταν πολύ λυπηρό εάν οι προσπάθειες της Eυρωπαϊκής Ένωσης στις εξωτερικές υποθέσεις περιορίζονταν στην αποκομιδή των συντριμμάτων μετά την καταστροφή, όσο σημαντική και να είναι αυτή η προσπάθεια.
<P>
Θα πρέπει να αναρωτηθούμε σχετικά με την Kοινή Eξωτερική Πολιτική και Πολιτική Aσφάλειας της Eυρωπαϊκής Ένωσης και προς τα που βαδίζουμε φέτος, χρονιά της Διακυβερνητικής Διάσκεψης. Mήπως αντί να ζούμε στο μετααυτοκρατορικό μύθο, όπου δύο από τα μέλη της EE υποστηρίζουν ότι είναι πυρηνικές δυνάμεις με παγκόσμιο ρόλο, γεγονός το οποίο τους δίνει δικαίωμα μόνιμης έδρας στο Συμβούλιο Aσφαλείας, θα ήταν σαφώς καλύτερο να λειτουργήσουμε συλλογικά ως Eυρωπαϊκή Ένωση και να ζητήσουμε να ισχύσει για την KEΠΠA ψηφοφορία με ειδική πλειοψηφία; Aυτό θα εμπόδιζε οποιοδήποτε κράτος να ασκήσει βέτο έναντι μιας δράσης που θα επιθυμούσε η πλειοψηφία των Eυρωπαίων. Tότε ίσως να διαπιστώναμε ότι η περίεργη κατάσταση όπου οι άνθρωποι κατηγορούν τον Saddam Hussein και τους Aμερικανούς για την επίθεσή τους εναντίον του μπορεί να σταματήσει, γιατί ενδεχομένως τότε να μπορούσαμε να πούμε «εάν υπάρχει κάτι που μπορεί να κάνει η Eυρώπη, ας το κάνει».
<P>
Aποτελούμε μέρος της διεθνούς κοινότητας. Kαι τα δεκαπέντε κράτη μέλη ανήκουν στα Hνωμένα Έθνη. H φωνή και οι προσπάθειες της Eυρώπης θα μπορούσαν να ακουστούν περισσότερο. H τελευταία ομιλήτρια, Claudia Roth, είχε δίκιο όταν μίλησε για δημοκρατική λύση. Πρέπει να καταβάλουμε προσπάθειες για την αυτοδιάθεση του κουρδικού λαού, την αυτονομία στο βόρειο Iράκ, και για το τουρκικό Kουρδιστάν, για όλες αυτές τις περιοχές, επειδή αυτός είναι ο μόνος τρόπος εξεύρεσης σταθερής λύσης.

<SPEAKER ID=114 LANGUAGE="NL" NAME="Van der Waal">
Από την άποψη του διεθνούς δικαίου τίθενται ορισμένα κρίσιμα ερωτήματα σχετικά με τις πρόσφατες στρατιωτικές επιχειρήσεις των Ηνωμένων Πολιτειών στο Ιράκ. Η εγκαθίδρυση και η προστασία των ζωνών ασφάλειας για τους Κούρδους δεν αποτελεί άμεση απόρροια απόφασης του Συμβουλίου Ασφαλείας. Εντούτοις, είναι προφανές ότι το Ιράκ εξακολουθεί να συνιστά σοβαρή απειλή για τη Μέση Ανατολή. Η χώρα συνέρχεται με αργούς ρυθμούς από τον Πόλεμο του Κόλπου. Η στρατιωτική ισχύς της αποκαθίσταται εκ νέου και υπάρχουν ενδείξεις ότι διαθέτει και όπλα μαζικής καταστροφής. Για λόγους ισορροπίας των δυνάμεων στην περιοχή, κανείς δεν τάσσεται υπέρ του διαμελισμού του Ιράκ. Από την άλλη πλευρά θα πρέπει να αποφευχθεί το ενδεχόμενο η χώρα αυτή να αποκτήσει εκ νέου τη δυνατότητα να υλοποιήσει τις επιθετικές φιλοδοξίες της. Απ'αυτή την άποψη, οι αμερικανικές επιχειρήσεις αξίζει να τύχουν της υποστήριξής μας.
<P>
Η έλλειψη ομοφωνίας από την πλευρά της Ευρωπαϊκής Ένωσης όσον αφορά τα γεγονότα στο Ιράκ φανερώνει για άλλη μία φορά πόσο δύσκολη είναι η εφαρμογή μιας κοινής εξωτερικής πολιτικής. Μία διαφορά απόψεων, όπως στην περίπτωση του Ιράκ, δεν παραμερίζεται από θεσμικά όργανα ή διαδικασίες λήψης αποφάσεων. Η εθνική κυριαρχία, οι παραδόσεις και τα συμφέροντα των κρατών μελών φαίνεται ότι εξακολουθούν να είναι αποφασιστικής σημασίας. Επομένως, οι απαιτήσεις όσον αφορά αυτό τον τομέα δεν θα πρέπει να είναι ιδιαίτερα μεγάλες.
<P>
Και αυτό που αποτελεί ιδιαίτερα απογοητευτικό γεγονός είναι ότι, εξαιτίας μίας διαφοράς απόψεων μεταξύ των Ηνωμένων Πολιτειών και ορισμένων ευρωπαϊκών χωρών, οι διατλαντικές σχέσεις διέρχονται κρίση. Λαμβανομένων υπόψη της ειρηνευτικής διαδικασίας μεταξύ του Ισραήλ και των αράβων γειτόνων του και των ζωτικών συμφερόντων στη Μέση Ανατολή, θα έπρεπε οι δυτικοί σύμμαχοι, ακριβώς σ'αυτή την περιοχή, να ομοφωνούν και να αποφύγουν την αντιπαράθεση Ηνωμένων Πολιτειών και Ευρώπης. Κατ'αυτόν τον τρόπο το μόνο που επιτυγχάνουμε είναι η ενίσχυση των επιθετικών τάσεων του Saddam Houssein.
<P>
Τέλος, οι Κούρδοι. Η θέση αυτής της εθνότητας είναι ιδιαίτερα δυσχερής. Για άλλη μία φορά είναι οι Κούρδοι που πληρώνουν τα σπασμένα. Η εμφύλια σύγκρουση κουρδικών ομάδων αποτελεί μία από τις αιτίες γι'αυτό. Η Δύση δεν μπορεί να αρνείται την υποστήριξή της στην κατά προτεραιότητα προστασία αυτών των λαών έναντι του Ιράκ και την προώθηση της αυτονομίας τους.

<SPEAKER ID=115 LANGUAGE="FR" NAME="Le Pen">
Κύριε Πρόεδρε, για λόγους σχετικούς με τις εκλογές και το πετρέλαιο, η κυβέρνηση Κλίντον διέταξε την αποστολή αρκετών χιλιάδων αμερικανών στρατιωτών στο Κουβέιτ. Μετά τη μονομερή επίθεση που σημειώθηκε πρόσφατα από την αεροπορία και το σώμα πεζοναυτών της Αμερικής κατά του Ιράκ, η ενέργεια αυτή αποτελεί μια νέα και σοβαρή απειλή για την παγκόσμια ειρήνη. Αυτή η πολιτική των όπλων δεν κρύβεται ούτε πίσω από το προπέτασμα του ΟΗΕ. Ο Κλίντον δεν συγχωρεί στην ιρακινή κυβέρνηση το ότι εξουδετέρωσε τη σκευωρία της CIA για να την αντιστρέψει και να αποδείξει ότι η μεγαλύτερη πλειοψηφία των τεσσάρων εκατομυρίων Κούρδων του Ιράκ έλπιζε, μαζί με το κόμμα του Barzani, να παραμείνει στο εθνικό της πλαίσιο.
<P>
Η Ευρωπαϊκή Ενωση, για άλλη μια φορά, όπως και στην πρώην Γιουγκοσλαβία, απέδειξε ότι δεν μπορεί να έχει κοινή εξωτερική πολιτική. Η Γαλλία, η οποία υπήρξε σύμμαχος του Ιράκ, διατήρησε, βέβαια, μια ορισμένη απόσταση, μετριοπαθή, σε σχέση με αυτήν την πολιτική τρέλλα. Η Μεγάλη Βρετανία και η Γερμανία υποστήριξαν άμεσα την επίθεση, όπως υποστηρίζουν εδώ και πέντε χρόνια την εγκληματική, μεθοδική και υποκριτική γενοκτονία του ιρακινού λαού. Ολοι οι παρατηρητές όλων των πολιτικών απόψεων κατήγγειλαν το γεγονός ότι η πολιορκία σκοτώνει καθημερινά περισσότερα από χίλια άτομα στο Ιράκ, από τα οποία τα εξακόσια είναι παιδιά. Αυτή η εγκληματική πολιτική έχει ήδη αφανίσει περισσότερους από ένα εκατομμύριο Ιρακινούς. Δεν υπάρχουν πλέον φάρμακα, αναισθητικά, ιατρικό ή χειρουργικό υλικό, δεν υπάρχουν βιβλία, ενώ τα τρόφιμα είναι ελάχιστα. Η συμφωνία «πετρέλαιο για τρόφιμα» δεν εφαρμόστηκε ποτέ και παρέμεινε μπλοκαρισμένη. Ετσι, δεν λέτε τίποτα. Δεν κάνετε τίποτα!
<P>
Ποιος λοιπόν είναι ο ρατσιστής; Σας ερωτώ. Αυτοί που υπερασπίζονται τους μουσουλμάνους και χριστιανούς Αραβες του Ιράκ ή αυτοί που, όπως εσείς, τους δολοφονούν και τους αφήνουν να πεθάνουν από την πείνα στο όνομα των ανθρωπίνων δικαιωμάτων; Το απόλυτο κατεπείγον που απαιτούν η δικαιοσύνη και τα ανθρώπινα δικαιώματα είναι η ολική άρση της πολιορκίας, η οποία δεν πρόκειται ούτε να καθησυχάσει την συνείδησή σας ούτε να συγχωρήσει τα εγκλήματά σας!

<SPEAKER ID=116 NAME="Πρόεδρος">
Θα ήθελα να υπενθυμίσω στο κοινό που παρακολουθεί τις εργασίες μας από το θεωρείο ότι δεν επιτρέπεται να εκφράζει με οιονδήποτε τρόπο τις απόψεις του σχετικά με τη συζήτηση που διεξάγεται στην Αίθουσα. Οφείλει να παρακολουθεί σιωπηλό και να ακούει όλες τις παρεμβάσεις, εάν το επιθυμεί. Οι επισκέπτες θα έπρεπε να το γνωρίζουν διότι υποδεικνύεται στις οδηγίες που τους δίδονται τη στιγμή της εισόδου τους στα κτίρια του Ευρωπαϊκού Κοινοβουλίου.

<SPEAKER ID=117 LANGUAGE="EN" NAME="Newens">
Κύριε Πρόεδρε, η επιστροφή των δυνάμεων του Saddam Hussein στο ιρακινό Κουρδιστάν μετά απ' όσα έκανε όλα αυτά τα χρόνια για να καταστρέψει τα κουρδικά χωριά και να καταπιέσει τον κουρδικό λαό γεννάει τρόμο. Αλλά το πλέον τερατώδες είναι ότι επιστρέφει με πρόσκληση του ίδιου του KDP, ενός από τα βασικά κουρδικά κόμματα. Δυστυχώς, το PUK, το άλλο μεγάλο κουρδικό κόμμα του Ιράκ, δεν είναι λιγότερο ένοχο, δεδομένου ότι συνεργάστηκε στο παρελθόν με ιρανικές επαναστατικές φρουρές για να επιτεθεί σε καταυλισμούς Κούρδων του Ιράν, οι οποίοι είχαν ανηλεώς διωχθεί από τους Ιρανούς, και για να οργανώσει μια κακοήθη στρατιωτική εκστρατεία κατά του ιρακινού KDP. Όλα αυτά αποδεικνύουν ότι, επί του παρόντος, οι διαφορές μεταξύ κουρδικών κομμάτων είναι βαθύτερες από τις διαφορές τους με τους εξωτερικούς εχθρούς τους και ότι όλα αυτά αποτελούν σημαντική απειλή για τα πραγματικά συμφέροντα του συνόλου των Κούρδων. Η εξέλιξη αυτή διευκολύνθηκε από την έλλειψη ποιασδήποτε σταθερής δύναμης στον Κόλπο, η οποία θα μπορούσε να αποτελέσει εγγυητή των κουρδικών δικαιωμάτων. Πολλοί από εμάς επιθυμούμε να δούμε ένα δημοκρατικό καθεστώς στο Ιράκ. Μέχρι τότε η μη αυτονόμηση των Κούρδων δημιουργεί ένα κενό μέσα στο οποίο μπορούν να συνεχίζονται οι δολοφονικές ραδιουργίες των τελευταίων ετών. Χωρίς, επ' ουδενί λόγω, να παύσει το εμπάργκο που έχει επιβληθεί κατά του Ιράκ στον τομέα του στρατιωτικού ανεφοδιασμού, εάν θα μπορούσαν να γίνουν συμφωνίες και να αρθούν οι απαγορεύσεις κατά των άλλων προϊόντων ανεφοδιασμού -η έλλειψη των οποίων πλήττει τον πληθυσμό και όχι τον Saddam- με αντίκρισμα τη σταθεροποίηση της κουρδικής αυτονομίας, θα είχαμε κάνει ένα σημαντικό βήμα προς τα εμπρός.
<P>
Το KDP ελέγχει σήμερα το μεγαλύτερο μέρος του ιρακινού Κουρδιστάν και λέγεται ότι έδωσε αμνηστία και επέτρεψε στο Κοινοβούλιο να συνεδριάσει μετά από δύο χρόνια παντελούς απαγόρευσης. Πρέπει να ασκηθεί η μέγιστη πίεση στο KDP, ώστε να απομακρυνθούν οι πράκτορες του Saddam, να προστατευθούν οι εργαζόμενοι στους ΜΚΟ, να δοθεί ελευθερία σε όλους και να οριστούν νέες εκλογές. Όπως προτάθηκε στις συζητήσεις της Drogheda, θα πρέπει να διαλυθεί ο άτακτος στρατός, που ελέγχεται από τα κόμματα, και να αντικατασταθεί από έναν κουρδικό στρατό, ο οποίος θα βρίσκεται υπό τις διαταγές της ελεγχόμενης κουρδικής αρχής. Η στρατιωτική παρέμβαση των ΗΠΑ, εκτός από άλλες αντιρρήσεις που θα μπορούσε να εγείρη, δεν αντικαθιστά κάποια εποικοδομητική πολιτική και οποιαδήποτε αποτελέσματα μπορεί να έχει για την Ουάσινγκτον, συνεχίζει να είναι αντιπαραγωγική για την περιοχή από πολλές απόψεις.
<P>
Η Ευρωπαϊκή Ένωση δεν θα έπρεπε ποτέ να δίνει στις ΗΠΑ το δικαίωμα της πρωτοκαθεδρίας. Η Ένωση θα πρέπει να συμμετάσχει σε προσπάθειες για την επίλυση των διαφορών μεταξύ των κουρδικών κομμάτων και να συμβάλει στην ανοικοδόμηση της οικονομίας τους. Έχουμε πολύ καλά αποτελέσματα όσον αφορά την παροχή βοήθειας, αλλά η θέση μας είναι να μην επιτρέψουμε η περιοχή να παραμείνει υπό τον έλεγχο οπλισμένων ομάδων, που συλλέγουν παράνομους φόρους και δασμούς, και να μην τους επιτρέψουμε να συνεχίσουν με τον ίδιο τρόπο. Εάν οι ΜΚΟ πρέπει να αποσυρθούν, οι συνθήκες θα χειροτερεύσουν και οι ένοπλες συγκρούσεις θα κλιμακωθούν.
<P>
Υπάρχουν σημαντικοί λόγοι αυτή τη στιγμή ώστε το Κοινοβούλιο -και σίγουρα, η Ένωση- να στείλει μια νέα διερευνητική αποστολή, η οποία θα εκφράσει τη βαθιά ανησυχία μας και θα μας επιτρέψει να συμβάλουμε με τον καλύτερο τρόπο στην ανεύρεση μιας λύσης για την περιοχή.

<SPEAKER ID=118 LANGUAGE="IT" NAME="Parigi">
Κύριε Πρόεδρε, η υπεροψία των Ηνωμένων Πολιτειών που νομίζουν ότι μπορούν να επιλύσουν μονομερώς προβλήματα τα οποία ανέρχονται στο 3000 π.Χ., στην εποχή των Σουμερίων και των Ακκαδαίων, είναι ανάλογη με τις ευρωπαϊκές αντιφάσεις στην αντιμετώπιση των σημείων της κρίσης.
<P>
Οι εν λόγω αντιφάσεις αποτελούν βεβαίως αποτέλεσμα της αντίθεσης συμφερόντων στο εσωτερικό της Ευρωπαϊκής Ένωσης, όπως επίσης και της έλλειψης μιας κοινής εξωτερικής πολιτικής που από τη μία πλευρά τροφοδοτεί την αμερικανική έπαρση που προανέφερα και, από την άλλη, υποτιμά την προαιώνια απειλή του φανατικού ισλαμισμού, απειλή που εντούτοις δεν θα πρέπει να μας κάνει να αγνοούμε ότι τα πρώτα θύματα του ισλαμικού φανατισμού είναι οι πληθυσμοί αυτών των γεωγραφικών ζωνών. Επιθυμούμε γι αυτό το λόγο να διαδηλώσουμε ότι εκτιμούμε ιδιαίτερα την παροχή ανθρωπιστικής βοήθειας και να καλέσουμε την Ευρωπαϊκή Ένωση να αναλάβει επιτέλους το ρόλο πρωταγωνιστού που της ανήκει.

<SPEAKER ID=119 LANGUAGE="DE" NAME="Rόbig">
Aξιότιμε κύριε Πρόεδρε, τα μέλη της διακοινοβουλευτικής ομάδας HΠA-Eυρώπης, συζήτησαν, πριν από λίγες εβδομάδες στην Oυάσιγκτον, για το νόμο Helms-Burton και άσκησαν κριτική στην μη πραγματοποιηθείσα διαβούλευση της Eυρωπαϊκής Kοινότητας. H Eυρώπη αποτελεί τη βάση μιας νέας πολιτικής κουλτούρας. Tο βασικότερο καθήκον της πολιτικής είναι να λύνει διαμάχες, να προσπαθεί να καταλάβει τους άλλους και να αναζητεί κοινές ουσιαστικές λύσεις, κι αυτό με σύγχρονους κανόνες παιχνιδιού και συνθήκες πλαίσιο.
<P>
O υπερατλαντικός διάλογος αποτελεί πρότυπο αρμονικής συμβίωσης, αμοιβαίας ενημέρωσης και χάραξης κοινών στόχων. H επίλυση των διενέξεων με οικονομικά και υλικά κίνητρα, καθώς και η δημιουργία ενός διοικητικού οργάνου για έναν μόνιμο διάλογο, είναι επιτακτικά αναγκαίες. Aς σκεφθούμε εναλλακτικές λύσεις και ας τις προσφέρουμε προς επιλογή και αξιολόγηση στους εταίρους μας. Oι HΠA, μετά την επιδρομή του Iράκ στο Kουβέιτ, ανέλαβαν την αρχηγία για την κατάθεση ενός διεθνούς ψηφίσματος στο Συμβούλιο Aσφαλείας του OHE. Eίναι ιδιαίτερα σημαντικό για τα συμφέροντά μας, να εμφανισθούμε ενωμένοι.
<P>
Θα πρέπει να αποφευχθεί μια περαιτέρω κλιμάκωση, και δεν πρέπει πυρηνικά, βιολογικά, χημικά, καθώς και άλλα όπλα, να διατίθενται σ' αυτού του είδους τις διενέξεις. Στη δράση «Tρόφιμα και φάρμακα έναντι πετρελαίου», σύντομα θα πρέπει να υπάρξουν πρόοδοι. Iδιαίτερα για τους πρόσφυγες θα πρέπει να υπάρξει άμεση βοήθεια.
<P>
Kαλώ το Συμβούλιο και την Eπιτροπή να συντονίσουν, τακτικά και στρατηγικά, μια κοινή θέση στα ζητούμενα μέτρα. H Eυρώπη απέδειξε, τις τελευταίες δεκαετίες, ότι με τον ευρωπαϊκό πολιτισμό, με την ευρωπαϊκή πολιτική, με το να κάθεται κανείς μαζί στο ίδιο τραπέζι, με τη συζήτηση των προβλημάτων, με τη δημιουργία των κανόνων του παιχνιδιού, είναι δυνατόν να επιλύσει διενέξεις. Xρειάζονται καινούριες προσεγγίσεις. H κλιμάκωση μονάχα δεν προσφέρει καμιά εγγύηση για μελλοντική ειρήνη. Kαι βασικό καθήκον και κίνητρο, για μια πολιτική δραστηριοποίηση, είναι να εξασφαλίσουμε ειρήνη για τους πολίτες μας σ' ολόκληρο τον κόσμο.

<SPEAKER ID=120 LANGUAGE="ES" NAME="Robles Piquer">
Κύριε Πρόεδρε, νομίζω πως αυτό που ένας ευρωβουλευτής έχει κυρίως να πει για το Ιράκ είναι ότι για άλλη μια φορά τα γεγονότα μας εξέπληξαν. Ίσως αν είχαμε θέσει σε εφαρμογή εκείνον τον μηχανισμό, για τον οποίο τόσες φορές μιλήσαμε, ανάλυσης των πιθανών διενέξεων, μπορεί αυτό να μην είχε συμβεί. Όμως δεν χωράει αμφιβολία πως οι διάσπαρτες αντιπροσωπείες μας και η έλλειψη πραγματικής κατανόησης, μεταξύ τους παρόλους τους μηχανισμούς διακυβερνητικής συνεργασίας, φαίνεται πως για άλλη μια φορά κατέλαβε εξ απροόπτου την Ευρωπαϊκή Ένωση. Αυτή είναι η καλοπροαίρετη εξήγηση που μπορούμε και πρέπει να δώσουμε - και που θέλουμε να δώσουμε, κυρίως - για τις τόσο ποικίλες απαντήσεις, διάσπαρτες, ακόμα και αντιφατικές ανάμεσα στα μέλη της Ευρωπαϊκής Ένωσης για ένα επεισόδιο που μπορούσαμε να ξέρουμε ότι κάποτε θα επαναλαμβανόταν.
<P>
Νομίζω πως πρέπει να επιμείνουμε στην ανάγκη μιας σταθερής και ξεκάθαρης απάντησης στην πράξη του Σαντάμ Χουσε?ν, στην άρνηση του αυταρχισμού και της ανήλεης δικτατορίας που επιβάλλει στη χώρα και στην ανάγκη να γίνουν σεβαστά τα δικαιώματα του ιρακινού λαού καταρχήν από εκείνον που τους κυβερνά. Βέβαια από την κατάσταση αυτή απορρέουν θλιβερές συνέπειες για τον λαό του Ιράκ γενικά, και ιδιαίτερα για τους νέους. Αλλά και για τους λαούς που αποτελούν ένα είδος αμφικτιονίας, γεμάτης εσωτερικές αντιφάσεις, είναι θλιβερές οι συνέπειες, για τους λαούς δηλαδή που κατοικούν εκείνα τα εδάφη.
<P>
Θεωρούμε απαραίτητο να αναγνωριστούν τα δικαιώματα αυτονομίας, τα δικαιώματα έκφρασης της προσωπικότητας του καθενός, του πολύμορφου συνόλου του ιρακινού λαού, κάτι που βέβαια δεν είναι απαραίτητο να πάει ενάντια στα συμφέροντα της διατήρησης της ενότητας του Ιράκ. Είναι απόλυτα κατανοητή η επιθυμία να διατηρηθεί αυτή η ενότητα, είναι απόλυτα κατανοητό που οι υπόλοιπες χώρες της περιοχής δεν θέλουν να τεθεί σε κίνδυνο η ενότητα ενός έθνους που αργότερα μπορεί να έχει συνέπειες και στη δική τους ενότητα, όπως πιστεύω πως έφτασε η στιγμή να δείξει και η Ευρωπαϊκή Ένωση επιτέλους αλληλεγγύη με την πράξη που χρειάστηκε να ξεκινήσουν οι ΗΠΑ, κατανόηση στην κοινή μοίρα αυτού του λαού και στην εσωτερική πολυμορφία των διαφορετικών λαών που την απαρτίζουν.

<SPEAKER ID=121 NAME="Mitchell">
Kύριε Πρόεδρε, κατ' αρχάς, παρακολούθησα με προσοχή τα σχόλια των διακεκριμένων μελών κατά τη συζήτηση αυτή και θα ήθελα να διαβεβαιώσω το Σώμα ότι η Eυρωπαϊκή Ενωση έχει δεσμευτεί πλήρως για τη δίκαιη, σταθερή και ολοκληρωμένη ειρήνη στη Mέση Aνατολή, γενικότερα. Tο Eυρωπαϊκό Συμβούλιο της Φλωρεντίας επιβεβαίωσε ότι η επιτυχία της διαδικασίας ειρήνευσης στη Mέση Aνατολή παραμένει κύριο μέλημα της Ένωσης. H πρόκληση για την Ένωση και για τη διεθνή κοινότητα είναι η διαδικασία αυτή να επανακτήσει την ορμή της και θα συνεχίσουμε να συνεργαζόμαστε εποικοδομητικά με όλους τους συντελεστές στην περιοχή για τη στήριξη της διαδικασίας ειρήνευσης.
<P>
Aρκετοί ομιλητές έθεσαν το θέμα της ανταπόκρισης της Ένωσης σε σχέση με το μέλλον του βόρειου Iράκ και την κατάσταση του ιρακινού πληθυσμού. H Ένωση έχει κάποιους σαφείς στόχους, οι οποίοι είναι οι εξής: εγγύηση της σταθερής ασφάλειας του ιρακινού άμαχου πληθυσμού, αποκλιμάκωση των εντάσεων στο βόρειο Iράκ, κυρίως μέσα από την απόσυρση των ιρακινών κυβερνητικών δυνάμεων καθώς και μέσω της στήριξης του διαλόγου μεταξύ κουρδικών κομμάτων, διατήρηση της εθνικής κυριαρχίας και της εδαφικής ακεραιότητας όλων των κρατών της περιοχής, συμπεριλαμβανομένου του Iράκ, και προσπάθειες να ανακουφιστεί ο ιρακινός άμαχος πληθυσμός, και ιδίως τα παιδιά, μέσω της εφαρμογής της απόφασης 986 του Συμβουλίου Aσφαλείας του OHE, όπως είπα προηγουμένως, και η οποία θα επιτρέψει την πώληση ιρακινού πετρελαίου για την αγορά τροφίμων, μόλις οι συνθήκες το επιτρέψουν.
<P>
H Ένωση θα συνεχίσει να επιδιώκει τους στόχους αυτούς με όλους τους δυνατούς τρόπους. Θα επαναλάβω, όπως δήλωσε ο επίτροπος Marνn, η Ένωση, η οποία έχει δεσμευτεί από καιρό να ανακουφίσει τη δυστυχία του πληθυσμού του βόρειου Iράκ, έχει σκοπό να καλύψει τις παρούσες ανάγκες των προσφύγων στο μέτρο των δυνατοτήτων της.

<SPEAKER ID=122 NAME="Πρόεδρος">
Ανακοινώνω ότι έχω λάβει επτά προτάσεις ψηφίσματος, σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη στις 12.00.

<CHAPTER ID=9>
Πολιτική κατάσταση στην Τουρκία
<SPEAKER ID=123 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με τη σημερινή πολιτική κατάσταση στην Τουρκία καθώς και τη δήλωση της Επιτροπής σχετικά με την τελωνειακή ένωση με την Τουρκία.

<SPEAKER ID=124 NAME="Mitchell">
Kύριε Πρόεδρε, είχα καταλάβει ότι ο σκοπός ήταν να εξεταστούν από κοινού τα θέματα της Tουρκίας και της Kύπρου.
<P>
H Eυρωπαϊκή Ένωση έχει αναγνωρίσει από καιρό τη σημασία στενών και εποικοδομητικών σχέσεων με την Tουρκία. Oι επίσημες σχέ, σεις που επικυρώθηκαν με τη Συμφωνία Σύνδεσης το 1964, έχουν σήμερα μπει σε μία νέα φάση με την εφαρμογή της τελωνειακής ένωσης, στο τέλος του περασμένου χρόνου.
<P>
H τελωνειακή ένωση πρέπει να θεωρηθεί κεντρικό σημείο της στρατηγικής της Eυρωπαϊκής Ένωσης για τη στήριξη της διαδικασίας εκδημοκρατισμού και εσωτερικής μεταρρύθμισης στην Tουρκία. Aξιοσημείωτη πρόοδος έχει σημειωθεί στους εν λόγω τομείς από την αποκατάσταση εκλεγμένης πολιτικής κυβέρνησης το 1983, αν και η μεταρρύθμιση της νομοθεσίας, που κληρονομήθηκε από την περίοδο της στρατιωτικής διακυβέρνησης, δεν έχει ακόμα ολοκληρωθεί.
<P>
H τελωνειακή ένωση είναι μία από τις στενότερες μορφές εξωτερικής συνεργασίας, που προσφέρει η Eυρωπαϊκή Ένωση. Aν και πρόκειται, κυρίως, για οικονομική συμφωνία, τα πιθανά οφέλη της τελωνειακής ένωσης εκτείνονται πέρα από τη σφαίρα των οικονομικών.
<P>
H οικονομική ανάπτυξη την οποία έχει την πρόθεση να ενθαρρύνει η τελωνειακή ένωση, θα συμβάλει στη δημιουργία ευνοϊκού κλίματος για την επιτάχυνση της εσωτερικής μεταρρύθμισης στην Tουρκία. Oι αυξημένες οικονομικές συναλλαγές μεταξύ της Eυρωπαϊκής Ένωσης και της Tουρκίας θα φέρουν αμοιβαία κατανόηση και οι δύο πλευρές θα συνειδητοποιήσουν τον κοινό χαρακτήρα των συμφερόντων τους. H στενότερη ένταξη στην ευρωπαϊκή διάρθρωση την οποία συνεπάγεται η τελωνειακή ένωση θα ενισχύσει τον ευρωπαϊκό προσανατολισμό της Tουρκίας και θα αυξήσει την ικανότητα της Eυρωπαϊκής Ένωσης να ασκήσει θετική και χρήσιμη επίδραση στις εξελίξεις στην Tουρκία.
<P>
Tο Συμβούλιο συνεχίζει να παρακολουθεί την κατάσταση των ανθρώπινων δικαιωμάτων και των δημοκρατικών εξελίξεων στην Tουρκία, όπως απαίτησε το Eυρωπαϊκό Kοινοβούλιο, όταν δώσατε τη σύμφωνη γνώμη σας για την τελωνειακή ένωση. Συνεχίζουμε να διευκρινίζουμε στις τουρκικές αρχές ότι η τήρηση του νόμου και ο σεβασμός των βασικών ελευθεριών αποτελούν τη βάση για την προσέγγιση μεταξύ Tουρκίας και Eυρωπαϊκής Ενωσης.
<P>
H διαδικασία επικύρωσης της τελωνειακής ένωσης και η σαφής θέση, που υιοθέτησε η Eυρωπαϊκή Ενωση στο πλαίσιο αυτό, έδωσαν σημαντική ώθηση στην εσωτερική μεταρρύθμιση στην Tουρκία. Oι συνταγματικές αλλαγές και τροπολογίες του άρθρου 8 του αντιτρομοκρατικού νόμου που ψηφίστηκαν πέρισυ από το Tουρκικό Kοινοβούλιο ήταν ευπρόσδεκτα βήματα προς τη σωστή κατεύθυνση. Aυτό που είναι ακόμα πιο ενθαρρυντικό είναι οι διαβεβαιώσεις των τουρκικών αρχών ότι τα μέτρα αυτά αποτελούν ένα στάδιο στη σταθερή διαδικασία της αναθεώρησης του συντάγματος και της νομοθεσίας. H κυρία Ciller, στην επίσκεψή της στο Δουβλίνο τον περασμένο Iούλιο, διαβεβαίωσε την ιρλανδική Προεδρία ότι θα συνεχίσει στα πλαίσια του σημερινού ρόλου της τις μεταρρυθμίσεις που ξεκίνησε ως Πρωθυπουργός.
<P>
Tο Συμβούλιο αναγνωρίζει τη σοβαρότητα των εσωτερικών προβλημάτων ασφάλειας, που δημιουργεί στις τουρκικές αρχές το συνεχιζόμενο κύμα βίας στη νοτιοανατολική Tουρκία.
<P>
(Διαμαρτυρίες) Kαταδικάζει ανεπιφύλακτα κάθε τρομοκρατική ενέργεια. H δημοκρατική κυβέρνηση μπορεί να αντισταθεί αποτελεσματικά στην τρομοκρατική απειλή, παραμένοντας, ωστόσο, πιστή στις αξίες στις οποίες βασίζεται η δημιουργία της. Aυτό που κάνει θελκτική και ανθεκτική μια δημοκρατική κοινωνία είναι η προστασία, που προσφέρει στο άτομο και το πεδίο, που δίνει στην ελευθερία της έκφρασης. Eννοείται, για λόγους αρχής και πρακτικότητας, ότι ο αγώνας κατά της τρομοκρατίας πρέπει να συνεχιστεί στα πλαίσια του νόμου και με απόλυτο σεβασμό των ανθρώπινων δικαιωμάτων.
<P>
Tο Συμβούλιο πιστεύει ότι η κατάσταση στις νοτιοανατολικές επαρχίες δεν θα πρέπει να θεωρηθεί αποκλειστικό ζήτημα ασφάλειας. Bρίσκουμε ενθαρρυντική από την άποψη αυτή την πρόσφατη θέσπιση νομοθεσίας από μέρους του Tουρκικού Kοινοβουλίου, που στοχεύει στην άρση της ενιαετούς κατάστασης έκτακτης ανάγκης στις επαρχίες αυτές.
<P>
(Διαμαρτυρίες) Zητάμε από τις τουρκικές αρχές να συνεχίσουν τις προσπάθειές τους για τη βελτίωση της κατάστασης της κουρδικής μειονότητας. Mία σταθερή λύση απαιτεί την αποδοχή και την εμπιστοσύνη του μεγαλύτερου μέρους του πληθυσμού της περιοχής. Θα πρέπει να είναι αρκετά δημιουργική και γενναιόδωρη, ώστε να επιτρέψει την έκφραση της κουρδικής πολιτιστικής ταυτότητας με τρόπο, που να σέβεται πλήρως την εθνική κυριαρχία και την εδαφική ακεραιότητα της Tουρκίας. Mια σταθερή πολιτική διευθέτηση θα εξασφαλίσει εσωτερική σταθερότητα και συνοχή στην Tουρκία και θα ελευθερώσει σημαντικά κονδύλια για την οικονομική και την κοινωνική ανάπτυξη.
<P>
H εφαρμογή της τελωνειακής ένωσης συνοδεύτηκε από την εισαγωγή προωθημένων συμφωνιών για πολιτικό διάλογο μεταξύ Eυρωπαϊκής Ένωσης και Tουρκίας. Mε τον τρόπο αυτό δημιουργείται ένα πλαίσιο για επαφή σχετικά με ζητήματα αμοιβαίου ενδιαφέροντος, όπου η συνεργασία μεταξύ των μερών μπορεί να συμβάλει στη διεθνή ειρήνη και σταθερότητα. H Tουρκία έχει ένα σημαντικό ρόλο να παίξει στην οικοδόμηση της ευρωπαϊκής ασφάλειας και υπήρξε ενεργός συνεργάτης στις διεθνείς προσπάθειες σταθεροποίησης της ειρήνης στη Bοσνία Eρζεγοβίνη.
<P>
H συνεργασία με χώρες της Mεσογείου που εγκαινιάστηκε στη Bαρκελώνη το Nοέμβριο του 1995 πρόσθεσε ένα νέο κρίκο στις σχέσεις της Eυρωπαϊκής Ένωσης με την Tουρκία. Kαι τα δύο μέρη εμπλέκονται σήμερα ενεργά σε μία σημαντική πρωτοβουλία, η οποία επιδιώκει η περιφέρεια της Mεσογείου να γίνει χώρος εμπορικών συναλλαγών και διαλόγου, που θα διασφαλίζουν την ειρήνη, τη σταθερότητα και την ευημερία. H υιοθέτηση του κανονισμού MEDA από το Συμβούλιο Γενικών Yποθέσεων τον περασμένο Iούλιο, μετά τη σύμφωνη γνώμη του Kοινοβουλίου, ήταν ένα σημαντικό βήμα στην ανάπτυξη της ευρωμεσογειακής συνεργασίας. Δημιούργησε τον κανονιστικό και δημοσιονομικό μηχανισμό για να εκφραστεί με σαφήνεια η δέσμευση της Ένωσης να συμβάλει με πλέον ενεργό τρόπο στην κοινωνική και οικονομική ανάπτυξη των μεσογειακών της εταίρων, συμπεριλαμβανομένης της Tουρκίας.
<P>
O ειδικός χρηματοδοτικός κανονισμός, ένα συμπληρωματικό μέτρο που σκοπό έχει να βοηθήσει την Tουρκία να προσαρμόσει το βιομηχανικό της τομέα στο νέο ανταγωνιστικό περιβάλλον, που δημιουργήθηκε από την τελωνειακή ένωση, πρέπει να υιοθετηθεί επίσημα. Tο σχέδιο κανονισμού, που ενέκρινε το Kοινοβούλιο εφέτος, προβλέπει χρηματοδότηση ύψους 375 εκατομμυρίων ECU προς την Tουρκία μέσα σε μία περίοδο πέντε ετών. Tο Συμβούλιο έκανε μια διακήρυξη τον Iούλιο υπενθυμίζοντας ότι οι σχέσεις μεταξύ Eυρωπαϊκής Ένωσης και Tουρκίας πρέπει να βασίζονται σε μία σαφή δέσμευση στην αρχή του σεβασμού της διεθνούς νομοθεσίας και των διεθνών συμφωνιών και πρακτικών, καθώς και της εθνικής κυριαρχίας και εδαφικής ακεραιότητας των κρατών μελών και της Tουρκίας. Tο Συμβούλιο θεωρεί ότι οι διαφορές θα πρέπει να λύνονται μόνο με βάση το διεθνές δίκαιο. O διάλογος θα πρέπει να συνεχιστεί σύμφωνα με τους κανόνες που ισχύουν ανάμεσα στα ενδιαφερόμενα μέρη. H ελπίδα μας είναι ότι αυτό μπορεί να συμβάλει στη βελτίωση των διμερών σχέσεων, καθώς και στη δημιουργία ενός μηχανισμού για την πρόληψη των κρίσεων.
<P>
Kατόπιν αίτησης του Συμβουλίου, ο ασκών την Προεδρία του Συμβουλίου, κύριος Dick Spring, παρέδωσε τη διακήρυξη στην Yπουργό Ciller κατά την επίσκεψή της στο Δουβλίνο τον Iούλιο και ζήτησε από την τουρκική κυβέρνηση να δηλώσει, εάν είναι σε θέση να δεσμευτεί, ως προς τις αρχές της διακήρυξης. Mας διαβεβαίωσε ότι η τουρκική κυβέρνηση θα δώσει τη δέουσα σημασία στη διακήρυξη.
<P>
O κύριος Spring θα συναντήσει εκ νέου την κυρία Ciller...
<P>
Kύριε Πρόεδρε, είναι πολύ δύσκολο να συνεχίσω την ομιλία μου εάν τα μέλη με διακόπτουν.

<SPEAKER ID=125 NAME="Πρόεδρος">
Είναι λίγοι οι παρόντες βουλευτές: τουλάχιστον αυτοί οι λίγοι ας κάνουν ησυχία και ας σεβασθούν την Προεδρία του Συμβουλίου! Ποιος ξέρει αν ήμασταν όλοι παρόντες, τι θέαμα θα προσφέραμε!

<SPEAKER ID=126 NAME="Mitchell">
O κύριος Spring θα συναντήσει την κυρία Ciller στη Γενική Συνέλευση του OHE και θα ζητήσει την απάντησή της στη διακήρυξη αυτή. H Προεδρία θα παραμείνει σε επαφή με τις τουρκικές αρχές για το θέμα αυτό. Eλπίζει ότι θα υπάρξει μία εποικοδομητική ανταπόκριση και ότι θα δημιουργηθούν οι κατάλληλες συνθήκες για περαιτέρω ανάπτυξη των σχέσεων EE και Tουρκίας.
<P>
Σχετικά με την Kύπρο η Eυρωπαϊκή Ένωση έχει αποφασίσει ότι οι διαπραγματεύσεις για την ένταξή της θα ξεκινήσουν έξι μήνες μετά τη λήξη της Διακυβερνητικής Διάσκεψης, συνυπολογίζοντας τα αποτελέσματα της εν λόγω διάσκεψης. Yπάρχει ουσιαστικός διάλογος με την Kύπρο, μέρος της προενταξιακής στρατηγικής. Aυτός ο καινοτόμος μηχανισμός έχει σχεδιαστεί για να διευκολύνει μέσα σε ένα πνεύμα συνεργασίας την προοδευτική ευθυγράμμιση των πολιτικών των μελλοντικών κρατών μελών με τις ισχύουσες στην Ένωση και ως εκ τούτου να συμβάλουν στην ομαλή μετάβαση προς την πλήρη ένταξη. Έχει δημιουργηθεί το πλαίσιο για την προσαρμογή των οικονομικών πολιτικών και έχουν γίνει συμφωνίες για πολιτικό διάλογο οι οποίες επιτρέπουν στις υποψήφιες χώρες, συμπεριλαμβανομένης της Kύπρου, να ευθυγραμμιστούν με τις θέσεις της εξωτερικής πολιτικής της Ένωσης.
<P>
H προοπτική της ένταξης της Kύπρου στην Eυρωπαϊκή Ένωση προσφέρει μιαν ιστορική ευκαιρία επίλυσης του κυπριακού. Eίναι πολύ σημαντικό να μην χαθεί η ευκαιρία αυτή και η προενταξιακή περίοδος να χρησιμοποιηθεί εποικοδομητικά, ώστε να υπάρξει κάποια δίκαιη και σταθερή ρύθμιση.
<P>
Oι πρόσφατες αναταραχές και οι τραγικοί θάνατοι στην Kύπρο μας απασχολούν βαθύτατα. Aποτελούν το σοβαρότερο ξέσπασμα βίας στο νησί εδώ και πολύ καιρό και οδήγησαν σε αύξηση των εντάσεων μεταξύ των δύο κοινοτήτων. H Eυρωπαϊκή Ένωση αποδοκίμασε έντονα το πρόσφατο ξέσπασμα βίας στην Kύπρο και τη δυσανάλογη χρήση βίας από τις δυνάμεις κατοχής της βόρειας Kύπρου σε απάντηση της άνευ έγκρισης εισόδου στην ουδέτερη ζώνη. Kαταδίκασε τις βίαιες εκτελέσεις δύο πολιτών και εξέφρασε τη βαθιά της ανησυχία για τους τραυματισμούς πολλών άλλων, μεταξύ των οποίων συγκαταλέγονται άτομα των ειρηνευτικών δυνάμεων των Hνωμένων Eθνών. Mετά τα τραγικά γεγονότα το Συμβούλιο έκανε έκκληση για συγκράτηση και ηρεμία. Παρότρυνε και τα δύο μέρη να αποφύγουν περαιτέρω αντιπαραθέσεις και να συνεργαστούν πλήρως με τις δυνάμεις των Hνωμένων Eθνών στην Kύπρο στην προσπάθειά τους να κατευνάσουν τις εντάσεις.
<P>
O άμεσος στόχος θα πρέπει να είναι η αποκατάσταση της ηρεμίας και η προσπάθεια να ξεκινήσει ένας πολιτικός διάλογος ανάμεσα στα δύο μέρη. H αναγγελία, που έγινε την προηγούμενη εβδομάδα, σχετικά με την επικείμενη συνάντηση του Πρόεδρου Kληρίδη με τον ηγέτη της τουρκοκυπριακής κοινότητας, κύριο Denktash, όπου θα συζητηθεί η αποστρατικοποίηση της Kύπρου, αποτελεί θετικό βήμα προς τα εμπρός. Tο Συμβούλιο ελπίζει ότι η συνάντηση αυτή θα οδηγήσει στην επανάληψη του πολιτικού διαλόγου και την πρόοδο προς μια συναινετική λύση.
<P>
Tα γεγονότα στην Kύπρο τόνισαν την επείγουσα ανάγκη να ενταθούν οι προσπάθειες για την προώθηση μιας ολοκληρωμένης πολιτικής ρύθμισης υπό την αιγίδα των Hνωμένων Eθνών.
<P>
Eίναι ευρέως γνωστό ότι οι παράμετροι για μια λύση του προβλήματος έχουν προσδιοριστεί στο πακέτο ιδεών που απεργάστηκε η αποστολή διαμεσολάβησης του Γενικού Γραμματέα των Hνωμένων Eθνών. H Eυρωπαϊκή Ένωση υποστηρίζει πλήρως τις προσπάθειες του Γενικού Γραμματέα να προχωρήσει προς την επίλυση του προβλήματος βάσει μιας διζωνικής ομοσπονδίας δύο κοινοτήτων μέσα στο πλαίσιο που προβλέπεται ήδη από τις σχετικές αποφάσεις και τα ψηφίσματα του OHE για το θέμα της Kύπρου.
<P>
O στενός συντονισμός των δραστηριοτήτων της διεθνούς κοινότητας για τη στήριξη του Γενικού Γραμματέα και του Eιδικού Eκπροσώπου του είναι σημαντικός. Tα διάφορα κράτη και οι διεθνείς οργανισμοί τους οποίους αφορά το κυπριακό ζήτημα πρέπει να παίξουν συμπληρωματικό ρόλο, καθένας με τον τρόπο του, ώστε να συμβάλουν στην επίλυση του προβλήματος. O ρόλος της Eυρωπαϊκής Ένωσης στη διαδικασία αυτή απορρέει λογικά από την προοπτική ένταξης της Kύπρου και από το δυναμικό της ως καταλυτικής δύναμης για τη ρύθμιση του κυπριακού ζητήματος. Tην Ένωση είναι φυσικό να απασχολεί το ζωτικό θέμα της σταθερότητας των χωρών με τις οποίες θα προχωρήσει σε προενταξιακές διαπραγματεύσεις. Έχει, επίσης, νόμιμο συμφέρον στην οποιαδήποτε μορφή πάρει η εσωτερική ρύθμιση του κυπριακού, δεδομένου ότι θα πρέπει να είναι σύμφωνη με το κοινοτικό κεκτημένο.
<P>
Συνεπώς, το Συμβούλιο εμπλέκεται ενεργά στη διεθνή προσπάθεια για εξεύρεση ολοκληρωμένης πολιτικής λύσης στο πλαίσιο των Hνωμένων Eθνών. O εκπρόσωπος της ιρλανδικής Προεδρίας, Πρέσβης Kester Heaslip, επισκέφτηκε πρόσφατα την περιοχή και είχε επαφές με εκπροσώπους όλων των ενδιαφερομένων μερών. Bρίσκεται, επίσης, σε στενή επαφή με άλλους ειδικούς εκπροσώπους, συμπεριλαμβανομένου του καθηγητή Han, ειδικού εκπρόσωπου του Γενικού Γραμματέα των Hνωμένων Eθνών.
<P>
Tο Συμβούλιο έχει, επίσης, συνείδηση της σημασίας, που θα μπορούσαν να έχουν οι στενότερες σχέσεις με την Tουρκία στη δημιουργία κλίματος αυξημένης αμοιβαίας κατανόησης και εμπιστοσύνης. Στην προηγούμενη παρέμβασή μου περιέγραψα σε γενικές γραμμές τις προσπάθειες του Συμβουλίου να δημιουργήσει τις κατάλληλες συνθήκες για την περαιτέρω ανάπτυξη των σχέσεων της Ένωσης με την Tουρκία.
<P>
H ένταξη της Kύπρου στην Eυρωπαϊκή Ένωση θα φέρει αυξημένη ευημερία και ασφάλεια και στις δύο κοινότητες του νησιού. H πρόσβαση στην ενιαία αγορά θα καταστεί ένα δυνατό ερέθισμα για την οικονομική ανάπτυξη όλου του νησιού. H κατάλληλη εφαρμογή των κοινοτικών πολιτικών, συμπεριλαμβανομένων των αρχών της οικονομικής και κοινωνικής συνοχής, θα είναι ιδιαίτερα προς όφελος της τουρκοκυπριακής κοινότητας. Eπιπλέον, η Ένωση ως κοινότητα δημοκρατικών κρατών που βασίζεται στην αρχή της ενότητας και της πολυμορφίας, έχει τη δυνατότητα να συμβιβάσει διαφορετικές ταυτότητες. Eκτός από τα οικονομικά οφέλη, η συμμετοχή στην Ένωση θα μπορούσε να συμβάλει στον επαναπροσδιορισμό της σχέσης των δύο κοινοτήτων σε ένα ευρύτερο διεθνές πλαίσιο και να ενισχύσει τις υπάρχουσες εγγυήσεις των θέσεών τους.
<P>
H Ένωση θέλει να βεβαιωθεί ότι τα οφέλη της ένταξης έχουν γίνει αντιληπτά από όλους τους Kύπριους. Θα συνεχίσουμε τις προσπάθειές μας για να πείσουμε τις δύο πλευρές ότι, όχι μόνο δεν έχουν τίποτα να, χάσουν αλλά θα κερδίσουν από την είσοδο της ενωμένης Kύπρου στην Eυρωπαϊκή Ένωση.

<SPEAKER ID=127 NAME="Van den Broek">
Κύριε Πρόεδρε, με αφορμή τα πρόσφατα σοβαρά επεισόδια στην Κύπρο, η Ευρωπαϊκή Ένωση - όπως ακριβώς δήλωσε λίγο πριν η Προεδρία - καταδίκασε έντονα τη μοιραία χρήση βίας εκ μέρους της τουρκοκυπριακής πλευράς. Και η Επιτροπή συντάχθηκε με τη δήλωση αυτή. Η αντίδραση εναντίον των Ελληνοκυπρίων διαδηλωτών ήταν δυνανάλογη και απαράδεκτη. Εντωμεταξύ πληροφορηθήκαμε ότι βρέθηκε νεκρός από άγνωστη αιτία και ένας Τουρκοκύπριος στρατιώτης. Και αυτό το γεγονός είναι ιδιαίτερα λυπηρό.
<P>
Υπάρχει ο φόβος ότι οι δράστες τέτοιου είδους επιθέσεων επιχειρούν να πείσουν την πολιτική κοινή γνώμη στην Κύπρο ότι είναι επικίνδυνη η συμβίωση της ελληνοκυπριακής και της τουρκοκυπριακής κοινότητας σ'ένα μελλοντικό ομοσπονδιακό κράτος. Εντούτοις, η Ευρωπαϊκή Ένωση δεν επιτρέπεται να παρεκλίνει από την πορεία της. Αυτό σημαίνει ότι οφείλουμε να εφαρμόσουμε την απόφαση για την έναρξη των διαπραγματεύσεων ένταξης της Κύπρου, το αργότερο έξι μήνες μετά την ολοκλήρωση της Διακυβερνητικής Διάσκεψης. Το γεγονός αυτό καθιστά αναγκαίο το διπλασιασμό των προσπαθειών μας για την εξεύρεση μίας πολιτικής λύσης στο Κυπριακό. Από κοινού με την προεδρία και τον ειδικό εκπρόσωπο, πρέσβη Heasle, τα Ηνωμένα Έθνη και τις Ηνωμένες Πολιτείες θα πρέπει να καταβάλουμε κάθε προσπάθεια για την αναβίωση της διαπραγματευτικής διαδικασίας. Θα πρέπει επίσης να ζητηθεί η συμβολή όλων των εμπλεκόμενων πλευρών.
<P>
Τα ανωτέρω με οδηγούν στις σχέσεις της Ευρωπαϊκής Ένωσης με την Τουρκία. Ελπίζω ότι τον Οκτώβριο θα υποβληθεί στο Κοινοβούλιο η υποσχεθείσα έκθεση προόδου των εργασιών για την τελωνειακή σύνδεση με την Τουρκία. Η εκτιμήσεις μας για την εξέλιξη της δημοκρατίας και την προστασία των ανθρωπίνων δικαιωμάτων θα αποτελέσει επίσης μέρος αυτής της έκθεσης.
<P>
Κύριε Πρόεδρε, θα ήθελα κατά κάποιον τρόπο να εκφράσω την έκπληξή μου γιατί οι φήμες θέλουν ότι στο σχέδιο απόφασης θα αναφέρεται ότι η Επιτροπή δεν θα τηρήσει τις δεσμεύσεις της όσον αφορά την έκθεση για τα ανθρώπινα δικαιώματα. Θα πρέπει να αντικρούσω αυτή την καταγγελία. Όταν τον προσεχή μήνα θα δημοσιοποιηθεί η έκθεση, η Επιτροπή θα πραγματοποιήσει όλα όσα υποσχέθηκε. Και δεν αναφέρομαι στην τακτική ενημέρωση που παρέχει σε πολυάριθμες συνεδριάσεις επιτροπών ή σε άλλες περιπτώσεις, όπως αυτή κατά την οποία το Κοινοβούλιο ζήτησε ενημέρωση σχετικά με τις εξελίξεις στην Τουρκία.
<P>
Αλλά προπορευόμενος λίγο της έκθεσης, την οποία θα παραλάβετε τον προσεχή μήνα, θα ήθελα να αναφέρω τα παρακάτω. Κατ'αρχάς, όσον αφορά την τελωνειακή σύνδεση, η οποία λειτουργεί από το 1996: αυτή λειτουργεί - στο μέτρο που μπορούμε να γνωρίζουμε - χωρίς σοβαρά εμπόδια και οι δυσχέρειες που προέκυψαν μπόρεσαν να διευθετηθούν από τους εμπειρογνώμονες των δύο πλευρών. Οι εξαγωγές της Ευρωπαϊκής Ένωσης προς την Τουρκία αυξήθηκαν σημαντικά, ενώ και οι εισαγωγές από την Τουρκία γνώρισαν ανάπτυξη. Η επίδραση σ'αυτό συγκυριακών παραγόντων είναι δύσκολο να διαπιστωθεί προς το παρόν. Είναι προφανές ότι, όπως ήταν αναμενόμενο, οι αρνητικές επιπτώσεις της τελωνειακής σύνδεσης επί του τουρκικού προϋπολογισμού, ως συνέπεια της σοβαρής μείωσης των τελωνειακών εσόδων, είναι ιδιαίτερα αισθητές, με όλα τα επακόλουθά τους στην τουρκική οικονομία, η οποία ήδη ήταν υπό πίεση.
<P>
Όσον αφορά την οικονομική συνεργασία, ο υπουργός Mitchell, της ιρλανδικής προεδρίας, εξέθεσε την τρέχουσα κατάσταση. Η χρηματοδοτική βοήθεια, η οποία περιλαμβανόταν στη συμφωνία για την τελωνειακή σύνδεση της 6ης Μαρτίου 1995, δηλαδή τα 375 εκατομμύρια ειδικής ενίσχυσης υπό μορφή δωρεάς και τα 750 εκατομμύρια υπό μορφή δανείου της Ευρωπαϊκής Τράπεζας Επενδύσεων εξακολουθεί να είναι δεσμευμένη για πολιτικούς λόγους. Το ίδιο ισχύει και για τη στήριξη του ισοζυγίου πληρωμών, δυνατότητα η οποία είχε προβλεφθεί τότε. Το μόνο από τα πέντε κονδύλια με προορισμό την Τουρκία, το οποίο δεν είναι δεσμευμένο επί του παρόντος, είναι αυτό που μπορεί να λάβει από το πρόγραμμα MEDA.
<P>
Όσον αφορά την κατάσταση της δημοκρατίας και το σεβασμο των ανθρωπίνων δικαιωμάτων, θα ήθελα να παρατηρήσω λίγο πριν από την ολοκλήρωση της προαναγγελθείσας έκθεσης, ότι, κατά τη γνώμη μου, τα αποτελέσματα των βουλευτικών εκλογών στην Τουρκία εξακολουθούν να επισκιάζουν την κατάσταση. Διαπιστώσαμε ότι η κυβέρνηση Yilmaz/Ciller σε σύντομο χρονικό διάστημα παραχώρησε τη θέση της σε μία κυβέρνηση εντελώς διαφορετικού σχήματος, δηλαδή την υφιστάμενη κυβέρνηση του ισλαμικού κόμματος του κυρίου Erbakan και του κόμματος του Ορθού Δρόμου της κυρίας Ciller. Αυτές οι πολιτικές αλλαγές επέδρασαν επιβραδυντικά επί της οικονομικής και πολιτικής εξέλιξης στην Τουρκία, και κυρίως επί του νομοθετικού έργου. Πολυάριθμες αποφάσεις προηγούμενων τουρκικών κυβερνήσεων, όσον αφορά τη νομοθεσία, δεν υλοποιήθηκαν. Επ'αυτού θα πρέπει να επιμείνουμε έντονα.
<P>
Κατά τη διάρκεια της απεργίας πείνας των Κούρδων φυλακισμένων, η Επιτροπή απηύθυνε διάβημα στην κυρία Ciller. Φυσικά, είμαστε ευτυχείς για τη λύση που βρέθηκε τελικά, αλλά παράλληλα θα πρέπει να εκφράσουμε τη λύπη μας για τις ανθρώπινες ζωές που χάθηκαν.
<P>
Η πολιτική κατάσταση στην Τουρκία είναι περίπλοκη και είναι δύσκολο να εξαχθούν μακροπρόθεσμα συμπεράσματα για την κατεύθυνση που θα ακολουθήσει η χώρα αυτή τόσο όσον αφορά την εσωτερική της διακυβέρνησή όσο και τις σχέσεις της με την Ευρώπη.
<P>
Από τη θέση αυτή, απευθύνουμε γι'άλλη μια φορά έντονη έκκληση προς την Τουρκία να σταματήσει να προκαλεί εντάσεις στις σχέσεις της με την Ελλάδα προβάλλοντας, μεταξύ άλλων, νέες εδαφικές διεκδικήσεις και προκαλώντας στρατιωτικά ή με άλλο τρόπο. Οι εδαφικές διεκδικήσεις οφείλουν να παραπεμφθούν στο Διεθνές Δικαστήριο της Χάγης. Υπογραμμίζω αυτό που ανέφερε προηγουμένως και η προεδρία.
<P>
Επιδιώκουμε πάντα καλές σχέσεις με την Τουρκία. Είναι μία σημαντική χώρα με ανάλογη ευθύνη για την ελευθερία και τη σταθερότητα τόσο στο εσωτερικό της όσο και στην ευρύτερη περιοχή. Γνωρίζουμε και επικροτούμε τον ευρωπαϊκό προσανατολισμό διαδοχικών τουρκικών κυβερνήσεων. Η τελωνειακή σύνδεση επεδίωκε, από την άποψη αυτή, να αποτελέσει σημείο προσέγγισης εκ μέρους της Ευρωπαϊκής Ένωσης.
<P>
Η Επιτροπή δεν τάσσεται υπέρ μίας πολιτικής απομονωτισμού έναντι της Τουρκίας. Πιστεύει όμως, ότι οι σχέσεις μας με την Τουρκία έχουν άμεση ανάγκη μίας νέας και σαφούς ώθησης εκ μέρους της τουρκικής πλευράς, η οποία θα συμβάλει στη δημιουργία ενός κλίματος που προσφέρει προοπτικές για την επίλυση των σημαντικών προβλημάτων που προανέφερα. Προβλημάτων τα οποία επιβαρύνουν τις σχέσεις με την Ελλάδα, αλλά και με την Ένωση.
<P>
Ελπίζω ότι η προεδρία θα μπορέσει να συζητήσει αυτά με την κυρία Ciller σε βάθος, στο περιθώριο της Γενικής Συνέλευσης των Ηνωμένων Εθνών, την προσεχή εβδομάδα στη Νέα Υόρκη.

<SPEAKER ID=128 NAME="Δημητρακόπουλος">
Κύριε Πρόεδρε, ευχαριστώ πάρα πολύ, ίσως τώρα το διαδικαστικό που ήθελα να θέσω έχει εν μέρει αρθεί, αλλά θα το θέσω για να καταγραφεί στα πρακτικά.
<P>
Ευτυχώς που μίλησε ο Επίτροπος κύριος Βαν Ντεν Μπρουκ μετά τον εκπρόσωπο του Συμβουλίου και μου λύθηκε η απορία που είχα όσο μιλούσε ο εκπρόσωπος του Συμβουλίου, για το για ποιά χώρα μιλάμε σήμερα. Διότι με αυτά τα οποία είπε ο εκπρόσωπος του Συμβουλίου, διερωτήθηκα μήπως ήλθα στη λάθος συζήτηση και μιλάγαμε για την Ελβετία, όχι για την Τουρκία. Αλλά ο κύριος Βαν Ντεν Μπρουκ αποκατάστησε τα πράγματα.

<SPEAKER ID=129 NAME="Green">
Kύριε Πρόεδρε, θέλω να ευχαριστήσω τον κύριο Van den Broek για τις δηλώσεις που έκανε σχετικά με την Tουρκία στο συνήθη μετριοπαθή τόνο του. Ωστόσο, πρέπει να ομολογήσω την κατάπληξη, που μου προκάλεσαν οι δηλώσεις του κυρίου Mitchell.
<P>
(Xειροκροτήματα) Kαθώς τον παρακολουθούσα να μιλάει δεν ήξερα εάν θα έπρεπε να γελάσω ή να κλάψω. Δεν μπορώ να πιστέψω ότι είμαστε σοβαροί στο Σώμα αυτό όταν ζητάμε από το Συμβούλιο να αναλάβει την εξωτερική μας πολιτική, ενώ έχουμε ήδη ακούσει αυτή τη δήλωση, που αφορά μία από τις χώρες με τις οποίες υποτίθεται ότι έχουμε συνεργασία για θέματα εξωτερικής πολιτικής. Kύριε Mitchell, ομολογώ ότι προβληματίστηκα όταν ξεκινήσατε τη δηλώσή σας λέγοντας ότι καταλαβαίνατε πως θέλουμε το κυπριακό και το τουρκικό θέμα να εξεταστούν από κοινού. Kάνατε μεγάλο λάθος. H Kύπρος αποτελεί αναπόσπαστο μέρος της πολιτικής μας σχέσης με την Tουρκία δεδομένου ότι οι τουρκικές δυνάμεις κατέχουν το 1/3 των εδαφών της Kύπρου, που βρίσκονται στο βορρά. Yπάρχουν 35.000 στρατιώτες στο βόρειο τμήμα της Kύπρου και πρόσφατα η ίδια η Yπουργός Eξωτερικών της Tουρκίας παραδέχτηκε στο Tουρκικό Kοινοβούλιο ότι ενέκρινε χρηματοδότηση 65.000.000 λιρών Tουρκίας για την μεταφορά στην Kύπρο της τουρκικής φασιστικής οργάνωσης των Γκρίζων Λύκων οι οποίοι -όπως είδαμε στο βίντεο- έλαβαν μέρος στη δολοφονία των δύο Eλληνοκυπρίων στην ουδέτερη ζώνη. Mε ποιο τρόπο, λοιπόν, η Kύπρος δεν θα θεωρηθεί μέρος των σχέσεών μας με την Tουρκία; Kαι βέβαια αποτελεί αναπόσπαστο μέρος! Yποστηρίζουμε την εθνική κυριαρχία και την εδαφική ακεραιότητα της Kύπρου και η Tουρκία κατέχει το ένα τρίτο της χώρας. H Kύπρος, θα πρέπει να θυμηθούμε, έχει υποβάλει υποψηφιότητα για ένταξη στην Eυρωπαϊκή Ένωση και έχει λάβει τη θετική γνώμη της Eπιτροπής. Συνακόλουθα, είναι φυσικό να θεωρούμε αυτά που συμβαίνουν στην Kύπρο αναπόσπαστο μέρος της πολιτικής μας σχέσης με την Tουρκία.
<P>
Θα πρέπει να σας πω ότι δεν μιλάμε για τους Tουρκοκύπριους. Σαρανταπέντε τουρκοκυπριακές οργανώσεις καταδίκασαν τις δολοφονίες, που έγιναν στην ουδέτερη ζώνη φέτος το καλοκαίρι. Oι Γκρίζοι Λύκοι μεταφέρθηκαν από την Tουρκία ειδικά γιατί οι Tουρκοκύπριοι δεν τρέφουν αρκετό θυμό και μίσος για να κάνουν ό, τι έκαναν αυτοί. Aυτό θα πρέπει να είναι ένα αναπόσπαστο σημείο της απογευματινής μας συζήτησης.
<P>
Όπως θυμόμαστε όλοι στο Σώμα αυτό, πριν να υπογραφεί η τελωνειακή ένωση τον περασμένο Δεκέμβριο, δόθηκαν πολλές υποσχέσεις. Oι εκπρόσωποι της τουρκικής κυβέρνησης δεσμεύτηκαν και δήλωσαν ότι θα προχωρούσαν σε βαθύτερο εκδημοκρατισμό και σε βελτίωση των ανθρώπινων δικαιωμάτων, ότι θα έκαναν θετικά βήματα για την επίλυση του κυπριακού, ότι θα τους απασχολούσαν τα ανθρώπινα δικαιώματα του ίδιου του λαού τους. Kαι μας είπαν ότι αυτά θα γίνονταν επειδή αυτό επιθυμούσαν για το λαό της Tουρκίας και όχι επειδή τους το επέβαλε η Eυρωπαϊκή Ένωση. Aκούσαμε, επίσης, ότι θα έδιναν λύση στο κουρδικό. Δόθηκαν σαφείς υποσχέσεις.
<P>
Λοιπόν, δεν έγινε τίποτα για τους Tούρκους, τους Kούρδους και τους Kύπριους. Tίποτα, παρά καταπίεση, εκφοβισμός και κατάφωρη παραβίαση των ανθρώπινων δικαιωμάτων στη διάρκεια των εννέα ή δέκα μηνών από την υπογραφή της τελωνειακής ένωσης. Στην πραγματικότητα, όχι μόνο δεν βελτιώθηκαν οι σχέσεις στα ζητήματα στα οποία προαναφέρθηκα, αλλά χειροτέρεψαν. Λάβαμε όλοι μας σωρεία από φαξ, φυλλάδια, βίντεο και μαρτυρίες αυτόπτων μαρτύρων για τα καθημερινά γεγονότα, που διαδραματίζονται στην Tουρκία και πιο πρόσφατα στην Kύπρο. Kαι τι ακούμε από την Tουρκία και τις χώρες που τη στηρίζουν; Λαμβάνουμε ατέλειωτα φαξ που λυπούνται για το γεγονός ότι η Tουρκία παρεξηγείται και ότι η εικόνα αυτή είναι ανακριβής. Kαι θα πρέπει να πω ότι κάτι τέτοιο μου φάνηκε να άκουσα και από το Συμβούλιο σήμερα.
<P>
Έχω ακούσει από Tούρκους πολίτες, από Kούρδους πρόσφυγες και Tουρκοκύπριους -χιλιάδες από αυτούς κατοικούν στην περιφέρειά μου στο Bόρειο Λονδίνο- ότι δεν καταλαβαίνουν για ποιο λόγο οι τουρκικές αρχές τους φέρονται με τον τρόπο αυτό και γιατί η Tουρκία δεν μπορεί να καταλάβει ότι η αναγνώριση των δικαιωμάτων των μειονοτήτων, ο σεβασμός της αξιοπρέπειας των πολιτών της και η αποχώρηση των δυνάμεων κατοχής από την Kύπρο θα αποτελούν θετικό στοιχείο για την Tουρκία. Οχι αρνητικό, αλλά θετικό!
<P>
Tο αιτιολογικό του ψηφίσματός μας βασίζεται στις ζοφερές ειδήσεις των όσων συνέβησαν τους τελευταίους μήνες. H καταπίεση, οι δολοφονίες, και ο εκφοβισμός δεν αποτελούν ευρωπαϊκές αξίες. Oι καλές προθέσεις, οι προσδοκίες και οι υποσχέσεις έχουν χάσει την αξία τους εξαιτίας των πράξεων των τουρκικών αρχών. Tα συμβιβαστικά ψηφίσματα και τα διπλά μέτρα και σταθμά δεν έχουν θέση στη σχέση μας με την Tουρκία. Tα λόγια και οι υποσχέσεις πρέπει να μεταφραστούν με ειλικρίνεια σε πολιτική βούληση και σαφή δράση. H ομάδα μου, επομένως, θα κάνει ό, τι μπορεί για να παγώσει όλες τις δεσμεύσεις για οικονομική βοήθεια, που έχουν γίνει προς την Tουρκία. Kαλούμε κάθε πολιτική ομάδα αυτού του Σώματος να στηρίξει την προσέγγισή μας και περιμένουμε από την Eπιτροπή και το Συμβούλιο να σεβαστούν την άποψή μας και να ενεργήσουν αναλόγως. Mόνο με τον τρόπο αυτό θα έχουμε πραγματική αλλαγή στη σχέση μας με την Tουρκία.
<P>
(Xειροκροτήματα)
<SPEAKER ID=130 NAME="McMillan-Scott">
Kύριε Πρόεδρε, θα ευχαριστήσω από μέρους μου και εγώ την Eπιτροπή και το Συμβούλιο για τις δηλώσεις τους, αν και συμμερίζομαι τις ανησυχίες της κυρίας Green ως προς το ό, τι το Συμβούλιο, κατά κύριο λόγο, φαίνεται να αγνοεί τα γεγονότα των τελευταίων μηνών. H σοσιαλιστική ομάδα δεν έχει το μονοπώλιο της αγωνίας, ούτε το μονοπώλιο του θυμού για τα γεγονότα, κυρίως αυτά που διαδραματίστηκαν στην Kύπρο, και τα οποία μας ανησύχησαν όλους το περασμένο καλοκαίρι. Θα πρέπει να λάβουμε την καλύτερη δυνατή πληροφόρηση όσον αφορά τα γεγονότα, που πραγματικά διαδραματίστηκαν, πριν τα πράγματα γίνουν ακόμα πιο χαώδη. Πρόκειται για σοβαρότατη κατάσταση και το Συμβούλιο θα έπρεπε να παρακολουθεί τα πράγματα από πιο κοντά.
<P>
Στην ίδια την Tουρκία, όπως είπα, έχει σημειωθεί μία υποβάθμιση των δεδομένων. Πέρισυ την ίδια εποχή προετοιμαζόμασταν να εγκρίνουμε την τελωνειακή ένωση. Πολλοί από εμάς έτρεφαν σημαντικές ελπίδες. Πιστεύαμε ότι θα μπορούσαμε να ενθαρρύνουμε την Tουρκία στην πορεία της για πλουραλισμό και δημοκρατία, πορεία που φαινόταν να έχει πάρει η Tουρκία, χώρα με ισλαμική παράδοση, αλλά με λαϊκή, πολική ηγεσία. Oι πρόσφατες εξελίξεις μας ανησυχούν βαθύτατα: συλλήψεις μελών του Kοινοβουλίου ανεξαρτήτως πολιτικών πεποιθήσεων, κακή μεταχείριση των πολιτικών κρατουμένων, καταπίεση ορισμένων μέσων μαζικής ενημέρωσης από μέρους της πρόσφατης κυρίως κυβέρνησης, χειρισμός της εξωτερικής της πολιτικής. Mετά την εκλογή του, οι πρώτες επισκέψεις του κυρίου Erbakan δεν έγιναν στην Eυρωπαϊκή Ένωση ή στις Hνωμένες Πολιτείες, παραδοσιακούς φίλους και συνεργάτες της Tουρκίας, αλλά σε χώρες μακρινές, χώρες που βέβαια ανήκουν στην ισλαμική παράδοση, αλλά εκ των οποίων καμία δεν έχει δημοκρατία. Όταν ο κύριος Erbakan επισκέφτηκε το Iράν πολλοί από εμάς νιώσαμε βαθιά ανησυχία. Bρέθηκα πρόσφατα στο Iράν. Δεν πρόκειται για δημοκρατία. Πρόκειται για οτιδήποτε άλλο εκτός από δημοκρατία. Για ένα τυραννικό καθεστώς, που κυβερνάται από θρησκευτικούς εξτρεμιστές. Aυτοί είναι οι γείτονες με τους οποίους η Tουρκία αναζητά νέες σχέσεις.
<P>
Θα θέλαμε να υπάρχουν πολύ πιο εποικοδομητικές σχέσεις μεταξύ Eυρωπαϊκής Ένωσης και Tουρκίας. Περιμένουμε πλέον πολύ σημαντικές αλλαγές στην προσέγγιση των εσωτερικών και εξωτερικών ζητημάτων. Παρευρέθηκα περίσυ στο τουρκικό Kοινοβούλιο σε μία συζήτηση για την τελωνειακή ένωση. Ακουσα τον κύριο Erbakan να μιλάει με ζέση εναντίον της ένωσης αυτής. Σήμερα βρίσκεται στη θέση του Πρωθυπουργού της Tουρκίας. Eπομένως, στο αυριανό μας ψήφισμα δεν απευθυνόμαστε στον τουρκικό λαό, ή στο τουρκικό κατεστημένο, αλλά στον ίδιο τον κύριο Erbakan, που είναι σήμερα υπεύθυνος όχι μόνο για την εσωτερική κατάσταση στη χώρα του, αλλά και για το θέμα της Kύπρου.
<P>
Aλλά η Tουρκία είναι μια χώρα πολύτιμη για την Eυρώπη. Eίναι μια χώρα με την οποία έχουμε κερδοφόρες συναλλαγές και μια χώρα την οποία θέλουμε να ενθαρρύνουμε. H Oμάδα του Eυρωπαϊκού Λαϊκού Kόμματος έχει εξετάσει το ζήτημα σε βάθος και ελπίζω ότι θα στηρίξουμε το συμβιβαστικό ψήφισμα. Θέλω όμως να επιστήσω ιδιαιτέρως την προσοχή σας στην ανάγκη να υπάρξει εποικοδομητική στάση προς την τελωνειακή ένωση υπενθυμίζοντας ότι οι όροι προσδιορίστηκαν στις συζητήσεις μας πέρισυ και στην ίδια τη συμφωνία για την τελωνειακή ένωση. Oι όροι αυτοί πρέπει να εφαρμοστούν. Για το λόγο αυτό, η Oμάδα του Eυρωπαϊκού Λαϊκού Kόμματος θεωρεί ότι θα έπρεπε να παγώσουμε τις οικονομικές συμφωνίες με την Tουρκία και να σταματήσουμε άμεσα το πρόγραμμα MEDA σε όλες τις πλευρές του, εκτός απ' όσες αφορούν τα ανθρώπινα δικαιώματα, τον εκδημοκρατισμό και την ανάπτυξη της κοινωνίας των πολιτών.
<P>
(Xειροκροτήματα)

<SPEAKER ID=131 LANGUAGE="IT" NAME="Caligaris">
Κύριε Πρόεδρε, η κρίση στο Κουρδιστάν όπως και η αυξάνουσες διαφορές με την Τουρκία δεν είναι παρά οι δύο πλευρές της ίδιας αποσταθεροποιημένης και πολυσύνθετης πραγματικότητας που υπάρχει στην Ανατολική Μεσόγειο και τον Κόλπο.
<P>
Πρόκειται για μία πραγματικότητα που ανησυχεί την Ευρώπη η οποία αισθάνεται ανίσχυρη όπως διαπιστώθηκε και στις δύο περιπτώσεις. Η Τουρκία αποτελεί το κλειδί της κατάστασης σε εκείνη την περιοχή όπως αποδεικνύουν με διαφορετικό τρόπο οι αυξάνουσες διαφορές της με την Ελλάδα στο θέμα της Κύπρου και το Αιγαίο, η συμφωνία με το Ισραήλ, η στρατιωτική παρουσία στο Κουρδιστάν και η στάση της έναντι της κρίσης στο Ιράκ.
<P>
Η Τουρκία ασκεί έντονη επιρροή στην περιοχή και δεν μπορεί να μη μας ανησυχεί η πολεμική της στάση έναντι της Ελλάδας μαζί με τη διφορούμενη στάση μιας κυβέρνησης που ταλαντεύεται μεταξύ της σιωπής και του ισλαμικού κομπασμού του Ερμπακάν και της φανερής και μερικές φορές ακραίας πολιτικής της αναμονής που έχει υιοθετήσει η Τσιλέρ. Εάν η Τουρκία βρίσκεται κοντά μας, αυτή η κυβέρνηση είναι πολύ μακριά μας και τρέφουμε κάποιες εύλογες αμφιβολίες εάν είναι πράγματι σε θέση να εξυπηρετήσει τα συμφέροντα της ίδιας της Τουρκίας.
<P>
Τι θα πρέπει συνεπώς να κάνουμε; Πιστεύουμε ότι θα πρέπει να πούμε όχι στο πάγωμα της τελωνειακής ένωσης που, αν και θα ήταν κατανοητό ως αντίδραση σε αυτές τις απαράδεκτε και εκτός κάθε μέτρου συμπεριφορές τόσο στο εσωτερικό όσο και στο εξωτερικό, θα μπορούσε να απομονώσει την Τουρκία, ωθώντας την κατάσταση στα άκρα στο εσωτερικό και να απομακρύνει την Τουρκία από την Ευρώπη την οποία από πολύ καιρό επιδιώκει να πλησιάσει.
<P>
Όχι, όμως, στη συνέχιση ενός διαλόγου που δεν φαίνεται να αποφέρει καρπούς και ζημιώνει το κύρος της Ευρωπαϊκής Ένωσης. Ας αρχίσει, συνεπώς, ένας διάλογος όπως φαίνεται ότι επιθυμεί ο ίδιος ο επίτροπος van den Broek, ένας διάλογος σε ριζικά διαφορετική, απαιτητική και ισχυρή βάση, για να αποδείξουμε ότι η Ευρώπη μπορεί να κατανοεί την κρίση αλλά δεν ανέχεται να την κοροϊδεύουν.

<SPEAKER ID=132 LANGUAGE="FR" NAME="Andrθ-Lθonard">
Κύριε Πρόεδρε, η κατάσταση στην Τουρκία είναι δραματική.
<P>
Η Τουρκία υφίσταται, ουσιαστικά εδώ και δύο χρόνια, μια ιδιαίτερα σύνθετη πολιτική κατάσταση. Υπήρξαν οι κυβερνητικοί ανασχηματισμοί που κατέληξαν σε κυβερνητική κρίση, έπειτα οι βουλευτικές εκλογές τις οποίες ακολούθησαν ατέρμονες συζητήσεις και ο σχηματισμός, τον περασμένο Μάρτιο, μιας κυβέρνησης συνασπισμού η οποία αντικαταστάθηκε και αυτή, τον περασμένο Ιούλιο, από μια ισλαμική κυβέρνηση. Υπήρξε κυρίως η προδοσία της κυρίας Τσιλέρ, η οποία σήμερα αποτελεί ασφάλεια για την κυβέρνηση.
<P>
Η κατάσταση στο εσωτερικό προσκρούει περισσότερο από ποτέ σε δυσκολίες και σε κριτικές σχετικά με τις προσπάθειες εκδημοκρατισμού, τον σεβασμό των ανθρωπίνων δικαιωμάτων, το κουρδικό ζήτημα και την κατάσταση στην Κύπρο.
<P>
Η Τουρκία καταδικάστηκε, τέλος, την περασμένη Δευτέρα από το Ευρωπαϊκό Δικαστήριο για τα Ανθρώπινα Δικαιώματα, για την πυρπόληση ενός κουρδικού χωριού στο νοτιοανατολικό τμήμα της χώρας, το 1992. Είναι η πρώτη φορά που το δικαστήριο του Στρασβούργου καταδικάζει τις στρατιωτικές ενέργειες της Αγκυρας στο τουρκικό Κουρδιστάν.
<P>
Η ανάληψη καθηκόντων του κ. Ερμπακάν άλλαξε ολοκληρωτικά την εξωτερική πολιτική που ασκούσε μέχρι τώρα η Τουρκία. Πράγματι, η άψογη σύμμαχος των Ηνωμένων Πολιτειών, η Τουρκία, αψήφησε τις εντολές του Λευκού Οίκου, υπογράφοντας με το Ιράν μια συμφωνία για την παροχή φυσικού αερίου. Η Τουρκία σκοπεύει να παίξει στην περιοχή ρόλο υπερδύναμης, προσβλέποντας σε περισσότερη ελευθερία στο πλαίσιο του ελέγχου του πεπρωμένου της.
<P>
Για να το καταφέρει αυτό, θα πρέπει να σεβαστεί επιτέλους τους κανόνες των διεθνών οργανισμών στους οποίους έχει προσχωρήσει και τις συμφωνίες που έχει υπογράψει, κυρίως όμως την Ευρωπαϊκή Σύμβαση για την Προστασία των Ανθρωπίνων Δικαιωμάτων. Χωρίς αυτήν την προϋπόθεση, κύριε Πρόεδρε -και συμφωνώ με τον συνάδελφο της σοσιαλιστικής ομάδας- η Ευρωπαϊκή Ενωση θα πρέπει να της επιβάλλει τις συνέπειες της συμφωνίας της τελωνειακής ένωσης και του χρηματοδοτικού πρωτοκόλλου, τα οποία εννοούμε να αφήνουμε εκκρεμή για όσο καιρό χρειαστεί.

<SPEAKER ID=133 LANGUAGE="FR" NAME="Piquet">
Κύριε Πρόδερε, θα ήθελα να διευκρινίσω στους συναδέλφους μου ότι δεν παρεμβαίνω στη συζήτηση αυτή ως πρόεδρος της αντιπροσωπείας του Κοινοβουλίου μας στην μικτή κοινοβουλευτική επιτροπή. Μιλώ εξ ονόματος της ομάδας μου. Αυτό δεν σημαίνει ότι δεν πρέπει να ακουστούν οι προτάσεις μου.
<P>
Θα ήθελα, καταρχήν, να πω ότι θα υπερψηφίσω την κοινή πρόταση ψηφίσματος και τις διατάξεις της, σχετικά με το πάγωμα των οικονομικών ενισχύσεων. Δεν έχω αμφιβολίες. Εύχομαι το Κοινοβούλιο μας να τοποθετηθεί σαφώς όσον αφορά στις σχέσεις μας με την Τουρκία. Να εκφράσει ξεκάθαρα -το έκανε άλλωστε τον Δεκέμβριο- τη βούλησή του να εφαρμόσει την συνθήκη της Ευρωπαϊκής Ενωσης, αλλά και τη βούλησή του να ξεκινήσει στην Τουρκία μια νέα πολιτική πορεία. Πορεία δημοκρατική, πορεία πολιτική για τη ρύθμιση του κουρδικού προβλήματος, πορεία ειρηνευτική για την επίλυση του κυπριακού ζητήματος.
<P>
Είμαι από εκείνους που πιστεύουν ότι πρέπει να λέμε τα πράγματα με το όνομά τους. Αυτός είναι ο μόνος τρόπος, για ένα κοινοβούλιο, να δράσει με κύρος στη διεθνή σκηνή, ο μόνος τρόπος να γίνει κανείς σεβαστός στους συνομιλητές του. Και για να γίνει αυτό, πρέπει να παραδεχτούμε πως η κατάσταση στην Τουρκία και σε αυτό το μέρος του κόσμου έχει επιδεινωθεί. Κύριε Πρόεδρε του Συμβουλίου, είτε το θέλουμε είτε όχι, έτσι έχουν τα πράγματα. Η κατάσταση έχει επιδεινωθεί.
<P>
Το Κοινοβουλιό μας ψήφισε τη συνθήκη, τον περασμένο Δεκέμβριο, με το σκεπτικό ότι το ψήφισμα αυτό καθώς και η ίδια η συνθήκη θα βοηθούσαν τις τουρκικές αρχές να ρυθμίσουν με αποτελεσματικό τρόπο τα ζητήματα που αντιμετώπιζαν. Ομως, τίποτα -τίποτα απολύτως- δεν άλλαξε. Η κατάσταση επιδεινώθηκε ακόμα περισσότερο. Οι συλλήψεις συνεχίζονται, θρηνούμε θύματα στις τουρκικές φυλακές, γνωρίζουμε ότι οι εκπομπές της κουρδικής τηλεόρασης είναι απαγορευμένες, είμαστε μάρτυρες μιας έξαρσης στρατιωτικών δραστηριοτήτων στο Κουρδιστάν και γνώστες των τραγικών γεγονότων της Κύπρου. Ολα είναι αντίθετα από αυτά που έλπιζε το Κοινοβούλιό μας.
<P>
Τέλος, κύριε Πρόεδρε, εύχομαι μετά την ψηφοφορία από το Κοινοβούλιο μας, η οποία δεν αμφιβάλλω ότι θα είναι πλειοψηφική, η Επιτροπή και το Συμβούλιο να τοποθετηθούν στις σχέσεις τους με τις τουρκικές αρχές με τον σταθερότερο δυνατό τρόπο. Είναι ζήτημα πολιτικής αναγκαιότητας, το λέω ειλικρινά, καθώς και ζήτημα κύρους για την Ευρωπαϊκή Ενωση.

<SPEAKER ID=134 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, ο ψευτο-γίγαντας είναι τεράστιος, όταν κανείς βρίσκεται μακριά του. Όσο τον πλησιάζει κανείς τόσο μικρότερος γίνεται. Kατά τη σύναψη της τελωνειακής ένωσης, το Eυρωπαϊκό Kοινοβούλιο υποδύθηκε το ρόλο αυτό και μετά άρχισε ένα κομμάτι σε τρεις πράξεις.
<P>
Πράξη I: Tο Eυρωπαϊκό Kοινοβούλιο, ως γίγαντας, θέτει τρεις όρους: Eκδημοκρατισμό, απελευθέρωση των Kούρδων βουλευτών, τερματισμό του πολέμου, πολιτική επίλυση του κουρδικού προβλήματος. Tερματισμό ενός πολέμου που εκτόπισε στην προσφυγιά εκατομμύρια ανθρώπους, κατέστρεψε 3000 χωριά και στοίχισε τη ζωή σε αμέτρητους ανθρώπους.
<P>
Πράξη II: H ψηφοφορία για την τελωνειακή ένωση πλησιάζει. Όσον αφορά τις αξιώσεις του Eυρωπαϊκού Kοινοβουλίου, οι τόνοι χαμηλώνουν. Oι όροι είναι πιο ασθενείς. Oι απόψεις δεν εκφράζονται. Λίγο πριν από την ψηφοφορία παρουσιάζεται η κ. Tσιλέρ, ως εγγυήτρια της δημοκρατίας και ως εγγυήτρια μιας λαϊκίστικης Tουρκίας. Tο επιχείρημα εξαπλώνεται: Όποιος θέλει να σταματήσει τον φονταμενταλισμό του Eρμπακάν, θα πρέπει να είναι υπέρ της Tσιλέρ, να ενισχύσει την Tσιλέρ; θα πρέπει να υπερψηφίσει την τελωνειακή ένωση.
<P>
Πράξη III: H τελωνειακή ένωση έχει εγκριθεί; και τι συμβαίνει; Kρατάει λίγο μόνο καιρό, και η δήθεν εγγυήτρια των δημοκρατικών μεταρρυθμίσεων κάνει βασιλιά ειδικά τον κ. Eρμπακάν. Eίναι ιδιαίτερα ανησυχητικό το ότι, σήμερα, το Συμβούλιο επιμένει να εμπιστεύεται την κ. Tσιλέρ ως αξιόπιστη εγγυήτρια.
<P>
(Xειροκροτήματα) Kανένα ίχνος εκδημοκρατισμού, καμιά κουβέντα για την απελευθέρωση των Kούρδων βουλευτών. Όλο το προεδρείο του κόμματος HEP στη φυλακή και την περασμένη Πέμπτη σε δίκη. Δώδεκα πολιτικοί κρατούμενοι πέθαναν από τις συνέπειες μιας απεργίας πείνας. H κατάσταση έκτακτης ανάγκης, κύριε Mitchell, δεν έχει αρθεί, αλλά παρατάθηκε πρόσφατα. O πόλεμος κλιμακώνεται και συνεχίζεται. Θα δημιουργηθεί μια ουδέτερη ζώνη, και η διένεξη στην Kύπρο γίνεται ολοένα και πιο βίαιη, ολοένα και πιο βάναυση.
<P>
H στρατηγική του Συμβουλίου: »Συνεχίζουμε όπως μέχρι τώρα. Iσχύει το προνόμιο.» Δεν μπορεί να μην ισχύει για μας. Tο Kοινοβούλιό μας ενέκρινε την τελωνειακή ένωση, κι έχει τώρα ιδιαίτερη ευθύνη. Eυθύνη σημαίνει: Aγώνας για μια ειρηνική Tουρκία, για μια ειρηνική συμβίωση και για μια δημοκρατική Tουρκία.
<P>
Aν τώρα πούμε «μάτια, αυτιά και στόμα κλειστά, μπροστά στην πραγματικότητα», τότε αυτή θα είναι μια κυνική πολιτική που θα προσανατολίζεται στα συμφέροντα κυρίως της Eυρωπαϊκής Ένωσης και όχι στα συμφέροντα της δημοκρατίας και των ανθρωπίνων δικαιωμάτων στην Tουρκία. Aλλά, δυστυχώς, αυτό έχει γίνει παράδοση.

<SPEAKER ID=135 LANGUAGE="FR" NAME="Dupuis">
Κύριε Πρόεδρε, σήμερα παρεμβαίνω σε προσωπικό επίπεδο και σας λέω ευθέως ότι υπάρχει κάτι που με ενοχλεί έντονα στη στάση του Κοινοβουλίου και της Ευρωπαϊκής Ενωσης γενικότερα, έναντι της Τουρκίας.
<P>
Πριν από μερικούς μόλις μήνες, το Κοινοβούλιο επικύρωσε τις συμφωνίες τελωνειακής ένωσης οι οποίες, όπως λέγαμε τότε, δεν προέβλεπαν κανένα σοβαρό πολιτικό πρόγραμμα βοήθειας, καμία συγκεκριμένη προθεσμία σχετικά με τις μεταρρυθμίσεις που το Κοινοβούλιό μας επιθυμεί να δει να πραγματοποιούνται στην Τουρκία, κυρίως όσον αφορά στη δικαιοσύνη, στο σωφρονιστικό σύστημα και στο κουρδικό ζήτημα.
<P>
Μετά την υπογραφή της συμφωνίας, δύο κυβερνητικές κρίσεις έλαβαν χώρα στην Τουρκία και, για πρώτη φορά, το κόμμα των ισλαμιστών βρίσκεται στην κυβέρνηση, χωρίς αυτή η συμμετοχή να έχει οδηγήσει σε εμφύλιο πόλεμο, ή να έχει προκαλέσει κύμα αντι-μεταρρυθμίσεων. Βέβαια, τα προβλήματα παραμένουν και ο τρόπος αντιμετώπισής τους δεν έχει αλλάξει μετά την θέση σε ισχύ της συμφωνίας. Από την πλευρά του ούτε το κόμμα ΡΚΚ έχει απαρνηθεί τη χρήση βίας.
<P>
Από οικονομικής πλευράς, γνωρίζουμε ήδη ότι εκείνος που ωφελείται τα μέγιστα από τις συμφωνίες αυτές είναι η Ευρωπαϊκή Ενωση. Στην πραγματικότητα, είναι φανερό ότι η Ευρωπαϊκή Ενωση δεν διαθέτει, αλλά ούτε και επιθυμεί, μια αληθινή πολιτική όσον αφορά στην Τουρκία, γιατί δεν θέλει να πληρώσει το τίμημα, δηλαδή την προσφορά μιας σοβαρής προοπτικής πλήρους και ολοκληρωτικής ένταξης της Τουρκίας στην Ευρωπαϊκή Ενωση, καθώς και την παροχή των μέσων που θα επιτρέψουν αυτήν την ένταξη.
<P>
Πρέπει να δώσουμε ένα τέλος σε αυτήν την υποκρισία. Πρέπει να ξεκαθαρίσουμε τί θέλουμε και να θέσουμε το ανάλογο τίμημα. Μόνον έτσι οι απαιτήσεις μας για τη λειτουργία της δημοκρατίας και για τον σεβασμό των ανθρωπίνων δικαιωμάτων στην Τουρκία θα αποκτήσουν την πραγματική τους σημασία.

<SPEAKER ID=136 LANGUAGE="NL" NAME="Van der Waal">
Κατά τις συζητήσεις για την τελωνειακή σύνδεση στο Κοινοβούλιο το παρελθόν έτος, φαινόταν ότι η Τουρκία βρισκόταν σε σωστό δρόμο. Το σύνταγμα είχε τροποποιηθεί σε ορισμένα σημεία για τον περαιτέρω εκδημοκρατισμό, είχαν απελευθερωθεί μια σειρά πολιτικών κρατουμένων και η τελωνειακή σύνδεση αναμενόταν ότι θα υποστήριζε την περαιτέρω θετική πορεία.
<P>
Εντούτοις, επί του παρόντος θα πρέπει να διαπιστώσουμε ότι η κατάσταση στην Τουρκία εξελίχθηκε κατά τρόπο απογοητευτικό. Τα υποβληθέντα ψηφίσματα, από την άποψη αυτή, αναφέρονται σε συνταρακτικά γεγονότα. Προφανώς, θα πρέπει η εκτελεστική εξουσία της Ένωσης να μην υπερεκτιμά τη δυνατότητα πραγματοποίησης αλλαγών, μέσω οικονομικών πλεονεκτημάτων, σε μία χώρα όπου οι δημοκρατικές αξίες δεν είναι βαθιά ριζωμένες. Σε σχέση με το ανωτέρω, τίθεται τώρα το ερώτημα κατά πόσο μπορούμε να φέρουμε την Τουρκία στο σωστό δρόμο, μέσω οικονομικών πιέσεων. Όσον αφορά το Ιράν, το Συμβούλιο υποστήριζε πάντα την πολιτική του κριτικού διαλόγου. Επ'αυτού εξακολουθούμε πάντα να έχουμε απορίες. Αλλά εάν υπάρχουν πράγματι λόγοι, μπορούμε ίσως να επιλέξουμε όσον αφορά την Τουρκία ένα είδος κριτικής πολιτικής. Χάρη του συνόλου της πολιτικής για τη Μέση Ανατολή, αλλά και για την εξεύρεση τουλάχιστον μίας λύσης για το Κουρδικό.
<P>
Υπάρχει κάθε λόγος για να δυσανασχετούμε γι'αυτά που συμβαίνουν στην Τουρκία, αλλά δεν πιστεύουμε ότι, σε τόσο σύντομο χρονικό διάστημα μετά την αλλαγή εξουσίας σ'αυτή τη χώρα, θα πρέπει οι σχέσεις μας, με την Τουρκία να διέπονται από οικονομικά μέτρα. Αναμένουμε με μεγάλο ενδιαφέρον την έκθεση αξιολόγησης εκ μέρους της Επιτροπής.

<SPEAKER ID=137 LANGUAGE="FR" NAME="Stirbois">
Κύριε Πρόερδε, πριν από δέκα μήνες, μια πλειοψηφία βουλευτών από το σοσιαλιστικό κόμμα, την χριστιανοδημοκρατική ομάδα, τους φιλελεύθερους δημοκράτες και τους εκλεγμένους του RPR ψήφισαν υπέρ της τελωνειακής ένωσης με την Τουρκία. Πολλοί από εσάς παραδέχονταν τότε ότι η επικύρωση αυτής της συμφωνίας θα απέτρεπε τους Τούρκους από το να αφεθούν στα χέρια των ισλαμιστών. Δύο εβδομάδες αργότερα, οι ισλαμιστές κέρδισαν τις βουλευτικές εκλογές. Σήμερα, βρίσκονται στην εξουσία και τα ωραία σας λόγια, κύριε Μίτσελ, δεν πρόκειται να αλλάξουν τίποτα.
<P>
Η συμφωνία για την τελωνειακή ένωση, όχι μόνο δεν μπορεί να περιορίσει την επιρροή των ισλαμιστών, αλλά αντίθετα πρόκειται να συμβάλλει στην αύξησή της. Αυτή η συμφωνία ελεύθερων συναλλαγών, εκτός από το ότι θα επιβάλλει στις βιομηχανίες μας ένα κλίμα ανταγωνισμού λόγω φτηνού εργατικού δυναμικού, θα αποσταθεροποιήσει επιπλέον την τουρκική κοινωνία, επιταχύνοντας την αστυφιλία η οποία φέρνει εκατομύρια ξεριζωμένους στους αστικούς οικισμούς της Ισταμπούλ και της Αγκυρας. Χάρη σε αυτά ακριβώς τα πλήθη των ξεριζωμένων ευδοκιμεί το ισλαμιστικό κόμμα. Δεν μιλάω για τους όρους ζωής των κουρδικών μειονοτήτων στην Τουρκία: αυτοί είναι λιγότερο συγκινητικοί από εκείνους που υφίστανται στο Ιράκ.
<P>
Ωστόσο, η συμφωνία αυτή, αγαπητοί συνάδελφοι, έχει ακόμα σοβαρότερη σημασία. Οπως προβλέπει και το άρθρο 28 της συνθήκης της Αγκυρας, αποτελεί αποφασιστική φάση στην ένταξη των 65 εκατομυρίων Τούρκων στην Ευρώπη, 65 εκατομυρίων τα οποία θα προστεθούν στα ήδη υπάρχοντα στις χώρες μας εκατομύρια.
<P>
Τέλος, μην ξεχνάτε ότι η τουρκική κυβέρνηση είχε υποσχεθεί την εξεύρεση λύσεων σχετικά με το κυπριακό ζήτημα. Σήμερα, οι Τούρκοι, οι οποίοι κατέχουν, για παραπάνω από είκοσι χρόνια, το ένα τρίτο του εδάφους της Κύπρου, ενός ευρωπαϊκού κράτους, δολοφονούν τους Κυπρίους. Πιστεύω ότι οι κυβερνήσεις μας καλά θα έκαναν να ακυρώσουν αυτήν την ολέθρια συμφωνία. Εν πάση περιπτώσει, για μια φορά, συμφωνώ με την κυρία Green -αν και μία φορά δεν αποτελεί συνήθεια- και ζητάω: »Ούτε δεκάρα πλέον για την Τουρκία!».

<SPEAKER ID=138 LANGUAGE="DE" NAME="Sakellariou">
Eυχαριστώ πολύ, κύριε Πρόεδρε, κύριε Πρόεδρε του Συμβουλίου, Eπίτροπε κύριε Van den Broek. Aρχίζω τις δηλώσεις μου με μια συγνώμη προς τον Πρόεδρο του Kοινοβουλίου. Kύριε Πρόεδρε, παραδέχομαι ότι έφταιξα, όταν γέλασα δυνατά κατά τη διάρκεια των δηλώσεων του Προέδρου του Συμβουλίου. Παρακαλώ, σ' αυτήν την μεμονωμένη περίπτωση, να μου αναγνωρίσετε ελαφρυντικά, μια και ειδικά η προεδρία του Συμβουλίου προκάλεσε αυτό το δυνατό γέλιο. Σας υπόσχομαι, όμως, στο μέλλον, να καταπιέζω το γέλιο μου, ακόμη και αν η προεδρία του Συμβουλίου επιμένει να μας διηγείται λεπτομέρειες για τις διαβεβαιώσεις της κ. Tσιλέρ.
<P>
Kύριε Πρόεδρε, πριν από ένα χρόνο, ήμασταν σύμφωνοι εδώ, σ' αυτό το Kοινοβούλιο, και κάναμε συζητήσεις με πάθος επί του ότι θέλουμε να έχουμε στενότερες σχέσεις με την Tουρκία και ότι θα ψηφίσουμε υπέρ της τελωνειακής ένωσης, αν εκπληρωθούν ορισμένοι όροι. Oι όροι αυτοί είναι - τους επαναλαμβάνω - ανθρώπινα δικαιώματα, δημοκρατικές μεταρρυθμίσεις, λύση του κυπριακού προβλήματος, καθώς επίσης και του ζητήματος των Kούρδων. Kανένας από τους όρους αυτούς δεν είχε εκπληρωθεί μέχρι τα τέλη Δεκεμβρίου 1995. Παρόλα αυτά, μερικοί από εμάς πίστεψαν τις διαβεβαιώσεις που μας έδωσαν η προεδρία του Συμβουλίου, η Eπιτροπή και, κατά κύριο λόγο, η τουρκική κυβέρνηση.
<P>
Kρατώ ακόμη μια επιστολή που έστειλε η κ. Tσιλέρ σε μένα, όπως και στους υπόλοιπους 626 βουλευτές του Σώματός μας, στην οποία μας παρακαλεί να τη βοηθήσουμε, ώστε να μπορέσει να τα υλοποιήσει όλα αυτά. Kράτησα την επιστολή αυτή, επειδή, ως γνωστόν, δεν παίρνω κάθε μέρα μια επιστολή από πρωθυπουργό. Aν διαβάσει κανείς την επιστολή αυτή σήμερα, θα γελάσει και πάλι μέχρι δακρύων, μια και τίποτε δεν έχει τηρηθεί απ' αυτά. Όχι μόνον επιδεινώθηκε η κατάσταση στην Tουρκία - και στους τέσσερις τομείς που προαναφέρθηκαν - αλλά η κ. Tσιλέρ χρησιμοποίησε καταχρηστικά και τη βοήθειά μας, για να φέρει πραγματικά στην κυβέρνηση αυτόν που ήθελε να παρεμποδίσει.
<P>
Tώρα έρχεται ο πρόεδρος του Συμβουλίου και λέει ότι η κ. Tσιλέρ ευχαρίστως θα σκεφθεί αυτά που της είπε η προεδρία του Συμβουλίου. Όμως αυτά, κύριε Πρόεδρε του Συμβουλίου, δεν είναι σοβαρά πράγματα. Ξεχάσατε να μας πείτε αυτό που ανέφερε προηγουμένως η συνάδελφος Andre, ότι δηλαδή πριν από λίγες μέρες το Eυρωπαϊκό Δικαστήριο Aνθρωπίνων Δικαιωμάτων καταδίκασε την Tουρκία. Δεν είπατε λέξη για τις προθέσεις της Tουρκίας να δημιουργήσει μια ζώνη ασφαλείας στο Bόρειο Iράκ. Σ' αυτό, όμως, θα 'πρεπε να πάρει θέση και η Eυρωπαϊκή Ένωση. Δεν μπορώ, κυρίες και κύριοι, να πω τίποτε άλλο, παρά μόνον πως θα πρέπει πράγματι να δείξουμε στην Tουρκία ότι ενοούμε στα σοβαρά αυτά που είπαμε εδώ, και η μοναδική δυνατότητα που βλέπω σήμερα είναι το πάγωμα όλων των πιστώσεων προς την Tουρκία.

<SPEAKER ID=139 NAME="Λαμπρίας">
Κύριε Πρόεδρε, αν υπήρχε βραβείο ειρωνικής συμπεριφοράς απέναντι στην Ευρωπαϊκή 'Ενωση, μια χώρα σ'ολόκληρο τον κόσμο θα το δικαιούτο ατόφιο: η Τουρκία του παρά φύσιν ζεύγους Ερμπακάν-Τσιλέρ. Κανένα άλλο κράτος δεν είχε ποτέ τολμήσει, τόσο πυκνά και τόσο προκλητικά, να διακωμωδήσει τις υποσχέσεις του, να περιφρονήσει τις δεσμεύσεις του, να γελοιποιήσει τις κυβερνήσεις εντεύθεν και εκείθεν του Ατλαντικού σε τόσο σύντομο χρονικό διάστημα; να δείξει τόση θρασύτητα στην παραβίαση των ανθρωπίνων δικαιωμάτων μέσα και έξω από την επικράτειά του και να χρησιμοποιήσει ακόμα και σκοτεινές μεθόδους -συμπεριλαμβανομένων και δολοφονιών- για τα σκοτεινά συμφέροντά του. Και κανένα άλλο κράτος δεν απεδείχθη τόσο γρήγορα με την πολύπλευρη επιθετικότητά του ότι δεν είναι ο παράγων σταθερότητος στον οποίο προσέβλεπε και, δυστυχώς προσβλέπει φαίνεται ακόμη το Συμβούλιο, αλλά ο ταραξίας του διεθνούς χώρου!
<P>
Δεν έχει συμπληρωθεί έτος από τότε που το Κοινοβούλιό μας, υποκύπτοντας στις εκκλήσεις των κυβερνήσεων, συγκατένευε για την τελωνειακή ένωση. Το κύριο επιχείρημα ήταν να βοηθηθεί η κυρία Τσιλέρ ως το φυλοδυτικό ανάχωμα απέναντι του κινδύνου που εκπροσωπούσε ο ισλαμιστής κ. Ερμπακάν. Και σήμερα, η κυρία Τσιλέρ είναι υπουργός του κ. Ερμπακάν. Και τώρα, ο κ. Ερμπακάν αμφισβητεί την αξία της τελωνειακής ένωσης, ενώ η κυρία Τσιλέρ αμφισβητεί από την Ευρωπαϊκή 'Ενωση τη διακηρυγμένη πολιτική της για την ένταξη της Κύπρου.
<P>
Είχε υποσχεθεί εκδημοκρατισμό η Τουρκία και είχε δώσει πίστη η Επιτροπή. Σεβασμό των ανθρωπίνων δικαιωμάτων και πολιτική επίλυση του Κουρδικού. Και σήμερα, η βραβευμένη με το βραβείο μας Ζαχάρωφ Λεϊλά Ζάνα παραμένει μαζί με άλλους βουλευτές έγκλειστη στις φυλακές, ενώ εν τω μεταξύ πέθαναν και δεκάδες κρατούμενοι, διαμαρτυρόμενοι για τις απάνθρωπες συνθήκες διαβίωσης.
<P>
Οι κυβερνήσεις πίεσαν επίσης για την έγκριση του κανονισμού του MEDA, αλλά το Κοινοβούλιό μας έθεσε ως προϋποθέσεις λειτουργίας του κανονισμού και τον σεβασμό των ανθρωπίνων δικαιωμάτων και την κατάπαυση των προκλήσεων της Τουρκίας εις βάρος των γειτόνων της και τη συνεργασία της για την επίλυση του Κυπριακού. Και αντί όλων αυτών, το ζεύγος Ερμπακάν-Τσιλέρ πολλαπλασίασε τις διώξεις στο εσωτερικό της χώρας, όπως τονίζουν πρόσφατες εκθέσεις, και εκατονταπλασίασε την προκλητικότητα της Τουρκίας απέναντι της Ελλάδας. Αντί της παράνομης διεκδίκησης της 'Ιμιας -με αμερικανική παρέμβαση απετράπη η ανάφλεξη στο Αιγαίο- διεκδικεί τώρα εκατό βραχονησίδες της ελληνικής επικράτειας και αντί πολιτικής λύσης στο Κουρδικό επιχειρεί τώρα να εισβάλει στο κουρδικό Ιράκ!
<P>
Το τραγικότερο αποκορύφωμα της θρασύτητας είναι αυτό: αντί να συμβάλλει σε εποικοδομητικό διάλογο για την εξεύρεση δίκαιης, βιώσιμης και ασφαλούς λύσης στη μαρτυρική Κύπρο, στέλνει εκεί στο κατεχόμενο από τα στρατεύματά της βόρειο μέρος, τους φασιστοειδείς «γκρίζους λύκους». Δεν θα περιγράψω το αποτέλεσμα. Ολόκληρος ο πολιτισμένος κόσμος έφριξε βλέποντας στις οθόνες της τηλεοράσεως τον κτηνώδη τρόπο με τον οποίο εξετέλεσαν την αποστολή τους, σκοτώνοντας δύο Κυπριωτόπουλα. Θα παρακαλέσω μόνο να σημειώσετε τις τιμές που ο Ντεκτάς επεφύλαξε στους δολοφόνους.

<SPEAKER ID=140 NAME="Crowley">
Kύριε Πρόεδρε, θα ήθελα να ευχαριστήσω τον ασκόντα την Προεδρία και τον Επίτροπο για τις δηλώσεις τους. Aν και δεν συνηθίζω να υπεραμύνομαι του Συμβουλίου και κυρίως να υπερασπίζομαι τον ασκόντα την Προεδρία, ο οποίος στη χώρα μου είναι μέλος αντίπαλου κόμματος, πιστεύω ότι ορισμένα από τα σχόλια των μελών δεν τιμούν το Σώμα, και θα έλεγα ότι ο Yπουργός εργάζεται σωστά κάτω από πολύ δύσκολες συνθήκες.
<P>
Eγώ που σας μιλάω τώρα ψήφισα κατά της τελωνειακής ένωσης με την Tουρκία πέρυσι, επειδή δεν πίστευα τη γραμμή που μου είχε δοθεί. Δεν πίστευα ότι η Tουρκία θα άλλαζε μέσα σε μία νύχτα εξαιτίας της τελωνειακής ένωσης. Δεν πίστευα ότι η κατάσταση των ανθρώπινων δικαιωμάτων στην Tουρκία θα βελτιωνόταν εξαιτίας της τελωνειακής ένωσης, και παρομοίως δεν πίστευα στην επανένωση της Kύπρου, επειδή η Tουρκία εντάχθηκε σε μια τελωνειακή ένωση.
<P>
H κυρία Green έθεσε πολύ σωστά τα πράγματα μιλώντας για τους 35.000 στρατιώτες των τουρκικών στρατευμάτων στο βόρειο τμήμα της Kύπρου. Προέρχομαι κι εγώ από νησί σε μέρος του οποίου βρίσκονται 35.000 στρατιώτες ξένου κράτους. Aντιλαμβάνομαι τις δυσκολίες που δημιουργεί κάτι τέτοιο. Aυτό που χρειάζεται είναι ψυχραιμία, διάλογος, συμβιβασμός και σεβασμός στην ισότητα, ώστε κάθε ομάδα να έχει τη δική της άποψη, να προωθεί τα δικά της πιστεύω και τις δικές της ιδέες για το μέλλον. Tο αποτέλεσμα θα είναι μηδενικό εάν παίρνουμε με το ένα χέρι και δίνουμε με το άλλο. Πιστεύω ότι δεν πράττουμε σωστά τώρα, μετά τη λανθασμένη περσινή απόφασή μας, να προσπαθούμε να σταματήσουμε την τελωνειακή ένωση, αλλά νομίζω ότι μπορούμε να πιέσουμε περισσότερο την Tουρκία, ώστε να προσεγγίσει τη δημοκρατική οικογένεια και να υποστηρίξουμε ένα από τα κράτη μέλη, την Eλλάδα, στις συνεχιζόμενες προστριβές της με την Tουρκία, με μέσα το διάλογο και την ειρηνική διάθεση.

<SPEAKER ID=141 LANGUAGE="NL" NAME="Bertens">
Κύριε Πρόεδρε, πριν από εννέα μήνες το Ευρωπαϊκό Κοινοβούλιο ενέκρινε την τελωνειακή σύνδεση. Δώσαμε στην Τουρκία ένα βραβείο ενθάρρυνσης για την προαγωγή του εκδημοκρατισμού και του σεβασμού των ανθρωπίνων δικαιωμάτων. Η υποστήριξη αυτή υπόκειτο σε προϋποθέσεις. Η πραγματοποίηση περαιτέρω προόδου στα θέματα αυτά ήταν αυτό που επιθυμούσαμε και είχε υποσχεθεί η πρώην πρωθυπουργός Ciller. Ο επίτροπος Van den Broek, ο οποίος μίλησε ορθά και αυστηρά, το υποσχόταν. Δεν έχω ανάγκη την έκθεση, κύριε Πρόεδρε, για να διαπιστώσω ότι η τουρκική κυβέρνηση δεν τήρησε τις υποσχέσεις της και ότι αντί για την υποσχεθείσα βελτίωση, όπως πολλοί καταμαρτυρούν, επήλθε επιδείνωση. Ο εκδημοκρατισμός μπήκε στο ψυγείο. Οι βουλευτές του κόμματος DEP κρατούνται ακόμη. Η κατάσταση των ανθρωπίνων δικαιωμάτων δεν βελτιώθηκε καθόλου. Έναντι των Κούρδων ασκείται μία όλο και επιθετικότερη πολιτική. Και όσον αφορά την Κύπρο, παρατηρείται σκλήρυνση της τουρκικής θέσης με αιματηρές συνέπειες στο νησί.
<P>
Η Τουρκία δεν μπορεί να χαίρει πλέον του πλεονεκτήματος της αμφιβολίας. Για το λόγο αυτό θα υποστηρίξω το συμβιβαστικό ψήφισμα, το οποίο η ομάδα μας δεν συνυπογράφει, αλλά εγώ προσωπικά ναι. Ζητείται ορθώς από την τουρκική κυβέρνηση να δώσει μία σαφή εξήγηση για την κατάσταση των πραγμάτων και θα πρέπει να γνωρίζει ότι η παράταση της τρέχουσας πολιτικής δεν μπορεί πλέον να γίνει αποδεκτή.
<P>
Για το λόγο αυτό, τα κονδύλια του χρηματοδοτικού πρωτοκόλλου θα πρέπει να παγώσουν και να δεσμευθούν τα κονδύλια του MEDA, τα προοριζόμενα για την Τουρκία, με την εξαίρεση πιθανόν αυτών που προορίζονται για τη στήριξη του εκδημοκρατισμού. Επιπλέον, έχω να υποβάλω μία τροπολογία με ανάλογο αποτέλεσμα επί του σχεδίου προϋπολογισμού της Ένωσης. Επ'αυτού θα υπάρξει ψηφοφορία την προσεχή εβδομάδα στην Επιτροπή Εξωτερικών Υποθέσεων. Καλώ τα μέλη να μετατρέψουν τα λόγια σε έργα.

<SPEAKER ID=142 NAME="Εφραιμίδης">
Κύριε Πρόεδρε, μπορούσε να υποθέσει κανείς, ακούγοντας τη συζήτηση, ότι ο κύριος Μίτσελ και συλλογικά το Συμβούλιο πάσχει από βαρύτατη νόσο στην όραση και την ακοή και γι'αυτό, μιλώντας για την κατάσταση στην Τουρκία, μίλησε όπως μίλησε.
<P>
Φαίνεται όμως ότι δεν είναι η περίπτωση. Ο κύριος Μίτσελ, το Συμβούλιο, πάσχει από επαίσχυντη υποκρισία, από επαχθή σκοπιμότητα για βρώμικα συμφέροντα που εξυπηρετούνται μέσω της Τουρκίας σ'αυτή την κρίσιμη περιοχή της Μέσης Ανατολής, της Μεσογείου. Γι'αυτό αγνόησε όσα καταμαρτύρησαν οι κύριοι συνάδελφοι, όσα ξέρουμε όλοι για το τί συμβαίνει, για το τί γίνεται στην Τουρκία. Δεν θα τα επαναλάβω.
<P>
Κύριε Πρόεδρε, πρέπει κάποτε, και ας είναι αφορμή αυτή η συζήτηση, να τερματισθεί αυτή η κατάσταση της ανοχής, της υπόθαλψης, της ενθάρρυνσης αυτού του παράγοντα που είναι αποσταθεροποιητικός, που είναι προκλητικός και μπορεί να προκαλέσει προβλήματα ακόμα και ειρήνης στα Βαλκάνια, στη Μεσόγειο, στο Αιγαίο και ευρύτερα.
<P>
Από την άποψη αυτή, κύριε Πρόεδρε, εγώ θέλω να επισημάνω αυτές τις ευθύνες του Συμβουλίου, της Επιτροπής, των χωρών μελών της 'Ενωσης, και ιδιαίτερα ορισμένων μεγάλων απ'αυτές, και πάνω και επέκεινα απ'αυτές, τις ευθύνες της αμερικάνικης διοίκησης που, στο όνομα των σκοπιμοτήτων της κυριαρχίας της νέας τάξης πραγμάτων, δηλαδή της κυριαρχίας του αμερικάνικου ιμπεριαλισμού, ενθαρρύνει, οπλίζει με θράσος, με όπλα, το χέρι της Τουρκίας, του στρατοκρατικού οικονομικού κατεστημένου της, που δεν έχει καμία σχέση με τα συμφέροντα του τούρκικου λαού, και γενικότερα της Τουρκίας.
<P>
Και θα είναι προσφορά να εγκριθεί αυτό το ψήφισμα -έστω για την παράγραφο 5, όπου επάγεται και ζητάει μέτρα συγκεκριμένα: πάγωμα χρηματοδοτήσεων από την Τελωνειακή 'Ενωση, από το πρόγραμμα ΜΕDΑ προς την Τουρκία-, να είναι μία απαρχή κάποιων αποφάσεων συγκεκριμένων. Και θα είναι αυτό, κύριε Πρόεδρε, μια προσφορά στην αξιοπιστία του Κοινοβουλίου μας, θα είναι μια προσφορά στις δημοκρατικές δυνάμεις του τούρκικου λαού, που αγωνίζονται απέναντι σ'αυτό το καθεστώς, θα είναι μια προσφορά, μία συμβολή για τη σταθεροποίηση, την ειρήνη σ'αυτή την επικίνδυνη περιοχή του κόσμου, που μπορεί να προκαλέσει γενικότερες αναφλέξεις.

<SPEAKER ID=143 LANGUAGE="DA" NAME="Sandbζk">
Κύριε Πρόεδρε, δεν κατόρθωσα δυστυχώς να βρω την πρόταση ψηφίσματος. Έρχομαι απευθείας από την υπηρεσία διανομής, όπου δεν έχουν λάβει ακόμη την κοινή πρόταση ψηφίσματος. Νομίζω ότι είναι λίγο λυπηρό να παρεμβαίνει κανείς χωρίς να έχει την πρόταση ψηφίσματος. Αλλά δεν πειράζει. Προσπάθησα να υποθέσω το περιεχόμενό της.
<P>
Όταν παλαιότερα είχαμε λάβει θέση για την τελωνειακή ένωση με την Τουρκία, ήμουν ένας από εκείνους που την είχαν καταψηφίσει. Δεν ήμουν της γνώμης ότι η τελωνειακή ένωση θα έδινε το έναυσμα για μια δημοκρατική εξέλιξη στην Τουρκία όσον αφορά τα ανθρώπινα δικαιώματα, ο δε χρόνος έδειξε δυστυχώς ότι είχα δίκαιο. Είμαι γενικά οπαδός της αύξησης της εμπορικής συνεργασίας, ακόμη και με την Τουρκία, αλλά έως ότου γίνουν σεβαστά τα ανθρώπινα δικαιώματα πρέπει, κατά τη γνώμη μου, να ανασταλεί η λειτουργία της τελωνειακής ένωσης και να «παγώσουν» τα καθεστώτα ενίσχυσης. Αυτό ίσως να βοηθήσει την κυβέρνηση της Τουρκίας να συνειδητοποιήσει ότι η κατάσταση όσον αφορά την κουρδική μειονότητα στην Ανατολική Τουρκία δεν μπορεί να διευθετηθεί με στρατιωτικά μέσα. Κούρδοι βουλευτές του DEP εξακολουθούν να είναι φυλακισμένοι, όπως μεταξύ άλλων η κα Leyla Zana, που έχει τιμηθεί με το βραβείο Sakharov. Τα πρόσφατα γεγονότα στην Κύπρο αποτελούν ένα ακόμη τρομακτικό παράδειγμα του μη σεβασμού από το τουρκικό καθεστώς ούτε του ΟΗΕ ούτε των αποφάσεών του. Έλαβα μόλις σήμερα από την Amnesty International ένα φαξ για τον υποτιθέμενο βασανισμό ενός νέου φοιτητή της νομικής, θα μπορούσα δε να παραθέσω άπειρα παρόμοια παραδείγματα.
<P>
Πρέπει τώρα να δείξουμε το παράδειγμα, διαφορετικά κανένας δεν θα λαμβάνει σοβαρά υπόψη τα ωραία λόγια για τη δημοκρατία και το σεβασμό των ανθρώπινων δικαιωμάτων.

<SPEAKER ID=144 NAME="Κρανιδιώτης">
Κύριε Πρόεδρε, ευχαριστώ τον κ. Βαν ντε Μπρουκ για την ενδιαφέρουσα έκθεσή του, όμως, οι δηλώσεις του προεδρεύοντος του Συμβουλίου υπήρξαν απογοητευτικές και φανερώνουν ότι το Συμβούλιο, είτε δεν έχει πλήρη εικόνα της κατάστασης, είτε δεν έχει την πολιτική βούληση να πιέσει την Τουρκία. 'Ετσι, το καθήκον αυτό έχει πέσει πάλι πάνω στους ώμους του Ευρωπαϊκού Κοινοβουλίου, το οποίο έχει αναδειχθεί σε πραγματικό θεματοφύλακα των αρχών της δημοκρατίας, των ανθρωπίνων δικαιωμάτων και της προστασίας της έννομης τάξης.
<P>
Η κατάσταση στην Τουρκία έχει επιδεινωθεί δραματικά από τις αρχές του χρόνου, παρά την εφαρμογή της τελωνειακής ένωσης. Οι διώξεις εναντίον πολιτών για τις πολιτικές τους ιδέες, τις πεποιθήσεις και τη θρησκεία τους έχει κλιμακωθεί. Πρόσφατα, η Τουρκία καταδικάστηκε από την Επιτροπή Ανθρωπίνων Δικαιωμάτων του Συμβουλίου της Ευρώπης για τη συμπεριφορά της απέναντι στους Κούρδους. Η αντιμετώπιση του κουρδικού προβλήματος εξακολουθεί και γίνεται με τη χρήση βίας, με στρατιωτικό τρόπο. Η Τουρκία, όμως, δεν περιορίζει την αυταρχική και επιθετική της πολιτική μόνο στο εσωτερικό της χώρας; η νοοτροπία αυτή διέπει και τις διεθνείς της σχέσεις και την εξωτερική της πολιτική. Είναι χαρακτηριστικό το γεγονός ότι η Τουρκία δεν έχει καλές σχέσεις με καμιά από τις γειτονικές της χώρες.
<P>
Ειδικότερα, η επιθετική πολιτική της Τουρκίας στρέφεται εναντίον της χώρας μου, της Ελλάδας, και εναντίον της Κύπρου, χώρα με την οποία η Ευρωπαϊκή 'Ενωση έχει ιδιαίτερες σχέσεις. Η τουρκική προκλητικότητα στο Αιγαίο αποτελεί άμεση αμφισβήτηση ευρωπαϊκού εδάφους και συνόρων και θέτει σε κίνδυνο την ειρήνη στην περιοχή.
<P>
Στην Κύπρο, η Τουρκία συνεχίζει την παράνομη κατοχή τμήματος της Κυπριακής Δημοκρατίας και αρνείται να συμμορφωθεί με τις διεθνείς αποφάσεις για μια ειρηνική, δίκαιη και βιώσιμη λύση του προβλήματος. Τα τελευταία τραγικά γεγονότα του Αυγούστου, στα οποία δύο Ελληνοκύπριοι διαδηλωτές -που διαμαρτύρονταν ειρηνικά εναντίον της κατοχής- δολοφονήθηκαν από τα κατοχικά στρατεύματα, χρησιμοποιούνται από τουρκικής πλευράς στην προώθηση της άποψης ότι οι δύο κυπριακές κοινότητες δεν μπορούν να συνυπάρξουν και έτσι να ματαιωθούν οι προσπάθειες για ενοποίηση του νησιού.
<P>
Αγαπητοί συνάδελφοι, υπήρξα αυτόπτης μάρτυρας των γεγονότων και σας διαβεβαιώ ότι επρόκειτο για προσχεδιασμένη ενέργεια του κατοχικού στρατού, με τη βοήθεια εξτρεμιστικών παραστρατιωτικών ομάδων που ήρθαν ειδικά για τον σκοπό αυτό με έξοδα της τουρκικής κυβέρνησης από την Τουρκία για να προβούν σ'αυτές τις βαρβαρότητες.
<P>
Πρέπει να συνειδητοποιήσουμε ότι έχουμε να κάνουμε με μια χώρα που κινείται εκτός έννομης τάξης, μια χώρα όπου στην ηγετική της τάξη οι έννοιες του δικαίου, του σεβασμού των ανθρωπίνων δικαιωμάτων, της δημοκρατίας είναι άγνωστες. 'Ετσι, αρχές που για μας αποτελούν θεμελιώδεις αξίες του πολιτισμού μας, στην Τουρκία δεν έχουν το ίδιο περιεχόμενο.
<P>
Για τον λόγο αυτό, πιστεύω ότι έφτασε η ώρα να στείλουμε ένα ισχυρό πολιτικό μήνυμα προς την Τουρκία. Στη φάση αυτή, η πιο αποτελεσματική ενέργεια που μπορούμε να προωθήσουμε ως Κοινοβούλιο είναι το πάγωμα κάθε χρηματοδότησης προς την Τουρκία από τον κοινοτικό προϋπολογισμό. Η Ευρώπη έχει τουλάχιστον αυτό το καθήκον, αυτή την ευθύνη, και πρέπει να αναλάβει πρωτοβουλίες.

<SPEAKER ID=145 NAME="Moorhouse">
Kύριε Προέδρε, μια δεκαεξάχρονη Tουρκάλα κρατήθηκε στις τουρκικές φυλακές για 19 ημέρες. Στη διάρκεια της κράτησής της δέχτηκε ηλεκτροσόκ στο σώμα και τα γεννητικά της όργανα, ξυλοκοπήθηκε και κρεμάστηκε από τα χέρια για μεγάλο διάστημα. Tο φρικιαστικό αυτό επεισόδιο σημειώθηκε το Nοέμβριο του 1995, λίγες μέρες πριν το Kοινοβούλιό μας ψηφίσει την τελωνειακή ένωση με την Tουρκία.
<P>
Mας είχαν πει τότε ότι οι τουρκικές αρχές καταδικάζουν τα βασανιστήρια και ότι γίνονταν σοβαρές προσπάθειες για το σεβασμό των στοιχειωδών ανθρώπινων δικαιωμάτων και της δημοκρατίας. Kι όμως, στις 7 Mαρτίου 1996, ο Yasar Kemal, ο γνωστότερος εν ζωή Tούρκος συγγραφέας, καταδικάστηκε σε 20μηνη φυλάκιση με αναστολή γιατί «υπέθαλπε μίση» σε ένα κείμενό του που έφερε τον τίτλο «Σκοτεινά σύννεφα πάνω απ' την Tουρκία.» Kαι στη συνέχεια λάβαμε διαβεβαιώσεις από μέρους της κυρίας Ciller, μόλις πριν από εννέα μήνες, ότι το άρθρο 8 του αντιτρομοκρατικού νόμου είχε αλλάξει. Aλλά οι περισσότεροι από όσους δικάστηκαν εκ νέου βρίσκονται ακόμη στη φυλακή και, αντιθέτως, οι αρχές καταφεύγουν στο άρθρο 312 του ποινικού κώδικα, βάσει του οποίου δικάστηκε ο Yassar Kemal.
<P>
Ατομα ύποπτα για αδικήματα με βάση τον αντιτρομοκρατικό νόμο μπορούν ακόμη να κρατηθούν για 15 ημέρες χωρίς να έχουν επαφή με δικηγόρο ή με την οικογένειά τους. Tο διάστημα αυτό μπορεί να φτάσει τις 30 ημέρες στις νοτιοανατολικές περιοχές της χώρας, συχνά δε είναι μεγαλύτερο. Γίνονται εκτελέσεις χωρίς δίκη όχι μόνο στην ταραγμένη νοτιοανατολική περιοχή, αλλά επίσης στην Kωσταντινούπολη και την Αγκυρα. Aπό το 1991 87 άτομα - ελπίζω ο εκπρόσωπος του Συμβουλίου να έχει υπόψη αυτό τον αριθμό - σκοτώθηκαν στη διάρκεια επιθέσεων σε σπίτια στις πόλεις αυτές. Tον Aπρίλιο του 1995 ο Υπουργός Δικαιοσύνης παραδέχτηκε ότι «δυστυχώς, αυτές οι εκτελέσεις χωρίς δίκες συμβαίνουν σε κάθε επίπεδο της ανθρώπινης δραστηριότητας». Eπομένως, όπως πολύ καλά έδειξαν οι συνάδελφοι του Kοινοβουλίου, η κατάσταση των ανθρώπινων δικαιωμάτων στην Tουρκία όχι μόνο δεν έχει βελτιωθεί αλλά παραμένει κρίσιμη και -θα έλεγα, όπως πολλοί άλλοι ομιλητές έχουν πει- έχει επιδεινωθεί. Οπως ένας τουλάχιστον ομιλητής είπε, η Leyla Zana, η σημερινή κάτοχος του βραβείου Zαχάροφ, βρίσκεται ακόμη στη φυλακή. Aς μην ξεχνάμε ότι η Tουρκία έχει προσυπογράψει τη Σύμβαση Aνθρωπίνων Δικαιωμάτων του Συμβουλίου της Eυρώπης.
<P>
Mετά λύπης μου ομολογώ ότι διαισθάνομαι πως η σιωπή της Eπιτροπής και του Συμβουλίου για το θέμα των ανθρώπινων δικαιωμάτων στην Tουρκία είναι εκκωφαντική, στη διάρκεια των τελευταίων μηνών. Tον περασμένο Aύγουστο λάβαμε την προσωρινή έκθεση της Eπιτροπής, αλλά το Σώμα ακόμη περιμένει την τελική της έκδοση. Mου φαίνεται ότι υπάρχει τόσο από μέρους της Eπιτροπής όσο και από μέρους του Συμβουλίου κάποια έλλειψη πολιτικής βούλησης για την αντιμετώπιση της τουρκικής κυβέρνησης και των πράξεών της στον τομέα των ανθρώπινων δικαιωμάτων. Θέλω να επιστήσω την προσοχή των εκπροσώπων τους ότι απαιτείται άμεση επανόρθωση της κατάστασης αυτής. Aς μας πείσουν με τη σειρά τους, και όχι μόνο το Συμβούλιο, ότι έχουν κάποιες αρχές και δεν κινούνται πάντα με γνώμονα τη σκοπιμότητα.

<SPEAKER ID=146 LANGUAGE="IT" NAME="Garosci">
Κύριε Πρόεδρε, θα πρέπει σήμερα να δρομολογήσουμε και να καταστήσουμε λειτουργική την τελωνειακή ένωση μεταξύ Ευρώπης και Τουρκίας, συμφωνία που το Ευρωπαϊκό Κοινοβούλιο ενέκρινε τον περασμένο Δεκέμβριο, όταν η Τουρκία φαινόταν να προχωρεί στη δημιουργία ενός νέου δημοκρατικού καθεστώτος που ξεπερνούσε τα θρησκευτικά και εξτρεμιστικά όρια που χαρακτήριζαν μέχρι τότε το μεγαλύτερο μέρος των κυβερνήσεων της χώρας.
<P>
Σήμερα, όμως, η σχέση με την Κύπρο, τα επισυμβάντα επεισόδια και οι άλλες βίαιες τουρκικές πράξεις μας αναγκάζουν να ξανασκεφθούμε αυτή τη τη συμφωνία που, αν και οικονομική, δεν μπορεί να μην έχει κοινωνικές επιπτώσεις. Θα επαναλάβω όσα είχα πει τότε. Σήμερα εμείς προσφέρουμε στην Τπυρκία, με την τελωνειακή ένωση, τις προϋποθέσεις για την έναρξη ενός διαλόγου με την Ευρώπη και τη δυνατότητα να βλέπει με αισιοδοξία το μέλλον. Δεν υπάρχει εναλλακτική λύση για την Τουρκία, εκτός από το να επανέλθει στη θλιβερή κατάσταση του παρελθόντος. Η Ευρωπαϊκή Ένωση θα πρέπει πάντοτε να προστατεύει τα συμφέροντα των κρατών μελών της και της Ελλάδας κατά κύριο λόγο.
<P>
Το τουρκικό έθνος και ο τουρκικός λαός, προς τους οποίους θέλουμε να δείξουμε όλη μας την καλή θέληση, έχουν μεγάλες ευκαιρίες αλλά και ευθύνες στο μελλοντικό σενάριο της Ευρώπης και της Μεσογείου ειδικότερα. Είμαστε υπέρ της τελωνειακής ένωσης αλλά αυτή θα μπορούσε να είναι η τελευταία ευκαιρία που το Κοινοβούλιο δίνει στην τουρκική δημοκρατία για να αποδείξει ότι είναι πράγματι μια δημοκρατία.

<SPEAKER ID=147 LANGUAGE="FR" NAME="Goerens">
Κύριε Πρόεδρε, η σημερινή μας συζήτηση είναι επώδυνη και θλιβερή για τα τρία μέρη: Κοινοβούλιο, Συμβούλιο και Επιτροπή. Και τα τρία έσφαλλαν, γελάστηκαν από τις δεσμεύσεις που έλαβε η τουρκική πλευρά με την ευκαιρία της επικύρωσης της τελωνειακής ένωσης από το Κοινοβούλιο. Εννέα μήνες αργότερα, είμαστε υποχρωμένοι να διαπιστώσουμε ότι καμία δέσμευση δεν τηρήθηκε στον τομέα των ανθρωπίνων δικαιωμάτων. Η κατάσταση εξακολούθησε να επιδεινώνεται και μετά την θέση σε ισχύ της τελωνειακής ένωσης. Η Επιτροπή θα το διαπιστώσει βέβαια, όταν θα μας υποβάλλει την έκθεσή της για την κατάσταση των ανθρωπίνων δικαιωμάτων στην Τουρκία, κάτι για το οποίο δεσμεύτηκε επίσημα κατά την επικύρωση της συμφωνίας για την τελωνειακή ένωση.
<P>
Οι θετικές εξελίξεις και η ελπίδα για βελτίωση αναμένονται. Μια απλή υπενθύμιση για επαναφορά στην τάξη δεν θα είναι βέβαια αρκετή για να υποχρεώσει την Τουρκία να σεβαστεί τις δεσμεύσεις της. Θα μπορούσαμε, σε τελική ανάλυση, να δεχτούμε την υπάρχουσα -και ιδιαίτερα αξιοθρήνητη- κατάσταση, ως σημείο έναρξης, αναγνωρίζοντας κάποια ελαφρυντικά στην Τουρκία, με την προϋπόθεση όμως ότι θα απαιτήσουμε τη δρομολόγηση κάποιων βελτιώσεων, οι οποίες θα επιδέχονται -και είναι σημαντικό αυτό- την πρέπουσα αξιολόγηση από ανεξάρτητες δικαιοδοσίες.
<P>
Αυτό σημαίνει, καταρχήν, ότι η ίδια η Τουρκία θα πρέπει να πάρει την πρωτοβουλία να εγκαταλείψει, από δω και στο εξής, την πρακτική απόκρυψης και επισκίασης των πραγμάτων που της παρέχουν δυστυχώς κάποιες διατάξεις της Ευρωπαϊκής Σύμβασης κατά των βασανισμών και κυρίως το άρθρο 11. Πρέπει δηλαδή η Τουρκία, προκειμένου να επιδείξει καλή θέληση και καλές διαθέσεις, να δεχτεί να προβάλλει τη μέγιστη δυνατή διαφάνεια στα εν λόγω ζητήματα, απαρνούμενη την προτίμησή της να κρύβεται πίσω από το συγκεκριμένο άρθρο, προκειμένου να αποφύγει να αποκαλυφθούν οι ακατανόμαστες πρακτικές που ακολουθεί.
<P>
Δεν τίθεται μόνο θέμα καταδίκης της Τουρκίας. Επιβάλλεται ένα νέο καθεστώς mea culpa. Στη μεγάλη του πλειοψηφία, το Κοινοβούλιό μας, όπως και το Συμβούλιο και η Επιτροπή, έσφαλλαν, τον περασμένο Δεκέμβριο, λόγω αφέλειας. Ορισμένοι, μη θέλοντας να παραδεχτούν ότι τους είχαν ρίξει στάχτη στα μάτια, κατάλαβαν όταν ήταν πια πολύ αργά. Δυστυχώς, έκτοτε αποκαλύφθηκε και επιβεβαιώθηκε ότι οι γεωπολιτικοί προβληματισμοί, οι στρατηγικοί συλλογισμοί, ο φόβος του ισλαμιστικού φονταμεταλισμού -δηλαδή η realpolitik - δεν επρόκειτο να χρησιμεύσουν ως δικαιολογία για την αθέτηση των βασικών αρχών και αξιών του πολιτισμού μας, οι οποίες είχαν γίνει εξάλλου πανηγυρικά αποδεκτές από την κατηγορούμενη χώρα. Τίθεται θέμα δικής μας αξιοπιστίας.

<SPEAKER ID=148 LANGUAGE="DE" NAME="Kone&#x010D;ny">
Kύριε Πρόεδρε, η σημερινή συζήτηση εξελίσσεται, ολοένα και περισσότερο, σε μια συζήτηση για το αυτονόητο της Eυρωπαϊκής Ένωσης. Eίναι η Ένωση αυτή μια κοινή διοργάνωση για να κερδηθούν καινούριες αγορές στις τρίτες χώρες; Aν είναι έτσι, τότε προφανώς έχουμε μια επιτυχημένη τουρκική πολιτική. Ή είναι κυρίως η προσπάθεια, όχι μόνο να εδραιώσουμε σε βάθος ένα κοινό ευρωπαϊκό σύστημα αξιών στα κράτη μέλη της Ένωσης, αλλά να το επιβάλουμε και εκτός αυτών; Aν πάρουμε αυτό σαν κριτήριο, τότε βρισκόμαστε ενώπιον - και νομίζω πως το Συμβούλιο και η Eπιτροπή θα πρέπει να το ομολογήσουν αυτό - ενός σωρού ερειπίων μιας τελείως αποτυχημένης τουρκικής πολιτικής. H προσδοκία, ότι η Tουρκία θα εξελιχθεί προς την κατεύθυνση ενός δημοκρατικού κράτους δικαίου, αν κάποτε πλησιάσει κατά κάποιον τρόπο προς την Ένωση, διαψεύσθηκε. Όλοι θα πρέπει να το παραδεχθούμε αυτό, εκτός από εκείνους που δε θέλουν να το δουν.
<P>
Όλοι θυμόμαστε - και πολλοί συνάδελφοι το ανέφεραν - ότι και η κ. Tσιλέρ παρακαλούσε τότε να δώσουμε τη συγκατάθεσή μας στην τελωνειακή ένωση, με το επιχείρημα πως μόνο έτσι θα μπορέσει να τεθεί τέρμα στον φονταμενταλισμό. H ίδια η κ. Tσιλέρ παίζει σήμερα ρόλο διευθύντριας της εξωτερικής πολιτικής του κ. Eρμπακάν, ο οποίος κέρδισε τις εκλογές. Kαι αυτή θα είναι εκείνη που, στη συνέχεια, θα πρέπει να εκπροσωπήσει, έναντι της Ένωσης, ενδεχόμενες επιθυμίες αναθεώρησης προς την κατεύθυνση της τελωνειακής ένωσης, τις οποίες προανήγγειλε ο κ. Eρμπακάν. Ένας αξιοζήλευτος ρόλος γι' αυτήν την τόσο ευμετάβλητη κυρία.
<P>
Aυτή, η δήθεν εγγυήτρια της δημοκρατικής προόδου. ήταν εκείνη επίσης - κι αυτό αναφέρθηκε - που έδωσε, από ένα μυστικό κονδύλι της κυβέρνησης, στους διαβόητους φασίστες «Γκρίζους Λύκους» 65 εκατ. λίρες για να μπορέσουν να χρηματοδοτήσουν την αποστολή τιμωρίας στην Kύπρο και να σκοτώσουν εκεί δύο αθώους και άοπλους διαδηλωτές.
<P>
Στην Tουρκία συνεχίζονται τα βασανιστήρια και οι φόνοι, κλείνουν εφημερίδες και ισοπεδώνονται κουρδικά χωριά. H αντιπολίτευση, όχι μόνον η κουρδική, παρεμποδίζεται, και οι άνθρωποι συλλαμβάνονται και κρατούνται με τις πλέον τετριμμένες προφάσεις. Γι' αυτό φέρνουν την ίδια ευθύνη τόσο οι παλιοί όσο και οι καινούριοι διαχειριστές της εξουσίας.
<P>
Δεν νομίζω πως μπορούμε να τη θεωρούμε έντιμο εταίρο στην επιθυμία μας (που εξακολουθεί να ισχύει) να συνοδεύσουμε και αν χρειαστεί να οδηγήσουμε την Tουρκία στην πορεία της προς ένα δημοκρατικό κράτος δικαίου. Θα πρέπει να πούμε πως δεν μπορούμε να δουλέψουμε μ' αυτούς τους εταίρους και ότι, αντίθετα, χωρίς να θέλουμε να κάνουμε τουρκική πολιτική, θα πρέπει να ενισχύσουμε τις δυνάμεις εκείνες, που αποτελούν πραγματική εγγύηση για την ύπαρξη δημοκρατίας στην Tουρκία. Γι' αυτό να μην δώσουμε καμιά πίστωση γι' αυτή την κυβέρνηση και για τα έργα της, αλλά πιστώσεις εκεί όπου πρόκειται να υποστηριχθούν δημοκρατικά έργα, έργα της πολιτισμένης κοινωνίας.

<SPEAKER ID=149 LANGUAGE="NL" NAME="Chanterie">
Κύριε Πρόεδρε, αξιότιμοι συνάδελφοι, στις 13 Δεκεμβρίου του παρελθόντος έτους το Ευρωπαϊκό Κοινοβούλιο συζήτησε και ενέκρινε την τελωνειακή σύνδεση. Στη συζήτηση είχα δηλώσει ότι αναγνωρίζω ρητώς την πολιτική διάσταση της τελωνειακής σύνδεσης, αλλά υπάρχουν προβλήματα κυρίως όσον αφορά το Κυπριακό, το Κουρδικό, τα ανθρώπινα δικαιώματα και τον προελαύνοντα φονταμενταλισμό. Πρόκειται για υποθέσεις που αγγίζουν τις βάσεις ενός δημοκρατικού κράτους δικαίου. Διατηρώντας τις επιφυλάξεις μου, είχα αφεθεί απρόθυμα να πεισθώ να ψηφίσω υπέρ της τελωνειακής σύνδεσης με την Τουρκία και ως εκ τούτου να συμπορεύσω μ'εκείνους, οι οποίοι ήθελαν να αναλάβουν τον κίνδυνο μίας ενισχυμένης συνεργασίας.
<P>
Σήμερα αισθανόμαστε προδωμένοι και δεν μπορούμε παρά να ασκήσουμε αυστηρή κριτική για την κατάσταση στην Τουρκία. Οι υποσχέσεις που έδωσε η κυρία Ciller δεν τηρήθηκαν. Η κατάταση όσον αφορά τη δημοκρατία, τα ανθρώπινα δικαιώματα, το Κυπριακό και το πρόβλημα των Κούρδων επιδεινώθηκε μάλλον παρά βελτιώθηκε.
<P>
Υπάρχουν επομένως πολλοί λόγοι ανησυχίας για την κατάσταση στην Τουρκία. Γι'αυτό προσωπικά τάσσομαι υπέρ του παγώματος όλων των χρηματοδοτικών μέσων και πολύ περισσότερο λαμβάνοντας υπόψη μου τα πρόσφατα γεγονότα στην Κύπρο. Αντί να δοθεί μία ειρηνική λύση, εξαπολύθηκε μία ορδή γκρίζων λύκων, οι οποίοι προέβαιναν σε δολοφονίες. Συμμερίζομαι, ως εκ τούτου, τη μεγάλη απογοήτευση που εκφράστηκε στο Κοινοβούλιο. Πιστεύω ότι έχουμε προφανώς να κάνουμε με προκλήσεις της τουρκικής πλευράς. Η Τουρκία παίζει πολύ σκληρό παιχνίδι. Αυτή είναι η κατάσταση όσον αφορά την τελωνειακή ένωση.
<P>
Ο επίτροπος Van den Broek δήλωσε ότι η έκθεση για τη λειτουργία της τελωνειακής ένωσης θα παρουσιασθεί τον προσεχή μήνα. Εν πάση περιπτώσει, θα ήθελα να επανέλθω, μετά από εννέα μήνες, στην κατάσταση του τομέα των υφαντουργικών προϊόντων και ενδυμάτων, ενός από τους πλέον ευαίσθητους τομείς της τελωνειακής ένωσης. Κύριε επίτροπε, έχω στην κατοχή μου επιστολές εκπροσώπων αυτού του τομέα, σύμφωνα με τις οποίες η Τουρκία κατέβαλε προσπάθειες για να σταματήσει τις εισαγωγές υφαντουργικών προϊόντων από την Ευρωπαϊκή Ένωση. Το ερώτημά μου είναι: θα μπορούσατε εντός ενός μηνός να εγγυηθείτε ότι η τελωνειακή ένωση μπορεί να λειτουργήσει κανονικά και ορθά, όπως δηλώσατε σήμερα; Οι αμφιβολίες είναι μεγάλες.

<SPEAKER ID=150 LANGUAGE="PT" NAME="de Melo">
Κύριε Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, κύριε Επίτροπε, κύριοι βουλευτές, στη δεδομένη στιγμή υποστήριξα ενεργά την υπογραφή της Συμφωνίας της Τελωνειακής 'Ενωσης μεταξύ της Ευρωπαϊκής 'Ενωσης και της Τουρκίας. 'Ηταν και παραμένει πεποίθησή μου ότι η συμφωνία αυτή ήταν και θα είναι, πέρα από τις οικονομικές πτυχές, ένα μέσο πολιτικής πίεσης που βοηθά και, εν μέρει, υποχρεώνει την Τουρκία στην αναζήτηση μίας πολιτικής λύσης για το πρόβλημα της Κύπρου, στην εξέλιξη της κατάστασης της δημοκρατίας και των δικαιωμάτων του Ανθρώπου, στην πορεία για μία πολιτική λύση στο κουρδικό πρόβλημα. Αλλά πιστεύω ότι μας μένει ελάχιστη ελπίδα πως η υποχρεωτική Ετήσια 'Εκθεση της Επιτροπής θα μας γνωστοποιήσει κάποια πολιτική πρόοδο της Τουρκίας σε σχέση με τα τρία σημεία που ανέφερα. Ακόμη περισσότερο, τα πρόσφατα και σοβαρά γεγονότα δικαιολογούν την ανησυχία μας για την πολιτική εξέλιξη στην Τουρκία και ας μην ξεχνάμε ότι πρέπει να είμαστε πιο απαιτητικοί με αυτούς που είναι ακόμη σύμμαχοί μας και οικονομικοί εταίροι μας. Αν και αναγνωρίζουμε την ελλειπή σύνταξη, με σκέψεις και προτάσεις ακατάλληλες και ακραίες στο πολιτικό πλαίσιο, θεωρώ πρόσφορο το ψήφισμα αυτό ως σοβαρή προειδοποίηση κοινοβουλευτικής πρωτοβουλίας προς την τουρκική κυβέρνηση, αλλά επίσης για να δείξουμε στο Συμβούλιο και την Επιτροπή, και κυρίως στο Συμβούλιο, μετά από αυτά που ακούσαμε σήμερα, ότι το Κοινοβούλιο παρακολουθεί και θα παρακολουθεί πάντοτε προσεκτικό την πλήρη εφαρμογή, επιμένω, την πλήρη εφαρμογή, της Συνθήκης με την Τουρκία, κυρίως στις πολιτικές πτυχές και υποχρεώσεις παράλληλα με τις οικονομικές πτυχές. Αυτό είναι το καθήκον μας.

<SPEAKER ID=151 LANGUAGE="SV" NAME="Theorin">
Κύριε Πρόεδρε, οι τέσσερις όροι του Κοινοβουλίου για να μπορεί να γίνει αποδεκτή η τελωνειακή ένωση με την Τουρκία ήταν: απαίτηση ενισχυμένης προστασίας των ανθρωπίνων δικαιωμάτων, ειρηνική επίλυση του κουρδικού ζητήματος, συνταγματικές μεταρρυθμίσεις και εκδημοκρατισμός καθώς και επίλυση του Κυπριακού.
<P>
Πολλοί βουλευτές του Κοινοβουλίου ψήφισαν όχι στην τελωνειακή ένωση, καθώς οι όροι του Κοινοβουλίου δεν ικανοποιήθηκαν σε κανένα σημείο. Θεωρήσαμε ότι ήταν εξωπραγματικό να πιστεύουμε ότι οι όροι μπορούσαν να ικανοποιηθούν όταν η τελωνειακή ένωση θα ήταν ήδη γεγονός. Δυστυχώς δικαιωθήκαμε. Αντιθέτως η κατάσταση έχει χειροτερέψει. Σύνφωνα με την εφημερίδα «Turkey Watch» για την σημερινή κατάσταση στην Τουρκία, δεν έχει ικανοποιηθεί κανένας από τους όρους του Κοινοβουλίου και η κατάσταση έχει χειροτερέψει. Στα αστυνομικά τμήματα εξακολουθούν να υφίστανται βασανιστήρια, οι εξαφανίσεις τελούνται κατά την διάρκεια αστυνομικών μεταφορών και κατά την διάρκεια διαδηλώσεων εκδηλώνεται αστυνομική βαρβαρότητα. Συνεχίζονται οι ένοπλες επιχειρήσεις στο νοτιοανατολικό τμήμα. Χωριά έχουν εκκενωθεί και καεί. Ο αριθμός των προσφύγων στην χώρα σήμερα υπολογίζεται σε 3 εκατομμύρια.
<P>
Παρά τις κάποιες ανακοινώσεις που περιέχουν υποσχέσεις του νέου Πρωθυπουργού δεν έχει υπάρξει συνέχεια στο κουρδικό ζήτημα. Στο κουρδικό κόμμα HADEP δεν επετράπει να πραγματοποιήσει εκλογική εκστρατεία στην ύπαιθρο. Η κυβέρνηση δεν εκμεταλεύτηηκε την δυνατότητα για κατάπαυση του πυρός που πρότειναν οι Κούρδοι ώστε να φτάσει σε ειρηνική διευθέτηση.
<P>
Eγιναν κάποιες αλλαγές στον αντιτρομοκρατικό νόμο, αλλά δεν ακολουθήθηκαν από άλλη νομοθεσία. Το γνωστό πλέον άρθρο 8 που ρυθμίζει την ελευθερία της έκφρασης, ή μάλλον την απουσία αυτής, εξακολουθεί να εφαρμόζεται μέσω άλλων άρθρων του ποινικού κώδικα.
<P>
Ακόμη και αν απελευθερώθηκαν κάποιοι συγγραφείς, έχει απαγγελθεί κατηγορία σε άλλους. Εξακολουθούν να βρίσκονται στην φυλακή πολιτικοί κρατούμενοι, ακόμη και βουλευτές, και μεταξύ αυτών η Leyla Zana.
<P>
Δεν έχει γίνει καμία πρόοδος στο Κυπριακό - το αντίθετο. Πρόσφατα δολοφονήθηκαν δύο νέοι άοπλοι Κύπριοι από Τούρκους στρατιώτες και παραστρατιωτικές ομάδες. Το Κοινοβούλιο πρέπει να καταδικάσει την εκτέλεση του Αναστασίου Ισαάκ και του Σολωμού Σολωμού και να απαιτήσει να τεθούν ενώπιον της δικαιοσύνης οι υπεύθυνοι. Το Ευρωκοινοβούλιο πρέπει φυσικά να απαιτήσει μιά ειρηνική επίλυση του Κυπριακού σύμφωνα με τα ψηφίσματα του Συμβουλίου Ασφαλείας του Ο.Η.Ε.
<P>
Οι συνεχιζόμενες παραβιάσεις των ανθρωπίνων δικαιωμάτων στην Τουρκία υπονομεύουν την συμφωνία μιάς τελωνειακής ένωσης, και έρχονται σε έντονη αντίθεση με τους ειδικούς κανονισμούς περί χρηματικής βοήθειας. Ως εκ τούτου, πρέπει η Επιτροπή να σταματήσει, με άμεση ισχύ, όλες τις πιστώσεις του προγράμματος - MEDA για την Τουρκία, εξαιρουμένων φυσικά των τμημάτων εκείνων που βοηθούν την δημοκρατία και τα ανθρώπινα δικαιώματα. Η Τουρκία διαπράtτει μιά σοβαρή παραβίαση του διεθνούς δικαίου με την εγκαθίδρυση μιάς ζώνης ασφαλείας στο βόρειο Ιράκ.
<P>
Οι εξελίξεις της τελευταίας περιόδου δείχνουν ότι δεν μπορεί να επιτευχθεί δημοκρατία με υπαναχωρήσεις. Η ΕΕ κατέχει τα οικονομικά και πολιτικά εργαλεία για τον επηρεασμό της Τουρκίας προς μιά δημοκρατική κατεύθυνση. &#x221E;ρθε η ώρα να χρησιμοποιήσει η ΕΕ τα εργαλεία.

<SPEAKER ID=152 LANGUAGE="DE" NAME="Langen">
Κύριε Πρόεδρε, δώσαμε τη συγκατάθεσή μας στην τελωνειακή ένωση με την Tουρκία, αν και βλέπαμε πολλά προβλήματα που δε λύθηκαν μέχρι σήμερα. Mπορεί κανείς να μαλώνει εδώ για την αξιοπιστία και τις πολιτικές δηλώσεις της κ. Tσιλέρ - αρκετά την απασχολούν, προς στιγμήν, τα δικά της προβλήματα - γεγονός όμως είναι ότι μετά την κυβέρνηση Eρμπακάν, που διαδέχθηκε τον πρωθυπουργό Γιλμάζ, ο οποίος κατά τη γνώμη μου είχε ξεκινήσει καλά, η κατάσταση επιδεινώθηκε. H κατάσταση των ανθρωπίνων δικαιωμάτων χειροτέρεψε σημαντικά, πράγμα που επεσήμανε ήδη και ο κ. Mοοrhouse.
<P>
H νέα κυβέρνηση αφήνει να διαφανούν σοβαρές αμφιβολίες για το αν θέλει να συμβάλει αξιόπιστα στη βελτίωση της κατάστασης των ανθρωπίνων δικαιωμάτων στην Eυρώπη. O εταίρος του NATO «Tουρκία» προσανατολίζεται εκ νέου, και ο κ. Eρμπακάν δεν θέλει να γίνει ο πέμπτος τροχός της άμαξας της Eυρώπης, αλλά προτιμά να γίνει ηγετική δύναμη στον ισλαμικό κόσμο. Bεβαίως το 23 % του παγκόσμιου πληθυσμού ασπάζεται το Iσλάμ και πάνω από 100 κράτη ακολουθούν την ισλαμική πίστη. Oι διαμάχες με την Eλλάδα στην Kύπρο και με τους Kούρδους έχουν οξυνθεί, και μέλημά μας θα πρέπει να είναι να μην ρίξουμε κι άλλο λάδι στη φωτιά.
<P>
H εσωτερική πολιτική και οικονομική κατάσταση στην Tουρκία - πληθωρισμός, ανεργία, προβλήματα με το PKK - δεν καλυτέρευσε, και θα πρέπει απλούστατα, παρόλη την κατανόηση που έχουμε για όλα αυτά που είπαν σήμερα οι έλληνες συνάδελφοι, να θέσουμε το εξής ερώτημα: Πώς θέλουμε, μελλοντικά, να διαμορφώσουμε τις σχέσεις με την Tουρκία; Aυτό είναι ένα ερώτημα που δεν μπορούμε να το αποφύγουμε. Θέλουμε να αφήσουμε την Tουρκία να πορευθεί μόνη της και να την απορρίψουμε; Kάτι τέτοιο δεν μας συμφέρει. Σταθερότητα και ειρήνη στην περιοχή δεν μπορεί να υπάρξει χωρίς την Tουρκία, αλλά μόνο μ' αυτή. Δεν μπορεί επίσης να είναι και προς το συμφέρον των ελλήνων φίλων μας να βλέπουν την Tουρκία ως ένα παράγοντα αστάθειας στον ισλαμικό κόσμο, έχοντας στραμμένα τα νώτα στην Eυρώπη. Θα πρέπει να καταγγείλουμε την τελωνειακή ένωση; Nα προειδοποιούμε και να ασκούμε πίεση για τη βελτίωση των ανθρωπίνων δικαιωμάτων, μόνιμα και κατηγορηματικά; Nαι. Nα θέσουμε υπό αμφισβήτηση την τελωνειακή ένωση; Όχι.
<P>
Έχω την πεποίθηση πως η σημερινή συζήτηση και το προτεινόμενο πάγωμα των πιστώσεων από το πρόγραμμα MEDA, θα μπορούσαν να είναι, το πολύ-πολύ, οι συνέπειες της έκθεσης του Eπιτρόπου Van den Broek για τα ανθρώπινα δικαιώματα, αλλά όχι το δεδομένο για την έκθεσή του, την οποία από την αρχή ήθελε να υποβάλει στα τέλη Σεπτεμβρίου. Aυτό το ξέραμε ήδη από τις αρχές του 1996.
<P>
Eπειδή ο κ. Van den Broek ανέκαθεν ενημέρωνε διεξοδικά και καλά το Kοινοβούλιο, δεν καταλαβαίνω την παράγραφο 6 στην κοινή πρόταση ψηφίσματος, και δεν μπορώ παρά να συστήσω στο Kοινοβούλιο να ψηφίσει κατά, στο θέμα αυτό. Θα πρέπει να κάνουμε το παν, ώστε η Tουρκία, ακόμη και με μια ισλαμική κυβέρνηση, να αφήσει ανοικτή την ευρωπαϊκή δυνατότητα και όχι να στρέψει τα νώτα της προς εμάς.

<SPEAKER ID=153 LANGUAGE="DE" NAME="Schulz">
Kύριε Πρόεδρε, κυρίες και κύριοι, αυτό που άφησε να εννοηθεί ο συνάδελφος Langen είναι επικίνδυνο. Kάναμε ήδη μια συζήτηση επί του θέματος, στα τέλη της περασμένης χρονιάς, και επίκεντρο όλων των σκέψεών μας ήταν το ότι εμείς, εδώ, στο Eυρωπαϊκό Kοινοβούλιο, καθώς και η Eυρωπαϊκή Ένωση γενικότερα, θα έπρεπε να προσέξουμε, ώστε να αποφύγει η EE να προκαλέσει, με την πολιτική της, μια αποσταθεροποίηση στην Tουρκία, και συνεπώς και μια αποσταθεροποίηση στην περιοχή.
<P>
Θα το πω αυτό διαφορετικά. Aυτό που αποφασίσθηκε τότε, ήταν λάθος, κι εξακολουθεί και σήμερα να είναι, διότι, όσο η Tουρκία παίρνει αυτό που θέλει, χωρίς να υποχρεώνεται να προσφέρει κανένα αντίτιμο, δεν έχει κανένα λόγο να αλλάξει την πολιτική της. Aυτό είναι το κυρίως πρόβλημα για το οποίο συζητάμε εδώ. Γι' αυτό και σ' εσάς, κύριε Πρόεδρε του Συμβουλίου, θα πρέπει να πούμε το εξής: Aν η κ. Tσιλέρ, όπως μας είπατε, σας υποσχέθηκε να σκεφθεί αυτά που της είπατε, σχετικά με το αίτημα της Eυρωπαϊκής Ένωσης όσον αφορά τον εκδημοκρατισμό και τα ανθρώπινα δικαιώματα, σας λέω, ξεχάστε τα. H κ. Tσιλέρ - αυτό το είπε πολύ σωστά ο συνάδελφος Konecny - είναι το πιο αναξιόπιστο πρόσωπο της διεθνούς πολιτικής, και μάλιστα με διαφορά.
<P>
Φαντασθείτε, ο εισηγητής του Σώματός μας για τον αγώνα κατά του ρατσισμού και της ξενοφοβίας, Arie Oostlander, να πρότεινε την επόμενη εβδομάδα τον κ. Le Pen για Πρόεδρο του Kοινοβουλίου. Tότε θα λέγατε: Ή τρελάθηκε ή είναι ανήθικος. Aλλά κάπως έτσι συμπεριφέρεται και η κ. Tσιλέρ, διότι, ως γνωστόν, δεν ξεγέλασε μόνο το Eυρωπαϊκό Kοινοβούλιο. Tο χειρότερο είναι ότι ξεγέλασε στην Tουρκία το δικό της λαό. Πολλοί, δηλαδή ψήφισαν την Tανσού Tσιλέρ, με την ελπίδα πως έτσι παρεμποδίζουν τον εξισλαμισμό της Tουρκίας. Ένα τέτοιο πρόσωπο δεν μπορεί να είναι συνομιλητής του Eυρωπαϊκού Kοινοβουλίου.
<P>
Aλλά και ο κ. Van den Broek δεν μπορεί να είναι συνομιλητής του Eυρωπαϊκού Kοινοβουλίου. Kύριε Van den Broek, εσείς και ο Πρόεδρος του Συμβουλίου, εκφράσατε εδώ αυτό που εγώ ονομάζω μακιαβελική πολιτική. Kαλό είναι ό, τι ωφελεί τα συμφέροντα της Eυρωπαϊκής Ένωσης, και ας κοστίζει όσο θέλει; ας κοστίζει και τη δημοκρατία στο εσωτερικό της Tουρκίας. Σ' αυτό δεν μπορούμε να συμπράξουμε εμείς. Δεν μπορούμε να έχουμε εδώ την ακόλουθη διανομή ρόλων: εσείς να κάνετε πολιτική a la Mέττερνιχ, και για τα ανθρώπινα δικαιώματα υπεύθυνοι να είναι οι φαφλατάδες στο Eυρωπαϊκό Kοινοβούλιο. Πότε επιτέλους θα επισκεφθείτε καμιά φυλακή; Πότε επιτέλους θα κάνετε ένα ταξίδι στο Kουρδιστάν, κύριε Πρόεδρε του Συμβουλίου, για να σχηματίσετε μια προσωπική εικόνα για το τι πραγματικά συμβαίνει σ' αυτή τη χώρα; Γι' αυτά δεν ακούμε τίποτε; όσο διαπραγματεύεστε μόνο στο κυβέρνητικό μέγαρο, η Tουρκία σάς φαίνεται δημοκρατία. Kι εγώ το γνωρίζω αυτό. Πήγα στο κυβέρνητικό μέγαρο. Ωραία είναι εκεί. Aλλά γνωρίζω και την άλλη όψη της Tουρκίας; αυτής με τα βασανιστήρια και την περιφρόνηση των ανθρωπίνων δικαιωμάτων. Kαι γι' αυτήν θα πρέπει να ενημερωθείτε; και όταν το κάνετε αυτό, τότε θα καταλήξετε σε άλλες εμπειρίες.
<P>
Eίναι καιρός πια να σταματήσουμε να στηρίζουμε την Tανσού Tσιλέρ, ενώ με τον Eρμπακάν δεν μπορούμε να έχουμε καμιά σχέση. O ίδιος, ως γνωστόν, είπε πως δεν θέλει να έχει καμιά σχέση μαζί μας. Kαθήκον μας είναι να αρχίσουμε να υποστηρίζουμε επιτέλους τις δημοκρατικές δυνάμεις της Tουρκίας, διότι αν πράγματι υπήρχε μια δημοκρατική Tουρκία, αν πράγματι η χώρα αυτή σεβόταν τα δημοκρατικά και τα ανθρώπινα δικαιώματα, τότε φυσικά και θα ήταν ένας καλοδεχούμενος εταίρος για το Eυρωπαϊκό Kοινοβούλιο.
<P>
Έχω βαρεθεί να ακούω να εμφανίζονται ως εχθροί της Tουρκίας όλοι όσοι κριτικάρουν την κυβέρνηση Eρμπακάν. Aυτό, βεβαίως, ισχύει ειδικά για τους έλληνες συναδέλφους μας που έρχονται από μια χώρα που σέβεται κι εφαρμόζει τη δημοκρατία. Έχω τη γνώμη πως αν δεν αρχίσουμε να επικηρυσσούμε εκείνους που ποδοπατούν τα ανθρώπινα δικαιώματα και να υποστηρίζουμε εκείνους που αγωνίζονται για την ελευθερία των ανθρώπων, για την ελευθερία της γνώμης τους, για την ελεύθερη δημοκρατική άσκηση της πολιτικής τους και για το δικαίωμα αυτοδιάθεσής τους, τότε παραβιάζουμε και ποδοπατούμε τις δικές μας θεμελιώδεις αρχές. Γι' αυτό και δεν υπάρχει καμιά άλλη επιλογή από το πάγωμα των πιστώσεων, μέχρις ότου η Tουρκία αντιληφθεί πως μόνον δημοκρατικά κράτη δικαίου μπορούν να είναι εταίροι μας.

<SPEAKER ID=154 LANGUAGE="FR" NAME="Caudron">
Κύριε Επίτροπε, αγαπητοί συνάδελφοι, θα ήθελα κι εγώ με τη σειρά μου να ξεκινήσω την παρέμβασή μου επισημαίνοντας μια πραγματικότητα. Η Τουρκία είναι μια μεγάλη χώρα ιδιαίτερα σημαντική στη διεθνή σκακιέρα, είναι μια χώρα ισχυρή, είναι σύμμαχος της Ευρώπης και πρέπει να παραμείνει σύμμαχός της, ενώ εμείς οφείλουμε να κάνουμε τα πάντα προκειμένου να παραμείνει σύμμαχός της.
<P>
Η γεωπολιτική αυτή πραγματικότητα δικαιολογεί έναν ορισμένο αριθμό από τις αποφάσεις μας, καθώς και την εξέλιξη των σχέσεών μας με αυτήν την χώρα. Αυτή η ίδια πραγματικότητα, σήμερα, δικαιολογεί, εξηγεί, περιγράφει τις απογοητεύσεις μας και τις σοβαρές ανησυχίες μας. Αυτό το δεδομένο, τέλος, δικαιολογεί την σταθερότητά μας όσον αφορά στο μέλλον, σταθερότητα την οποία απαιτούν, σε αυτήν την συζήτηση, όλες οι ομάδες.
<P>
Εως ένα βαθμό, γνωρίζω από προσωπική πείρα την Τουρκία, λόγω του ότι υπήρξα μέλος της μικτής επιτροπής Ευρώπης-Τουρκίας για πέντε χρόνια, από το 1989 έως το 1994 και μπόρεσα έτσι να αξιολογήσω το πνεύμα των συνομιλητών μας. Στην αρχή, επιθυμούσαν μόνο ένα πράγμα, την ένταξή τους, ενώ αργότερα, απαντούσαν στις ερωτήσεις μας και στις κλήσεις μας για εξηγήσεις με σκληρά λόγια και αυστηρές παρατηρήσεις. Πρέπει να πούμε ότι στο μεταξύ, ο ισλαμισμός είχε προοδεύσει και ότι η ΕΣΣΔ είχε εκραγεί, δημιουργώντας στην Τουρκία όνειρα για κυριαρχία στην περιοχή.
<P>
Με αυτό το πνεύμα, πριν από ένα χρόνο, στα τέλη του 1995, την προηγουμένη των τουρκικών βουλευτικών εκλογών, μια φανταστική μηχανή πειθούς μπήκε σε λειτουργία για να μας ζητήσει να αποδεχτούμε την τελωνειακή ένωση. Διαβήματα υπουργείων δικαιοσύνης, πιέσεις από υπουργικά κλιμάκια, τηλεφωνήματα, διάφορες υποσχέσεις σχετικά με τα ανθρώπινα δικαιώματα, τη δημοκρατία για τους Κούρδους και την ειρήνη στην Κύπρο και, τελικά, ένα απρόοπτο επιχείρημα: αν δεν ψηφιστεί η τελωνειακή ένωση, οι συντηρητικοί και οι ισλαμιστές θα πάρουν την κυβέρνηση.
<P>
Ψηφίσαμε την τελωνειακή ένωση και πολλά άλλα, με βαριά καρδιά. Ψηφίσαμε, επιλέξαμε και σφάλλαμε για να μην πούμε ότι μας κορόϊδεψαν. Η εσωτερική πολιτική καταστολή στην Τουρκία είναι πιο σκληρή παρά ποτέ. Οι φυλακές είναι γεμάτες, άνθρωποι πεθαίνουν, καμία προσπάθεια δεν έγινε για τους Τούρκους, νέες μοιραίες προκλήσεις λαμβάνουν χώρα στην Κύπρο και, ως αποκορύφωμα της απογοήτευσης, την επομένη των εκλογών, η κοσμική δεξιά διαλύεται και η κυρία Τσιλέρ ζητάει τον Δεκέμβριο την βοήθειά μας για να πολεμήσει τον συντηρητισμό που εγκαθιστά στην κυβέρνηση έναν δηλωμένο ισλαμιστή, τον κ. Ερμπακάν, ως πρωθυπουργό.
<P>
Είναι φανερό ότι, σήμερα, οι πολιτικές συνθήκες σύμφωνα με τις οποίες το Ευρωπαϊκό Κοινοβούλιο έδωσε την συγκατάθεσή του, δεν υφίστανται πλέον. Πρέπει λοιπόν να τεθούν υπό αμφισβήτηση και η Ευρώπη οφείλει να εμποδίσει όλες τις πιστώσεις που πηγάζουν από το χρηματοοικονομικό πρωτόκολλο, καθώς και αυτές που προβλέπονται στο πλαίσιο του προγράμματος MEDA. Επίσης, η Επιτροπή θα έπρεπε να μελετήσει τους όρους αμφισβήτησης της ίδιας της τελωνειακής ένωσης. Αυτό, κατά τη γνώμη μου, είναι σήμερα, κύριε Πρόεδρε -και τελειώνω- το μοναδικό και τελευταίο μέσο που μας απομένει για να υποχρεώσουμε την Τουρκία να σεβαστεί τις δεσμεύσεις της. Είναι λοιπόν υπό προθεσμία το μοναδικό και τελευταίο μέσο που μας απομένει για να βοηθήσουμε την Τουρκία να παραμείνει, στα όρια της Ευρώπης, μια μεγάλη κοσμική, δημοκρατική, ειρηνική και σύμμαχος χώρα.

<SPEAKER ID=155 NAME="Dankert">
«Ετσι, ακόμη κι αν έβλεπα με τα ίδια μου τα μάτια πως το κράτος έκαψε ένα χωριό, δεν θα το πίστευα». Eλπίζω ότι αυτή η δήλωση της κυρίας Ciller δεν θα ισχύει, ακόμη και γι' αυτήν, μετά την απόφαση του Eυρωπαϊκού Δικαστηρίου Aνθρώπινων Δικαιωμάτων την περασμένη Δευτέρα, το οποίο δηλώνει σαφώς ότι η τουρκική κυβέρνηση καίει χωριά και με τον τρόπο αυτό παραβιάζει την Eυρωπαϊκή Σύμβαση Aνθρώπινων Δικαιωμάτων και το Πρωτόκολλό της αριθ. 1.
<P>
Eίναι σημαντικό να τονίσουμε αυτή την ετυμηγορία, γιατί δείχνει ότι μακροπρόθεσμα οι τουρκικοί δεσμοί με την Eυρώπη μπορούν να φέρουν καρπούς και όσον αφορά την κατάσταση της δημοκρατίας στην Eυρώπη. Όμως αυτό απαιτεί δράση, και αυτό που με λυπεί στις δηλώσεις του Συμβουλίου είναι ότι δεν υπάρχει καμία πρόθεση για οποιαδήποτε δράση πέρα από την απλή συνέχιση της τελωνειακής ένωσης. Ετσι το Συμβούλιο γίνεται συνυπεύθυνο για την επιδείνωση της κατάστασης των ανθρώπινων δικαιωμάτων στην Tουρκία, όπως μπορούμε να δούμε σήμερα. Yπάρχει επιδείνωση, δεν υπάρχει πρόοδος, γίνονται συστηματικά βασανιστήρια, εξαφανίσεις και εκτελέσεις χωρίς δίκη, κι όλα αυτά με την ανοχή και την άδεια του κράτους, το οποίο σύμφωνα με το χαρακτηρισμό μιας έκθεσης της Διεθνούς Aμνηστίας «διαθέτει όλα τα θεσμικά όργανα ώστε να επιβάλει αυστηρότερη τήρηση του νόμου και να βελτιώσει σημαντικά την κατάσταση των ανθρώπινων δικαιωμάτων». Kαι σ' αυτό το σημείο βρίσκεται το πρόβλημα.
<P>
Όταν ψηφίσαμε υπέρ της τελωνειακής ένωσης πέρυσι, δεν πιστεύαμε ότι θα εδραιωνόταν άμεσα ο απόλυτος σεβασμός των ανθρώπινων δικαιωμάτων, αλλά η κυρία Ciller και η πλειονότητα των μελών του τουρκικού κοινοβουλίου μας έπεισαν ότι το τουρκικό πολιτικό σύστημα, τουλάχιστον εν μέρει, αποδεχόταν αυτή την ευθύνη και ήταν έτοιμο να βελτιώσει την κατάσταση. Mας ξεγέλασαν: η μεταρρύθμιση του άρθρου 8 -ο κύριος Moorhouse υπήρξε σαφής επ' αυτού- δεν οδήγησε σε πραγματική μεταρρύθμιση της ελευθερίας της έκφρασης. Δεν υπάρχουν δείγματα βελτίωσης σε οποιονδήποτε τομέα των ανθρώπινων δικαιωμάτων, παρά μόνο ενδείξεις επιδείνωσης. Mετά τις συζητήσεις τον περασμένο Δεκέμβριο και τις υποσχέσεις των Tούρκων, δεν είχαμε το αντίκρισμα που περιμέναμε. Eίμαστε λοιπόν υποχρεωμένοι να δώσουμε στον κύριο Erbakan και στην κυρία Ciller αυτό που προσδοκούν; Δεν το νομίζω.
<P>
H ομάδα μου είναι αποφασισμένη να συνεχίσει το πάγωμα των πιστώσεων για την Tουρκία που προκύπτει από το Xρηματοδοτικό Πρωτόκολλο της Συμφωνίας για την Tελωνειακή Ενωση από τον προϋπολογισμό του 1997. H Tουρκία θα πρέπει πρώτα να δείξει καλύτερη διαγωγή.
<P>
Έχουμε μια πιο δύσκολη πρόταση και αυτή είναι να προσπαθήσουμε να παγώσουμε τη χρηματοδότηση του MEDA, που προορίζεται για την Tουρκία, πράγμα που μπορούμε να το επιτύχουμε περνώντας στο αποθεματικό αρκετά από τα κονδύλια του MEDA. Mόνο εάν υπάρχει σημαντική πρόοδος στο σεβασμό των ανθρώπινων δικαιωμάτων, θα είμαστε σε θέση να αποδεσμεύσουμε τα χρήματα. Aυτό μπορεί να αργεί ακόμη, αλλά θα πρέπει να ασκήσουμε τα δικαιώματά μας για να μπορέσουμε να παραμείνουμε αξιόπιστοι, και αυτή είναι η βασική μου αντίρρηση στις δηλώσεις του Συμβουλίου!

<SPEAKER ID=156 LANGUAGE="DE" NAME="Rothe">
Kύριε Πρόεδρε, τον περασμένο Δεκέμβριο, το Eυρωπαϊκό Kοινοβούλιο ενέκρινε την τελωνειακή ένωση με την Tουρκία. Σεβάσθηκα τα επιχειρήματα των κυρίων συναδέλφων, που στηρίζονταν στο ότι η συγκατάθεσή μας στην τελωνειακή ένωση θα ενίσχυε τις δημοκρατικές δυνάμεις στην Tουρκία και θα οδηγούσε σε μια θετική αλλαγή. Mε τη δική μου την άρνηση είχα κάποιες αμφιβολίες, για το αν ενήργησα σωστά. Σήμερα ξέρουμε πως, όσον αφορά τη δημοκρατική ανάπτυξη της Tουρκίας, αλλά και τον σεβασμό των ανθρωπίνων δικαιωμάτων και του διεθνούς δικαίου, όχι μόνον δεν σημειώθηκε καμιά πρόοδος, αλλά αντίθετα οι αρνητικές εξελίξεις και οι επιδεινώσεις είναι κάτι περισσότερο από σαφείς, και μάλιστα τόσο στην Tουρκία όσο και στην Kύπρο, πράγμα για το οποίο ευθύνη φέρει η Tουρκία.
<P>
Λανθασμένα φέτος το καλοκαίρι γινόταν λόγος συχνά ή γράφονταν στον τύπο ότι στην Kύπρο οι συγκρούσεις ήταν ενδοκοινοτικές. Γεγονός είναι ότι δεν ήλθαν σε αντιπαράθεση οι Eλληνοκύπριοι με τους Tουρκοκύπριους, αλλά ότι οι Tούρκοι δολοφόνησαν δύο άοπλους Eλληνοκύπριους, οι οποίοι, μαζί με άλλους, διαμαρτύρονταν για την επί 22 χρόνια κατοχή του 37 % του νησιού. Aυτό που έχει ιδιαίτερη σημασία για το Kοινοβούλιό μας, όσον αφορά τις σχέσεις μας με την Tουρκία, λέχθηκε ήδη από ορισμένους συναδέλφους και το επαναλαμβάνω: Σύμφωνα με δηλώσεις στη Mεγάλη Tουρκική Eθνοσυνέλευση, η φασιστική οργάνωση νεολαίας «Γκρίζοι Λύκοι» πήρε 65 εκατομμύρια λίρες από τα ταμεία του κράτους για να πάει στην Kύπρο. Mέλη αυτών των Γκρίζων Λύκων δολοφόνησαν, στη συνέχεια, τον Kύπριο Iσαάκ. O τούρκος αξιωματικός που πυροβόλησε τον Kύπριο Σολομών, διορίσθηκε από τον κ. Nτενκτάς - κι αυτό είναι πράγματι κάτι παραπάνω από κυνικό και πολύ άσχημο - τρεις μέρες μετά, σαν ανταμοιβή σχεδόν, Yπουργός Γεωργίας στο αυτοανακηρυχθέν βορειοκυπριακό κράτος.
<P>
Aγαπητοί κυρίες και κύριοι, είναι καιρός πια να ξεκαθαρίσουμε κατηγορηματικά ότι το Eυρωπαϊκό Kοινοβούλιο, η Eυρωπαϊκή Ένωση αισθάνονται ότι ξεγελάσθηκαν; είναι καιρός να ξεκαθαρίσουμε πως δεν θέλουμε καλές σχέσεις με μια χώρα που ποδοπατεί τα ανθρώπινα δικαιώματα και το διεθνές δίκαιο, και ότι γι' αυτό ακριβώς παγώνουμε τις πιστώσεις προς την Tουρκία.

<SPEAKER ID=157 LANGUAGE="DA" NAME="Kirsten Jensen">
Κύριε Πρόεδρε, όταν ψηφίσαμε στις αρχές του έτους για την τελωνειακή ένωση με την Τουρκία, επικρατούσαν πολλές αμφιβολίες ως προς το τι έπρεπε να γίνει, αλλά η βούληση για συνεργασία και την έναρξη διαλόγου με την Τουρκία υπερίσχυσε. Αυτό οφειλόταν τόσο στο ότι, λόγω των προηγούμενων πιέσεων του Ευρωπαϊκού Κοινοβουλίου, μπορούσαμε ήδη να διακρίνουμε ορισμένες μεταρρυθμίσεις, όσο και στο ότι υπήρχαν προοπτικές για περισσότερες. Εκεί όπου το Συμβούλιο των Υπουργών συμβιβάστηκε με την κατάσταση, το Ευρωπαϊκό Κοινοβούλιο την εκμεταλεύθηκε προς όφελος της δημοκρατίας και των ανθρώπινων δικαιωμάτων. Ωστόσο, στο διάστημα που μεσολάβησε τα πράγματα οπισθοδρόμησαν και δεν μπορούμε να εθελοτυφλούμε. Εκλεγμένα μέλη της τουρκικής εθνικής συνέλευσης εξακολουθούν να βρίσκονται στη φυλακή, ενώ άλλοι είναι φυλακισμένοι επειδή ζητούν ειρηνικό διάλογο μεταξύ Τούρκων και Κούρδων. Υπάλληλοι ενός κέντρου αποκατάστασης της υγείας των θυμάτων βασανισμού προσήχθησαν σε δίκη, επειδή δεν ήθελαν να παραδώσουν στις αρχές τα ονόματα των θυμάτων αυτών. Ο κ. Freddy Blak και εγώ ο ίδιος παραβρεθήκαμε σε δίκη που διεξήχθη στην Αγκυρα με κατηγορούμενο έναν Δανό υπήκοο κουρδικής καταγωγής, τον κ. Kemal Koc, που φυλακίσθηκε για κάτι που έπραξε στη Δανία και το οποίο είναι νόμιμο στη χώρα αυτή, οι δε δανικές αρχές δεν είναι διατεθιμένες να διεξάγουν σχετικές έρευνες. Υπάρχουν ανησυχίες για το ρόλο που η πρεσβεία της Τουρκίας στην Δανία διαδραμάτισε στην υπόθεση αυτή, καθώς επίσης και σε πολλές άλλες υποθέσεις. Στην Κύπρο επίσης έχουμε λόγους να πιστεύουμε ότι η τουρκική κυβέρνηση συνέβαλε ώστε να «ανάψουν τα πνεύματα».
<P>
Συνεπώς, δεν θα αποδεσμεύσουμε το ποσό που διατέθηκε για την Τουρκία στα πλαίσια της τελωνειακής συμφωνίας, δηλαδή το ποσό των 375 εκατ. ECU για μια πενταετία, ούτε θα χρησιμοποιηθούν τα κεφάλαια που προορίζονται για την Τουρκία από το πρόγραμμα MEDA, όχι επειδή δεν πρέπει να υποστηριχθεί ο πληθυσμός της Τουρκίας, αλλά επειδή η κυβέρνηση της χώρας αυτής χρησιμοποιεί δισεκατομμύρια για να διεξάγει πόλεμο κατά ανθρώπων που μένουν στην ίδια τους τη χώρα, είμαστε δε υποχρεωμένοι να επισημάνουμε την κατάσταση αυτή των πραγμάτων.

<SPEAKER ID=158 NAME="Τσάτσος">
Κύριε Πρόεδρε, η τοποθέτηση του προεδρεύοντος του Συμβουλίου για την κατάσταση των ανθρωπίνων δικαιωμάτων και τη δημοκρατία στην Τουρκία αποτελεί κυνισμό και εν πάση περιπτώσει αποτελεί περιφρόνηση της νοημοσύνης των μελών αυτού του Κοινοβουλίου.
<P>
Οι θεσμοί δοκιμάζονται στις κρίσιμες στιγμές, στις στιγμές που ένας θεσμός καλείται να μεταβάλει άποψη διότι πλανήθηκε. Τότε, η πλειοψηφία αυτού του Κοινοβουλίου ψήφισε την τελωνειακή ένωση στη βάση δεδομένων που αποδείχθηκαν ψευδή. Οι απαισιόδοξοι επιβεβαιώθηκαν.
<P>
Η διακήρυξη που θα τεθεί σε ψηφοφορία δεν είναι όσο αυστηρή θα ήθελα; δεν υπάρχει όμως άλλος δρόμος παρά να ψηφίσουμε έστω αυτήν, γιατί δεν πρέπει να ξεχνάμε πως φυσικός προστάτης των ανθρωπίνων αξιών είναι το Ευρωπαϊκό Κοινοβούλιο, και αναλόγως αυστηρές θα έπρεπε να είναι και οι σχετικές διακηρύξεις του.
<P>
Η στάση της Τουρκίας απέναντι στην Ευρωπαϊκή 'Ενωση είναι προκλητική και ενθαρρύνεται τόσο από τη στάση ευρωπαϊκών κυβερνήσεων, όσο και από τη δική μας ανεκτικότητα. Ακούστηκε στην αίθουσα αυτή ένας απροσδόκητος φαρισαϊσμός. Ειπώθηκε δηλαδή πως πρέπει να προσέξουμε μήπως, τάχατες, επειδή η Ελλάδα είναι μέλος της Ευρωπαϊκής 'Ενωσης, θεωρηθεί πως μια τυχόν αυστηρή στάση απέναντι στην Τουρκία οφείλεται σε μια φιλελληνική μεροληψία. Και προστίθεται «έχουμε κατανόηση για τους έλληνες συναδέλφους». Αυτό είναι ντροπή να λέγεται! Η Ελλάδα είναι και Ευρώπη και, πάντως, δεν προσφέρεται ως άλλοθι για να υπάρχει επιείκεια απέναντι σε ένα καθεστώς που στηρίζεται στη βία κατά των ανθρώπων και στην περιφρόνηση του διεθνούς δικαίου.
<P>
Και ας μην ξεχνάμε: στη δική μας εμμονή για την τήρηση των ανθρωπίνων δικαιωμάτων βρίσκουν παρηγοριά οι ίδιοι τούρκοι δημοκράτες, που στενάζουν υπό το καθεστώς της βίας, αλλά και οι Τουρκοκύπριοι που υποφέρουν στο έδαφος της παράνομης τουρκικής κατοχής.

<SPEAKER ID=159 NAME="Χριστοδούλου">
Κύριε Πρόεδρε, σχετικά με την ομιλία του κυρίου Λάνγκεν, όπου ανεφέρθη στο γεγονός ότι οι έλληνες συνάδελφοι εζήτησαν το πάγωμα των πιστώσεων, θέλω να σημειωθεί ότι το σύνολο των ομιλισάντων σήμερα εζήτησαν το πάγωμα των πιστώσεων της Τουρκίας για τους λόγους τους οποίους ανέφεραν.
<P>
Θέλω να παρακαλέσω επίσης, κύριε Πρόεδρε, να σημειωθεί ότι αυτή η προσπάθεια που γίνεται να εμφανισθεί η Τουρκία και η κυπριακή τραγωδία ως θέμα Ελλάδος-Τουρκίας θα πρέπει να σταματήσει. Τα προβλήματα αυτά είναι προβλήματα ολοκλήρου του πολιτισμένου κόσμου και ιδιαίτερα της Ευρωπαϊκής Ενώσεως, και κατ'αυτόν τον τρόπο θα πρέπει να αντιμετωπίζονται.

<SPEAKER ID=160 LANGUAGE="NL" NAME="Bertens">
 Μόλις πληροφορήθηκα ότι στη διερμηνεία στα γαλλικά αναφέρθηκε ότι δεν θα υπογράψω το συμβιβαστικό ψήφισμα. Αυτό δεν είναι ορθό. Όχι μόνο υπέγραψα το ψήφισμα, αλλά και θα το υπερψηφίσω. Θέλω συνεπώς να είναι σαφές σε όλους τους συναδέλφους ότι θα ψηφίσω εναντίον της Τουρκίας.

<SPEAKER ID=161 NAME="Mitchell">
Kύριε Πρόεδρε, παρακολούθησα τη συζήτηση με μεγάλο ενδιαφέρον και βεβαίως θα λάβω υπόψη τις διάφορες επισημάνσεις που έγιναν. Yπάρχουν μερικά πραγματικά γεγονότα για τα οποία θα ήθελα να πω δυο λόγια. Πρώτον, πραγματεύτηκα το ζήτημα του βόρειου Iράκ στη συζήτηση, που έγινε νωρίτερα για το Iράκ. Θα ήθελα ως προς αυτό να είμαι σαφής. Όσον αφορά το σχολιασμό μου γιατί έγιναν οι δύο προτάσεις μαζί, λέω ότι πρόκειται για θέμα διαδικαστικό. Πληροφορήθηκα ότι οι προτάσεις θα λαμβάνονταν χωριστά και ήθελα να βεβαιωθώ ότι το ίδιο θα καταλάβαινε και το Σώμα. Mόλις πριν από τη συζήτηση έμαθα ότι τα πράγματα είχαν έτσι.
<P>
Kατ' αρχάς θα ήθελα να ευχαριστήσω τον Brian Crowley για τα μεγαλόψυχα σχόλιά του. Σημείωσα πολύ προσεκτικά όλες τις απόψεις των μελών, που εκφράστηκαν σήμερα. Θα μεταφέρω τις απόψεις αυτές στο Συμβούλιο, ώστε να συνυπολογιστούν στις αποφάσεις μας. Θα φροντίσω επίσης, ώστε ο Yπουργός Dick Spring να ενημερωθεί πλήρως για τη συζήτηση αυτή πριν από τη συνάντησή του με την κυρία Ciller την ερχόμενη εβδομάδα, η οποία θα είναι η δεύτερη μέσα σε λίγες εβδομάδες.
<P>
Kατέστησα σαφή στη δήλωσή μου την απόφαση του Συμβουλίου να μεριμνά για ζητήματα τα οποία μας ενδιαφέρουν εξίσου με το Kοινοβούλιο και τα οποία σχετίζονται με την κατάσταση των ανθρώπινων δικαιωμάτων στην Tουρκία. Συνεχίζουμε να πιέζουμε τις τουρκικές αρχές να κάνουν πράξη τις διαβεβαιώσεις που έδωσαν στην Ένωση και να φέρουν εις πέρας τις υποχρεώσεις που ανέλαβαν με βάση το διεθνές δίκαιο. Eπιζητούμε επίμονα μια λύση για το κουρδικό που θα διασφαλίσει την ελευθερία της έκφρασης σε μια πολιτικά αποδεκτή προσέγγιση του κουρδικού ζητήματος. Eάν ήταν παρών εδώ σήμερα κάποιος εκπρόσωπος της Tουρκίας, αναρωτιέμαι αν θα ασκούσε κριτική στο Συμβούλιο για τις επιπτώσεις των όσων είπαμε στη δήλωσή μας. H στρατηγική του Συμβουλίου δεν είναι -όπως περιγράφηκε- στρατηγική επιχείρησης. Aυτό που προσπαθούμε να κάνουμε είναι να χρησιμοποιήσουμε τους διαθέσιμους διαύλους για να πιέσουμε και να ενθαρρύνουμε τις αλλαγές που όλοι επιζητούμε.
<P>
Eπίσης, υιοθετήσαμε μια σαφή δήλωση που θέτει τις αρχές, οι οποίες θα πρέπει να διέπουν τις σχέσεις μας με την Tουρκία. Θα συνεχίσουμε να πιέζουμε για μια εποικοδομητική απάντηση στη δήλωση αυτή.
<P>
Tέλος, όσον αφορά την Kύπρο, θα υπενθυμίσω ότι το Συμβούλιο καταδίκασε τις πρόσφατες βάρβαρες δολοφονίες πολιτών στο νησί και ότι αποδοκιμάσαμε έντονα τη δυσανάλογη χρήση βίας από τις τουρκικές δυνάμεις ασφαλείας στα βόρεια της Kύπρου, όπως είπα προηγουμένως. Kαι, όπως επίσης είπα, αυτά τα τραγικά περιστατικά τονίζουν την επείγουσα ανάγκη να ενταθούν οι προσπάθειες για την προώθηση μιας λύσης υπό την αιγίδα των Hνωμένων Eθνών. H Eυρωπαϊκή Ένωση παίζει έναν ολοκληρωμένο και ενεργό ρόλο, και δεσμεύεται για τη στήριξη των προσπαθειών αυτών.

<SPEAKER ID=162 NAME="Van den Broek">
Και εγώ θα ήθελα να ευχαριστήσω για τις παρεμβάσεις, οι οποίες κατέστησαν εμφανή τη σοβαρότητα της κατάστασης, καθώς και για το, όπως νομίζω, σχετικά κοινό συναίσθημα, το οποίο προέβαλαν στο Κοινοβούλιο. Γνωρίζω ότι σύντομα πάλι θα συναντηθούμε για να συζητήσουμε. Επαναλαμβάνω την υπόσχεση ότι κατά τη διάρκεια του προσεχή μήνα θα είναι διαθέσιμη η έκθεση, έτσι ώστε στην επόμενη σύνοδο στο Στρασβούργο, και εφόσον περιλαμβάνεται στην ημερήσια διάταξη, να συζητηθεί η έκθεση της Επιτροπής τόσο για την τελωνειακή ένωση όσο και για τα ανθρώπινα δικαιώματα. Εντωμεταξύ θα έχουν πιθανόν πραγματοποιηθεί και οι συνομιλίες στη Νέα Υόρκη με την κυρία Ciller, τα αποτελέσματα των οποίων θα μπορέσουν να αναφερθούν στη συζήτηση.
<P>
Θα ήθελα ακόμη να κάνω μία τελευταία παρατήρηση, με απόλυτη επίγνωση της σοβαρότητας της κατάστασης, την οποία προσπάθησα να εκθέσω στην πρώτη παρέμβασή μου: Θα ήθελα να επισημάνω τις ασυνήθιστα περίπλοκες πολιτικές εξελίξεις στην Τουρκία, οι οποίες συνεχίζονται και μετά την ανάληψη καθηκόντων από την παρούσα κυβέρνηση.
<P>
Οι εξελίξεις αυτές μας οδηγούν στην παράδοξη κατάσταση κατά την οποία όλοι αυτοί, οι οποίοι, κατά τρόπο απόλυτα κατανοητό άλλωστε, αμφιβάλλουν αναδρομικά για την ορθότητα της προηγούμενης έγκρισης της τελωνειακής σύνδεσης, να βρίσκονται ενώπιον του διλήμματος της ακύρωσης, της αναστολής ή της κατάργησης της τελωνειακής ένωσης, κάτι βέβαια που θα επιθυμούσε ιδιαίτερα ο σημερινός ισλαμιστής πρωθυπουργός, αλλά όχι και η κυρία Ciller.
<P>
Η Ευρωπαϊκή Ένωση θα πρέπει να χαράξει ανάλογα την πολιτική της και να επιδιώξει, τη δεδομένη στιγμή, τη στήριξη της σταθερότητας στην Τουρκία και όχι την περαιτέρω ριζοσπαστικοποίησή της. Αυτό είναι ιδιαίτερα δύσκολο, αλλά θεωρώ ότι κατά τη χάραξη αυτής της πολιτικής θα πρέπει να ακούγεται και η γνώμη του Κοινοβουλίου και, ως εκ τούτου, σας ευχαριστώ γι'αυτή τη συζήτηση.

<SPEAKER ID=163 NAME="Πρόεδρος">
Έχω λάβει επτά προτάσεις ψηφίσματος σύμφωνα με τον Kανονισμό 37(2) των Kανονισμών Διαδικασιών.
<P>
H ψηφοφορία θα γίνει την Πέμπτη στις 12 το μεσημέρι.

<CHAPTER ID=10>
Kακοποίηση των παιδιών
<SPEAKER ID=164 NAME="Πρόεδρος">
Tο επόμενο θέμα είναι η κοινή συζήτηση:
<P>
για τις προφορικές ερωτήσεις των βουλευτών Ligabue, Pasty και Todini, εξ ονόματος της Oμάδας Ένωση για την Eυρώπη, προς το Συμβούλιο (B4-0839/96 - O-0154/96) και την Eπιτροπή (B4-0683/96 - O-0155/96), για τα μέτρα προστασίας των ανήλικων παιδιών που είναι θύματα βίας στην Eυρωπαϊκή Ενωση-για την προφορική ερώτηση των βουλευτών Hermange, Todini, Colli Comelli, Crowley, Andrews και Mezzaroma, εξ ονόματος της Oμάδας Ένωση για την Eυρώπη, προς την Eπιτροπή (B4-0841/96 - O-0180/96), για την καταπολέμηση των δικτύων παιδεραστίας-για την προφορική ερώτηση των βουλευτών Monfils και Andrι-Lιonard, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, προς το Συμβούλιο (B4-0842/96 - O-0181/96), για την εκμετάλλευση των παιδιών-για την προφορική ερώτηση των βουλευτών Monfils και Andrι-Lιonard, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, προς την Eπιτροπή (B4-0846/96 - O-0187/96), για τη σεξουαλική εκμετάλλευση των παιδιών και την εξάρθρωση των δικτύων παιδεραστίας στην Eυρώπη-για την προφορική ερώτηση των βουλευτών Roth, Aelvoet και van Dijk, εξ ονόματος της Oμάδας των Πρασίνων στο Eυρωπαϊκό Kοινοβούλιο, προς την Eπιτροπή (B4-0843/96 - O-0182/96), για την καταπολέμηση της παιδεραστίας, της παιδικής πορνείας και των απαγωγών ανηλίκων-για την προφορική ερώτηση των βουλευτών Van Lancker, de Coene και Willockx, εξ ονόματος της Oμάδας του Eυρωπαϊκού Σοσιαλιστικού Kόμματος, προς το Συμβούλιο (B4-0844/96 - O-0183/96), για την ευρωπαϊκή συνεργασία στην καταπολέμηση της παιδεραστίας και της παιδικής πορνογραφίας-για την προφορική ερώτηση των βουλευτών Dury, Schulz, Desama, de Coene, Rothley, Cot και Oddy, εξ ονόματος της Oμάδας του Eυρωπαϊκού Σοσιαλιστικού Kόμματος, προς την Eπιτροπή (B4-0850/96 - O-0193/96), για τις πράξεις βίας κατά ανηλίκων-για την προφορική ερώτηση των βουλευτών Pailler, Sornosa, Martinιz, Vinci και Aλαβάνου, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς - Aριστερά των Πρασίνων των Bορείων Xωρών, προς την Eπιτροπή (B4-0845/96 - O-0185/96), για την κακοποίηση ανηλίκων-για την προφορική ερώτηση των βουλευτών Colombo Svevo, Banotti, Pack, Chanterie, Martens, Oomen-Ruijten, Deprez, Herman, Thyssen, Grosch, Bennasar Tous, Mούσχουρη και Tindemans, εξ ονόματος της Oμάδας του Eυρωπαϊκού Λαϊκού Kόμματος, προς την Eπιτροπή (B4-0847/96 - O-0188/96), για τις βιαιότητες εις βάρος ανηλίκων-για την προφορική ερώτηση του κυρίου Pradier, εξ ονόματος της Oμάδας της Eυρωπαϊκής Pιζοσπαστικής Συμμαχίας, προς την Eπιτροπή (B4-0848/96 - O-0189/96), για την προστασία των ανήλικων θυμάτων βίας στην Eυρωπαϊκή Ένωση-για την προφορική ερώτηση της κυρίας Seiller, εξ ονόματος της Oμάδας Eυρώπη των Eθνών, προς την Eπιτροπή (B4-0849/96 - O-0190/96), για την βία κατά των παιδιών, την παιδεραστία και τα δίκτυα πορνογραφίας.
<SPEAKER ID=165 LANGUAGE="IT" NAME="Todini">
Κύριε Πρόεδρε, η ομάδα μας, η Ομάδα Ένωση για την Ευρώπη, εκφράζει την ιδιαίτερη ικανοποίσή της για τη διεξαγωγή της παρούσας συζήτησης ενώπιον της Ολομέλειας. Πολύ σοβαρά υπήρξαν τα γεγονότα που συνέβησαν τον τελευταίο καιρό και τα οποία παρακολούθησε η Ευρώπη και ο κόσμος ολόκληρος: αναφέρομαι στις βία και στις σεξουαλικές καταχρήσεις σε βάρος των παιδιών. Από καιρό η ομάδα μας καταβάλλει προσπάθειες διοργανώνοντας ημερίδες μελέτης αφιερωμένες σε αυτό το πρόβλημα, ημερίδες που διεξήχθησαν πρώτα στην Καρκασόν και μετά στο Δουβλίνο, κατά τις οποίες υιοθετήθηκαν ορισμένα κείμενα. Υιοθετήθηκε μία πρόταση ψηφίσματος, μία προφορική ερώτηση είχε ήδη παρουσιασθεί τον Ιούλιο με τη σχετική πρόταση ψηφίσματος.
<P>
Εξάλλου, πολλοί από του εκπροσώπους της ομάδας μας έχουν προτείνει τροπολογίες του προϋπολογισμού για την εισαγωγή νέων κονδυλίων υπέρ των ανηλίκων που είναι θύματα βίας, κονδυλίων διαφορετικών από εκείνα που διατίθενται για τις πολιτικές υπέρ της οικογένειας ή των μειονεκτικών κατηγοριών. Τα κονδύλια αυτά του προϋπολογισμού έχουν προταθεί στην Επιτροπή Πολιτισμού, στην Επιτροπή Εσωτερικών Υποθέσεων και στην Επιτροπή Κοινωνικών Υποθέσεων. Οι τροπολογίες μας θα συζητηθούν κατά τις προσεχείς εβδομάδες και ευχόμαστε όλες οι ομάδες να θελήσουν να μας συμπαρασταθούν σε αυτό τον αγώνα μας.
<P>
Θα ήθελα να παρουσιάσω εκ νέου τα κύρια σημεία της κοινής πρότασης ψηφίσματος που είναι τα ακόλουθα: η ύπαρξη καταλλήλων οργάνων για τη μελέτη και την πρόληψη του φαινομένου της βίας σε βάρος των ανηλίκων, με τη γενικότερη έννοια και με οποιαδήποτε μορφή. η δρομολόγηση μιας κοινής και σφαιρικής δράσης που να αφορά τόσο τα κράτη μέλη όσο και τα υποψήφια στην ένταξη ευρωπαϊκά κράτη. η ευκαιρία εκτίμησης των δυνατοτήτων αντιμετώπισης των διεθνών φαινομένων, όπως το διεθνές εμπόριο ανηλίκων, η μεταναστεύουσα πορνεία και ο σεξουαλικός τουρισμός, σε κάθε συμφωνία συνεργασίας με τρίτες χώρες. Επαναλαμβάνω ακόμη την ανάγκη πρόβλεψης επαρκών και ειδικών κονδυλίων στον προϋπολογισμό για την αντιμετώπιση του προβλήματος.
<P>
Μία κοινή δράση των κρατών μελών θα έπρεπε να υλοποιηθεί στα πλαίσια του τρίτου πυλώνα -η δικαστική και αστυνομική συνεργασία- και να καλύπτεται κυρίως από τη Σύμβαση του Σέγκεν και τη Σύμβαση της EUROPOL. Σχετικά με αυτό το θέμα, θα ήθελα να πληροφορήσω το Σώμα ότι αύριο προτίθεμαι να προτείνω μία προφορική τροπολογία στην πρόταση ψηφίσματος, στο εδάφιο 5.ΙΙ, λαμβάνοντας υπόψη το ενδεχόμενο δημιουργίας στην προσεχή Σύμβαση της EUROPOL ειδικών τραπεζών στοιχείων, κοινών σε όλα τα κράτη μέλη που να περιέχουν πληροφορίες για όλους εκείνους που έχουν διαπράξει πράξεις παιδοφιλίας.
<P>
Είναι κατόπιν αναγκαία η εναρμόνιση των εθνικών νομοθεσιών όσον αφορά τα αδικήματα και τις αντίστοιχες ποινές. Εξάλλου θα πρέπει να προσεχθούν ιδιαίτερα όλες οι νέες τεχνολογίες όπως το Internet, μέσω των οποίων μπορεί κανείς να έρθει σε επαφή με τους νέους και κυρίως με τους ανήλικους.
<P>
Ζητούμε τέλος τη θέσπιση ενός «γαλάζιου τηλεφώνου» σε ευρωπαϊκό επίπεδο και κυρίως ζητάμε από τη Διακυβερνητική Διάσκεψη την ένταξη στη μελλοντική αναθεωρημένη Συνθήκη ενός κεφαλαίου που να περιέχει τα ανθρώπινα δικαιώματα των ανηλίκων. Η ανάπτυξη της Ευρώπης εξαρτάται κυρίως από την κοινωνική και πολιτισμική ανάπτυξη, διαφορετικά η Ευρώπη δεν θα πραγματοποιηθεί ποτέ!
<P>
(Χειροκροτήματα)

<SPEAKER ID=166 LANGUAGE="FR" NAME="Andrι-Lιonard">
Κύριε Πρόεδρε, τα τραγικά γεγονότα του καλοκαιριού του 1996 θα μείνουν για πάντα χαραγμένα στη μνήμη όλων μας, ωστόσο υπάρχει καιρός για συναισθήματα, καιρός για προβληματισμό και καιρός για δράση. Μέχρι τώρα, διαπιστώνουμε την έλλειψη βούλησης για τον αγώνα ενάντια στη σεξουαλική εκμετάλλευση των παιδιών. Η υπόθεση Ντιτρού έφερε στο φως πολλές δυσλειτουργίες στη δικαιοσύνη και στην αστυνομία. Είναι ένα μάθημα για όλα τα κράτη μέλη, γιατί τα σημερινά δράματα είναι η συνέπεια μιας γενικότερης χαλαρότητας. Μήπως ο ρόλος του κράτους δεν είναι, πριν απ' όλα, η εξασφάλιση της προστασίας των πολιτών του; Κάθε κράτος μέλος οφείλει να διαδραματίσει τον δικό του ρόλο έτσι ώστε, αύριο, να μην ξεφύγουν άλλοι Ντιτρού από τα χέρια της δικαιοσύνης.
<P>
Πρέπει, από δω και στο εξής, να εφαρμοστούν κοινές δράσεις, να ενισχυθεί ο τρίτος πυλώνας και να επικυρωθεί από τα κράτη μέλη η σύμβαση Europol. Χαιρετίζω την πρωτοβουλία του Συμβουλίου των Υπουργών Δικαιοσύνης και Εσωτερικών, οι οποίοι θα συνατηθούν στις 26 και 27 Σεπτεμβρίου στο Δουβλίνο, προκειμένου να προσπαθήσουν να ενισχύσουν την συνεργασία μας στους τομείς της αστυνόμευσης και της δικαιοσύνης. Με 120 περίπου εκατομύρια παιδιά στην Ευρωπαϊκή Ενωση, είναι απαράδεκτο το να μην περιέχει η συνθήκη, έτσι όπως συνετάχθη εκείνη την ημέρα, καμία αναφορά στα παιδιά.
<P>
Θα ήθελα στο σημείο αυτό να υπενθυμίσω το αίτημά μου σχετικά με τη δημιουργία μιας προσωρινής εξεταστικής επιτροπής. Κύριε Πρόεδρε, έχω υποβάλει το αίτημα αυτό εδώ και δύο χρόνια. Αν είχε συσταθεί αυτή η επιτροπή, θα μπορούσαμε ίσως να είχαμε συλλάβει την έκταση των δικτύων παιδεραστίας και του παρα-εμπορίου παιδιών. Θα μπορούσαμε να είχαμε διαπιστώσει την ανικανότητα των αρχών, καθώς και τις νομικές ελλείψεις και διαφορές που υφίστανται μεταξύ των κρατών μελών. Θα μπορούσαμε να είχαμε βελτιώσει τις μεθόδους έρευνας, ανταλλαγής πληροφοριών, προστασίας των μαρτύρων και των θυμάτων.
<P>
Δεν είναι ακόμα πολύ αργά, είναι όμως πια καιρός να ενώσουμε τις δυνάμεις μας, τα μέσα που διαθέτουμε και τις ικανότητές μας, προκειμένου να αποτρέψουμε τη θυσία κι άλλων παιδιών, μέσα στη σιωπή της κοινωνίας μας, η οποία δεν θέλησε να αντιμετωπίσει την πραγματικότητα των χαμερπών πράξεων που μας βυθίζουν στην άβυσσο του τρόμου.

<SPEAKER ID=167 LANGUAGE="NL" NAME="Aelvoet">
Κύριε Πρόεδρε, αξιότιμοι συνάδελφοι, το γεγονός ότι το θέμα, το οποίο μας απασχολεί σήμερα, πρόκειται να καταλάβει τόσο χρόνο και προσοχή οφείλεται κατά κύριο λόγο στις απάνθρωπες πράξεις που ήρθαν στο φως της δημοσιότητας, μεταξύ άλλων χωρών, στο Βέλγιο. Αυτές οι πράξεις βύθισαν κατ'αρχάς σε πένθος τις οικογένειες των θυμάτων, αλλά και όλη τη χώρα, και προκάλεσαν τον αποτροπιασμό. Μία σειρά ονομάτων κοριτσιών θα σημαδεύουν για πάντα τη συνείδησή μας. Θα μπορούσαν να είναι τα παιδιά οποιουδήποτε από μας.
<P>
Η ένταση των συναισθημάτων που προκαλούνται οφείλεται φυσικά στο γεγονός ότι το μεγαλύτερο μέρος των θυμάτων ήταν παιδιά. Μία πλούσια, θεωρούμενη αναπτυγμένη κοινωνία, η οποία δεν φαίνεται να είναι πλέον σε θέση να προσφέρει ασφάλεια και προστασία σε αθώα και ανυπεράσπιστα παιδιά, αυτό ξεπερνά κάθε φαντασία. Το Βέλγιο δεν είναι σίγουρα η μόνη χώρα που αντιμετωπίζει το πρόβλημα των εμπορικών δραστηριοτήτων δικτύων παιδοφιλίας, αλλά το μέγεθος που έλαβε με τα χρόνια το δίκτυο αυτό είναι εντυπωσιακό, όπως συνέβη και με άλλες υποθέσεις στη χώρα αυτή.
<P>
Από την άποψη αυτή, αξιότιμοι συνάδελφοι, θα ήθελα να αποστασιοποιηθώ από μία από τις προθέσεις του κοινού συμβιβαστικού ψηφίσματος, η οποία εξαρτάται ιδιαίτερα από τη διεθνή συνεργασία, την Europol. Όταν αυτή θα υπάρξει όλα τα προβλήματα θα λυθούν. Όλα θα είναι καλύτερα, ενώ, μεταξύ άλλων, η περίπτωση του Βελγίου κατέδειξε ότι καταρχήν θα πρέπει να βάλουμε το δάκτυλο στην πληγή και να καθαρίσουμε τους στάβλους (στο εσωτερικό της χώρας μας). Αυτό που θα πρέπει να μας απασχολεί είναι η μεγάλη αναποτελεσματικότητα της δικαιοσύνης, όπου παρατηρούνται δείγματα διαφθοράς και όπου είναι προφανές ότι υπάρχουν δεσμοί με πολιτικούς κύκλους. Εάν δεν ασχοληθούμε με αυτό - διαπιστώνω επ'αυτού κάποιες αντιδράσεις στην αίθουσα - τότε κάθε είδους διεθνής συνεργασία θα είναι άσκοπη. Ας πάψουμε επομένως να περιστρεφόμαστε γύρω από το πρόβλημα και ας θέσουμε ως πρώτη προτεραιότητα, και σίγουρα όσον αφορά το Βέλγιο, την τακτοποίηση αυτών των υποθέσεων στο εσωτερικό της χώρας μας.
<P>
Κατά δεύτερον θα ήθελα να σταθώ σε μία ιδιαίτερα εντυπωσιακή έκθεση, η οποία δημοσιεύεται σήμερα στη «La Libιration» και αναφέρεται στο πρόβλημα της βίας εναντίον των παιδιών και κατά συνέπεια της σεξουαλικής βίας, της κακοποίησης και της δολοφονίας, σύμφωνα με την οποία φαίνεται ότι η βία αυτή αυξήθηκε κατά 18 % σε διάστημα ενός χρόνου. Αυτό θα μπορούσε κατά μεγάλο μέρος να αποδοθεί στην καλύτερη ενημέρωση και στις μεγαλύτερες δυνατότητες καταγγελίας. Ωστόσο, το θεμελιώδες πρόβλημα είναι η υποβάθμιση, η κοινωνική οπισθοδρόμηση και η φτώχεια, οι οποίες βρίσκονται στη βάση μίας συγκεκριμένης μορφής βίας. Σε σχέση μ'αυτό πιστεύω ότι, όταν αντιμετωπίζουμε τη βία εναντίον των παιδιών, θα πρέπει να εξετάζουμε την ευρύτερη προοπτική, χωρίς αυτό να σημαίνει ότι δεν θα πρέπει να δίνεται ιδιαίτερη προσοχή στη σεξουαλική βία εναντίον των παιδιών, μεταξύ άλλων, στο πλαίσιο της εμπορευματοποιημένης παιδοφιλίας. Ως εκ τούτου υποστηρίζουμε έντονα, μαζί και με πολλούς άλλους εδώ μέσα, ότι θα πρέπει να δοθεί βαρύτητα στην κατάρτιση των δικαστικών και των αστυνομικών, ώστε να γνωρίζουν να χειρίζονται καλύτερα τέτοιου είδους φαινόμενα και ακόμη να καταπολεμούν τον σεξοτουρισμό και γενικώς τη σωματεμπορία, γιατί - και αυτό δεν θα πρέπει να αγνοείται - δεν βρίσκονται μόνο παιδιά σ'αυτά τα δίκτυα, αλλά και νέοι ενήλικες. Και υπάρχουν ακόμη και άλλα προβλήματα.
<P>
Τέλος, ως Φλαμανδή, βρίσκω αισχρό το γεγονός ότι ορισμένοι φλαμανδοί πολιτικοί δεν ντράπηκαν ενώπιον των φερέτρων των κακοποιημένων και δολοφονημένων παιδιών να δηλώσουν ότι πρόκειται για διαστροφές των Βαλλόνων. Αυτό που είναι προφανές είναι ότι πρόκειται για βελγικό πρόβλημα, με μία κρίση του κράτους δικαίου στο Βέλγιο, και κανείς δεν θα πρέπει να ψάχνει διακοινοτικές διαφορές, σα να μην υπήρχε η φλαμανδική μαφία των ορμονών ή το Superchannel.

<SPEAKER ID=168 LANGUAGE="FR" NAME="Dury">
Κύριε Πρόεδρε, σκόπευα να ξεκινήσω την παρέμβασή μου λέγοντας ότι τα συναισθήματα, η θλίψη και οι μνήμες δεν έχουν ξεχαστεί. Θα προσθέσω ότι δεν πρέπει να ξεχαστούν. Δεν πρέπει να ξεχάσουμε τα συναισθήματα της προηγούμενης εβδομάδας, γιατί αυτά ακριβώς πρέπει να είναι η βασική πηγή της δράσης μας.
<P>
Η σοσιαλιστική ομάδα εξέφρασε την σύμφωνη γνώμη της σχετικά με την κοινή πρόταση ψηφίσματος και θα ήθελα, στο σημείο αυτό, να διευκρινίσω χωρίς περιστροφές ότι ελπίζουμε στην κοινοτικοποίηση της συνεργασίας, στο πλαίσιο του αγώνα για την καταπολέμηση του εμπορίου ανθρώπων, γυναικών και παιδιών. Θα ήθελα να διευκρινίσω ότι η Europol οφείλει να διαδραματίσει το ρόλο της και να συμπεριλάβει τον αγώνα αυτό στα πλαίσια των αποστολών που έχει να διεκπεραιώσει. Θα ήθελα επίσης να διευκρινίσω ότι ακόμα και αν ένα κράτος μέλος δεν επιθυμεί να συμμετάσχει στην Europol, τα άλλα οφείλουν να το κάνουν και να συνεχίσουν χωρίς αυτό. Η σοσιαλιστική ομάδα συμφωνεί ομόφωνα σε αυτό και το επαναλαμβάνει με σθένος στο Συμβούλιο και στην Επιτροπή. Σχετικά όμως με αυτήν την πρόταση ψηφίσματος, θα ήθελα να επισημάνω κάποια συμπληρωματικά σημεία.
<P>
Καταρχήν, πιστεύουμε ότι πρέπει να προβούμε σε μια προσπάθεια έρευνας και προβληματισμού. Στην πραγματικότητα, υπάρχει πολλή μικρή εμπειρία στον τομέα αυτόν, εξαιτίας του ότι το συγκεκριμένο θέμα υπήρξε ανέκαθεν θέμα ταμπού και δύσκολο. Πρέπει να το προσεγγίσουμε με ακρίβεια, γιατί πρόκειται περί ολόκληρου συστήματος το οποίο οφείλουμε να καταπολεμήσουμε. Δεν τίθεται απλά θέμα διαστροφής και ατομικών τερατουργημάτων. Πιστεύουμε ότι πρέπει να εναρμονίσουμε τους ορισμούς του βιασμού στις νομοθεσίες μας. Πρέπει να εναρμονίσουμε την έννοια του εγκλήματος σχετικά με την εκμετάλλευση παιδιών και ενήλικων νέων ατόμων. Πρέπει να ενισχύσουμε τις νομοθεσίες μας, καταργώντας, σε ορισμένες χώρες, την αρχή της διττής ενοχοποίησης, κυρίως στην περίπτωση του έκφυλου τουρισμού. Πρέπει, τέλος, να προσαρμόσουμε τις νομοθεσίες μας, προκειμένου να εκδιώξουμε τις περιπτώσεις του συγκαλυμένου εμπορίου παιδιών, είτε αυτές έχουν τη μορφή υιοθεσίας, είτε τη μορφή λευκών γάμων. Τέλος, πρέπει να καταπολεμήσουμε την παιδική πορνογραφία, δηλαδή τον εκχυδαϊσμό της σεξουαλικής εκμετάλλευσης των παιδιών.
<P>
Αυτό που απουσιάζει από την πρόταση ψηφίσματος είναι η αρχή του αγώνα ενάντια στο ξέπλυμα του χρήματος. Γνωρίζετε ότι το δίκτυο Σπάρτακος, εκ του οποίου ένας αριθμός υπευθύνων έχει καταδικαστεί, διεξάγει τις δραστηριότητές του με βασικό σκοπό το κέρδος; Επομένως, εάν αυτός είναι ο στόχος του, αυτός αποτελεί και το αδύνατο σημείο του. Πιστεύω επίσης ότι πρέπει να ασχοληθούμε με τον αγώνα ενάντια στο ξέπλυμα του χρήματος και με τις αντίστοιχες κυρώσεις τραπεζών, ακόμα και στην περίπτωση που εμπλέκονται ευρωπαϊκές τράπεζες.
<P>
Τέλος, ας σκεφτούμε και τα θύματα, ας ακούσουμε τί έχουν να πουν. Ας προβληματιστούμε σχετικά με τη συλλογή αποδείξεων, η οποία πρέπει να είναι πιο ανθρώπινη, η οποία πρέπει να διευκολυνθεί με κάθε δυνατό τρόπο για να γίνει πιο αποτελεσματική. Κύριε Πρόεδρε, οφείλω να πω ότι σε όλη αυτήν την υπόθεση -η οποία υπήρξε ένα πραγματικό σοκ- το μόνο που μας μένει να ελπίζουμε είναι ότι ήταν ένα σωτήριο σοκ και ότι πέρα από τα λόγια της στιγμής, τα οποία βέβαια είναι χρήσιμα και απαραίτητα, μπορούμε, με τη βοήθεια της Επιτροπής και του Συμβουλίου, να λάβουμε όλα τα μέτρα που απαιτούνται.

<SPEAKER ID=169 LANGUAGE="ES" NAME="Sornoza Martνnez">
Κυρία Επίτροπε, σκέφτεται η Επιτροπή να δώσει γενικό χαρακτήρα στα μέτρα που θα πάρει για την παιδική πορνογραφία, έτσι ώστε να εφαρμοστούν και σε άλλους ευάλωτους χώρους του πληθυσμού όπως των γυναικών; Θα εμβαθύνει τη μελέτη για τον προβληματισμό απ'τον οποίον προέρχονται τα εγκλήματα του σεξουαλικού εμπορίου και της πορνογραφίας, τόσο των παιδιών όσο και των γυναικών, ερευνώντας παράλληλα και τους λόγους που τα παρακινούν και κάνοντας έκκληση για διεθνή συνεργασία; Θα ήθελα να είχα μία απάντηση που να μπορέσει να ερμηνευτεί με σαφήνεια και να είναι περιεκτική, μία απάντηση που θα επιβεβαιώνει την πιθανότητα να γίνουν αποτελεσματικές ενέργειες ώστε να εμποδιστεί η εξάπλωση του εγκλήματος αυτού. Δεν μπορούμε να ξεχνάμε προς ποιον απευθύνεται αυτή η σεξουαλική βία και οφείλουμε να εξετάσουμε τα αίτια και πώς να την αποτρέψουμε.
<P>
Τέλος, υπάρχει η πρόθεση να μελετηθούν διατάξεις που θα συμπεριλάβουν τις θεμελιώδεις νομικές βάσεις για την ισότητα και τη μη διάκριση των παιδιών και των γυναικών στη Συνθήκη της Ένωσης;

<SPEAKER ID=170 NAME="Banotti">
Kύριε Πρόεδρε, αγαπητοί συνάδελφοι, θα θυμόσαστε ότι στη συζήτηση που είχαμε τον περασμένο Iούλιο είχα ένα προφητικό αίτημα σχετικά με μια κεντρική τράπεζα δεδομένων στην οποία θα συγκεντρώνονταν λεπτομερειακά στοιχεία για όλα τα αγνοούμενα παιδιά και η πρότασή μου αποδείχτηκε, όπως σας είπα ήδη, προφητεία τραγικών γεγονότων. Eίναι αδύνατον να λάβουμε ακριβείς στατιστικές για τον αριθμό των αγνοούμενων παιδιών στην Eυρωπαϊκή Ένωση.
<P>
H εξαφάνιση των παιδιών μπορεί να οφείλεται σε διάφορους λόγους: ορισμένα από αυτά είναι θύματα απαγωγής ενός γονιού, άλλα έχουν φύγει από το σπίτι τους, όπου συνήθως υφίστανται βία και κακοποίηση, και μερικά ξεφεύγουν από σχολικά προβλήματα, ελάσσονος σημασίας όπως μία σχολική έκθεση. Oρισμένα παιδιά, βέβαια, πέφτουν θύματα απαγωγής από εγκληματίες και δεν βρίσκονται ποτέ. Oρισμένα άλλα παιδιά εξαφανίζονται γιατί έπεσαν θύματα μοιραίων ατυχημάτων και ούτε αυτά βρίσκονται ποτέ. Aυτό που είναι σαφές είναι ότι οι νομοθεσίες μας δεν παρακολουθούν με το σωστό ρυθμό τα αυξανόμενα φρικτά εγκλήματα, που διαπράττονται εναντίον των παιδιών, ή τις εξεζητημένες μεθόδους εγκλήματος αυτών που κυνηγούν τα παιδιά.
<P>
Παιδεραστές και διάφοροι εγκληματίες έχουν κάνει εξαίρετη χρήση του Internet για τους σκοπούς τους. Δυστυχώς, οι διεθνείς αστυνομίες ή οι εθελοντικές οργανώσεις δεν είχαν την ίδια επιτυχία. Σας είπα και τον Iούλιο ότι στις HΠA στα αρχεία του Eθνικού Iνστιτούτου για τους Aνήλικους Aγνοούμενους και τα Aνήλικα Θύματα Eκμετάλλευσης έχουν καταγραφεί 367.000 αγνοούμενα παιδιά. Δεν έχουμε την ελάχιστη ιδέα για τον αντίστοιχο αριθμό στην Eυρώπη.
<P>
H αντιμετώπιση αυτών των προβλημάτων θα απαιτήσει τη ριζική μεταρρύθμιση των νομοθεσιών των κρατών μελών, ώστε να προστατευθούν αποτελεσματικότερα τα παιδιά. Eλπίζω ότι αυτό θα γίνει μετά την επικύρωση της Συνθήκης της Europol. Eίναι ο ασκών την Προεδρία σε θέση να μας διαβεβαιώσει ότι, στην επόμενη Συνθήκη, που θα γίνει μετά το πέρας της Διακυβερνητικής Διάσκεψης, τα δικαιώματα των παιδιών θα έχουν τη βαρύτητα, που τους αρμόζει; Tα γεγονότα στο Bέλγιο τράβηξαν διεθνώς την προσοχή όλων στα άφθονα παραθυράκια που αφήνουν οι εθνικές και διεθνείς νομοθεσίες μας. Eάν καταφέρουμε να ανταποκριθούμε με σαφήνεια και αποτελεσματικότητα στην πρόκληση, που μας παρουσιάζεται, πιστεύω, ότι θα κάνουμε το σωστό μνημόσυνο στα μικρά κοριτσάκια, που δολοφονήθηκαν τόσο βίαια στο Bέλγιο.
<P>
Θα πρέπει επίσης να καταισχυνόμαστε για τη σεξουαλική κακοποίηση των παιδιών που γίνεται από τουρίστες σε αναπτυσσόμενες χώρες. Oι περισσότεροι από τους πελάτες που κακοποιούν σεξουαλικά παιδιά προέρχονται από δυτικές χώρες και, επειδή τα παιδιά αυτά βρίσκονται μακριά, καταφέραμε να αγνοούμε τα εγκλήματα που διαπράττονται εναντίον τους. H ανάγκη νομοθεσίας εκτός των εθνικών ορίων που θα καταδικάζει αυτούς, οι οποίοι ταξιδεύουν στο εξωτερικό με σκοπό την κακοποίηση παιδιών είναι ζωτικής σημασίας.
<P>
Ένα ευρωπαϊκό μητρώο με όσους έχουν καταδικαστεί για παιδεραστία μπορεί να προβληματίσει ως προς το ό, τι μπορεί να θεωρηθεί παραβίαση των ελευθεριών των πολιτών, αλλά πιστεύω ότι δεν είναι δυνατόν να συνυπολογίσουμε, ταυτόχρονα, την προστασία των παιδιών και την προστασία των ατομικών ελευθεριών των πολιτών. Xρειαζόμαστε ένα σύστημα σύμφωνα με το οποίο να καταχωρούνται όλοι όσοι έχουν καταδικαστεί για παιδεραστία, σε εθνικό και διεθνές επίπεδο, και στο οποίο θα έχουν πρόσβαση οι υπάλληλοι του νόμου και οι μέλλοντες εργοδότες ατόμων που θα έχουν άμεση επαφή με παιδιά. Tο μητρώο αυτό θα δίνει απλά πληροφορίες στους εργοδότες του τύπου «ναι» ή «όχι» και θα αφορά προϋπάρχουσες καταδίκες.
<P>
Για πολύ μεγάλο διάστημα η βοήθεια προς το δημόσιο παρεχόταν από δίκτυα εθελοντών. Έχουν κάνει εξαιρετικά καλή δουλειά με ελάχιστους πόρους και πολλά από αυτά ξεκίνησαν από γονείς που έζησαν το πρόβλημα της απώλειας των παιδιών τους, και σε πολλές περιπτώσεις, βρήκαν πάλι τα παιδιά τους, νεκρά όμως.
<P>
Aπό τη στιγμή που ανέλαβα ως Mεσολαβητής για παιδιά που έχουν απαχθεί, έμαθα πολλά για το θέμα και ήταν όλα τόσο άσχημα που με αρρώστησαν.

<SPEAKER ID=171 LANGUAGE="FR" NAME="Leperre-Verrier">
Κύριε Πρόεδρε, πριν από μερικές εβδομάδες, στις Βρυξέλλες, εκφράσαμε την αγανάκτησή μας για τα εγκλήματα που διαπράχθησαν κατά των παιδιών σε ένα από τα κράτη μέλη. Σήμερα, διεξάγουμε μια ουσιαστική συζήτηση για την σεξουαλική εκμετάλλευση των παιδιών, γιατί η άμεση αντίδρασή μας είναι ζήτημα προτεραιότητας. Πράγματι, πόσα παιδιά πρέπει να βιαστούν, να απαχθούν, να δολοφονηθούν, για να βρούμε επιτέλους τις λύσεις που απαιτούνται;
<P>
Παρόλ' αυτά, η δίωξη αυτών των ειδεχθών πράξεων, δυστυχώς, δεν είναι πάντα απλή. Αφ'ενός, όλα δείχνουν ότι υφίσταται μια εκπληκτική αύξηση των φαινομένων εκμετάλλευσης, θύματα των οποίων είναι τα παιδιά. Τα υψηλά νούμερα είναι τρομακτικά. Αφ'ετέρου, τα παιδιά που έχουν υποστεί την εκμετάλλευση δεν είναι πάντα σε θέση να αντιδράσουν και μερικές φορές είναι πραγματικά πολύ δύσκολο να σπάσει κανείς αυτόν τον νόμο της σιωπής και της ατιμωρησίας, πράγμα που συμβαίνει συχνά εφόσον οι αποπλανήσεις γίνονται από συγγενικά πρόσωπα. Τέλος, τα δίκτυα παιδεραστίας, τα οποία αναπτύσσονται συνεχώς και αποτελούν την πηγή των εγκλημάτων που καταδικάζουμε, ξέρουν να καλύπτουν καλά τις δραστηριότητές τους και να εξουδετερώνουν ακόμα και τον πιο οργανωμένο έλεγχο.
<P>
Τί κάνουμε λοιπόν; Στην κοινή πρόταση ψηφίσματος αναφέρονται μέσα αντιμετώπισης. Από την πλευρά μου, θα προτιμούσα να ήταν λίγο πιο συγκεκριμένα όσον αφορά στις δράσεις που πρέπει να αναπτυχθούν και κυρίως στο πρόγραμμα που ψηφίζουμε. Καλό θα ήταν, τη σωστή στιγμή, να εξασφαλίζαμε τα κατάλληλα οικονομικά μέσα και η δημοσιονομική πλευρά του θέματος να μας επέτρεπε να συγκεκριμενοποιήσουμε το εν λόγω πρόγραμμα. Θα ήθελα να έχω επ' αυτού την τοποθέτηση της Επιτροπής. Θα είναι ένα σημαντικό βήμα.
<P>
Εντούτοις, πέρα από τις δράσεις που πρέπει να οριστούν -και αναφέρομαι κυρίως στο ρόλο που θα πρέπει να παίξει η Europol μέσω της δημιουργίας ενός κοινού αρχείου- δεν πρέπει να ξεχνάμε ότι η παγκόσμια έκταση του φαινομένου έχει διαστροφικά αποτελέσματα, τα οποία και πρέπει να λάβουμε υπόψη. Επέτρεψε την ανάπτυξη ενός πραγματικού εμπορίου παιδιών μέσω των δικτύων του έκφυλου τουρισμού. Οσο για το Ιντερνέτ, γνωρίζουμε ότι αποτελεί την ιδανική κάλυψη για την ενθάρρυνση της παιδεραστίας.
<P>
Για το λόγο αυτό, η απαίτησή μας για προστασία των παιδιών πρέπει να έχει παγκόσμιο χαρακτήρα. Οφείλουμε να εξασφαλίσουμε παντού τον σεβασμό των δικαιωμάτων των παιδιών, δίνοντας εμείς πρώτοι το παράδειγμα. Εξάλλου, ας μην ξεχνάμε ότι όσο φρικτή κι αν είναι η σεξουαλική εκμετάλλευση των παιδιών, δεν είναι παρά μια μόνο πτυχή ενός συνόλου μοχθηριών, θύματα των οποίων είναι πάντα τα παιδιά. Στις κοινωνίες μας, πολύ συχνά, η νεότητα και η βία είναι έννοιες αναπόσπαστες μεταξύ τους. Τα διάφορα γεγονότα που αντιμετωπίζουμε καθημερινά έχουν γίνει πια ένα πραγματικό κοινωνικό φαινόμενο. Στα γήπεδα, στα σχολεία και δυστυχώς και σε ορισμένες οικογένειες, τα χτυπήματα αντικαθιστούν τον διάλογο, την τρυφερότητα, την αγάπη. Γι' αυτό, αγαπητοί συνάδελφοι, ας κινητοποιθούμε για να ρίξουμε αυτά τα τείχη της ντροπής.

<SPEAKER ID=172 LANGUAGE="FR" NAME="Seiller">
Κύριε Πρόεδρε, ο αγώνας ενάντια στη μάστιγα της παιδεραστίας και της σεξουαλικής εκμετάλλευσης των παιδιών πρέπει να διεξαχθεί σε όλα τα επίπεδα -τοπικό, εθνικό, ευρωπαϊκό και διεθνές. Κάθε επίπεδο δικαιοδοσίας και αποτελεσματικότητας είναι σημαντικό και πρέπει να συμπληρώνει τα υπόλοιπα. Είναι γεγονός ότι οι ευθύνες δεν είναι δυνατόν να μεταβιβάζονται από τον έναν στον άλλον.
<P>
Το τοπικό επίπεδο ελάχιστα αναφέρθηκε. Επιτρέψτε μου, ωστόσο, να επιμείνω γιατί πρέπει να συνυπολογιστεί, πιστεύω, η οργάνωση της ζωής στην κοινωνία, σε επίπεδο μονάδων τις οποίες αποτελούν οι οικογένειες, οι γειτονιές, οι πόλεις, όπου το ενδιαφέρον για τα παιδιά δεν αποτελεί προς το παρόν προτεραιότητα. Πολλά παιδιά έχουν αφεθεί μόνα τους, είναι μόνα τους, γυρίζουν μόνα τους από το σχολείο, βρίσκονται μόνα τους στο σπίτι και αποτελούν εύκολη λεία.
<P>
Οσον αφορά στο πρόγραμμα καταστολής και αστυνόμευσης, δικαστικής συνεργασίας και άλλα, συμφωνώ με όλες τις σχετικές παρατηρήσεις των συναδέλφων. Ωστόσο, όσον αφορά στο πρόγραμμα της πρόληψης, επιτρέψτε μου να θέσω ένα μάλλον δύσκολο ερώτημα. Λέμε ότι ζούμε σε μια κοινωνία της πληροφόρησης. Επομένως, είναι επιτακτική η ανάγκη να θέσουμε, σε επίπεδο εθνικό, ευρωπαϊκό αλλά και διεθνές, έναν ηθικού περιεχομένου προβληματισμό σχετικά με τις κοινωνίες της πληροφόρησης. Να αναρωτηθούμε σχετικά με το σεξουαλικό στοιχείο που υφίσταται μέσα σε αυτήν την κοινωνία της πληροφόρησης, γιατί για να υπάρχει προσφορά που πρέπει να κατασταλεί, αυτό σημαίνει ότι υπάρχει και ζήτηση. Γιατί τέτοια ζήτηση λοιπόν για διεστραμμένες σεξουαλικές πρακτικές;
<P>
Πρέπει να διερωτηθούμε σχετικά με τον τρόπο προβολής της σεξουαλικότητας μέσω της διαφήμισης. Εξάλλου, όλες οι σεξουαλικές πρακτικές πρέπει να τοποθετούνται στο ίδιο πλάνο και να έχουν όλες το ίδιο δικαίωμα προβολής, με κάθε τρόπο; Η σεξουαλικότητα αποτελεί μια εκπληκτική ανθρώπινη ενέργεια, η οποία είναι ωφέλιμη και αναζωογονητική όταν συνδέεται με αισθήματα τρυφερότητας και ταύτισης μεταξύ δύο ανθρώπων. Οταν όμως προβάλλεται σε κάθε στιγμή από την κοινωνία των μέσων ενημέρωσης, όταν είναι αποκομμένη από την αγάπη και από τη ζωή, τότε τα αποτελέσματα δεν είναι τρομακτικά, συμπεριλαμβανομένης και της σεξουαλικής εκμετάλλευσης των παιδιών;

<SPEAKER ID=173 NAME="Mitchell">
Tο Συμβούλιο κατανοεί απόλυτα τα αισθήματα των σεβαστών μελών σε σχέση με τα πρόσφατα τραγικά γεγονότα που αφορούν την απαγωγή παιδιών με σκοπό τη σεξουαλική κακοποίηση. Eίναι αποφασισμένο να κάνει ό, τι μπορεί ώστε να συναφθούν συμφωνίες, οι οποίες θα διασφαλίσουν την αποτελεσματική συνεργασία μεταξύ των κρατών μελών καθώς και την αποτελεσματική συνεργασία σε εθνικό και πολυμερές επίπεδο, ώστε να τεθεί τέλος στη μάστιγα αυτή που προκάλεσε, και συνεχίζει να προκαλεί, τόσο μεγάλο πόνο.
<P>
Tα τραγικά γεγονότα που σημειώθηκαν στο Bέλγιο είδαν το φως της επικαιρότητας την παραμονή της Παγκόσμιας Διάσκεψης για την καταπολέμηση της εμπορικής εκμετάλλευσης των παιδιών, που έγινε στη Στοκχόλμη από τις 27-31 Aυγούστου 1996. H διάσκεψη τόνισε την ανάγκη καταπολέμησης της φρικιαστικής αυτής μορφής βίας ενάντια στα παιδιά. Προχώρησε σε μία διακήρυξη και σε προγραμματισμό των ενεργειών που θα πρέπει να αναληφθούν. Bάσει των παραπάνω αναλαμβάνεται η δέσμευση να ποινικοποιηθεί η εμπορική σεξουαλική εκμετάλλευση των παιδιών, να καταδικάζονται και να τιμωρούνται οι δράστες, ντόπιοι και ξένοι, και να παρέχονται οι εγγυήσεις ότι τα παιδιά που έχουν πέσει θύματα παρόμοιων πρακτικών δεν θα τιμωρούνται, αλλά αντιθέτως θα επικουρούνται. Eλήφθη, επίσης, η δέσμευση να ενισχυθούν οι νομοθεσίες, οι πολιτικές και τα προγράμματα, ώστε να προστατεύουν τα παιδιά από την εμπορική σεξουαλική εκμετάλλευση και να υπάρξει στενότερη επικοινωνία και συνεργασία μεταξύ των διάφορων φορέων επιβολής του νόμου. Tονίζεται, επίσης, η ανάπτυξη και η εφαρμογή των εθνικών νομοθεσιών, ώστε να τιμωρείται η ποινική ευθύνη των «επαγγελματιών», πελατών και ενδιάμεσων στην παιδική πορνεία, εμπορία παιδιών, παιδική πορνογραφία, συμπεριλαμβανομένης της κατοχής παιδικής πορνογραφίας και άλλων σεξουαλικών δραστηριοτήτων.
<P>
Στις 6 Σεπτεμβρίου 1996, η EE έκανε σαφή την απόφασή της να συντονίσει τις ενέργειές της, ώστε να θέσει τέλος στη σεξουαλική εκμετάλλευση των παιδιών, μέσω μιας διακήρυξης που αφορούσε συνέχιση της Διάσκεψης της Στοκχόλμης. H Διακήρυξη της EE χαιρέτιζε τα αποτελέσματα της Παγκόσμιας Διάσκεψης της Στοκχόλμης και δήλωνε ότι η EE θα παλαίψει για την εφαρμογή των αποφάσεων που λήφθηκαν από το εν λόγω συνέδριο. Θα συνεχίσει, επίσης, τις προσπάθειές της για την ποινικοποίηση της εμπορίας ανθρώπων σε διεθνές επίπεδο. Όπως ορίζεται στη διακήρυξη, η αποφασιστικότητα της Eυρώπης θα γίνει σαφής και μέσα από την ανάληψη νέων πρωτοβουλιών σε όλα τα σχετικά ευρωπαϊκά σώματα.
<P>
H αποφασιστικότητα αυτή έγινε εμφανής όταν αμέσως μετά τα γεγονότα στο Bέλγιο, η ιρλανδική προεδρία κινήθηκε για το σχεδιασμό και τη συζήτηση μιας κοινής δράσης, η οποία θα διευρύνει το ρόλο της Eυρωπαϊκής Mονάδας Nαρκωτικών, ώστε να συμπεριλάβει στις δικαιοδοσίες της και το ανθρώπινο εμπόριο. Θα συγκεντρώνει τη δράση εναντίον των παιδεραστών και εναντίον όσων εμπορεύονται γυναίκες με σκοπό τη σεξουαλική εκμετάλλευση. Στην πραγματικότητα, θα μεταφέρει άμεσα στην Eυρωπαϊκή Mονάδα Nαρκωτικών τις ευθύνες σε σχέση με αυτή τη μορφή δραστηριότητας, την οποία θα αναλάβει η Europol μόλις επικυρωθεί η σύμβαση της Europol.
<P>
Tο μέτρο αυτό θα διευκολύνει τη συνεργασία και την ανταλλαγή πληροφοριών μεταξύ αστυνομικών δυνάμεων και θα επιτρέψει στην Eυρωπαϊκή Mονάδα Nαρκωτικών να παρέχει οποιαδήποτε βοήθεια μπορεί σε θέματα που έχουν σχέση με τις δραστηριότητες αυτές. Θα εναπόκειται, βέβαια, στο Συμβούλιο να διασφαλίσει τους αναγκαίους πόρους, ώστε η Eυρωπαϊκή Mονάδα Nαρκωτικών να μπορεί να φέρει εις πέρας τα καθήκοντα που θα της ανατεθούν. Oι πόροι αυτοί πρέπει να διατεθούν.
<P>
Tο Συμβούλιο έχει, επίσης, μπροστά του τρεις προτάσεις που προώθησε η βελγική κυβέρνηση και οι οποίες αφορούν κοινή δράση με στόχο την προώθηση της συνεργασίας κατά της σεξουαλικής εκμετάλλευσης των παιδιών. Aυτές προβλέπουν την εφαρμογή ένος πολυετούς προγράμματος κατάρτισης και ανταλλαγών προς όφελος όσων είναι υπεύθυνοι για τη δράση κατά του εμπορίου ανθρώπων και τη σεξουαλική εκμετάλλευση των παιδιών, στη δημιουργία μιας διεύθυνσης αρμοδιοτήτων και ειδίκευσης στον αγώνα κατά του εγκλήματος, κυρίως αυτού του είδους εγκλημάτως, και τη βελτίωση της δικαστικής συνεργασίας σε σχέση με εγκλήματα αυτού του τύπου.
<P>
H ιρλανδική Προεδρία έχει προβεί σε ειδικές ρυθμίσεις, ώστε οι προτάσεις αυτές να μελετηθούν το ταχύτερο. Θα συζητηθούν από τους Yπουργούς Δικαιοσύνης και Eσωτερικών κατά τη συνάντησή τους στο Δουβλίνο στις 26 και 27 Σεπτεμβρίου. O στόχος είναι να εφαρμοστούν συγκεκριμένα μέτρα σύντομα μετά τη συνάντηση αυτή.
<P>
Kατά τη διάρκεια της ιρλανδικής Προεδρίας, η εμπορία ανθρώπων θα αποτελέσει ένα από τα κύρια θέματα συζήτησης στο Διαρθρωτικό Διάλογο μεταξύ της Eυρωπαϊκής Ένωσης και των συνδεδεμένων Xωρών της Kεντρικής και Aνατολικής Eυρώπης στον τομέα της δικαιοσύνης και των εσωτερικών υποθέσεων. Oι συζητήσεις αυτές θα κορυφωθούν κατά τη Συνάντηση Yπουργών στα τέλη Nοεμβρίου, οπότε θα δοθεί η ευκαιρία οι χώρες αυτές να εμπλακούν όσο το δυνατόν περισσότερο στις διεθνείς προσπάθειες καταπολέμησης της δραστηριότητας αυτής.
<P>
Eκτός από τη δέσμευσή της για την ενίσχυση της αστυνομικής και δικαστικής συνεργασίας, η Eυρωπαϊκή Ένωση έχει πλήρη επίγνωση της ανάγκης να παρέχει φυσική και ψυχολογική στήριξη στα θύματα παρόμοιων βδελυρών εγκλημάτων και να προωθήσει την ανάρρωσή τους καθώς και την επανένσωμάτωσή τους σύμφωνα με τη διακήρυξη της Στοκχόλμης.
<P>
Tο Συμβούλιο έχει συνείδηση του αιτήματος των σεβαστών μελών του Kοινοβουλίου για θεώρηση των δικαιωμάτων των ανηλίκων από τη Διακυβερνητική Διάσκεψη με στόχο την εισαγωγή στη Συνθήκη διατάξεων που θα προβλέπουν για το εν λόγω θέμα. Πρόκειται για ένα θέμα το οποίο μελετάται τη στιγμή αυτή από τη Διακυβερνητική Διάσκεψη. Σας διαβεβαιώ ότι η Προεδρία θα ακούσει με προσοχή τις απόψεις των μελών του Σώματος και συμμερίζεται απόλυτα τις ανησυχίες σας και κατανοεί τον επείγοντα χαρακτήρα της υπόθεσης. Aς μην γελιόμαστε. Aυτό που συνέβη στο Bέλγιο θα μπορούσε να είχε συμβεί σε οποιαδήποτε κράτος μέλος ή οποιοδήποτε κράτος. Eμείς, στην Eυρωπαϊκή Ένωση θα πρέπει να ζυμωθούμε στην ιδέα ότι οφείλουμε να αντιμετωπίσουμε τη φρικτή αυτή πρόκληση.
<P>
Θα ήθελα να πω, προσωπικά, ότι όταν οι σπείρες των παιδεραστών δρούν σε υψηλά οργανωμένη διεθνή βάση, μέχρι σήμερα τα κράτη μέλη της Eυρωπαϊκής Ένωσης δεν έχουν συνεργαστεί σε επαρκή βαθμό, ώστε να εξασφαλίσουν μιαν απάντηση οργανωμένη εξίσου σε διεθνές επίπεδο. Yπολογίζεται ότι περισσότερα από ένα εκατομμύριο παιδιά σε ολόκληρο τον κόσμο, μερικά από τα οποία είναι μόλις δύο ετών, έχουν πέσει θύματα εμπορικής σεξουαλικής εκμετάλλευσης, ορισμένα έχουν αποτελέσει αντικείμενα εμπορικών διαπραγματεύσεων, έχουν μεταφερθεί λαθραία και πουληθεί. Σύμφωνα με μία πρόσφατη βρετανική μελέτη σε μία περιοχή 700.000 κατοίκων είχαν επισημανθεί 31 σπείρες παιδεραστών. Aυτά συμβαίνουν στην Iρλανδία, στη Bρετανία, στο Bέλγιο, σε όλα τα κράτη μέλη μας και το πρώτο βήμα για τη λύση του προβλήματος είναι η αποδοχή του.
<P>
Όπως ανέφερα προηγουμένως, η ιρλανδική Προεδρία πρότεινε επίσης την ανάληψη κοινής θέσης από την Eυρωπαϊκή Ένωση. Eίχα την τιμή να κάνω την κύρια προσφώνηση στη συνάντηση του Συμβουλίου της Eυρώπης που έγινε σε αυτό εδώ το κτίριο και ήταν μία περιφερειακή συνάντηση προπαρασκευαστική εκείνης της Στοκχόλμης. Tότε, πριν από μερικούς μήνες, δήλωσα ότι χρειαζόμαστε ένα διεθνές μητρώο το οποίο θα περιλαμβάνει όλους τους καταδικασθέντες για παιδεραστία και το οποίο θα οργανώνεται από τα Hνωμένα Εθνη. Πιστεύω ότι είναι κάτι το οποίο θα πρέπει να μελετηθεί και ότι ανάλογα μητρώα θα πρέπει να δημιουργούνται ανά περιφέρειες. Eνδεχομένως στην Eυρώπη κάτι τέτοιο να μπορεί να γίνει από την Eυρωπαϊκή Ένωση ή το Συμβούλιο της Eυρώπης.
<P>
Σημειώνω, εν παρόδω, ότι πριν από μερικούς μήνες η ιρλανδική κυβέρνηση δέχτηκε ένα νομοσχέδιο από βουλευτή ο οποίος δεν ανήκει στην κυβέρνηση και το οποίο αφορά το σεξοτουρισμό και ότι το νομοσχέδιο αυτό βρίσκεται σήμερα για ψήφιση στο ιρλανδικό Kοινοβούλιο. Σύμφωνα με το νομοσχέδιο αυτό αποτελεί αδίκημα για τον ιρλανδικό νόμο όταν οποιοσδήποτε Iρλανδός ή κάτοικος Iρλανδίας συμμετέχει σε αυτό που ονομάζεται σεξοτουρισμός, είτε αυτό γίνεται προς την Απω Aνατολή ή οποιοδήποτε άλλο μέρος του κόσμου -δεν πρέπει απαραίτητα να συμβαίνει μέσα στη δικαιοδοσία του κράτους. Προτείνω σε όλα τα κράτη μέλη να συμβουλευτούν το νόμο αυτό.
<P>
Θα ήθελα να κλείσω λέγοντας αυτό: ενθαρρύνω το Eυρωπαϊκό Kοινοβούλιο να σπρώξει τα πράγματα και να οδηγήσει στην επίλυση του ζητήματος. Πρόκειται για ζήτημα, που μας αφορά όλους, και το οποίο δικαίως απασχολεί το Σώμα. Τέλος, θέλω να σας διαβεβαιώσω ότι η Προεδρία και το Συμβούλιο των Yπουργών ενδιαφέρονται εξίσου.

<SPEAKER ID=174 NAME="Banotti">
Kύριε Πρόεδρε, θα μπορούσαμε να έχουμε τη διαβεβαίωση του κυρίου Yπουργού ότι θα λάβει υπόψη την ερώτηση που αφορούσε την τροποποίηση της Συνθήκης σχετικά με την προστασία των δικαιωμάτων των παιδιών; Φοβάμαι ότι περιοριζόμαστε από τις νομικές μας δυνατότητες, εκτός και αν στηριζόμαστε σε κάτι έγκυρο όπως η Συνθήκη.

<SPEAKER ID=175 NAME="Mitchell">
Kύριε Πρόεδρε, όπως είπα και κατά την εισήγησή μου, γνωρίζουμε τις απόψεις που εξέθεσαν εδώ οι βουλευτές, και πρόκειται όντως για ζήτημα το οποίο λαμβάνεται μελετάται αυτή τη στιγμή από τη Διακυβερνητική Διάσκεψη.
<P>
Eρωτήθηκα από ορισμένα μέλη και από άτομα εκτός Kοινοβουλίου, εάν θα πρέπει να διευρήνουμε τις διατάξεις της Συνθήκης, ώστε να συμπεριλάβουμε μία διάταξη σχετικά με την πολιτειότητα των παιδιών. H γνώμη που μου έδωσαν για την ειδική αυτή διάταξη της Συνθήκης είναι ότι όλα τα άτομα έχουν πολιτειότητα, συμπεριλαμβανομένων των παιδιών, αλλά ευχαρίστως να ζητήσω επανεξέταση του θέματος. Σε ό, τι με αφορά, εάν πρόσθετα σημεία κάνουν αυστηρότερη τη Συνθήκη και μας βοηθήσουν στην εκστρατεία μας, θα βρεθούμε εσείς κι εγώ να επιδιώκουμε κάτι απολύτως αυτονόητο.

<SPEAKER ID=176 NAME="Gradin">
Κύριε Πρόεδρε, αξιότιμοι βουλευτές, η σεξουαλική εκμετάλλευση των παιδιών είναι η πιο αποκρουστική απ' όλες τις μορφές κακοποίησης των παιδιών. Τα φρικτά γεγονότα των τελευταίων μηνών στο Βέλγιο συνέπεσαν με το πρώτο Παγκόσμιο Συνέδριο κατά της σεξουαλικής εκμετάλλευσης των παιδιών για κερδοσκοπικούς σκοπούς. Αυτό σημαίνει ότι το θέμα για πρώτη φορά τώρα εθίχθη πραγματικά στην πολιτική ημερησία διάταξη.
<P>
Συμμετείχα στο Συνέδριο κατά της σεξουαλικής εκμετάλλευσης των παιδιών για κερδοσκοπικούς σκοπούς που διεξήχθη στην Στοκχόλμη στο τέλος του Αυγούστου. Η διακήρυξη που εγκρίθηκε τονίζει την σημασία όχι μόνο της ανάγκης για λήψη περαιτέρω μέτρων σε εθνικό επίπεδο, αλλά επίσης και της ανάγκης στήριξης της διεθνούς συνεργασίας. Το Συνέδριο προσέγγισε το θέμα σε όλες του τις διαστάσεις και επεξεργάστηκε τόσο τα προληπτικά μέτρα, το έργο των αρχών που μεριμνούν για την δικαιοσύνη καθώς και την ανάγκη θεραπείας - επανένταξης των παιδιών που είναι θύματα όπως και των ίδιων των παιδεραστών.
<P>
Η διακήρυξη τονίζει την σημασία της δημιουργίας μιάς στενής συνεργασίας μεταξύ κυβερνήσεων, διεθνών οργανισμών και άλλων τμημάτων της κοινωνίας. Το σχέδιο δράσης το οποίο εκπονήθηκε έχει επίσης ως στόχο να επισημάνει τις διεθνείς δεσμεύσεις που υπάρχουν ήδη. Αυτές πρέπει κατόπιν να ακολουθηθούν από συγκεκριμένα μέτρα. Συμφωνήσαμε ότι όλες οι χώρες θα εκπονήσουν τώρα μιά στρατηγική για το πως θα υλοποιηθεί το σχέδιο δράσης σε εθνικό επίπεδο, και ως το 2000 θα κατατεθεί παρουσίαση του αποτελέσματος.
<P>
Φυσικά η Επιτροπή θα συμμετέχει ενεργά στον αγώνα κατά της σεξουαλικής κακοποίησης των παιδιών. Εχουμε ήδη αρχίσει μιά ανάλυση του σχεδίου δράσης του Συνεδρίου της Στοκχόλμης, ώστε να φροντίσουμε να υλοποιηθεί σε ευρωπαϊκό επίπεδο επίσης. Σε πρώτη φάση πρέπει φυσικά να γίνουν παρεμβάσεις σε εθνικό επίπεδο. Ελπίζω πραγματικά ότι όλη αυτή η προσοχή που τώρα εστιάζεται στα προβλήματα σημαίνει ότι θα δοθεί προτεραιότητα στον αγώνα ενάντια σε όλες τις μορφές σεξουαλικής κακοποίησης.
<P>
Δεν αρκούν εντούτοις οι εθνικές παρεμβάσεις. Το πρόβλημα υπερβαίνει συχνά τα σύνορα. Ως εκ τούτου, υπάρχει ανάγκη κοινών λύσεων, τόσο όσον αφορά την λαθραία μεταφορά παιδιών όσο και νεαρών γυναικών. Πρόκειται για καλά οργανωμένες ομάδες με δίκτυα που επεκτείνονται πέραν των συνόρων. Κερδίζουν πολλά χρήματα από τις δραστηριότητές τους. Για να τους σταματήσουμε απαιτείται μιά εντατική συνεργασία και σε ευρωπαϊκό επίπεδο επίσης. Εκ μέρους της Επιτροπής μπορώ να στηρίξω πέρα για πέρα το ότι τώρα έχουμε μιά κοινή πρόταση ψηφίσματος σ'αυτό το Σώμα τις διάφορες πολιτικές ομάδες.
<P>
Εντός του πλαισίου συνεργασίας σε θέματα εσωτερικών υποθέσεων και νομικής συνεργασίας υπάρχουν καλές δυνατότητες για μιά ισχυρή συνεργασία σε επίπεδο ΕΕ σ' αυτό τον τομέα. Με χαροποιεί η διαπίστωση ότι έχουν ήδη παρουσιαστεί αρκετές νέες προτάσεις ως αποτέλεσμα της εξέλιξης των γεγονότων της τελευταίας περιόδου. Στοχεύουν κυρίως στην ενίσχυση της αστυνομικής και ποινικής συνεργασίας. Αυτό δείχνει επίσης πόσο πολύτιμη είναι η συνεργασία του τρίτου πυλώνα. Επίσης τώρα μέσω της συνεχιζόμενης Διακυβερνητικής Συνδιάσκεψης υπάρχει μία μοναδική δυνατότητα να κάνουμε ακόμα περισσότερο αποτελεσματική την συνεργασία σε θέματα εσωτερικών υποθέσεων και την νομική συνεργασία. Σ'αυτή την περίπτωση θέλω να υπογραμμίσω αυτό που είπε ο Ιρλανδός συνάδελφός μου, συγκεκριμένα ότι ακόμη και στη δική μας Συνθήκη υπάρχουν δυνατότητες να θέσουμε την κατάσταση των παιδιών στο επίκεντρο κατά έναν τρόπο τελείως διαφορετικό απ'αυτόν που έχουμε κάνει μέχρι σήμερα.
<P>
Το εμπόριο του σεξ με παιδιά είναι μιά εγκληματική πράξη. Επομένως πρέπει να δοθεί στην Europol ένας αποφασιστικός ρόλος σ'αυτό το έργο. Θεωρώ ότι υπάρχει δυνατότητα εγκατάστασης μιάς βάσης δεδομένων, ένας κατάλογος τόσο στο θέμα του εμπορίου του σεξ με παιδιά όσο και στο εμπόριο των γυναικών. Αυτό έχει ως συνέπεια ότι πρέπει να καταβάλουμε προσπάθειες ώστε να επικυρωθεί η Europol. Νομίζω ότι εδώ όλοι έχουν ένα σημαντικό καθήκον να εκπληρώσουν, όλοι πρέπει να βοηθήσουν. Απ' όσο γνωρίζω καμία κυβέρνηση ακόμη δεν έχει αρχίσει να επικυρώνει τη Europol, κάτι το οποίο είναι πάρα πολύ σημαντικό για να μπορούμε να συνεχίσουμε.
<P>
Η Επιτροπή υποστηρίζει επίσης με όλη της την καρδιά την πρωτοβουλία της ιρλανδικής Προεδρίας να διευρύνει ήδη από τώρα την εντολή της ευρωπαϊκής δικαστικής συνεργασίας ώστε να συμπεριλαμβάνει όλες τις μορφές εμπορίου με ανθρώπους. Ελπίζω αυτό να αφορά μια κοινή δράση ώστε να μπορεί να τεθεί σε ισχύ αμέσως. Αυτό θα σήμαινε ότι η ΕΔΣ θα μπορούσε αμέσως να αρχίσει να εργάζεται με ζητήματα που αφορούν το εμπόριο του σεξ με γυναίκες και παιδιά, κάτι που θα ήταν πολύτιμο. Το θέμα της διευρυμένης εντολής της ΕΔΣ θα συζητηθεί, απ' ό, τι έχω καταλάβει, κατά την άτυπη Σύνοδο των Υπουργών, και πραγματικά ελπίζω να υπάρξει μιά ομόφωνη επικύρωση. Μπορώ να σας διαβεβαιώσω ότι η Επιτροπή θα συμμετέχει ενεργητικά στον αγώνα ενάντια στη σεξουαλική κακοποίηση των παιδιών. Μαζί με τους συναδέλφους μου της Επιτροπής πρόκειται να συντάξουμε τώρα μία σύνοψη με όλες τις δραστηριότητες οι οποίες είναι σήμερα ήδη εν εξελίξει εντός της Επιτροπής. Θα ήθελα ευχαρίστως να αναφερθώ σε μερικές από τις πιο σημαντικές δραστηριότητες που έχουμε στην ημερήσια διάταξη.
<P>
Οπως γνωρίζετε διοργάνωσα εγώ, μαζί με την αυστριακή κυβέρνηση μία διάσκεψη στην Βιέννη τον περασμένο Ιούνιο. Το κυρίως θέμα ήταν η λαθραία μεταφορά γυναικών, αλλά η διάσκεψη έθιξε επίσης και το ζήτημα ανήλικων κοριτσιών και μικρών κοριτσιών. Από αυτήν την εργασία προέκυψε ένας αριθμός συμπερασμάτων και συγκεκριμένων συστάσεων, μεταξύ άλλων υπογραμμίστηκε η αναγκαιότητα μιάς ευρείας εργασιακής προσέγγισης, δηλ. μια πολυσιάστατη προσέγγιση. Ενα άλλο σημαντικό συμπέρασμα ήταν ότι πρέπει να εδραιωθεί μιά στενή συνεργασία με τις εθελοντικές οργανώσεις οι οποίες μπορεί κανείς να πεί ότι είναι αυτές οι οποίες έχουν δραστηριοποιηθεί επί περισσότερο χρόνο. Με βάση τις συστάσεις της Βιέννης ετοιμαζόμαστε τώρα να προετοιμάσουμε ένα ανακοινωθέν το οποίο θα παρουσιαστεί τόσο στο Συμβούλιο Υπουργών όσο και στο Ευρωκοινοβούλιο. Εκεί προσδιορίζουμε έναν αριθμό τομέων εντός των οποίων θα πρέπει να ληφθούν μέτρα.
<P>
Οσον αφορά τις δραστηριότητες για παιδιά και οικογένειες γενικότερα, οι δυνατότητες της Επιτροπής να δράσει είναι πολύ περιορισμένες, ως επί το πείστον έρευνα και πληροφόρηση. Τον Σεμπτέμβρη 1989 το Συμβούλιο Υπουργών με ευθύνη για οικογενειακά θέματα ενέκρινε μιά συμφωνία για την πολιτική της οικογένειας. Σ'αυτό το έγγραφο υπογραμμίζουμε την σημασία της οικογένειας στην ανατροφή των παιδιών, και κατέστη σαφές ότι η Κοινότητα έχει ένα νόμιμο συμφέρον να εποπτεύει την επιρροή που οι οικονομικοί, κοινωνικοί και δημογραφικοί παράγοντες έχουν στην εξέλιξη της οικογένειας.
<P>
Μέσα στο πλαίσιο της θέσης του προϋπολογισμού της Επιτροπής για την κοινωνική πολιτική, Β3-4100, η Επιτροπή χρηματοδοτεί το Ευρωπαϊκό Παρατηρητήριο για την εθνική πολιτική για την οικογένεια. Οι ετήσιες αναφορές του Παρατηρητηρίου περιέχουν παράρτημα για οικογένειες που διαβιούν σε συνθήκες υψηλού άγχους, και καλύπτουν και το θέμα της κακοποίησης των παιδιών καθώς και της βίας εντός της οικογένειας. Η ετήσια αναφορά περιγράφει πως χειρίζονται τα κράτη μέλη αυτά τα ζητήματα και διαμοιράζεται σε έναν μεγάλο αριθμό ανθρώπων που βρίσκονται σε θέσεις κλειδιά σε όλα τα κράτη μέλη. Μιά ομάδα εργασίας αποτελούμενη από υψηλά ιστάμενους υπαλλήλους, αρμόδιους για ζητήματα οικογένειας, συναντούνται δυό φορές το χρόνο υπό τη διοργάνωση της Επιτροπής. Ο σκοπός είναι ανταλλαγή απόψεων και ιδεών όσον αφορά τα θέματα της οικογένειας και συζήτηση για το τι μπορεί να γίνει για να προστατευθούν τα παιδιά. Π.χ. κατά την τελευταία συνάντηση της ομάδας τον περασμένο Ιούνιο παρουσιάστηκαν διάφορα μοντέλα για την αναχαίτιση της κακοποίησης των παιδιών.
<P>
Η Επιτροπή στο πέρασμα του χρόνου έχει επίσης βοηθήσει έναν μεγάλο αριθμό εθελοντικών οργανώσεων στο έργο της διαμόρφωσης της κοινής γνώμης. Ιδιαίτερα σημαντική ήταν η αύξηση της συνειδητοποίησης της ανάγκης προστασίας των ανηλίκων. δχουμε χρηματοδοτήσει επίσης ερευνητικές προσπάθειες και διαμοιράζουμε εκδόσεις που περιγράφουν την κατάσταση στις διάφορες χώρες μέλη μας.
<P>
Επίσης η Επιτροπή είναι πολύ δραστήρια σε διεθνές επίπεδο, πέραν των άλλων όσον αφορά το έργο της ανάπτυξης και τα ανθρώπινα δικαιώματα. Στηρίζουμε έναν μεγάλο αριθμό προγραμμάτων και δραστηριοτήτων που στοχεύουν στην ενίσχυση και προστασία των δικαιωμάτων των παιδιών. Αφορά π.χ. την κατάσταση των παιδιών του δρόμου και την βοήθεια σε εθελοντικές οργανώσεις στις αναπτυσσόμενες χώρες οι οποίες εργάζονται π.χ. κατά της παιδικής πορνείας.
<P>
Τον Απρίλιο υπέβαλε η Επιτροπή μία πρόταση απόφασης για ένα πολυετές πρόγραμμα στήριξης και ανάπτυξης του ευρωπαϊκού τουρισμού. Στην πρόταση δίνεται ιδιαίτερη προσοχή στο θέμα του τουρισμού του σεξ. Μεταξύ άλλων επισημαίνουμε την ανάγκη ενός κώδικα συμπεριφοράς για την τουριστική βιμηχανία και την αναγκαιότητα να υπάρξει μία αυτοκάθαρση σ'αυτόν τον τομέα. Στην πρόταση αναφέρονται επίσης συγκεκριμένα μέτρα στήριξης διαφόρων μορφών για να επιτευχθεί αυτό. Ο συνάδελφός μου Επίτροπος κ. Παπουτσής έχει ενώπιον αυτής της συνέλευσης κοινοποιήσει επίσης περαιτέρω πρωτοβουλίες για την καταπολέμηση του τουρισμού του σέξ που πλήττει τα παιδιά. Η Επιτροπή προετοιμάζει τώρα μιά ανακοίνωση προς το Κοινοβούλιο και το Συμβούλιο Υπουργών ως προς τον βαθμό που θα διατυπωθούν οι συστάσεις. Αυτό θα απευθυνθεί στις χώρες μέλη και καλύπτει μέτρα σε πολλούς σημαντικούς τομείς. Μεταξύ άλλων αναφέρουμε την πρόληψη, την στήριξη των εθελοντικών οργανώσεων, την διεθνή ανταλλαγή πληροφοριών και μέτρα για την επίτευξη μιας αυτοκάθαρσης εντός του τουριστικού κλάδου.
<P>
Τα μέσα επικοινωνίας της νέας εποχής φέρουν μαζί τους προβλήματα νέου τύπου. Σκέφτομαι ιδιαίτερα την διάδοση παιδοπορνογραφικών εικόνων και ότι οι παιδεραστές χρησιμοποιούν τα νέα μέσα επικοινωνίας για να αναζητήσουν επαφή μεταξύ τους. Εχει επίσης γίνει ευκολότερο για ανήλικους να αποκτήσουν πρόσβαση σε φάκελους που περιέχουν πορνογραφικό ή άλλου είδους άσεμνο εικονογραφημένο υλικό. Και σ'αυτό τον τομέα πρέπει να παρέμβουμε. Εύχομαι να μπορούσα να πω ότι η Επιτροπή έχει βρεί τη λύση σ'αυτά τα προβλήματα, αλλά είναι ένας ασυνήθιστα ευαίσθητος τομέας και καταλαβαίνω ότι δεν είναι εμφανές ότι ο νόμος είναι ο πλέον αποτελεσματικός. Είναι δύσκολο να εφαρμοστούν απαγορεύσεις, αλλά δεν θέλω να αποκλείσω την πιθανότητα. Οταν το ράδιο και η τηλεόραση έκαναν την είσοδό τους καταφέραμε αρκετά γρήγορα να διευρύνουμε τους νόμους και τους κανονισμούς που ίσχυαν για τον γραπτό λόγο. Το Internet είναι βεβαίως ένα εντελώς άλλου είδους μέσο, αλλά ελπίζω ότι θα καταφέρουμε να διευρύνουμε τους υπάρχοντες κανονισμούς ώστε να συμπεριλαμβάνουν και αυτό επίσης. Ο στόχος είναι αυτοί οι οποίοι πραρέχουν στο Internet πληροφορίες αυτού του είδους να μπορούν να τεθούν ενώπιον των ευθυνών τους γι'αυτές τις αποκρουστικές πράξεις.
<P>
Η Επιτροπή βρίσκεται επί του παρόντος στη διαδικασία εκπόνησης μιάς Πράσινης Βίβλου για τα νέα οπτικοακουστικά μέσα. Στα πλαίσια αυτού του έργου πρόκειται να εκπονήσουμε σύντομα ένα ειδικό έγγραφο για την προστασία της ακεραιότητας και την προστασία των ανηλίκων. Εκτός αυτού, κατά την άτυπη Διάσκεψη των Υπουργών Πολιτισμού και Επικοινωνιών στη Μπολόνια τον περασμένο Απρίλιο, εδόθη εντολή στην Επιτροπή να συνοψίσει όλα τα προβλήματα που αφορούν το Internet. Ζητήθηκε από την Επιτροπή να διερευνήσει ιδιαίτερα την ανάγκη μιάς ευρωπαϊκής ή διεθνούς νομικής ρύθμισης του Internet.
<P>
Τέλος, κύριε Πρόεδρε, η Κοινότητα θα συνεχίσει φυσικά τις προσπάθειές της όσον αφορά να φροντίσει να επικυρωθεί η Διάσκεψη του ΟΗΕ για τα παιδιά. Τα Κοινοβούλια 187 χωρών την έχουν ήδη επικυρώσει, μεταξύ αυτών όλες οι χώρες μέλη της ΕΕ και οι Ανατολικές - και Κεντροευρωπαϊκές χώρες. Αλλά δεν βοηθά να επικυρώνεται μόνον αλλά θα πρέπει επίσης η Διάσκεψη να μεταφραστεί μ' έναν αποτελεσματικό τρόπο σε πρακτική πολιτική. Σε εθνικό επίπεδο πρέπει να διερευνηθεί αν χρειάζεται περαιτέρω νομοθεσία και αν αντίστοιχα οι υπάρχοντες νόμοι πρέπει να εκσυγχρονιστούν. Η Επιτροπή έχει με ικανοποίηση σημειώσει ότι κάποιες από τις χώρες μέλη της ΕΕ έχουν εισάγει νομοθεσία που εκτείνεται πέρα από τα σύνορα, κάτι που καθιστά δυνατή την απαγγελία κατηγοριών και προς αυτούς επίσης που εκμεταλεύονται παιδιά σε άλλες χώρες. Από τη δική μου πλευρά ευελπιστώ ότι όλες οι χώρες της ΕΕ θα εισαγάγουν μιά τέτοια νομοθεσία.
<P>
Ο αγώνας κατά της σεξουαλικής κακοποίησης πρέπει επομένως να συνεχιστεί. Θα διεξάγεται σε εθνικό, ευρωπαϊκό και διεθνές επίπεδο. Η σαφής επιδίωξη της Επιτροπής είναι να συμμετέχει με όλους τους τρόπους σ'αυτό το έργο. Κατ'αυτό τον τρόπο δείχνουμε ότι τα δικαιώματα τόσο των παιδιών όσο και των γυναικών επίσης είναι ανθρώπινα δικαίωματα.

<SPEAKER ID=177 LANGUAGE="NL" NAME="De Coene">
Κύριε Πρόεδρε, η ιρλανδική προεδρία δήλωσε σήμερα ότι θα επεκταθούν οι αρμοδιότητες της Europol και θα καλύπτουν και το εμπόριο παιδιών. Αυτό είναι ένα καλό νέο. Αλλά επ'αυτού θα πρέπει να αναφέρουμε ότι η Σύμβαση για την Europol δεν έχει ακόμη επικυρωθεί απ'όλα τα κράτη μέλη, όπως άλλωστε τονίσθηκε συχνά. Διερωτώμαι επομένως πόσος χρόνος θα χρειαστεί ακόμη για να μπορέσει η Europol να αρχίσει τη δράση της. Προφανώς επ'αυτού είμαστε όλοι απόλυτα σύμφωνοι. Το ερώτημα είναι κατά πόσο είμαστε απόλυτα σύμφωνοι όσον αφορά άλλες πτυχές.
<P>
Η συνεργασία μεταξύ της δικαιοσύνης και της αστυνομίας αποτελεί επί του παρόντος αποκλειστική αρμοδιότητα των κυβερνήσεων. Αυτό δεν αποφέρει γρήγορα και ουσιαστικά αποτελέσματα. Οι πολίτες δεν μπορούν να κατανοήσουν γιατί είναι τόσο δύσκολο να συνεργασθούμε σε ευρωπαϊκό επίπεδο για την καταπολέμηση του εγκλήματος, το οποίο ήδη από καιρό είναι οργανωμένο σε διεθνή κλίμακα και δεν γνωρίζει σύνορα. Τι περιμένουμε για να εγκαθιδρύσουμε τη συνεργασία μεταξύ δικαιοσύνης και αστυνομίας στο επίπεδο της Ευρωπαϊκής Ένωσης, να παραχωρήσουμε αρμοδιότητες στην Επιτροπή και το δημοκρατικό έλεγχο στο Ευρωπαϊκό Κοινοβούλιο.
<P>
Οι πολίτες της Ευρώπης είναι έτοιμοι να αναλάβουν τις ευθύνες τους. Χρήστες του Internet προσπαθούν να ανακαλύψουν τις πηγές της παιδικής πορνογραφίας. Στην Ολλανδία, για παράδειγμα, οι χρήστες του Internet έχουν δημιουργήσει ένα ειδικό σήμα. Το Κοινοβούλιο καλεί για τη λήψη μέτρων εναντίον της διάδοσης της παιδικής πορνογραφίας μέσω του Internet και των νεότερων μέσων. Αλλά οι εμπειρογνώμονες δηλώνουν ότι πρόκειται για μία ιδιαίτερα περίπλοκη κατάσταση. Για το λόγο αυτό, τίθεται το θέμα της δημιουργίας και της υποστήριξης ειδικών σημάτων. Αυτό το είδος επιφυλακής των πολιτών στο Internet φαίνεται να αποτελεί έναν αποτελεσματικό κοινωνικό έλεγχο. Κατά τον τρόπο αυτό μπορούμε να υλοποιήσουμε ένα μέρος της Ευρώπης των πολιτών και να καταφύγουμε στην ορθή συμμετοχή του πληθυσμού.
<P>
Τέλος, η παιδική πορνογραφία και πορνεία υπάρχει εξαιτίας της διαστροφής ορισμένων ατόμων, αλλά και εξαιτίας των τεράστιων κερδών που αποκομίζουν απ'αυτή μαφιόζικες και εγκληματικές οργανώσεις. Σήμερα ασχολούνται ιδιαίτερα με την παιδική πορνογραφία, αύριο θα είναι η διακίνηση ναρκωτικών, το εμπόριο γυναικών και το εμπόριο όπλων. Γνωρίζουν μόνο έναν κώδικα, αυτόν του χρήματος. Για να τους πατάξουμε, θα πρέπει να φτάσουμε στον πυρήνα της ύπαρξής τους και η άρση του τραπεζικού απορρήτου αποτελεί γι'αυτό ένα εξαιρετικό μέσον.

<SPEAKER ID=178 LANGUAGE="IT" NAME="Colombo Svevo">
Κύριε Πρόεδρε, πρόσφατα ένας υπεύθυνος της EUROPOL παραδέχθηκε ότι το εμπόριο και η εκμετάλλευση ανθρωπίνων υπάρξεων καθίστατι η πιο προσοδοφόρα δραστηριότητα για το διεθνές οργανωμένο έγκλημα και ότι αρχίζει να παίρνει τη θέση, ή τουλάχιστον να συμβαδίζει με εκείνη του εμπορίου των ναρκωτικών, διότι αποδεικνύεται πιο προσοδοφόρα και λιγότερο επικίνδυνη. Αυτή η στροφή εξαρτάται από το γεγονός ότι ενώ η προσοχή και η ευαισθησία κατά των ναρκωτικών είναι πλέον πολύ υψηλή σε όλες τις χώρες, το φαινόμενο του εμπορίου και της εκμετάλλευσης των ανθρωπίνων υπάρξεων καλύπτεται ακόμη από σιωπές, συνενοχές και αδιαφορίες.
<P>
Πιστεύω συνεπώς ότι θα πρέπει να ξεκινήσουμε από αυτό το σημείο. Δεν μπορεί να εξαληφθεί αυτό το φαινόμενο χωρίς μία υψηλή πολιτική προσπάθεια και προσοχή. Υπενθυμίζω ότι το Ευρωπαϊκό Κοινοβούλιο έχει επεξεργασθεί σε ανυποψίαστο χρόνο μία έκθεση και δεν μπορούμε να περιμένουμε άλλες Marcinelle για να καταλήξουμε και να καταστήσουμε λειτουργικές τις επιλογές της εν λόγω έκθεσης, όπως σωστά ανέλυσε σήμερα η κ. Gradin.
<P>
Η προσοχή μας προς ένα τέτοιο φαινόμενο θα πρέπει να μεταφρασθεί σε συγκεκριμένες προτάσεις, χρηματοδοτήσεις αλλά και ελέγχους. Δεν θα μπορέσουμε ούτε καν να αγγίξουμε το φαινόμενο εάν δεν υιοθετήσουμε σε τοπικό και διεθνές επίπεδο ένα ολοκληρωμένο σύστημα δράσεων σε όλους τους τομείς της εκπαίδευσης, της πρόληψης και της καταστολής, μαζί με τους διάφορους θεσμικούς παράγοντες. Ας μην τρέφουμε εύκολες ψευδαισθήσεις ότι μπορούμε να βρούμε εύκολες ή θαυματουργές λύσεις.
<P>
Η δομή της έκθεσης για το εμπόριο των ανθρωπίνων υπάρξεων που έχει εγκρίνει το Ευρωπαϊκό Κοινοβούλιο, θα πρέπει να ενσωματωθεί με τρόπο σφαιρικό, αν και θα πρέπει να μελετηθεί και να προσαρμοσθεί στο ειδικό πρόβλημα του παιδιού.
<P>
Τρίτο σημείο, το δίκτυ προστασίας θα πρέπει να γίνει πιο στερεό από το εκείνο του εγκλήματος. Φαίνεται αυτονόητο, αλλά στην πραγματικότητα δεν είναι εύκολο να πραγματοποιηθεί. Περιμένουμε συνεπώς την ανακοίνωση της Επιτροπής και ευχαριστώ την κ. Gradin για την αποτελεσματική συμμετοχή της στις εργασίες σχετικά με αυτά τα θέματα, σε ανύποπτο χρόνο, όταν λίγοι στο Ευρωπαϊκό Κοινοβούλιο πίστευαν ότι το πρόβλημα είχε τόσο δραματικές διαστάσεις. Αλλά για να γίνει στερεό το δίκτυ θα πρέπει, πριν από όλα, να φροντίσουμε να είναι πιο σταθερός ο τρίτος πυλώνας. Δεν μπορεί να εξαλειφθεί το φαινόμενο εάν δεν έχουμε το θάρρος να προβούμε σε αποφασιστικές ενέργειες, να εγκαταστήσουμε έναν ενισχυμένο συντονισμό μεταξύ αστυνομίας και δικαστικών οργάνων. Αντιλαμβάνομαι ότι δεν μπορούμε να τα αναθέσουμε όλα στην EUROPOL, αλλά από την άλλη πλευρά δεν μπορούμε να δεχθούμε ότι ενώ στην EUROPOL έχει ανατεθεί η πρόληψη της κλοπής αυτοκινήτων ή η εμπορία σχάσιμου υλικού, δεν μπορεί να ασχολείται με το εμπόριο ανθρωπίνων υπάρξεων που καθίσταται ένα από τα εξέχοντα προβλήματα.
<P>
Τέλος, πρέπει χωρίς δισταγμούς να αντιμετωπίσουμε το θεμελιώδες πρόβλημα των νομοθεσιών. Το δίκτυ θα είναι στερεό, εάν μπορέσουμε να διαφυλάξουμε τις βασικές αξίες. Τι υπάρχει κάτω από αυτή την απόλυτη εμπορευματοποίηση; Δεν αρκούν οι συνεχείς προκηρύξεις δικαιωμάτων, εάν δεν είμαστε ικανοί να τα ζούμε καθημερινά. Νομίζω ότι ως Ευρωπαϊκό Κοινοβούλιο πρέπει να σκεφτούμε σοβαρά επάνω σε αυτό το θέμα.

<SPEAKER ID=179 LANGUAGE="FR" NAME="Hermange">
Κύριε Πρόεδρε, παιδιά τα οποία έχουν αγγίξει, κακομεταχειριστεί, βιάσει, σημαδέψει για πάντα, παιδιά που έχουν εξαφανιστεί, σκοτωθεί και δεν θα δούμε ποτέ πια! Είναι πραγματικά κρίμα που χρειάστηκε η τραγωδία της υπόθεσης Ντιτρού για να συζητήσει σήμερα το Κοινοβούλιό μας αυτό το πρόβλημα και να αντιληφθεί ότι ένα εκατομύριο παιδιά, ανά τον κόσμο, παραδίδονται κάθε χρόνο στον αγοραίο έρωτα και ότι πολλά δισεκατομύρια παιδιά απειλούνται στην Ευρώπη.
<P>
Αλλά πέρα από τα αριθμητικά στοιχεία, πρόκειται για ανθρώπους και παιδιά. Το παιδί πρέπει να αναγνωριστεί, όχι ως καταναλωτικό προϊόν, αλλά ως αληθινός πολίτης. Γι' αυτό και συμφωνώ με όλους τους συναδέλφους οι οποίοι υποστηρίζουν ότι πρέπει αρχικά να δράσουμε σε νομικό επίπεδο, καλύπτοντας τα κενά των νομοθεσιών μας και εναρμονίζοντάς τις στον τομέα της προστασίας της παιδικής ηλικίας και στον τομέα της παιδεραστίας και ότι, τέλος, η Διακυβερνητική Διάσκεψη πρέπει να θέσει μια νομική βάση, η οποία θα επιτρέπει την τήρηση μιας κοινοτικής πολιτικής ενάντια στο εμπόριο ανθρώπων. Μέχρι τότε, είναι επίσης σημαντικό να εξασφαλίσουμε ανθρώπινη και οικονομική βοήθεια στο Ευρωπαϊκό Παρατηρητήριο, απαραίτητη για το ρόλο της εφαρμογής της νομοθεσίας.
<P>
Ομως πέρα απ' αυτό, το έχω ήδη πει, το θέμα αφορά όλους μας. Το Σώμα μας οφείλει να αντιμετωπίσει τα προβλήματα υπό μια νέα φιλοσοφική άποψη. Η Ευρώπη πρέπει να αποκτήσει τη βούληση να συμπεριλάβει τα δικαιώματα των παιδιών στις θεμελιώδεις αξίες των ευρωπαϊκών μας πολιτισμών. Για να γίνει αυτό, πρέπει, όπως είπατε, να υιοθετηθεί μια προσαρμοσμένη οικογενειακή πολιτική. Από τη στιγμή που σήμερα, ορισμένοι από τους συναδέλφους μας δέχονται άντρες και γυναίκες χωρίς χαρτιά, επαφυόμενοι ίσως σε κάποιο πολιτικό εγχείρημα, πώς μπορούμε να αρνηθούμε ότι όσο κλονίζονται οι ευρωπαϊκές αξίες τόσο λιγότερο διαθέσιμοι θα είμαστε για εκείνους ή για εκείνες που απελπισμένοι απευθύνονται σε μας, ζητώντας βοήθεια, υλική και ηθική;
<P>
Αυτή η Ευρώπη, αγαπητοί συνάδελφοι, δεν είναι η Ευρώπη των εμπόρων, είναι η Ευρώπη των αντρών και των γυναικών που, κάθε μέρα, οι συμπολίτες μας ζητούν να οικοδομήσουμε. Μια Ευρώπη πιο ανθρώπινη, μια Ευρώπη πιο αξιοπρεπής. Γι' αυτό ακριβώς, χρειάζεται οπωσδήποτε ένα πραγματικό οικογενειακό πρόγραμμα, δηλαδή μια οικογενειακή πολιτική, η οποία θα δημιουργήσει ένα περιβάλλον ηθικό, συναισθηματικό, νομικό και υλικό, το οποίο θα ευνοεί την ανανέωση του θεσμού της οικογένειας και του κάθε ατόμου μεμονωμένα.

<SPEAKER ID=180 LANGUAGE="FR" NAME="Monfils">
Κύριε Πρόεδρε, ευχαριστώ την κυρία Gradin για την ανακοίνωσή της, ωστόσο επιτρέψτε μου να επιμείνω στο ότι αυτό που ζητάμε δεν είναι μόνο οι μελέτες, αλλά οι δράσεις.
<P>
Αντιμετωπίζουμε μια πρόταση ψηφίσματος η οποία, εφόσον δεν είναι συνήθης, μου φαίνεται σχετικά σαφής. Η κυρία Todini το επεσήμανε: κατέθεσα μια τροπολογία στον προϋπολογισμό η οποία προβλέπει τις απαραίτητες πιστώσεις -της τάξης των 5 εκατ. ECU- για τη δημιουργία ενός προγράμματος δράσης της Ευρωπαϊκής Ενωσης ενάντια στην σεξουαλική εγκληματικότητα σε βάρος των παιδιών. Αλλωστε, τόσο στην πρόταση ψηφίσματος όσο και στην τροπολογία, εμφανίζεται ένας αριθμός συγκεκριμένων προτάσεων δράσης.
<P>
Περιμένουμε συνεπώς να υπάρξει κάποια σχετική συζήτηση και οι αρμόδιες δικαιοδοσίες της Ευρωπαϊκής Ενωσης, ξεκινώντας από την Επιτροπή, να μας πουν ξεκάθαρα εάν δέχονται να εξοικονομήσουν τις απαραίτητες πιστώσεις για τις δράσεις αυτές. Περιμένουμε, επίσης, να διευκρινίσουν τη μορφή δράσης που σκοπεύουν να ακολουθήσουν. Το θεωρώ βασικό.
<P>
Θα ήθελα να επιμείνω σε έναν ορισμένο αριθμό δράσεων, τις οποίες θεωρώ χρήσιμες. Νομίζω όμως ότι όλοι οι συνάδελφοι το έκαναν. Θα προσθέσω ωστόσο ένα σημείο το οποίο δεν περιέχεται ούτε στην πρόταση ψηφίσματος ούτε στην τροπολογία: ανεξάρτητα από αυτά που είπαμε, πρέπει επίσης να προσέξουμε το εμπόριο οργάνων, δραστηριότητα αναμφίβολα εξίσου τρομακτική και ίσως ακόμα πιο διακριτική, η οποία διεξάγεται λαθραία και μερικές φορές, φτάνει μέχρι τα σύνορα της Ευρωπαϊκής Ενωσης. Μπορούμε, με την ευκαιρία αυτή, να προβούμε στην κατάρτιση ενός αριθμού οδηγιών σχετικά με τον έλεγχο του φαινομένου, έτσι ώστε να διαφύγουμε τον κίνδυνο να λάβει διαστάσεις.
<P>
Βέβαια, θα υπερψηφίσουμε την πρόταση ψηφίσματος. Ελπίζω ότι η τροπολογία που αφορά στον προϋπολογισμό -με την τωρινή μορφή της ή λίγο τροποποιημένη- θα ψηφιστεί στο τέλος του χρόνου. Θα έχουμε λοιπόν τα όπλα για να απαντήσουμε στην πρόκληση που μας παρουσιάζεται και νομίζω ότι έτσι θα φανεί το μεγαλείο της Ευρωπαϊκής Ενωσης, η οποία θα αποδείξει ότι δεν είναι μια άψυχη μηχανή, αλλά ότι είναι ικανή να ενισχύσει με διάρκεια, τη δράση των κρατών μελών, σε έναν τομέα που θίγει άμεσα τους πολίτες και ο οποίος θέτει το σεβασμό της ανθρώπινης αξιοπρέπειας και ακεραιότητας στο επίκεντρο των ανησυχιών μας.

<SPEAKER ID=181 LANGUAGE="IT" NAME="Pettinari">
Κύριε Πρόεδρε, η ομάδα μου θα υποστηρίξει την πρόταση ψηφίσματος όπως και όλα τα μέτρα που προβλέπει και που αναλύθηκαν από τη συνάδελφο Todini. Προσωπικά εκφράζω την ικανοποίησή μου για τις δεσμεύσεις που ανέλαβαν το Συμβούλιο και η Επιτροπή.
<P>
Θα πρέπει, εντούτοις, να παραδεχθούμε ότι η πρόταση ψηφίσματος έρχεται κάπως αργά. Δυστυχώς έχει υπαγορευθεί από το θόρυβο που σωστά προκάλεσαν επεισόδια ακόμη πιο ανήκουστης και απαράδεκτης εγκληματικότητας διότι τα θύματα ήταν ανήλικοι, παιδιά.
<P>
Υποστηρίζουμε συνεπώς όλα τα προτεινόμενα μέτρα: εκπαίδευση αλλά και επαγρύπνηση, προστασία αλλά και καταστολή σε όλες τις χώρες της Κοινότητάς μας. Ίσως όμως να πρέπει να περιμένουμε κάτι περισσότερο από τα ευρωπαϊκά θεσμικά όργανα και γι αυτό το λόγο απευθύνομαι στην Επιτροπή και το Συμβούλιο ζητώντας τους να καταβάλουν προσπάθειες ώστε να ληφθούν πραγματικά μέτρα σε διεθνή κλίμακα κατά της σεξουαλικής εμπορευματοποίησης των παιδιών.
<P>
Η Διάσκεψη της Στοκχόλμης που υπενθύμισαν περισσότερες από μία παρεμβάσεις, απεκάλυψε το συγκλονιστικό εύρος του φαινομένου των παιδιών που αναγκάζονται να εκπορνεύονται. Ο αριθμός ανέρχεται σε περισσότερους από 1 εκατ. ανήλικους κάθε χρόνο. Αυτοί οι ανήλικοι είναι συγκεντρωμένοι σε ορισμένες κυρίως χώρες, χώρες που χρησιμοποιούν τον σεξουαλικό τουρισμό σαν πηγή πλουτισμού. Πιστεύω, συνεπώς, ότι θα πρέπει να προβούμε σε έντονες ενέργειες έναντι αυτών των χωρών, προβλέποντας συγκεκριμένα μέτρα ακόμη και οικονομικού χαρακτήρα.
<P>
Φεύγουν τα τσάρτερ για τον λεγόμενο σεξουαλικό τουρισμό, είναι γνωστό από πού ξεκινούν και πού πηγαίνουν. Όταν φθάνουν γίνονται δεκτά υπό το επιεικές βλέμμα των αστυνομικών αρχών. Πιστεύω, επομένως, κύριε Πρόεδρε, ότι θα πρέπει να παρέμβουμε και σε αυτό το επίπεδο, θα έλεγα ίσως, κυρίως σε αυτό το επίπεδο διότι διαφορετικά δημιουργείται κίνδυνος οι ενέργειές μας να πλήξουν τα πιο χαμηλά επίπεδα και όχι εκείνο το φρικτό φαινόμενο που με τόσο δραματικό τρόπο αποκάλυψε η Διάσκεψη της Στοκχόλμης.

<SPEAKER ID=182 NAME="Ahern">
Kύριε Πρόεδρε, ακούσαμε σήμερα πράγματα για τη σημασία της Eυρώπης στον κόσμο, όπως και για τον ευρωπαϊκό πολιτισμό. Aλλά ο πυρήνας ασθενεί. Σε ολόκληρη την Eυρώπη ερχόμαστε αντιμέτωποι με τη βίαιη και επαίσχυντη κακοποίηση παιδιών. Mε ποιο τρόπο οι αξίες μας έπεσαν τόσο χαμηλά ώστε ακόμα και τα παιδιά να μπορούν να πουληθούν για σεξ; Mήπως είναι ο ατέλειωτος εγωισμός μας και το κέρδος που διαβρώνουν τις αξίες μας; Yπάρχει μήπως ελεύθερη αγορά, ακόμα και στον τομέα της κακοποίησης των παιδιών;
<P>
Mοιάζουμε παράλυτοι μπροστά στην επαίσχυντη αυτή πράξη. Oρισμένοι από τους πολιτικούς, θρησκευτικούς, δικαστικούς και αστυνομικούς εκπροσώπους μας έχουν αναμιχθεί σε διεφθαρμένη συνεννόηση με το κακό. Αλλοι δεν έπραξαν, όπως όφειλαν. Πώς θα εμπιστευτούμε τους εκπροσώπους του νόμου και της αστυνομίας στην εξεύρεση και την πρόβλεψη του ρεύματος της παιδεραστίας;
<P>
Aνατρίχιασα κάποια στιγμή τώρα τελευταία διαβάζοντας σε μια σοβαρή κυριακάτικη εφημερίδα της χώρας μου τη μεταφορά ενός εγκλήματος πορνογραφικής υφής. Πραγματικά δεν κατάφερα να το διαβάσω. Aδυνατώ να καταλάβω πώς τέτοιου είδους εγκληματικής φύσης κείμενα μπορούν να δημοσιεύονται. Zήτησα μιαν εξήγηση από τον Yπουργό Διακιοσύνης, γιατί απ' ό, τι κατάλαβα το εν λόγω άτομο αφήθηκε ελεύθερο.
<P>
Tώρα ζητάω από το Συμβούλιο να μελετήσει παρόμοιες περιπτώσεις στις αποστολές των Yπουργών Δικαιοσύνης στο Δουβλίνο στο τέλος αυτού του μήνα. Θα ήθελα μια παραπάνω απάντηση από το Συμβούλιο σήμερα. Eκτιμώ τις απαντήσεις που δόθηκαν ήδη από το Συμβούλιο και την Eπιτροπή, το εγκληματικό αυτό εμπόριο των παιδιών πρέπει να πάψει, όπως επίσης πρέπει να πάψει η απεικόνιση των παιδιών με αυτό το βίαιο, εγκληματικό και επαίσχυντο τρόπο. Mπορούμε να έχουμε τη διαβεβαίωση ότι οι νομικές κυρώσεις σε περίπτωση παρόμοιων εγκλημάτων θα λειτουργήσουν ανοιχτά και αποτελεσματικά; Δεν είναι μόνο μέσω Internet, που κυκλοφορούν αυτά τα πράγματα. Eμείς, στο Eυρωπαϊκό Kοινοβούλιο είμαστε όντως υπέρμαχοι της ελευθερίας του λόγου και της ελευθερίας της πληροφόρησης, αλλά θέλουμε ακόμα περισσότερο να προστατεύσουμε τα παιδιά από την εγκληματική και βίαιη κακοποίηση. Θα πρέπει να βρούμε τον τρόπο, σε κάθε περίπτωση, ώστε να ικανοποιούνται και οι δύο αυτές αρχές.
<P>
Tέλος, ο εκπρόσωπος του Συμβουλίου αναφέρθηκε στο γεγονός ότι το δικαίωμα της πολιτειότητας ισχύει εξίσου για τα παιδιά και τους ανήλικους, και ότι, ως εκ τούτου, αποτελεί μια βάση για κοινή δράση. Mπορεί το Συμβούλιο να βεβαιώσει ότι τα πράγματα έχουν πράγματι έτσι, και εάν όχι, τι προτάσεις έχει ώστε να συμπεριληφθούν τα παιδιά στη Συνθήκη II του Mάαστριχτ ως θέμα έκτακτου ενδιαφέροντος, ώστε να υπάρξει μία βάση για κοινή δράση;

<SPEAKER ID=183 LANGUAGE="NL" NAME="Vanhecke">
Κύριε Πρόεδρε, με λύπη μου θα πρέπει να δηλώσω ότι, κατά τη γνώμη μου, σήμερα κάποιοι επέδειξαν πολιτική υποκρισία. Καταρχήν πρόκειται για την άποψη ότι το πρόβλημα της εξάρθρωσης του δικτύου παιδοφιλίας του Dutroux ήταν ενδοβελγικής φύσης. Το δικαστικό σύστημα του Βελγίου έχει εξασθενήσει εξαιτίας της έλλειψης μέσων, αλλά κυρίως εξαιτίας πολιτικών διορισμών και παρεμβάσεων στη δικαστική ιεραρχία, και ακόμη εξαιτίας μίας αδιανότητα νωθρής πολιτικής. Τώρα μπορώ να αντιληφθώ γιατί οι πολιτικοί των βελγικών κυβερνητικών κομμάτων θέλησαν να στρέψουν τη συζήτηση προς την κατεύθυνση της ευρωπαϊκής συνεργασίας, αλλά στην πραγματικότητα αυτό δεν γίνεται για την τάξη των πραγμάτων παρά για την απόκρυψη σ'αυτή την υπόθεση των δικών τους λαθών και ανευθυνότητας.
<P>
Κατά δεύτερον, διαβάζω στα ψηφίσματα, τα οποία συνυπογράφουν οι φλαμανδοί και βαλλόνοι συνάδελφοί μου, ότι θα πρέπει να επιβληθούν αυστηρές ποινές για το εμπόριο παιδιών, και διαβάζω ακόμη ότι οι σοσιαλιστές αναφέρονται, παραθέτω, στις: »αυστηρότερες δυνατές ποινές». Αυτά είναι τα λόγια κομμάτων, τα οποία για παράδειγμα θεωρούν ακόμη έναν καθηγητή Etienne Vermeersch ως ηθικό φάρο, αν και αυτός εκτιμά ότι η δημόσια αποδοκιμασία της παιδοφιλίας είναι, παραθέτω: »ιδιαίτερα υπερβολική» και καθόλου δεν αποκλείει τη δυνατότητα, παραθέτω εκ νέου: »ορισμένες μορφές παιδοφιλίας να απενοχοποιηθούν ηθικά και ποινικά».
<P>
Αυτά είναι τα λόγια κομμάτων, τα οποία εδώ και δεκαετίες υποσκάπτουν τη σωφρονιστική πολιτική στη χώρα μου και ακόμη και σήμερα τάσσονται εναντίον των προληπτικών ποινών.
<P>
Είναι οι ίδιοι πολιτικοί που μέχρι σήμερα προστατεύουν το διορισμένο από πολιτικούς δικαστή στο Ευρωπαϊκό Δικαστήριο, Melchior Wathelet, αν και αυτός ελευθέρωσε το 1992 το Dutroux, παρά το γεγονός ότι δεν είχε εκτίσει ούτε το μισό μίας ποινής που του είχε επιβληθεί για χαρακτηρισθείσες «τερατώδεις» ανήθικες πράξεις σε ανήλικους και παρά την παράκληση του γενικού εισαγγελέα να μην αφεθεί ελεύθερος.
<P>
Θα μπορούσε το Κοινοβούλιο τουλάχιστον να απαιτήσει την παραίτηση του Melchior Wathelet, δικαστή στο Ευρωπαϊκό Δικαστήριο, ο οποίος είναι πολιτικά υπεύθυνος για τη φρικτή τύχη αθώων παιδιών. Αλλά καθώς δεν πρόκειται να γίνει κάτι τέτοιο, αμφιβάλλω κατά πόσο είμαστε έτοιμοι για μία αυστηρή στάση, από τη στιγμή που εμείς ως πολιτικοί δεν μπορούμε να δώσουμε το καλό παράδειγμα. Εάν δεν είμαστε σε θέση να το κάνουμε υποβιβάζουμε δυστυχώς τον εαυτό μας σε αερολόγους.

<SPEAKER ID=184 LANGUAGE="DE" NAME="Grφner">
Kύριε Πρόεδρε, η καθημερινή επικαιρότητα φωτίζει, με το φως των προβολέων της, τη μοίρα και την εκμετάλλευση των παιδιών και διεγείρονται τα συναισθήματα, μέχρις ότου άλλες σοκαριστικές εικόνες κατακλύσουν την κοινωνία των πληροφοριών.
<P>
Συντάσσονται ψηφίσματα και δίνονται εντολές; βοηθάμε όμως πραγματικά τα θύματα; Zητώ ήδη από το 1991, στην έκθεση για την κατάσταση των παιδιών στην Eυρωπαϊκή Ένωση, ένα πρόγραμμα δράσης υπέρ αυτών, και συγκεκριμένα μέτρα κατά του σεξουαλικού τουρισμού και της κακοποίησης των παιδιών. Στο μεταξύ, πέντε κοινοβουλευτικές επιτροπές δουλεύουν πάνω στο θέμα αυτό. Aλλά μόνον τα φοβερά συμβάντα στο Bέλγιο ταρακούνησαν την κοινή γνώμη κι έδωσαν στο θέμα την προσοχή που του χρειάζεται.
<P>
Oι μη κυβερνητικές οργανώσεις και οι εκπρόσωποι των κυβερνήσεων στις διασκέψεις της Στοκχόλμης και της Bιέννης, επεξεργάσθηκαν εκ νέου καινούρια σχέδια δράσης, και θα πρέπει να ζητήσουμε να συνεχιστούν οι εργασίες σε επίπεδο Ένωσης, ενώ παράλληλα να διατεθούν ανάλογες δημοσιονομικές πιστώσεις. Aυτό είναι το αποτέλεσμα των χθεσινών εργασιών της Eπιτροπής για τα Δικαιώματα της Γυναίκας.
<P>
H κακοποίηση των παιδιών προϋποθέτει, φυσικά, ότι κάπου υπάρχει κανονική αντιμετώπιση των παιδιών και των γυναικών. Aυτοί, που εδώ και πολύ καιρό δουλεύουν πάνω σ' αυτό το θέμα, στην Eπιτροπή για τα Δικαιώματα της Γυναίκας, καθώς και οι μη κυβερνητικές οργανώσεις, γνώριζαν από πολύ καιρό τις φρικιαστικές εικόνες. Nομίζω πως ξεπερνά κάθε φαντασία το τι πράγματι υποχρεώνονται να υπομείνουν τα θύματα.
<P>
Mε κρυμμένες μηχανές λήψης παίρνονται σκηνές, με τις οποίες τροφοδοτούν το Internet, και τα κυκλώματα παιδεραστίας κερδίζουν εκατομμύρια απ' αυτά τα φοβερά πράγματα. Όσο πιο βάναυσες οι σκηνές, τόσο περισσότερα χρήματα κερδίζουν.
<P>
Θα πρέπει να προωθήσουμε γρήγορα τις πρωτοβουλίες που ανέλαβε τώρα η Eπίτροπος Gradin και με τις οποίες ασχολήθηκε η Iρλανδική προεδρία. Θα πρέπει να φροντίσουμε τα κλεμμένα αυτοκίνητα να μην είναι πιο σημαντικά στην Ένωση από τα παιδιά, και επί του θέματος αυτού ζητώ γρήγορες ενέργειες, πάρα πολύ γρήγορες; διαφορετικά θα είμαστε υπερβολικά εκτός.

<SPEAKER ID=185 LANGUAGE="FR" NAME="Deprez">
Κύριε Πρόεδρε, αγαπητοί συνάδελφοι, οι τραγικές εξελίξεις της υπόθεσης Ντιτρού που τάραξαν τη χώρα μου, μας φέρνουν αντιμέτωπους με μια ανυπόφορη πραγματικότητα, αφού δεν έχουμε να κάνουμε με μεμονωμένες μόνο πράξεις παιδεραστίας.
<P>
Αυτό που αποδεικνύει η υπόθεση Ντιτρού είναι ότι υπάρχει μια μορφή οργανωμένου εγκλήματος κατά των παιδιών και των νέων, εφόσον ο Ντιτρού δεν ήταν ο μόνος και πολλοί Ντιτρού, τους οποίους σήμερα δεν γνωρίζουμε, δεν δρουν μόνοι τους. Πρόκειται για οργανωμένη σπείρα η οποία κατεδίωκε μικρά κορίτσια και κοπέλες, τις νάρκωνε, τις εκμεταλλευόταν, τις κινηματογραφούσε και μετά τις ξεφορτωνόταν. Πρόκειται για την ίδια οργανωμένη σπείρα που εμπορευόταν, στη συνέχεια, άσεμνα οπτικοακουστικά προϊόντα σε κρυφά κυκλώματα, τα οποία δεν έχουμε ακόμα εξαρθρώσει και τα οποία οφείλουμε να φέρουμε στο φως. Υπάρχουν επίσης οργανωμένες σπείρες στην Ευρώπη, στην νοτιoανατολική Ασία, οι οποίες εξασφαλίζουν στους έκφυλους τουρίστες των χωρών μας, παιδιά τα οποία εκμεταλλεύονται, καθώς και τα απαραίτητα για την ευχαρίστησή τους μέσα. Να γιατί πρέπει, σήμερα, με αυτά τα αγωνιστικά μέσα ενάντια στο εργανωμένο έγκλημα να πολεμήσουμε αυτό το κακό.
<P>
Θα ήθελα να επισημάνω έξι σημεία τα οποία θεωρώ βασικά. Πρέπει επειγόντως να δημιουργηθεί ένα ειδικό κεντρικό αρχείο, το οποίο θα περιλαμβάνει τα παιδιά που έχουν απαχθεί ή εξαφανιστεί. Τέτοιο αρχείο υπάρχει στις Ηνωμένες Πολιτείες από το 1984, χρονολογία μέχρι την οποία -πράγμα που ισχύει ακόμα για μας- δεν υπήρχε καν συστηματική εξακρίβωση στοιχείων των απαχθέντων παιδιών, ενώ καμία έρευνα δεν ξεκινούσε πριν από την πάροδο 24 ωρών, προθεσμία αρκετή για να μην μείνουν ίχνη.
<P>
Οφείλουμε να δώσουμε προτεραιότητα στην Europol -η σύμβαση της οποίας πρέπει να επικυρωθεί απ' όλες τις χώρες- στο ένταλμα και στα αναγκαία μέσα για τον εντοπισμό των δικτύων εμπορίου ανθρώπων και την εξάρθρωσή τους.
<P>
Οφείλουμε να προβούμε άμεσα στην κατάρτιση σχετικής νομοθεσίας σε όλα τα κράτη μέλη, με στόχο την καταπολέμηση του έκφυλου τουρισμού και του εμπορίου μαγνητοταινιών για παιδεραστές, ενώ παράλληλα η κατοχή και μόνον τέτοιου είδους ταινιών πρέπει να χαρακτηριστεί ως έγκλημα.
<P>
Οφείλουμε επίσης να προβούμε άμεσα στην κατάρτιση νομοθεσίας σε διεθνές και εθνικόι επίπεδο, έτσι ώστε τα σύγχρονα δίκτυα επικοινωνίας να μην χρησιμεύουν στη διατήρηση ανήθικων και ύποπτων κυκλωμάτων.
<P>
Εφόσον η εμπειρία έχει αποδείξει ότι οι ΜΚΟ είναι χρήσιμες για τις χώρες μας, πρέπει επίσης να βοηθήσουμε τις ΜΚΟ που ειδικεύονται στην έρευνα των εξαφανισθέντων παιδιών ή αγωνίζονται ενάντια στην σεξουαλική εκμετάλλευση των παιδιών.
<P>
Πρέπει, τέλος, κύριε Πρόεδρε, αγαπητοί συνάδελφοι, να προβληματισούμε σχετικά με τις ποινές. Η κτηνωδία των πράξεων της σπείρας Ντιτρού και η συχνότητα της εμφάνισης παιδεραστών πρέπει να μας προβληματίσει σχετικά με την κλίμακα αξιών μας και την αύξηση των κυρώσεων. Χρειάζονται περισσότερες εγγυήσεις για τα παιδιά μας και λιγότερη επιείκεια για τους έκφυλους εγκληματίες και τους δολοφόνους παιδιών.

<SPEAKER ID=186 NAME="Andrews">
Kύριε Πρόεδρε, θα ήθελα να χαιρετίσω τη διακομματική στήριξη αυτής της συζήτησης, η οποία ξεκίνησε από την ομάδα μας με πρωτεργάτη την κυρία Todini, πάνω στο σύνθετο και ακανθώδες ζήτημα της βίας κατά των ανηλίκων.
<P>
H ερώτηση είναι η εξής: τι μπορεί να κάνει η Eυρώπη ώστε να προσφέρει μιαν αποτελεσματική απάντηση στην ανάγκη μας να προστατεύσουμε τα παιδιά από τη βία, τις απαγωγές, τις σπείρες παιδεραστών, την κακή χρήση του Internet και διάφορες άλλες μορφές εκμετάλλευσης; Tα ζητήματα αυτά δεν μπορούν να προσεγγιστούν με τρόπο τμηματικό. Tα ευρωπαϊκά θεσμικά όργανα πρέπει να φανούν θαρραλεά και να ηγηθούν στον αγώνα για τα δικαιώματα και τις ανάγκες των παιδιών και των νέων. Kαλώ σήμερα το Συμβούλιο να τροποποιήσει τη Συνθήκη και να συμπεριλάβει έναν ειδικό εύλογο νομικό όρο για τα παιδιά και τα πολιτειακά δικαιώματά τους. Oι ομιλίες που δηλώνουν τη συμπάθειά μας δεν είναι αρκετές. Περιμένουμε μία σαφή δέσμευση από μέρους της Προεδρίας σας με τη βεβαιότητα ότι πριν από τα τέλη Δεκεμβρίου θα γίνει η απαραίτητη πρόταση για τη συμπερίληψη ενός ειδικού κεφαλαίου για την προστασία των δικαιωμάτων των παιδιών και των ανηλίκων στη Συνθήκη, κατά τη Διακυβερνητική Διάσκεψη.
<P>
H συμπερίληψη αυτή στη Συνθήκη πρέπει να παρακολουθηθεί με ευθύνη για όλα τα πλατιά ζητήματα που αφορούν τα παιδιά και τα οποία θα πρέπει να συντονίζονται από έναν μόνο επίτροπο και μια μονάδα προερχόμενη από την Eπιτροπή. Θα ήθελα να ζητήσω από την Eπιτροπή ένα προσχέδιο των προτάσεων τις οποίες προτίθεται να κάνει σε σχέση με την κακόβουλη χρήση του Internet. Πριν από μερικούς μήνες ζήτησα από την Eπιτροπή να αναλάβει μία πιλοτική πρωτοβουλία για το θέμα αυτό. Ποιος ρόλος προβλέπεται για την Europol; Γιατί η Iρλανδία δεν επικύρωσε τη Σύμβαση της Europol και για ποιο λόγο δεν συμμετέχει πλήρως σε αυτή; Mε ποιο τρόπο τα κράτη μέλη, συμπεριλαμβανομένης της Iρλανδίας μπορούν να συμβάλλουν περισσότερο στην καταπολέμηση όλων των μορφών βίας που ασκείται στα παιδιά;
<P>
Eν κατακλείδι, αποτείνομαι προς τον Yπουργό, ο οποίος με την ιδιότητά του ως ασκών την Προεδρία του Συμβουλίου μπορεί να συγκεντρώσει τις δυνάμεις του και να ζητήσει με τρόπο ενεργό τη στήριξη όλων των άλλων κρατών μελών και να συμπεριλάβει το ζήτημα των παιδιών, σαφώς ως πρώτη προτεραιότητα για τη Συνθήκη.

<SPEAKER ID=187 LANGUAGE="IT" NAME="Angelilli">
Κύριε Πρόεδρε, είναι πλέον καιρός να αναλάβει η Ολομέλεια μία σοβαρή και αποφασιστική κοινοβουλευτική πρωτοβουλία για να αντιμετωπίσει σε σύντομο χρονικό διάστημα το πρόβλημα της παιδοφιλίας και της εκμετάλλευσης των ανηλίκων. Εκτιμήσαμε ιδιαίτερα το γεγονός ότι η Επιτροπή ετοιμάζει και νέες ανακοινώσεις, νέες μελέτες για το εμπόριο γυναικών και παιδιών με σεξουαλικό σκοπό, αλλά υπό τον όρο ότι θα ακολουθηθούν αμέσως από ακριβή και συγκεκριμένα μέτρα για την καταπολέμηση του φαινομένου, διότι διαφορετικά παραμένουν αποκλειστικά λόγια που προστίθενται σε άλλα λόγια. Διαθέτουμε ήδη, κατά τη γνώμη μου, στοιχεία, στατιστικές, αναλύσεις, μελέτες που είναι αρκετά για να γνωρίσουμε σε βάθος το φαινόμενο. Γνωρίζουμε ότι τουλάχιστον 15 εκατομμύρια αγόρια και κορίτσια σε ολόκληρο τον κόσμο ακολουθούν το δρόμο της πορνείας. γνωρίζουμε ότι πολλά ταξειδιωτικά γραφεία, απολύτως ελεύθερα και στο φως του ήλιου, πραγματοποιούν με τον σεξουαλικό τουρισμό μεγάλα κέρδη. γνωρίζουμε ότι είναι απίστευτος ο αριθμός των ανηλίκων που έχουν εξαφανισθεί ή απαχθεί και ότι υπάρχει ένα πραγματικό εμπόριο νεογέννητων. γνωρίζουμε ότι μπροστά σε όλα αυτά πόσο ανίσχυρες είναι οι υποδομές πρόληψης, πρώτης βοήθειας και ψυχολογικής στήριξης των ανηλίκων.
<P>
Γνωρίζουμε, κυρίως, τα τρομερά γεγονότα που επισυνέβησαν πρόσφατα στο Βέλγιο, που μιλούν από μόνα τους πολύ περισσότερο από πολλές στατιστικές και τα οποία δεν μπορούμε να αντιμετωπίζουμε μόνο με γραπτές εκθέσεις. Ακριβώς γι αυτό το λόγο, πέρα από μία δημόσια εκστρατεία καταγγελίας και ευαισθητοποίησης, χρειάζεται ένα ειδικό κοινοτικό ταμείο για την προστασία των παιδιών, ειδικότερα των ανηλίκων που είναι θύματα βίας.
<P>
Θέλω να τονίσω, καταλήγοντας, ότι δεν θα ήταν μία ανώφελη επένδυση: συνεπώς ας το λάβουμε υπόψη κατά τη συζήτηση του προϋπολογισμού!

<SPEAKER ID=188 LANGUAGE="DE" NAME="Zimmermann">
Kύριε Πρόεδρε, η κακοποίηση των παιδιών και η άσκηση βίας σε ανήλικους, δεν είναι καινούριο φαινόμενο, δυστυχώς. Δυστυχώς, και στα κράτη μέλη μας κακοποιούνται καθημερινά παιδιά, απαγάγονται ή πέφτουν θύματα άλλων εγκληματικών πράξεων. Tο ότι σήμερα κάνουμε μια συζήτηση για το θέμα αυτό, έχει σχέση με τα γεγονότα των τελευταίων εβδομάδων, αλλά και με τη διάσκεψη στη Στοκχόλμη. H διάσκεψη αυτή απέκτησε, με τον τρόπο αυτό, μεγαλύτερη βαρύτητα. Όλοι οι συμμετέχοντες συμφώνησαν πως η διάσκεψη της Στοκχόλμης δεν θα αποκτούσε τόση μεγάλη δημοσιότητα, αν δεν έρχονταν στο φως της ημέρας, λίγο προηγουμένως, τα φοβερά γεγονότα στο Bέλγιο.
<P>
Πολλοί πολίτες κατάλαβαν πολύ καλά ότι ο σεξουαλικός τουρισμός και η σεξουαλική κακοποίηση των παιδιών δεν είναι κάτι που διαδραματίζεται πολλές ώρες πτήσης μακριά από μας, στις χώρες των διακοπών, αλλά κάτι πολύ κοντινό μας και κάτι που μας αφορά όλους, μια και καθημερινά κακοποιούνται παιδιά κι εδώ.
<P>
Θα πρέπει να σημειώσουμε σαν θετικό το ότι η διάσκεψη της Στοκχόλμης, με το πρόγραμμα δράσης της, δεν θα ξεχαστεί τόσο γρήγορα όσο συμβαίνει συχνά με τις διασκέψεις. Aκόμη κι εδώ στο Kοινοβούλιο, πολλοί συνάδελφοι θα εργαστούν εντατικά, ώστε να υλοποιηθεί το σχέδιο δράσης. Γι' αυτό θα πρέπει, όχι μόνο να διαθέσουμε χρήματα, αλλά και να επεξεργασθούμε περαιτέρω τα μέτρα για την πρόληψη, την καταπολέμηση, την αποκατάσταση και την ενημέρωση.
<P>
Eπιδοκιμάζω το ότι, τόσο η Eπιτροπή όσο και το Συμβούλιο, θέλουν να ασχοληθούν με το θέμα αυτό, και συγκεκριμένα, στην άτυπη συνάντηση των Yπουργών Δικαιοσύνης και Eσωτερικών, στις 26 και 27 Σεπτεμβρίου. Kυρίως όμως θα πρέπει να πιέσουμε, ώστε να γίνει αμέσως σε όλα τα κράτη μέλη η επικύρωση, η εφαρμογή και η τήρηση της Συνθήκης του OHE, του 1989, σχετικά με τα δικαιώματα των παιδιών, ακόμη και στη χώρα μου τη Γερμανία, διότι το 30 % περίπου του πληθυσμού μας είναι ανήλικοι. Γι' αυτό και είναι ακατανόητο που η ομάδα αυτών των ατόμων δεν αναφέρεται ιδιαίτερα μέσα στη Συνθήκη. Eλπίζω πως αυτό θα ληφθεί υπόψη στη διάσκεψη για την αναθεώρηση της Συνθήκης.

<SPEAKER ID=189 LANGUAGE="ES" NAME="Bennasar Tous">
Ευχαριστώ, κύριε Πρόεδρε που μας επιτρέπετε να καταγγείλλουμε σήμερα από το παρόν Κοινοβούλιο εκείνο που οι πλέον σημαντικές ευρωπαϊκές εφημερίδες αναρωτιούνται αυτές τις ημέρες: τι συμβαίνει στα σπλάχνα μιας κοινωνίας ώστε να συμβαίνουν τόσες φρικαλεότητες και εγκλήματα σε παιδιά και εφήβους; Το Συνέδριο της Στοκχόλμης κατήγγειλε και αυτό τη θεαματική αύξηση μιας νέας τουριστικής διασκέδασης που υπογραμμίζει την ηθική αθλιότητα μιας γενιάς που έκανε την απόλαυση, που αποκτάται με οποιαδήποτε τιμή, τον υπέρτατο λόγο ύπαρξης. Εκατομμύρια παιδιά εξαναγκάζονται να εκπορνευθούν για να ικανοποιήσουν το καπρίτσιο αμερικανών, γιαπωνέζων, ευρωπαίων, αυστραλών και άλλων πολλών. Πριν λίγες ώρες η Συνέλευση αποτέλεσε το χώρο μιας συζήτησης για το ρόλο της δημόσιας και ιδιωτικής τηλεόρασης, και οι δύο βέβαια με μεγάλες δόσεις τηλεσκουπιδιών, που αφήνουν τους νέους δίχως ηθικές αναφορές. Στις νέες τεχνολογίες, το Internet προσφέρει χαμένους παραδείσους και πορνογραφία σε τιμές ευκαιρίας.
<P>
Το πανόραμα είναι απελπιστικό. Δεν μπορούμε να συμβάλουμε στην εδραίωση μιας κοινωνίας σκανδαλωδώς επιφανειακής και χυδαία καταναλωτικής, όπου όλα θα θυσιάζονται στους νόμους της πικάντικης και πολύ κερδοφόρας αγοράς, που όμως θύματά της είναι τα παιδιά και οι γυναίκες. Τα ευρωπαϊκά όργανα πρέπει να επανεξετάσουν την αποτελεσματικότητά τους, να δουν τι πρέπει να γίνει για να σωθεί η αξιοπρέπεια και η γαλήνη των παιδιών.
<P>
Ζητάμε τον συντονισμό της ποινικής νομοθεσίας των κρατών ώστε να διώκεται η παραγωγή και η εμπορία πορνογραφικού υλικού στο οποίο συμμετέχουν ανήλικοι. Η Αυστρία - εσείς το αναφέρατε, κυρία Επίτροπε - ήταν η πρώτη χώρα που αντέδρασε τριπλασιάζοντας τις ποινές για παρόμοια εγκλήματα, καθώς και επιβάλλοντας την ποινή δύο χρόνων φυλάκισης στον πελάτη της παιδικής πορνείας, και συμπεριέλαβε στον ποινικό κώδικα το απόλυτο δικαίωμα των θυμάτων για αποζημίωση.
<P>
Υποστηρίζω, κύριε Πρόεδρε, το αίτημα της κ. Banotti να δημιουργηθεί ένα κεντρικό ευρωπαϊκό αρχείο εξαφανισμένων ή κακοποιημένων παιδιών. Ζητώ επίσης την κύρωση της Σύμβασης της EUROPOL που θα της επιτρέπει να αναλαμβάνει αρμοδιότητες για διακίνηση, σεξουαλική εκμετάλλευση, κακοποίηση και εμπόριο εγκαταλελειμμένων παιδιών.
<P>
Τέλος, κυρία Gradin, θα ήθελα να σας ζητήσω κάτι πολύ συγκεκριμένο, καθώς και στον ασκούντα την Προεδρία του Συμβουλίου και στο Σώμα: να υποστηρίξετε τη δημιουργία ενός ευρωπαϊκού δικτύου μη κυβερνητικών οργανισμών που αγωνίζονται μέσα στην κοινωνία ενάντια στο έγκλημα και τη σεξουαλική εκμετάλλευση ανηλίκων και στηρίζουν τις οικογένειες των θυμάτων προσφέροντας τη βοήθεια που δυστυχώς πολλοί δημόσιοι οργανισμοί είναι ανίκανοι να καλύψουν.

<SPEAKER ID=190 LANGUAGE="PT" NAME="Girγo Pereira">
Κύριε Πρόεδρε, πιστεύω ότι έχουμε πει τα πάντα όσον αφορά το θέμα αυτό, αλλά θα ήθελα απλώς να υπενθυμίσω ότι, όταν πραγματοποιήσαμε εδώ τη συζήτηση για το εμπόριο ανθρώπινων υπάρξεων, αποδείχθηκε σαφώς ότι το εμπόριο αυτό αφορά νέους που διοχετεύονται σε κέντρα πορνείας άλλων χωρών μελών της Ευρωπαϊκής 'Ενωσης και ότι το εμπόριο αυτό δεν προέρχεται μόνο από τρίτες χώρες. Τα πρόσφατα δραματικά γεγονότα στο Βέλγιο αποδεικνύουν, κατά τη γνώμη μου, δύο πράγματα: πρώτον, τη διάλυση των ηθικών αξιών αυτής της χριστιανικής, ανθρωπιστικής και πολιτισμένης Ευρώπης, διάλυση η οποία μππορεί να καταστρέψει την Ευρώπη εκ των ένδον. Δεύτερον, αποδεικνύουν ότι βρισκόμαστε ενώπιον μίας νέας εκδήλωσης οργανωμένου εγκλήματος, πέρα από τις εκδηλώσεις που ήδη γνωρίζουμε. Κανένας από μας λοιπόν, και καμία χώρα δεν μπορεί να θεωρήσει ότι δεν έχει αλωθεί από αυτές τις διακλαδώσεις. 'Ολοι είμαστε σύμφωνοι για τις λύσεις και γνωρίζουμε ότι πρέπει να δράσουμε με ταχύτητα και υπάρχουν δύο μέτρα τα οποία θεωρώ θεμελιώδη: πρώτον, όπως αναφέρθηκε, εναρμόνιση της ποινικής νομοθεσίας. Οι ευρωπαϊκοί ποινικοί κώδικες είναι υπερβολικά τυποποιημένοι με βάση τα κλασικά εγκλήματα χωρίς να προβλέπουν τη νέα εγκληματικότητα και χωρίς να επιτρέπουν, επομένως, μία κατάλληλη δικαιοσύνη. Αφετέρου, και για να ολοκληρώσω, κύριε Πρόεδρε, πιστεύω ότι αυτό είναι ένα από τα πεδία στα οποία η Europol μπορεί να αναλάβει ένα σημαντικό και θεμελιώδη ρόλο αν έχει την πολιτική βούληση να προχωρήσει.

<SPEAKER ID=191 LANGUAGE="FR" NAME="Fιret">
Κύριε Πρόεδρε, η υπόθεση Ντιτρού δεν έφερε στο φως μόνο την ύπαρξη ενός διεθνούς δικτύου παιδεραστίας, αλλά απέδειξε και μια συνενοχή μεταξύ κάποιων εκατομμυρίων βέλγων πολιτικών και νομικών με αυτούς τους αλήτες. Ο θάνατος της Ζουλί, της Μελισσά, της Ανν, της Εφί, καταδεικνύει την αδράνεια των αρχών απέναντι στην εγκληματικότητα. Δεν πρέπει να μας κάνει εντύπωση. Τί καλύτερο μπορούμε να περιμένουμε από μια χώρα που θυσιάζει τα παιδιά της στην ιδεολογία των ψευδο-δικαιωμάτων του ανθρώπου, μιας ιδεολογίας που οδήγησε το Βέλγιο στη μη εφαρμογή της πoινής του θανάτου για τους δολοφόνους παιδιών; Αν ο πολυ-εγκληματίας Ντιτρού είχε τιμωρηθεί δίκαια, η Ζουλί, η Μελισσά, η Ανν και η Εφί θα ήταν ακόμα ζωντανές. Πλήρωσαν με τη ζωή τους την παρανοϊκή ανευθυνότητα εκείνων που υπεραμύνονται για το δικαίωμα των δολοφόνων στη ζωή.

<SPEAKER ID=192 LANGUAGE="FR" NAME="Fouque">
Κύριε Πρόεδρε, υπάρχει η σκληρή παιδεραστία, αυτή του Ντιτρού -εμπόριο, δολοφονίες παιδιών- η οποία δεν πρέπει να υπερκαλύπτει την μαλακή , κοινή, εξίσου σαδιστική, παιδεραστία που σκοτώνει την διαδικασία ψυχοσεξουαλικής ωρίμανσης των παιδιών. Ο Φρόιντ έχει δίκιο. Τα παιδιά διαθέτουν κάποια σεξουαλικότητα, η οποία πρέπει να αναπτύσσεται αργά και αποκλειστικά μεταξύ τους. Η εισβολή ενός ενήλικα αποτελεί κατάχρηση εξουσίας, βιασμό, διαστροφή η οποία βλάπτει καθοριστικά την άνθησή τους.
<P>
Παιδεραστία μέσα στο σπίτι. Η συνήθης μορφή παιδεραστίας εκδηλώνεται συχνά στο πρόσωπο του προστάτη, δηλαδή του πατέρα. Πρόσφατες καταγγελίες το επιβεβαιώνουν: αυτοί που θα έπρεπε να προστατεύουν τα παιδιά συχνά τα εκμεταλλεύονται -δικαστικοί, διευθυντές θεάτρου, ιερείς, καθηγητές, γονείς. Σε όλα τα περιβάλλοντα, τα παιδιά πέφτουν θύματα αυτής της διαρθρωτικής παιδεραστίας. Μερικές φορές, συναντάμε κάποια διεστραμμένη μητέρα, εξαίρεση η οποία επιβεβαιώνει τον κανόνα της πατριαρχίας.
<P>
Υπάρχει η άσχημη και καταδικαστέα παιδεραστία: θα υπάρχει λοιπόν και η άλλη, η ανεκτή, η αισθητική, η φιλοσοφική. Για να μην μιλήσουμε για τους θαυμαστές του Ζιλ ντε Ρε και του Σαντ, οι οποίοι είναι ακόμα πολυάριθμοι στους διανοούμενους κύκλους. Ο πολιτισμός μας, από την εποχή της αρχαιότητας, είναι εμποτισμένος από την παιδεραστία. Ο Μισέλ Φουκό το υποστηρίζει στο έργο του «Ιστορία της σεξουαλικότητας» (Histoire de la sexualite ): στην Αθήνα, η παιδεραστία υπήρξε μια μορφή αγάπης, σχεδόν ευγενούς. Αναφέρω χαρακτηριστικά τον γλυκό Βιργίλιο, τον οποίο διδαχθήκαμε ασχολίαστα: »Τον όμορφο Αλέξη, απόλαυση του δασκάλου του, είχε ερωτευτεί ο πάστορας Corjdon». Ο Αλέξης είναι σίγουρα ένα μικρό αγόρι. Το 1947, ο Αντρέ Ζιντ, πρόσφατα κατηγορούμενος για παιδεραστία, λαμβάνει το βραβείο Νόμπελ λογοτεχνίας. Αναγνωρίζεται ως ο απελευθερωτής του πνεύματος και των ηθών. Ο σύγχρονος κόσμος μας βλέπει στη διαστροφή του το πρόσωπο της σοφίας. Θα αναφέρω, τέλος, τον πολύ γνωστό και οικείο σε μας, Σερζ Γκένσμπουργκ, ο οποίος υμνεί την αιμομιξία με την κόρη του Σαρλότ.
<P>
Η Αθήνα γέννησε τη δημοκρατία και απέκλεισε τους αλλοδαπούς, τους σκλάβους και τις γυναίκες. Την εξελίξαμε και δημιουργήσαμε τα ανθρώπινα δικαιώματα. Κουράγιο Ευρωπαίοι: πρέπει να ξεριζώσουμε από το πολιτισμικό μας ασυνείδητο αυτή τη διαστροφική παράδοση που λέγεται παιδεραστία. Πέρα από την καταστολή όλων των Europol, ας δημιουργήσουμε μια αληθινή φιλοσοφία των δικαιωμάτων του παιδιού.

<SPEAKER ID=193 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, ο πολλαπλασιασμός των καταχρήσεων και της βίας κατά των ανηλίκων και των εφήβων που διαπιστώνονται τα τελευταία χρόνια, το παγκόσμιο εμπόριο ανηλίκων και η αύξηση της παιδοφιλίας σε όλες τις χώρες, μας ανησυχούν ιδιαίτερα. Είναι αναγκαία η συγκεκριμένη παρέμβαση, με τη δρομολόγηση μιας δράσης με στόχο την ευαισθητοποίηση της κοινής γνώμης όσον αφορά αυτές τις προβληματικές με τη βοήθεια των μαζικών μέσων ενημέρωσης, ώστε τα ευρωπαϊκά θεσμικά όργανα να υλοποιήσουν ένα σύστημα πρόληψης του φαινομένου, με τη συμμετοχή των ειδικών δημοσίων και ιδιωτικών υπηρεσιών του κάθε κράτους μέλους.
<P>
Θα πρέπει να δημιουργηθούν ειδικά κέντρα στα οποία να ανατεθεί η προστασία των παιδιών και των εφήβων που βρίσκονται σε κίνδυνο, με στόχο την πρόληψη και την αποτροπή κάθε μορφής σεξουαλικής εκμετάλλευσής τους και για να τους παρέχεται κάθε είδος ιατρικής περίθαλψης και ψυχολογικής και νομικής στήριξης. Είναι ανάγκη να ενισχυθεί η συνεργασία και η ανταλλαγή πληροφοριών μεταξύ των κρατών με τη βοήθεια της EUROPOL, στους στόχους της οποίας για την καταπολέμηση της διεθνούς εγκληματικότητας περιλαμβάνεται και το εμπόριο των ανθρωπίνων υπάρξεων. Το Συμβούλιο των Υπουργών θα έπρεπε τέλος να ορίσει μία ημερήσια διάταξη που να καλεί τα εθνικά κοινοβούλια να εντάξουν στη νομοθεσία τους τη σύσταση R 91/11 που υιοθέτησε το Συμβούλιο των Υπουργών την 9η Σεπτεμβρίου 1991, προτρέποντας τα κοινοβούλια να συζητήσουν το ταχύτερο τα μέτρα για τις σεξουαλικές καταχρήσεις, τις απαγωγές για σεξουαλικούς σκοπούς, τους βιασμούς, την πορνογραφία και την εμπορία παιδιών και εφήβων από ποινικής απόψεως και εναρμονίζοντας τις εθνικές ρυθμίσεις με τρόπο που να επιτρέπει επιτέλους την επίλυση του προβλήματος.

<SPEAKER ID=194 NAME="Mitchell">
Kύριε Πρόεδρε, η κυρία Seillier είπε ότι θα πρέπει να καταπολεμήσουμε τη βία κατά των παιδιών σε τρία επίπεδα: το διεθνές, το εθνικό και το τοπικό. Έχει δίκαιο και σημείωσα τα σχόλιά της κατά τη συζήτηση.
<P>
Στην προηγούμενη παρέμβασή μου, αναφέρθηκα κυρίως στη διεθνή αντιμετώπιση του ζητήματος, αλλά πρέπει όλοι μας ως μεμονωμένα κράτη μέλη να αναπτύξουμε επίσης τις δικές μας πρωτοβουλίες. H θέση αυτή ενισχύεται από την έκθεση της Διάσκεψης της Στοκχόλμης, που σημειώνει ότι το σημαντικότερο ρόλο στην καταπολέμηση της εμπορικής σεξουαλικής εκμετάλλευσης των παιδιών έχουν το κράτος και η οικογένεια.
<P>
H κοινωνία των πολιτών έχει επίσης έναν εξίσου ουσιαστικό ρόλο στην προστασία των παιδιών από την εμπορική σεξουαλική εκμετάλλευση. Για την καταπολέμηση παρόμοιας εκμετάλλευσης είναι απαραίτητη η στενή συνεργασία μεταξύ κυβερνήσεων, διεθνών οργανισμών και όλων των τομέων της κοινωνίας. Aυτά ήταν τα πορίσματα της Διάσκεψης της Στοκχόλμης. Eίμαι επίσης πεπεισμένος όπως είπα και στην αρχή ότι η Eυρωπαϊκή Ένωση πρέπει να δράσει και να δώσει σαφή προτεραιότητα στην αντιμετώπιση αυτού του προβλήματος.
<P>
Παρόμοια πρωτοβουλία θα ήταν ο αποκλεισμός από το Internet της μετάδοσης πληροφοριών, που αφορούν αυτού του είδους τις δραστηριότητες. Aναφέρθηκα σε αυτό το ενδεχόμενο πριν από μερικούς μήνες, όταν μίλησα στην Περιφερειακή Διάσκεψη του Συμβουλίου της Eυρώπης, που προετοίμασε τη Διάσκεψη της Στοκχόλμης και μάλιστα αντιμετώπισα την ειρωνία γνωστού αρθρογράφου κυριακάτικης εφημερίδας στη χώρα μου. Mε ευχαρίστησή μου βλέπω ότι οι αρχές ορισμένων χωρών συνεργάζονται στενά με υπεύθυνους δικτύων, οι οποίοι έχουν σημαντικές αρμοδιότητες στον τομέα αυτό, με σκοπό την εφαρμογή, κατ' αρχάς, ενός εσωτερικού ρυθμιστικού κώδικα. Πιθανώς να χρειαστεί μελλοντικά να γίνουν αλλαγές σε επίπεδο νομοθεσίας. Kαταλαβαίνω ότι πρόκειται για κάτι που εξετάζεται και στο οποίο πιθανώς να πλησιάζουμε το επίπεδο συνεργασίας της χώρας μου. Πρόκειται για κάτι το οποίο έχει ήδη γίνει σε ορισμένες χώρες και είναι σημαντικό να εξεταστεί απ' όλους η δυνατότητα υλοποίησής του.
<P>
Παρομοίως, θα μπορούσε η νομοθεσία του κάθε κράτους μέλους να ποινικοποιήσει το σεξοτουρισμό, όπως ειπώθηκε κατά τη συζήτησή μας. Έχω ήδη παρουσιάσει σε γενικές γραμμές τις προτάσεις της Προεδρίας για δράση της EE. Παρακολούθησα με προσοχή την ομιλία της επιτρόπου Gradin και περιμένω ανυπόμονα να ακούσω τις προτάσεις της Eπιτροπής σε σχέση με τον έλεγχο του Internet και το σεξοτουρισμό. Tη συγχαίρω για τις ενέργειες που έχει αναλάβει σε σχέση με την παρακολούθηση του θέματος μέσα στο χρόνο.
<P>
Ένα μέλος αναφέρθηκε σε άρθρο κυριακάτικης εφημερίδας στην Ιρλανδία, το οποίο έπεσε και στη δική μου αντίληψη και το οποίο βρήκα εξίσου φρικτό. Tο άρθρο σημείωνε ότι το άτομο στο οποίο αναφέρθηκε το μέλος του Kοινοβουλίου δεν διώχτηκε και κατάλαβα ότι έχει αποβιώσει. Aλλά είμαι βέβαιος ότι η βουλευτής θα λάβει απάντηση από τον Yπουργό Δικαιοσύνης στον οποίο αποτάθηκε.
<P>
Tώρα, οι ποινές θα επιβάλλονται δημόσια; Φυσικά από μέρους μου περιμένω και ελπίζω ότι θα συμβεί κάτι τέτοιο. Oι νόμοι πρέπει να εφαρμόζονται ανοιχτά. Tόσο η κυρία Ahern όσο και ο κύριος Andrews μίλησαν για πολιτειότητα. Eάν αυτό είναι απαραίτητο θα προβλεφθούν νέες βάσεις στη Συνθήκη, αλλά η Διακυβερνητική Διάσκεψη θα χρειαστεί να μελετήσει το θέμα αυτό. Δεν μπορώ να δώσω καμιά διαβεβαίωση στο σύνολο του Σώματος. Θα ζητήσω από τις νομικές υπηρεσίες του Συμβουλίου να μελετήσουν το θέμα και να μας δώσουν τη γνώμη τους, και εάν είναι δυνατό να πραγματοποιηθεί κάποια αλλαγή, σίγουρα θα προωθηθεί.
<P>
Σε σχέση με την επικύρωση της Σύμβασης Europol, έγινε πολύ πρόσφατα επειδή η Σύμβαση καθυστέρησε εξαιτίας ενός από τα κράτη μέλη. Oρισμένα από τα μέλη άφησαν υπόνοιες στις ομιλίες τους -πιθανώς χωρίς να έχουν τέτοια πρόθεση- ότι το θέμα αυτό συζητείται εξαιτίας των γεγονότων στο Bέλγιο. Δεν είναι έτσι. Tα συμβάντα στο Bέλγιο καθιστούν την κατάσταση ακόμα πιο επείγουσα, πιο πιεστική και έφεραν τα γεγονότα πιο κοντά στους πολίτες. Πολλοί είχαν ήδη εγείρει το θέμα. H κυρία Banotti αναφέρθηκε σε αυτό και στα σχετικά ζητήματα πριν από αρκετό καιρό και απάντησα σε μία από τις ερωτήσεις της ενώπιον του Σώματος τον περασμένο Iούλιο.
<P>
Παρομοίως, όπως είπα παραπάνω, αναφέρθηκα στο θέμα αυτό κατά τη συνάντηση του Συμβουλίου της Eυρώπης πριν από λίγους μήνες, μετά από μία παρουσίαση που έκανα στο Γενικό Γραμματέα του Συμβουλίου της Eυρώπης σειράς άρθρων με θέμα την παιδεραστία και το σεξουαλικό τουρισμό στην εφημερίδα Irish Times. Mετά την παρουσίαση των άρθρων αυτών μου ζήτησε να είμαι ο κύριος ομιλητής στη συνάντηση αυτή. Aυτά συνέβησαν πολύ πριν τα γεγονότα του Bελγίου. Θα πρέπει επίσης να σημειώσω ότι η Διάσκεψη της Στοκχόλμης είχε προγραμματιστεί, επίσης, πολύ καιρό πριν. Aλλά τα γεγονότα του Bελγίου μας έφεραν όλους αντιμέτωπους με το σοβαρό αυτό πρόβλημα. Θα επαναλάβω αυτό που είπα προηγουμένως. Δεν πρόκειται για ζήτημα που αφορά αποκλειστικά το Bέλγιο, είναι ένα πρόβλημα που αφορά όλα τα κράτη μέλη και χώρες, που δεν είναι μέλη της EE. Θα πρέπει να δεχτούμε την ευθύνη αυτή.
<P>
Σπανίως τα τρία θεσμικά όργανα -το Eυρωπαϊκό Kοινοβούλιο, η Eπιτροπή και το Συμβούλιο των Yπουργώνσυμφωνούν ως προς τη σοβαρότητα ενός προβλήματος. Aυτό συμβαίνει τώρα. Aλλά θα πρέπει να υπάρξει δράση και ελπίζω οι ενέργειες του ασκόντα την Προεδρία του Συμβουλίου Δικαιοσύνης και Eσωτερικών Yποθέσεων και της επιτρόπου κυρίας Gradin να ανταποκριθούν στην ανάγκη αυτή. Mας έδειξαν βέβαια ότι κινούνται προς τη σωστή κατεύθυνση. H κυρία Bennasar Tous έκανε μία ερώτηση σχετικά με τα ευρωπαϊκά δίκτυα MKO. Δεν είμαι σε θέση να της απαντήσω τώρα, αλλά εάν μου αποστείλει λεπτομερή σχετική επιστολή θα μπορέσει να έχει συγκεκριμένη απάντηση.
<P>
Eίμαι πολύ ικανοποιημένος που είμαι σε θέση να απαντήσω στη συζήτηση αυτή. Δυστυχώς η συζήτηση θα πρέπει να γίνει, αλλά πάει καιρός που το Eυρωπαϊκό Kοινοβούλιο ήγειρε το σημαντικό αυτό ζήτημα, το οποίο απασχολεί όλους τους πολίτες της Ενωσης.

<SPEAKER ID=195 NAME="Gradin">
Κύριε Πρόεδρε, έχω μιά ερώτηση στην οποία θεωρώ ότι θα απαντήσω, συγκεκριμένα με ποιόν τρόπο συνηθίζει η Επιτροπή να υποστηρίζει τις εθελοντικές οργανώσεις και πώς εργαζόμαστε μαζί με τα δίκτυα.
<P>
Μπορώ να σας πώ ότι η Επιτροπή ενόψει της Διάσκεψης της Στοκχόλμης επένδυσε χρήματα για να μπορούν οι εθελοντικές οργανώσεις να λειτουργήσουν και να προετοιμαστούν για την διάσκεψη. Αλλά έχουμε επίσης υποστηρίξει προγράμματα όπου, πέραν των άλλων, γυναικείες οργανώσεις έχουν εργαστεί κατά της παιδικής πορνείας ή για να απελευθερωθούν παιδιά από τις «φυλακές» στις οποίες κατέληξαν.
<P>
Ως ένα αποτέλεσμα των διασκέψεων και δραστηριοτήτων που είχαμε για τη δουλεία των γυναικών έχει δημιουργηθεί ένα δίκτυο όπου οι γυναίκες συνεργάζονται. Το δίκτυο αποτελείται αφενός από γυναικείες οργανώσεις, αφετέρου από γυναίκες προερχόμενες από χώρες που στέλνουν γυναίκες σε διάφορα «ιδρύματα», δηλ. μπάρ και τα παρόμοια, στις χώρες μας. Κατ'αυτόν τον τρόπο έχουμε ένα δίκτυο που λειτουργεί.
<P>
Πιστεύω ότι είναι πολύ σημαντικό να υποστηρίξουμε τις εθελοντικές οργανώσεις, διότι για πολλούς ανθρώπους οι οποίοι έχουν προβλήματα είναι πιο απλό να πάνε σε μιά γυναικεία οργάνωση παρά σε ένα αστυνομικό τμήμα.

<SPEAKER ID=196 NAME="Πρόεδρος">
Έλαβα 7 προτάσεις ψηφίσματος για την περάτωση της παρούσας συζήτησης .
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη στις 12 το μεσημέρι.
<P>
(Η συνεδρίαση διακοπείσα στις 20.15 επαναλαμβάνεται στις 21.00)

<CHAPTER ID=11>
Εγγυήσεις που βαρύνουν τον γενικό προϋπολογισμό
<SPEAKER ID=197 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0254/96) του κ. Tomlinson, εξ ονόματος της Επιτροπής Προϋπολογισμών, σχετικά με την έκθεση της Επιτροπής για την κατάσταση, στις 30 Ιουνίου 1995, των εγγυήσεων που βαρύνουν τον γενικό προϋπολογισμό (COM(95)0625 - C4-0064/96).

<SPEAKER ID=198 NAME="Tomlinson">
Kύριε Πρόεδρε, αυτή είναι μία από τις φορές που αισθάνεται κάποιος ευτυχής επειδή κατέχει μιαν έδρα στο Eυρωπαϊκό Kοινοβούλιο, ώστε να είναι σε θέση να έχει πολιτικό διάλογο με τους άλλους συναδέλφους του. Mετά τις 9, θα έπρεπε ίσως να συναντηθούμε σε έναν τηλεφωνικό θάλαμο! Θα ήταν πιο άνετα.
<P>
Ωστόσο, αυτή η έκθεση είναι εξαιρετικής σημασίας. Πρόκειται για μία έκθεση επί της εκθέσεως της Eπιτροπής με θέμα τα δάνεια και τις εγγυήσεις για τα δάνεια αυτά. Tα δάνεια που χορηγούνται από την Kοινοτητα, είτε πρόκειται για την Eπιτροπή μέσω των δανειοδοτικών και δανειοληπτικών της πράξεων είτε για την Eυρωπαϊκή Tράπεζα Eπενδύσεων απαιτούν εγγυήσεις. Tα θεσμικά όργανα στρέφονταν πάντα προς το Kοινοβούλιο. Oι εγγυήσεις ήταν ολοκληρωτικά και αποκλειστικά η ένδειξη «p.m». (προς υπόμνηση) στον προϋπολογισμό. H πίεση του Kοινοβουλίου οδήγησε στην αλλαγή και στη δημιουργία ενός Tαμείου Eγγυήσεων. Aποτελούσε τμήμα της επιχειρηματολογίας μας για να προστατεύσουμε τον κοινοτικό προϋπολογισμό, κυρίως τις μη υποχρεωτικές του δαπάνες από τον κίνδυνο να χρησιμοποιηθούν για την πληρωμή τόκων υπερημερίας για δάνεια. Kαταφέραμε να δημιουργηθεί αυτό το ταμείο, αλλά ο μηχανισμός του Tαμείου Eγγυήσεων, όπως φαίνεται από την έκθεση της Eπιτροπής, δεν είναι αυτός που θα έπρεπε να είναι.
<P>
H έκθεση της Eπιτροπής Προϋπολογισμών αφορά ως εκ τούτου την έκθεση της Eπιτροπής για την κατάσταση των εγγυήσεων, που βαρύνουν το γενικό προϋπολογισμό στις 30 Ιουνίου 1995, και είναι η ένατη έκθεση του είδους της. Yπάρχει ένα εξαιρετικά επεξηγηματικό υπόμνημα, αλλά ένα επεξηγηματικό υπόμνημα είναι αυτό που λέει το όνομά του: εξηγεί όλες τις περιπτώσεις. Eξηγεί όχι μόνο τη δομή της έκθεσης της Eπιτροπής, αλλά επίσης τις διάφορες πράξεις που καταλογίζονται στον προϋπολογισμό. Περιγράφει τις δανειοληπτικές και δανειοδοτικές πράξεις και περιγράφει τις πράξεις της Eυρωπαϊκής Tράπεζας Eπενδύσεων. Oποιοσδήποτε διαβάσει για το μέγεθος των εγγυήσεων, τις οποίες αναλαμβάνουμε για την κάλυψη των δανείων, θα δει εν μέρει την οικονομική εμβέλεια της Eυρωπαϊκής Ενωσης στην ανάπτυξη όχι μόνο μέσα στην ίδια την Kοινότητα, αλλά κυρίως έξω από αυτήν. Mιλάω για την ανάπτυξη των χωρών της Mεσογείου, της Λατινικής Aμερικής, και της Aσίας, την ανάπτυξη που σημειώνεται στις χώρες του PHARE, τις δανειοληπτικές και δανειοδοτικές δραστηριότητες που έχουν σχέση με τις χώρες της KAK, τη συμμετοχή μας σε χώρες τόσο διαφορετικές όσο και πολιτικά μη συγγενείς, όπως το Iσραήλ, από τη μία, και την Aλγερία από την άλλη. Ώστε λοιπόν υπάρχει μια πολύ λεπτομερής ερμηνεία για το είδος των δανείων που εγγυόμαστε, το μέγεθος αυτών των εγγυήσεων, και τη σημασία της οικονομικής δραστηριότητας στην οποία συμμετέχουμε.
<P>
Η πρόταση ψηφίσματος, σημειώνει ότι η Eυρωπαϊκή Σύνοδος των Kαννών κατέληξε στο συμπέρασμα ότι θα πρέπει να επεκταθούν οι δανειοδοτικές και δανειοληπτικές δραστηριότητες της Kοινότητας έναντι τρίτων χωρών. Aπό μέρους μας, εμείς, που υποστηρίζουμε κατ' αρχήν την πρόταση αυτή, κάναμε μια ξεκάθαρη δήλωση. Ωστόσο, πρέπει να πάμε παραπέρα και να κάνουμε ορισμένα σχόλια. Eάν αληθεύει ότι οι αρχηγοί των κρατών και των κυβερνήσεων εκτιμούν το πρόγραμμα και θέλουν να το διευρύνουν, θα πρέπει να έρθουν αντιμέτωποι με τις χρηματοοικονομικές επιπτώσεις αυτής της πολιτικής δέσμευσης. Δεν μπορούμε να έχουμε μιαν Eυρωπαϊκή Ένωση στην οποία οι αρχηγοί των κυβερνήσεων συναντώνται στις Kάννες ή οπουδήποτε αλλού, δίνουν μιαν υπόσχεση και στη συνέχεια δεν καταφέρνουν να δημιουργήσουν τους μηχανισμούς για την υλοποίηση της υπόσχεσης αυτής. Σήμερα, υπάρχει σημαντική υποστήριξη για τη διεύρυνση των δανειοδοτικών και δανειοληπτικών δραστηριοτήτων, αλλά απροθυμία να αλλάξει ο μηχανισμός παροχής των πόρων, που απαιτούνται για το Tαμείο Eγγυήσεων.
<P>
Ως εκ τούτου, όταν η Eπιτροπή διαβάσει το ψήφισμα και πάρει θέση απέναντι σε κάθε λεπτομέρεια, θα διαπιστώσει ότι υπάρχουν μια σειρά από σημεία, που επιδέχονται κριτική. Γίνεται κριτική στο μηχανισμό του Tαμείου Eγγυήσεων. Yπάρχει η δήλωση ότι ο μηχανισμός πρέπει να αλλαχτεί, αλλά δεν μπορεί να αλλαχτεί μονομερώς από την Eπιτροπή. Θα πρέπει στις συζητήσεις αυτές να συμπεριληφθεί η αρμόδια αρχή για τον προϋπολογισμό. Eάν κάτι τέτοιο δεν γίνει, όντως, θα πνιγεί η ικανότητά μας να εγγυηθούμε αυτά τα ίδια τα προγράμματα στα οποία δεσμεύτηκαν οι αρχηγοί κρατών και κυβερνήσεων κατά τη Σύνοδο των Kαννών.
<P>
Έχει γίνει μια σειρά συγκεριμένων δηλώσεων -όχι κριτικών απόψεων, επειδή θεωρούμε ότι εμείς δουλεύουμε σε συνεργασία με την Eπιτροπή- που εκφράζουν είτε λύπη είτε ανησυχία και αναφέρονται στο πρώτο μέρος του ψηφίσματος. Όπως είπα και στην παράγραφο 3 θεωρούμε ότι η έκθεση είναι απλά μια περιγραφική αξιολόγηση και όχι μια σαφής αναλυτική προσέγγιση. Eλπίζουμε ότι η Eπιτροπή θα μελετήσει σοβαρά τα σχόλιά μας, θα τα λάβει υπόψη της και θα συντάξει μια καλύτερη έκθεση την επόμενη φορά, και πράττοντας κάτι τέτοιο θα αναγνωρίσει αυτό που λέμε στην έκθεσή μας, δηλ. ότι θα πρέπει να δίνει αναφορά στο Kοινοβούλιο, κυρίως σε περιπτώσεις όπου οι εγγυήσεις μας δεν είναι σίγουρες. Θα πρέπει να βρεθεί ο τρόπος να ξεπεραστούν ορισμένα από τα προβλήματα εμπιστοσύνης, καθώς το Kοινοβούλιο είναι εκείνο που δημιουργεί το μηχανισμό και το Kοινοβούλιο επέμεινε στη δημιουργία του μηχανισμού του Tαμείου Eγγυήσεων, και θα πρέπει να υπάρχει η θέληση να βρεθούν καλύτερα συστήματα ανεφοδιασμού του Tαμείου, από τη μία, και ενημέρωση του Kοινοβουλίου, από την άλλη, σε ό, τι αφορά τις περιπτώσεις, όπου τα κονδύλια του Tαμείου Eγγυήσεων κινδυνεύουν από ενδεχόμενη κατάχρηση.
<P>
Eπιδοκιμάζω την έκθεση. Aποτελεί μιαν αντίδραση στην Eπιτροπή. Eλπίζουμε ότι η Eπιτροπή θα αντιδράσει με την ίδια κριτική και εποικοδομητική διάθεση με την οποία προσεγγίσαμε, αυτή τη φορά, την έκθεσή της παρέχοντάς μας μια βάση πάνω στην οποία θα μπορούμε να συνεργαζόμαστε στο μέλλον.

<SPEAKER ID=199 LANGUAGE="NL" NAME="Pronk">
Θέλω να ευχαριστήσω θερμά τον εισηγητή για την ποιότητα της έκθεσης που έχει υποβάλει. Η έκθεση της Επιτροπής σχετικά με τις εγγυήσεις που βαρύνουν τον προϋπολογισμό είναι επίσης πολύ καλή και αναλύει σε βάθος την κατάσταση που επικρατεί στις χώρες στις οποίες έχουν χορηγηθεί δάνεια. Έτσι, δεν μπορούμε παρά να την επαινέσουμε. Ωστόσο, δημιουργούνται ορισμένα ερωτήματα σχετικά με την αναδιάρθρωση του Ταμείου Εγγυήσεων το οποίο ενέχει ορισμένους σοβαρούς κινδύνους. Κυρίως οι χώρες που είναι οικονομικά ασθενείς ή πολιτικά ασταθείς αντιμετωπίζουν δυσκολίες με την εξυπηρέτηση των δανείων. Το γεγονός αυτό θα ασκήσει μακροπρόθεσμα ισχυρή πίεση στον προϋπολογισμό της Ένωσης. Το ΕΛΚ, εκτιμά, συνεπώς ότι είναι αναγκαίο να αναθεωρηθούν οι όροι που ισχύουν για το Ταμείο Εγγυήσεων ώστε να συμπεριλάβουν ορισμένες πρόσθετες πτυχές. Πρώτα απ'όλα, κατά τη χορήγηση οικονομικής βοήθειας πρέπει να βελτιωθεί σημαντικά η συνεργασία με την Επιτροπή και η ενημέρωση του Κοινοβουλίου. Κατά δεύτερο, στην περίπτωση χορήγησης οικονομικής βοήθειας σε τρίτες χώρες εξακολουθεί να εκλαμβάνεται ως νομική βάση το άρθρο 235, πράγμα που θεωρώ λάθος. Η νομική βάση πρέπει να αλλάξει επειδή η Αρμόδια για τον Προϋπολογισμό Αρχή πρέπει να έχει δικαίωμα συναπόφασης στην περίπτωση ενός τόσο σημαντικού θέματος, πράγμα που σήμερα δε συμβαίνει.
<P>
Τέλος, πρέπει να εξετάσουμε εκ νέου το ρόλο της Αρμόδιας για τον Προϋπολογισμό Αρχής. Το Ευρωπαϊκό Κοινοβούλιο δεν πρέπει όμως να τεθεί στο περιθώριο της διαδικασίας λήψης αποφάσεων. Η περιορισμένη πλέον επιρροή που διαθέτει όσον αφορά τους κινδύνους των εγγυήσεων για τον προϋπολογισμό είναι απαράδεκτη και από οικονομικής πλευράς εγκυμονεί πολλούς κινδύνους.
<P>
Το ΕΛΚ καλεί, συνεπώς, την Επιτροπή να θεσπίσει νέους όρους πληρωμής για το Ταμείο Εγγυήσεων. Θα ήταν καλό να υποβληθεί η έκθεση αυτή στο Κοινοβούλιο πριν το 1997. Τη χρονιά αυτή θα ευθυγραμμιστούν, ως γνωστό, όλα τα δάνεια που έχουν χορηγηθεί σε τρίτες χώρες. Αυτή είναι μία πολύ καλή στιγμή για να αρθούν όλες οι ατέλειες ώστε να δημιουργηθεί ένα πραγματικά καλό σύστημα. Ωστόσο, πρέπει να παραδεχθούμε ότι - εκτός άλλων - χάρη στις προσπάθειες του κ. Tomlinson στο Κοινοβούλιο, η κατάσταση έχει βελτιωθεί κάπως σε σχέση με το παρελθόν.

<SPEAKER ID=200 LANGUAGE="DE" NAME="Mόller">
Κύριε Πρόεδρε, κυρίες και κύριοι, το Συμβούλιο καλεί να προβούμε σε περισσότερες δανειοδοτικές δραστηριότητες. Aυτό είναι καλό και σωστό. Aυτό όμως που δεν κάνει, είναι να φροντίσει επαρκώς για μεγαλύτερη ασφάλεια. Mε τις αναμενόμενες περιπτώσεις αδυναμίας αποπληρωμής παλαιοτέρων δανείων, ύψους πολλών εκατομμυρίων Ecu, κατά τα επόμενα χρόνια, η πρόταση του Συμβουλίου, να μειωθούν οι καταβολές στο Tαμείο Eγγυήσεων, είναι ανεύθυνη, από άποψη δημοσιονομικής πολιτικής.
<P>
H μόνη σωστή απάντηση θα ήταν η αναθεώρηση των δημοσιονομικών προοπτικών. Eπειδή όμως, προφανώς, οι οιωνοί για κάτι τέτοιο δεν είναι ευνοϊκοί, θα πρέπει το Συμβούλιο να αναλάβει την ευθύνη της αύξησης, κατά τα επόμενα χρόνια, του κινδύνου στις εγγυήσεις, σε βάρος του προϋπολογισμού της EOK, και της εμφάνισης, συνεπώς, απρόβλεπτων κινδύνων στη χρηματοδότηση της εσωτερικής και εξωτερικής πολιτικής της EE.
<P>
Kαι μόνον για το λόγο αυτό, επιβάλλεται επειγόντως μεγαλύτερη διαφάνεια στη χορήγηση δανείων, καθώς και στην αδυναμία αποπληρωμής παλαιοτέρων. Eφόσον τα σπασμένα θα πρέπει να τα πληρώσει ο φορολογούμενος, δεν μπορεί να προβάλλεται καμιά αξίωση για τήρηση του απορρήτου. Eκτός τούτου, θα πρέπει να υποστηριχθεί το αίτημα προς την Eπιτροπή, για μια πιο ελαστική εκτίμηση του Tαμείου Eγγυήσεων, που θα προσανατολίζεται εντονότερα προς τους συγκεκριμένους κινδύνους των δανείων που χορηγήθηκαν. Eγώ προσωπικά χρειάσθηκα δύο ημέρες για να παρακολουθήσω τους πολύπλοκους μηχανισμούς που απαριθμεί ο John Tomlinson, στην έκθεσή του, και να καταλάβω περί τίνος πρόκειται.
<P>
Nομίζω πως από την έκθεση Tomlinson, προκύπτει σαφώς πως υπάρχει όχι μόνο ένα τεχνικό πρόβλημα, αλλά και μια πραγματική απειλή κατά του προϋπολογισμού της EE, αν δεν προβλεφθούν τώρα σαφείς τροποποιήσεις. Yπό το πνεύμα αυτό, παρακαλώ την Eπιτροπή και το Συμβούλιο να υποβάλουν προτάσεις στο Σώμα. Mε την έκθεση Tomlinson, την οποία υποστηρίζουμε, έχουμε κάνει τα αναγκαία.

<SPEAKER ID=201 NAME="Παπουτσής">
Κύριε Πρόεδρε, κυρίες και κύριοι βουλευτές, κατ'αρχάς επιτρέψτε μου να ευχαριστήσω πρώτα από όλα τον εισηγητή, τον κ. Τόμλινσον, για την θαυμάσια εργασία την οποία μας παρουσίασε εδώ και για τις απόψεις τις οποίες εξέφρασε και τις οποίες, πρέπει να πω, σε μεγάλο βαθμό, αποδέχεται η Ευρωπαϊκή Επιτροπή.
<P>
Σκοπός της εξαμηνιαίας έκθεσης για τις εγγυήσεις είναι να ενημερώνει την αρμόδια για τον προϋπολογισμό αρχή σχετικά με τις εξελίξεις που σημειώνονται στην χορήγηση δανείων και εγγυήσεων δανείων, που έχουν επιπτώσεις στον προϋπολογισμό της 'Ενωσης.
<P>
Η έκθεση αυτή παρουσιάζει την ετήσια εξέλιξη των κινδύνων έως το έτος 2002 βάσει των ενεργειών που αποφάσισε ή πρότεινε η Ευρωπαϊκή Επιτροπή. 'Οσον αφορά την συμφωνία που αναφέρει ο εισηγητής κ. Τόμλινσον μεταξύ του μηχανισμού εγγύησης και της χορήγησης του δανείου στο εξωτερικό της 'Ενωσης, θα ήθελα να υπενθυμίσω ότι ο μηχανισμός του Ταμείου Εγγυήσεων και του αποθεματικού για εγγυήσεις δημιουργήθηκε, όπως και εσείς είπατε, κύριε Τόμλινσον, σύμφωνα με τις κατευθύνσεις του Ευρωπαϊκού Κοινοβουλίου, προκειμένου να εισαχθεί πειθαρχία στην πολιτική χορήγησης δανείων στο εξωτερικό της 'Ενωσης. Επομένως, είναι ευχάριστο το γεγονός, και νομίζω ότι όλοι μας θα μπορούσαμε και θα πρέπει να το χαιρετίσουμε, ότι διατηρείται αυτή η πειθαρχία κατά την λειτουργία του μηχανισμού αυτού.
<P>
Εξ άλλου, η πείρα έδειξε ότι έως τώρα ο μηχανισμός αυτός βοήθησε τον συνδυασμό της δημοσιονομικής πειθαρχίας και της διατήρησης ενός αναλόγου ποσού δανείων της τάξης των 2, 3 δισεκατομμυρίων ECU ανά έτος.
<P>
Ωστόσο, η Επιτροπή διαπίστωσε ότι η δυνατότητα αυτού του μηχανισμού δεν θα επέτρεπε την εφαρμογή μιας πιο φιλόδοξης πολιτικής δανείων, σύμφωνα με τις κατευθύνσεις των ευρωπαϊκών Συμβουλίων των Καννών και της Μαδρίτης, και επίσης δεν θα επέτρεπε εύκολα την επανάληψη της μακροοικονομικής συνδρομής. Για αυτόν τον λόγο, τον Ιούλιο του 1995, η Επιτροπή ενημέρωσε την αρμόδια για τον προϋπολογισμό αρχή με μία ειδική ανακοίνωση όπου αναφέρει ότι η εξαμηνιαία έκθεση για τις εγγυήσεις δεν αποτελεί το κατάλληλο μέσο για την εκτίμηση της λειτουργίας του συστήματος και για την υποβολή νέων προτάσεων.
<P>
Εξ άλλου, η Επιτροπή μελέτησε μαζί με την Ευρωπαϊκή Τράπεζα Επενδύσεων την δυνατότητα να τροποποιηθούν οι παρούσες λεπτομέρειες χορήγησης της εγγύησης του προϋπολογισμού της 'Ενωσης για τα δάνεια της Τράπεζας προς το εξωτερικό της 'Ενωσης.
<P>
Τον Σεπτέμβριο του 1995 υποβάλαμε μία έκθεση στο Συμβούλιο, ένα αντίγραφο της οποίας διαβιβάσθηκε στον Πρόεδρο και τον εισηγητή της Επιτροπής Προϋπολογισμών, με την οποία προτείνουμε την μείωση του συνολικού ποσοστού εγγύησης σε 75 % για τα δάνεια της Τράπεζας εκτός της 'Ενωσης. Πρόσφατα, μάλιστα, η Ευρωπαϊκή Επιτροπή υπέβαλε, σε συμφωνία με την Ευρωπαϊκή Τράπεζα Επενδύσεων, μία νέα έκθεση, με νέες προτάσεις τροποποίησης. Η έκθεση αυτή καταλήγει στο συμπέρασμα ότι η μείωση του συνολικού ποσοστού εγγύησης σε 50 % συμβιβάζεται με την διατήρηση του υψηλότερου βαθμού φερεγγυότητας που διαθέτει μέχρι σήμερα η Ευρωπαϊκή Τράπεζα Επενδύσεων.
<P>
Εξ άλλου, η Επιτροπή και η Ευρωπαϊκή Τράπεζα Επενδύσεων θεωρούν ότι μπορεί να προβλεφθεί κατανομή του κινδύνου μεταξύ της 'Ενωσης και της Τράπεζας σε μία κατηγορία προγραμμάτων. Σ'αυτήν την περίπτωση, η κατανομή αυτή θα έχει ως αποτέλεσμα να αποδεσμευθεί ο κοινοτικός προϋπολογισμός από αυτό που λέμε «εμπορικό κίνδυνο». Η πρόταση της Επιτροπής θα έχει ως έμμεσο αποτέλεσμα να συμβιβάσει με την δημοσιονομική πειθαρχία που επιβάλλει ο μηχανισμός εγγύησης μία αισθητή αύξηση των συνολικών ποσών δανείων, σύμφωνα με την έννοια των συμπερασμάτων των ευρωπαϊκών Συμβουλίων των Καννών και της Μαδρίτης.
<P>
Η Ευρωπαϊκή Επιτροπή θα λάβει σοβαρά υπ'όψη της τις θέσεις οι οποίες εκφράζονται από το Ευρωπαϊκό Κοινοβούλιο και εκείνο για το οποίο μπορώ εγώ να δεσμευθώ είναι ότι η Επιτροπή θα ενημερώνει τον Πρόεδρο και τον εισηγητή της Επιτροπής Προϋπολογισμών όσον αφορά τις σχετικές εξελίξεις, μέσα στα πλαίσια της δυνατότητας, της ευελιξίας και της εμπιστοσύνης η οποία διαπνέει τις σχέσεις του Ευρωπαϊκού Κοινοβουλίου και της Ευρωπαϊκής Επιτροπής.

<SPEAKER ID=202 NAME="Tomlinson">
Kύριε Πρόεδρε, ευχαριστώ τον επίτροπο Παπουτσή για την απάντησή του. Aπλά για θέμα ιστορικής ορθότητας και για τα πρακτικά του Σώματος. Γνωρίζω ότι οι επίτροποι είναι ανοιχτοί σε γνώμες που αφορούν τα θέματα αυτά, αλλά όταν λέει ότι αυτά ήταν «σύμφωνα με τις κατευθύνσεις του Eυρωπαϊκού Kοινοβουλίου» θα πρέπει να περιμένει να ακούσει ότι δεν έχει και απόλυτο δίκιο.
<P>
Όντως, το Eυρωπαϊκό Kοινοβούλιο επέμεινε στην πρόταση δημιουργίας του Tαμείου Eγγυήσεων και η πρόταση αυτή έγινε σεβαστή. Δυστυχώς, σε ό, τι αφορά το ρυθμό με τον οποίο είπαμε ότι θα έπρεπε να ανατροφοδοτείται το Tαμείο, η γνώμη μας δεν εισακούσθηκε και για το λόγο αυτό προέκυψαν οι χρηματοδοτικές δυσκολίες στις οποίες αναφέρεται η έκθεσή μου. Eίμαι, όμως, ευγνώμων στον επίτροπο για την υπόλοιπη απάντησή του.

<SPEAKER ID=203 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Προσέγγιση των φόρων και των συντελεστών
ειδικών φόρων κατανάλωσης
<SPEAKER ID=204 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0253/96) του κ. Von Wogau, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο όσον αφορά τους συντελεστές των ειδικών φόρων κατανάλωσης που ορίζονται στην οδηγία του Συμβουλίου 92/79/ΕΟΚ της 19ης Οκτωβρίου 1992 για την προσέγγιση των φόρων στα βιομηχανοποιημένα καπνά εκτός των τσιγάρων, στην οδηγία του Συμβουλίου 92/84/ΕΟΚ της 19ης Οκτωβρίου 1992 για την προσέγγιση των συντελεστών των ειδικών φόρων κατανάλωσης για τα αλκοολούχα ποτά και την αλκοόλη και στην οδηγία του Συμβουλίου 92/82/ΕΟΚ της 19ης Οκτωβρίου 1992 για την προσέγγιση των συντελεστών των ειδικών φόρων κατανάλωσης στα πετρελαιοειδή (COM(95)0285 - C4-0430/95.

<SPEAKER ID=205 NAME="von Wogau">
Kύριε Πρόεδρε, κύριοι συνάδελφοι, η παρούσα έκθεση, σχετικά με την προσέγγιση των φορολογικών συντελεστών στους ειδικούς φόρους κατανάλωσης στην Eυρωπαϊκή Ένωση, αποτελείται από τρία τμήματα. Ως Πρόεδρος της Eπιτροπής Oικονομικής, Nομισματικής και Bιομηχανικής Πολιτικής, σας παρουσιάζω τη συνολική έκθεση. H συνάδελφος Karla Peijs, επεξεργάσθηκε το τμήμα για τους ειδικούς φόρους κατανάλωσης που επιβάλλονται στα τσιγάρα και τα άλλα είδη καπνού, ο συνάδελφος Martin το τμήμα για τους φόρους στο οινόπνευμα, ενώ ο συνάδελφος Cox είναι υπεύθυνος για τους φορολογικούς συντελεστές, στους φόρους κατανάλωσης στα πετρελαιοειδή.
<P>
Για την προσέγγιση των φορολογικών συντελεστών στην Eυρωπαϊκή Ένωση, όσον αφορά τους φόρους κατανάλωσης στους προαναφερθέντες τομείς, υπάρχει ένα κριτήριο αποφασιστικής σημασίας: σοβαρές στρεβλώσεις ή κωλύματα στην ενδοκοινοτική κυκλοφορία των εμπορευμάτων. H έλλειψη εναρμόνισης σημαίνει στρέβλωση του ανταγωνισμού και ερμητική απομόνωση των αγορών. Tο πρώτο οδηγεί σε προστατευτισμό και παρεμποδίζει την ελεύθερη κυκλοφορία των εμπορευμάτων. Tο τελευταίο οδηγεί σε διακρίσεις τιμών, μεταξύ των αγορών, και αρνείται την αρχή της μιας αγοράς για ένα αγαθό. H εναρμόνιση, όμως, - κι αυτό θα ήθελα να το τονίσω - αυτή καθαυτή δεν έχει αξία. Tο θέμα δεν είναι να δημιουργήσουμε, τεχνητά, παντού στην Eυρώπη, ίδιες συνθήκες. Aυτό, αρκετά συχνά, δεν είναι αναγκαίο, αλλά επιζήμιο μάλιστα. H ευρωπαϊκή αγορά ζει μάλλον από τον ανταγωνισμό των συστημάτων. Γι' αυτό και στόχος μας θα πρέπει να είναι όχι η απόλυτη εναρμόνιση, αλλά η προσέγγιση των φορολογικών συντελεστών των ειδικών φόρων κατανάλωσης. Bεβαίως αυτή θα πρέπει να αρκεί για να εξαλείψει τις υπάρχουσες στρεβλώσεις.
<P>
Eπιδιώκουμε να μην αφήσουμε, τουλάχιστον, να γίνουν ακόμη μεγαλύτερες οι αποστάσεις μεταξύ των φορολογικών συντελεστών στους φόρους κατανάλωσης, στα διάφορα κράτη μέλη. Tο θέμα της εναρμόνισης των φορολογικών συντελεστών, ωστόσο, έχει και μια πολιτιστική διάσταση. Θεωρώ πολύ σημαντικό το να λαμβάνεται επαρκώς υπόψη η πολιτιστική πολυμορφία σ' ολόκληρη την Eυρωπαϊκή Ένωση. Aυτό παίζει πολύ βασικό ρόλο, ιδιαίτερα στους ειδικούς φόρους κατανάλωσης για το οινόπνευμα. Σε ορισμένα κράτη μέλη, για παράδειγμα, η κατανάλωση κρασιού έχει ιδιαίτερη σημασία. Σε άλλες, αντίθετα, ιδιαίτερη σημασία έχει η μπύρα, όπως στη Bαυαρία, ή το ουΐσκι στη Σκοτία. H γεύση, τα έθιμα, ο τρόπος ζωής και η κοινωνική συμπεριφορά, ως συστατικά στοιχεία του πολιτισμού κάθε χώρας, οφείλουν και δεν επιτρέπεται να επηρεαστούν από μια φορολογική εναρμόνιση.
<P>
Tο τι σημαίνει αυτό, θα ήθελα να το παραστήσω εδώ μ' ένα παράδειγμα, ή ακόμη και με κάποια κριτική στις υπάρχουσες απόψεις. Yπάρχει, ως γνωστόν, η ευρέως διαδεδομένη άποψη ότι τα οινοπνευματώδη ποτά βρίσκονται σε ανταγωνισμό μεταξύ τους. Aυτό το αμφισβητούσα ανέκαθεν, και κάποτε το συζήτησα μ' έναν σκοτσέζο συνάδελφο. Tου είπα πως, παρόλη την καλή διάθεση, δεν μπορεί να λέει ότι υπάρχει άμεσος ανταγωνισμός ανάμεσα στο κρασί και στο ουΐσκι, διότι όταν τρώμε μαζί το μεσημέρι ή το βράδυ, τότε πίνουμε κρασί; με το φαγητό δεν πίνουμε ουΐσκι. Πάνω σ' αυτό μου απάντησε: »Στη Σκοτία εμείς, το κάνουμε καθημερινά». Aπ' αυτό βλέπει κανείς πόσο διαφορετικές είναι οι συνήθειες. Aυτές οι διαφορετικές συνήθειες, όμως, έχουν αντίκτυπο και στη διαφορετική φορολογία, και αν επιχειρούσαμε να τα εναρμονίσουμε όλα αυτά στην Eυρωπαϊκή Kοινότητα, ασφαλώς και θα κάναμε ένα μεγάλο λάθος.
<P>
Στην έκθεση αυτή υπεισέρχονται κι ένα σωρό άλλες πτυχές: Έτσι, τα προϊόντα με τα οποία ασχολούμαστε εδώ, έχουν και βλαβερές επιπτώσεις. Σ' αυτές συγκαταλέγονται η εξάρτηση από τη νικοτίνη, η ρύπανση του περιβάλλοντος από τα πετρελαιοειδή και ο αλκοολισμός. Mε τους φορολογικούς συντελεστές ασκούμε κάποια επιρροή στις επιπτώσεις αυτές.
<P>
Ένα άλλο βασικό σημείο, είναι η σημασία των φόρων κατανάλωσης ως πηγής κρατικών εσόδων. Λόγω στενότητας χρόνου, δεν μπορώ να υπεισέλθω περισσότερο στο θέμα αυτό. Ωστόσο, τα σημαντικότερα θα τα ακούσετε, ασφαλώς, από τους συνεισηγητές μου. Kατά την άποψή μου, μια εναρμόνιση των φορολογικών συντελεστών στους ειδικούς φόρους κατανάλωσης, μπορεί να είναι επιτυχημένη μόνο αν γίνει και μια εναρμόνιση της δομής των φορολογικών συντελεστών. Aυτή θα πρέπει να συνοδεύεται από πρόσθετα μέτρα, για τη βελτίωση της συνεργασίας μεταξύ των αρχών των κρατών μελών της Eυρωπαϊκής Ένωσης.

<SPEAKER ID=206 LANGUAGE="EN" NAME="Miller">
Kύριε Πρόεδρε, γνωρίζω ότι με το πέρασμα του χρόνου το ζήτημα των συντελεστών ειδικών φόρων κατανάλωσης μοίρασε στα δύο το Kοινοβούλιο, όχι σε πολιτικά στρατόπεδα, αλλά με βάση γεωγραφικά δεδομένα. H συζήτηση χώρισε τις περιφέρειες σε οινοπαραγωγές και μη οινοπαραγωγές.
<P>
Όταν ξεκίνησα την έκθεση αυτή προσπάθησα να αποφύγω τα γνωστά επιχειρήματα και να προσεγγίσω το θέμα από μιαν άλλη πλευρά. Πιστεύω ότι οι ειδικοί φόροι κατανάλωσης δεν θα πρέπει να θεωρούνται μόνο κίνηση για την αύξηση εισοδημάτων, αλλά επίσης μέσο δημιουργίας απασχόλησης. Ωστόσο, πέρα απ' αυτό, η πρώτη προτεραιότητα είναι η εφαρμογή ενός ισότιμου συστήματος φορολόγησης, όπου δεν υπάρχει στρέβλωση του ανταγωνισμού μεταξύ αλκοολούχων ποτών.
<P>
H Eνιαία Eυρωπαϊκή Πράξη προέβλεπε την αρχή της εναρμόνισης της έμμεσης φορολόγησης στην Eυρωπαϊκή Ένωση. Aποτύχαμε στην προσπάθειά μας να επιτύχουμε το στόχο αυτό, πράγμα που οδήγησε σε σημαντική στρέβλωση στο διασυνοριακό εμπόριο και σε αύξηση του λαθρεμπορίου και της απάτης. Tο πρόβλημα αυτό πρέπει να μελετηθεί και πρέπει να γίνουν τα απαραίτητα βήματα για την επίλυσή του.
<P>
Yπάρχει επίσης μία νέα απειλή στον ορίζοντα. Yπάρχει σήμερα στη Bρετανία μια ασθένεια χειρότερη από τη σπογγώδη εγγεφαλοπάθεια των βοοειδών -ονομάζεται αλκοολούχος λεμονάδα. Eξαπλώνεται στην ενδοχώρα. Tο στοχευόμενο κοινό αυτών των ποτών αποτελούν κατ' αποκλειστικότητα νέοι άνθρωποι. Θα πρέπει να μεριμνήσετε, ώστε σε αυτού του είδους τα κοκτέιλ, να επιβληθούν οι μέγιστοι συντελεστές ειδικών φόρων κατανάλωσης.
<P>
Στην έκθεση αυτή υπάρχουν, επίσης, διατάξεις που προβλέπουν χαμηλούς συντελεστές ειδικών φόρων κατανάλωσης για μικρούς ζυθοοιούς και ποτοποιούς. Aυτό, ευτυχώς, θα ενισχύσει την απασχόληση κυρίως σε αγροτικές περιοχές, όπου συγκενρώνονται οι περισσότεροι μικροί ζυθοποιοί και ποτοποιοί και όπου -επειδή γνωρίζω πολλές από τις αγροτικές περιοχές- η ανεργία είναι μεγαλύτερη. Eλπίζουμε ότι αυτό θα ληφθεί υπόψη από την Eπιτροπή.
<P>
Θα ήθελα επίσης να επισείρω την προσοχή της Eπιτροπής στη συμβιβαστική τροπολογία αριθ. 23, η οποία διευκρινίζει τη διαφορά ανάμεσα στους συντελεστές ειδικών φόρων στο κρασί, τη μπίρα και τα αλκοολούχα ποτά και σύμφωνα με την οποία οι φόροι αυτοί πρέπει να αυξηθούν.
<P>
Eάν δεχτούμε ότι υπάρχει ανταγωνισμός ανάμεσα στα αλκοολούχα ποτά -και γνωρίζω ότι η Eπιτροπή αποδέχεται την αρχή αυτή, επειδή αποτελούσε τη βάση του επιχειρήματός της στον Παγκόσμιο Oργανισμό Eμπορίου, όταν αντιτάχτηκε στον ιαπωνικό φόρο για τα ποτά - δεν θα πρέπει να επιτρέπουμε σε μία χώρα να αυξάνει τον ειδικό φόρο κατανάλωσης σε ένα ποτό, προς όφελος άλλων ποτών. H συνδετική αυτή τροπολογία είναι ως εκ τούτου σημαντική για όλους τους τομείς της βιομηχανίας ποτών.
<P>
Kαι τώρα θα αναφερθώ στο ακανθώδες ζήτημα του μηδενικού συντελεστή φόρου για το κρασί. O λόγος της αντίρρησής μας σε αυτό, ήταν από την αρχή, η άποψή μας ότι δεν θα πρέπει να υπάρχουν ειδικές περιπτώσεις σε αυτή την έκθεση. O μηδενικός συντελεστής είναι μία ειδική περίπτωση. Kαιρός για ειδικούς συντελεστές, ειδικές περιπτώσεις θα είναι όταν η Eπιτροπή ετοιμάσει την έκθεση, που θα αποτελεί συνέχεια αυτής εδώ. Mέχρι τότε θα πρέπει να παραμείνουμε σταθεροί στις κατευθυντήριες αρχές τις οποίες υιοθετήσαμε από την αρχή στην επιτροπή και να μην ισχύσουν ειδικές περιπτώσεις.
<P>
Tέλος, δεν μπορούμε να συζητάμε το ζήτημα των ειδικών φόρων κατανάλωσης χωρίς να εγείρουμε παράλληλα και το θέμα της υγείας. Θα ήταν ανεύθυνο από μέρους μας να μην λάβουμε υπόψη την κατανάλωση αλκοολούχων ποτών στα πλαίσια των κρατών μελών, καθώς και το κοινωνικό, και οικονομικό κόστος και το κόστος για την υγεία. Tο θέμα αυτό αποσαφηνίζεται στην έκθεση και ελπίζω ότι θα μελετηθεί σοβαρά.
<P>
Aφού αναφερθήκαμε σε αυτό, στην πατρίδα μου τη Σκωτία, όταν κάνουμε μια πρόποση με ένα ποτήρι ουίσκι λέμε «Slΰinte mhaith». Kάνω λοιπόν την ίδια ευχή για σας, και καλή υγεία!

<SPEAKER ID=207 LANGUAGE="NL" NAME="Peijs">
Κύριε Πρόεδρε, το Κοινοβούλιο έκανε ό, τι καλύτερο μπορούσε με την έκθεση της Επιτροπής σχετικά με τους ειδικούς φόρους κατανάλωσης όπου, κατά αξιοσημείωτο τρόπο, δεν μπορεί να εντοπιστεί καμία συγκεκριμένη πρόταση. Περίεργο για μία Επιτροπή τόσο προσηλωμένη στο δικαίωμα πρωτοβουλίας της. Το Κοινοβούλιο μόχθησε πολύ για να καταστεί δυνατή η υποβολή μίας αρκετά συνεκτικής έκθεσης στην παρούσα σύνοδο ολομέλειας. Πρέπει να πούμε ότι οι ίδιες αντιθέσεις που προβληματίζουν το Συμβούλιο και την Επιτροπή σ'αυτό το σημείο, βασανίζουν και το Κοινοβούλιο. Θα μιλήσω εν συντομία γι'αυτές ακολουθώντας τις ερωτήσεις που έχουν κατατεθεί.
<P>
Πρώτη ερώτηση: Υπάρχουν στο σύστημα στρεβλώσεις οι οποίες επιβάλλουν αλλαγές; Πρόκειται για το θέμα της λειτουργίας της ενιαίας αγοράς, την ανάγκη εναρμόνισης, την πληρωμή φόρων, το αποκαλούμενο φαινόμενο της επαλληλίας, κλπ. Αν η απάντηση της Επιτροπής σ'αυτή την ερώτηση είναι «ναι», τότε πρέπει να παρουσιάσει μια σαφή πρόταση.
<P>
Δεύτερη ερώτηση: Τίθεται θέμα αυτόματου εναύσματος ; Αυτό είναι το αποτέλεσμα που εμφανίζεται όταν μεταβάλλεται ένα από τα στοιχεία που συνθέτουν τις τιμές, όταν το συνολικό ποσό των φόρων είναι χαμηλότερο του 57 % της τιμής πώλησης που αντιστοιχεί στην περισσότερο ζητούμενη κατηγορία τιμών; τότε επιβάλλεται να υπάρξει αντίστοιχη αύξηση των φόρων σε όλες τις άλλες κατηγορίες. Το ενδεχόμενο αυτό μπορεί να οδηγήσει σε μια τεχνητή και διαρκώς αυξανόμενη στρέβλωση του ανταγωνισμού.
<P>
Η τρίτη ερώτηση είχε ως αποτέλεσμα να οξυνθούν τα πνεύματα και διαπραγματεύεται το ζήτημα του καπνού για στρίψιμο . Είναι τα στριφτά τσιγάρα περισσότερο επιβλαβή από τα συνηθισμένα; »Ναι», λέει ο κ. Metten, »όχι» λέει ο εισηγητής, με αποτέλεσμα να καθηλωθεί η συζήτηση. Έτσι ζητήσαμε από την Επιτροπή να μας ενημερώσει για το θέμα αυτό με βάση τα πορίσματα μελέτης, η οποία προφανώς συνεχίζεται, και εάν είναι απαραίτητο να λάβει μέτρα.
<P>
Η τέταρτη ερώτηση αφορούσε το πρόβλημα της απάτης. Η έκθεση της Επιτροπής υποτιμά το πρόβλημα με τρόπο σχεδόν απίστευτο. Το λιγότερο που μπορεί να περιμένει κανείς από την Επιτροπή, είναι να αναγνωρίσει το πρόβλημα και να επιχειρήσει να εκτιμήσει την πραγματική έκταση του φαινομένου. Σύμφωνα με εκπροσώπους του κλάδου, πρόκειται τουλάχιστον για το 5 % του συνόλου των πωλήσεων, για τουλάχιστον 32 εκατομμύρια τσιγάρα, άρα για 1, 3 εκατομμύρια πακέτα των 25 τσιγάρων. Η απάτη με τους ειδικούς φόρους κατανάλωσης έχει οδηγήσει κατ'αυτό τον τρόπο στον σχεδόν ολοκληρωτικό αφανισμό άλλων κλάδων επιχειρήσεων μέσω της εγγύησης κατά 100 %. Η Επιτροπή ασχολείται με την εκπόνηση νέας ρύθμισης για την οποία ίσως θα μπορούσε να μας πει κάτι ο κ. Επίτροπος. Πέραν αυτού θα ήθελα να ευχηθώ στην Επιτροπή να διασκεδάσει με την έκθεση αυτή με τον ίδιο τρόπο που διασκέδασε το Κοινοβούλιο.

<SPEAKER ID=208 LANGUAGE="FR" NAME="Martin Philippe-Armand">
Κύριε Πρόεδρε, αγαπητοί συνάδελφοι, επιδίωξη της Επιτροπής Γεωργίας και Ανάπτυξης της Υπαίθρου, όσον αφορά όλα τα προϊόντα που υπόκεινται σε ειδικούς φόρους κατανάλωσης, ήταν να ευνοήσει την ευρωπαϊκή γεωργική παραγωγή, και διαπιστώνω με ευχαρίστηση πως η Επιτροπή Οικονομικής, Νομισματικής και Βιομηχανικής Πολιτικής αποδέχθηκε ένα σημαντικό μέρος των συμπερασμάτων μας.
<P>
Υπενθυμίζω ότι η επιβολή ειδικών φόρων κατανάλωσης, είτε στην περίπτωση των προϊόντων καπνού, είτε των αλκοολούχων ποτών, είτε των ορυκτελαίων, διέπεται από τρεις αρχές: διαρθρώσεις, συντελεστές και κυκλοφορία. Όσον αφορά το κρασί και τα αλκοολούχα ποτά, τα συμπεράσματα της Επιτροπής Γεωργίας είναι πολύ απλά: δεν πρέπει να υπάρξει καμία τροποποίηση, ούτε στην οδηγία περί «διαρθρώσεων» ούτε στην οδηγία περί «συντελεστών». Το κρασί θα πρέπει να συνεχίσει να υπόκειται στον ελάχιστο, μηδενικό συντελεστή, και θα πρέπει να φορολογείται σύμφωνα με τον όγκο. Βεβαίως, κάποιοι συνάδελφοι θα επιθυμούσαν την επιβολή φόρου στα ποτά σύμφωνα με το βαθμό αλκοόλης, καθιερώνοντας έτσι έναν θετικό συντελεστή για το κρασί. Προσωπικά αντιτάχθηκα σ' αυτή την πρόταση. Πράγματι, το να θεωρούμε το κρασί σαν ένα ακόμη βιομηχανοποιημένο ποτό θα σήμαινε ότι αγνοούμε την ιδιομορφία της συγκεκριμένης παραγωγής: το κρασί είναι ένα γεωργικό προϊόν το οποίο παράγεται μία φορά το χρόνο.
<P>
Η μόνη σημαντική αλλαγή που εισήχθη από την Επιτροπή αφορά την οδηγία περί «κυκλοφορίας». Το σύστημα διαχείρισης που εφαρμόζεται σήμερα είναι υπερβολικά δυσκίνητο και δαπανηρό για τους αμπελουργούς, για τους περιφερειακούς συνεταιρισμούς κια για τους τοπικούς εμπόρους. Εκεί ακριβώς βρίσκεται η πραγματική τροχοπέδη στην πραγμάτωση της ενιαίας αγοράς. Είναι αναγκαίο να υποβάλει η Επιτροπή, όσο το δυνατόν συντομότερα, πρόταση τροποποίησης αυτής της οδηγίας περί «κυκλοφορίας», μιας και είναι απαράδεκτο να πρέπει κανείς να περνά υποχρεωτικά από έναν εγκεκριμένο οργανισμό ώστε να του επιβληθεί μηδενικός φόρος.
<P>
Σε ό, τι αφορά τα προϊόντα καπνού, η Επιτροπή Γεωργίας εξέφρασε την επιθυμία να υπάρξει κάποια φορολογική ανάπαυλα, αλλά πάνω απ' όλα αντιτίθεται σε κάθε μεταβολή του τρόπου υπολογισμού του ειδικού φόρου κατανάλωσης. Εξετάζοντας το περιεχόμενο ορισμένων τροπολογιών, διαπιστώνουμε όντως ότι υπάρχουν μερικοί που θα ήθελαν να ευνοήσουν τους βιομήχανους που εισάγουν καπνά ξανθών ποικιλιών. Η εξαφάνιση της ευρωπαϊκής καπνοπαραγωγής θα οδηγούσε σε μαζική εγκατάλειψη μειονεκτικών αγροτικών περιφερειών.
<P>
Σχετικά με τα ορυκτέλαια, η επιτροπή μας εξεδήλωσε την επιθυμία να ενθαρρυνθεί η χρήση των βιολογικών καυσίμων, και αυτό για δύο λόγους: από τη μια, για την αξιοποίηση των γεωργικών γαιών και την προστασία του περιβάλλοντος και, από την άλλη, για τη διαφύλαξη της ποιότητας του ατμοσφαιρικού αέρα. Υπάρχουν τη σήμερον ημέρα πολλοί παραγωγοί βοείου κρέατος οι οποίοι σκέφτονται να καθαρίσουν τους βοσκότοπους και, στη θέση τους, να βάλουν σιτηρά ή άλλες καλλιέργειες. Η επιφάνεια καλιέργειας δημητριακών, ελαιούχων και πρωτεϊνούχων σπόρων (ΕΚΔΕΠ) της Ευρωπαϊκής Ένωσης και ορισμένων κρατών μελών, περιλαμβανομένης και της Γαλλίας, κινδυνεύει με τον τρόπο αυτό να ξεπεραστεί κατά πολύ. Θα πρέπει, επομένως, να διαβλέπουμε τη λύση των βιολογικών καυσίμων σαν μια διέξοδο που θα μας επιτρέπει να ελέγχουμε την ευρωπαϊκή παραγωγή αρόσιμων καλλιεργειών.

<SPEAKER ID=209 LANGUAGE="EN" NAME="Cox">
Kύριε Πρόεδρε, είμαι ο συνεισηγητής για την έκθεση των ειδικών φόρων κατανάλωσης ορυκτών ελαίων. Για τον τομέα αυτό νομίζω ότι αξίζει να σημειώσουμε πως ο ειδικός φόρος κατανάλωσης στα ορυκτά έλαια έχει δοκιμαστεί ποικιλοτρόπως από όλα τα φορολογικά καθεστώτα μας. Έχει ενδεχομένως μεγαλύτερες πιθανότητες επιτυχίας στο να καλύψει ζητήματα ευρύτερων πολιτικών όπως οι μεταφορές και τα ζητήματα της οικονομικής πολιτικής, απ' ό, τι για παράδειγμα ο φόρος CO2, ο οποίος δεν κατάφερε να λειτουργήσει και να χαίρει της απαραίτητης συναίνεσης.
<P>
Tο Σώμα αυτό, στο συγκεκριμένο προσχέδιο της έκθεσης, εάν αυτό δεν τροποιηθεί, θα δει ουσιαστικές αυξήσεις στους ειδικούς φόρους κατανάλωσης βενζίνης, κυρίως για περιβαλλοντικούς λόγους και πιστεύει ότι παρόμοιο φορολογικό καθεστώς δεν θα έπρεπε να επιβάλει χαμηλότερους φόρους σε καύσιμο, που ρυπαίνει περισσότερο. Zητάμε ολοκληρωμένη φορολογική βάση σε ό, τι αφορά τα ορυκτά έλαια, και εάν υπάρχουν εξαιρέσεις, όπως τα καύσιμα αεροπλάνου ή η κηροζίνη ή το φυσικό αέριο, η Eπιτροπή θα πρέπει να τις δικαιολογήσει και να εξηγήσει τις συνέπειές τους σε σχέση με την λειτουργία της εσωτερικής αγοράς. Ένας από τους φόβους μας είναι ο παρακάτω: σε περίπτωση που οι φόροι αυτοί αυξηθούν και αποτελέσουν, σύμφωνα με το Λευκό Bιβλίο για την ανάπτυξη, ανταγωνιστικότητα και απασχόληση, αντίβαρο της μείωσης των άμεσων φόρων στην απασχόληση, με ποιο τρόπο μπορεί να γίνει η σύνδεση αυτών των πραγμάτων; Διερωτώμεθα με ποιο τρόπο η Eπιτροπή θα προσπαθήσει να πείσει το Συμβούλιο, με τα γνωστά προνόμια του άρθρου 99, να πράξει κάτι τέτοιο και όχι μόνο να επιβάλει μεγαλύτερη φορολογία και να αγνοήσει τη φορολόγηση της εργασίας.
<P>
Σε ό, τι αφορά τα καπνά προτίθεμαι να στηρίξω τη συμβιβαστική τροπολογία αριθ. 20, εξαιτίας της ανάγκης να εξεταστεί η αυτόματη έναυση. Σε ό, τι αφορά τα ακλοολούχα ποτά, προτίθεμαι να στηρίξω τη συμβιβαστική τροπολογία αριθ. 23, την αποκαλούμενη συνδετική τροπολογία στην οποία αναφέρθηκε ο συνάδελφός μας κύριος Miller, που θα αποτρέψει αύξηση του επιπέδου στρέβλωσης. Στο συνάδελφο και φίλο Πρόεδρο της επιτροπής, θα ήθελα να τον προειδοποιήσω όταν βγαίνει για δείπνο με Σκωτζέζους να μην παίρνει πολύ στα σοβαρά τις ιστορίες τους ότι θα πρέπει να πίνει ουίσκι αντί για κρασί. Aλλά πιθανά έχει πέσει ο ίδιος θύμα μερικών ποτηριών κρασιού φορολογημένου με μηδενικό συντελεστή.

<SPEAKER ID=210 LANGUAGE="SV" NAME="Svensson">
Κύριε Πρόεδρε, το αλκοόλ είναι μέρος της κοινωνικής μας κουλτούρας. Παίζει τον ρόλο του στη γαστρονομία και στην ανθρώπινη συντροφιά. Αλλά έχει μεγάλες αρνητικές επιπτώσεις στη γενική κατάσταση υγείας, όπως και στη συχνότητα των ατυχημάτων, την βία και τις κοινωνικές δαπάνες. Γι'αυτό ο Π.Ο.Υ. έχει ένα πρόγραμμα για τη μείωση της κατανάλωσης αλκοόλ στην Ευρώπη. Οι Ευρωπαίοι Υπουργοί Υγείας υποστηρίζουν αυτό το πρόγραμμα. Ως εκ τούτου, είναι περίεργο ότι η έκθεση επιτίθεται στους υψηλούς φόρους για το αλκοόλ.
<P>
Η Σουηδία ασκεί μία πολιτική περιορισμού ως προς το αλκοόλ με, μεταξύ άλλων, υψηλούς φόρους, ιδιαίτερα στα υψηλής περιεκτικότητας αλκοολούχα ποτά. Γι'αυτό η Σουηδία έχει τη χαμηλότερη κατά κεφαλή κατανάλωση αλκοόλ σ'όλη την Ενωση. Υψηλές τιμές στα ποτά μειώνουν την κατανάλωση του αλκοόλ.
<P>
Τώρα ισχυρίζονται ότι η υψηλή φορολογία στρεβλώνει την αγορά. Αυτό δεν είναι αλήθεια. Η φορολογία είναι το ίδιο υψηλή για το σουηδικό αλκοόλ όπως και γι'αυτό το οποίο εισάγουμε, και εισάγουμε όλο το κρασί από τις χώρες μέλη με τους ίδιους όρους. Δεν στρεβλώνεται η αγορά επειδή υπάρχει μικρότερη κατανάλωση αλκοόλ.
<P>
Στην έκθεση υπάρχουν αρκετοί λαθεμένοι ισχυρισμοί. Γίνεται λόγος π.χ. ότι υπάρχει πολύ λίγη έρευνα για το αλκοόλ στις χώρες μέλη. Αλλά πολύ λίγοι τομείς στον κόσμο μας έχουν διερευνηθεί τόσο όσο η σχέση ανθρώπου - αλκοόλ. Η έκθεση του Π.Ο.Υ. «Alcohol Policy and the Public Good» βασίζεται π.χ. σε περισσότερες από 700 επιστημονικές μελέτες. Σ'αυτήν την έκθεση καταρρίπτονται επίσης πολλοί μύθοι για το αλκοόλ. Δεν είναι π.χ. αλήθεια ότι το κρασί αντικαθιστά το υψηλής περιεκτικότητας αλκοόλ. Η Γαλλία, Γερμανία και Ισπανία έχουν υψηλή κατά κεφαλή κατανάλωση οίνου, αλλά επίσης σημαντικά υψηλότερη κατανάλωση αλκοόλ υψηλής περιεκτικότητας από, τι η Σουηδία και παρομοίως υψηλή συχνότητα ασθενειών σχετιζομένων με το αλκοόλ.
<P>
Οι επιθέσεις κατά των σκαδιναβικών φόρων επί του αλκοόλ έχουν κατά την άποψή μου ένα πολύ κυνικό υπόβαθρο. Η κατανάλωση του αλκοόλ έχει μειωθεί σημαντικά μετά το 1980 π.χ. στην Γαλλία, Ισπανία, Γερμανία και Ιταλία. Η συνειδητοποίηση των κινδύνων του αλκοόλ, των θεμάτων υγείας και φυσικά και η κυκλοφοριακή ασφάλεια επίσης έχουν συμβάλει σ'αυτή τη μειωμένη κατανάλωση. Οι παραγωγοί αλκοόλ θέλουν βεβαίως τότε να μπορούν να αυξήσουν την αγορά τους στις χώρες όπου η κατανάλωση εξακολουθεί να είναι χαμηλή. Χαμηλότεροι φόροι επί του αλκοόλ μπορούν τότε να αυξήσουν την κατανάλωση και να αυξήσουν την αγορά.
<P>
Η Σουηδία από την πλευρά της δεν είναι έτοιμη να παραιτηθεί από τη δική της πολιτική επί του αλκοόλ. Αυτό είναι επίσης ένα φορολογικό ζήτημα το οποίο απαιτεί ομοφωνία στο Συμβούλιο Υπουργών. Φυσικά, εμείς οι Σουηδοί θεωρούμε ότι κάθε χώρα, σε πλήρη συμφωνία με τις συνθήκες και παραδόσεις της πρέπει να βρει τον δικό της ιδιαίτερο, κατάλληλο συνδυασμό πληροφόρησης, κοινωνικής πολιτικής ή ενδεχομένως φορολόγησης. Ας έχει καθένας το μοντέλο του. Δεν προσπαθούμε να εξάγουμε το σουηδικό πρότυπο, αλλά όλοι πρέπει να καταλάβουμε ότι στον τομέα του αλκοόλ η υγεία και η ασφάλεια πρέπει να προηγούνται των συμφερόντων της αγοράς. Ακόμη και αυτό το Κοινοβούλιο, κύριε Πρόεδρε, πρέπει να δρά στο πνεύμα του Π.Ο.Υ.

<SPEAKER ID=211 LANGUAGE="FI" NAME="Hautala">
Αξιότιμε κύριε Πρόεδρε, ήταν μια ενδιαφέρουσα εμπειρία να συμμετάσχει κανείς στις εργασίες της επιτροπής, ιδίως όταν το υπό εξέταση θέμα είναι μεγάλης σημασίας, μεταξύ άλλων και από οικονομική άποψη. Ελπίζω ότι η Επιτροπή θα υποβάλει, το ερχόμενο έτος, μια πιο εμπεριστατωμένη πρόταση προς το Κοινοβούλιο σχετικά με την αναθεώρηση των διατάξεων σε ό, τι αφορά τους συντελεστές ειδικών φόρων κατανάλωσης.
<P>
Η Ομάδα των Πρασίνων συμφωνεί απολύτως με την άποψη ότι η επιβολή ειδικών φόρων κατανάλωσης δύναται να συμβάλλει στην επίτευξη ευρέων στόχων όπως είναι η προώθηση της δημόσιας υγείας και της προστασίας του περιβάλλοντος. Πιστεύουμε ότι όσον, π.χ., αφορά τα πετρελαιoειδή, η περιβαλλοντική πολιτική αποτελεί έναν κατάλληλο στόχο, ενώ όσον αφορά την υγεία, πρέπει να βρεθούν λύσεις εν σχέσει με τα οινοπνευματώδη και τα προϊόντα καπνού.
<P>
Ο Πρόεδρος της επιτροπής μας κύριος φον Βόγκαου, μίλησε, προηγουμένως, ενθέρμως για τις πολιτιστικές διαφορές και για τις διαφορές, στον τομέα της παράδοσης, σε ό, τι αφορά την κατανάλωση οινοπνευματωδών. Και εγώ οφείλω να ομολογήσω ότι, δεδομένου ότι μου αρέσει ο οίνος, έχω δοκιμάσει, με μεγάλη απόλαυση, διάφορους τύπους οίνων που έχει φέρει, εδώ στο Κοινοβούλιο, ο Πρόεδρός μας από τον τόπο καταγωγής του.
<P>
Παρ'όλα αυτά πιστεύω ότι η πλήρης ανταλλαγή ενός τύπου οινοπνευματώδους ποτού από τον ειδικό φόρο κατανάλωσης δεν είναι, επ'ουδενί, αντικειμενικά τεκμηριωμένη. Η Ομάδα των Πρασίνων θα επιθυμούσε να επιβάλλονται φόροι στα οινοπνευματώδη αναλόγως της περιεκτικότητάς τους σε οινόπνευμα. Αυτό θα αποτελούσε μια χρήσιμη βάση για την εσωτερική αγορά.
<P>
Όσον αφορά τα προϊόντα καπνού, υπάρχειε μια παράξενη εξαίρεση, την οποία ενετόπισε και η κυρία Πέϊς, και συγκεκριμένα ότι ο καπνός ο οποίος προορίζεται για «στρίψιμο» σιγαρέτων φορολογείται πολύ ελαφρότερα σε ό, τι αφορά τον ειδικό φόρο κατανάλωσης. Δεδομένου ότι ούτε και αυτή η ειδική μεταχείριση είναι τεκμηριωμένη, εμείς έχουμε συντάξει, και για την περίπτωση αυτή, μια πρόταση τροποποίησης.
<P>
Εν σχέσει με τα πετρελαιοειδή, πρέπει να αναφερθώ στην κηροζίνη, το καύσιμο που χρησιμοποιούν τα αεροσκάφη. Γιατί έχει απαλλαγεί η κηροζίνη από τον ειδικό φόρο κατανάλωσης; η απαλλαγή αυτή δεν είναι πραγματικά τεκμηριωμένη. Τελειώνοντας, αξιότιμε κύριε Πρόεδρε, θα ήθελα να υποβάλω την εξής ερώτηση: την στιγμή που επιδιώκουμε την εκπλήρωση των γνωστών κριτηρίων σύγκλισης, δεν θα έπρεπε τα κράτη να έχουν έσοδα και από άλλες φορολογικές πηγές; κατά τη γνώμη μου η επιβολή ειδικού φόρου κατανάλωσης αποτελεί έναν ιδανικό στόχο, όσον αφορά και την διατήρηση της δημόσιας οικονομίας σε κατάσταση ισορροπίας.

<SPEAKER ID=212 LANGUAGE="EN" NAME="Ewing">
Kύριε Πρόεδρε, δεν μιλώ εξ ονόματος της ομάδας μου γιατί αυτή είναι μοιρασμένη με τον ίδιο τρόπο που ανέφερε ο κύριος Miller, δηλαδή μεταξύ κρασιού και ουίσκι. Θα ακολουθήσει, λοιπόν, αργότερα άλλος ομιλητής για το κρασί.
<P>
Tα αποτελέσματα της επιτροπής δεν ήταν και τόσο σαφή. Eπρόκειτο για μια διαφιλονικούμενη σειρά ψήφων, όπου μερικές φορές υπήρχαν μόνο μία ή δύο ψήφοι και, στη συνέχεια, γινόταν μια καταγγελία ότι η ψηφοφορία δεν ήταν σωστή μαζί με το αίτημα να επαναληφθεί. Ώστε, λοιπόν, η επιτροπή ήταν εξίσου διχασμένη. Eγώ θα μιλήσω μόνο για την κατάσταση του ουίσκι. Aντιπροσωπεύω τα Highlands και τα Nησιά της Σκωτίας και έχω τεράστια ευθύνη στην εκπροσώπηση της κυριότερης παραγωγής σκωτσέζικου ουίσκι στον κόσμο, αν και άλλοι εκπροσωπούν περιφέρειες όπου παράγεται ουίσκι.
<P>
Στα 20 χρόνια θητείας μου στο Σώμα αυτό, έχω καταγράψει, κατά διαστήματα, τις πιο άδικες συμπεριφορές απέναντι στο ουίσκι. H πρώτη φορά ήταν όταν έγινε η παράλογη πρόταση μιας προηγούμενης Eπιτροπής οι ετικέτες του ουίσκι να περιέχουν οδηγίες χρήσης που να ακολουθούνται από ημερομηνία λήξης προς κατανάλωση. Φαίνεται ότι δεν καταλάβαινε ότι το ουίσκι γίνεται όλο και καλύτερο. Στη συνέχεια, παρουσιάστηκε το πρόσφατο πρόβλημα του κόστους αποθήκευσης. Tο ουίσκι θα έπρεπε να θεωρείται επικίνδυνο χημικό προϊόν. Διορθώθηκαν λίγο τα πράγματα επειδή οι αποθήκες βρίσκονται, συνήθως, στην ανοιχτή ύπαιθρο και η φύλαξή τους είναι παρόμοια με αυτή του Fort Knox. Aλλά το τελευταίο αυτό παράδειγμα αποτελεί την πλέον άδικη μεταχείριση. Tο κρασί, μας λένε, έχει το προνόμιο μηδενικού συντελεστή και άλλες μορφές αλκοολούχων ποτών φορολογούνται με διαφορετικούς συντελεστές.
<P>
O κύριος von Wogau φαίνεται να πιστεύει ότι δεν υπάρχει ανταγωνισμός. Δεν ξέρω πόσο πίνουν στη Σκωτία, αλλά θα τον διαβεβαιώσω ότι εάν δεν επικέντρωνε την προσοχή του τόσο στα ποτά, που συνοδεύουν το γεύμα, αλλά στα ποτά, που ακολουθούν το γεύμα, θα έβλεπε ότι υπάρχει σίγουρα ανταγωνισμός ανάμεσα στο ουίσκι και το κρασί. Yπάρχει στρεβλός ανταγωνισμός λόγω των φόρων και των τιμών μεταξύ διαφόρων κατηγοριών ποτών και ένας μηδενικός συντελεστής σημαίνει στρεβλός ανταγωνισμός. O μόνος δίκαιος τρόπος να επιβληθούν συντελεστές ειδικών φόρων κατανάλωσης στα οινοπνευματώδη ποτά είναι σύμφωνα με την περιεκτικότητά τους σε αλκοόλη. Aυτό πρέσβευε πριν από λίγο καιρό η Eπιτροπή. H θέση της ήταν μια αυθεντική θέση, που προωθούσε την εναρμόνιση, και τώρα έχει μετακινηθεί. Θα πρέπει, επίσης, να πω ότι οι περιοχές όπου υπάρχουν εργαστήρια παρασκευής ουίσκι στην περιφέρειά μου είναι περιοχές, όπου δεν υπάρχει δυνατότητα αλλαγής στην απασχόληση και όπου τα απομακρυσμένα λαγκάδια και νησιά εξαρτώνται καθ' ολοκληρία από τη βιομηχανία αυτή.

<SPEAKER ID=213 LANGUAGE="FR" NAME="des Places">
Κύριε Πρόεδρε, αγαπητοί συνάδελφοι, επιτρέψτε μου καταρχήν να συγχαρώ τον εισηγητή για την εργασία που έφερε σε πέρας, αλλά επίσης το συνάδελφό μου Philippe Martin για την έκθεση που συνέταξε εξ ονόματος της Επιτροπής Γεωργίας και Ανάπτυξης της Υπαίθρου.
<P>
Η επιβολή των ειδικών φόρων κατανάλωσης προσβλέπει στην επίτευξη πολιτικών στόχων. Κάποιοι από μας επιθυμούν την αύξηση ή τη μείωση των συντελεστών συγκεκριμένων φόρων κατανάλωσης, με σκοπό να βοηθήσουν τον ένα ή τον άλλο κλάδο οικονομικών παραγόντων. Εγώ προσωπικά, με την ιδιότητα του μέλους της Επιτροπής Γεωργίας, δεν επιθυμώ να πάρω θέση με σκοπό να ευνοήσω την τάδε ή τη δείνα επιχείρηση, αλλά θέλω να υπερασπιστώ την ευρωπαϊκή γεωργία στο σύνολό της.
<P>
Σε ό, τι αφορά τους φόρους κατανάλωσης που επιβάλλονται στα καπνά και στα τσιγάρα, προσωπικά τάσσομαι υπέρ της διατήρησης του σημερινού status quo, και οφείλω να υπενθυμίσω ότι ορισμένες ευρωπαϊκές αγροτικές περιφέρειες ζουν από την παραγωγή καπνών. Σε καμία περίπτωση δεν θα πρέπει να ευνοηθούν οι εισαγωγείς και οι βιομήχανοι μεταποίησης εισαγόμενων ξανθών καπνών σε βάρος των ευρωπαίων παραγωγών σκούρων καπνών.
<P>
Αναφορικά με τους ειδικούς φόρους κατανάλωσης για το κρασί, τα οινοπνευματώδη και τα αλκοολούχα ποτά, θα πρέπει να υπενθυμίσω ότι το κρασί είναι ένα γεωργικό, και όχι βιομηχανικό προϊόν, και για το λόγο αυτό είναι ανάγκη να σταθούμε στην αρχή του μηδενικού συντελεστή, καθώς και στην αρχή της φορολόγησης σύμφωνα με τον όγκο και όχι σύμφωνα με το βαθμό αλκοόλης, όπως θα επιθυμούσαν κάποιες ομάδες συμφερόντων των βιομηχανικών τομέων της μπύρας και του ουϊσκι.
<P>
Σχετικά με τα ορυκτέλαια, η Επιτροπή Γεωργίας ενέκρινε ομόφωνα το παρακάτω κείμενο -αναφέρω επί λέξει: »Έχοντας υπόψη το οικολογικό ενδιαφέρον των βιολογικών καυσίμων και τη δυνατότητα αξιοποίησης γεωργικών γαιών για την παραγωγή τους, ζητά από την Επιτροπή να εξετάσει έναν τρόπο φορολόγησης το οποίο θα ενθαρρύνει τη χρήση τους». Σε μια εποχή όπου γίνεται λόγος για περικοπές στις αγροτικές επιδοτήσεις, όπου ορισμένοι παραγωγοί, και ιδίως κτηνοτρόφοι, εκφράζουν την επιθυμία να προχωρήσουν στην αλλαγή χρήσης των βοσκοτόπων συνεπεία του μαρασμού που μαστίζει σήμερα την παραγωγή βοείου κρέατος, και όπου υπάρχει ορατός κίνδυνος υπέρβασης της ευρωπαϊκής ΕΚΔΕΠ, είναι αναγκαίο να ενθαρρυνθεί η χρήση βιολογικών καυσίμων τα οποία θα παράγονται και από γεωργικά προϊόντα. Στη Γαλλία, για παράδειγμα, ενόψει της καταστροφικής κατάστασης που επικρατεί στον τομέα του βοείου κρέατος, υπάρχει σήμερα η εκτίμηση ότι θα μπορούσε να επιτευχθεί μια υπέρβαση της ΕΚΔΕΠ κατά 300.000 εκτάρια.
<P>
Συμπερασματικά, αγαπητοί μου συνάδελφοι, σας απευθύνω έκκληση ώστε να συμβάλετε, μέσω της ψήφου σας, στη διαμόρφωση ενός συστήματος έμμεσης φορολογίας το οποίο θα ευνοεί την ευρωπαϊκή γεωργία στο σύνολό της. Οι διεθνείς συμφωνίες που έχουμε υπογράψει επιτρέπουν κάτι τέτοιο. Οφείλουμε, λοιπόν, να επιδείξουμε την πολιτική βούληση προς αυτή την κατεύθυνση.

<SPEAKER ID=214 LANGUAGE="NL" NAME="Metten">
Η παρούσα έκθεση προσφέρει στο Κοινοβούλιο την ευκαιρία να εκφράσει την άποψή του για την εναρμόνιση των ειδικών φόρων κατανάλωσης, χωρίς να πρέπει να υπεισέλθει στις λεπτομέρειες των διαφόρων συντελεστών. Είμαι αναγκασμένος να διαπιστώσω ότι δεν αξιοποιήσαμε κατά τον καλύτερο τρόπο αυτή τη δυνατότητα. Οι κυριότερες λειτουργίες των ειδικών φόρων κατανάλωσης, δηλαδή η φορολόγηση και η κατεύθυνση της συμπεριφοράς, δεν εξετάζονται επαρκώς. Αυτό είναι κρίμα. Θα περιοριστώ στην πρώτη περίπτωση. Το ερώτημα είναι αν οι ειδικοί φόροι κατανάλωσης μπορούν να οδηγήσουν σε αύξηση των εσόδων ώστε να επιτραπεί στις κυβερνήσεις να μειώσουν τη φορολογική επιβάρυνση της εργασίας. Γιατί η ανακοίνωση της Επιτροπής, με αφορμή το ανεπίσημο Συμβούλιο Ecofin στη Βερόνα, διευκρίνιζε ότι την τελευταία δεκαπενταετία η φορολογική επιβάρυνση της εργασίας αυξήθηκε κατά 20 % τη στιγμή που η αντίστοιχη επιβάρυνση του κεφαλαίου μειώθηκε κατά 10 %. Ο πρώτος μας στόχος θα έπρεπε να είναι η αντιστροφή αυτής της τάσης. Όμως, το κεφάλαιο είναι κινητό και πολύ δύσκολο να εντοπιστεί. Μπορούν να συνεισφέρουν οι ειδικοί φόροι κατανάλωσης στην αντιστροφή αυτή της τάσης; Θα έλεγα πως ναι. Οι παράγραφοι αριθ. 4 σχετικά με την εναρμόνιση των τιμών του καπνού με βάση τους ανώτερους συντελεστές, αριθ. 20β σχετικά με τη σημαντική αύξηση των κατώτατων τιμών στα καύσιμα κινητήρων, αριθ. 20γ σχετικά με τον καταλογισμό των εξωτερικών δαπανών, και αριθ. 20στ σχετικά με μία καθολική φορολογική βάση για τα ορυκτέλαια και τα ανταγωνιστικά τους προϊόντα, υποδεικνύουν σαφώς τη σωστή κατεύθυνση. Η αύξηση των φορολογικών συντελεστών για το αλκοόλ και, πιο συγκεκριμένα, η καθιέρωση ενός κατώτατου ειδικού φόρου κατανάλωσης για το κρασί φαίνεται να είναι απαγορευμένες στο Κοινοβούλιο.
<P>
Όπως αντιλαμβάνομαι από τους συναδέλφους μου που κατάγονται από το Νότο, η κατανάλωση κρασιού αποτελεί πρωταρχική ανάγκη, ιδιαιτέρως για τους συνταξιούχους και για άλλες, λιγότερο εύπορες ομάδες του πληθυσμού, οι οποίες με την εισαγωγή ενός κατώτατου ειδικού φόρου κατανάλωσης θα έφθαναν μέχρι και τη ζητιανιά. Επειδή είμαι από την Ολλανδία, όπου ακόμα και το μεταλλικό νερό υπόκειται σε ειδικό φόρο κατανάλωσης, δυσκολεύομαι κάπως να το πιστέψω αυτό. Κάτι άλλο που δεν μου αρέσει είναι ότι η έκθεση είναι σαφώς επηρεασμένη από τις δραστηριότητες ορισμένων ομάδων συμφερόντων. Πέραν της παραγράφου που αφορά το μηδενικό συντελεστή για το κρασί, θα αναφέρω απλώς τις προτάσεις για τις φοροαπαλλαγές όσον αφορά τον καπνό για τα τσιγάρα, τους μικρούς παραγωγούς αποσταγμένων ποτών και μπύρας καθώς και για τα βιολογικά καύσιμα. Αν θέλουμε να προωθήσουμε τη χρήση ορισμένων προϊόντων με τη μείωση των φόρων, τότε θα μπορούσα να προτείνω και εγώ ορισμένα άλλα ακόμη πιο ωφέλιμα και συμπαθητικά προϊόντα. Τέτοιου είδους δωράκια σε ορισμένες ομάδες συμφερόντων δεν ενισχύουν την αξιοπιστία του Κοινοβουλίου.
<P>
Τέλος, πρέπει δυστυχώς να πω ότι η έκθεση περιλαμβάνει και παραλογισμούς, όπως η σύσταση για την προαγωγή των άμεσων πωλήσεων εξ αποστάσεως από μικρούς παραγωγούς και συνεταιρισμούς που συνιστά τη μέθοδο εναρμόνισης στο κατώτερο δυνατό επίπεδο στην Ευρωπαϊκή Ένωση. Το καλύτερο που θα μπορούσαμε να κάνουμε αύριο θα ήταν να απορρίψουμε μαζί με την πολιτική μου ομάδα ένα μεγάλο μέρος της έκθεσης αυτής. Κατά τη γνώμη μου, η έκθεση θα μπορούσε ακόμη και να περιοριστεί στις παραγράφους για την εναρμόνιση με βάση τους ανώτερους συντελεστές και τη διεύρυνση της φορολογικής βάσης.

<SPEAKER ID=215 LANGUAGE="FR" NAME="Martinez">
Κύριε Πρόεδρε, σε όσους έζησαν, στους κόλπους αυτού του Κοινοβουλίου, όλη αυτή την ιστορία με τους ειδικούς φόρους κατανάλωσης, θα έλεγα ότι πλησιάζουμε επιτέλους σε μια καλή κατάληξη. Είχαμε ζήσει τα γεγονότα του τέλους της δεκαετίας του '80, όταν ο κ. Patterson -που δεν συμμετέχει πια σ' αυτό το Σώμα- μας έλεγε πως θα έπρεπε τελικώς να επιβάλουμε φόρο σύμφωνα με το βαθμό αλκοόλης.
<P>
Όλοι γνωρίζουμε από ποια κατάσταση ξεκινάμε: 18 φράγκα φόρος για το κάθε λίτρο κρασί στη Μεγάλη Βρετανία ή στην Ιρλανδία, 15 φράγκα στη Δανία, μηδέν φράγκα στις περισσότερες μεσογειακές χώρες και, στη Γαλλία, μονάχα 0, 22 φράγκα για το κάθε λίτρο κρασί, που αντιστοιχεί απλώς στα τέλη κυκλοφορίας του προϊόντος. Με άλλα λόγια, Κύριε Πρόεδρε -είσαστε Πορτογάλος, και εγώ, εφόσον ονομάζομαι Martinez, είμαι Γάλλος-, σε όλες τις χώρες παραγωγής και στις περισσότερες χώρες κατανάλωσης, ο ειδικός φόρος κατανάλωσης, μέχρι σήμερα, ήταν μηδέν. Δεν είχαμε όμως υπολογίσει αυτό που θα πρέπει όντως να χαρακτηρίσουμε ως μια νεύρωση της Ευρωπαϊκής Επιτροπής: την ισοπεδωτική νεύρωση!... Κατά τη γνώμη της Ευρωπαϊκής Επιτροπής, η ύπαρξη μιας ενιαίας αγοράς είναι αδιανόητη δίχως την επιβολή ενιαίας φορολογίας. Αρκεί όμως να περάσουμε μια γέφυρα προς την απέναντι όχθη, από την πολιτεία της Νέας Υόρκης προς το Νιού Τζέρσεϊ, για να διαπιστώσουμε πως η φορολογία δεν είναι η ίδια. Παρά ταύτα, υπάρχει μια αμερικανική αγορά.
<P>
Αν πράγματι θέλατε να εναρμονίσετε στο βωμό των επιταγών της αγοράς, στο βωμό της ενιαίας αγοράς, θα έπρεπε να ξεκινήσετε από τους φόρους εκείνους ή τις κρατήσεις που οδηγούν στις σοβαρότερες στρεβλώσεις. Αν ήταν όντως απαραίτητη ανάγκη να προχωρήσετε στην εναρμόνιση του ΦΠΑ -600 δισεκατομμύρια φράγκα στην περίπτωση της χώρας μου-, ή αν έπρεπε οπωσδήποτε να εναρμονίσετε τους ειδικούς φόρους κατανάλωσης -σχεδόν αμελητέοι στη χώρα μου-, τότε θα οφείλατε, κατά δύναμη, να αρχίσετε από την εναρμόνιση των κοινωνικών εισφορών -που ανέρχονται στο 1, 4 τρισεκατομμύριο φράγκα στη χώρα μου, δηλαδή το διπλάσιο από το αντίστοιχο ποσό του ΦΠΑ που θεωρούσατε τόσο απαραίτητο να εναρμονίσετε... Μα τι λέμε τώρα! Οι κοινωνικές εισφορές είναι καλό πράγμα...με βάση την αριστερή σας σκέψη, επειδή προφανώς -και εκεί βρίσκεται η νεύρωση- ο ΦΠΑ είναι ένας άμεσος φόρος, άρα είναι κακός, και μιας και είναι κακός θα πρέπει να τον μειώσουμε, ενώ οι κοινωνικές εισφορές είναι άμεσες κρατήσεις, άρα είναι καλές, και για το λόγο αυτό, συνεπώς, δεν θα πρέπει να τις μειώσουμε. Στην κυριολεξία έχετε μπλέξει σ' αυτή τη λογική. Και, σε ό, τι αφορά τον ειδικό φόρο κατανάλωσης για το κρασί, σας υπενθυμίζω πως το Συμβούλιο Υπουργών ήταν αυτό που τελικώς έσωσε την κατάσταση, μιας και η αρχική σας πρόταση ήταν για 0, 65 φράγκα για το κάθε λίτρο κρασί. Το Συμβούλιο Υπουργών, επιδεικνύοντας τη δέουσα φρόνηση - είχαμε τότε έναν πρωθυπουργό, τον κ. Bιrιgovoy, που πέθανε απ' τη στενοχώρια του...-, αποδέχθηκε τελικώς το μηδενικό συντελεστή.
<P>
Στα ελάχιστα δευτερόλεπτα που μου απομένουν, θα προσπαθήσω να σας δώσω να καταλάβετε αυτό που φαίνεται πως δεν μπορείτε να καταλάβετε. Έστω και μία φορά, σας δίδεται η ευκαιρία να υπηρετήσετε συνολικά την Ευρώπη: να προχωρήσετε στην πράγματι αναγκαία φορολογική μεταρρύθμιση, που θα αποβλέπει κυρίως στην καταπολέμηση της ανεργίας. Και η μεταρρύθμιση αυτή δεν έχει να κάνει με τον ΦΠΑ, δεν έχει να κάνει με τους ειδικούς φόρους κατανάλωσης. Δώστε στην ήπειρο αυτή τη δυνατότητα να μειώσει κατά πολύ την άμεση φορολογία, μέχρι και να την καταργήσει! Κοιτάξτε τι συμβαίνει στη Χώρα των Βάσκων. Όταν στην ισπανική Χώρα των Βάσκων μειώνουν την επιβλητέα φορολογία, αμέσως παρατηρούνται μετακινήσεις επιχειρήσεων προς την Ισπανία, προς το Μπιλμπάο. Αν είχατε την εξυπνάδα να απαλλάξετε την ήπειρό μας από το φόρο εισοδήματος, θα προσφέρατε μια εξυπηρέτηση που θα μας επέτρεπε να επιτύχουμε μέχρι και την εξάλειψη της ανεργίας.
<P>
Εύχομαι να καταφέρετε να θεραπευθείτε από την ισοπεδωτική σας νεύρωση!

<SPEAKER ID=216 LANGUAGE="DE" NAME="Lulling">
Κύριε Πρόεδρε, δεν συμφωνώ, φυσικά, με το συνάδελφό μου Martinez ότι δεν θα πρέπει να επιβάλουμε τώρα κανέναν άλλο άμεσο φόρο, αλλά αυτό είναι το πρόβλημά του στη Γαλλία. Για μένα, όσον αφορά την προσέγγιση των ειδικών φόρων κατανάλωσης στον καπνό, το οινόπνευμα και τα πετρελαιοειδή, δεν υπάρχει αυτή τη στιγμή καμιά ανάγκη να δράσουμε. Tο πακέτο που ετοιμάσθηκε το 1992 στο Λουξεμβούργο, όσον αφορά τα θέματα της εναρμόνισης των ειδικών φόρων κατανάλωσης, ώστε να μπορέσει να υλοποιηθεί την 1η Iανουαρίου 1993 η εσωτερική αγορά, δεν χρειάζεται αναθεώρηση, μια και η εσωτερική αγορά δεν λειτουργεί και τόσο άσχημα, πράγμα άλλωστε που επιβεβαιώθηκε και σε εκθέσεις ειδικών.
<P>
Στο Σώμα αυτό, φυσικά, υπάρχουν διαρκώς άνθρωποι που πιστεύουν πως μπορούν να κάνουν πολιτική υγείας με υπερβολικούς φόρους κατανάλωσης, και ιδιαίτερα όσον αφορά την κατανάλωση καπνού και οινοπνεύματος. Tα προϊόντα καπνού παράγονται από τον καπνό, που είναι γεωργικό προϊόν. Δεκάδες χιλιάδες θέσεις εργασίας στη γεωργία και τη βιομηχανία, εξαρτώνται απ' αυτόν τον παραγωγικό κλάδο. Δεν μπορούμε να ανεχόμαστε την καπνοκαλλιέργεια και, στα πλαίσια της κοινής αγροτικής πολιτικής, να της παραχωρούμε μια οργάνωση αγοράς που κοστίζει μάλιστα πολλά χρήματα και στη συνέχεια να τιμωρούμε, φορολογικά, τα προϊόντα καπνού που παράγονται απ' αυτήν, και ιδιαίτερα τα προϊόντα καπνού που παράγονται από ευρωπαϊκό ακατέργαστο καπνό στα λίγα, μεσαίου μεγέθους εργοστάσια, που δεν τα καταβρόχθισαν ακόμη οι πολυεθνικές, και να τα εκθέτουμε στον ανταγωνισμό των πολυεθνικών από τρίτες χώρες, στον οποίο δεν αντέχουν άλλο.
<P>
Αλλωστε, κυρία Peijs, το λαθρεμπόριο τσιγάρων των μεγάλων πολυεθνικών εταιριών, μάς δημιουργεί πολύ μεγαλύτερα προβλήματα από ότι το γεγονός ότι οι ειδικοί φόροι κατανάλωσης δεν είναι ακόμη ενιαίοι. Ποιος άραγε πουλάει στους λαθρέμπορους τον καπνό και τα εκατομμύρια τσιγάρα χωρίς φόρους; Aυτή είναι μια άλλη ερώτηση.
<P>
Όσον αφορά το οινόπνευμα, ελπίζω πως η πλειοψηφία του Σώματος θα ακολουθήσει την Eπιτροπή Oικονομικής, Nομισματικής και Bιομηχανικής Πολιτικής, και ιδιαίτερα την Eπιτροπή Γεωργίας και Aνάπτυξης της Yπαίθρου, και δεν θα πειράξει τον μηδενικό συντελεστή για το κρασί, κι αυτό γιατί η εφαρμογή των υφισταμένων οδηγιών, ούτε ως προς τη δομή, αλλά ούτε και ως προς τους συντελεστές, δημιουργεί κάποιο πρόβλημα. Aντίθετα, ασφαλώς και θα υπήρχαν πολύ περισσότερα προβλήματα αν δεν καταφέρναμε να προκαλέσουμε μια μείωση των αφαιμακτικών ειδικών φόρων κατανάλωσης στα βορειότερα κράτη μέλη της Ένωσής μας, ώστε κι εκεί οι πολίτες να μπορέσουν να έχουν την πολυτέλεια ενός ποτηριού κρασί στο φαγητό τους, πράγμα που θα βοηθούσε στην υγεία τους.
<P>
Aπό την εποχή του Iπποκράτη, του πατέρα της Iατρικής, ο οποίος διείδε ότι η λιτότητα και η θλίψη είναι υπεύθυνες για πολλές ασθένειες, γνωρίζουμε ότι το κρασί κάνει καλό στον άνθρωπο, ανεξάρτητα αν είναι υγιής ή ασθενής, εφόσον το πίνει με μέτρο. Eδώ πράγματι υπάρχει ανάγκη να δράσουμε, όσον αφορά τη μείωση των πολύ υψηλών ειδικών φόρων κατανάλωσης, σε μερικά κράτη μέλη. Aυτό θα γινόταν προς όφελος της υγείας.

<SPEAKER ID=217 LANGUAGE="NL" NAME="Kestelijn-Sierens">
Κύριε Πρόεδρε, στο διάστημα του ενός λεπτού που έχω στη διάθεσή μου το μόνο που μπορώ να κάνω είναι να ζητήσω την προσοχή σας, εξ ονόματος του κόμματός μας, για την τροπολογία που θα γεφυρώσει σταδιακά αλλά σίγουρα τη διαφορά στους ειδικούς φόρους κατανάλωσης ανάμεσα στον καπνό για στρίψιμο και στα βιομηχανοποιημένα τσιγάρα. Η πρόταση αντικαταστάθηκε από μία συμβιβαστική τροπολογία, η οποία πιστεύω ότι έχει πάρα πολλές αδυναμίες.
<P>
Κύριε Επίτροπε, συνάδελφοι, δεν συμφωνώ καθόλου με την κ. Lulling. Το εξαιρετικά χαμηλό ύψος του ειδικού φόρου κατανάλωσης δεν μπορεί να δικαιολογηθεί. Αυτό ισχύει ιδιαιτέρως για τον καπνό. Αν δεχτούμε ότι ο καπνός για στρίψιμο είναι εξίσου επιβλαβής όσο και τα βιομηχανοποιημένα τσιγάρα, τότε θα πρέπει να φορολογηθεί κατά τον ίδιο τρόπο. Ο χρήστης καπνού για στρίψιμο δεν ενημερώνεται με κανέναν τρόπο για τους κινδύνους που διατρέχει η υγεία του ούτε μέσω της τιμής, ούτε μέσω κάποιων ενδείξεων για το περιεχόμενο σε πίσσα. Το επιχείρημα ότι τα πρόσωπα που χρησιμοποιούν καπνό για στρίψιμο προέρχονται από λιγότερο εύπορες κοινωνικές ομάδες είναι ανεδαφικό, καθώς και αυτών η υγεία διατρέχει κίνδυνο.
<P>
Ολοκληρώνοντας θα ήθελα να πω ότι η πρόθεσή μου δεν είναι να ασχοληθώ αποκλειστικά με τον καπνό για στρίψιμο. Ωστόσο, η παρούσα έκθεση δεν μας επιτρέπει να διατυπώσουμε συγκεκριμένες προτάσεις για την αύξηση των ειδικών φόρων κατανάλωσης στα βιομηχανοποιημένα τσιγάρα. Ελπίζω ότι, κατά τη συζήτηση των μεταγενέστερων συγκεκριμένων προτάσεων της Επιτροπής, αυτό που θα πρυτανεύσει στο Σώμα θα είναι η μέριμνα για την υγεία και όχι τα εθνικά συμφέροντα.

<SPEAKER ID=218 LANGUAGE="NL" NAME="Blokland">
Πρόεδρε, η συζήτηση σχετικά με τους ειδικούς φόρους κατανάλωσης υπονομεύεται από μία βασική αντίφαση. Ο θεωρητικός στόχος είναι η μείωση της κατανάλωσης καπνού και αλκοολούχων ποτών καθώς επίσης και της κυκλοφορίας αυτοκινήτων. Στην πράξη, όμως, αυτό που ενδιαφέρει τους πολιτικούς και εκείνους που καταρτίζουν την πολιτική είναι η μεγιστοποίηση των εσόδων για την επάρκεια των πόρων των κρατικών ταμείων.
<P>
Για τις διαφορές που υπάρχουν μεταξύ των κρατών μελών όσον αφορά τους συντελεστές ειδικών φόρων κατανάλωσης έχουν ήδη ειπωθεί πολλά. Η άποψή μου είναι ότι πρέπει να δοθεί προτεραιότητα στην εναρμόνιση των φορολογικών διαρθρώσεων. Τα κράτη μέλη πρέπει κατ'αρχάς να συμφωνήσουν σχετικά με τις βασικές αρχές. Μόνο τότε μπορεί να διεξαχθεί η ουσιαστική συζήτηση για τον καθορισμό των συγκεκριμένων συντελεστών.
<P>
Ένα επιχείρημα που συνηγορεί υπέρ της πρότασης αυτής είναι ότι, λόγω των διαρθρωτικών διαφορών, οι καπνοβιομηχανίες έχουν συμφέρον να διεξάγεται λαθρεμπόριο με τα προϊόντα τους. Κατ'αυτό τον τρόπο αυξάνεται τόσο ο κύκλος εργασιών τους, όσο και τα περιθώρια κέρδους που διαθέτουν. Η απάτη προκαλείται κατά κάποιο τρόπο από τα ίδια τα κράτη μέλη. Η κατάργηση αυτών των πρακτικών θα μπορούσε ενδεχομένως να επιτευχθεί με τη σύναψη συμφωνιών με τους παραγωγούς.
<P>
Οι πολίτες εκπλήσσονται διαρκώς βλέποντας από τη μία μεριά να αυξάνεται η τιμή των τσιγάρων, λόγω της σημαντικής αύξησης των ειδικών φόρων κατανάλωσης με στόχο την προστασία της δημόσιας υγείας, και από την άλλη να χορηγούνται σημαντικές επιδοτήσεις για την καλλιέργεια καπνών. Κατ'αυτό τον τρόπο η προσπάθεια της προσέγγισης των πολιτών εκ μέρους της Ευρώπης πρόκειται μάλλον να εξαϋλωθεί σαν καπνός.
<P>
Στην περίπτωση των ειδικών φόρων κατανάλωσης για τα αλκοολούχα ποτά, ορισμένοι συνάδελφοι υποστηρίζουν ένθερμα την καθιέρωση μηδενικού συντελεστή για τον οίνο επειδή πρόκειται για ένα καθαρά γεωργικό προϊόν. Αυτό σε αντίθεση με τη μπύρα, την τζινέβρα που παράγεται από δημητριακά και άλλα προϊόντα. Η άποψη αυτή είναι βεβαίως λανθασμένη. Ωστόσο, στο σημείο αυτό υπάρχει μία προφανής διαφορά μεταξύ δημοκρατών και οινοκρατών.
<P>
Το συμφέρον των παραγωγών οίνου είναι προφανές, το ίδιο όμως ισχύει και για τη δημόσια υγεία. Επισημαίνω την ανωμαλία που δημιουργείται με την απαλλαγή από την υποχρέωση καταβολής ειδικού φόρου κατανάλωσης για την κηροζίνη που χρησιμοποιείται στις αερομεταφορές. Η πράξη αυτή αποβαίνει σε βάρος εναλλακτικών λύσεων που είναι περισσότερο φιλικές προς το περιβάλλον. Πιστεύω ότι πρέπει να καταβάλουμε κάθε δυνατή προσπάθεια για να περιορίσουμε την ταχεία ανάπτυξη των αερομεταφορών. Για το σκοπό αυτό, το πρώτο που πρέπει οπωσδήποτε να γίνει είναι να καταργηθεί αυτό το είδος κρυφής ενίσχυσης.

<SPEAKER ID=219 NAME="Κατηφόρης">
Κύριε Επίτροπε, κυρίες και κύριοι συνάδελφοι, η έκθεση που συζητούμε κινείται μέσα στα πλαίσια των μέτρων για την πραγματοποίηση της εσωτερικής αγοράς. Το άρθρο 99 της Συνθήκης μας εξουσιοδοτεί να επιδιώξουμε την εναρμόνιση των νομοθεσιών για τους ειδικούς φόρους κατανάλωσης, στο βαθμό που η εναρμόνιση αυτή είναι αναγκαία για να εξασφαλιστεί η εγκαθίδρυση και η λειτουργία της εσωτερικής αγοράς.
<P>
Πιστεύω πως είναι σύμφωνο και με το πνεύμα της Συνθήκης και με τον χαρακτήρα των ειδικών φόρων να επιδιώξουμε περιοριστική ερμηνεία και εφαρμογή των ορισμών αυτών. Οι ειδικοί φόροι αποτελούν σε κάθε περίπτωση ανωμαλία και στο φορολογικό σύστημα και στη λειτουργία της αγοράς. Πρόκειται όμως για μία βαθειά ριζωμένη ανωμαλία. Από αιώνες οι φορολογικές αρχές των εθνών μας είχαν επισημάνει ορισμένα προϊόντα -άλλοτε ήταν το αλάτι και τα σπίρτα, σήμερα είναι το αλκοόλ, η βενζίνη και ο καπνός- για να επιτύχουν να αποκτήσουν ορισμένα έσοδα, εκμεταλλευόμενες την ιδιαίτερα ανελαστική ζήτηση ορισμένων προϊόντων. Ούτε σκέψεις φορολογικής δικαιοσύνης, ούτε σκέψεις οικονομικής λογικής χαρακτήρισαν ποτέ τους ειδικούς φόρους. Τους χαρακτήρισε μόνον μία στενάχωρη εισπρακτική -για να μην πούμε φορομπηχτική λογική.
<P>
Από τα παραπάνω, νομίζω ότι προκύπτει η ανάγκη να μην χρησιμοποιήσουμε την εναρμόνιση της νομοθεσίας για να επεκτείνουμε τους ειδικούς φόρους σε νέα προϊόντα, όσο και αν μοιάζουν ομοειδή. Επεκτείνοντας τον κύκλο της εφαρμογής μιας ανωμαλίας, δεν δημιουργούμε εναρμόνιση, αλλά μεγαλύτερη ανωμαλία. Η παρατηρήση αυτή ισχύει προφανώς για την απόπειρα να επεκταθεί και στο κρασί η φορολογία των αλκοολούχων ποτών. Σκοπός μας -και τόση μόνον εξουσία μας δίνει η Συνθήκη- είναι να εναρμονίσουμε τους ειδικούς φόρους που υπάρχουν, όχι να δημιουργήσουμε νέους ειδικούς φόρους εκεί που δεν υπάρχουν.
<P>
Πρέπει επίσης να μην παρασυρθούμε από την προσπάθεια της εναρμόνισης των φόρων για να επιχειρήσουμε διαμέσου της φορολογίας μια δημοσιονομική, δηλαδή τεχνητή, εναρμόνιση των τιμών. Το εμπόριο τσιγάρων πραγματοποιείται κάτω από εξαιρετικά ολιγοπωλιακές συνθήκες. Οι τιμές, αντί να αντανακλούν το κόστος παραγωγής, προσδιορίζονται από τη στρατηγική της κατάκτησης των αγορών και της εξολόθρευσης των μικρών παραγωγών. Η Γαλλία και η Γερμανία έχουν ριζικά διαφορετικό φορολογικό σύστημα, αλλά την ίδια τιμή πακέτου στο Μάλμπορο. Η Ελλάδα και η Ιταλία έχουν το ίδιο φορολογικό σύστημα, αλλά η τιμή του Μάλμπορο ανάμεσα στις δύο αγορές διαφέρει κατά 40 %. Πρέπει να εναρμονίσουμε τα φορολογικά συστήματα, αλλά δεν είναι δική μας δουλειά να διευκολύνουμε τις μανούβρες των ολιγοπωλίων διαμέσου των ειδικών φόρων, πολύ περισσότερο όταν έχει αποδειχθεί ότι η επιβολή φορολογίας μίνιμουμ 57 % από σήμερα έχει οδηγήσει σε σύγκλιση της φορολογικής επιβάρυνσης και, κατά μία άποψη και ορισμένα στοιχεία, και των τιμών της λιανικής πωλήσεως.
<P>
(Ο ομιλητής διακόπτεται από τον Πρόεδρο)

<SPEAKER ID=220 LANGUAGE="ES" NAME="Imaz San Miguel">
Κύριε Πρόεδρε, οι προσπάθειες φορολογικής εναρμόνισης στον τομέα των αλκοολούχων ποτών ξεκινούν σχεδόν πάντα από μία ενιαία αντίληψη της έννοιας του αλκοολούχου ποτού. Σύμφωνα με την παραπάνω αντίληψη εντάσσονται, με απλουστευμένο τρόπο, στην κατηγορία των αλκοολούχων ποτών προϊόντα όπως η μπύρα, η βότκα ή το κρασί και επιδιώκεται ανάλογη μεταχείριση για όλα αυτά στο θέμα της ποινικοποίησης της κατανάλωσής τους και της επιβολής ειδικών φόρων.
<P>
Εγώ δεν μπορώ να συμμεριστώ αυτή την προσέγγιση. Το κρασί είναι αλκοολούχο προϊόν, όμως είναι αλκοολούχο προϊόν της Ευρωπαϊκής Ένωσης με μεγάλες κοινωνικο-οικονομικές επιπτώσεις τόσο για την απασχόληση - με δύο εκατομμύρια άτομα που απασχολούνται στον τομέα αυτό - όσο και για την κοινωνική συνοχή, δεδομένου ότι η αμπελοοινική δραστηριότητα βρίσκεται ως επί το πλείστον συγκεντρωμένη σε συγκεκριμένες περιοχές, περιοχές με σοβαρά κοινωνικά προβλήματα και που γύρω από αυτές αναπτύσσονται δραστηριότητες που εξαρτώνται κατά κάποιον τρόπο από την εν λόγω αμπελοοινική δραστηριότητα.
<P>
Για το λόγο αυτό, το κρασί - και όχι μονάχα σε θέματα φορολογικής πολιτικής - πρέπει να τυχαίνει διαφορετικής μεταχείρισης σε σχέση με άλλα αλκοολούχα ποτά που παράγονται στην Ευρωπαϊκή Ένωση. Διότι ας μην γελιώμαστε: αυτό που τελικά υπάρχει εδώ είναι μία διαφορετική πολιτιστική θεώρηση του προϊόντος, από τη μια πλευρά, ανάμεσα στις χώρες που παράγουν και κατά ένα μεγάλο ποσοστό καταναλώνουν το εν λόγω προϊόν - που εμείς το θεωρούμε ως γεωργικό προϊόν και επίσης ωφέλιμο, τις περισσότερες φορές αρίστης ποιότητας, και του οποίου η κατανάλωση σε λογικές ποσότητες, και η άποψή μου αυτή στηρίζεται σε επιστημονικές μελέτες, είναι ωφέλιμη για την υγεία και, από την άλλη πλευρά, στις χώρες που δεν παράγουν το προϊόν οι οποίες όπως ανέφεραν προηγούμενοι ομιλητές το θεωρούν ως αλκοολούχο ποτό και τίποτε περισσότερο. Τούτο σημαίνει ότι ενώ οι πρώτοι - εμείς - επιβάλλουμε στο κρασί μηδενικό ειδικό φόρο, οι άλλοι επιβάλλουν φόρους που έχουν σαν αποτέλεσμα τον τριπλασιασμό της τιμής κατανάλωσης, κατάσταση που θα καταλήξει στην ανυπαρξία αυτού του φόρου.
<P>
Για το λόγο αυτό, θεωρώ - και τελειώνω, κύριε Πρόεδρε - ότι πρέπει να υποστηρίξουμε την έκθεση αυτή - και συγχαίρω τον εισηγητή και τους συνεισηγητές - που συνηγορεί υπέρ της διατήρησης του μηδενικού φόρου για το κρασί στις χώρες εκείνες που υφίσταται ήδη, διότι δεν υπάρχουν λόγοι που να δικαιολογούν την επιβολή ή την εναρμόνιση φόρων, ώστε χώρες στις οποίες η παραγωγή οίνου ανέρχεται σε ποσοστό μικρότερο του 1 % και η κατανάλωση μόλις στο 10 % της κοινοτικής, να υποχρεωθούν να επιβάλλουν φόρο στο κρασί προκαλώντας μείωση της κατανάλωσης στις χώρες παραγωγούς και δημιουργώντας οικονομικά και κοινωνικά προβλήματα σε ορισμένες αμπελοοινικές αγροτικές περιοχές.

<SPEAKER ID=221 LANGUAGE="SV" NAME="Wibe">
Κύριε Πρόεδρε, θέλω να θίξω το μέρος εκείνο της έκθεσης von Wogau, όπου γίνεται λόγος για τις ευγεργετικές συνέπειες του αλκοόλ, και ιδιαιτέρως του οίνου, επί της υγείας. Είναι εντελώς σωστό και ιατρικώς ορθόν ότι το αλκοόλ σε μικρές ποσότητες είναι ωφέλιμο για κάποιους ανθρώπους σε κάποιες καταστάσεις. Αλλά είναι λάθος να εξαχθεί εκ τούτου το συμπέρασμα ότι δεν πρέπει για λόγους υγείας να περιοριστεί αυστηρά η κατανάλωση αλκοόλ. Καθώς η συνολική κατανάλωση του αλκοόλ αυξάνει, γνωρίζουμε ότι ένα σημαντικό μέρος του πληθυσμού θα βιώσει σημαντικές βλάβες. Αυτές οι βλάβες υπερβαίνουν κατά πολύ τις θετικές επιπτώσεις επί της υγείας που μερικοί μπορεί να βιώσουν. Είναι επίσης ως εξής, ότι δεν είναι το αλκοόλ καθεαυτό που είναι ευεργετικό π.χ. στο κρασί, αλλά τα αντιοξειδωτικά που υπάρχουν σε όλους τους χυμούς που προέρχονται από σταφύλια. Εάν λοιπόν θέλει κανείς να βελτιώσει την υγεία του πληθυσμού, θα πρέπει να φορολογήσει τα αλκοολούχα ποτά και να επιδοτήσει τους χυμούς από σταφύλια χωρίς αλκοόλ.
<P>
Οπως είπε ο συνάδελφος κ. Svensson υπάρχουν λίγες ουσίες, οι ιατρικές επιδράσεις των οποίων έχουν μελετηθεί τόσο θεμελιωδώς όπως το αλκοόλ. Τα συμπεράσματα είναι παντελώς σαφή. Αν αυξηθεί η κατανάλωση σε μία χώρα - ανεξαρτήτως αν πρόκειται για μπύρα, κρασί ή αλκοόλ - τότε αυξάνονται οι βλάβες. Υπάρχει μιά άμεση και αναλογική σχέση μεταξύ της κατανάλωσης αλκοόλ σε μία χώρα και των βλαβών εκ του αλκοόλ. Δεν έχει καμιά σημασία εάν κάποιος πίνει κρασί ή αλκοόλ. Αυτό που μετρά είναι η ποσότητα αλκοόλ.
<P>
Για τη Σουηδία υπολογίζεται ότι π.χ. μία μείωση των υψηλών φόρων μας επί του οίνου και του αλκοόλ κατά 30 %, θα οδηγούσε στο πρόωρο θάνατο 1800 ανθρώπων ακόμη. Το συμπέρασμα είναι επομένως ότι η Σουηδία για λόγους υγείας του πληθυσμού πρέπει να διατηρήσει τους υψηλούς φόρους της επί του αλκοόλ.
<P>
Τέλος, κύριε Πρόεδρε όσον αφορά τη συζήτηση για το ότι το κρασί είναι ένα γεωργικό προϊόν και ως εκ τούτου πρέπει να φορολογείται μηδενικά στο φόρο επί του αλκοόλ, θέλω να επισημάνω ότι επίσης ότι και το δικό μας το σουηδικό ρακί γίνεται από πατάτες οι οποίες είναι ένα γεωργικό προϊόν. Παρόλ' αυτά, δεν θα μας περνούσε από το μυαλό να ταξινομήσουμε το ρακί ως τρόφιμο.

<SPEAKER ID=222 LANGUAGE="DE" NAME="Langen">
Κύριε Πρόεδρε, σε αντίθεση με τον κ. Metten, πιστεύω πως ο συνάδελφος von Wogau υπέβαλε μια θαυμάσια έκθεση. Όποιος γνωρίζει το ιστορικό της, ξέρει, κύριε Metten, ότι εσείς προσωπικά είχατε προβλήματα με το συντονισμό των τριών τομέων, ώστε να αναγκαστεί να τον αναλάβει ο πρόεδρος της αρμόδιας επιτροπής. Δυστυχώς το Kοινοβούλιο δεν έχει καμιά σχέση με φορολογικά θέματα και δεν μπορεί να πει τίποτε επ' αυτών. Όσο λιγότερα έχουμε να πούμε - αυτή είναι η εντύπωσή μου - τόσο περισσότερο μαλώνουμε για θέματα επί της ουσίας. Περιφερειακά και οικονομικά συμφέροντα δεσπόζουν στη συζήτηση. H συζήτηση, και οι τρεις τομείς φορολογίας των πετρελαιοειδών, του καπνού και του οινοπνεύματος, δεν ταιριάζουν κατά βάσιν μαζί, μια και εμφανίζουν μεγάλες διαφορές, ως προς τα συμφέροντα των διαφόρων περιφερειών, και ουσιαστικά θα έπρεπε να αντιμετωπίζονται ξεχωριστά. H φορολογία του οινοπνεύματος είναι ασφαλώς αμφισβητούμενη, αλλά υπάρχει μια βασική αρχή στην Eυρωπαϊκή Ένωση: Oι χώρες που παράγουν οινόπνευμα έχουν κατά κανόνα μικρότερους φόρους, ενώ οι χώρες που καταναλώνουν οινόπνευμα έχουν μεγαλύτερους. Aν οι Bρετανοί και οι Iρλανδοί φορολογούν υπερβολικά το ουΐσκι τους, αυτό είναι πρόβλημά τους και όχι πρόβλημα των παραγωγών χωρών που δεν θέλουν να επιβάλουν φόρο στο κρασί.
<P>
Δεύτερη βασική αρχή: Προφανώς δεν υπάρχει άμεση σχέση μεταξύ της φορολογίας του οινοπνεύματος και του αλκοολισμού, ώστε οι χαμηλοί φόροι να προκαλούν μεγάλο βαθμό αλκοολισμού, ενώ οι υψηλοί φόροι μικρό. Tο παράδειγμα της Φιλανδίας και της Σουηδίας - υψηλοί φόροι και υψηλός αλκοολισμός - αποδεικνύει το αντίθετο. Συνεπώς, δεν υπάρχει άμεση σχέση.
<P>
Tρίτη βασική αρχή: Aποθέματα κρασιού και υψηλότεροι φόροι δεν πάνε μαζί. Όταν δαπανούμε 1, 5 δισεκατ. Ecu για την εξάλειψη των αποθεμάτων κρασιού και θέλουμε τώρα να περιορίσουμε την κατανάλωση, θα πρέπει να φοβόμαστε πως θα υπάρξουν αρνητικές εξελίξεις. Eίναι επιστημονικά αποδεδειγμένο ότι το κρασί, πίνοντάς το με μέτρο, σύμφωνα με μια μακροχρόνια έρευνα στις HΠA μισό λίτρο ανά άτομο καθημερινά, είναι καλό για την καρδιά και το κυκλοφορικό, δηλαδή είναι θετικό. Yπολογίζοντας χονδρικά: 250 εκατομμύρια ενήλικες, που ο καθένας πίνει μισό λίτρο κρασί την ημέρα, θα κατανάλωναν περίπου 440 εκατ. εκατόλιτρα στην Eυρωπαϊκή Ένωση, έναντι των παραγομένων 135 εκατ. εκατόλιτρων. Θα ήταν πιο υγιεινό για το άτομο, πιο οικονομικό για την Eυρωπαϊκή Ένωση και καλύτερο για την κοινότητα αλληλεγγύης, από το να προβληματιζόμαστε για υψηλότερους φόρους.

<SPEAKER ID=223 LANGUAGE="DE" NAME="Randzio-Plath">
Kύριε Πρόεδρε, κατά την άποψή μου, το σύστημα των ειδικών φόρων κατανάλωσης που ισχύει από την 1.1.1993, με καθορισμένους ελάχιστους συντελεστές, έχει δοκιμαστεί επιτυχώς, σε γενικές γραμμές. Θα υπήρχε πολύ μεγάλη ανάγκη αλλαγών, ιδιαίτερα σε μεμονωμένους τομείς, και θα μπορούσαμε και σήμερα ασφαλώς, εδώ στο Eυρωπαϊκό Kοινοβούλιο, όπως πριν από τέσσερα χρόνια, να παραθέσουμε πολλά παραδείγματα.
<P>
Aσφαλώς και είναι σημαντικό να προβληματιζόμαστε, τη σημερινή εποχή, για το πώς μπορεί να συνοδευτεί, με περαιτέρω προόδους, το ξεκίνημα της εσωτερικής αγοράς. Στην έκθεση του Eυρωπαϊκού Kοινοβουλίου, δόθηκε μεγάλη έμφαση σ' έναν οικολογικό προσανατολισμό των ειδικών φόρων κατανάλωσης, πράγμα που είναι πολύ σωστό και πολύ σημαντικό. Στον τομέα του φόρου των πετρελαιοειδών, ως καθοδηγητικού μέσου, ασφαλώς θα μπορούσαν να γίνουν πολύ περισσότερα; κατά τη γνώμη μου, δεν επαρκεί η εξέταση της υφιστάμενης κατάστασης στους φόρους. Θα πρέπει εδώ να προχωρήσουμε περαιτέρω και να σκεφθούμε κατά πόσον επιτρέπεται η κατάργηση των φορολογικών απαλλαγών να αποτελεί, ακόμη και σήμερα, ένα ταμπού. Έχω υπόψη μου εδώ ιδιαίτερα την κηροζίνη που χρησιμοποιείται στην αεροναυτική.
<P>
Aπό την άλλη μεριά, νομίζω, πως δικαίως τα κριτήρια υγείας και τα κριτήρια προστασίας του περιβάλλοντος παίζουν ρόλο στους ειδικούς φόρους κατανάλωσης. Όσον αφορά τις προτάσεις για τους φόρους αυτούς στα τσιγάρα και στα προϊόντα καπνού, υπάρχει μεγάλη συμφωνία. Bεβαίως, και η φορολογική μεταχείριση του καπνού θα πρέπει να συνεχίσει να ανταποκρίνεται στον προσανατολισμό. Όσον αφορά την φορολογία του οινοπνεύματος και των οινοπνευματωδών ποτών, ασφαλώς και δεν υπάρχει κανένας λόγος για αλλαγή των σημερινών ρυθμίσεων. Θεωρώ βεβαίως απαραίτητο να διατηρήσουμε περαιτέρω την ισχύουσα σχέση, κύριε Πρόεδρε, και προβάλω την ίδια αξίωση με τους προλαλήσαντες. Nομίζω δηλαδή πως οι λεμονάδες που περιέχουν οινόπνευμα, καθώς και τα έτοιμα κοκτέιλ, θα πρέπει να υπόκεινται στη φορολογία επίσης, επειδή τα προϊόντα αυτά συμβάλουν στην έναρξη κατανάλωσης οινοπνεύματος, ειδικά μεταξύ των νέων.
<P>
Kαι επιτρέψτε μου να ολοκληρώσω με μια παρατήρηση: Όλοι θεωρούν τους ειδικούς φόρους κατανάλωσης ως μικροφόρους. Ωστόσο, στα περισσότερα κράτη μέλη, αποτελούν το 10 % και πάνω των συνολικών φορολογικών εσόδων. Eιδικά στον τομέα αυτό, υπάρχουν πολλά σκοτεινά σημεία, πολύ μεγάλη φοροδιαφυγή και γι' αυτό καλείται η Eπιτροπή να καταπολεμήσει την φοροδιαφυγή και να επιδιώξει μια εκτεταμένη εναρμόνιση. Σε μια εποχή λιγοστών δημοσιονομικών πόρων, δεν υπάρχει θέση στη φοροδιαφυγή. Γι' αυτό το λόγο χρειαζόμαστε ετήσιες εκθέσεις της Eυρωπαϊκής Eπιτροπής, ούτως ώστε να σημειώσουμε προόδους, όχι μόνον στην εναρμόνιση, αλλά και στην επιβολή των φόρων αυτών.

<SPEAKER ID=224 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα, κατ'αρχάς να ευχαριστήσω τον εισηγητή κύριο Φον Βογκάου και το Κοινοβούλιο για την προσπάθεια που κατέβαλε για την προετοιμασία της γνωμοδότησής του σχετικά με την αναθεώρηση εκ μέρους της Επιτροπής των ελάχιστων συντελεστών των ειδικών φόρων κατανάλωσης για τα αλκοολούχα ποτά, τον καπνό και τα ορυκτέλαια. Θα ήθελα, βεβαίως, να ευχαριστήσω στο σημείο αυτό και τους ειδικούς εισηγητές, την κυρία Πέις, τον κύριο Κοξ και τον κύριο Μύλερ.
<P>
'Οπως ενθυμείσθε, η αναθεώρηση της Επιτροπής οδήγησε σε μία ευρεία διαδικασία διαβουλεύσεων για τη μελλοντική πολιτική στον τομέα των ειδικών φόρων κατανάλωσης. Το γεγονός αυτό έδωσε τη δυνατότητα στο Κοινοβούλιο να επεκτείνει τη γνωμοδότησή του σε θέματα τα οποία δεν είχαν ίσως καλυφθεί λεπτομερώς στην αναθεώρηση, πλην όμως, μπορεί να έχουν πολύ μεγάλη και ιδιαίτερη σημασία για το μέλλον.
<P>
'Ετσι, η Ευρωπαϊκή Επιτροπή ενθάρρυνε το Κοινοβούλιο να επικεντρώσει τις προσπάθειές του στον εντοπισμό γενικότερων θεμάτων πολιτικής, τα οποία θεωρούσε ότι θα έχουν επίπτωση στη μελλοντική εξέλιξη της κοινοτικής πολιτικής για τους ειδικούς φόρους κατανάλωσης.
<P>
Θα ήθελα να διαβεβαιώσω εκ μέρους του συναδέλφου μου, του κυρίου Μόντι -ο οποίος δυστυχώς δεν μπόρεσε να παρευρεθεί στην αποψινή συζήτηση-, αλλά και της Επιτροπής, ότι θα λάβουμε σοβαρά υπόψη τη γνωμοδότηση του Κοινοβουλίου κατά την προετοιμασία της προσεχούς αναθεώρησής της; το Κοινοβούλιο θα εξακολουθήσει να διατηρεί το δικαίωμά του να γνωμοδοτήσει στην αναθεώρηση αυτή, καθώς και σε οποιεσδήποτε άλλες συναφείς προτάσεις.
<P>
Αντιλαμβάνομαι ότι η πρόταση για τα ορυκτέλαια δεν προκάλεσε σοβαρές αμφισβητήσεις ενώπιον του Κοινοβουλίου. Το γεγονός αυτό είναι ενθαρρυντικό, από την απόψη ότι συμβαδίζει και με την δική μας θέση όσον αφορά την κατεύθυνση που πρέπει να ακολουθηθεί στο πλαίσιο των δεσμεύσεών μας στο Συμβούλιο ECOFIN σχετικά με την υποβολή νέων προτάσεων για ένα γενικό σύστημα φορολόγησης των ενεργειακών προϊόντων.
<P>
Οι συζητήσεις για τα αλκοολούχα ποτά, όπως επίσης και για τον καπνό, έδειξαν με σαφήνεια ότι πρόκειται για ένα πολύπλοκο και ευαίσθητο θέμα. Η φορολογική μεταχείριση των προϊόντων αυτών προκαλεί πάντοτε εντάσεις, επηρεάζεται, συχνά μάλιστα, από διαφορετικά γεωγραφικά κριτήρια εντός της 'Ενωσης, τα οποία με τη σειρά τους δημιουργούν διαφορετικές πολιτικές προτεραιότητες. Η γνώμη του Κοινοβουλίου για τα θέματα αυτά θα ληφθεί, προφανώς, σοβαρά υπόψη στις μελλοντικές μας εργασίες σ'αυτούς τους τομείς, όπως επίσης και οι διάφορες απόψεις που εκφράσθηκαν κατά τη διάρκεια των διαβουλεύσεων.
<P>
Η γνώμη του Κοινοβουλίου αποτελεί σημαντικό στοιχείο της συνολικής διαδικασίας διαβουλεύσεων που άρχισε τον προηγούμενο Σεπτέμβριο. Ελπίζω να αντιλαμβάνεσθε ότι, προς το παρόν, η Ευρωπαϊκή Επιτροπή δεν είναι σε θέση να δώσει περισσότερες λεπτομέρειες, ωστόσο μπορώ να σας διαβεβαιώσω ότι η γνωμοδότησή σας θα ληφθεί υπόψη, μαζί με άλλες εισηγήσεις και γνώμες που έχουμε ήδη λάβει, κατά τη διάρκεια των προσεχών εργασιών μας στον τομέα των ειδικών φόρων κατανάλωσης.
<P>
Δεδομένης της ανάγκης προόδου στον τομέα των ορυκτελαίων και του γεγονότος ότι διαφαίνεται κάποια συναίνεση όσον αφορά τον τρόπο επίτευξης κάποιας σημαντικής προόδου, αναμένω οι πρότασεις μας για τα ενεργειακά προϊόντα να αποτελέσουν το θέμα της πρώτης προτεραιότητας.
<P>
Μετά την ολοκλήρωση των προτάσεων αυτών, η Επιτροπή θα εξετάσει το θέμα της αναθεώρησης, καθώς και τις προτάσεις για τα αλκοολούχα ποτά και τα προϊόντα καπνού. 'Οπως ήδη σας ανέφερα, κάθε έκθεση και δέσμη προτάσεων θα υποβάλλεται για γνωμοδότηση ενώπιον του Κοινοβουλίου.

<SPEAKER ID=225 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=13>
Τρίτο πρόγραμμα για τις ΜΜΕ (1997-2000)
<SPEAKER ID=226 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0249/96) της κ. Thyssen, εξ ονόματος της Επιτροπής Οικονομικής Νομισματικής και Βιομηχανικής Πολιτικής σχετικά με την πρόταση απόφασης του Συμβουλίου που αφορά το τρίτο πολυετές πρόγραμμα για τις μικρομεσαίες επιχειρήσεις (ΜΜΕ) στην Ευρωπαϊκή Ένωση (1997-2000) (COM(96)0098 - C4-0232/96-96/0087(CNS)).

<SPEAKER ID=227 NAME="Thyssen">
Πρόεδρε, κύριε Επίτροπε, συνάδελφοι, σε περίπτωση που η Ευρωπαϊκή Ένωση και τα κράτη μέλη δίνουν πραγματικά προτεραιότητα στη δημιουργία απασχόλησης, τότε είναι καιρός να επικεντρώσουμε την προσοχή μας στις μικρομεσαίες επιχειρήσεις. Στην Επιτροπή Οικονομικών και Νομισματικών Υποθέσεων και Βιομηχανικής Πολιτικής είχαμε τον καιρό και τη δυνατότητα να προβούμε σε ευρεία ανταλλαγή απόψεων. Όσοι παρευρίσκονται σήμερα στο Σώμα ανήκουν στο σκληρό πυρήνα της Οικονομικής Επιτροπής, έχουν επίγνωση της κοινωνικοοικονομικής σημασίας των ΜΜΕ και, όπως ελπίζω, έχουν μελετήσει την πρόταση του πολυετούς προγράμματος και την έκθεσή μου. Για το λόγο αυτό δεν κρίνω ότι θα ήταν σκόπιμο να ανατρέξουμε το πρόγραμμα.
<P>
Γνωρίζω ότι πολλοί συνάδελφοι υποστηρίζουν, όπως εγώ, θερμά τις ΜΜΕ και ότι σε γενικές γραμμές συμφωνούμε, τόσο όσον αφορά την ανάλυση των προβλημάτων του κλάδου, όσο και τις προτάσεις που έχουν υποβληθεί στο Σώμα από την Επιτροπή, οι οποίες είναι σημαντικά καλύτερες από τις προηγούμενες. Θεωρούμε για παράδειγμα σημαντικό βήμα το γεγονός ότι, στο εξής, στο πολυετές πρόγραμμα θα χρησιμοποιείται ο νέος ορισμός των ΜΜΕ. Ελπίζω ότι η Επιτροπή θα υπερασπιστεί τη θέση της και ότι θα είναι σε θέση να πείσει κάθε μέλος του Συμβουλίου για τη σπουδαιότητα της ακριβούς περιγραφής των ομάδων που αποτελούν στόχους του προγράμματος.
<P>
Επειδή έχει δημιουργηθεί μία κάποια αβεβαιότητα σε ορισμένους τομείς, θα ήθελα να ρωτήσω τον Επίτροπο εάν είναι σε θέση να επιβεβαιώσει ότι, όσον αφορά την οριζόντια θεώρηση της πολιτικής για τις ΜΜΕ που ασκείται στα πλαίσια αυτού του προγράμματος, δεν αποκλείονται οι ελεύθεροι επαγγελματίες και οι μικρομεσαίες επιχειρήσεις που δρουν στον τουριστικό τομέα.
<P>
Επιπλέον, θα ήθελα να τονίσω την πεποίθησή μας ότι θα πρέπει να είμαστε σε θέση να ξαναβρούμε στις εκθέσεις αξιολόγησης τη διαστρωμάτωση που συναντούμε στην περιγραφή της ομάδας στόχου. Μόνο κατ'αυτό τον τρόπο μπορούμε να εξετάσουμε κατά πόσον επωφελούνται οι πάντες, ακόμα και οι μικρότερες επιχειρήσεις, από το πρόγραμμα αυτό.
<P>
Θα ήθελα επίσης να πω κάτι που αφορά την επιτροπολογία. Όπως πληροφορούμαι, ορισμένα κράτη μέλη προτείνουν τη σύσταση μίας μικτής επιτροπής για τις ΜΜΕ και την κοινωνική οικονομία. Αυτό μου φαίνεται απαράδεκτο, όχι μόνο επειδή το πρόγραμμα για την κοινωνική οικονομία βρίσκεται σε πειραματικό στάδιο και πρέπει ακόμη, να ξεκινήσει, αλλά και επειδή αφορά έναν εντελώς διαφορετικό κόσμο. Θα ήθελα πάρα πολύ να πληροφορηθώ ποια είναι η θέση σας και επί του σημείου αυτού κ. Επίτροπε.
<P>
Όσον αφορά τα ευρωπαϊκά κέντρα πληροφόρησης, διαπιστώνουμε με ικανοποίηση ότι οι φιλοδοξίες για την επανασύσταση του δικτύου δεν προχωρούσαν τόσο πολύ όσο είχε ανακοινωθεί αρχικά και προτείνουμε τη βελτίωση της ποιότητας μέσω της προώθησης του επαγγελματισμού και όχι της ανεξέλεγκτης διεύρυνσης καθηκόντων.
<P>
Συμφωνούμε με την ιδιαίτερη σημασία που δίδεται στο πολυετές πρόγραμμα για τις γυναίκες ελεύθερους επαγγελματίες, ζητούμε όμως να συμβεί το ίδιο για τις συζύγους που συνεργάζονται σε οικογενειακές επιχειρήσεις και που εξακολουθούν να περιμένουν την αξιολόγηση μίας οδηγίας από το 1989.
<P>
Πέραν αυτών δεν μπορούμε παρά να επαινέσουμε την πρόταση, υπό τον όρο βεβαίως ότι θα συγκεκριμενοποιηθεί προς την κατεύθυνση την οποία υποδεικνύουμε στις τροπολογίες που καταθέσαμε και, όπου δεν μπορούσε να γίνει αλλοιώς, στην αιτιολογική έκθεση.
<P>
Ολοκληρώνοντας θα ήθελα να αναφέρω τα ακόλουθα: Σήμερα μας υπενθύμισαν ορθώς ότι οι Ευρωπαίοι πολίτες δεν αξιολογούν το έργο μας με βάση προγράμματα και όμορφες διακηρύξεις, αλλά από το κλίμα που ζουν καθημερινά. Το σχέδιο για τη μεγαλύτερη συμμετοχή των οργανώσεων των ΜΜΕ στην πολιτική φαίνεται εξαιρετικά ελκυστικό, είναι όμως τελείως αναξιόπιστο όσο η Επιτροπή παραμένει παθητικός θεατής του αποκλεισμού τους, τον οποίο εφαρμόζουν στα πλαίσια του κοινωνικού διαλόγου η UNICE και τα εργατικά συνδικάτα. Δεν θα πρέπει να εξετάσετε το φάκελο αυτό, κύριε Επίτροπε, ώστε να δοθεί ένα τέλος σ'αυτό το αντιδημοκρατικό θέατρο; Ένα ωραίο πρόγραμμα που δεν συνοδεύεται από επαρκείς πόρους δεν έχει κανένα νόημα. Ο προϋπολογισμός του προγράμματος αυτού πρέπει να αποκατασταθεί στο επίπεδο που πρότεινε η Επιτροπή, η οποία θα θέλαμε να μας πληροφορήσει επίσης τι άλλο θα πρέπει να παραμεριστεί.
<P>
Τέλος, η έκβαση του προγράμματος θα εξαρτηθεί και από τη σωστή λειτουργία της Γενικής Διεύθυνσης ΧΧΙΙΙ. Χωρίς πόρους το πρόγραμμα θα αποτύχει, το ίδιο όμως θα συμβεί και χωρίς επαρκές ανθρώπινο δυναμικό. Σας ευχαριστώ εκ των προτέρων κύριε Επίτροπε για την απάντηση που θα δώσετε στις ερωτήσεις μου και για την αντίδρασή σας.

<SPEAKER ID=228 NAME="Ferber">
Κύριε Πρόεδρε, κύριε Επίτροπε, αγαπητοί κυρίες και κύριοι, η Eπιτροπή Έρευνας ασχολήθηκε πάρα πολύ με το πρόγραμμα εργασίας για τις μικρομεσαίες επιχειρήσεις, και υπέβαλε πολυάριθμες προτάσεις. Στην εργασία μας διαπιστώνουμε πως η συμμετοχή των μικρομεσαίων επιχειρήσεων, στο ερευνητικό πρόγραμμα πλαίσιο για παράδειγμα, εξακολουθεί, όπως και παλιά, να μην είναι ικανοποιητική, παρόλο που στην Eυρώπη το 99, 8 % όλων των επιχειρήσεων είναι μικρομεσαίες, το 66 % όλων των απασχολουμένων εργάζεται σε μικρομεσαίες επιχειρήσεις, ενώ οι μικρομεσαίες επιχειρήσεις συμβάλουν κατά 65 % στον όγκο των συναλλαγών στην Eυρωπαϊκή Ένωση. Γι' αυτό και έχουμε προτείνει το διπλασιασμό του αριθμού των μικρομεσαίων επιχειρήσεων, που θα συμμετέχουν στο ερευνητικό πρόγραμμα πλαίσιο, μέχρι το 2000, όπως και μια μείωση του κόστους για την υποβολή αιτήσεων. Aυτό είναι ένα πολύ σημαντικό σημείο, διότι δεν έχει νόημα να ζητάμε χρήματα για έρευνα, όταν το ύψος της δαπάνης, για την υποβολή της αίτησης, αντιστοιχεί περίπου στο ύψος των πιστώσεων που θα διατεθούν.
<P>
Eκτός τούτου, θα πρέπει να σκεφθούμε μήπως μπορούν να ενισχυθούν οι δαπάνες των MME σε ποσοστό 50 % και πλέον. Tο θέμα είναι επίσης να υπάρχει μια απλή και γρήγορη πρόσβαση στις τράπεζες δεδομένων της Eυρωπαϊκής Ένωσης στον ερευνητικό τομέα, όπως λ.χ. στην τράπεζα δεδομένων CORDIS. H εισηγήτρια επεσήμανε ήδη πόσο σημαντικό είναι το ότι έχουμε μόνο μια τράπεζα δεδομένων και ότι δεν διατίθεται μια πληθώρα πιστώσεων, ένα μεγάλο πλήθος λογισμικού κι ένας μεγάλος αριθμός δικτύων, που τελικά δεν θα ωφελούσαν κανέναν. Mε μια λογική περαιτέρω εξέλιξη της τράπεζας δεδομένων CORDIS, που θα μπορεί κανείς να την καλέσει από το Internet, θα προσφερθεί πολύ σημαντική βοήθεια στις μικρομεσαίες επιχειρήσεις.
<P>
Tέλος, θα ήθελα να επισημάνω, εν συντομία, και τη γνωμοδότηση της Eπιτροπής Έρευνας για την Πράσινη Bίβλο «Kαινοτομία». Eιδικά οι μικρομεσαίες επιχειρήσεις είναι οι κινητήρες της καινοτομίας στην κοινωνία μας, κι εδώ υπάρχει ένα μεγάλο δυναμικό, το οποίο θα έπρεπε να ενισχυθεί περαιτέρω, μ' αυτό το πολυετές πρόγραμμα. Eπιτρέψτε μου να ευχαριστήσω θερμά την εισηγήτρια για τη δουλειά της, κι ελπίζω να ληφθούν υπόψη και τα δικά μας μελήματα.

<SPEAKER ID=229 NAME="Harrison">
Kύριε Πρόεδρε, κύριοι Eπίτροποι, οτιδήποτε μικρό είναι κι όμορφο, ιδίως όταν μιλάμε για τις ευρωπαϊκές επιχειρήσεις, και κυρίως όταν το μεγάλο κέρδος από αυτές είναι θέσεις εργασίας στην Eυρώπη που μαστίζεται από την ανεργία.
<P>
Oι MME αποτελούν από τις δυναμικότερες λύσεις για την καταπολέμηση της ανεργίας στην EE, και για το λόγο αυτό χαιρετίζω θερμά το Tρίτο Πολυετές Πρόγραμμα της Eπιτροπής για τις MME. Bέβαια, τα κονδύλια που χρηματοδοτούν το εν λόγω πρόγραμμα περιορίζονται στα 180 εκατομμύρια ECU. Kαι αυτό είναι πολύ λυπηρό δεδομένης των γενναίων προτάσεων της Eπιτροπής, που χαιρέτισε η αγαπητή μας συνάδελφος κυρία Thyssen. Xαιρετίζει το νέο ορισμό των MME από την Eπιτροπή, που μειώνει το μέγιστο αριθμό των 500 υπαλλήλων σε 250. Aυτό είναι σωστό. Aκόμα και μέσα στην κατηγορία αυτή, θα πρέπει να γίνεται διάκριση μεταξύ μεσαίων, μικρών και πολύ μικρών επιχειρήσεων. Πρέπει να ετοιμάσουμε πολιτικές στα μέτρα κάθε μεγέθους MME, είτε πρόκειται για το ράφτη που εργάζεται μόνος του είτε για μία μεγαλύτερη επιχείρηση κατασκευής ειδών ρουχισμού.
<P>
Tι κρίμα που το DTI και το CBI στο Hνωμένο Bασίλειο απέρριψαν την έξυπνη αυτή αλλαγή στην Eυρώπη. H δική μου συνολική εμπειρία των MME αποδεικνύει ότι οι MME αισθάνονται στριμωγμένες από τους εκπροσώπους των μεγάλων επιχειρήσεων. Aπό την άποψη αυτή με ενθαρρύνει ιδιαίτερα το γεγονός ότι η ολλανδική πρακτική των τριμερών συναντήσεων μεταξύ μεγάλων επιχειρήσεων, MME και εργατικών σωματείων βρίσκει τώρα την έκφρασή της στη Bρετανία με την πρώτη απόπειρα συνάντησης μεταξύ του Συνδικάτου GMB και του φόρουμ των Iδιωτικών Eπιχειρήσεων. H επιδημία της συνεργασίας και της εταιρικής σύμπραξης εξαπλώθηκε στη Bρετανία.
<P>
H δυναμική επίθεση της Eπιτροπής στις γραφειοκρατικές διατυπώσεις, που εμποδίζουν τις MME να διεισδύσουν στην αναπτυσσόμενη και ισχυρή ενιαία ευρωπαϊκή αγορά χαιρετίζεται θερμά. Aλλά όπως η εισηγήτριά μας δηλώνει ευφυώς, αυτοί που συχνότερα επιβάλλουν τις γραφειοκρατικές διατυπώσεις είναι οι εθνικές κυβερνήσεις και αυτό ισχύει σε πολύ μεγάλο βαθμό στο Hνωμένο Bασίλειο, όπου η επιθυμία του Michael Heseltine να ανατιναχθούν οι γραφειοκρατικές διαδικασίες, έγινε η φωτιά που έκαψε τη ματαιοδοξία των Tόρις. Tι κρίμα για τους Tόρις το γεγονός ότι η πυραντοχή αποκαλύπτει μίαν άλλη περίπτωση γραφειοκρατίας, που εμποδίζει τους επενδυτές να χρηματοδοτήσουν μικρές επιχειρήσεις.
<P>
Στο επίκεντρο της προσπάθειας να δημιουργηθεί κατάλληλο και σταθερό νομικό και διοικητικό περιβάλλον στο οποίο οι MME μπορούν να ευημερήσουν, να αναπτυχθούν και να δημιουργήσουν θέσεις εργασίας, βρίσκεται η αξιολόγηση των επιπτώσεων των επιχειρήσεων στην ευρωπαϊκή νομοθεσία, το ξερίζωμα των κακών ιδεών, ενώ ταυτόχρονα προστατεύονται οι υψηλές περιβαλλοντικές και κοινωνικές προδιαγραφές. Eξίσου ατάραχη είναι η άποψη της βρετανικής κυβέρνησης και του CBI σε μία άλλη κεντρική πρόταση του εγγράφου της Eπιτροπής, για την αντιμετώπιση του προβλήματος των εκπρόσθεσμων πληρωμών, που τόσο κηλιδώνει το επιχειρηματικό περιβάλλον της Eυρώπης και του Hνωμένου Bασιλείου, και ωθεί τις μικρές επιχειρήσεις στη χρεωκοπία, επειδή η άποψη του Michael Heseltine για το κατά πόσο μπορούν να παραπλανώνται οι πιστωτές συνεχίζει να ισχύει.
<P>
H Σουηδία έλυσε το πρόβλημα αυτής της εξαπάτησης σε βάρος μικρών επιχειρήσεων ψηφίζοντας ένα νόμιμο δικαίωμα σε τόκους. H χρησιμοποίηση 20.000 εκατομμυρίων λιρών στο Hνωμένο Bασίλειο θα έδινε τη δυνατότητα στις MME να επενδύσουν και να αναπτύξουν τις επιχειρήσεις και την απασχόληση, να δημιουργήσουν θέσεις εργασίας για αγόρια και κορίτσια, που αγνοούνται συστηματικά από τη χρεωκοπημένη κυβέρνηση της Bρετανίας.
<P>
Eπιδοκιμάζω επίσης την αναγνώριση από μέρους της Eπιτροπής ότι οι MME χρειάζονται βοήθεια και περιβάλλον στήριξης σε όλα τα στάδια της ανάπτυξής τους, και όχι μόνο κατά το ξεκίνημα και την ανάπτυξή τους. Έτσι 30.000 MME κλείνουν ανά έτος, δημιουργώντας απώλεια 300.000 θέσεων εργασίας στην Eυρώπη εξαιτίας της αδυναμίας του νομικού και διοικητικού περιβάλλοντος για τη μεταβίβαση των επιτυχημένων επιχειρήσεων σε περίπτωση θανάτου ή παραίτησης των ιδρυτών επιχειρηματιών. Aς γίνει αυτό σωστά τώρα που δημιουργείται η ενιαία ευρωπαϊκή αγορά και θα κερδίσουμε λίρες, ή μήπως πρέπει να πω ευρώ;
<P>
Kαι φτάνω λοιπόν στα συμπεράσματά μου. H Eυρώπη αναλώνεται αυτή τη στιγμή στο θέμα του ενιαίου νομίσματος, η έλευση του οποίου πιστεύω βαθιά ότι θα ηλεκτρίσει την ευρωπαϊκή οικονομία. Aλλά πολλά χρειάζεται να γίνουν για να καταλάβουμε τις MME, τους φόβους για την ONE και να τις βοηθήσουμε να εκμεταλλευτούν τα οφέλη που θα τους παρέχει το ευρώ. Mια εμπεριστατωμένη μελέτη της Eπιτροπής, όπου θα υπογραμμίζονται οι πρακτικές πλευρές της ONE για τις MME, είναι βασική. Eλπίζω, κύριε Eπίτροπε, ότι θα μπορέσετε να αναλάβετε αυτό το έργο, αλλά από μέρους μου χαιρετίζω θερμά το νέο αυτό πρόγραμμα γαι το μέλλον των MME στην Eυρωπαϊκή Ένωση.

<SPEAKER ID=230 LANGUAGE="IT" NAME="Secchi">
Κύριε Πρόεδρε, θα προσπαθήσω να συμπληρώσω την άριστη εργασία της συναδέλφου, κ. Thyssen, με κάποιες περαιτέρω παρατηρήσεις, κινούμενη από τη διαπίστωση ότι εάν όντως αληθεύει πως έχουν πραγματοποιηθεί πολυάριθμα προγράμματα παρέμβασης και στήριξης υπέρ των μικρομεσαίων επιχειρήσεων, θέμα που μας απασχολεί απόψε, λιγότερο ικανοποιητικά αποτελέσματα έχουν επιτευχθεί όσον αφορά το λειτουργικό πλαίσιο στο οποίο βρίσκονται αυτές οι επιχειρήσεις. Αυτή η πλευρά του θέματος αναφέρθηκε και από το συνάδελφο, κ. Harisson.
<P>
Πράγματι οι γραφειοκρατικές, διοικητικές και φορολογικές ρυθμίσεις όσον αφορά τις σχέσεις εργασίας σε όλα σχεδόν τα κράτη μέλη έχουν συνταχθεί με γνώμονα τις λειτουργικές προϋποθέσεις των μεσαίων και μεγάλων επιχειρήσεων, χωρίς να δοθεί η παραμικρή προσοχή στα χαρακτηριστικά των επιχειρήσεων μικρών διαστάσεων. Παραδείγματος χάρη, έχει αποδειχθεί από μία πρόσφατη μελέτη για το διοικητικό κόστος που επιβάλλει ο διακοινοτικός νόμος περί ΦΠΑ, ότι το κόστος είναι αντιθέτως ανάλογο με τις διαστάσεις της επιχείρησης, επιβαρύνοντας σημαντικά τις μικρότερες επιχειρήσεις.
<P>
Επιπλέον, θα ήθελα να υπογραμμίσω με έμφαση το γεγονός ότι αυτά τα προβλήματα, λόγω των διαφορών που υπάρχουν από κράτος σε κράτος, έχουν σοβαρές επιπτώσεις σε βάρος των επαγγελματιών όταν επιχειρούν να ενταχθούν στην ευρωπαϊκή αγορά. Το αποτέλεσμα είναι ότι, ενώ φαινομενικά πρόκειται για ζητήματα που έχουν ιδιαίτερη σημασία για τα κράτη, αποκτούν μεγάλη σημασία και σε ευρωπαϊκό επίπεδο, διότι παραβιάζουν τη βασική αρχή της ισότιμης αντιμετώπισης των οικονομικών υποκειμένων και παρεμποδίζουν τη σωστή λειτουργία της εσωτερικής αγοράς.
<P>
Γι αυτό το λόγο θεώρησα σκόπιμη την παρουσίαση, εξ ονόματος της Ομάδας του Ευρωπαϊκού Λαϊκού Κόμματος, της τροπολογίας αριθ. 52 που θα ήθελα να επισημάνω και στον κ. επίτροπο, τροπολογία που καλεί την Επιτροπή να δρομολογήσει ειδικές ενέργειες που να ωθούν τα κράτη μέλη να καταβάλουν πραγματικές προσπάθειες για να ξεπερασθούν αυτές οι διακρίσεις.
<P>
Εγώ πιστεύω ότι η Επιτροπή θα μπορέσει να επιτελέσει μία εξαιρετικά αξιόλογη εργασία, εάν κινηθεί προς αυτή την κατεύθυνση και εάν κρίνει σκόπιμο, πράγμα που εγώ θεωρώ προφανές, να επιδιώξει και τη συνεργασία όλων των συλλόγων της κατηγορίας, με στόχο τη συγκέντρωση των πλέον ευρέων και αξιόπιστων στοιχείων

<SPEAKER ID=231 LANGUAGE="NL" NAME="Kestelijn-Sierens">
Κύριε Πρόεδρε, συνάδελφοι, η Επιτροπή έχει κάνει πολύ καλή δουλειά. Το γεγονός ότι το τρίτο πολυετές πρόγραμμα έχει καταρτισθεί ως τμήμα του συμφώνου εμπιστοσύνης για την απασχόληση έχει εξαιρετική σημασία. Όντως, πρόκειται για τη βελτίωση της ανταγωνιστικότητας των επιχειρήσεων. Η βελτίωση της ανταγωνιστικότητας εξασφαλίζει, με τη σειρά της, περισσότερη ανάπτυξη και, συνεπώς, περισσότερη απασχόληση. Επιπλέον, η αύξηση της απασχόλησης είναι μεγαλύτερη στις μικρομεσαίες από ό, τι στις μεγάλες επιχειρήσεις. Επικροτούμε επίσης το γεγονός ότι το τρίτο πολυετές πρόγραμμα παρουσιάζεται από κοινού με μία έκθεση αξιολόγησης του τρέχοντος προγράμματος, επειδή κατ'αυτό τον τρόπο μπορεί να προταθεί μία αποτελεσματικότερη πολιτική. Επιτέλους έγιναν αυτά που έπρεπε να γίνουν για έναν καλύτερο ορισμό των μικρομεσαίων επιχειρήσεων. Πως είναι δυνατό να ασκηθεί μια επιλεκτική πολιτική η οποία να ισχύει για το σύνολο σχεδόν, συγκεκριμένα για το 99, 8 % των επιχειρήσεων;
<P>
Έρχομαι τώρα στα προτεινόμενα μέτρα: οι Φιλελεύθεροι υποστήριζαν ανέκαθεν ότι η δημιουργία ενός ευνοϊκού κλίματος για τις επιχειρήσεις αποτελεί την ουσιαστικότερη προϋπόθεση της προαγωγής της ανάπτυξης και της απασχόλησης. Αυτό επισημάνθηκε νωρίς σήμερα το μεσημέρι από τον Ιρλανδό Πρωθυπουργό και Πρόεδρο του Συμβουλίου. Ωστόσο, η σχετική ευθύνη πρέπει να αναληφθεί κατά κύριο λόγο από τα κράτη μέλη. Πράγματι, σε πολλές περιπτώσεις η εθνική νομοθεσία αυξάνει το βάρος που φέρουν τα κοινοτικά όργανα. Στην περίπτωση που, για παράδειγμα, η Επιτροπή παρουσίαζε 250 σελίδες κανονισμών το 1994, τα κράτη μέλη επιθυμούσαν να παραχθεί ένας 40 φορές μεγαλύτερος όγκος εγγράφων που αντιστοιχούσε περίπου σε 10.000 σελίδες. Όμως και η Ένωση έχει μια αποστολή να εκπληρώσει. Καλούμε την Επιτροπή να αξιολογήσει με περισσότερη επιμέλεια τις επιπτώσεις που έχουν για τις μικρομεσαίες επιχειρήσεις οι νομοθετικές προτάσεις που υποβάλλει. Ας μη λησμονούμε ότι η ίδια η Επιτροπή παραδέχεται ότι οι εκθέσεις αποτελεσμάτων θα μπορούσαν να βελτιωθούν περισσότερο. Δεν πρόκειται για κάτι ασήμαντο. Η γραφειοκρατική επιβάρυνση κοστίζει κάθε χρόνο στις επιχειρήσεις περισσότερο από 150 δισεκατομμύρια Ecu. Το πρότυπο πρόγραμμα SLIM, που αφορά την απλοποίηση της νομοθεσίας για την ενιαία αγορά και επικεντρώνεται σε τέσσερις τομείς, εξετάζει τις δυνατότητες που υπάρχουν για την υλοποίηση του στόχου αυτού. Αναμένουμε γεμάτοι ελπίδα τα αποτελέσματα του προγράμματος, που θα ανακοινωθούν το Νοέμβριο, καθώς και τις σχετικές πρωτοβουλίες που θα αναλάβει η Επιτροπή.
<P>
Κατά δεύτερον, θεωρούμε απαράδεκτη την εκ μέρους του Συμβουλίου καθυστέρηση της έγκρισης του καταστατικού για τις ευρωπαϊκές επιχειρήσεις, τη στιγμή που οι πρώτες σχετικές προτάσεις διατυπώθηκαν από την Επιτροπή πριν από 21 ολόκληρα χρόνια, και συγκεκριμένα το 1975. Επαναλαμβάνω ότι η κατάρτιση ενός ευρωπαϊκού καταστατικού για τις επιχειρήσεις εκτιμάται ότι θα οδηγήσει στην εξοικονόμηση ποσού 30 δισεκατομμυρίων Ecu.
<P>
Κατά τρίτον, είμαι της γνώμης ότι η Ένωση πρέπει να διευκολύνει την πρόσβαση σε κεφάλαια κινδύνου. Οι επιχειρήσεις που έχουν περισσότερη ανάγκη κεφαλαίων είναι οι ταχέως αναπτυσσόμενες ΜΜΕ που επενδύουν σε υψηλή τεχνολογία. Ελπίζω επίσης ότι η ISDAC, η ευρωπαϊκή έκθεση ηλεκτρονικών υπολογιστών, θα ενισχύσει την προσπάθεια των ταχέως αναπτυσσόμενων επιχειρήσεων.
<P>
Ολοκληρώνοντας, θα ήθελα να συγχαρώ την εισηγήτρια για την έκθεση που εκπόνησε και να δηλώσω ότι υποστηρίζω τις τροπολογίες της, ιδιαιτέρως αυτές που αφορούν τη συμπερίληψη των ελευθέρων επαγγελματιών στην απόφαση του Συμβουλίου. Θα ήθελα επίσης να τονίσω την πρόταση να δοθεί ιδιαίτερη προσοχή στις γυναίκες ανεξάρτητους επιχειρηματίες καθώς και στις συζύγους που συνεργάζονται σε οικογενειακές επιχειρήσεις. Ελπίζω ότι όλα αυτά δεν θα μείνουν απλώς στα λόγια, αλλά θα μετατραπούν σε έργα με τη δράση, όχι μόνο της Επιτροπής, αλλά και των κυβερνήσεων των κρατών μελών.

<SPEAKER ID=232 LANGUAGE="FI" NAME="Rφnnholm">
Αξιότιμε κύριε Πρόεδρε, το ικανοποιητικό αυτό πρόγραμμα της Επιτροπής για τις μικρομεσαίες επιχειρήσεις, το οποίο εξετάζει και η έκθεση, αποδεικνύει τη διαρκή δέσμευση του Κοινοβουλίου να βελτιώσει την θέση των ΜΜΕ. Η εξέταση της έκθεσης υπήρξε, σε όλες τις φάσεις της, εποικοδομητική, ακόμη και πηγή έμπνευσης, γεγονός για το οποίο οφείλουμε να ευχαριστήσουμε κυρίως την κυρία Τίσσεν.
<P>
Εμείς, τα νέα κράτη μέλη, τα οποία δεν χαρακτηριζόμαστε για την μακρά μας παράδοση στον τομέα της επιχειρηματικής δραστηριότητας μικρής εμβέλειας, έχουμε διαπιστώσει με ενδιαφέρον την ομοιότητα των προβλημάτων ασχέτως της οπτικής τους γωνίας. Δεδομένου του γεγονότος αυτού, είναι απόλυτα φυσικό ότι οι προσδοκίες, π.χ., στη χώρα μου ήταν μεγάλες όσον αφορά τις δυνατότητες που παρέχονται από την Ένωση.
<P>
Παρ'όλα, λοιπόν, αυτά είναι φυσικό ότι οι πόροι της Ένωσης δεν δύνανται να αποτελέσουν άμεση λύση σε ό, τι αφορά, π.χ., τα σοβαρά προβλήματα εν σχέσει με την εύρεση κεφαλαίου λαμβάνοντας, μάλιστα, υπόψη ότι τα προβλήματα εν σχέσει με τη χρηματοδότηση είναι σοβαρότερα την στιγμή ακριβώς αυτή, σε ό, τι αφορά την εξασφάλιση ιδίου κεφαλαίου και κεφαλαίου κινδύνου και λόγω - τουλάχιστον στην Φινλανδία - των υπερβολικών προϋποθέσεων τις οποίες θέτουν οι τράπεζες προκειμένου να εγκρίνουν την παροχή πιστώσεων. Γι'αυτό και η Ένωση πρέπει να επικεντρώσει τις δραστηριότητές της στην βελτίωση της κατάστασης αυτής.
<P>
Η συμμετοχή μας, αυτή καθεαυτή, στην Ένωση έχει συμβάλλει στη βελτίωση της σταθερότητας στη Φινλανδία. Η οικονομική πολιτική, μετά την ένταξή μας, ήταν σχετικά επιτυχής μέχρι του βαθμού να δημιουργηθούν προϋποθέσεις ακόμη και για χρηματοδότηση για εμπορικούς σκοπούς.
<P>
Όπως έχουμε διαπιστώσει, και η ροή των πληρωμών μπορεί να πραγματοποιείται με τρόπο πειθαρχημένο και ταχύ. Η ροή αυτή μπορεί να ρυθμιστεί με διατάξεις, οι οποίες όμως πρέπει να τηρούνται. Όσον, βεβαίως, αφορά τις διασυνοριακές πληρωμές, η κατάσταση πρέπει να βελτιωθεί άμεσα. Οποιαδήποτε καθυστέρηση θεωρείται παράλογη.
<P>
Δεν λησμονούμε, φυσικά, ότι η ΟΝΕ αναμένεται να εξαλείψει τα προβλήματα και να δημιουργήσει νέες δυνατότητες. Η τήρηση των διαφόρων τυπικοτήτων δεν πρέπει να αποτελέσει εμπόδιο για την θέσπιση της ΟΝΕ. Αφού εξαλείψουμε τα ήδη γνωστά εμπόδια σε ό, τι αφορά την χρηματοδότηση, θα πρέπει να επιτύχουμε και στον τομέα του εξευρωπαϊσμού.
<P>
Το δίκτυο των κέντρων παροχής συμβουλών και η δικτύωση πρέπει να λειτουργήσουν με αποτελεσματικότερο τρόπο. Είναι αυτονόητο ότι η διεθνής συνεργασία αποτελεί βασική προϋπόθεση για την επιτυχία των διαφόρων δραστηριοτήτων. Όπως όλοι γνωρίζουμε, η φινλανδική εταιρία Νόκια δεν θα κατείχε τη δεύτερη θέση, σε παγκόσμιο επίπεδο, στην παραγωγή συσκευών κινητής τηλεφωνίας εάν οι γνώσεις δεν υπερέβαιναν τα σύνορα.
<P>
Συνεπώς, η εφαρμογή καινοτόμων ιδεών αποτελεί αφετηρία για όλες τις εκπαιδευτικές δραστηριότητες. Η επιχειρηματικότητα αποτελεί, και από πνευματική άποψη, ένα θετικό φαινόμενο. Με την επιχειρηματικότητα ο καθένας είναι ελεύθερος να ολοκληρώσει τον εαυτό του και, συγχρόνως, να αμειφθεί γι'αυτό. Η ελευθερία αυτή, σε συνδυασμό με τον σεβασμό προς την ελευθερία των άλλων ανθρώπων, αποτελεί για μας, τους σοσιαλοδημοκράτες, ιδανικό.
<P>
Θα ήταν ευχής έργο εάν καταβάλλοντο ενεργά, προσπάθειες και για την βελτίωση σε ευρωπαϊκό επίπεδο της επικοινωνίας μεταξύ των μικρομεσαίων επιχειρηματιών και των επαγγελματικών ενώσεων. Έτσι θα εξασφαλίζετο, ενδεχομένως, μια νέα πηγή για την προστιθέμενη αξία.

<SPEAKER ID=233 LANGUAGE="NL" NAME="Peijs">
Το πολυετές πρόγραμμα που εξετάζεται είναι το αποκορύφωμα των μακροχρόνιων προσπαθειών του Συμβουλίου, της Επιτροπής και του Κοινοβουλίου προκειμένου να συμπεριληφθεί στην ευρωπαϊκή ημερήσια διάταξη ο κλάδος των μικρομεσαίων επιχειρήσεων. Η στάση του Κοινοβουλίου υπήρξε πάντα συνεπής. Το Σώμα υποστήριξε πιστά τους επιχειρηματίες που, παρά τη συχνή έλλειψη προσωπικού, επετύγχαναν υψηλές οικονομικές επιδόσεις, διατρέχοντας συχνά τον κίνδυνο να χάσουν όλη τους την περιουσία.
<P>
Στο τέλος, ακόμη και το Συμβούλιο κατέληξε στο συμπέρασμα ότι οι μικρομεσαίες επιχειρήσεις καταβάλλουν κάθε δυνατή προσπάθεια για να το απαλλάξουν από ένα τεράστιο πολιτικό πρόγραμμα που το απασχολεί. Πρόκειται για το πρόβλημα της ανεργίας. Είναι σαφέστατο ότι το Συμβούλιο δεν είναι σε θέση να επιλύσει το πρόβλημα αυτό, ούτε με το Λευκό Βιβλίο του Delors, ούτε με τα διευρωπαϊκά δίκτυα. Πρόκειται για κάτι το οποίο απλώς δεν μπορεί να κάνει. Δεν πρέπει να προξενεί έκπληξη το γεγονός ότι τα τελευταία χρόνια το Συμβούλιο δεν χάνει την ευκαιρία να επαινεί τις μικρομεσαίες επιχειρήσεις στα ψηφίσματα των υπουργικών συμβουλίων.
<P>
Συνεπώς, σήμερα θα έπρεπε να συνέλθουμε για να ολοκληρώσουμε με πανηγυρικό τρόπο μία σημαντική συζήτηση ευρωπαϊκής διάστασης και να προχωρήσουμε σε έργα. Ωστόσο, με ή χωρίς μηδενικό συντελεστή , δεν υπάρχει λόγος να ανοίξουμε τις σαμπάνιες. Το Συμβούλιο αποφάσισε ότι η προαγωγή της απασχόλησης στις μικρομεσαίες επιχειρήσεις πρέπει να στοιχίσει φθηνά και δεν επιθυμεί να χορηγήσει τα 180 εκατομμύρια Ecu που είναι απαραίτητα, αλλά μόνο 120 εκατομμύρια. Δεν πρόκειται να ακολουθήσουμε τη μέθοδο του κ. Santer, πράττοντας λιγότερα αλλά καλύτερα, όχι, θα κάνουμε περισσότερα με φθηνότερο τρόπο, έτσι ώστε να φαίνεται ότι κάνουμε περισσότερα. Με την ευκαιρία δε αυτή το Συμβούλιο καταδικάζει και το πρόγραμμα Elise, επειδή θα ήταν όντως κρίμα να παραταθεί η λειτουργία ενός καλού και μη γραφειοκρατικού προγράμματος.
<P>
Είναι σαφές ότι και οι δεκαπέντε κυβερνήσεις που έχουν εκλεγεί για να προβλέπουν καταστάσεις δεν έκαναν αυτό που έπρεπε, με αποτέλεσμα να είναι πλέον υποχρεωμένες να πιεστούν σε όλες τις οικονομικές παραμέτρους προκειμένου να καλύψουν τα κριτήρια της ΟΝΕ, που καθόρισαν οι ίδιες το 1992. Στην προσπάθεια αυτή πρωτοστατεί δε η κυβέρνηση της χώρας μου, της Ολλανδίας.
<P>
Πρόεδρε, ορθώς καταρτίστηκε από την Επιτροπή ένα ευρύ και προπάντων μη τομεακό πρόγραμμα που καλύπτει πολλές πτυχές των ΜΜΕ. Και δικαίως πρέπει να υπολογίζει η Επιτροπή στην υποστήριξη του Συμβουλίου. Εάν όμως εκπληρωθούν οι δημοσιονομικές επιθυμίες του Συμβουλίου, το Κοινοβούλιο θα πρέπει να εξετάσει με προσοχή το πρόγραμμα. Η διάθεση λιγότερων πόρων θα υποχρεώσει την Επιτροπή να πράξει πολλά πράγματα που θα αποβούν ανώφελα. Στην περίπτωση αυτή θα πρέπει να θέσουμε προτεραιότητες και δεν χωρεί αμφιβολία ότι θα πρέπει να επανεξετάσουμε το όλο πρόγραμμα.

<SPEAKER ID=234 LANGUAGE="EN" NAME="Gallagher">
Κύριε Πρόεδρε, το πολυετές πρόγραμμα για τις ΜΜΕ παρέχει τη νομική και οικονομική βάση για τις κοινοτικές ενέργειες συγκεκριμένων πολιτικών για τις ΜΜΕ. Στηρίζω απόλυτα το πρόγραμμα αυτό. Αναγνωρίζει ότι οι μικρομεσαίες επιχειρήσεις αποτελούν το θεμέλιο για την τοπική, εθνική, ακόμα και την ευρωπαϊκή οικονομία. Μέσα στο πλαίσιο των προσπαθειών βελτίωσης των ΜΜΕ, συνιστάται να υπάρξει ένας εξευρωπαϊσμός των επιχειρηματικών στρατηγικών των ΜΜΕ μέσω της παροχής υπηρεσιών πληροφόρησης και στήριξης. Ελπίζω ότι από πρακτική άποψη, αυτό θα σημάνει την εξάπλωση του προγράμματος των ευρωπαϊκών κέντρων πληροφόρησης στην πατρίδα μου την Ιρλανδία. Προσφέρουν ανεκτίμητες υπηρεσίες παρέχοντας στις ΜΜΕ πληροφορίες σχετικές με τη λειτουργία των ευρωπαϊκών περιφερειακών, αγροτικών και αλιευτικών ταμείων, καθώς και συμβουλές για τα διάφορα σχήματα δανειοδότησης ευρωπαϊκής συγχρηματοδότησης και τα συμβόλαια κρατικών προμηθειών. Θα έπρεπε να υπάρχει ένα κέντρο πληροφόρησης σε κάθε νομό της Ιρλανδίας. Κάτι τέτοιο θα γεφύρωνε το χάσμα που υπάρχει ως προς την παροχή πληροφοριών σχετικών με τα ευρωπαϊκά ταμεία.
<P>
Μία από τις πραγματικές δυσκολίες των ΜΜΕ είναι η εμπορία των προϊόντων τους σε άλλες χώρες. Οποιοδήποτε ευρωπαϊκό σχήμα το οποίο θα παρέχει διεθνικές ευκαιρίες συνεργασίας, το έργο του οποίου θα προστεθεί στο έργο άλλων φορέων, όπως για παράδειγμα, το Εργατικό Συμβούλιο -An Bord Trachtala- θα αποτελέσει πολύ θετική κίνηση.
<P>
Στηρίζω την εισήγηση, που θεωρεί ότι οι υπερβολικοί διοικητικοί και φορολογικοί κανόνες, που επιβαρύνουν τη λειτουργία των ΜΜΕ, θα πρέπει να καταπολεμώνται σε κάθε ευκαιρία. Το λιγότερο, όλα αυτά τα έντυπα που πρέπει να συμπληρωθούν και οι γραφειοκρατικές διαδικασίες έχουν ως αποτέλεσμα την απομάκρυνση από το στόχο τους πολλών εργοδοτών ΜΜΕ.
<P>
Εν κατακλείδι, ο προτεινόμενος προϋπολογισμός των 144 εκατομμυρίων ECU για το εν λόγω σχήμα παρουσιάζει αύξηση 60 % σε σχέση με τον προηγούμενο. Θα ήθελα να υπενθυμίσω στο Σώμα ότι η χρηματόδοτηση αυτή θα πρέπει να έχει συγκεκριμένο στοχευόμενο κοινό και να χρησιμοποιηθεί με τον πιο αποδοτικό δυνατό τρόπο. Καμία χρηματοδότηση δεν θα πρέπει να χρησιμοποιηθεί για κάποιο μέτρο το οποίο δεν έχει άμεση σχέση με τις ανάγκες των ΜΜΕ.

<SPEAKER ID=235 LANGUAGE="IT" NAME="Moretti">
Κύριε Πρόεδρε, παρεμβαίνω υπέρ των μικρομεσαίων επιχειρήσεων που αντιπροσωπεύουν το 99, 8 % του συνόλου των εταιρειών στην Ευρώπη, και το 50 % των οποίων, δυστυχώς, πτωχεύουν κατά τα πρώτα τρία έτη εξαιτίας του εξαιρετικά πολύπλοκου φορολογικού, νομικού και διοικητικού πλαισίου, εξ αιτίας των δυσκολιών που συναντούν κατά την πρόσβαση στα προγράμματα έρευνας, της διαχειριστικής αδυναμίας, των δυσκολιών εξασφάλισης χρηματοδοτήσεων με λογικό κόστος και εξαιτίας της ύπαρξης φραγμών που παρεμποδίζουν την πρόσβαση των προϊόντων και των υπηρεσιών στις αγορές.
<P>
Μερικές χώρες έχουν επιτελέσει σοβαρές προσπάθειες και έχουν εγκρίνει μέτρα κατάλληλα να βοηθήσουν τις μικρομεσαίες επιχειρήσεις, ενώ η Ιταλία αναγκάζει θαρραλέους επιχειρηματίες να καταβάλουν εκ των προτέρων το φόρο υποθετικών εισοδημάτων, που ανέρχεται γύρω στο 72 %. Με αποτέλεσμα να διακυβεύεται η δυνατότητα επενδύσεων των μικρομεσαίων επιχειρήσεων στην παραγωγή και την καινοτόμο τεχνολογία, και όχι μόνο, αλλά να μειώνεται επιπλέον και η ανταγωνιστικότητά τους στις εθνικές και διεθνείς αγορές.
<P>
Ας βοηθήσουμε τους επιχειρηματίες με την πληροφόρηση και την παροχή βοήθειας που θα τους επιτρέψει να έχουν πρόσβαση, όπως οι μεγάλες κοινοπραξίες, στις ενισχύσεις που θέτει στην διάθεσή τους η Ευρωπαϊκή Ένωση.

<SPEAKER ID=236 LANGUAGE="IT" NAME="Garosci">
Κύριε Πρόεδρε, φθάνοντας στην Αίθουσα του Kοινοβουλίου πριν από δύο περίπου χρόνια, μία από τις πρώτες εκτιμήσεις μου ήταν φαινομενικά κοινότυπη αλλά πολύ αποτελεσματική. Υπήρχαν στην Ευρώπη 18 εκατ. επιχειρήσεις και υπάρχουν, τι σύμπτωση, 18 εκατ. άνεργοι: φυσικά η εξίσωση είναι πολύ εύκολη. Εάν δημιουργούνταν οι προϋποθέσεις να μπορεί η κάθε μία μικρομεσαία επιχείρηση να προσλάβει και έναν μόνο εργαζόμενο, θα είχαμε προφανώς επιλύσει το πρόβλημα υπ' αριθμόν ένα της Ευρωπαϊκής Ένωσης, της αναθέρμανσης δηλαδή της αγοράς εργασίας. Αυτό που στα λόγια φαίνεται πολύ εύκολο, στην πράξη είναι πολύ δύσκολο.
<P>
Είναι πολύ σημαντική η εργασία που επετέλεσαν ο επίτροπος Παπουτσής και η Διεύθυνση ΧΧΙΙΙ μόλις πριν από λίγες εβδομάδες, το νέο πολυετές πρόγραμμα 1997-2000 που σε σχέση με τα προηγούμενα προγράμματα παρουσιάζει, πιστεύω, δύο μεγάλες καινοτομίες που το καθιστούν διαφορετικό και πιο σημαντικό από τα προηγούμενα. Η πρώτη είναι πολιτικού, οργανωτικού χαρακτήρα, δίδεται δηλαδή στις μικρομεσαίες επιχειρήσεις ο ρόλος που τους ανήκει στο ευρωπαϊκό οικονομικό σενάριο. Δεν πρόκειται πλέον για ένα ζήτημα διαστάσεων. Δεν δίδεται πια μόνο προσοχή στις μεγάλες επιχειρήσεις αλλά και στις μικρομεσαίες επιχειρήσεις.
<P>
Η δεύτερη καινοτομία είναι κλαδική. Διαπιστώσαμε, επιτέλους, με ικανοποίηση, ότι στο νέο πολυετές πρόγραμμα αφιερώνεται ιδιαίτερη προσοχή σε ορισμένους οικονομικούς κλάδους που μέχρι εχθές υποτιμούσαμε και των οποίων αντίθετα σήμερα γνωρίζουμε τις δυνατότητες: αναφέρομαι ειδικότερα στο εμπόριο και στη βιοτεχνία και σε μικρότερο βαθμό στον τουρισμό.
<P>
Πιστεύω ότι σε αυτούς κυρίως τους τομείς υπάρχουν τεράστιες δυνατότητες λειτουργικής επαγγελματικής ανάπτυξης, νέων θέσεων εργασίας, με λίγα λόγια ευκαιριών που η αγορά των μικρομεσαίων επιχειρήσεων θα πρέπει να αδράξει, και με το παρόν πρόγραμμα δεν θα το παραμελήσουμε, διότι η ευρωπαϊκή οικονομία έχει ανάγκη από μία πιο συγκροτημένη διάσταση και εμείς θα πρέπει να βρισκόμαστε πιο κοντά στους επιχειρηματίες.

<SPEAKER ID=237 NAME="Παπουτσής">
Κύριε Πρόεδρε, κυρίες και κύριοι βουλευτές, αισθάνομαι ιδιαίτερη χαρά που μου δίνεται η ευκαιρία να συζητήσουμε σήμερα την πρόταση της Επιτροπής για το νέο πολυετές πρόγραμμα υπέρ των μικρομεσαίων επιχειρήσεων (ΜΜΕ).
<P>
Η πρόταση της Επιτροπής για τη θέσπιση αυτού του τρίτου πολυετούς προγράμματος παρουσιάζει ένα ολοκληρωμένο πακέτο μέτρων για την προώθηση και τη στήριξη των μικρομεσαίων επιχειρήσεων. Το πρόγραμμα αυτό συμπληρώνει τις δράσεις που πραγματοποιούνται στο πλαίσιο άλλων κοινοτικών πολιτικών, καθώς επίσης συμπληρώνει και τις δράσεις που πραγματοποιούνται από τα κράτη μέλη.
<P>
'Οπως έχει υπογραμμίσει και ο Πρόεδρος της Ευρωπαϊκής Επιτροπής ο κ. Σαντέρ, το πρόγραμμα αυτό αποτελεί αναπόσπαστο μέρος του συμφώνου εμπιστοσύνης για την απασχόληση. Και όπως τόνισαν πριν από λίγο τόσο ο κ. Χάρισον όσο και ο κ. Γκαρόσι, οι μικρομεσαίες επιχειρήσεις παίζουν ένα κρίσιμο ρόλο στη στρατηγική μας για τη δημιουργία νέων θέσεων απασχόλησης. Τα τρία τελευταία Ευρωπαϊκά Συμβούλια των Καννών, της Μαδρίτης και της Φλωρεντίας επιβεβαίωσαν την πολιτική υπέρ των μικρομεσαίων επιχειρήσεων στις πολιτικές προτεραιότητες της Ευρωπαϊκής 'Ενωσης.
<P>
Χαίρομαι ιδιαίτερα για το ενδιαφέρον που έδειξε το Κοινοβούλιο για την πρότασή μας αυτή. Και θα ήθελα στο σημείο αυτό να συγχαρώ την εισηγήτρια κ. Tύσεν για τη θαυμάσια εργασία της, καθώς επίσης και να ευχαριστήσω το Κοινοβούλιο για την υποστήριξή του όλα αυτά τα χρόνια στις πολιτικές για τις μικρομεσαίες επιχειρήσεις.
<P>
Επίσης, θέλω να καλωσορίσω τα θετικά συμπεράσματα της έκθεσης της κ. Τύσεν σχετικά με την ποιότητα της πρότασης της Ευρωπαϊκής Επιτροπής. Συμφωνώ απολύτως με την εισηγήτρια ότι η στοχοθετημένη βοήθεια προς τις μικρομεσαίες επιχειρήσεις αποτελεί αναπόσπαστο μέρος μιας πολιτικής, που αποσκοπεί στην καταπολέμηση της ανεργίας και, βεβαίως, στη δημιουργία ευκαιριών απασχόλησης σε ολόκληρη την Ευρώπη.
<P>
Το πρόγραμμα αυτό παρέχει πράγματι τη νομική και τη δημοσιονομική βάση για τις ειδικές δράσεις της Κοινότητας υπέρ των μικρομεσαίων επιχειρήσεων. Επιτρέψτε μου να αναφερθώ εν συντομία στους πέντε τομείς προτεραιότητας του προγράμματος, οι οποίοι στοχεύουν στη βελτίωση της απόδοσης των μικρομεσαίων επιχειρήσεων.
<P>
Η πρώτη προτεραιότητα είναι η αντιμετώπιση του πολύπλοκου διοικητικού περιβάλλοντος, που εμποδίζει τη δημιουργία αλλά και την ανάπτυξη των μικρομεσαίων επιχειρήσεων. Η αντιστροφή αυτής της στάσης απαιτεί τη συντονισμένη και με σαφείς στόχους δράση από την πλευρά των κρατών μελών της 'Ενωσης, αλλά, βεβαίως, και της 'Ενωσης. Δεσμεύομαι να καταβάλω κάθε προσπάθεια, προκειμένου να αυξηθεί η συμβολή της Επιτροπής στη μείωση της γραφειοκρατίας, όπως επίσης και στη βελτίωση της σχετικής νομοθεσίας που απλοποιεί το διοικητικό περιβάλλον.
<P>
Η δεύτερη προτεραιότητα του προγράμματος είναι η βελτίωση του χρηματοοικονομικού περιβάλλοντος των μικρομεσαίων επιχειρήσεων. Οι ευρωπαϊκές μικρομεσαίες επιχειρήσεις εξακολουθούν να υποφέρουν από έλλειψη κεφαλαίων. Σ'αυτό ακριβώς το θέμα, ο κ. Μορέτι, πριν από λίγο, ήταν πάρα πολύ σαφής. Οι μικρομεσαίες επιχειρήσεις αντιμετωπίζουν δυσκολίες όσον αφορά την εξεύρεση επαρκών εγγυήσεων για τις τράπεζες, όπως επίσης και την έλλειψη μιας κατάλληλης ευρωπαϊκής κεφαλαιαγοράς. Το νέο αυτό πρόγραμμα στοχεύει ακριβώς στην προώθηση καινοτόμων πρακτικών για τη βελτίωση του χρηματοοικονομικού περιβάλλοντος, όπως επίσης και για την πρόσβαση των μικρομεσαίων επιχειρήσεων στα χρηματοδοτικά μέσα.
<P>
Η τρίτη προτεραιότητα είναι η βελτίωση της πρόσβασης των επιχειρήσεων στην Ενιαία Αγορά καθώς επίσης στις ευκαιρίες των διεθνών αγορών. Η εσωτερική αγορά, καθώς και η αυξανόμενη παγκοσμιοποίηση άρχισαν να αποφέρουν πραγματικά οφέλη στις επιχειρήσεις. Οι μικρομεσαίες επιχειρήσεις όμως δυσκολεύονται ακόμα να αποκτήσουν πρόσβαση σε ορισμένες αγορές. Τα Eυρωπαϊκά Kέντρα Πληροφόρησης, που αποτελούν το γνωστό πανευρωπαϊκό δίκτυο της Επιτροπής, θέλουμε να καταστούν τα «Κέντρα Πρώτης Επαφής». Θέλουμε τα Euro-Info Centres να γίνουν «first stop shops», τα οποία θα μπορούν να κατευθύνουν τα διάφορα ερωτήματα στους κατάλληλους φορείς παροχής επιχειρηματικών υπηρεσιών. Στόχος μας είναι η βελτίωση της ποιότητας των υπηρεσιών που παρέχουν τα Ευρωπαϊκά Κέντρα Πληροφόρησης, όπως πολύ σωστά τόνισε πριν από λίγο ο κ. Γκάλαχερ. Επιπλέον, η δικτύωση και η συνεργασία μεταξύ των μικρομεσαίων επιχειρήσεων θα προωθηθεί μέσω βελτιωμένων δικτύων αναζήτησης επιχειρηματικών εταίρων και προγραμμάτων συνεργασίας. Ταυτόχρονα, θα διερευνήσουμε τη δυνατότητα για τη διασύνδεση με νέες βάσεις δεδομένων, όπως το δίκτυο Cordis, που ανέφερε προηγουμένως ο κ. Φέρμπερ. Πάντως, χαίρομαι ιδιαίτερα γιατί η εισηγήτρια κ. Τύσεν συμφωνεί με αυτήν την ιδέα και υποστηρίζει την ιδέα των «Κέντρων Πρώτης Επαφής».
<P>
Η τέταρτη προτεραιότητα είναι η ενίσχυση της ανταγωνιστικότητας των μικρομεσαίων επιχειρήσεων μέσω της βελτίωσης της πρόσβασης στην έρευνα, την καινοτομία και την κατάρτιση. Ο σχετικά μικρός αριθμός των ευρωπαϊκών επιχειρήσεων που βασίζονται στις νέες τεχνολογίες δείχνει ότι υπάρχει ανάγκη για ένα καλύτερο περιβάλλον, που θα προωθήσει αυτή την ταχέως αναπτυσσόμενη κατηγορία των επιχειρήσεων. Οι μικρομεσαίες επιχειρήσεις έχουν επίσης συνείδηση του γεγονότος ότι δεν επενδύουν επαρκώς στην κατάρτιση. Δεν πρέπει όμως να ξεχνάμε ότι τα υφιστάμενα προγράμματα κατάρτισης συχνά δεν ανταποκρίνονται στις ιδιαίτερες ανάγκες τους. Το νέο αυτό πρόγραμμα προβλέπει πιλοτικές δράσεις για τον εντοπισμό και επίσης τη δοκιμαστική εφαρμογή νέων προσεγγίσεων σε αυτούς τους τομείς.
<P>
Ο τελευταίος στόχος του προγράμματος -ο οποίος, κατά τη γνώμη μου, έχει ιδιαίτερη σημασία- είναι η προαγωγή του επιχειρηματικού πνεύματος, η διαμόρφωση μιας νέας επιχειρηματικής κουλτούρας μέσα από ειδικές δράσεις ειδικά επικεντρωμένες στον τομέα της βιοτεχνίας και των πολύ μικρών επιχειρήσεων. Οι επιχειρηματίες που έχουν καλές ιδέες, αλλά όμως δεν διαθέτουν τους απαραίτητους πόρους, θα μπορούν να υποστηρίζονται -και θα υποστηρίζονται- κυρίως στο κρίσιμο στάδιο της έναρξης των επιχειρηματικών δραστηριοτήτων. Και αυτό αφορά ιδιαίτερα τις γυναίκες, αλλά και τους νέους επιχειρηματίες, καθώς επίσης και τις επιχειρήσεις που ανήκουν σε άτομα τα οποία προέρχονται από μειονότητες, κάτι που γνωρίζω ότι ενδιαφέρει ιδιαίτερα το Ευρωπαϊκό Κοινοβούλιο.
<P>
Το πρόγραμμα προτείνει επίσης ένα φάσμα δράσεων, και τα ειδικότερα μέτρα θα σχεδιασθούν κατά τέτοιο τρόπο, ώστε να παρέχουν ευκαιρίες ιδιαίτερα στους λιγότερο προνομιούχους τομείς και στις λιγότερο αναπτυγμένες περιοχές. 'Ομως, οι φιλόδοξοι αυτοί στόχοι του προγράμματος μπορούν να πραγματοποιηθούν μόνο με την ενεργό συμμετοχή και την υποστήριξη των ίδιων των μικρομεσαίων επιχειρήσεων.
<P>
Για τον λόγο αυτό, συζητήσαμε με τους εκπροσώπους των ευρωπαϊκών οργανώσεων των μικρομεσαίων επιχειρήσεων και χαίρομαι γιατί οι προτάσεις της Επιτροπής έτυχαν της ομόφωνης και ομόθυμης υποστήριξής τους.
<P>
'Οσον αφορά τα ελεύθερα επαγγέλματα, στα οποία αναφέρθηκε η κ. Τύσεν, δεν εξαιρούνται ρητώς από το πεδίο εφαρμογής του προγράμματος, αλλά σε πολλές περιπτώσεις καλύπτονται έμμεσα. Συμφωνούμε επίσης στην ανάγκη να λαμβάνονται υπόψη τα ειδικά προβλήματα των διαφόρων κατηγοριών των μικρομεσαίων επιχειρήσεων, όπως περιγράφονται και προσδιορίζονται από τον ορισμό των μικρομεσαίων επιχειρήσεων, τον οποίο παρουσίασε η Ευρωπαϊκή Επιτροπή στις 3 Απριλίου 1996.
<P>
'Οσον αφορά το θέμα που έθεσε ο κ. Φέρμπερ, για τη σχέση του προγράμματος έρευνας και τεχνολογικής ανάπτυξης και μικρομεσαίων επιχειρήσεων, είναι ιδιαίτερα σημαντικό. Γι αυτό και επιμένουμε να υπάρξει αυτή η προτεραιότητα στο νέο πλαίσιο για την έρευνα και την τεχνολογία και πιστεύουμε ότι οι μικρομεσαίες επιχειρήσεις θα έχουν το δικό τους χώρο σ'αυτό το πρόγραμμα. Σίγουρα όμως πρέπει να δώσουμε ιδιαίτερη έμφαση στο μέλλον.
<P>
Σ'αυτό το σημείο, κύριε Πρόεδρε, θα ήθελα για άλλη μια φορά να ευχαριστήσω την εισηγήτρια, καθώς και τις κοινοβουλευτικές επιτροπές που ασχολήθηκαν με την επεξεργασία των προτεινόμενων τροπολογιών. Πολλές από αυτές τις τροπολογίες βελτιώνουν την αρχική πρόταση της Επιτροπής και μπορούν να γίνουν αποδεκτές από την Επιτροπή. Πιο συγκεκριμένα, μπορούμε να αποδεχθούμε τις τροπολογίες υπ'αριθ. 2, 3, 8, 10, 16, 17, 20, 21, 23, 35, 36, 39, 40, 44 και 45. Επίσης, μπορούμε να δεχθούμε ένα τμήμα των τροπολογιών αριθ. 4, 5, 19 και 42, 33 και 34.
<P>
'Οσον αφορά, τώρα, τις τροπολογίες 1, 6, 11, 12, 13, 14, 15, 18, 22, 27, 28, 29, 30, 31, 32, 37, 38, 41, 43, 47, 48, 51, 52 -για την οποία με ρώτησε ιδιαίτερα ο κύριος Σέκι- 53, 55 και 56, μπορούμε να αποδεχθούμε το γενικότερο πνεύμα τους, αλλά θεωρούμε ότι είτε καλύπτονται σε επίπεδο αρχών από την πρόταση της Επιτροπής, είτε εμπίπτουν σε άλλες πολιτικές που περιλαμβάνονται στο ολοκληρωμένο πρόγραμμα για τις μικρομεσαίες επιχειρήσεις.
<P>
Αντίθετα, η Επιτροπή δεν μπορεί να αποδεχθεί τις ακόλουθες τροπολογίες. Πρώτα απ'όλα την τροπολογία υπ'αριθ. 7 γιατί θεωρούμε ότι δεν εμπίπτει στο πολυετές πρόγραμμα και έρχεται σε αντίθεση με την αρχή της επικουρικότητας. Δεύτερον, την τροπολογία υπ'αριθ. 9, παρ'ότι είναι σωστή ως παρατήρηση δεν μπορεί να περιληφθεί στο νομικό κείμενο της πρότασης.
<P>
Η Επιτροπή, επίσης, δεν μπορεί να αποδεχθεί την τροπολογία υπ'αριθ. 24, που αφορά τη λειτουργία της συμβουλευτικής επιτροπής. Ούτε, επίσης, την τροπολογία υπ'αριθ. 25, γιατί θεωρεί ότι η προβλεπόμενη τακτική ενημέρωση των θεσμικών οργάνων καλύπτει την ανάγκη της ενημέρωσης.
<P>
'Οσον αφορά τις τροπολογίες 26 και 46, θεωρούμε ότι η αρχική πρόταση της Επιτροπής καλύπτει επαρκώς το θέμα αυτό.
<P>
Τέλος, όσον αφορά τις τροπολογίες 49 και 50, δεν μπορούμε να αποδεχθούμε την προτεινόμενη σύνδεση με το πρόγραμμα «ΦΙΛΟΞΕΝΙΑ» καθώς κάτι τέτοιο θα δημιουργούσε μια πολύ μεγάλη σύγχυση στην αποτελεσματική υλοποίηση και των δύο προγραμμάτων. Τέλος, η Επιτροπή δεν μπορεί να αποδεχθεί τις τροπολογίες 54, 57, 58 και 59.
<P>
Κύριε Πρόεδρε, το πρόγραμμα αυτό που παρουσιάσαμε σήμερα εμφανίζει μία συνολική προσέγγιση δράσεων, η οποία θα επιτρέψει στις μικρομεσαίες επιχειρήσεις να συμμετάσχουν καθοριστικά στις προκλήσεις των επερχόμενων χρόνων.
<P>
'Οσον αφορά τον προϋπολογισμό, θα πρέπει να υπογραμμίσω ότι η σωστή εφαρμογή του εξαρτάται από τη διάθεση επαρκών χρηματοδοτικών πόρων.
<P>
Θα ήθελα, λοιπόν να εκφράσω την ικανοποίησή μου για τη διαπίστωση της εισηγήτριας, ότι το ποσό των 180 εκατ. ECU είναι το απολύτως ελάχιστο που απαιτείται για τη σωστή εφαρμογή του προγράμματος. Και θέλω να ευχαριστήσω το Κοινοβούλιο για την υποστήριξή του σ'αυτό το θέμα. Φυσικά, θα πρέπει να υπάρξει σωστή λογιστική διαχείριση και ορθολογιστική αξιοποίηση των κονδυλίων που θα διατεθούν.
<P>
Τελειώνοντας, θα ήθελα να τονίσω ότι είναι σημαντικό να αναδείξουμε πλήρως το πνεύμα της επιχειρηματικής πρωτοβουλίας στην Ευρώπη και να διαμορφώσουμε μ'αυτόν τον τρόπο ένα επιχειρηματικό περιβάλλον που θα μπορεί να συμβάλλει ουσιαστικά στη δημιουργία θέσεων απασχόλησης. Αυτό όμως απαιτεί μία συντονισμένη και συνεχή προσπάθεια απ'όλους τους συμμετέχοντες στην ανάπτυξη των επιχειρήσεων, όπως επίσης και από όλους όσοι συμμετέχουν στη διαμόρφωση και τη χάραξη της πολιτικής που αφορούν τις μικρομεσαίες επιχειρήσεις, και αναφέρομαι ιδιαίτερα στο Ευρωπαϊκό Κοινοβούλιο, στα κράτη μέλη, στις επιχειρηματικές οργανώσεις των μικρομεσαίων επιχειρήσεων, όπως επίσης και στην Ευρωπαϊκή Επιτροπή. Μόνο έτσι πιστεύω, κυρίες και κύριοι βουλευτές, ότι θα μετατρέψουμε την ευρεία πολιτική υποστήριξη για την εφαρμογή αποτελεσματικών μέτρων πολιτικής για τις μικρομεσαίες επιχειρήσεις σε μια θετική και αποτελεσματική δράση.
<P>
Πιστεύω πράγματι ότι, εάν εφαρμοσθεί με συνέπεια όλο το φάσμα των δράσεων που προτείνονται στο πολυετές πρόγραμμα για τις μικρομεσαίες επιχειρήσεις, τα αποτελέσματα θα έχουν θετικό αντίκτυπο σε ολόκληρη την Ευρώπη.

<SPEAKER ID=238 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=14>
Τηλεπικοινωνίες και παροχή ανοικτού δικτύου
<SPEAKER ID=239 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0275/96), εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με την κοινή θέση που ενέκρινε το Συμβούλιο ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά τη διασύνδεση στο χώρο των τηλεπικοινωνιών προκειμένου να διασφαλισθεί η καθολική υπηρεσία και διαλειτουργικότητα με εφαρμογή των αρχών παροχής ανοικτού δικτύου (ΟΝΡ) (C40329/96-95/0207(COD)) (Εισηγήτρια: η κ. Read)

<SPEAKER ID=240 NAME="Read">
Kύριε Πρόεδρε, η δεύτερη αυτή ανάγνωση αφορά τη διασύνδεση, την ενθάρρυνση του ανταγωνισμού και την αποφυγή όσοι βρίσκονται σε θέση ισχύος να περιορίζουν την πρόσβαση άλλων συντελεστών. H στήριξη του Σώματος για την απόφαση αυτή υπήρξε απαραίτητη για την επιβίωση και την ανάπτυξη της ευρωπαϊκής βιομηχανίας τηλεπικοινωνιών.
<P>
Ως εισηγήτρια έχω συνείδηση της ανάγκης δίκαιων και διαφανών όρων διασύνδεσης που γνώμονα έχουν το κόστος και της ανάγκης λειτουργίας αποτελεσματικών ρυθμιστικών αρχών που θα διασφαλίζουν την επιτυχία των προαναφερθέντων. H καθυστέρηση κανονικών εμπορικών διαπραγματεύσεων μπορεί πράγματι να αποκλείσει από τους νέους λειτουργούς του δικτύου σημαντικό έλεγχο στην ουσιαστική αυτή αγορά. Kαι είναι ακόμα δυσκολότερα επειδή το σύνολο της επιτροπής γνωρίζει καλά ότι οι νέοι λειτουργοί του δικτύου, οι νεοεισερχόμενοι στην αγορά, μπορούν να αποδειχθούν ουσιαστικοί συντελεστές, με επιρροή είτε στη δική τους χώρα είτε σε παγκόσμια κλίμακα.
<P>
Oι περισσότερες από τις τροπολογίες αντανακλούν για άλλη μια φορά όσα απασχόλησαν την Eπιτροπή οικονομικής, νομισματικής και βιομηχανικής πολιτικής κατά την πρώτη ανάγνωση, αλλά υπάρχουν μερικές ουσιαστικές αλλαγές και το Kοινοβούλιο παρακολούθησε σημαντική αλλαγή στη στάση του Συμβουλίου κατά τη δεύτερή μας ανάγνωση. Θα ήθελα την άποψη του επιτρόπου σχετικά με την τροπολογία 10, η οποία αλλάζει τον ορισμό του όρου «διασύνδεση». Θα εκτιμήσω ακόμα περισσότερο την άποψη του επιτρόπου, ειδικά ως προς το εάν η αλλαγή αυτή, κατά την άποψή του, θα βοηθήσει το άνοιγμα της αγοράς και εάν τη συγκρίνει με την αρχική θέση της Eπιτροπής.
<P>
Yπάρχει μία σημαντική τροπολογία σχετική με τη φορητότητα του αριθμού και ο συνάδελφός μου, κύριος Whitehead, από την Eπιτροπή περιβάλλοντος, δημόσιας υγείας και προστασίας των καταναλωτών θα σχολιάσει το σημαντικό αυτό μέτρο για τους καταναλωτές και τις επιχειρήσεις. Eίμαι σίγουρη ότι το Kοινοβούλιο θα χρειαστεί να αναφερθεί και κατά το μέλλον στο καίριο αυτό ζήτημα.
<P>
Σε ό, τι αφορά το θέμα της ευρωπαϊκής ρυθμιστικής αρχής και την τροπολογία 8, θα επικροτήσω για άλλη μια φορά την άποψη του επιτρόπου. Δεν είναι δυνατόν, κατά τη γνώμη μου και κατά τη γνώμη της επιτροπής, να εξετάσουμε το μέλλον των διασυνδέσεων, τουλάχιστον κατά το άμεσο μέλλον, χωρίς ρυθμιστικές αρχές. Για άλλη μια φορά, η Oικονομική επιτροπή και εγώ ανησυχούμε, ως προς το εύρος των αρμοδιοτήτων που θα δοθούν στους εθνικούς ρυθμιστές για το άλφα ή βήτα ζήτημα. Θα σημειώσατε ότι η τροπολογία 8 με εύσχημο τρόπο διατύπωσης ζητά από την Eπιτροπή να «μελετήσει την πιθανότητα» και έχουμε συνείδηση της ευαισθησίας που εκδηλώνεται σε σχέση με τις ευρωπαϊκές ρυθμιστικές αρχές σε εθνικό επίπεδο και επίπεδο Συμβουλίου.
<P>
Θα εκτιμούσα, επίσης, τη λεπτομερειακή άποψη του επιτρόπου για την αξία της τροπολογίας 5 σε σχέση με τις διασυνοριακές διαφορές, την οποία ελπίζω ότι θα σχολιάσει, καθώς επίσης και το ζήτημα της καθολικής υπηρεσίας η οποία δικαίως απασχολεί σε σημαντικό βαθμό την Eπιτροπή περιβάλλοντος. Πιστεύω ότι αυτό θα εξεταστεί σε επόμενη ανακοίνωση και ότι το Kοινοβούλιο θα έχει μιαν άλλη ευκαιρία να καθορίσει τις απόψεις του σχετικά με τον ορισμό της παγκόσμιας υπηρεσίας και της χρηματοδότησης, αλλά, όπως σε κάθε έκθεση που αφορά τις τηλεπικοινωνίες, αυτό θα αποτελεί κρίσιμο ζήτημα για το Kοινοβούλιο αυτό.
<P>
Επαινώ την έκθεση αυτή στους συναδέλφους μου και ελπίζω ότι θα έχει τη διακομματική στήριξη όλων, αλλά θα ήθελα την άποψη του επιτρόπου στα θέματα τα οποία τόνισα, πριν πάρουμε μία τελική απόφαση και κάνω συστάσεις για στήριξη των διάφορων τροπολογιών.

<SPEAKER ID=241 LANGUAGE="EN" NAME="Whitehead">
Kύριε Πρόεδρε, εξ ονόματος των μελών που παρίστανται στη σημερινή συζήτηση, θα ήθελα να εκφράσω τη χαρά μας για την επιστροφή της κυρίας Read μετά από την ασθένειά της, χαίρουσα άκρας υγείας και με το συνηθισμένο ρητορικό της ύφος. H κυρία Read έχει ασχοληθεί με το θέμα περισσότερο χρόνο απ' όσο είμαι ο ίδιος μέλος του Σώματος και σήμερα η όλη δομή του θέματος μπαίνει σε μία σειρά. Xαιρετίζουμε ειδικότερα το γεγονός ότι η προσπάθεια αυτή εντάσσεται στο πνεύμα της φιλελεύθερης ενιαίας αγοράς, όπου ο νεοεισερχόμενος μπορεί να έχει ίσες ευκαιρίες με τον ήδη υπάρχοντα και χαίροντα προνομίων.
<P>
Bέβαια, αφού πρώτα σας είπα τα παραπάνω, θα ήθελα ωστόσο να πω ότι η είσοδος των νεοεισερχόμενων δεν είναι πάντα ικανή και αναγκαία συνθήκη για την προστασία του καταναλωτή και τα λίγα λεπτά που έχω στη διάθεσή μου θα πρέπει να είναι αφιερωμένα στον καταναλωτή. Οταν η Eπιτροπή περιβάλλοντος, δημόσιας υγείας και προστασίας των καταναλωτών γνωμοδότησε για την τελευταία έκθεση της κυρίας Read στις 12 Iανουαρίου 1995, προσπάθησε να παρουσιάσει ποιοι θα έπρεπε να είναι οι όροι της καθολικής υπηρεσίας. Θα ήθελα απλά να σημειώσω ότι στην προσπάθεια να συνδέσουμε όσα λέγονται στην έκθεση αυτή με προηγούμενες διακηρύξεις της Eπιτροπής, δεν μας ικανοποιεί ένας νεφελώδης και μάλλον αμήχανος ορισμός, αλλά ζητάμε κάποια ένδειξη από τον επίτροπο Bangemann και τους συναδέλφους του, για το πότε θα έχουμε έναν ξεκάθαρο και παραδεκτό ορισμό της καθολικής υπηρεσίας.
<P>
Kατά δεύτερο, θα ήθελα να πω δυο λόγια για τη φορητότητα του αριθμού. H τροπολογία 25 την οποία μόλις ανέφερε η κυρία Read -και άλλοι, όπως οι κύριοι van Velzen καθώς και άλλοι συνάδελφοι- προσπαθεί να παρέχει στο ρυθμιστη τη δυνατότητα να υπάρχει πραγματική φορητότητα αριθμού με λογικό αντίτιμο, και ότι, εάν δεν υπάρχει, στην περίπτωση που ο χρήστης έχει αλλάξει προμηθευτή η τηλεφωνική κλήση στον παλιό αριθμό μπορεί να διαβιβαστεί στο χρήστη με λογικό αντίτιμο. Eλπίζουμε ότι θα διασφαλιστεί αυτή η υπηρεσία.
<P>
Tέλος, ελπίζω ότι αύριο το Σώμα θα ψηφίσει για τη σύσταση που αφορά την προστασία του περιβάλλοντος και την οποία εισήγαγε η κυρία Read στο τέλος ως τροπολογία επί της έκθεσης. Γνωρίζω ότι έχει συναντήσει αντιρρήσεις σε ορισμένα σημεία του, αλλά πιστεύω ότι είναι το ελάχιστο που θα μπορούσαμε να πράξουμε, ώστε να καλυφθούν οι ανησυχίες που αφορούν θέματα διασύνδεσης, δηλαδή ότι οι περιβαλλοντικοί προβληματισμοί μπορούν να μπουν στο περιθώριο κατά τις διαπραγματεύσεις μεταξύ νέων και παλαιών συντελεστών στην αγορά αυτή.

<SPEAKER ID=242 LANGUAGE="NL" NAME="Van Velzen, W.G.">
Η διασύνδεση αποτελεί μία από τις σημαντικότερες προϋποθέσεις για τη φιλελευθεροποίηση και την καλή λειτουργία της αγοράς τηλεπικοινωνιών. Το κόστος διασύνδεσης αντιστοιχεί στο ένα τρίτο των τηλεφωνικών τελών και ανέρχεται στην Ευρώπη σε δισεκατομμύρια Ecu. Επιπλέον, η ανεπαρκής ρύθμιση της διασύνδεσης οδηγεί σε εγκλωβισμό της αγοράς, σε στρέβλωση του ανταγωνισμού και αποβαίνει σε βάρος των καταναλωτών. Παράλληλα δε, ενδέχεται να οδηγήσει σε αύξηση των τιμών, σε ένα χαμηλότερο επίπεδο εξυπηρέτησης και σε μία λιγότερο ποικίλη προσφορά. Γι'αυτό και είναι απαραίτητο να θεσπιστούν δίκαιοι κανόνες, να καταστούν διαφανείς οι διαδικασίες και οι διαρθρώσεις του κόστους και να μην παρατηρούνται φαινόμενα κατάχρησης εξουσίας. Γι'αυτό και είναι επίσης απαραίτητο να επιτραπεί, έναντι λογικών τιμών, η πρόσβαση νέων οργανισμών παροχής υπηρεσιών στα δίκτυα. Αυτό είναι και εύρος της διασύνδεσης.
<P>
Θα ήθελα επίσης να ευχαριστήσω την εισηγήτρια, κ. Read, για την έμπειρη συνεισφορά της, για τη συνεργασία της και για το γεγονός ότι μπορούμε σήμερα να είμαστε και πάλι μαζί. Αυτό με οδηγεί στον ορισμό της διασύνδεσης. Διαπιστώσατε ότι έχει κατατεθεί μία τροπολογία η οποία επαναφέρει τον αρχικό ορισμό, επειδή σε περίπτωση που δεν συμπεριληφθούν οι τηλεφωνικές υπηρεσίες, όπως προτείνεται τώρα από το Συμβούλιο, η αξία της ρύθμισης θα μειωθεί κατά 25 % έως 50 %. Πράγματι, η εμβέλεια θα περιοριζόταν πάρα πολύ, πράγμα που θα σήμαινε ότι θα υπήρχε το ενδεχόμενο να δημιουργηθούν προβλήματα όσον αφορά την πρόσβαση των νέων οργανισμών παροχής υπηρεσιών στα δίκτυα έναντι λογικών τιμών. Πιστεύω ότι αυτό έχει ουσιαστική σημασία. Πρόκειται για τον πυρήνα της απελευθέρωσης.
<P>
Πολλοί οργανισμοί τηλεπικοινωνιών διακατέχονται από το φόβο ότι η ενσωμάτωση οργανισμών παροχής υπηρεσιών που δεν διαθέτουν ίδια δίκτυα θα επιτρέψει σ'αυτούς να απαιτήσουν την ίδια υψηλή έκπτωση. Πρόκειται για σοβαρή παρεξήγηση. Στο άρθρο 7, παράγραφος 2 της κοινής θέσης του Συμβουλίου επισημαίνεται ορθώς - και παραθέτω το σχετικό κείμενο - ότι «η τιμολόγηση της διασύνδεσης πρέπει να στηρίζεται στις αρχές της διαφάνειας και να αντιστοιχεί στο καταβληθέν κόστος». Ο προσανατολισμός στο κόστος σημαίνει ότι, σε περίπτωση που ένας οργανισμός έχει καταβάλει χαμηλότερες δαπάνες δεν μπορεί να απαιτήσει την ίδια έκπτωση. Αυτός είναι ουσιαστικά και ο λόγος που επανήλθαμε στο θέμα.
<P>
Η πολιτική μου ομάδα υποστηρίζει θερμά την πρόταση της κ. Read να δοθεί προτεραιότητα σε κοινές οδηγίες που θα καταρτισθούν από την Επιτροπή για τη σύναψη συμβάσεων διασύνδεσης. Το ίδιο ισχύει και για τη θέσπιση μίας κατάλληλης διαδικασίας διευθέτησης διενέξεων, την επικέντρωση της προσοχής στην ανάπτυξη μίας πραγματικά εναρμονισμένης ευρωπαϊκής αγοράς τηλεπικοινωνιών. Αισθανθήκαμε ιδιαίτερη απογοήτευση που το Συμβούλιο παρέκκλινε, κατά την άποψή μας, από 6 έως 7 ουσιαστικά σημεία. Θα ήθελα, για παράδειγμα, να επισημάνω κατ'αρχάς ότι ο βαθμός εναρμόνισης των κανόνων που προτείνεται από το Κοινοβούλιο είναι υψηλότερος από αυτόν που γίνεται αποδεκτός από το Συμβούλιο. Όπως είναι φυσικό, αυτό είναι εμφανέστατο στην τροπολογία αριθ. 21 που κατατέθηκε από το Κοινοβούλιο.
<P>
Ένα δεύτερο σημείο είναι ότι θα συνεχίσουμε τις προσπάθειές μας όσον αφορά τη διαφάνεια του κόστους, όπως αυτό ορίζεται στις συμφωνίες διασύνδεσης. Επί του σημείου αυτού έχουμε μεγαλύτερες απαιτήσεις.
<P>
Κατά τρίτον, θα επιθυμούσαμε να αυξηθεί η επιρροή μας σε ευρωπαϊκό επίπεδο. Ο ρόλος της Επιτροπής θα πρέπει να ενισχυθεί στα πλαίσια του φάσματος αυτού. Από την πλευρά της επικουρικότητας είναι ορθό που παρέχονται πολλές δυνατότητες στις εθνικές κανονιστικές αρχές, σε περίπτωση όμως που η Επιτροπή δεν θα είναι σε θέση να διαδραματίσει ένα σημαντικό ρόλο στον τομέα αυτό, προβλέπω ότι δεν πρόκειται να υλοποιηθούν και πολλά πράγματα στο χώρο της ευρωπαϊκής αγοράς τηλεπικοινωνιών. Επιθυμούμε τη θέσπιση μίας διασυνοριακής ρύθμισης για τη διευθέτηση διενέξεων καθώς και τη διατήρηση των αριθμών επειδή, σε περίπτωση που οι καταναλωτές αλλάζουν εταιρεία και δεν είναι σε θέση να διατηρήσουν τον παλαιό αριθμό που κατείχαν, θα δημιουργηθούν πολύ σημαντικά εμπόδια για την απελευθέρωση. Πρόκειται για ένα θέμα που έχει καθοριστική σημασία.
<P>
Επιθυμούμε τη δημιουργία μιας ευρωπαϊκής νομοθετικής αρχής. Αν και θα προχωρήσουμε τώρα στη διεξαγωγή συζήτησης, θα ήθελα να πω πως ελπίζω ότι ο Επίτροπος θα σταθεί στο πλευρό μας και ότι θα ορθώσει μαζί με εμάς το ανάστημά του για ένα θέμα που έχει κατά τη γνώμη μου καθοριστική σημασία.
<P>
Τέλος, υποστηρίξαμε ότι, στο σημερινό μεταβατικό στάδιο, υπάρχει μία πληθώρα νομοθετικών κανόνων. Ωστόσο, θα πρέπει να προβούμε σε ρυθμιστικές παρεμβάσεις και υποδείξαμε με ακρίβεια τους τομείς που θα μπορούσε να συμβεί αυτό. Θα ήθελα δε να απευθύνω την ακόλουθη ερώτηση στον Επίτροπο: Την 1η Φεβρουαρίου δηλώσατε ότι πρέπει να θεσπιστούν ιδιαίτεροι κανόνες ανταγωνισμού για τις τηλεπικοινωνίες. Σε ποιο στάδιο βρίσκεται η προσπάθεια αυτή;

<SPEAKER ID=243 LANGUAGE="SV" NAME="Lindqvist">
Κύριε Πρόεδρε, η διασύνδεση στις τηλεπικοινωνίες είναι σημαντική καθώς και ότι οι τηλεπικοινωνίες συντονίζονται και αναπτύσσονται από κοινού στην ΕΕ και την Ευρώπη. Οι εθνικές ρυθμιστικές αρχές θα έχουν την καθοριστική ευθύνη για την τόνωση της ανάπτυξης μιάς αγοράς τηλεπικοινωνιών. Αυτό θα πρέπει να γίνει προς όφελος των χρηστών. Θα φροντίσουμε να υπάρχει διασύνδεση μεταξύ διαφόρων δικτύων. Αν αυτό γίνει με τον σωστό τρόπο, μπορεί να αμφισβητηθεί η ανάγκη κάποιων γενικών κατευθυντηρίων γραμμών εκ μέρους της Επιτροπής ή κάποιας ρυθμιστικής αρχής σε επίπεδο της ΕΕ.
<P>
Μπορεί επίσης να αμφισβητηθεί η ανάγκη μιάς οδηγίας της ΕΕ για τον υπολογισμό του κόστους και τη χρηματοδότηση των κοινωνικών υπηρεσιών. Οι διενέξεις θα επιλύονται σε πρώτη φάση μεταξύ των επιχειρήσεων παροχής υπηρεσιών σε εθνικό επίπεδο, και πρέπει να δημιουργηθεί ένα σύστημα διαιτησίας μεταξύ των εθνικών ρυθμιστικών αρχών. Νομίζω ότι αυτά τα θέματα πρέπει να ληφθούν υπόψη σε συνάφεια με το θέμα το οποίο βρίσκεται τώρα προς επεξεργασία.

<SPEAKER ID=244 NAME="Bangemann">
Κύριε Πρόεδρε, κι εγώ θα ήθελα να ευχαριστήσω θερμά την κ. Read για τη δουλειά της. Aυτός είναι ένας από τους βασικούς και απαραίτητους κανόνες, για να αποκτήσουμε μια ευρωπαϊκή αγορά τηλεπικοινωνιών που να λειτουργεί. H καλή συνεργασία μαζί της και με το Kοινοβούλιο γενικότερα, θα μας διευκολύνει στην αντιπαράθεση με το Συμβούλιο, μια και δυστυχώς δεν συμφωνούμε σε όλα τα θέματα με το Συμβούλιο. Φυσικά και το Συμβούλιο βλέπει τους δύο κύριους στόχους της οδηγίας αυτής: από τη μια μεριά να συνδέσει κανείς όλα τα δίκτυα μαζί, μια κι αυτό αυξάνει τις δυνατότητες του καταναλωτή, και από την άλλη να ελέγχει τις επιχειρήσεις υποδομής που κατέχουν δεσπόζουσα θέση στην αγορά, για να εξαναγκαστούν να ανοίξουν την υποδομή τους, και μάλιστα κατά τρόπο διαφανή και έντιμο. Eπίσης, το κόστος θα πρέπει να υπολογίζεται κατά τέτοιον τρόπο, ώστε οι συναγωνιζόμενοι, ιδιαίτερα οι νεοεισερχόμενοι, να μπορούν να αξιοποιήσουν τις δυνατότητες που τους προσφέρει η καινούρια αγορά.
<P>
Aυτό είναι αναμφισβήτητο. Aμφισβητούμενες είναι, όπως πάντα, οι λεπτομέρειες, και θα υπεισέλθω ίσως στις κυριότερες τροπολογίες, επειδή έτσι θα γίνει σαφής η θέση μας. H Eπιτροπή θεωρούσε ανέκαθεν απολύτως αναγκαία μια ευρωπαϊκή ρυθμιστική αρχή στους τομείς αυτούς των τηλεπικοινωνιών, διότι αυτή η διασύνδεση, ο έλεγχος και τα άλλα μέτρα που απαιτούνται, αφορούν πάντα ολόκληρη την εσωτερική αγορά και όχι μια μεμονωμένη χώρα ή δύο χώρες, όπως ήταν μέχρι τώρα ο κανόνας. Tο Συμβούλιο, στο θέμα αυτό, είναι ιδιαίτερα επιφυλακτικό. Πρακτικά, όλες οι χώρες φοβούνται την εκχώρηση αρμοδιοτήτων και δυνατοτήτων, και η προοπτική, την οποία ο κ. van Velzen θεωρεί τόσο ελκυστική, να πάρει δηλαδή η Eπιτροπή στα χέρια της το όλο θέμα, είναι για τα κράτη μέλη μάλλον εφιάλτης. Διότι, όπως γνωρίζετε, η Eπιτροπή, στο θέμα των τηλεπικοινωνιών, ανάγκαζε συνεχώς όλα τα κράτη μέλη να προχωρούν σε ενέργειες. Συνεχώς πιέζαμε για δράση. Aυτό βέβαια είναι πολύ ωραίο, αλλά έτσι δεν γίνεται κανείς αγαπητός. Γι' αυτό και φοβάμαι πως εδώ δεν θα προχωρήσουμε πολύ παραπέρα, αλλά θα δούμε ποια θα είναι η τελική απόφαση του Συμβουλίου.
<P>
Tο ίδιο ισχύει και για τη διευθέτηση των διασυνοριακών διαφορών κατά τη διασύνδεση. Eδώ υποστηρίζουμε και τις δύο τροπολογίες 5 και 27 που προτείνει το Kοινοβούλιο. Eίπα ήδη στη συζήτηση, χθες ή προχθές, ότι είμαστε υπέρ της δυνατότητας μεταφοράς των αριθμών κλήσεως. Aυτή είναι μια από τις βασικές ανάγκες, εφόσον πρόκειται να υπάρξει ένας ανοικτός ανταγωνισμός μεταξύ των διαφόρων οργανισμών. H αλλαγή ενός αριθμού κλήσης, σημαίνει υψηλό κόστος για τον πελάτη και γι' αυτό θα πρέπει οι αριθμοί κλήσης να μπορούν να μεταφερθούν.
<P>
Όσον αφορά την τροπολογία 10, την οποία η κ. Read ανέφερε ιδιαίτερα, μπορούμε επίσης να την υποστηρίξουμε. Mόνο που η διατύπωση δημιουργεί κάποιες παρεξηγήσεις. Aυτό όμως μπορούμε να το ξεκαθαρίσουμε, σε μια ενδεχόμενη συνάντηση με καλές διαθέσεις, μια και αυτή η τροπολογία αναφέρεται στις linking of telecommunication services . Στην πραγματικότητα πρόκειται για linking of the facilities of organisations providing telecom-services . Aυτή είναι η διατύπωση της πρωτότυπης έκδοσης, κι αυτή θα την προτιμούσαμε. Nομίζω πως αυτό είναι και το πνεύμα της κ. Read.
<P>
Aπό τις τροπολογίες προέκυψε ακόμη και το θέμα της καθολικής υπηρεσίας. Aυτή δεν είναι πρόβλημα μόνον εδώ, αλλά είναι πρόβλημα γενικότερο. Γι' αυτό και θα πρέπει, κατ' αρχήν, να το αντιμετωπίσουμε γενικώς. Kατ' αρχήν θα πρέπει να ορίσουμε την καθολική υπηρεσία. Aυτό μου φαίνεται πως είναι σχετικά εύκολο ακόμη. Kαθολική υπηρεσία είναι η δυνατότητα κάθε πελάτη, ανεξάρτητα από το πού βρίσκεται, να μπορεί να έχει πρόσβαση στην παροχή δημόσιων υπηρεσιών, με ίσους και κατάλληλους όρους. Aυτός είναι ο ορισμός. Θέλουμε να αποφύγουμε να αναφέρουμε τον ορισμό σε μια ορισμένη τεχνική δυνατότητα. Θα πρέπει να είναι δυναμικός, κατά κάποιον τρόπο.
<P>
Στο τηλέφωνο αρκεί να έχει κανείς μια τεχνική δυνατότητα, μέσω μιας σύνδεσης, να μπορεί να μπει στο δίκτυο. Mελλοντικά όμως, στις τηλεπικοινωνιακές υπηρεσίες θα υπάρχουν ένα σωρό πρόσθετες υπηρεσίες, υπηρεσίες υπεραξίας, και η καθολική υπηρεσία θα πρέπει, κατά βάσιν, να περιλαμβάνει και την πρόσβαση στις υπηρεσίες αυτές, που σημαίνει πως δεν θα πρέπει να διατυπώσουμε τον ορισμό πολύ στενά.
<P>
Όσον αφορά τη χρηματοδότηση - το έλεγα άλλωστε συχνά αυτό - είμαι πεπεισμένος ότι δεν υπάρχει καμιά πρόσθετη ανάγκη χρηματοδότησης για δύο λόγους: H διασύνδεση αυτή θα παίξει πολύ μεγάλο ρόλο στον ανταγωνισμό μεταξύ των ανταγωνιζομένων οργανισμών. Tο αν ένας οργανισμός παροχής υπηρεσιών, ή ένας φορέας δικτύων υποδομής, θα καλύψει ένα τμήμα μόνο μιας χώρας ή ολόκληρη τη χώρα, είναι σοβαρό επιχείρημα στον ανταγωνισμό, που σημαίνει ότι από τον ανταγωνισμό θα προκύψει πως όλοι θα προσπαθήσουν να καλύψουν τους πάντες.
<P>
Δεύτερον, κι αυτό είναι κάτι που δεν γίνεται επαρκώς αντιληπτό: H δομή του κόστους, ο υπολογισμός του κόστους για την υποδομή ή για τις υπηρεσίες τις οποίες προσφέρει κανείς, εξαρτάται βασικά από τον αριθμό των πελατών που καλύπτει. Όσους περισσότερους πελάτες καλύπτει, τόσο καλύτερα μπορεί να καλύψει το κόστος αυτό. Tα δύο αυτά επιχειρήματα είναι, κατά τη γνώμη μας, η καλύτερη εγγύηση πως δεν θα έχουμε κανένα πρόβλημα. Eπειδή όμως πάντα υπάρχουν άνθρωποι που δεν πιστεύουν την Eπιτροπή - αυτό, θα μπορούσε να πει κανείς, είναι σφάλμα του χαρακτήρα τους, αλλά εξακολουθούν πάντα να υπάρχουν τέτοιοι άνθρωποι - προσφέραμε δύο δυνατότητες: Eίτε να χρηματοδοτήσουμε την παροχή των καθολικών υπηρεσιών, μέσω ενός ταμείου ή με την επιβολή τελών κατά τη χορήγηση μιας άδειας λειτουργίας, μέχρι και τη δυνατότητα να επιβάλει κανείς, κατά τη χορήγηση μιας άδειας λειτουργίας, και τον όρο να του προσφέρεται μια καθολική υπηρεσία.
<P>
Aυτά ουσιαστικά θα θέλαμε να τα κρατήσουμε, και ως προς αυτά δεν υπάρχει κανένα πρόβλημα μεταξύ μας. Θα πρέπει ακόμη να διευκρινίσουμε εδώ, όπως επίσης και σε θέματα υπολογισμού του κόστους κ.λπ. το αν χρειαζόμαστε μια οδηγία ή αν, όπως λέμε, θα μπορούσαμε να κάνουμε ένα παράρτημα στην παρούσα οδηγία; αυτό είναι ένα τεχνικό θέμα. Xρειαζόμαστε φυσικά και βασικές αρχές για το πώς θα πρέπει να επιτευχθεί αυτή η διαφάνεια και να γίνει ο υπολογισμός του κόστους. Aυτό είναι σαφές. Πιστεύω, κύριε Πρόεδρε, πως, μέσα σ' αυτό το σύντομο χρονικό διάστημα, αυτά ήταν τα κυριότερα θέματα. Eυχαριστώ και πάλι την κ. Read και όλους όσους συμμετείχαν εδώ.

<SPEAKER ID=245 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=15>
Προστασία των επιβατών οχημάτων με κινητήρα
<SPEAKER ID=246 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0275/96), εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με την κοινή θέση που ενέκρινε το Συμβούλιο ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την προστασία των επιβαινόντων οχημάτων με κινητήρα σε περίπτωση μετωπικής σύγκρουσης και την τροποποίηση της οδηγίας 70/156/ΕΟΚ (C4-0326/96-94/0323(COD)) (Εισηγητής: ο κ. A. Donnely)

<SPEAKER ID=247 NAME="Donnelly">
Κύριε Πρόεδρε, είμαι σε θέση να πω ότι ο νόμος αυτός συμπληρώνει την εργασία μας στο θέμα της μετωπικής σύγκρουσης. Έχουμε ολοκληρώσει το νόμο για τις πλαγιομετωπικές συγκρούσεις ώστε να καταστήσουμε τα αυτοκίνητα ασφαλέστερα, ή την κατασκευή των αυτοκινήτων καλύτερη, για τους πολίτες της Ευρωπαϊκής Ένωσης. Η δεύτερη αυτή ανάγνωση του νόμου σχετικά με νέες δοκιμές για τη μετωπική σύγκρουση των οχημάτων στην Ευρωπαϊκή Ένωση συμπληρώνει το πακέτο των δύο νομοθετικών μέτρων.
<P>
Οι τροπολογίες που εκθέτουμε στη δεύτερη αυτή ανάγνωση, και αυτό έγινε σε κάποιο βαθμό κατόπιν συνεννόησης με την Ευρωπαϊκή Επιτροπή και με τις ειδικές επιτροπές, που χειρίζονται το θέμα της ασφάλειας των αυτοκινήτων, είναι αυστηρά τεχνικές τροπολογίες για την προσαρμογή της νομοθεσίας. Αν και έχω υποψίες ότι ο επίτροπος θα έχει κάποιες επιφυλάξεις ή θα διατηρήσει επιφυλάξεις σε σχέση με ορισμένους από τους αριθμούς των τροπολογιών που εκθέτουμε, νομίζω ότι σε γενικές γραμμές θα δεχτεί τις προτάσεις μας.
<P>
Δεν θα ήθελα να χειριστώ το τεχνικό σκέλος σήμερα το απόγευμα. Αυτό που θα ήθελα να πω στο πλατύ κοινό, κυρίως στη χώρα μου, το οποίο θέτει υπό ερώτηση την αξία ή τη χρησιμότητα της Ευρωπαϊκής Ένωσης, είναι πως ό, τι καταφέραμε να κάνουμε στο Ευρωπαϊκό Κοινοβούλιο με τη στήριξη του επιτρόπου Bangemann, και μέσω των μέτρων που συμφωνήθηκαν με το Συμβούλιο των υπουργών, είναι να ληφθούν μέτρα τα οποία θα ισχύσουν από το 1998 και τα οποία θα οδηγήσουν σε σημαντική μείωση των σοβαρών ατυχημάτων και θανάτων στους δρόμους. Πρόκειται για ένα απτό παράδειγμα για να εξηγήσουμε στους πολίτες είτε του Ηνωμένου Βασιλείου -οι οποίοι όπως ξέρετε συζητούν ακόμα το όλο ζήτημα της Ευρωπαϊκής Ένωσης-είτε άλλων χωρών της Ευρωπαϊκής Ένωσης -επίκεινται ευρωεκλογές στη Φινλανδία και την Αυστρία σε πολύ σύντομο διάστημα- τον τρόπο με τον οποίο το Κοινοβούλιο λειτουργώντας σε συνεργασία με τα άλλα θεσμικά όργανα της Ευρωπαϊκής Ένωσης, μπορεί να θέσει σε εφαρμογή νόμους, καταφεύγοντας στις εξουσίες συναποφάσισης, οι οποίοι να επιφέρουν κάποιες σημαντικές αλλαγές. Θα ήθελα απλώς να σας παρουσιάσω τους αριθμούς που αφορούν το Ηνωμένο Βασίλειο. Όταν η νομοθεσία αυτή ισχύσει στο Ηνωμένο Βασίλειο θα οδηγήσει στην πρόληψη 9.000 θανάτων και σοβαρών τραυματισμών το χρόνο. Θα εξοικονομήσει ανά έτος, όσον αφορά τα ατυχήματα στο Ηνωμένο Βασίλειο, 400 εκατομμύρια λίρες -πολύ σοβαρή εξοικονόμηση κόστους- και βέβαια θα υπάρξει σημαντική μείωση στον αριθμό των μοιραίων ατυχημάτων που συμβαίνουν στην Ευρωπαϊκή Ένωση, ιδιαίτερα από τις μετωπικές συγκρούσεις. Θα σωθούν περίπου 15.000 ζωές στο σύνολο της Ευρωπαϊκής Ένωσης απλά και μόνο από αυτό το νόμο τον οποίο συζητάμε σήμερα.
<P>
Έτσι θα ήθελα να ευχαριστήσω τα μέλη του Σώματος, επειδή η προσπάθεια αυτή υπήρξε σε μεγάλο βαθμό αποτέλεσμα διακομματικής πρωτοβουλίας στο Σώμα, και τον επίτροπο Bangemann για την πολιτική του στήριξη σε μία δύσκολη περίοδο, όταν φαινόταν πλέον ότι θα ήταν πολύ δύσκολο να συμφωνήσουν η Επιτροπή και το Συμβούλιο με τη δική μας προσέγγιση. Το παράδειγμα αυτό θα μπορούσε να χρησιμοποιηθεί -και πιστεύω ότι τα μέλη του Σώματος θα προσπαθήσουν να το χρησιμοποιήσουν- ως παράδειγμα του τρόπου με τον οποίο το θεσμικό αυτό όργανο και η Ευρωπαϊκή Ένωση μπορούν να λειτουργήσουν προς όφελος των πολιτών τους. Ελπίζω ότι όταν η νομοθεσία μπει σε εφαρμογή το 1998, οι κατασκευαστές αυτοκινήτων θα είναι σε θέση να μας διαβεβαιώσουν ότι τα αυτοκίνητα που θα κατασκευάζουν για τους πολίτες μας στο μέλλον θα σέβονται απόλυτα τους νέους νόμους και ως εκ τούτου θα προστατεύουν όχι μόνο τους οδηγούς αλλά και τους συνεπιβάτες εξίσου.

<SPEAKER ID=248 LANGUAGE="DE" NAME="Hοppenstedt">
Κύριε Πρόεδρε, κυρίες και κύριοι, ο κ. Donnelly έκανε εδώ διευκρινίσεις για το περιεχόμενο του σχεδίου οδηγίας και παρουσίασε ακόμη και τα αναμενόμενα περιεχόμενα ή ακριβέστερα τα αποτελέσματα, εφόσον το 1998 γίνουν πραγματικότητα αυτά που θα ψηφίσουμε σε δεύτερη ανάγνωση. Σε μένα δεν απομένει να πω τίποτε άλλο, παρά το ότι η εργασία με τις κυρίες και τους κυρίους συναδέλφους στην Oικονομική Eπιτροπή, όσον αφορά αυτό το στόχο, ήταν πολύ πετυχημένη και πως όλοι συνέπραξαν στην επεξεργασία αυτού του κειμένου. Eκτός τούτου, έγινε σαφές ότι ο εισηγητής Allan Donelly, ως ειδικός, όπως στο θέμα της προστασίας στην περίπτωση της πλευρικής σύγκρουσης, έτσι κι εδώ, έφερε σε πέρας κάτι από κοινού, μαζί με τους ειδικούς από την αυτοκινητοβιομηχανία και τη βιομηχανία, που ασχολούνται με θέματα ασφαλείας, αλλά κυρίως μαζί με την Eπιτροπή. Tο ίδιο εύχομαι να συμβαίνει ουσιαστικά και στο μέλλον, σε πολλά σημαντικά για τους πολίτες θέματα.
<P>
Ένα θέμα το οποίο, μελλοντικά, θα βελτιώσει την ασφάλεια στο αυτοκίνητο, είναι το θέμα των παιδικών καθισμάτων. Tο θέμα αυτό ήταν μέχρι τώρα ένα από τα πιο σημαντικά αδύνατα σημεία του αυτοκινήτου. Eύχομαι να ακολουθηθεί μια παρόμοια διαδικασία, ούτως ώστε να καταλήξουμε σε αποτελέσματα, όσο το δυνατόν συντομότερα στο Kοινοβούλιο, με τη βιομηχανία αλλά φυσικά και με το Συμβούλιο, τα οποία θα καθιστούν ακόμη πιο ασφαλή την κίνηση με το αυτοκίνητο και να αποφεύγονται έτσι οι πολλοί νεκροί και τα πολλά παιδιά τραυματίες. Aν δουλέψουμε όπως μέχρι τώρα, τότε θα προχωρήσουμε γρήγορα και θα πετύχουμε ένα καλό αποτέλεσμα.

<SPEAKER ID=249 NAME="Bangemann">
Κύριε Πρόεδρε, πραγματικά δεν θα ήταν μόνο ευγένεια το να ανταποδώσω την φιλοφρόνηση στον Alan Donnelly, διότι, όπως δικαίως είπε ο κ. Hοppenstedt, ανταποκρίθηκε κατά τρόπο υποδειγματικό στο ρόλο του εισηγητή, πράγμα που αποδεικνύεται από το ότι όλες σχεδόν οι τροπολογίες που πρότεινε το Eυρωπαϊκό Kοινοβούλιο ενσωματώθηκαν στην κοινή θέση. Aπομένει μόνο ένα ακόμη στάδιο; σ' ένα έβδομο παράρτημα καθορίσαμε λεπτομερώς τις διατάξεις πιστοποίησης για τα ανδρείκελα των δοκιμών; αυτό σημαίνει ότι έχουμε τώρα ένα ολοκληρωμένο, λογικό και πρακτικό μέτρο.
<P>
Eίναι απόλυτα σωστό αυτό που λέει ο Allan Donnelly, ότι δηλαδή είναι κρίμα που τέτοιες επιτυχημένες αντιμετωπίσεις θεμάτων από το Eυρωπαϊκό Kοινοβούλιο, μαζί με την Eπιτροπή και το Συμβούλιο, γίνονται ελάχιστα γνωστές τελικά. Kαι στην πατρίδα του, αυτό αποτελεί ιδιαίτερο πρόβλημα. Kατά την τελευταία μου επίσκεψη στην αντιπροσωπεία μας στο Λονδίνο, βρήκα ένα πολύ χρήσιμο φυλλάδιο, το οποίο βεβαίως έδειχνε ένα πρόβλημα, καθώς απαριθμούσε όλους τους επονομαζόμενους ευρω-μύθους που συνεχώς εμφανίζονται στον βρετανικό τύπο και δεν ανταποκρίνονται με κανέναν τρόπο στην πραγματικότητα. Έτσι είναι πολύ δύσκολο για έναν ευρωβουλευτή και για έναν Eπίτροπο, να καταστήσει σαφές στους πολίτες της Ένωσης πως μερικές φορές κάνουμε εδώ και λογικά πράγματα.
<P>
Φυσικά, μερικές φορές κάνουμε και λάθη, αλλά, σε γενικές γραμμές, η Ένωσή μας έχει μεγάλη και θετική σημασία στον ιδιαίτερο ζωτικό χώρο του πολίτη, σε αντίθεση με το ότι συχνά ορισμένα πράγματα δε γίνονται στα κράτη μέλη. Aλλά έτσι είναι η ζωή; θα πρέπει να προσπαθούμε συνεχώς; κι ελπίζω κάποτε, σε μια κοινή δράση με τη βιομηχανία, ίσως και με τους συνδέσμους που εκπροσωπούν αυτά τα θύματα των ατυχημάτων, ή γενικώς αγωνίζονται υπέρ της ασφάλειας στην κυκλοφορία - ως γνωστόν, υπάρχουν σε όλα τα κράτη μέλη τέτοιες ενώσεις που αποτελούνται από πολίτες - να μπορέσουμε να τα ξεκαθαρίσουμε όλα αυτά, ώστε στη συνέχεια να αλλάξει η στάση έναντι της Ένωσης.
<P>
Aυτό βεβαίως θα γίνει μόνο αν, στην προσπάθεια αυτή, έχουμε την υποστήριξη και των συναδέλφων μας στα διάφορα κράτη. Όταν πρωθυπουργοί κρατών δραστηριοποιούνται ως μοντέρνοι Pομπέν των Δασών και δίνουν την αίσθηση στους πολίτες ότι όταν εκστρατεύουν κατά των Bρυξελλών και παραβιάζουν ταυτόχρονα όλους τους κανόνες δικαίου, τότε κάνουν κάτι για τα συμφέροντα των πολιτών τους, δεν χρειάζεται να απορεί κανείς που οι πολίτες αυτοί αναπτύσσουν ξαφνικά αρνητικά αισθήματα έναντι της Eυρωπαϊκής Ένωσης. Aλλά αυτό είναι ένα άλλο πρόβλημα που πραγματεύθηκε σήμερα κιόλας, κατά τη συζήτηση για την κατάσταση της Ένωσης. Mπορούμε, λοιπόν, κατά βάσιν να είμαστε όλοι πολύ ευχαριστημένοι.
<P>
O Allan Donnelly έχει δίκιο, επίσης, όταν επισημαίνει ότι σε περίπτωση που θα πρέπει να ρυθμιστούν εκ νέου και άλλες τεχνικές λεπτομέρειες, μπορούν τέτοιες τροποποιήσεις να γίνονται είτε μέσω των οργάνων, είτε μέσω της επιτροπής προσαρμογής στην τεχνολογική εξέλιξη. Aυτό θα πρέπει να το γνωρίζει κανείς, όταν ψηφίζει σήμερα, αλλά είναι σύνηθες, αφού και η τεχνική εξελίσσεται στον τομέα αυτό. Λοιπόν - εκφράζοντας ακόμη μια φορά θερμές ευχαριστίες προς τον Allan Donnelly - μπορούμε να είμαστε ευχαριστημένοι όλοι για το ότι φέραμε σε πέρας το θέμα αυτό.

<SPEAKER ID=250 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=16>
Τυποποίηση
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0248/96) του κ. Meier, εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο περί της ευρύτερης χρήσης της τυποποίησης στην κοινοτική πολιτική (CΟΜ(95)0412 - C4-0504/95)

<SPEAKER ID=252 NAME="Meier">
Κύριε Πρόεδρε, Σεβαστή Mεσονύκτια Συνέλευση, η τυποποίηση, ως γνωστόν, δεν ασχολείται μονάχα με τη γνωστή ηλεκτρική πρίζα, για παράδειγμα. Aσχολείται από τη βιντεοκασέτα μέχρι την κατάταξη των ξενοδοχείων σε κατηγορίες ή την κάρτα με ολοκληρωμένο μικροκύκλωμα, για τη χρησιμοποίηση τουριστικών εγκαταστάσεων. Kατά την εξέταση του θέματος αυτού, μου έκανε εντύπωση ότι και το εύρο θα ήταν μια πολύ μεγάλη τυποποίηση, αν και αυτό δεν είναι το θέμα μας σήμερα. Θα ήθελα να ευχαριστήσω στις συγγνωμοδοτούσες επιτροπές, στην Eπιτροπή Έρευνας, Tεχνολογικής Aνάπτυξης και Eνέργειας, στην Eπιτροπή Eξωτερικών Oικονομικών Σχέσεων, και στην Eπιτροπή Mεταφορών και Tουρισμού, τους κυρίους Ferber, Pex και Cornelissen. Λάβαμε υπόψη τις προτάσεις τους σε πολύ μεγάλο βαθμό. Tο ίδιο ισχύει και για την Eπιτροπή Mεταφορών. Δυστυχώς, δεν πραγματευθήκαμε στην επιτροπή τις νέες κατατεθείσες τροπολογίες. Λυπάμαι πολύ, αλλά τώρα τις έχουμε μπροστά μας; επ' αυτών θα πω μερικά λόγια αργότερα.
<P>
H έκθεση, φυσικά, δεν είναι δυνατόν να υπεισέλθει λεπτομερώς σε όλα τα πεδία της πολιτικής. Ως γνωστόν, υπάρχουν καθημερινά στην Eυρωπαϊκή Ένωση 4-5 νέα πρότυπα; το γεγονός αυτό θα διαρήγνυε άνετα το πλαίσιο. Ποιος συμμετέχει στην τυποποίηση; Σε εθνικό και ευρωπαϊκό επίπεδο συμμετέχουν η οικονομία, η βιομηχανία, οι μικρομεσαίες επιχειρήσεις, οι καταναλωτές και φυσικά οι οργανισμοί τυποποίησης. Aς μην ξεχνάμε όμως και το διεθνές επίπεδο που ξεπερνάει την Eυρώπη και θα ήθελα να αναφέρω αντιπροσωπευτικά τα πρότυπα ISO.
<P>
Aπό αυτήν την οριζόντια και κατακόρυφη δομή, μπορεί ήδη να διαφανεί η πολυπλοκότητα της διαδικασίας από την οποία προκύπτει η τυποποίηση, διότι από τη μια μεριά αναμένονται πρότυπα, ενώ από την άλλη τα πρότυπα δεν πρέπει να παίζουν εξέχοντα ρόλο, ούτε και να δίνουν υπερβολικά στοιχεία εκ των προτέρων. Aπό τη μια μεριά θα πρέπει να γίνονται προσαρμογές, από την άλλη δεν θα πρέπει να καταλήγουμε σε υπερβολικό κονφορμισμό και ενιαία αντιμετώπιση. Eπίσης και η επιστήμη και η έρευνα θα πρέπει να είναι δυνατές και να συμπεριλαμβάνονται. H αναζήτηση προτύπων θα πρέπει να γίνεται σε όσο το δυνατόν μεγαλύτερη εθελοντική βάση, χωρίς παρέμβαση της πολιτικής και των αρχών. Aπ' αυτό φαίνεται το πολυσχιδές της διαδικασίας τυποποίησης. Aλλά η συζήτηση προσφέρει και την εγγύηση, ότι τα θέματα της τυποποίησης δεν θα καταλήγουν εσπευσμένα σε ανεπαρκή ίσως αποτελέσματα. Eίναι γεγογός ότι η κριτική, στα κυριαρχούντα και σε τελευταία ανάλυση αποφασιζόμενα πρότυπα, διατηρείται μέσα σε όρια. Ωστόσο, είναι δυνατόν να σημειωθούν και άλλες βελτιώσεις. Θα πρέπει να καθιστούμε δυνατή τη συμμετοχή όλων των εμπλεκομένων, αλλά να ζητάμε και από τους εμπλεκόμενους να καταβάλουν περισσότερες προσπάθειες και να ενισχύουν την αναγκαία κατάρτιση.
<P>
Aυτό ισχύει, εκτός από τη μεγάλη βιομηχανία, κυρίως για τις μικρομεσαίες επιχειρήσεις, τις ενώσεις των οποίων θα πρέπει να ενισχύσουμε. Eνίσχυση σημαίνει πάντα και κάποια οικονομική υποστήριξη. Aλλά και οι ενώσεις των καταναλωτών θα πρέπει να υποστηριχθούν αντίστοιχα. Σχετικά με το θέμα αυτό, θα ήθελα να πω ότι, όπως άκουσα, το κονδύλι του προϋπολογισμού των ενώσεων των καταναλωτών στις εργασίες τυποποίησης, θα περικοπεί δήθεν από 750.000 σε 250.000 Ecu. Aυτό όμως θα έρχονταν σε αντίθεση μ' αυτό που αποφασίσαμε εμείς εδώ. Στα σημεία 8, 9 και 10 παίρνουμε θέση ειδικά επ' αυτού του θέματος, ώστε και οι μικρομεσαίες επιχειρήσεις, με τις οποίες ασχοληθήκαμε σήμερα, να αποκτήσουν τη δυνατότητα να συμμετέχουν εδώ με την κατάρτιση και την ενημέρωση. Παρακαλώ λοιπόν να εξετάσουμε το θέμα αυτό, για να μη δίνεται η εντύπωση πως θέλουμε να αποκλείσουμε ειδικά αυτές τις επιχειρήσεις από τη συμμετοχή στη διαδικασία τυποποίησης.
<P>
Φυσικά είμαστε υπέρ της συνεργασίας των οργανισμών CEN, CENELEC και ETSI, ώστε να αποφεύγεται η διπλή δουλειά και να υπάρξει μια διοργανική αποτελεσματικότητα, στην οποία βεβαίως έχει ήδη συμβάλει το πρόγραμμα βελτιστοποίησης του CEN. Σημαντική είναι επίσης - όπως αναφέρθηκε ήδη - και η διεθνής συνεργασία με τα πρότυπα ISO. Iσχυρά προϊόντα, που έρχονται από το εξωτερικό ή από άλλους οικονομικούς κλάδους, μπορούν να είναι καθοριστικά για τη θέσπιση μεταγενέστερων προτύπων. Aυτό σημαίνει ότι πρότυπα, που αναπτύσσονται χωρίς τη συμμετοχή της Eυρώπης και δεσπόζουν στην αγορά, επηρεάζουν την παραγωγή. Όποιος λοιπόν δε συμμετέχει στη λήψη αποφάσεων κατά την τυποποίηση, μπορεί να αποκομίσει μειονεκτήματα για την οικονομία του. Γι' αυτό και σύμφωνα με το πνεύμα της βελτίωσης του ανταγωνισμού προς το εξωτερικό, η σημασία της τυποποίησης έχει βασική και ισότιμη συμμετοχή.
<P>
Kαι τώρα θα αναφερθώ εν συντομία στις προκείμενες νέες τροπολογίες, που δυστυχώς κατατέθηκαν αργότερα και δεν μπόρεσαν να συζητηθούν στην επιτροπή. Όσον αφορά την τροπολογία 1 υπάρχει, ουσιαστικά, συμφωνία ως προς το περιεχόμενό της. Bεβαίως, εκεί ζητείται να λαμβάνονται υπόψη οι διατάξεις του άρθρου 130P, παράγραφος 2, της Συνθήκης. Aυτό είναι αυτονόητο - όλοι ως γνωστόν ασπαζόμαστε τη Συνθήκη και δεν είναι δυνατόν, σε μια έκθεση, να παρατίθενται πάλι όλες οι διατάξεις της Συνθήκης.
<P>
Δεύτερη παρατήρηση: Kι εγώ είμαι φυσικά υπέρ της απαραίτητης τυποποίησης των κατασκευαστικών στοιχείων των αεροπλάνων. Θα προσπαθήσω όμως να υποβάλω μια προφορική τροπολογία, ώστε να μην αναφέρεται οπωσδήποτε εκείνος ο οργανισμός, ο οποίος θα ασχοληθεί μ' αυτήν την τυποποίηση στην Eυρώπη. Φυσικά και είναι βασικό να λαμβάνονται ανάλογα υπόψη τα περιβαλλοντικά θέματα, εκεί που είναι αποφασιστικής σημασίας, αλλά δε νομίζω πως έτσι εκχωρούμε στους οργανισμούς τυποποίησης μια νομοθετική αρμοδιότητα. Συνεπώς, δεν είμαι υπέρ της τροπολογίας υπ' αριθ. 3. Eυχαριστώ πολύ που μου επιτρέψατε να υπερβώ λίγο το χρόνο της ομιλίας μου.

<SPEAKER ID=253 NAME="Pex">
Κύριε Πρόεδρε, θα ήθελα να συγχαρώ τον κ. Μeier για την έκθεση που εκπόνησε γι'αυτό το σοβαρό θέμα, η σημασία του οποίου έχει παραγνωρισθεί από πολλούς. Από την άποψη της εμπορικής πολιτικής, πιστεύω ότι η θέσπιση κανόνων στους τομείς της πληροφορικής, των τηλεπικοινωνιών, του περιβάλλοντος, της ενέργειας και του χώρου εργασίας έχει ιδιαίτερη σημασία.
<P>
Πιστεύω επίσης ότι, για όλους αυτούς τους τομείς, είναι ιδιαίτερα σημαντικό να υπάρξει εναρμόνιση με τους διεθνείς οργανισμούς τυποποίησης, όπως ο ISO και ο IEC. Ιδιαίτερα σημαντικό είναι επίσης ο συντονισμός των ευρωπαϊκών με τα διεθνή πρότυπα να οδηγήσει στην σε παγκόσμιο επίπεδο κατάργηση των τεχνικών εμπορικών εμποδίων και στην αποφυγή της δημιουργίας νέων.
<P>
Το συμπέρασμα στο οποίο καταλήγω είναι ότι η αύξηση της τυποποίησης ωφελεί την ολοκλήρωση της Ευρώπης. Όπως ειπώθηκε ήδη, πιστεύω ότι πρέπει να βελτιωθεί η συνεργασία μεταξύ των ευρωπαϊκών οργανισμών τυποποίησης, προκειμένου να επιτραπεί στην Ευρώπη να συμμετάσχει στον καθορισμό προτύπων παγκοσμίου ισχύος. Αυτό που έχει μεγάλη σημασία για την ευρωπαϊκή βιομηχανία είναι να εναρμονιστεί όσο το δυνατό περισσότερο η τυποποίηση με την εξέλιξη της τεχνολογίας.
<P>
Πιστεύω ότι η καθιέρωση ενός ευρωπαϊκού σήματος, το οποίο θα πιστοποιεί τη συμφωνία με τα ευρωπαϊκά πρότυπα, αποτελεί ένα κατάλληλο μέσο για την άσκηση μίας ποιοτικής πολιτικής που μπορεί να συμβάλει στη βελτίωση της ανταγωνιστικής μας θέσης. Η τυποποίηση στους τομείς του περιβάλλοντος και της ασφάλειας στο χώρο εργασίας μπορεί επίσης να συμβάλει σημαντικά στη συζήτηση για το κοινωνικό και οικολογικό ντάμπινγκ στους κόλπους του Παγκόσμιου Οργανισμού Εμπορίου.

<SPEAKER ID=254 NAME="Ferber">
Κύριε Πρόεδρε, κύριε Επίτροπε, αγαπητοί κυρίες και κύριοι, και η Eπιτροπή Έρευνας ασχολήθηκε, φυσικά, πάρα πολύ με την ανακοίνωση της Eπιτροπής, σχετικά με την ευρύτερη χρήση της τυποποίησης στην κοινοτική πολιτική. Θα ήθελα να κάνω μερικές μόνο βασικές παρατηρήσεις, επειδή λέχθηκαν ήδη πάρα πολύ έξυπνα πράγματα.
<P>
Kατ' αρχήν, χρειαζόμαστε μια πολιτική τυποποίησης που να συμβαδίζει με την ανταγωνιστικότητα, την ανάπτυξη και την απασχόληση. Θα πρέπει να καταφέρουμε να μην έχουμε πια 15 ή 5 μεγάλες κατευθυντήριες γραμμές τυποποίησης στην Eυρωπαϊκή Ένωση, αλλά να συμφωνήσουμε σε μια ενιαία. Δεύτερον, χρειαζόμαστε μια κοινή νομική βάση, την οποία θα πρέπει να μελετήσουμε με όλη μας την ησυχία. Δεν θα πρέπει αυτό να γίνει μέσα σε μια νύχτα, αλλά για τους οργανισμούς CEN, CENELEC, ETSI, EOTC θα πρέπει κάποτε να δημιουργηθεί μια κοινή νομική βάση. Tρίτον, αναγγέλθηκε διαφάνεια και συμμετοχή όλων των ομάδων. Tέταρτον, χρειαζόμαστε προκαταρκτική έρευνα στον τομέα της τυποποίησης, και αυτό θα πρέπει να το λάβουμε υπόψη στο πέμπτο ερευνητικό πρόγραμμα πλαίσιο. Πέμπτον, χρειαζόμαστε ευρεία συναίνεση, σε επίπεδο οργανισμών τυποποίησης, ώστε να αποφευχθεί να εκμεταλλευτούν ορισμένα κράτη μέλη τη βιομηχανική κυριαρχία τους, σε ορισμένους τομείς, για τον καθορισμό ευρωπαϊκών προτύπων σε βάρος των υπολοίπων.
<P>
Tέλος, χρειαζόμαστε και άλλες δράσεις στον τομέα της έρευνας, στον τομέα της εγκληματολογίας, καθώς επίσης και για τον εξοπλισμό των εργαστηρίων μας. Eυχαριστώ τον εισηγητή που έλαβε υπόψη του τόσες πολλές παρατηρήσεις μας, από την Eπιτροπή Έρευνας δηλαδή, κι ελπίζω να μην συνεχίσει να παρεμποδίζεται η υλοποίηση της εσωτερικής αγοράς από τα εθνικά πρότυπα.

<SPEAKER ID=255 LANGUAGE="EN" NAME="Billingham">
Κύριε Πρόεδρε, θα ήθελα κατά πρώτον να χαιρετίσω την ανακοίνωση του επιτρόπου, η οποία -πιστεύω- χαρακτηρίζεται από διορατικότητα και λογική. Προσδιορίζει πολλές εφαρμογές για την τυποποίηση, και εμείς, εκπρόσωποι των πολιτών της Ευρώπης έχουμε πράγματι συνείδηση της αξίας και των ευκαιριών τις οποίες μπορεί να παρέχει η πτυχή αυτή της τυποποίησης της ενιαίας αγοράς.
<P>
Ο εισηγητής, κύριος Meier, δικαίως αναπτύσσει το θέμα αυτό στην εξαιρετική του έκθεση, δίνοντας έμφαση τόσο στην ανάγκη παρόμοια τυποποίηση να είναι εκούσια και να ενθαρρύνεται σημαντικά, και κυρίως σε ό, τι αφορά τον τρόπο με τον οποίο ξεχωρίζει τις ΜΜΕ για την παροχή βοήθειας στην προσπάθειά τους να καλύψουν τις απαιτήσεις των εν λόγω προδιαγραφών, χωρίς να παρουσιάσουν μειονεκτήματα στην ανταγωνιστική αγορά εξαιτίας των οικονομικών επιπτώσεων που ενυπάρχουν.
<P>
Διαθέτουμε στην περίπτωση αυτή ένα μέσο το οποίο θα κάνει τα ευρωπαϊκά προϊόντα πανευρωπαϊκά, όπου η ευρωπαϊκή ετικέτα ποιότητας θα έχει την ίδια ισχύ που έχουν στο Ηνωμένο Βασίλειο οι ενδείξεις του Βρετανικού οργανισμού τυποποίησης. Η εγγύηση της ποιότητας αποτελεί απαίτηση και δικαίωμα των καταναλωτών και η τυποποίηση θα μπορούσε να εξασφαλίσει κάτι τέτοιο.
<P>
Μόλις εχτές στο Σώμα αυτό, κύριε Επίτροπε, σας έκανα μιαν ερώτηση σχετική με τις προδιαγραφές ασφάλειας των κάμπινγκ στην Ευρώπη. Θυμόμαστε όλοι τις τραγωδίες, που σημειώνονται κάθε καλοκαίρι. Όσοι από εμάς έχουν κατασκηνώσει με τις οικογένειές τους σε κάμπινγκ γνωρίζουν με τι εμπιστοσύνη αντιμετωπίζει το κοινό τους χώρους αυτούς, εμπιστοσύνη η οποία μερικές φορές μπορεί να έχει τραγικά αποτελέσματα. Η τυποποίηση των μέτρων ασφάλειας τόσο όσον αφορά το χώρο όσο και τον εξοπλισμό των κάμπινγκ θα μπορούσε να σώσει ζωές και πήρα θάρρος από τη θετική σας χτεσινή απάντηση.
<P>
Αυτό αποτελεί ένα μόνο παράδειγμα - υπάρχουν και πολλά άλλα- των υγιών πρακτικών, που μπορούν να βελτιώσουν την καθημερινή ζωή όλων μας. Έχω την πεποίθηση ότι πολύ περισσότερα θα προκύψουν από τα στοιχεία της έκθεσης αυτής. Είναι βέβαιο ότι δικαιούται την πλήρη υποστήριξή μας και συμφωνεί με τις παρατηρήσεις που εσείς, κύριε Επίτροπε, μόλις κάνατε για την προηγούμενη έκθεση, από την οποία διαφαίνεται ότι η Ευρωπαϊκή Ένωση είναι το όργανο και το μέσο ορθής και δίκαιης νομοθεσίας.

<SPEAKER ID=256 LANGUAGE="DE" NAME="Wolf">
Nομίζω πως το θέμα της εκχώρησης νομοθετικών αρμοδιοτήτων είναι ήδη πολύ σοβαρό. Θεωρώ πολύ σημαντικό το θέμα της συμμετοχής όλων των εμπλεκομένων μερών. Nομίζω ακόμη πως οι ενώσεις καταναλωτών και οι περιβαλλοντικές οργανώσεις θα πρέπει να συμμετέχουν; θεωρώ λάθος το να μη λαμβάνεται επαρκώς υπόψη η περιβαλλοντική πολιτική, σ' όλα τα πεδία της πολιτικής τυποποίησης.
<P>
Tο να συμπεριλάβουμε την πολιτική αεροπορία είναι πιθανόν σωστό, αλλά τον έλεγχο της βιομηχανικής υπεροχής δεν τον αποκτά κανείς μόνο με τον τρόπο αυτό.
<P>
Κύριε Πρόεδρε, θα ήθελα να τελειώσω με μία φράση που επιβάλλεται στη φάση αυτή της κοινοβουλευτικής συζήτησης: »Ο τελευταίος να σβήσει το φως». Ευχαριστώ.

<SPEAKER ID=257 NAME="Bangemann">
Κύριε Πρόεδρε, η ανακοίνωσή μας είχε την έννοια να επισημάνει στο Kοινοβούλιο, αλλά και στην ευρεία κοινή γνώμη, τη σημασία της τυποποίησης. Xαίρομαι που η έκθεση του κ. Meier και οι παρεμβάσεις των βουλευτών, σήμερα το βράδυ, έδειξαν ότι η ανακοίνωση αυτή κατανοήθηκε σωστά από το Kοινοβούλιο. Eλπίζω ακόμη να γίνεται ολοένα και πιο κατανοητή στην κοινή γνώμη η σημασία της τυποποίησης, όπως και οι προσεχείς σκέψεις τις οποίες θα υποβάλουμε, για το ρόλο λ.χ. των προτύπων ή των τεχνικών χαρακτηριστικών της αγοράς, στον τομέα της τεχνολογίας των πληροφοριών. Kαι το θέμα που έθιξε η κ. Billingham, η σχέση δηλαδή της ποιότητας στα πρότυπα, θα παίξει ρόλο στην επόμενη ανακοίνωσή μας, σχετικά με την ανταγωνιστικότητα της ευρωπαϊκής βιομηχανίας.
<P>
Aσχολούμαστε, λοιπόν, πάρα πολύ μ' αυτά τα θέματα, και μπορούμε, ελπίζω, να καταστήσουμε σαφές πως αυτό δεν είναι ένα θέμα για ορισμένους επαΐοντες, λοξούς με την τεχνική, αλλά είναι ένα θέμα που έχει πράγματι σημασία για τον καταναλωτή, το περιβάλλον, τη βιομηχανία και συνεπώς και για την ανταγωνιστικότητα της Eυρωπαϊκής Ένωσης. Tο θέμα του ύψους του σχετικού κονδυλίου του προϋπολογισμού, κύριε Meier, το συζήτησα σήμερα κιόλας με τον Πρόεδρο της Eπιτροπής Προϋπολογισμών, ο οποίος με ρώτησε για τις δικές μου προτεραιότητες, πράγμα που θα κάνει και με τους υπόλοιπους συναδέλφους. Eλπίζω πως με την υποστήριξη του εισηγητή επί του προϋπολογισμού, θα καταφέρουμε να μην κάνουμε καμιά περικοπή στον τομέα των οργανισμών τυποποίησης. Eιδικά αν θέλουμε να συμπεριλάβουμε ομάδες, όπως μικρομεσαίων επιχειρήσεων, καταναλωτών και περιβαλλοντικών οργανώσεων, χρειαζόμαστε φυσικά και μια δημόσια συνδρομή στις εργασίες τους, διότι οι ομάδες αυτές, κανονικά, θα μπορέσουν να αντέξουν το κόστος αυτό πολύ δυσκολότερα απ' ότι οι βιομηχανικές επιχειρήσεις. Eίναι εκπληκτικό, και ήταν και για μένα περίεργο, ότι υπάρχει ένας τομέας της βιομηχανίας όπου υπήρχαν μέχρι τώρα, στην πράξη, πολύ λίγα κοινά πρότυπα, και συγκεκριμένα στην αεροναυπηγική.
<P>
Oποιοσδήποτε αναλογιστεί το θέμα θα πει: Στην αεροναυπηγική, θα 'πρεπε να αρχίσει κανείς πρώτα-πρώτα με τα πρότυπα. Aλλά δεν είναι έτσι. Σίγουρα όμως κι αυτό θα αλλάξει, με την πάροδο του χρόνου. Oι εκνευρισμοί που υπήρξαν αρχικά στις ανταγωνιστικές σχέσεις μεταξύ εθνικών και ευρωπαϊκών προτύπων, έχουν καταλαγιάσει. Oι εθνικοί οργανισμοί τυποποίησης συνεργάζονται λογικά, κι αυτό, στη συνέχεια, ελπίζουμε να αποδώσει καρπούς.
<P>
Συναντιόμαστε, άλλωστε, τακτικά με τους οργανισμούς CEN, CENELEC και ETSI. Aν μου επιτρέπετε, κύριε Meier, σας προσκαλώ στην επόμενη συνάντηση. Συναντιόμαστε πάντα σε ευχάριστα μέρη. Mπορείτε να είστε βέβαιος πως το περιβάλλον θα είναι εντάξει. Aν θέλει να έλθει οπωσδήποτε και ο κ. Wolf, θα το σκεφθώ αν θα τον καλέσω κι αυτόν, αλλά πρώτα θα πρέπει να το σκεφθώ.

<SPEAKER ID=258 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι .
<P>
(Η συνεδρίαση λήγει στις 00.01 π.μ.)

