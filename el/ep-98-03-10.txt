<CHAPTER ID=1>
Έναρξη της ετήσιας συνόδου
<SPEAKER ID=1 NAME="Πρόεδρος">
Κηρύσσω την έναρξη της ετήσιας συνόδου 1998-1999 του Ευρωπαϊκού Κοινοβουλίου.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="DE" NAME="Habsburg-Lothringen">
Κύριε Πρόεδρε, θα ήθελα να αναφερθώ στο σημείο 2 των συνοπτικών πρακτικών της χθεσινής ημέρας και να μιλήσω για άλλη μια φορά για την εγκληματικότητα στις Βρυξέλλες. Εδώ γράφει ότι ο Πρόεδρος είπε πως το σημείο αυτό ουσιαστικά δεν πρέπει να περιλαμβάνεται στα συνοπτικά πρακτικά, μολονότι την Παρασκευή της τελευταίας συνεδρίασης περιλαμβανόταν, βέβαια, στα συνοπτικά πρακτικά. Επίσης, ο Πρόεδρος ανέφερε ότι θα ενημέρωνε γραπτώς τους δύο υπογράφοντες την αίτηση κατεπείγοντος. Θα ήθελα να σας παρακαλέσω να συζητήσετε στο Προεδρείο μήπως αυτό θα μπορούσε να γίνει εδώ στην Ολομέλεια. Διαπιστώσαμε ότι πάνω από ένα τρίτο των βουλευτών έχουν σχέση με περιπτώσεις εγκληματικότητας στις Βρυξέλλες, δηλαδή το θέμα αφορά πραγματικά τον καθένα μας και όχι μόνον έναν ή δύο μέσα στην Ολομέλεια. Πιστεύω ότι είναι στ' αλήθεια καιρός να γίνει εδώ στην Ολομέλεια κάτι σχετικά με αυτό.

<SPEAKER ID=4 NAME="Πρόεδρος">
Κύριε βουλευτά, όπως γνωρίζετε, το σημείο αυτό δεν περιλαμβάνεται στην ημερήσια διάταξη. Εν πάση περιπτώσει, δεν έχω τίποτε άλλο να προσθέσω πέρα από όσα σας δήλωσε χθες ο Πρόεδρος κ. Gil-Robles. Η Προεδρία εκφράζει έντονες ανησυχίες για το συγκεκριμένο θέμα και προέβη σε όλα τα ενδεδειγμένα διαβήματα προς τις βελγικές αρχές. Μόλις έχει κάποια συγκεκριμένη πληροφορία, η Προεδρία σίγουρα θα σας τη μεταβιβάσει.
<P>
Ερωτώ τους συναδέλφους αν έχουν να κάνουν κάποια άλλη παρατήρηση.

<SPEAKER ID=5 NAME="McMahon">
Κύριε Πρόεδρε, η παρέμβασή μου αφορά τη σελίδα 15 των συνοπτικών πρακτικών, όπου υπάρχει κατάλογος με τις ερωτήσεις για την Ώρα των Ερωτήσεων προς την Επιτροπή. Η ερώτησή μου, που αναφέρεται στα διαρθρωτικά ταμεία και την επιλεξιμότητα για τα διαρθρωτικά ταμεία, εντάχθηκε στην ενότητα «Αλλες ερωτήσεις», και ωστόσο, νωρίτερα σήμερα το απόγευμα, η κ. Wulf-Mathies, η αρμόδια Επίτροπος για θέματα περιφερειακής πολιτικής, απαντούσε σε ερωτήσεις. Θα ζητούσα από τις υπηρεσίες σας να εξετάσουν το εν λόγω ζήτημα και να διερευνήσουν κατά πόσον η ερώτηση σχετικά με τα διαρθρωτικά ταμεία θα μπορούσε να μεταφερθεί, ώστε να απαντηθεί από την αρμόδια Επίτροπο. Σας ευχαριστώ.

<SPEAKER ID=6 NAME="Πρόεδρος">
Κύριε McMahon, θα εξετάσουμε αν μπορούμε να ικανοποιήσουμε το αίτημά σας αλλά, όπως γνωρίζετε, το θέμα αυτό ανήκει στην αρμοδιότητα της Επιτροπής.
<P>
(Το Σώμα εγκρίνει τα συνοπτικά πρακτικά)

<SPEAKER ID=7 NAME="Andrews">
Κύριε Πρόεδρε, σχετικά με ένα διαδικαστικό θέμα. Θα ήθελα να επιστήσω την προσοχή σας στο γεγονός ότι η εκστρατεία για την αποφυλάκιση της Roisνn McAliskey ολοκληρώθηε, χάρη στην καλή θέληση της βρετανικής Προεδρίας. Θα ήθελα να ευχαριστήσω τη βρετανική Προεδρία, και ειδικότερα τον Jack Straw, που έδωσαν ένα φιλεύσπλαχνο και αξιοπρεπές τέλος σε αυτό το έπος της αδικίας προς την Roisνn McAliskey, και να αποδώσω τα εύσημα στη βρετανική Προεδρία για τη γεναιότητα πνεύματος που τη διακρίνει.
<P>
(Χειροκροτήματα)

<CHAPTER ID=4>
Ευρώ και δημόσιες διοικήσεις - Ευρώ και τουρισμός - Σύγκλιση νομικών διατάξεων
(έκθεση του ΕΝΙ)
<SPEAKER ID=8 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0061/98, του κ. Arroni, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής με θέμα "Πρακτικά ζητήματα της καθιέρωσης του ευρώ» (COM(97)0491 - C4-0524/97) και επί του εγγράφου εργασίας της Επιτροπής σχετικά με την προετοιμασία των δημοσίων διοικήσεων για το πέρασμα στο ευρώ (SEC(97)2384 - C4-0025/98)·-Α4-0078/98, της κ. Torres Marques, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με το ευρώ και τον τουρισμό·-Α4-0070/98, του κ. Wolf, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την έκθεση του Ευρωπαϊκού Νομισματικού Ιδρύματος με θέμα "Σύγκλιση των νομοθετικών διατάξεων στα κράτη μέλη της Ευρωπαϊκής Ένωσης (Αύγουστος 1997)» (C4-0560/97).
<SPEAKER ID=9 NAME="Arroni">
Κύριε Πρόεδρε, ένδεκα κράτη μέλη έχουν ήδη υποβάλει σχέδια μετάβασης. Το ευρώ αποτελεί πλέον μια πραγματικότητα που προσλαμβάνει διαρκώς σαφέστερες διαστάσεις, χωρίς τούτο να συνεπάγεται ότι έχει εκλείψει κάθε λόγος ανησυχίας και ιδιαίτερης προσοχής. Καταναλωτές, μικροί έμποροι, μικρές επιχειρήσεις είναι οι κύριοι άξονες στους οποίους οφείλουμε να επιστήσουμε την προσοχή μας, και τους οποίους εξετάσαμε κατά τη σύνταξη της έκθεσης και την υποβολή των τροπολογιών, χωρίς ωστόσο να παραγκωνίσουμε άλλους φορείς, που θα εμπλακούν με τη σειρά τους στη σημαντική μετάβαση: μεγάλα χρηματοπιστωτικά ιδρύματα ή μεγάλες επιχειρήσεις που παρέχουν θέσεις εργασίας σε εκατομμύρια ευρωπαίους πολίτες, χρηματοπιστωτικά ιδρύματα και μεγάλες εταιρείες που θα είναι σε θέση να απορροφήσουν ευκολότερα τις οικονομικές επιπτώσεις της κυκλοφορίας του ευρώ. Όλοι θα εμπλακούν και η δημόσια διοίκηση θα πρωτοστατήσει: με τη διπλή αναγραφή των τιμών θα δημιουργήσει ένα φαινόμενο χιονοστοιβάδας, το οποίο ο κόσμος των ιδιωτικών επιχειρήσεων θα σπεύσει να μιμηθεί· παράλληλα θα συνταχθεί προς τις ανησυχίες του ευρωπαίου πολίτη, ο οποίος δεν πρέπει να επωμισθεί το κόστος μετατροπής.
<P>
Εκφράζω την ικανοποίηση μου για το γεγονός ότι η Επιτροπή έθεσε ως στόχο να καταλήξει, μέχρι τις 2 Μαΐου, στις οριστικές αποφάσεις για τις πρακτικές πτυχές του ευρώ. Τότε, τα πάντα θα είναι σαφή και διαφανή, όχι μόνο για τους μεγάλους επιχειρηματίες, αλλά και για τους μικρούς εμπόρους. Θα εναπόκειται στα κράτη μέλη - διοικήσεις, συνδικάτα, ενώσεις αντιπροσώπων - να γνωστοποιήσουν τις εν λόγω αποφάσεις, να αιτιολογήσουν τις επιλογές, ώστε η μετάβαση στο ευρώ να συντελεστεί με τις καλύτερες προϋποθέσεις, να παρακολουθούν, αφενός, το τραπεζικό σύστημα, προκειμένου να τηρεί τις δεσμεύσεις που έχει αναλάβει και, αφετέρου, το εμπόριο, προκειμένου να εφαρμόζει τη διπλή αναγγραφή των τιμών, που θα αποτελέσει θεμελιώδες πέρασμα για την κατανόηση αυτού του φαινομένου από τον πολίτη. Για την επίτευξη αυτού του σκοπού, θεωρώ ότι είναι πολύ σημαντικό να μην παραβλέπουμε την πτυχή της συνεργασίας που προϋποθέτουν οι συγκεκριμένες αποφάσεις, οι οποίες πρέπει να γίνονται κατανοητές και αποδεκτές από τον πολίτη. Και για να καταστούν οι ανωτέρω αποφάσεις κατανοητές και αποδεκτές, πρέπει το Κοινοβούλιο και η Επιτροπή να εξετάσουν το ζήτημα από κοινού για να βρουν τα καλύτερα μέσα, ώστε να διαδοθεί ευρέως το ευρώ. Για τον σκοπό αυτό, πρότεινα τη διοργάνωση στρογγυλής τραπέζης στην οποία θα συμμετάσχουν όλοι οι μεγαλύτεροι ευρωπαίοι επαγγελματικοί φορείς, ώστε να αποσαφηνίσουν όλες τις ρηξικέλευθες πτυχές, όχι μόνο στη μείζονα βιομηχανία, όχι μόνο στις μεγάλες τράπεζες, αλλά κυρίως στους καταναλωτές, στους μικρούς εμπόρους και σε αυτό το συνοικιακό εμπόριο, που πρέπει οπωσδήποτε να προστατεύσουμε και να διαφυλάξουμε.
<P>
Επιπλέον, η Επιτροπή διοργάνωσε στις 26 Φεβρουαρίου συζήτηση στρογγυλής τραπέζης, που στέφθηκε με επιτυχία και απάντησε ήδη ευρέως στις ανησυχίες που διατυπώθηκαν στην έκθεσή μου. Ωστόσο, θα ήθελα να επαναδιατυπώσω εν συντομία ακόμη μία ανησυχία. Πρέπει να αποδοθεί ιδιαίτερη προσοχή στις ευαίσθητες κοινωνικές ομάδες του πληθυσμού, όπως τα ηλικιωμένα άτομα, τα άτομα με χαμηλά εισοδήματα και τα άτομα με ειδικές ανάγκες. Πρέπει επίσης να διαφυλαχθεί η ανταγωνιστικότητα των μικρών και μεσαίων επιχειρήσεων απέναντι στις μεγαλύτερες επιχειρήσεις, που διαθέτουν τη δυνατότητα πρόσβασης σε εκτενέστερη πληροφόρηση. Η διπλή αναγραφή των τιμών θα πρέπει να είναι προαιρετική, ώστε να διασφαλιστεί μεγαλύτερη ευελιξία των αγορών. Πρέπει να περιοριστεί στο ελάχιστο η περίοδος παράλληλης κυκλοφορίας των εθνικών χαρτονομισμάτων και κερμάτων και των ευρώ, ώστε να αποφευχθούν επιπλοκές για τους καταναλωτές και να περιοριστούν οι πρόσθετες δαπάνες για το οικονομικό σύστημα. Ο τραπεζικός και χρηματοοικονομικός τομέας πρέπει να υιοθετήσουν έναν κώδικα δεοντολογίας σχετικά με τις επιβαρύνσεις της μετατροπής, σύμφωνα με την αρχή της δωρεάν υποχρεωτικής μετατροπής μεταξύ του εθνικού νομίσματος και του ευρώ.
<P>
Ο τομέας της πληροφόρησης θα διαδραματίσει τον εξέχοντα ρόλο του κινητήριου μοχλού για τη διάδοση του ευρώ. Η μετάβαση στο ευρώ είναι η σημαντικότερη πρόκληση της Ευρωπής στη διάρκεια του αιώνα και η ευημερία των Ευρωπαίων κατά τον πρώτο αιώνα της νέας χιλιετίας θα εξαρτηθεί από την αμέμπτη και προσεκτική υλοποίηση της πρόκλησης.

<SPEAKER ID=10 NAME="Torres Marques">
Κύριε Πρόεδρε, η παρούσα έκθεση σχετικά με το ευρώ και τον τουρισμό υπήρξε προφανώς μία από τις εκθέσεις στην κατάρτιση της οποίας συμμετείχαν σε μεγαλύτερο βαθμό οι παράγοντες της ευρύτερης κοινωνίας. Και αυτό επειδή, πέρα από την ακρόαση που πραγματοποίησε η Υποεπιτροπή Νομισματικής Πολιτικής, έστειλα εκατοντάδες επιστολές και μηνύματα μέσω ηλεκτρονικού ταχυδρομείου σε διάφορους και πολλούς συντελεστές του τουριστικού τομέα σε όλα τα μέρη του κόσμου. Και το πνεύμα συνεργασίας που εκδηλώθηκε, καθώς και το ενδιαφέρον που παρατήρησα, υπήρξε εξαιρετικά ικανοποιητικό.
<P>
Θα επιθυμούσα να ευχαριστήσω ιδιαιτέρως, εκτός από τους συναδέλφους μου στο Ευρωπαϊκό Κοινοβούλιο για τη στήριξη που μου παρείχαν, και για τη συνεισφορά που δέχθηκα από τις κυριότερες ευρωπαϊκές και παγκόσμιες ενώσεις που αντιπροσωπεύουν τον κλάδο. Πιο συγκεκριμένα, θα ήθελα να ευχαριστήσω για τη συνεργασία τους την Επιτροπή και τους φορείς που συνδέονται με τον τομέα του τουρισμού στην Πορτογαλία.
<P>
Μέλημά μου ήταν να καταστεί η παρούσα έκθεση όσο το δυνατόν πιο συγκεκριμένη, θέτοντας επί τάπητος τις ενδεχόμενες επιπτώσεις της καθιέρωσης του ευρώ για τους τουρίστες και τις επιχειρήσεις του τουριστικού τομέα. Όχι μόνο τα πλεονεκτήματα, αλλά επίσης τις διάφορες δυσκολίες που θα προκύπτουν σε όσους θα βρίσκονται επί τόπου, οι οποίοι θα πρέπει να αντεπεξέρχονται και να επιλύουν καθημερινά, με πνεύμα ρεαλισμού, τις νέες καταστάσεις που θα εμφανιστούν με την καθιέρωση του ευρώ.
<P>
Η έκθεση αυτή δεν είναι ούτε ολοκληρωμένη ούτε οριστική. Αλλά οι συναντήσεις και οι διασκέψεις, που έχουν ήδη εξαγγελθεί από κάθε κατεύθυνση, με θέμα το ευρώ και τον τουρισμό είναι τόσο πολλές που η παρούσα πρωτοβουλία της Υποεπιτροπής Νομισματικής Πολιτικής του Ευρωπαϊκού Κοινοβουλίου είναι αξιέπαινη τουλάχιστον για τον εξής λόγο: διότι επιδιώκει να κάνει τους αρμοδίους σε διάφορα επίπεδα να συνειδητοποιήσουν ότι ο τομέας του τουρισμού θα είναι από τους πρώτους όπου θα χρησιμοποιηθεί το ευρώ, ότι οι τουρίστες θα αποτελέσουν την εμπροσθοφυλακή για την εκκίνηση αυτού του εγχειρήματος, δεδομένου ότι από την 1η Ιανουαρίου 1999 θα έχουν τη δυνατότητα - εφόσον το επιθυμούν - να χρησιμοποιούν το νέο νόμισμα κατά τις μετακινήσεις τους, χωρίς διαβατήρια και χωρίς θεωρήσεις, στους κόλπους αυτής της Ευρώπης δίχως σύνορα, και ότι όλοι θα πρέπει να είναι προετοιμασμένοι γι' αυτή την εξέλιξη.
<P>
Πρόκειται επίσης για μια έκθεση η οποία, ακριβώς επειδή αποτελεί μια πρωτοβουλία της Υποεπιτροπής Νομισματικής Πολιτικής, επικεντρώνεται περισσότερο στο ευρώ παρά στην τουριστική δραστηριότητα. Για το λόγο αυτό, με μεγάλη μου χαρά αποδέχθηκα σχεδόν όλες τις τροπολογίες που υπεβλήθησαν από τις διάφορες πολιτικές Ομάδες. Είναι συνεισφορές που οδήγησαν σε ουσιαστική βελτίωση του τελικού κειμένου.
<P>
Οι μόνες τροπολογίες που απέκλεισα ήταν εκείνες που δεν είχαν καμία άμεση ή έμμεση σχέση με το ευρώ, παρ' ότι θα μπορούσα, σε άλλο πλαίσιο, να συμφωνήσω με το περιεχόμενό τους. Παρά το γεγονός ότι ο τουρισμός παραμένει ο τομέας όπου η Ευρώπη είναι περισσότερο ανταγωνιστική, εφόσον το μερίδιο της παγκόσμιας αγοράς που κατέχει φθάνει στο 60 %, η σχετική θέση του τομέα σημείωσε φθίνουσα πορεία στη διάρκεια των τελευταίων δέκα χρόνων. Το ευρώ ενδέχεται να αποβεί ένα θεμελιώδες μέσο για την ανατροπή αυτής της κατάστασης. Μεταξύ των τριάντα και πλέον προτάσεων της έκθεσης σχετικά με την προώθηση δράσεων προς αυτή την κατεύθυνση, θα ήθελα να υπογραμμίσω αυτές που αφορούν την Επιτροπή, τις εθνικές κυβερνήσεις, τους αρμοδίους σε περιφερειακό και τοπικό επίπεδο και τους συλλόγους και ενώσεις του τομέα. Ειδικότερα, θα ήθελα να τονίσω ότι:
<P>
στο πλαίσιο των εκστρατειών ενημέρωσης και διαφώτισης των πολιτών, θα πρέπει να εξηγούνται σαφώς τα πλεονεκτήματα του ευρώ για τους τουρίστες, χωρίς να λησμονείται ότι η επιτυχία του σχεδίου του ενιαίου νομίσματος εξαρτάται, σε μεγάλο βαθμό, από την αποδοχή αυτού του νομίσματος από τους πολίτες·-θα πρέπει να αποδοθεί ιδιαίτερη σημασία στην ενημέρωση των εργαζομένων στον τομέα: ακριβείς απαντήσεις σε ερωτήσεις πελατών για το ευρώ θα μπορούν να δοθούν μόνον εφόσον έχει ενημερωθεί εγκαίρως το προσωπικό·-κατά συνέπεια, θα πρέπει επειγόντως να εκπονηθούν προγράμματα στήριξης της επαγγελματικής κατάρτισης και προσαρμογής του ανθρώπινου δυναμικού του τομέα στη νέα πραγματικότητα που διαμορφώνεται με το ενιαίο νόμισμα·-ενόψει της εντατικοποίησης του ανταγωνισμού που θα προκύψει μεταξύ των τουριστικών επιχειρήσεων λόγω της διαφάνειας των τιμών, οι οποίες θα μπορούν στο εξής να εκφράζονται σε ευρώ, θα πρέπει να καταβληθεί κάθε προσπάθεια ώστε να προβλεφθούν για τις αναρίθμητες μικρομεσαίες επιχειρήσεις, που αντιπροσωπεύουν το 95 % του τομέα ενώ πολλές εξ αυτών δεν έχουν πρόσβαση στην κεφαλαιαγορά, ειδικά χρηματοδοτικά προγράμματα για τη μετάβαση στο ευρώ και να προετοιμαστεί η μελλοντική χρηματοδότηση των επενδύσεων·-οφείλουμε να απευθύνουμε σύσταση στις τουριστικές επιχειρήσεις ώστε να χρησιμοποιούν το ηλεκτρονικό χρήμα, το οποίο πρέπει να καταστεί όσο το δυνατόν πιο ελκυστικό ως προς την τιμή, λαμβανομένων υπόψη της ευρύτερης χρήσης του και της εντατικοποίησης του ανταγωνισμού·-λόγω του μικρού μεγέθους των επιχειρήσεων του τομέα, η περίοδος της ταυτόχρονης κυκλοφορίας των νομισμάτων - του εθνικού νομίσματος και του ευρώ - θα πρέπει να είναι η βραχύτερη δυνατή·-οι εθνικές, περιφερειακές και τοπικές αρχές της δημόσιας διοίκησης θα πρέπει να λάβουν υπόψη τους τις ανάγκες του τουρισμού στο πλαίσιο της διαδικασίας προσαρμογής στο ευρώ, ιδίως σε ό, τι αφορά τις φορολογικές πτυχές·-θα πρέπει να ληφθούν μέτρα για την εναρμόνιση της φορολογίας που θα βαρύνει τον τομέα, ιδιαίτερα για τον φόρο προστιθεμένης αξίας, ώστε οι διαφορές φορολογικής μεταχείρισης να μη στρεβλώσουν τον ανταγωνισμό και με τον τρόπο αυτό να υπάρξει η μεγαλύτερη δυνατή διαφάνεια στο μηχανισμό τιμών·-πρέπει να προαχθεί ο τομέας του συνεδριακού και επιχειρηματικού τουρισμού ως μέθοδος κινητοποίησης των τουριστών και των επενδυτών προς τη ζώνη του ευρώ·-τα μεγάλα και σημαντικά γεγονότα και εκδηλώσεις σε ευρωπαϊκή κλίμακα, όπως οι Διεθνείς Εκθέσεις της Λισαβόνας, το 1998, και του Ανόβερου, το 2000, το Παγκόσμιο Κύπελλο Ποδοσφαίρου στη Γαλλία, το Ιωβηλαίο της Ρώμης και η Εορτή της Χιλιετίας, που θα πραγματοποιηθεί στο Λονδίνο το έτος 2000, θα πρέπει να αξιοποιηθούν ως κεντρικοί μοχλοί διάδοσης του ευρώ.Τέλος, τόσο η Επιτροπή όσο και τα κράτη μέλη θα πρέπει να χρησιμοποιήσουν τις αντιπροσωπείες τους στο εξωτερικό ώστε να διαδώσουν το ευρώ και τα πλεονεκτήματά του προς την κατεύθυνση των εν δυνάμει τουριστών, των συντελεστών του τομέα που στέλνουν τουρίστες στην Ευρωπαϊκή Ένωση, καθώς και των εν δυνάμει επενδυτών, ιδίως από τη Βόρεια και τη Νότια Αμερική, την Ιαπωνία, τη Νοτιοανατολική Ασία και την Αυστραλία. Η καθιέρωση του ευρώ, του ενιαίου νομίσματος, συνιστά για την Ευρωπαϊκή Ένωση μία από τις κυριότερες προκλήσεις στα τέλη αυτού του αιώνα. Ο τουρισμός μπορεί να αναδειχθεί ως ένα ουσιαστικό μέσο για την αποδοχή και την επιτυχία του ευρώ.

<SPEAKER ID=11 NAME="Wolf">
Κύριε Πρόεδρε, αγαπητοί συνάδελφοι, η απόκλιση που παρουσιάζουν οι νομικές βάσεις των εθνικών κεντρικών τραπεζών δεν είναι μόνο μία τεχνική λεπτομέρεια. Πρόκειται, εν πάση περιπτώσει, για μία θεσμική προϋπόθεση για την καθιέρωση του ευρώ. Η στιγμή δεν είναι η κατάλληλη για μία γενικότερη συζήτηση της προβληματικής της δομής του ευρωπαϊκού σχεδίου. Θα έχουμε τη σχετική ευκαιρία κατά τη συζήτηση για την έκθεση της κ. Randzio-Plath, καθώς και κατά τη συζήτηση για τις αποφάσεις του Κάρντιφ, όπου το θέμα θα είναι για άλλη μια φορά εάν θα κατορθώσουμε να έχουμε, παράλληλα με το ενιαίο ευρωπαϊκό νόμισμα, και μία πολιτική απασχόλησης συντονισμένη και αποτελεσματική σε ευρωπαϊκό επίπεδο.
<P>
Τώρα για το συγκεκριμένο πρόβλημα: ως Αριστεροί μάθαμε αναγκαστικά, μέσα από μία κοπιαστική διαδικασία, ότι τα θεσμικά όργανα δεν είναι ένα παιδικό παιχνίδι κατασκευών, στο οποίο μπορεί κανείς να κάνει κατά βούλησιν προσθήκες, τροποποιήσεις, να γκρεμίζει και να προσθέτει ορόφους, παρά έχουν απόλυτα δική τους ιστορική ζωή και πρέπει να είναι θεμελιωμένα στην εμπιστοσύνη των ανθρώπων που είναι φορείς τους.
<P>
Αυτό το λέω, επειδή στην έκθεση του Ευρωπαϊκού Νομισματικού Ιδρύματος, που σωστά θεωρεί ένα ενιαίο θέμα τα δύο κεντρικά σημεία, την ανεξαρτησία της Κεντρικής Τράπεζας ή, καλύτερα, του ευρωπαϊκού συστήματος των κεντρικών τραπεζών και την ικανότητα λειτουργίας αυτού του συστήματος, υπάρχει μία τάση να γίνει υπέρβαση του στόχου της συμβατότητας και να προβλεφθεί κάτι σαν ενοποίηση των διαφορετικών μορφών του επικοινωνιακού υποβάθρου των εθνικών κεντρικών τραπεζών - στην Αυστρία για παράδειγμα με τη συμμετοχή στα διοικητικά συμβούλια, στη Γερμανία μέσω δικαιωμάτων λόγου και διαβουλεύσεων, στη Γαλλία μέσω της στενότατης πρόσδεσης προς την κυβέρνηση σε ό, τι αφορά στη διαβούλευση και επίσης στη θέση στόχων. Υπάρχουν πολλές διαφορετικές μορφές, και νομίζω ότι πρέπει να προσεγγίσουμε το ζήτημα αυτό με μεγάλη προσοχή. Ποια απ' όλ' αυτά είναι πραγματικά ασύμβατα, ασύμβατα με τη διαμόρφωση μίας ενιαίας ευρωπαϊκής νομισματικής πολιτικής μέσω του ευρωπαϊκού συστήματος κεντρικών τραπεζών και ασύμβατη με την λειτουργία του ευρωπαϊκού συστήματος των κεντρικών τραπεζών ως ενιαίου συνόλου;
<P>
Πρόκειται για μορφές διαβούλευσης με την κυβέρνηση και τα κοινοβούλια, για τη συμμετοχή προσωπικοτήτων της κοινωνίας των πολιτών και του κοινωνικού διαλόγου. Πρόκειται, επίσης, για την αναφορά στην εθνική οικονομική πολιτική. Σε όλους αυτούς τους τομείς, πρέπει να συστήσει κανείς μία στρατηγική ελαχιστοποίησης, δηλαδή την επικέντρωση στην άρση του ασυμβιβάστου και στη θεμελίωση της ενιαίας ευρωπαϊκής νομισματικής πολιτικής.
<P>
Το ίδιο ισχύει επίσης για την σχέση του ευρωπαϊκού συστήματος των κεντρικών τραπεζών με τα άλλα καθήκοντα που απομένουν στις εθνικές κεντρικές τράπεζες, κυρίως την εποπτεία των τραπεζών, σε ορισμένες περιπτώσεις, και τις παράλληλες συναλλαγματικές πράξεις σε όλες τις περιπτώσεις. Εδώ πρέπει, φυσικά, να διασφαλίζεται η συμβατότητα, δεν ενδείκνυται όμως η ενοποίηση και η εναρμόνιση.
<P>
Στην διαδικασία αυτήν, που πραγματικά αποτελεί μία μεγάλη πρόκληση και συνοδεύεται επίσης από πολλές ανασφάλειες, δεν θα πρέπει να ενεργήσουμε με επιπολαιότητα, αλλά να αξιοποιήσουμε την ύπαρξη των διαφορετικών υποβάθρων ως ευκαιρία για να διατηρήσουμε μία τρόπον τινά πολύ λεπτή θεμελίωση των εθνικών τραπεζών, δηλαδή μία πρόσφυση του ευρωπαϊκού συστήματος των κεντρικών τραπεζών στο επίπεδο των καθ' έκαστον κρατών μελών, όπως για παράδειγμα συνέβη ιστορικά στην τράπεζα των γερμανικών κρατιδίων.
<P>
Η νομισματική πολιτική είναι πολύ σημαντική για να μπορούμε να την αφήσουμε σε μία μικρή ομάδα τραπεζιτών μέσα στη δημοκρατική νιρβάνα. Αυτό δεν θα σήμαινε παρά την παράδοσή της στις υπαγορεύσεις των χρηματοοικονομικών αγορών και τον αποκλεισμό της από κάθε είδος πολιτικής συνδιαμόρφωσης. Οι διάφορες μορφές σύμπτυξης που διαμόρφωσαν ιστορικά τις εθνικές μας τράπεζες και υφίστανται σήμερα, μπορούν να συμβάλουν στην αποφυγή μιας τέτοιας εσφαλμένης εξέλιξης. Ας τις διατηρήσουμε λοιπόν, όπου είναι δυνατόν, κι ας μην κάνουμε την αντίστροφη ερώτηση: ποια πράγματα μπορούμε να συνθέσουμε, ποια μπορούμε να ενοποιήσουμε;
<P>
Αν προσεγγίσουμε με αυτό το πνεύμα το παρόν ζήτημα, τότε πιστεύω ότι θα εξυπηρετήσουμε σημαντικά το σχέδιο για το ευρώ. Αν κάνουμε το αντίθετο, τότε θα προσφέρουμε μία κακή υπηρεσία.

<SPEAKER ID=12 NAME="Randzio-Plath">
Κύριε Πρόεδρε, αγαπητοί συνάδελφοι, οι εκθέσεις Wolf, Torres Marques και Arroni τεκμηριώνουν, όπως και η έκθεση Peres Rojo, ότι δεν πρέπει να συνεχίσουμε άλλο τις θεωρητικές συζητήσεις για τη νομισματική ένωση, αλλά να επιλύσουμε τώρα τα εντελώς πρακτικά προβλήματα. Είναι σωστό ότι η σύγκλιση των νομοθετικών διατάξεων έχει εν τω μεταξύ προχωρήσει τόσο, ώστε η ανεξαρτησία των εθνικών εκδοτικών τραπεζών γίνεται όλο και περισσότερο μία πραγματικότητα στην Ευρωπαϊκή Ένωση, οι δε διαβουλεύσεις μας με τον Πρόεδρο της Κεντρικής Τράπεζας δείχνουν ότι εφαρμόζεται επίσης από πλευράς του όλο και περισσότερο ο νομισματικός διάλογος με τα εθνικά κοινοβούλια. Αυτό είναι, λοιπόν, μία ακόμη πρόοδος στο πλαίσιο της νομισματικής ένωσης, την οποία φυσικά υποστηρίζουμε.
<P>
Στον τομέα της σύγκλισης των νομοθετικών διατάξεων, το ένα σημαντικό θέμα είναι η ανεξαρτησία των κεντρικών τραπεζών. Όμως, όλα όσα σχετίζονται με τα προβλήματα της καθιέρωσης του ευρώ στην πράξη είναι επίσης σημαντικά. Η κ. Torres Marques δικαίως επεσήμανε ότι οι πρώτοι πολίτες που θα παρατηρήσουν ότι συμβαίνει μία αλλαγή, ότι δηλαδή κατοικούν στην ευρω-χώρα, είναι οι τουρίστες. Γι' αυτό είναι τόσο σημαντικό - όπως έδειξε επίσης η ακρόαση της Υποεπιτροπής Νομισματικών Θεμάτων σχετικά με τον τουρισμό - να καταστήσουμε σαφές ότι η καθιέρωση του ευρώ θα επιφέρει μείωση εξόδων και έτσι θα υπάρξουν επίσης με το ευρώ πλεονεκτήματα ως προς τις τιμές για όσους ταξιδεύουν μέσα στην Ευρωπαϊκή Ένωση. Επίσης, γνωρίζουμε από τον Παγκόσμιο Οργανισμό Τουρισμού ότι στους Ευρωπαίους αρέσουν πολύ τα ταξίδια, συνεπώς δε ο κλάδος αυτός δεν είναι μόνον ένας κλάδος ανάπτυξης, αλλά και ένας τομέας στον οποίο πάρα πολλοί άνθρωποι θα αισθανθούν πολύ γρήγορα την παρουσία του ευρώ και τη νομισματική ένωση.
<P>
Βέβαια, εξίσου σημαντικά είναι επίσης όλα τα άλλα που έχουν σχέση με την καθιέρωση του ευρώ στην πράξη, εδώ δε είμαστε αναγκασμένοι να διαπιστώσουμε ότι, δυστυχώς, οι πολίτες, οι μικρομεσαίες επιχειρήσεις, δεν είναι ούτε επαρκώς προετοιμασμένοι ούτε επαρκώς ενημερωμένοι. Αυτό το Ευρωπαϊκό Κοινοβούλιο πρέπει ν' απευθύνει έκκληση να μην προετοιμάσουν μόνο τα ευρωπαϊκά θεσμικά όργανα τους ανθρώπους και τις μικρομεσαίες επιχειρήσεις, αλλά να συμβάλουν σ' αυτό και οι κυβερνήσεις των κρατών μελών, οι εθνικές αρχές. Τούτο συνιστά μία κεντρική απαίτηση, γιατί χωρίς ενημέρωση δεν μπορεί κανείς να προετοιμασθεί. Πέρα απ' αυτό, πρέπει να συμπεριλάβουμε σε μεγαλύτερη έκταση τις πτυχές της προστασίας του καταναλωτή, και στο συγκεκριμένο σημείο θα ήθελα γι' άλλη μια φορά να πω ότι είμαι υπέρ του να προβλέψουμε μία φάση διπλής αναγραφής τιμών και αξιών, του να μην προκύψουν έξοδα μετατροπής και να διατηρήσουμε την φάση της προσαρμογής όσο γίνεται πιο σύντομη, ώστε να μη γίνει πολύ μεγάλη η επιβάρυνση τόσο για τους ανθρώπους, όσο και για τις επιχειρήσεις.
<P>
Αφού ειδικά οι μικρομεσαίες επιχειρήσεις θα μπορέσουν να εκμεταλλευθούν την ενιαία αγορά μόνον όταν καθιερωθεί το ευρώ, είναι ιδιαίτερα σημαντικό να παρασχεθεί βοήθεια ακριβώς σ' αυτές τις μικρομεσαίες επιχειρήσεις. Για τον σκοπό αυτό, θα ήταν πραγματικά απαραίτητο να διαδραματίσει το Δημόσιο έναν πιο θετικό κι εποικοδομητικό ρόλο και να κάνει πραγματικά όσα αποφάσισε το Ευρωπαϊκό Κοινοβούλιο, αναλαμβάνοντας ρόλο προπομπού κατά την καθιέρωση του ευρώ, ακόμη κι αν οι Υπουργοί Οικονομικών έχουν συμφωνήσει η προσαρμογή της δημόσιας διοίκησης να μη γίνει πριν από την 1.1.2002. Χρειαζόμαστε και στη δημόσια διοίκηση εταίρους σε εθνικό, περιφερειακό και τοπικό επίπεδο, ιδιαίτερα δε χρειαζόμαστε την προσαρμογή των φορολογικών πτυχών στο ευρώ!

<SPEAKER ID=13 LANGUAGE="NL" NAME="Thyssen">
Κύριε Πρόεδρε, σε ακριβώς 297 ημέρες θα καθιερωθεί το ευρώ στις χώρες που συμμετέχουν στη νομισματική ένωση. Για τα παιδιά ίσως είναι πολύς καιρός για να τους εξηγήσουμε πόσες νύχτες θα κοιμηθούν ακόμη ώστε να καταλάβουν πόσο κοντά είναι η μετατροπή. Για τους ενήλικες ηγέτες έφτασε όμως η ώρα να αποφασίσουν για τις πρακτικές πτυχές της καθιέρωσης του ευρώ. Αυτό τουλάχιστον περιμένουν οι απλοί πολίτες από τις αρχές τους. Θέλουν ξεκάθαρες απαντήσεις στα ερωτήματά τους, ακόμη και σε ερωτήματα για την παραμικρή λεπτομέρεια για το πώς θέλουν κι εκείνοι μια πρακτική ρύθμιση, χωρίς περιπλοκές που θα μπορούσαν να είχαν αποφευχθεί, και χωρίς δαπάνες.
<P>
Η έκθεση Arroni δεν ήρθε λοιπόν πρόωρα και αυτή την έκθεση θα σχολιάσω τώρα εξ ονόματος της ομάδας μου. Ο εισηγητής επιτέλεσε έξοχο έργο, για το οποίο τον συγχαίρουμε. Η έκθεση δεν ασχολείται μόνο με αυτονόητα θέματα όπως η ενημέρωση και οι δαπάνες· δικαιολογημένα εφιστά την προσοχή μας στις ασθενέστερες ομάδες των κατοίκων. Η θέση μας είναι ότι η καθιέρωση του ευρώ θα αποτελέσει επιτυχία μόνον εφόσον και τα άτομα με ειδικές ανάγκες, οι ηλικιωμένοι και οι φτωχοί μπορέσουν να περάσουν στο ευρώ χωρίς προβλήματα. Πρέπει πάση θυσία να αποφευχθεί η περαιτέρω ενίσχυση του διχασμού της κοινωνίας μας με την καθιέρωση του ευρώ.
<P>
Όσον αφορά τη διπλή αναγραφή τιμών, κύριες Πρόεδρε, διαπιστώνω με χαρά ότι η έκθεση ακολουθεί την ίδια γραμμή με την Επιτροπή. Πριν από δύο εβδομάδες, κατά τη συνάντηση στρογγυλής τραπέζης στην οποία αναφέρθηκε και ο εισηγητής, η Ευρωπαϊκή Επιτροπή δήλωσε ξεκάθαρα ότι δεν τάσσεται εκ των προτέρων υπέρ νομοθετικών ρυθμίσεων για την υποχρεωτική διπλή αναγραφή τιμών. Η ομάδα μου συμφωνεί απόλυτα. Η διπλή αναγραφή τιμών μπορεί να φανεί χρήσιμη για την ενημέρωση του κοινού, αλλά αποτελεί μία μόνο από τις πολλές εναλλακτικές λύσεις. Πρέπει να αποφύγουμε να χαθεί ο καταναλωτής σε μια πληθώρα δεδομένων· πρέπει να αποφύγουμε επίσης να υποχρεώσουμε το λιανικό εμπόριο και την παροχή υπηρεσιών σε μια έκτακτη επένδυση, που θα είναι χρήσιμη μόνο για ένα περιορισμένο χρονικό διάστημα. Είναι πολύ καλύτερα να αφήσουμε τις προσωρινές λύσεις για την αναγραφή τιμών κατ' αρχήν στην αγορά και στην εφευρετικότητα των ιδίων των ενδιαφερομένων. Εάν το λιανικό εμπόριο δεν ενημερώσει όπως πρέπει τους πελάτες του, θα υποστεί τις συνέπειες πρώτο και καλύτερο. Εξ ονόματος της ομάδας του ΕΛΚ εκφράζω την άποψη ότι στην πρώτη φάση πρέπει να δείξουμε εμπιστοσύνη στην αγορά και στους νόμους του ανταγωνισμού. Νομοθετικές ρυθμίσεις θα έχουν νόημα μόνον εάν και εφόσον διαπιστωθεί ότι η προαιρετική διπλή αναγραφή τιμών δεν οδήγησε στα αναμενόμενα αποτελέσματα. Δεν μπορούμε λοιπόν να υποστηρίξουμε τις τροπολογίες για την υποχρεωτική διπλή αναγραφή τιμών βάσει κανονισμού.
<P>
Αλλο πρακτικό ζήτημα της καθιέρωσης του ευρώ είναι η υλοποίηση της μετάβασης από τα εθνικά νομίσματα και χαρτονομίσματα στο ευρώ. Εδώ υπάρχει ακόμη μεγάλη διαφορά απόψεων και γίνονται και πάλι συζητήσεις ανάμεσα στους υποστηρικτές νομοθετικών ρυθμίσεων και τους υποστηρικτές ενός κώδικα δεοντολογίας και εθελοντικών ρυθμίσεων. Και εδώ η Ευρωπαϊκή Επιτροπή διατύπωσε τις θέσεις της και τάχθηκε υπέρ του κώδικα δεοντολογίας. Η ομάδα μου συμφωνεί, με την προϋπόθεση όμως ότι κατευθυντήρια γραμμή για όλους τους κώδικες θα είναι ότι δεν μπορούν να επιβληθούν στους πολίτες δαπάνες για την υποχρεωτική τους μετάβαση στο ευρώ.
<P>
Κύριε Πρόεδρε, ζητώ να δοθεί ιδιαίτερη προσοχή στο εξής: οι τράπεζες σκέφτονται να επιβαρύνουν τους μικρούς καταστηματάρχες με δαπάνες για την ανταλλαγή μεγάλων ποσοτήτων νομισμάτων. Είναι απαράδεκτο. Ο μικρός καταστηματάρχης καλείται να διαδραματίσει μεγάλο ρόλο στην όλη διαδικασία μετάβασης. Φτάνει ότι τους αναθέτουμε αυτή την υποχρέωση. Να τους βάλουν οι τράπεζες να πληρώσουν για να κάνουν μια δουλειά την οποία οι ίδιες κάνουν δωρεάν για τους πελάτες τους, παραπάει πια.
<P>
Μια τελευταία παρατήρηση. Η ομάδα μου συμφωνεί για μια σύντομη μεταβατική περίοδο και για την αντιστάθμιση του μειωμένου κόστους με την κατάργηση των τιμών συναλλάγματος λόγω της μετατροπής των εθνικών νομισμάτων κατά τη μεταβατική περίοδο. Η ομάδα μου εγκρίνει επομένως τις εν λόγω παραγράφους.
<P>
(Χειροκροτήματα)

<SPEAKER ID=14 LANGUAGE="IT" NAME="Garosci">
Κύριε Πρόεδρε, όπως καταλάβαμε από τις δηλώσεις των εισηγητών, το ευρώ συνιστά μια μικρή και ειρηνική επανάσταση του τέλους του αιώνα, που θα αλλάξει - στην πράξη, προφανώς - όλο το σύστημα των συναλλαγών, τόσο των επιχειρήσεων όσο και των πολιτών ως καταναλωτών. Ωστόσο, κάθε επανάσταση κρύβει κυρίως πτυχές ψυχολογικού χαρακτήρα.
<P>
Το μεγαλύτερο πρόβλημα που θα κληθούμε να αντιμετωπίσουμε τα προσεχή έτη, κυρίως κατά το εξάμηνο της παράλληλης κυκλοφορίας του εθνικού και του ενιαίου νομίσματος, θα είναι η αποσαφήνιση, τόσο στις επιχειρήσεις όσο και στους πολίτες, ότι το ευρώ αποτελεί μέσο οικοδόμησης της Ευρώπης και ένα μέσο αμιγώς οικονομικό. Αναμφισβήτητα, εκείνο που επιδιώκεται είναι τόσο η οικονομική όσο και η κοινωνική Ευρώπη, αλλά, προς το παρόν, το ευρώ συμβάλλει καθοριστικά στη διάδοση της αντίληψης ότι η οικοδόμηση της Ευρώπης μπορεί να θεμελιωθεί σε κάτι απτό για τους πολίτες, κάτι που θα βρίσκεται στην τσέπη τους. Όπως εύστοχα ισχυρίστηκαν οι εισηγητές, θα υπάρξει σύυμπραξη χρηματοοικονομικού χαρακτήρα, δηλαδή των τραπεζών· οι τράπεζες όμως έχουν τη δυνατότητα και τη διαρθρωτική οργάνωση, ώστε, ήδη από την 1η Ιανουαρίου, να συμπληρώσουν το απόσπασμα λογαριασμού σε εθνικό και σε ενιαίο νόμισμα· επιπλέον, οι τράπεζες έχουν οργανωθεί με ένα σύστημα πληροφορικής, το οποίο χρησιμοποιούν από καιρό, ενώ το ουσιαστικό πρόβλημα του ευρώ είναι να φθάσει, χωρίς κλυδωνισμούς, στους πολίτες ως καταναλωτές.
<P>
Συνεπώς, το εμπορικό σύστημα θα επωμιστεί κυρίως αυτό το βαρύ φορτίο. Ο πολίτης, ως καταναλωτής, θα μπει σε ένα μπαρ, σε ένα κατάστημα, σε ένα σούπερ μάρκετ, σε ένα εστιατόριο, σε ένα ταξιδιωτικό γραφείο, θα πληρώσει σε εθνικό νόμισμα, θα πάρει τα ρέστα σε ευρώ και τότε θα έλθει σε φυσική επαφή με το ενιαίο νόμισμα. Και εκεί πρέπει να βρει ένα φορέα, έναν μικροεπιχειρηματία, μία ταμία ή ένα συνεργάτη, που να γνωρίζει το σύστημα του ενιαίου νομίσματος, γιατί, διαφορετικά, το αποτέλεσμα θα είναι τρομακτικό από ψυχολογικής άποψης. Τυχόν σύγχυση του καταναλωτή ή του μικροεπιχειρηματία γύρω από το σύστημα των εμπορικών συναλλαγών, κατά την πραγματοποίηση των αγορών, επιβραδύνει τις ίδιες τις αγορές και προκαλεί μείωση της κατανάλωσης ψυχολογικής φύσης, κάτι που προς το παρόν είναι αυτό ακριβώς που πρέπει να απευχόμαστε. Προκαλεί μάλιστα φυσιολογική μείωση της κατανάλωσης στη δική μας ήπειρο και, αν σε τούτο προστεθούν οι ψυχολογικές συνέπειες λόγω μείωσης της κατανάλωσης ενώπιον της αβεβαιότητας των αγορών, θα δημιουργηθούν δυσεπίλυτα προβλήματα.
<P>
Συνεπώς, οφείλουμε να υλοποιήσουμε δράση, αφενός, πληροφόρησης και, αφετέρου, κατάρτισης. Η πληροφόρηση απευθύνεται προφανώς στους πολίτες, ενώ η κατάρτιση πρέπει να έχει επαγγελματικό χαρακτήρα και να απευθύνεται στις διάφορες κατηγορίες, κυρίως εμπορικές, όπου συγκαταλέγεται όλο το εμπόριο: κοινώς το εμπόριο, ο τουρισμός, οι υπηρεσίες, δηλαδή όλος ο τριτογενής τομέας της αγοράς, που θα βρεθεί έμπρακτα αντιμέτωπος με την έλευση του ενιαίου νομίσματος.
<P>
Οι γάλλοι φίλοι μας θυμούνται ότι τα ηλικιωμένα άτομα της χώρας τους, μετά τριάντα χρόνια, εξακολουθούν να κάνουν τους υπολογισμούς τους σε παλιό και νέο φράγκο. Μολονότι πριν από τριάντα χρόνια αφαιρέθηκαν απλώς δύο μηδενικά, ακόμη και σήμερα, επαναλαμβάνω, γίνονται υπολογισμοί σε παλιό φράγκο. Φανταστείτε τις συνέπειες που θα έχει ο πολαπλασιασμός με ένα διαφορετικό ψηφίο σε καθένα από τα δεκαπέντε κράτη μέλη, όταν θα κυκλοφορήσει το ευρώ, ως πραγματικό νόμισμα, από την 1η Ιανουαρίου 2002. Τότε θα είναι σημαντικό να έχει υλοποιηθεί από κοινού η συγκεκριμένη δράση πληροφόρησης και κατάρτισης, και να έχουν τεθεί σε αλληλεπίδραση τα τρία στοιχεία της αγοράς, που είναι η βιομηχανία, η εμπορική διανομή και, κυρίως, οι καταναλωτές, δηλαδή ο τομέας που κατέχει την κορυφαία θέση του τριγώνου.

<SPEAKER ID=15 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι βουλευτές, αυτή η συζήτηση είναι πραγματικά πολύ σημαντική, από την άποψη ότι μας προσφέρει διάφορες πρακτικές προοπτικές στην εφαρμογή της διαδικασίας του ευρώ. Δεν μιλάμε πλέον για την πιθανότητα ή για τη βιωσιμότητά του γιατί, καθώς προβλέπεται, τον Μάιο θα υπάρξει μια ευρεία και σταθερή σύσταση κρατών μελών στη Νομισματική Ένωση, αλλά μιλάμε για συγκεκριμένα ζητήματα, και στις τρεις εκθέσεις -του κ. Arroni, της κ. Torres Marques και του κ. Wolf- εξετάζονται συγκεκριμένες πτυχές της εφαρμογής της.
<P>
Πιστεύω πως πρέπει να επιμείνουμε στην ανάγκη για την καταβολή μιας μεγάλης προσπάθειας προς την ενημέρωση του πολίτη, των μικρομεσαίων επιχειρήσεων, την ευαισθητοποίηση των οργανώσεων των καταναλωτών και για να φτάσουμε σε μια όσο το δυνατόν καλύτερα διαρθρωμένη προετοιμασία στους δύο τομείς που αναφέρθηκαν εδώ, τον οικονομικό και τον εμπορικό, οι οποίοι είναι τομείς καίριας σημασίας, χωρίς να ξεχνάμε πως θα πρέπει να εντατικοποιηθεί η υποστήριξη των μικρομεσαίων επιχειρήσεων, την οποία εδώ και πολλά χρόνια αναπτύσσει η Ευρωπαϊκή Επιτροπή και η οποία θα ενδυναμωθεί με αυτήν την Οικονομική και Νομισματική Ένωση.
<P>
Στον τομέα του τουρισμού είναι, ίσως, εκεί όπου θα δούμε γρηγορότερα αυτήν τη Νομισματική Ένωση, τις ευκολίες που προσφέρει και πώς ενισχύει έναν τομέα στον οποίο δεν θα υπάρχουν πλέον διαφορές συναλλάγματος ή νομισμάτων στον χώρο της Ευρωπαϊκής Ένωσης. Και υπάρχει και ένα περισσότερο τεχνικό θέμα, αλλά εξίσου σημαντικό - για το οποίο μας μιλά ο κ. Wolf - το οποίο είναι αυτό της accountability , όπως λένε οι Βρετανοί, δηλαδή, η πραγματική διαφάνεια που πρέπει να υπάρχει σε όλη αυτή τη διαδικασία, τόσο σε επίπεδο κεντρικών τραπεζών των κρατών μελών όσο και σε επίπεδο του Ευρωπαϊκού Συστήματος Κεντρικών Τραπεζών και της Κεντρικής Ευρωπαϊκής Τράπεζας.

<SPEAKER ID=16 LANGUAGE="PT" NAME="Ribeiro">
Κύριε Πρόεδρε, δράττομαι της ευκαιρίας για να σας απευθύνω θερμό χαιρετισμό. Κύριε Πρόεδρε, αγαπητοί συνάδελφοι, οι υπό συζήτηση εκθέσεις προετοιμάζουν την περίοδο μετά το ευρώ. Η σημασία των θεμάτων στα οποία επικεντρώνονται είναι τέτοια ώστε, δεδομένου και του λιγοστού χρόνου που διαθέτω, είμαι υποχρεωμένος να παραθέσω επιλεκτικά και επιγραμματικά κάποιες παρατηρήσεις. Ο τομέας του τουρισμού εμφανίζει σημαίνουσα βαρύτητα για την οικονομία ορισμένων κρατών μελών. Η πολυπλοκότητα του τομέα, με διαπλεκόμενες διασυνδέσεις προς τα πάνω και προς τα κάτω, γίνεται ακόμη μεγαλύτερη λόγω των περίπλοκων, διαφορετικών καταστάσεων που παρουσιάζονται από το ένα κράτος μέλος στο άλλο. Αυτή η περίπλοκη πολυπλοκότητα - ας μου επιτραπεί η έκφραση - δεν διαφαίνεται στο κείμενο της έκθεσης της συναδέλφου Torres Marques, την οποία θεωρώ υπερβολικά αισιόδοξη και - θα τολμούσα να το πω - σε πολύ μεγάλο βαθμό ισοπεδωτική, μιας και διαπνέεται από την ακλόνητη πίστη της συντάκτριας στη συντελούμενη ευρωπαϊκή οικοδόμηση, έτσι όπως αυτή εξελίσσεται.
<P>
Όσον αφορά τον τομέα του τουρισμού: είναι βέβαιο ότι ορισμένοι τουρίστες θα έχουν αδιαμφισβήτητα οφέλη από την καθιέρωση του ευρώ. Αλλά επίσης είναι αδιαμφισβήτητο γεγονός ότι δεν θα υπάρξουν μονάχα οφέλη και άνθρωποι που θα επωφεληθούν. Κάποιοι τουρίστες, κυρίως όμως κάποιες μορφές τουρισμού, θα αντιμετωπίσουν πρόσθετες δυσκολίες μετά την εμφάνιση ενός κοινού νομίσματος το οποίο πρέπει να είναι ισχυρό, εφόσον θα υποχρεωθούν να παραιτηθούν από την αξιοποίηση ορισμένων μέσων και μηχανισμών που μέχρι σήμερα τους εξυπηρετούσαν, προφανώς όχι πάντα με τον καταλληλότερο τρόπο. Σε περίπτωση όμως που αποσύρουμε από τους ανθρώπους κάποια μέσα, τα οποία έχουν κατακτήσει αν και δεν τα χρησιμοποιούν καταλλήλως, θα καταλήγαμε όλοι με άδεια χέρια... και δεν θα διαθέταμε πλέον ούτε νομίσματα, ούτε τραπεζικά συστήματα, ούτε νομισματικές πολιτικές.
<P>
Στο πλαίσιο της εικονικής πραγματικότητας που διαμορφώνεται με την ύπαρξη ενός ενιαίου και ισχυρού νομίσματος, ενός κοινού νομίσματος που θα χρησιμοποιείται από χώρες που εφαρμόζουν διαφορετικές, συμπληρωματικές και ανταγωνιστικές πολιτικές στον τομέα του τουρισμού, δεν θα πρέπει να παραβλέπουμε ή να υποτιμούμε την τάση αναπροσανατολισμού των τουριστικών ρευμάτων προς προορισμούς εκτός Ευρώπης, με ανταγωνιστικότερες προσφορές, όπου θα αξιοποιούνται παράγωγα μέσα συναλλαγματικής πολιτικής.
<P>
Από τη μεριά μας, για το λόγο που προανέφερα αλλά και για άλλους λόγους, παρ' ότι χαιρετίζουμε τη συνάδελφο Torres Marques για την εργασία της, εκφράζουμε έντονες επιφυλάξεις όσον αφορά την αισιοδοξία της, όσο για τη θέση που προβάλλει: "ο τουρισμός στην υπηρεσία του ευρώ» και για την έκκλησή της να προχωρήσουμε στη χάραξη μιας ευρωπαϊκής πολιτικής για τον τουρισμό, ή καλύτερα, για τους διαφορετικούς τουρισμούς που συνυπάρχουν στο χώρο της Ευρωπαϊκής Ένωσης.
<P>
Τέλος, δεν μπορώ να ολοκληρώσω δίχως να πω δυο λόγια για την έκθεση του συναδέλφου Wolf, έστω για να εκφράσω απλώς την ικανοποίηση που προξενεί η ανάγνωση της αιτιολογικής του έκθεσης, στην οποία απαριθμούνται υπαρκτά προβλήματα με αίσθημα ισορροπίας και φρόνησης, σε αντίθεση με το υφιστάμενο κλίμα αδιάλλακτης σκέψης και επιβολής μονοδρόμων. Επειδή δεν έχω τώρα τη δυνατότητα να παραθέσω κάποια σχόλια τα οποία θεωρώ αιτιολογημένα και αναγκαία, επιφυλάσσομαι να κάνω, επ' ευκαιρία κάποιας αιτιολόγησης ψήφου, ορισμένες παρατηρήσεις σχετικά με τη συγκεκριμένη έκθεση.

<SPEAKER ID=17 LANGUAGE="FI" NAME="Hautala">
Αξιότιμε κύριε Πρόεδρε, την προσεχή άνοιξη το Ευρωπαϊκό Κοινοβούλιο θα συμμετάσχει με έναν ιδιαίτερο τρόπο σε μία συζήτηση σχετικά με τον δημοκρατικό έλεγχο της μελλοντικής Ευρωπαϊκής Κεντρικής Τράπεζας. Η προσεχής συζήτηση γιά την έκθεση της κυρίας Randzio-Plath, η οποία έχει την ισχυρή υποστήριξη της Ομάδας των Πρασίνων, θα αποτελέσει σίγουρα ενα αξιοσημείωτο γεγονός.
<P>
Σήμερα συζητάμε για τον τρόπο με τον οποίο οι εθνικές τράπεζες και τα εθνικά πολιτικά όργανα θα μπορέσουν να συμμετάσχουν στο δημοκρατικό έλεγχο της Κεντρικής Τράπεζας και του Ευρωπαϊκού Συστήματος Κεντρικών Τραπεζών. Μέχρι σήμερα, το θέμα αυτό δεν έχει συζητηθεί αρκετά, αλλά ο κύριος Wolf έχει τώρα συντάξει μια πολύ ενδιαφέρουσα έκθεση για το σχετικό αντικείμενο. Και αυτό επειδή διαπιστώνει στην έκθεσή του πως ειδικά στην παρούσα κατάσταση, όπου δυστυχώς στην Ένωση δεν ασκείται κοινή οικονομική πολιτική, η σημασία της Κεντρικής Τράπεζας θα προβληθεί, αφού θα αναγκαστεί κατά κάποιο τρόπο να χρησιμοποιήσει την οικονομική σοφία της στις αποφάσεις της για νομισματικά θέματα.
<P>
Το Ευρωπαϊκό Νομισματικό Ίδρυμα έχει συντάξει μία έκθεση σχετικά με την σύγκλιση των εθνικών νομισματικών νομοθεσιών με την Συνθήκη του Μάαστριχτ. Κατά την γνώμη μας, όπως και κατά την γνώμη του εισηγητή, το Ευρωπαϊκό Νομισματικό Ίδρυμα προβαίνει σε μία υπερβολή τονίζοντας και την ανεξαρτησία των εθνικών κεντρικών τραπεζών από τα εθνικά πολιτικά όργανα. Κατά τη γνώμη μας, έχει μεγάλη σημασία τόσο τα εθνικά κοινοβούλια όσο και οι εθνικές κυβερνήσεις να κρατήσουν μια επαφή με ένα σύστημα στόχος του οποίου είναι να δημιουργήσει στην Ευρώπη συναλλαγματική σταθερότητα και σταθερότητα των τιμών. Όμως, ακριβώς όπως τονίζει και ο εισηγητής, η σταθερότητα των τιμών δεν είναι μια έννοια ουδέτερη. Πουθενά δεν ορίζεται ποιο είναι το επίπεδο του πληθωρισμού, το οποίο είναι επιζήμιο για την οικονομία. Σύμφωνα με αυτή την έννοια, το Ευρωπαϊκό Νομισματικό Ίδρυμα δεν μπορεί από μόνο μόνο του να συζητάει για το θέμα αυτό.
<P>
Δεν είναι εύλογη ούτε και δίκαιη τακτική το Ευρωπαϊκό Νομισματικό Ίδρυμα να κατακρίνει κάποιες εθνικές νομοθετικές διατάξεις ως μη συμβατές με το Ευρωπαϊκό Σύστημα Κεντρικών Τραπεζών. Πάνω σ' αυτό, θα αναφερθώ σε ένα παράδειγμα, το οποίο αναφέρει και ο εισηγητής. Το Ευρωπαϊκο Νομισματικό Ίδρυμα έχει κατακρίνει τη νομοθεσία που διέπει την Κεντρική Τράπεζα της Φινλανδίας, η οποία ορίζει πως ο Πρόεδρος της χώρας μπορεί να απομακρύνει τον Διοικητή ή άλλα μέλη του Διοικητικού Συμβουλίου σε περίπτωση που αποδειχθούν ακατάλληλοι για το αξίωμα. Κατά την γνώμη μας, αυτή η δυνατότητα πρέπει να διατηρηθεί. Στην πραγματικότητα, η Ευρωπαϊκή Ένωση δεν αποτελεί εναν ενιαίο οικονομικό χώρο, άλλα χαρακτηρίζεται από ποικιλομορφία και, ως εκ τούτου, επιβάλλεται να ακούγονται οι εθνικές απόψεις και στο Ευρωπαϊκό Σύστημα Κεντρικών Τραπεζών.

<SPEAKER ID=18 NAME="Castagnθde">
) Κύριε Πρόεδρε, αγαπητοί συνάδελφοι, κατ' αρχάς δηλώνουμε τη συγκατάθεση της Ομάδας μας όσον αφορά τις εκθέσεις της κ. Torres Marques και του κ. Arroni, τις κατευθύνσεις των οποίων εγκρίνουμε χωρίς επιφυλάξεις.
<P>
Η έκθεση που παρουσίασε ο κ. Wolf προκαλεί αντίθετα κάποιες παρατηρήσεις. Ο εισηγητής πράγματι ασκεί κριτική στην έκθεση του ΕΝΙ, σε διάφορα επίπεδα. Επιθυμούμε να επισημάνουμε κατ' αρχάς ότι κατά τη γνώμη μας το ΕΝΙ ασκεί σωστά το ρόλο του όταν προσπαθεί να εντοπίσει διατάξεις των εθνικών νομοθεσιών που φαίνονται ασύμβατες με τις προδιαγραφές της Συνθήκης για την Ευρωπαϊκή Ένωση, και ότι, εκτός εάν αμφισβητεί αυτή τη Συνθήκη και όλες τις προηγούμενες, δεν τίθεται θέμα ερμηνείας και προσδιορισμού των απαιτήσεων και των στόχων της Συνθήκης από τα θεσμικά όργανα της Ένωσης.
<P>
Ουσιαστικά, η έκθεση που παρουσίασε ο κ. Wolf προβάλλει, όσον αφορά τη λειτουργία του ΕΣΚΤ, απαιτήσεις διαφάνειας και ενημέρωσης, που είναι πράγματι απαραίτητες για την ύπαρξη εμπιστοσύνης από τους πολίτες της Ένωσης στον τρόπο διαχείρισης του νομίσματός τους. Συμμεριζόμαστε το ενδιαφέρον του κ. Wolf όσον αφορά το ΕΣΚΤ, ώστε να μην αποτελεί έναν γυάλινο πύργο αποκομμένο από το θεσμικό του περιβάλλον ή από την κοινή γνώμη. Είναι κυρίως απαραίτητο για τη σωστή ενημέρωσή τους, οι κεντρικές τράπεζες να μπορούν να ακούσουν τους εκπροσώπους των κυβερνήσεων ή των εθνικών κοινοβουλίων. Είναι επίσης απαραίτητο η ΕΚΤ να είναι σε θέση να παρουσιάσει και να εξηγήσει στα δημοκρατικά όργανα της Ένωσης, και ευρύτερα στους πολίτες, τις αποφάσεις που έχουν ληφθεί στο πλαίσιο της υλοποίησης της αποστολής της. Ωστόσο, αυτές οι απαιτήσεις διαφάνειας και ενημέρωσης δεν θα πρέπει με κανένα τρόπο, κατά τη γνώμη μας, να ζημιώσουν την ανεξαρτησία του ΕΣΚΤ, είτε πρόκειται για την ανεξαρτησία των μελών του ή την ανεξαρτησία του όσον αφορά τη λήψη αποφάσεων.
<P>
Πιστεύουμε ότι αυτή η ανεξαρτησία είναι απαραίτητη όχι από αντι-κεϋνσιανή ιδεολογία, αλλά από ευρωπαϊκή ιδεολογία. Αυτή η ιδεολογία είναι που μας κάνει να θεωρούμε επικίνδυνη οποιαδήποτε επανάληψη της συζήτησης που αφορά τον ενδεχόμενο ρόλο του νομισματικού οργάνου σχετικά με την εφαρμογή των εθνικών οικονομικών πολιτικών. Με τη Συνθήκη της Ένωσης, τα κράτη μέλη εγκατέλειψαν τη χρήση ενός τέτοιου είδους εργαλείου, ορισμένοι για οικονομικούς λόγους, αλλά όλοι για πολιτικούς κυρίως λόγους. Όποιες και εάν είναι οι οικονομικές προτιμήσεις του ενός ή του άλλου, είναι φανερό ότι η επιλογή ενός ενιαίου νομίσματος για την Ευρώπη προϋποθέτει ότι αυτό θα προστατεύεται από κάθε πίεση ή εθνικό πολιτικό χειρισμό, άμεσα ή έμμεσα, εκτός εάν πρόκειται αυτό να αποτελέσει έναν παράγοντα έντασης μεταξύ των κρατών, κάτι που θα ήταν μοιραίο για την Ευρωπαϊκή Ένωση. Δεν γίνεται να υπάρχει ενιαίο νόμισμα χωρίς την εξασφάλιση του ανεξάρτητου νομίσματος. Αυτή είναι η πραγματική βασική συναίνεση που επικαλείται ο κ. Wolf. Κατά συνέπεια, δεν συμφωνούμε μαζί του όταν, για παράδειγμα, ασκεί κριτική στο ΕΝΙ γιατί θεωρεί ασύμβατη με τη συνθήκη κάποια νομοθετική διάταξη σύμφωνα με την οποία μια κεντρική τράπεζα, κατά την εφαρμογή της νομισματικής της πολιτικής, θα πρέπει να λαμβάνει υπόψη της την οικονομική πολιτική της κυβέρνησης.
<P>
Βεβαίως, η ανεξαρτησία του ΕΣΚΤ δεν σημαίνει οικονομική αδυναμία των δημοκρατικών θεσμικών οργάνων της Ευρώπης. Για το λόγο αυτό θεωρούμε επείγον να προσδιοριστούν, παράλληλα με το ενιαίο νόμισμα, άλλα μέσα κοινών οικονομικών δράσεων, τα οποία θα πρέπει να είναι στα χέρια των δημοκρατικών θεσμικών οργάνων της Ένωσης, μέσα που ονομάζονται προϋπολογισμός της Ευρώπης, ευρωπαϊκός φόρος, ευρωπαϊκή διαρθρωτική πολιτική.

<SPEAKER ID=19 LANGUAGE="FR" NAME="de Rose">
Κύριε Πρόεδρε, αγαπητοί συνάδελφοι, τόσο στο πλαίσιο της ανακοίνωσης της Επιτροπής όσο και στην έκθεση του κ. Arroni, οι παράγοντες της οικονομικής ζωής καλούνται να μην μετριάσουν τις προσπάθειές τους, αλλά το ερώτημα είναι εάν τους λαμβάνει κανείς υπόψη, εκτός από το να τους ζητείται να δεχθούν το ευρώ, ή με άλλα λόγια, να τους ζητείται να το δεχτούν ευνοϊκά;
<P>
Έτσι, κατά την ανάγνωση αυτών των εκθέσεων, διαπιστώνουμε ότι ο εισηγητής και η Επιτροπή ταλαντεύονται αδιάκοπα μεταξύ επιφυλάξεων και αντιφάσεων. Κατ' αρχάς, πλήττονται τα φυσικά πρόσωπα, στην πρώτη γραμμή των οποίων βρίσκονται κατηγορίες ιδιαίτερα εκτεθειμένες, για τις οποίες η έναρξη ισχύος του ευρώ μεταφράζεται από τώρα σε προσθήκη νέων προβλημάτων στις ήδη πολύ σημαντικές δυσκολίες που αντιμετωπίζουν. Αναφέρεται στην έκθεση ότι θα δοθεί ιδιαίτερη προσοχή στα άτομα αυτά, ποιες όμως είναι οι συγκεκριμένες λύσεις που θα προταθούν σχετικά με τα πρακτικά τους προβλήματα; Δεδομένης της μεγάλης αύξησης από το 1996 του κόστους της εκστρατείας στα μέσα ενημέρωσης για την προώθηση του ευρώ, κόστος το οποίο συνεχώς αυξάνει, πόσο θα κοστίσει σε τελευταία ανάλυση αυτή η προώθηση στην Ευρώπη, στα κράτη μέλη, και συνεπώς στον κάθε πολίτη;
<P>
Παρά τη δέσμευση σημαντικών ποσών, ο πολίτης, ως καταναλωτής, κινδυνεύει να είναι θύμα μόνιμων συγχύσεων. Ο κ. Arroni προτείνει μία ενδιάμεση περίοδο, όσο το δυνατόν πιο σύντομη, σε αντίθεση με τις ενώσεις καταναλωτών που διαβλέπουν σε μια σύντομη μεταβατική περίοδο τον κίνδυνο πλήρους σύγχυσης από την πλευρά των πιο ευάλωτων πελατών. Ως εκ τούτου, ποια πρέπει να είναι η επιλογή μεταξύ αφενός μιας σύντομης, λιγότερο δαπανηρής ενδιάμεσης περιόδου, που συνεπάγεται όμως λάθη και σύγχυση, και αφετέρου μιας μακράς μεταβατικής περιόδου - ας υπενθυμίσουμε ότι μπορεί να διαρκέσει μέχρι έξι μήνες - που θα δώσει τη δυνατότητα καλύτερης κατανόησης, εφόσον η προσαρμογή θα γίνει ομαλά, αλλά της οποίας το σημαντικό κόστος θα έχει επακόλουθα στις τιμές κατανάλωσης;
<P>
Όσον αφορά τη δεύτερη κατηγορία παραγόντων της οικονομικής ζωής, που είναι οι επιχειρήσεις και οι έμποροι, εάν δύο πορτοφόλια είναι ήδη δύσκολο να τα διαχειριστεί η νοικοκυρά, τι να πούμε για δύο λογιστήρια και για τα δύο ταμεία που θα πρέπει να κρατούν οι έμποροι, μεταξύ άλλων, οι οποίοι δεν έχουν ανάγκη μία επιπλέον επιβάρυνση στη διαχείρισή τους. Από την άλλη, μολονότι ο κ. Arroni προτείνει να ληφθούν μέτρα ενίσχυσης των ΜΜΕ, επιθυμεί ταυτόχρονα, προφασιζόμενος ότι παρέχονται ανταγωνιστικά πλεονεκτήματα στους εμπόρους, να καταστήσει υποχρεωτική τη διπλή αναγραφή των τιμών. Και μιλώντας για την ενίσχυση των επιχειρήσεων, αποκαλύπτεται ότι η πρώτη δυνατή ενίσχυση, δηλαδή η παροχή φορολογικών απαλλαγών υπό μορφή έκπτωσης του ΦΠΑ για τις δαπάνες που οφείλονται στην μετάβαση στο ευρώ, αυτή τους αποκλείεται από τώρα.
<P>
Εν κατακλείδι, κατά τη γνώμη μου φαίνεται ότι η Επιτροπή, την οποία στηρίζει η έκθεση Arroni, κυβερνά το σκάφος χωρίς χάρτη.

<SPEAKER ID=20 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, η έκθεση του κ. Arroni δεν εκφράζει κάποιο πρωτότυπο συλλογισμό, επιδέχεται όμως κάποιες παρατηρήσεις.
<P>
Πώς είναι δυνατόν να μιλάμε για εμπιστοσύνη τη στιγμή που το ευρωπαϊκό νομισματικό οικοδόμημα στηρίζεται στο ψέμα, ή τουλάχιστον στην παράλειψη της αλήθειας. Το ίδιο το όνομα του νομίσματος άλλαξε, κατά παράβαση των συνθηκών που το ονομάζουν σαφώς "Εcu». Ο συνάδελφός μας, κ. Berthu, κατέθεσε δικαίως προσφυγή προς το Δικαστήριο των Ευρωπαϊκών Κοινοτήτων κατά της άτοπης αυτής αλλαγής.
<P>
Κανείς δεν τόλμησε, ούτε το Συμβούλιο, ούτε η Επιτροπή και ακόμη λιγότερο το Ευρωπαϊκό Κοινοβούλιο, να προσπαθήσει να αξιολογήσει το πρακτικό κόστος της μετάβασης στο ευρώ και να υπολογίσει τις μακροοικονομικές επιπτώσεις. Σίγουρα, δεν πορούμε να κρύψουμε ότι θα υπάρξει κόστος. Μια μόνο αναφορά γίνεται στην έκθεση, παρεμπιπτώντος, όπου ζητείται το κόστος να είναι το λιγότερο δυνατόν. Ουσιαστικά, οι πολίτες είναι αυτοί που θα πληρώσουν τα εκατομμύρια φράγκα, μάρκα ή λίρες που θα στοιχίσει η διπλή λογιστική, η διπλή αναγραφή των τιμών, η συνεχής μετατροπή μεταξύ του ευρώ και των εθνικών νομισμάτων που θα ισχύσουν για μια περίοδο τριών ετών. Θα τα πληρώσουν μέσω της αύξησης των τιμών στο λιανικό εμπόριο και στα τραπεζικά τέλη.
<P>
Αποφεύγεται επίσης η αναφορά στις επιπτώσεις όσον αφορά τη λαϊκή αποταμίευση, στη Γαλλία συγκεκριμένα. Όλες οι δυνατότητες αποταμίευσης που προσφέρονται, τα βιβλιάρια ταμιευτηρίου, οι στεγαστικές αποταμιεύσεις, όλα αυτά θα εξαφανιστούν. Ικανοποιούμαστε μόνο με το να επαναλαμβάνουμε τα ψεύτικα αξιώματα του ευρωπαϊκού οικοδομήματος "χωρίς το ενιαίο νόμισμα, η ενιαία αγορά δεν είναι εφικτή, χωρίς την ενιαία αγορά θα υπάρξει κρίση και πόλεμος» και δημιουργούμε το πρώτο αξίωμα αυτής της λογικής "χωρίς ενιαίο ευρωπαϊκό κράτος, πλήρη ενοποίηση των νομοθεσιών, το ενιαίο νόμισμα δεν είναι εφικτό». Το ενιαίο νόμισμα δεν είναι μια οικονομική αναγκαιότητα, αλλά μια πολιτική βούληση. Όλος ο κόσμος το ξέρει και πολλοί κάνουν ότι δεν το βλέπουν.
<P>
Οι τεχνοκράτες μας δεν αξιολογούν πολύ καλά τις ψυχολογικές επιπτώσεις της νομισματικής αναταραχής που προτείνουν. Μπορούμε να ενημερώσουμε τον πολίτη όσο θέλουμε, ωστόσο το νόμισμα οδηγεί σε μια κλίμακα αξιών που είναι δύσκολο να ανατραπεί. Έτσι, στη Γαλλία, σαράντα χρόνια μετά το πέρασμα στα νέα φράγκα, ορισμένοι δημοσιογράφοι της τηλεόρασης προτιμούν ακόμα να μιλούν για δισεκατομμύρια σεντίμ παρά για εκατοντάδες εκατομμύρια φράγκα, για να υπογραμμίσουν πόσο τεράστιο είναι κάποιο ποσό. Ορισμένοι ηλικιωμένοι και ορισμένοι νεότεροι εξακολουθούν να μετατρέπουν οποιοδήποτε ποσό σε παλιά φράγκα, γιατί προσεγγίζουν καλύτερα τη σχετική αξία κατ' αυτό τον τρόπο.

<SPEAKER ID=21 NAME="Harrison">
Κύριε Πρόεδρε, πιστεύω ότι το ευρώ θα ηλεκτρίσει την Ευρώπη, και οι τρεις αυτές εκθέσεις αποδεικνύουν τον λόγο. Σε ό, τι αφορά την έκθεση Wolf για τη νομική σύγκλιση των εθνικών κεντρικών τραπεζών και τη σχέση τους με την Ευρωπαϊκή Κεντρική Τράπεζα, το ουσιαστικό σημείο είναι να διασφαλιστεί η διαφάνεια και η δημοκρατική λογοδοσία της ΕΚΤ και οι σχέσεις της με τις εθνικές τράπεζες. Μια τέτοια δημοκρατική έκθεση δεν έρχεται σε αντίθεση με την εξασφάλιση λειτουργικής ανεξαρτησίας της ΕΚΤ· οι έννοιες αυτές αλληλοσυμπληρώνονται. Ως προς τούτο, αρμόζει να αναφέρουμε τη μνεία του κ. Wolf στη βρετανική Τράπεζα της Αγγλίας όπου, με τη νέα κυβέρνηση των Εργατικών, τόσο η ανεξαρτησία όσο και η δημόσια λογοδοσία της εν λόγω τράπεζας συρρικνώθηκαν.
<P>
Στην περίπτωση της έκθεσης Arroni για τις πρακτικές πτυχές του ευρώ, υπάρχει συμφωνία στα περισσότερα ζητήματα, συμπεριλαμβανομένης της ανάγκης να ενθαρρυνθούν τα κράτη μέλη να δημοσιεύσουν μεταβατικά προγράμματα και, πιο εντυπωσιακή ενέργεια, να δημοσιεύσουν τα σχέδια για την εθνική όψη των κερμάτων ευρώ. Ωστόσο, διαφωνώ με τον εισηγητή στο εξής σημείο: πιστεύω ότι θα χρειαστεί ευρωπαϊκή δράση για να διασφαλιστεί ότι οι τράπεζες δεν θα μεταθέσουν στις πλάτες των πελατών το κόστος της μετατροπής κατά το τρίτο στάδιο της ΟΝΕ. Ένας κώδικας δεοντολογίας ενδέχεται να μην είναι αρκετός.
<P>
Τέλος, σε ό, τι αφορά τον τουρισμό, θα ήθελα να συγχαρώ όλους τους εισηγητές, και ειδικότερα, την κ. Torres Marques για την έκθεσή της. Ο τουρισμός αποτελεί τη μεγαλύτερη ευρωπαϊκή και παγκόσμια βιομηχανία. Ωστόσο, στην Ευρώπη χάσαμε το 10 % του μεριδίου της αγοράς από το 1960. Ο τουρισμός είναι παραδοσιακά μια βιομηχανία της ενιαίας αγοράς. Η έλευση του ευρώ θα τονώσει εντυπωσιακά την προσφορά της εν λόγω αγοράς και, ιδιαίτερα, τον τουρισμό.
<P>
Πιστεύω ότι θα υπάρξουν τρεις κατηγορίες νικητών ως αποτέλεσμα της εισαγωγής του ευρώ. Πρώτον, όλοι όσοι εργάζονται στον τομέα. Το ευρώ όχι μόνο θα δημιουργήσει περισσότερες θέσεις εργασίας, αλλά θα προσδώσει διαφάνεια στα ημερομίσθια και τους μισθούς, που με τη σειρά τους θα βελτιωθούν.
<P>
Δεύτερον, οι τουρίστες - οι καταναλωτές. Αντί να χαρίζουν τα χρήματα που κέρδισαν με κόπο στα γραφεία συναλλάγματος στα αεροδρόμια και τα λιμάνια, θα τους απομένουν περισσότερα χρήματα για να ξοδέψουν στις διακοπές τους, αφού χαζέψουν στις βιτρίνες, γεγονός που κατέστη ευκολότερο χάρη στη διαφάνεια των τιμών. Τούτο θα διευκολύνει τη σύγκριση των ειδών λιανικής πώλησης στα καταστήματα και, κατά συνέπεια, θα αυξήσει τον ανταγωνισμό.
<P>
Τέλος, οι επιχειρηματίες στον ταξιδιωτικό και τουριστικό τομέα θα καταστήσουν ανταγωνιστικότερη τη μεγαλύτερη βιομηχανία της Ευρώπης, καθώς η διαφάνεια του ευρώ θα μειώσει τις τιμές. Επιπλέον, θα επενδύσουν στον εν λόγω τομέα και θα συμβάλουν στη διεύρυνσή του, γιατί ο χαμηλός πληθωρισμός θα τροφοδοτεί τη μικρότερη δαπάνη χρημάτων. Αξίζει να θυμόμαστε το εξής: η Ευρωπαϊκή Ένωση Τουριστικών Πρακτόρων υπολόγιζε ότι 3 % περισσότεροι Αμερικανοί είναι πιθανό να επιλέξουν την Ευρώπη ως προορισμό των διακοπών τους λόγω του ευρώ.
<P>
Εν κατακλείδι, ο τουρισμός και οι τουρίστες θα είναι οι πλέον ένθερμοι υποστηρικτές του ευρώ, καθιστώντας τα οφέλη του ευρώ αμέσως εμφανή σε όλους τους ευρωπαίους πολίτες.

<SPEAKER ID=22 LANGUAGE="DE" NAME="Rόbig">
Κύριε Πρόεδρε, ένας από τους προηγούμενους ομιλητές αναφέρθηκε στα έξοδα που θα προκύψουν από την μετάβαση στο ευρώ. Θα έπρεπε, όμως, να αναφερθούμε σαφώς και στα έξοδα που μας δημιουργούνται τώρα, επειδή δεν έχουμε ακόμη το ευρώ. Αν για παράδειγμα πάω σήμερα με την οικογένειά μου διακοπές στην Ισπανία, πρέπει να διασχίσω τη Γερμανία, την Ιταλία και τη Γαλλία και πρέπει να φροντίσω να έχω συνολικά πέντε νομίσματα, για να μπορέσω να πληρώσω τα έξοδα για το φαγητό, τα ποτά, το ξενοδοχείο και τη βενζίνη. Αυτό σημαίνει πως πρέπει να πάω, στην πατρίδα μου, στην τράπεζα και να πάρω χρήματα σε πέντε διαφορετικά εθνικά νομίσματα. Και συχνά δεν είναι δυνατό να τα πάρω αμέσως, αλλά πρέπει πρώτα να υποβάλω αίτηση. Δημιουργείται, λοιπόν, μεγάλος φόρτος εργασίας για την τράπεζα, πολλοί συνεργάτες της τράπεζας πρέπει να ασχοληθούν με αυτό και το συνάλλαγμα πρέπει να υπάρχει επί τόπου και να είναι διαθέσιμο.
<P>
Πρόκειται για μία τεράστια χιονοστιβάδα εξόδων, που πλήττει εδώ τον τουρίστα. Μπορεί κανείς να πει ότι για τον τουρίστα, μόνο τα τέλη και οι προμήθειες ανέρχονται κατά μέσο όρο σε 3-4 %, και θα μπορούσε ίσως κανείς να χρησιμοποιήσει καλύτερα τα χρήματα αυτά για να παρατείνει κάπως τις διακοπές του, αντί να πρέπει να τα ξοδέψει για τέλη και προμήθειες. Όμως, το 3-4 % δεν είναι παρά ο μέσος όρος. Φυσικά, υπάρχουν και ακραίες περιπτώσεις ως προς τα έξοδα. Πέρυσι, για παράδειγμα, η κόρη μου έβαλε στο Jesolo 100 αυστριακά σελίνια σε ένα αυτόματο μηχάνημα συναλλάγματος και πήρε 9.600 λιρέτες. Όταν γυρίσαμε στην Αυστρία, της επέστρεψα 10.000 λιρέτες, δηλαδή στρογγυλοποίησα κιόλας το ποσόν, και στην Αυστρία εκείνη πήρε γι' αυτό μόνο 50 σελίνια. Αυτό σημαίνει ότι με μία μετατροπή και την αντιστροφή της έχασε 50 % της αξίας τους! Βέβαια, αυτό το παράδειγμα είναι ασφαλώς ακραίο, αν αναλογιστεί όμως κανείς ότι σε μία μετατροπή και την αντιστροφή της μπορεί να υπάρξουν τόσο μεγάλες μεταβολές, μπορεί να καταλάβει σε ποιες τάξεις μεγέθους καταλήγουμε, όταν εκατομμύρια τουριστών μετατρέπουν τα χρήματά τους σε συνάλλαγμα.
<P>
Οι τουρίστες διατρέχουν, φυσικά, επιπλέον κίνδυνο από τις ισοτιμίες. Κατά την διάρκεια των διακοπών, οι σχέσεις ισοτιμίας μπορούν ασφαλώς να αλλάξουν, ιδιαίτερα μάλιστα αν έχει κανείς κλείσει θέσεις πολύ νωρίτερα. Ξέρουμε ότι η ροή των τουριστών αλλάζει πορεία προς τους διάφορους προορισμούς, ότι ο τουρισμος αυξάνεται γρήγορα στην Ιταλία, μειώνεται στην Αυστρία, καθώς επίσης και στη Γαλλία. Συνεπώς, δημιουργείται στον τουρισμό μία ανασφάλεια. Αυτές είναι δυσκολίες, τις οποίες αντιμετωπίζουμε καθημερινά και οι οποίες, φυσικά, δημιουργούν αντίστοιχα προβλήματα.
<P>
Είναι και από διεθνή σκοπιά αναγκαίο να ξεκαθαρίσει για τον τουρισμό η κατάσταση ως προς το συνάλλαγμα. Ο τουρίστας που έρχεται σε μας πρέπει να ξέρει πώς συγκρίνονται οι τιμές. Πρέπει να ξέρει πώς γίνεται η μετατροπή νομισμάτων. Φυσικά, πολλοί τουρίστες έχουν επίσης τεράστια προβλήματα κατά τον υπολογισμό της μετατροπής. Συχνά συμβαίνει και σε μας τους ίδιους, όταν κάνουμε υπολογισμούς μετατροπής, να δυσκολευόμαστε να διαπιστώσουμε την αξία ενός προϊόντος.
<P>
Είναι όμως επίσης αναγκαίο να γίνουν ενιαίες οι ρυθμίσεις του ΦΠΑ. Συχνά είναι εξαιρετικά δύσκολο να υπολογίσει κανείς πότε θα του επιστραφεί το ΦΠΑ, πόσο ΦΠΑ πρέπει να καταβάλει εδώ, πώς ακριβώς λειτουργεί αυτό. Τέλος, τα Duty Free είναι επίσης ένας τομέας που θα επηρεαστεί από τις ρυθμίσεις αυτές. Οι τουρίστες κατανοούν τις σαφείς ρυθμίσεις, θέλουν να ταξιδεύουν άνετα και χωρίς πολλά προβλήματα.
<P>
Γνωρίζουμε - και αυτό είναι ιδιαίτερα σημαντικό για την Ευρώπη - ότι δεν έχουμε μόνο τον τουρισμό εντός της Ευρώπης, αλλά και εκείνον από χώρες προέλευσης εκτός Ευρώπης. Έχουμε περίπου αναλογία 60 % στην παγκόσμια τουριστική αγορά, επομένως είμαστε απόλυτα ανταγωνιστικοί ως προς τον τουρισμό, κι αυτό αποτελεί για μας μία τεράστια ευκαιρία.

<SPEAKER ID=23 NAME="Gallagher">
Κύριε Πρόεδρε, μετά τη Διάσκεψη Κορυφής της Μαδρίτης, όπου ορίστηκε η ημερομηνία εισαγωγής των τραπεζογραμματίων και των κερμάτων ευρώ, η Επιτροπή έλαβε μία σειρά πρωτοβουλιών με σκοπό να επιταχύνει το απαραίτητο προπαρασκευαστικό έργο, τόσο για τον δημόσιο όσο και για τον ιδιωτικό τομέα. Σήμερα είναι προφανές - και πρέπει να προσθέσω ότι αυτό είναι ευχάριστο - ότι οι περισσότεροι τομείς της οικονομίας έχουν αρχίσει να προετοιμάζονται για τη μετάβαση στο ενιαίο νόμισμα. Ωστόσο, πρέπει να επισημανθεί - και αυτός είναι ο σκοπός της εξαιρετικής έκθεσης του κ. Arroni - ότι πρέπει να δοθούν περισσότερες πληροφορίες σχετικά με τις πρακτικές ρυθμίσεις που θεσπίζονται στους διαφόρους τομείς της οικονομίας. Πρέπει να προσδιορίσουμε τα σημεία όπου δεν έχουν ακόμη ληφθεί αποφάσεις και να μάθουμε ποιο είναι το επιθυμητό επίπεδο εναρμόνισης. Αρχικώς, πρέπει να διαπιστώσουμε ποια ζητήματα πρέπει να αντιμετωπισθούν σε εθνικό επίπεδο και ποια σε ευρωπαϊκό.
<P>
Μεταξύ των προτεραιοτήτων για τα κράτη μέλη ήταν η ανάγκη να διασφαλιστεί η παρουσίαση των προγραμμάτων μετάβασης πριν από το τέλος του 1997. Σε αυτό συμπεριλαμβανόταν η γνωστοποίηση της θέσης τους σχετικά με τη δήλωση για τη δημόσια λογιστική, την υποβολή εκθέσεων και τις φορολογικές δηλώσεις σε ευρώ. Οι αποφάσεις για την εξόφληση του υπάρχοντος χρέους έπρεπε να είχαν ληφθεί πριν από το τέλος του 1997. Η Επιτροπή οφείλει να μας ενημερώσει κατά πόσον τηρήθηκαν πλήρως οι διάφορες προθεσμίες που είχαν οριστεί για το τέλος του 1997 στην ανακοίνωσή της.
<P>
Σε ό, τι αφορά τα πρακτικά ζητήματα της εισαγωγής του ευρώ για όσους θα χρησιμοποιούν το ενιαίο νόμισμα σε ημερήσια βάση, θέλω να τονίσω την ανάγκη ενημέρωσης για τη μετάβαση, που θα πρέπει να στρέφεται προς όλους τους χρήστες, όπως ακριβώς απευθύνεται στις μικρές και μεσαίες επιχειρήσεις. Αυτό είναι το μεγαλύτερο μεμονωμένο οικονομικό γεγονός στην ευρωπαϊκή ιστορία και θα ήταν καταστρεπτικό να αφήνονταν περιθώρια αποτυχίας λόγω ελλιπούς ενημέρωσης.
<P>
Όσον αφορά τη διπλή αναγραφή των τιμών κατά τη μεταβατική περίοδο, πρέπει να διατηρήσουμε τις επιλογές μας ανοιχτές. Οι μικρές και μεσαίες επιχειρήσεις πρέπει να βοηθηθούν στην προσπάθειά τους να παράσχουν διπλή αναγραφή των τιμών. Οι προτάσεις του κ. Arroni όσον αφορά την απάτη και την προσαρμογή του τομέα της τεχνολογίας πληροφοριών στο ευρώ, συνιστούν ένα βήμα προς τη σωστή κατεύθυνση. Αυτό ισχύει, επίσης, για την ανάγκη συνεχούς αξιολόγησης του τρόπου με τον οποίο οι μικρές και μεσαίες επιχειρήσεις, συμπεριλαμβανομένων των μικροπωλητών, αντιμετωπίζουν την εισαγωγή του ευρώ.
<P>
Τέλος, όλοι αναγνωρίζουν ότι το ευρώ πρέπει να είναι φιλικό προς τον καταναλωτή, για να επιτύχει. Όπως ισχυρίζεται ο κ. Arroni, τα κράτη μέλη πρέπει να ενδιαφερθούν ιδιαίτερα για τις ευάλωτες κοινωνικές ομάδες στην κοινωνία μας - όπως είναι οι ηλικιωμένοι, οι άνθρωποι με προβλήματα όρασης, τα άτομα με ειδικές ανάγκες και οι ομάδες χαμηλού εισοδήματος - με σκοπό να διασφαλίσουν ότι τα κέρματα, και ιδίως τα τραπεζογραμμάτια, θα είναι φιλικά προς αυτές τις ομάδες. Το λέω ως Ιρλανδός βουλευτής, γιατί εμείς στην Ιρλανδία έχουμε ιδιαίτερη γνώση και εμπειρία της εν λόγω κατάστασης λόγω της μετάβασης στο δεκαδικό σύστημα, όπου οι τιμές στη χώρα μου αυξήθηκαν. Τα σχολεία θα πρέπει να συμμετάσχουν ενεργά σε πειραματικά προγράμματα σχετικά με την εισαγωγή του ευρώ, ιδίως στο αρχικό στάδιο.

<SPEAKER ID=24 NAME="Ewing">
Κύριε Πρόεδρε, να 'μαστε αντιμέτωποι με αυτό που χαρακτηρίστηκε ως η μεγαλύτερη πρόκληση, το μεγαλύτερο οικονομικό γεγονός, και να 'μαι εγώ, μια διστακτική πολίτης ενός κράτους μέλους που ονομάζεται Ηνωμένο Βασίλειο, ανίκανη να διαδραματίσω άλλον ρόλο από αυτόν του παρατηρητή αντί του συμμετέχοντος. Αισθάνομαι σαν το παιδί στο παραμύθι του Πολύχρωμου Αυλητή, του οποίου η πρόοδος ήταν τόσο βραδεία, ώστε δεν μπορούσε να ακολουθήσει τον ρυθμό τον άλλων παιδιών και δεν εισήλθε στη γη της επαγγελίας.
<P>
Μακάρι να είχαμε μια άλλη έκθεση ενώπιόν μας σήμερα που θα μας έλεγε ποια θα είναι η σχέση σε πρακτικό επίπεδο μεταξύ εκείνων που θα συμμετάσχουν και εκείνων που δεν θα συμμετάσχουν. Δυσκολεύομαι να την φανταστώ. Αποτελεί ειρωνεία το γεγονός ότι η βρετανική Προεδρία θα βρίσκεται σε καίρια θέση όταν θα ληφθεί η απόφαση σχετικά με το ποιος θα συμπεριληφθεί και ποιος θα αποκλειστεί, ωστόσο το ΗΒ θα μείνει εκτός. Θα έλεγα στη βρετανική κυβέρνηση ότι θα ήταν προτιμότερο να επιβιβαστούμε στο τρένο από την αρχή του ταξιδιού παρά να σκαρφαλώσουμε αργότερα. Αυτή η τελευταία επιλογή ενδέχεται να είναι πολύ δύσκολη.
<P>
Λυπούμαι που το Συμβούλιο δεν εκπροσωπείται σήμερα εδώ στην παρούσα σημαντική συζήτηση. Ίσως να βρίσκεται σε πολύ δυσάρεστη θέση. Η συμπεριφορά του Υπουργού Οικονομικών, κ. Gordon Brown, ως προς το συγκεκριμένο ζήτημα περιγράφηκε σαν να έκανε πρόταση γάμου, αλλά να ανέβαλε την τέλεσή του για πέντε χρόνια και να ισχυριζόταν ότι θα υπήρχαν προϋποθέσεις, χωρίς όμως να αναφέρει ποιες θα ήταν αυτές. Αυτή η θέση είναι γελοία. Η θέση του άλλου μεγάλου βρετανικού κόμματος δεν είναι καλύτερη. Ο αρχηγός του έκλεισε την πόρτα, παρά το γεγονός ότι πολλά μέλη του Ευρωπαϊκού Κοινοβουλίου, που ανήκουν σε συντηρητικές παρατάξεις, είναι μάλλον φιλοευρωπαίοι.
<P>
Η Ομάδα μου και η χώρα μου είναι φιλοευρωπαϊκές στο σύνολό τους. Ο ευρωσκεπτικισμός που παρατηρείται στα βόρεια σύνορα της Σκωτίας, είναι πολύ σπάνιο φαινόμενο. Όταν περιοδεύω μιλώντας για το ευρώ - δυστυχώς, ως παρατηρητής - βρίσκω τεράστια υποστήριξη από επιχειρήσεις, εξαγωγείς, βιομηχάνους και δυνητικούς τουρίστες. Χαιρετίζω όλα όσα ειπώθηκαν για τον ευάλωτο χαρακτήρα των μικρών επιχειρήσεων και διερωτώμαι αν το ΗΒ πρόκειται να εφαρμόσει οποιαδήποτε μέτρα για να βελτιώσει την κατάστασή τους.
<P>
Ο τουρισμός εξακολουθεί να είναι η κοιμωμένη γιγαντιαία βιομηχανία της Ευρώπης. Ο διακρατικός τουρισμός θα μπορούσε να είναι κατά πολύ μεγαλύτερος. Προσφάτως, μίλησα σε συνέδριο των επικεφαλής των ενώσεων ξενώνων νεότητας ολόκληρης της Ευρώπης, τόσο εκτός όσο και εντός της ΕΕ. Όλοι τάσσονται υπέρ του ευρώ και θεωρούν ότι θα βελτιώσει τρομακτικά μεγάλο μέρος της δικής τους κατηγορίας τουριστών, που είναι σχετικά φτωχοί. Οι τουρίστες θα είναι οι πρώτοι που θα βιώσουν αυτήν την καταπληκτική εμπειρία, που πιστεύω ότι θα μας ενώσει - τουλάχιστον θα ενώσει αυτούς τους αρκετά τυχερούς που θα είναι στο σύστημα - και θα μας καταστήσει αληθινά Ευρωπαίους, εφόσον τα χρήματα που θα έχουμε στις τσέπες μας θα είναι τα ίδια καθώς θα διασχίζουμε τα σύνορα. Συγχαίρω την Ιρλανδία για την απόδοσή της ως ισχυρής οικονομίας και την αποφασιστικότητά της να εισέλθει στη νομισματική ένωση. Εν κατακλείδι, αυτό είναι ένα θαυμάσιο κομμάτι της ευρωπαϊκής ιστορίας και λυπούμαι ιδιαίτερα που ανήκω σε ένα κράτος μέλος που με κρατά έξω από το κομμάτι αυτό.

<SPEAKER ID=25 LANGUAGE="FR" NAME="Berthu">
Kύριε Πρόεδρε, ένα μέρος της έκθεσης της Επιτροπής όσον αφορά τα πρακτικά ζητήματα της καθιέρωσης του ευρώ αφιερώνεται στην προετοιμασία των κερμάτων, αλλά τίποτε δεν αναφέρεται για τα χαρτονομίσματα. Θα πρέπει λοιπόν να επανέλθω σε αυτό το θέμα, το οποίο τα θεσμικά όργανα επιθυμούν να προσπεράσουν σιωπηλά, και για το οποίο δεν έλαβα μέχρι σήμερα καμία απάντηση σε όλα τα ερωτήματα που έθεσα.
<P>
Πράγματι, όσον αφορά τα μελλοντικά κέρματα, το Συμβούλιο αποφάσισε ότι θα περιλαμβάνει μια ευρωπαϊκή όψη και μια εθνική όψη. Όσο για τα χαρτονομίσματα, δεν έχει ειπωθεί τίποτα. Μια σκοτεινή απόφαση του Ευρωπαϊκού Νομισματικού Ιδρύματος, που πάρθηκε λανθασμένα κατ' εφαρμογή του άρθρου 109 F προβλέπει ότι τα χαρτονομίσματα δεν θα περιλαμβάνουν κανένα εθνικό διακριτικό σήμα. Έτσι, σε ένα θέμα που δεν είναι διόλου τεχνικό, αλλά που θέτει σε αμφισβήτηση πολύ σημαντικές αρχές, το Συμβούλιο φαίνεται να έχει επιλέξει να απαλλαγεί από το πρόβλημα και να το αναθέσει στους υπαλλήλους του Νομισματικού Ιδρύματος.
<P>
Αγαπητοί συνάδελφοι, η Συνέλευσή μας ανησυχεί πολύ τα τελευταία χρόνια για την έλλειψη δημοκρατικού ελέγχου στο πλαίσιο της Νομισματικής Ένωσης. Το θέμα αυτό θα συζητηθεί εξάλλου κατά την επόμενη περίοδο συνόδου. Βρισκόμαστε εδώ αντιμέτωποι με ένα πολύ σοβαρό παράδειγμα αυτής της έλλειψης δημοκρατίας. Πρέπει να αντιδράσουμε άμεσα γιατί αργότερα οι διαμαρτυρίες μας δεν θα φαίνονται πολύ αξιόπιστες. Το θέμα της εκτύπωσης ή όχι μιας εθνικής όψης των χαρτονομισμάτων ευρώ θέτει πολλά θέματα αρχής. Θα πρέπει να ξέρουμε εάν θέλουμε μια νομισματική ένωση χωρίς διαφοροποιήσεις, ή μια νομισματική ένωση που να αναγνωρίζει τις εθνικές ταυτότητες. Θα πρέπει επίσης να μάθουμε εάν αργότερα, σε περίπτωση σοβαρής κρίσης, θα δεχτούμε την ομαλή αποχώρηση μιας χώρας, ή εάν θα προσπαθήσουμε να την φυλακίσουμε για πάντα μέσα στη νομισματική ένωση, ακόμα και παρά τη θέλησή της, παρά τις συγκρούσεις που θα επέφερε αναπόφευχτα αυτός ο εγκλεισμός. Θα πρέπει λοιπόν να προετοιμαστούμε για να αντιμετωπίσουμε ένα σοβαρό πρόβλημα δημοκρατίας.
<P>
Για το λόγο αυτό, η Ομάδα των Ανεξαρτήτων για την Ευρώπη των Εθνών θεωρεί ότι το Συμβούλιο θα πρέπει να αναλάβει τις ευθύνες του, να χρησιμοποιήσει την εξουσία που του παρέχει το άρθρο 109 L4, και να αποφασίσει τα χαρτονομίσματα ευρώ να έχουν μία εθνική όψη.

<SPEAKER ID=26 LANGUAGE="IT" NAME="Τrizza">
Κύριε Πρόεδρε, εξ ονόματος της ομάδας της Εθνικής Συμμαχίας, θα ήθελα να συγχαρώ και τους τρεις εισηγητές για την εξαιρετική τους εργασία. Η υλοποίηση της νομισματικής ένωσης και η υιοθέτηση του ευρώ ως αποκλειστικού νομίσματος συναλλαγής συνιστά ένα από τα σημαντικότερα βήματα προόδου στην ευρωπαϊκή πορεία, και αναμφισβήτητα ο τουρισμός αποτελεί ένα από τους πλέον άμεσα ενδιαφερόμενους τομείς της επικείμενης αλλαγής.
<P>
Οι τουρίστες - συμπεριλαμβανομένων όλων των ατόμων που μετακινούνται στο ευρωπαϊκό έδαφος για οποιοδήποτε λόγο - δεν θα χρειάζεται πλέον να αλλάζουν το νόμισμά τους και συνεπώς δεν θα υφίστανται τις άσκοπες επιβαρύνσεις που συνδέονται με τη συναλλαγή αυτή. Θα έχουν αναμφισβήτητα σταθερότερο νόμισμα και μεγαλύτερη διαφάνεια στις τιμές των αγαθών και των υπηρεσιών στην πρώην αλλοδαπή χώρα.
<P>
Σε αυτά τα τρόπος του λέγειν ατομικά πλεονεκτήματα του πελάτη προστίθενται εκείνα των τουριστικών πρακτόρων, των πρακτορείων και ολόκληρου του πλέγματος του τουριστικού τομέα, που αναμφίβολα διευκολύνεται από την τακτική οικονομική διαχείριση των δραστηριοτήτων τους. Εκείνο που θέλω να τονίσω στην παρέμβασή μου είναι ότι η υλοποίηση αυτών των πλεονεκτημάτων πρέπει να συνοδεύεται από έγκαιρη χάραξη και υιοθέτηση μίας προπαρασκευαστικής στρατηγικής ενόψει της εν λόγω αλλαγής, ώστε το ευρώ να αποφέρει από την αρχή τα επιθυμητά αποτελέσματα. Συνεπώς, συμμερίζομαι την άποψη της εισηγήτριας, κ. Torres Marques, όταν επιμένει στην έκθεσή της για την ανάγκη δρομολόγησης εκ μέρους των εθνικών κυβερνήσεων διαρθρωμένης δράσης προώθησης και διάδοσης του ευρώ στο εσωτερικό των αντίστοιχων χωρών. Εφαρμόζονται ήδη στην Ευρώπη κάποια παραδείγματα προληπτικής μαζικής ευαισθητοποίησης, αλλά απαιτείται οι ενέργειες αυτές να ενταθούν και να οδηγήσουν σε πραγματικές και ενδεικνυόμενες προσομοιώσεις της χρήσης του νέου νομίσματος, τόσο εκ μέρους των καταναλωτών όσο και εκ μέρους των επιχειρήσεων του τουριστικού τομέα, με την κατάλληλη πληροφόρηση και κατάρτιση του προσωπικού και την έγκαιρη προσαρμογή των συστημάτων πληροφορικής στη νέα χρηματοοικονομική διαχείριση. Οι ενέργειες αυτές αποκτούν ακόμη περισσότερη σημασία στις αναπτυσσόμενες περιοχές της Ευρώπης, όπου ο τουριστικός τομέας συνιστά συχνά θεμελιώδη οικονομικό μοχλό οικονομικής ανάπτυξης, όπου η έλλειψη έγκαιρης και αποτελεσματικής προπαρασκευαστικής εκστρατείας για το ευρώ να μπορεί να προκαλέσει την απουσία ανταγωνισμού στις ευρωπαϊκές αγορές, με αναμφίβολα ολέθριες επιπτώσεις στις αντίστοιχες τοπικές οικονομίες.
<P>
Ως εκ τούτου, η προσοχή μου εστιάζεται, όχι τόσο στα μεγάλα τουριστικά θέρετρα, που διαθέτουν σίγουρα τις απαραίτητες υποδομές για την αντιμετώπιση της αλλαγής, αλλά στις μικρές, πλούσιες σε πολιτισμό και παραδόσεις χώρες της Ευρώπης, για τις οποίες το ενδιαφέρον του μέσου τουρίστα τείνει να αυξάνει. Ωστόσο, αυτές ακριβώς οι χώρες πρέπει να βρουν την κατάλληλη υποστήριξη και σε αυτές πρέπει να αποδοθεί ιδιαίτερη προσοχή, θέτοντας τις ενδεδειγμένες δομές, που θα επιτρέψουν τη διαχείριση της αλλαγής με ταυτόχρονη ελάφρυνση των δαπανών.
<P>
Δεν πρέπει να παραβλέπουμε το γεγονός ότι, αυτή την περίοδο, οι προσπάθειεςσυντελούνται με ανοργάνωτο τρόπο. Δεν υπάρχει ενιαία στρατηγική: αν οι προσπάθειες συντελούνται με ανοργάνωτο τρόπο, οι δαπάνες θα αυξηθούν και υπάρχει ο κίνδυνος οι δαπάνες μετά να επιβαρύνουν τους καταναλωτές. Επιπλέον, όποιος, συμπεριλαμβανομένου του υποφαινόμενου, ζει τη διαχειριστική πραγματικότητα των δημοσίων διοικήσεων, έχει πλήρη συνείδηση της ανάγκης προκαταρκτικής και έγκαιρης στρατηγικής για τη μετάβαση στο ευρώ: το νέο νόμισμα συναλλαγών πρέπει να αντιπροσωπεύει, ειδικά για τα τοπικά όργανα, αλλά και γενικά για το κοινωνικό σύνολο, μια ευκαιρία αύξησης και ανάπτυξης. Επί του προκειμένου, μπορεί να υποτεθεί μια ενδεικτική ανάλυση των ευρωπαϊκών δημοσίων διοικήσεων, μεριμνώντας ώστε να μην επιλεγούν αποκλειστικά οι μεσαίοι και μεγάλοι δήμοι, αλλά να ενταχθούν στην έρευνα και οι μικροί δήμοι, των οποίων οι ανάγκες είναι διαφορετικές αλλά όχι λιγότερο σημαντικές.
<P>
Εν κατακλείδι, η υλοποίηση ενός δοκιμαστικού προγράμματος σε περισσότερους ευρωπαϊκούς δήμους μπορεί να οδηγήσει στη δημιουργία ενός πραγματικού δικτύου συνεργασίας, με δυνατότητα επέκτασης των αποτελεσμάτων της μελέτης σε άλλους δήμους, που δεν αποτελούν αντικείμενο έρευνας.

<SPEAKER ID=27 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, η σημερινή κοινή συζήτηση σχετικά με το ευρώ, με βάση τις εκθέσεις της κ. Torres Marques, του κ. oni και του κ. Wolf είναι ιδιαίτερα σημαντική λίγες εβδομάδες πριν από το περιβόητο Σαββατοκύριακο της 1ης Μαΐου.
<P>
Βεβαίως, εγκρίνω απολύτως την έκθεση και τα συμπεράσματα της κ. Torres Marques. Θεωρώ, όπως και εκείνη ότι η επίδραση του ευρώ στην Ευρωπαϊκή Ένωση θα είναι ευεργετική, όχι μόνο για τον ερχομό εξωτερικών τουριστών στην Ευρώπη, αλλά επίσης και για τον διακοινοτικό τουρισμό. Θεωρώ, όπως και η κ. Torres Marques, ότι είναι επείγον να πραγματοποιηθούν προγράμματα για τη βελτίωση της ενημέρωσης σχετικά με το ευρώ στις επιχειρήσεις και στο προσωπικό του τουριστικού τομέα. Όσο πιο γρήγορα θα είναι έτοιμα, τόσο πιο γρήγορα θα επωφεληθούν από την επίδραση του ευρώ.
<P>
Όσον αφορά την έκθεση του κ. Arroni, θα ήθελα να υπενθυμίσω ότι κατά τη σημαντική συζήτηση του Ιανουαρίου, είχαμε ψηφίσει συλλογικά κάποια μέτρα που αποσκοπούν στη διευκόλυνση της μετάβασης από τα εθνικά νομίσματα στο ευρώ. Ωστόσο, σήμερα, ο συνάδελφός μας, κ. Arroni, μας υποβάλλει μια πρόταση που αφορά τον προαιρετικό χαρακτήρα της διπλής αναγραφής των τιμών, κάτι που κινδυνεύει να προκαλέσει προβλήματα, κατά τη γνώμη μου, για τις λεγόμενες ευαίσθητες κοινωνικές ομάδες. Διαπιστώνω επίσης ότι όσον αφορά τις δαπάνες που συνδέονται με τη μετάβαση προκύπτει μια οπισθοδρόμηση σε σχέση με το κείμενο του συναδέλφου μας κ. Pιrez Royo. Βέβαια, ως εισηγητής για τη βιομηχανική ανταγωνιστικότητα, αντιλαμβάνομαι το μέλημα του συναδέλφου μας να προστατεύσει τις μικρομεσαίες επιχειρήσεις. Θα πρέπει λοιπόν να ληφθούν ειδικά μέτρα γι' αυτές, για την ελαχιστοποίηση του κόστους της μετάβασής τους σε ευρώ, δεν θα πρέπει όμως σε καμία περίπτωση να θυσιαστούν οι καταναλωτές.
<P>
Τέλος, όσον αφορά την έκθεση του συναδέλφου μας, κ. Wolf, σχετικά με τη σύγκλιση, μολονότι συμφωνώ με το σκεπτικό του στο ότι η καθιέρωση του ευρώ προϋποθέτει μια οικονομική σύγκλιση, αλλά και μια συμβατότητα μεταξύ των νομοθεσιών, των κεντρικών τραπεζών και της Ευρωπαϊκής Κεντρικής Τράπεζας, για άλλη μια φορά αντιτίθεμαι σε ορισμένες αντιλήψεις αναθυμιάσεων υπερβολικού φιλελευθερισμού.
<P>
Ο ρόλος της Ευρωπαϊκής Κεντρικής Τράπεζας και των κεντρικών τραπεζών δεν μπορεί να είναι απόλυτος, ούτε επίσης οι εξουσίες τους. Η εγκαθίδρυση του διαλόγου μεταξύ των οικονομικών οργάνων και των πολιτικών αρχών είναι το λιγότερο που μπορούμε να κάνουμε προτού οικοδομήσουμε, πολύ σύντομα, την πολιτική Ευρώπη, μοναδική εγγύηση της δημοκρατίας και της έκφρασης των πολιτών.
<P>
Εν κατακλείδι, θα ήθελα να επαναλάβω ότι το ευρώ αποτελεί για μένα μια μεγάλη ελπίδα για την οικονομία και την απασχόληση, και κυρίως ένα εξαιρετικό κίνητρο για την ευρωπαϊκή υπηκοότητα. Τρεις προϋποθέσεις είναι απαραίτητες: το ευρώ να μην γίνει ένα επιπλέον κίνητρο για ένα αχαλίνωτο φιλελευθερισμό, να ενημερωθούν όσο το δυνατόν καλύτερα και γρηγορότερα οι πολίτες και οι καταναλωτές να είναι οι πρώτοι που θα επωφεληθούν από αυτό.

<SPEAKER ID=28 LANGUAGE="NL" NAME="Peijs">
Κύριε Πρόεδρε, η έκθεση του κ. Wolf για τη σύγκλιση των νομοθετικών διατάξεων τροποποιήθηκε ριζικά με τις ψηφοφορίες στην Επιτροπή Οικονομικής Πολιτικής. Η αρχική έκθεση δεν έγινε αποδεκτή από την Ομάδα του ΕΛΚ, επειδή έθετε σε αμφισβήτηση την ανεξαρτησία της Ευρωπαϊκής Κεντρικής Τράπεζας. Με εξαίρεση κάποιες παραγράφους, η Ομάδα μου μπορεί τώρα να συμφωνήσει με την έκθεση. Καλεί ορθώς τα κράτη μέλη να εναρμονίσουν την τραπεζική νομοθεσία τους με τους κανόνες του συστήματος των κεντρικών τραπεζών που θα ισχύσουν από τον προσεχή Ιούλιο. Στην έκθεση επισημαίνεται ακόμα ότι οι διοικητές των εθνικών κεντρικών τραπεζών μπορούν να επιλέξουν να εξηγήσουν τη νομισματική πολιτική ενώπιον των εθνικών κοινοβουλίων. Η κεντρική τράπεζα των Κάτω Χωρών τάχθηκε ήδη υπέρ αυτής της επιλογής. Για την Ολομέλεια, ο εισηγητής υπέβαλε ακόμη μία τροπολογία, με την οποία η Ομάδα του ΕΛΚ μπορεί να συμφωνήσει.
<P>
Στην έκθεση Arroni διατυπώθηκε μια ισορροπημένη προσέγγιση του θέματος της διπλής αναγραφής τιμών. Όπως είπε και η κ. Thyssen, ας βάλουν οι μικρομεσαίες επιχειρήσεις την εφευρικότητά τους να δουλέψει. Δεν θα θελήσουν να αφήσουν την πελατεία τους σε αβεβαιότητα. Θα κόστιζε στις ίδιες τον τζίρο τους. Οι ΜΜΕ και η απασχόληση που προσφέρουν, απασχολούν συνεχώς το Κοινοβούλιο, έστω και κατά διφορούμενο τρόπο. Από τη μία τις χαϊδολογούμε μέχρις αηδίας, όπως έγινε και σήμερα το πρωί. Όλοι είπαν και πάλι πόσο σημαντικό είναι να προσέξουμε τις ΜΜΕ. Κατόπιν, σεμια ψηφοφορία για τα καταναλωτικά αγαθά προσπαθούμε να συνθλίψουμε τις ίδιες ΜΜΕ παρουσιάζοντας στο Κοινοβούλιο μια νομοθεσία που τάσσεται τόσο μονομερώς στο πλευρό των καταναλωτών, ώστε οι ΜΜΕ πολύ δύσκολα θα τα βγάλουν πέρα με αυτήν. Καλά θα κάνει το Κοινοβούλιο να βάλει λίγη ισορροπία ανάμεσα στα όσα λέμε και τα όσα κάνουμε. Απαντώντας σε γραπτή ερώτησή μου για το αν σκοπός είναι πράγματι να μπορεί να πληρωθεί ακόμα και το καφεδάκι μας σε μια πλατειούλα είτε σε εθνικό νόμισμα, είτε σε ευρώ, ο Επίτροπος δήλωσε ότι αποτελεί υπόθεση των εθνικών αρχών να αποφασίσουν για τέτοια θέματα.
<P>
Δεν είναι και τόσο δύσκολο να διατυπώσουμε συστάσεις στα κράτη μέλη για το πώς μπορούμε να περάσουμε πιο δημιουργικά και ευέλικτα τη μεταβατική περίοδο της καθιέρωσης του ευρώ - μια περίοδο όπου οι ΜΜΕ θα αντιμετωπίσουν τεράστια προβλήματα εξαιτίας μιας αλλαγής που δεν ζήτησαν. Δεν είναι και τόσο δύσκολο να διοργανωθούν στα εμπορικά κέντρα θέσεις συναλλαγής, όπου ο καταναλωτής θα μπορεί να αλλάζει τα φιορίνα, τις πεσέτες και τα άλλα νομίσματα, ώστε να μπαίνει στο κατάστημα με τα ευρώ στο χέρι. Είναι σχετικά απλή υπόθεση. Αν θέλουμε πράγματι να κάνουμε κάτι για τις μικρομεσαίες επιχειρήσεις - κι εδώ συμφωνώ απόλυτα με την κ. de Rose - να επιμείνουμε για φορολογικά μέτρα, ώστε να δοθεί στις επιχειρήσεις που δεν ασχολούνται με εξαγωγές κάποια κάλυψη των δαπάνων τους.
<P>
Λίγα λόγια ακόμα σχετικά με τον τουρισμό. Να μην υποσχόμεθα στον τουρισμό λαγούς με πετραχήλια. Η κ. Torres Marques συνέταξε μια καλή έκθεση, αλλά οι ύμνοι για το τί θα προσφέρει το ευρώ στον τουρισμό μου θυμίζουν το παράδεισο επί της γης που υποσχεθήκαμε με την πραγματοποίηση της ενιαίας αγοράς. Αλλιώς ήταν η πραγματικότητα. Ας μην φορτώσουμε το ευρώ με υπερβολικές προσδοκίες για τον τουριστικό τομέα.

<SPEAKER ID=29 NAME="Κακλαμάνης">
Κύριε Πρόεδρε, εγώ θα ασχοληθώ μόνον με την έκθεση της κ. Torres Marques που μιλάει για τις επιπτώσεις του Ευρώ στην τουριστική βιομηχανία. Δεν πρόκειται να αναφερθώ σε όσα θετικά αναφέρει η συνάδελφος μέσα σ'αυτήν την έκθεση. Θα αναφερθώ όμως σε δύο σημεία τα οποία αναφέρει ως αρνητικά, αλλά, κατά την άποψή μου, δεν αναλύονται επαρκώς και στα οποία, κυρίως, δεν δίδονται απαντήσεις.
<P>
Το ένα αφορά την ανάγκη να δημιουργηθούν προγράμματα ενημέρωσης αυτών που δουλεύουν στον τουρισμό, αλλά και προγράμματα προσαρμογής των μικρομεσαίων επιχειρήσεων του τουρισμού σε σχέση με το Ευρώ. Το ερώτημα το οποίο θέτω εγώ, κύριε Επίτροπε και κύριοι συνάδελφοι, είναι: από πού θα βρεθούν αυτά τα λεφτά; Σας υπενθυμίζω ότι πριν από λίγο καιρό ψηφίσαμε μέσα σ'αυτήν την αίθουσα έναν προϋπολογισμό. 'Εναν προϋπολογισμό όπου, παρά τις προσπάθειες ορισμένων εξ ημών στην Επιτροπή Προϋπολογισμού, οι δαπάνες για τον τουρισμό περικόπηκαν δραστικά. Μπορείτε λοιπόν να μου πείτε από πού θα βρεθούν τα λεφτά για αυτές τις προσαρμογές που χρειάζονται; Διαφορετικά εδώ κάνουμε ευχές χωρίς να υποβάλουμε προτάσεις.
<P>
Το δεύτερο αφορά τις μικρομεσαίες επιχειρήσεις που θα είναι σε περιοχές κοντά στην ζώνη Ευρώ, που δεν θα είναι όμως Ευρώ. Σε ερώτηση που είχα κάνει προς την Ευρωπαϊκή Επιτροπή εκτιμούσα, με βάση ό, τι είχα διαβάσει σε εφημερίδες, ότι κάθε τέτοια μικρομεσαία επιχείρηση χρειάζεται περίπου 100.000 ECU για να κάνει την προσαρμογή της. Θέλω να μου πείτε εάν το πρόγραμμα INTERREG μπορεί να καλύψει αυτήν την δαπάνη. Διότι, εάν και σ'αυτήν την περίπτωση δεν υπάρχουν χρήματα, λυπούμαι, αλλά εγώ δεν είμαι καθόλου αισιόδοξος για το πόσο θετικά θα είναι τα αποτελέσματα του Ευρώ στην τουριστική βιομηχανία και, ιδιαίτερα, στις μικρομεσαίες επιχειρήσεις της τουριστικής βιομηχανίας, που αποτελούν και το 90 % αυτής της τουριστικής βιομηχανίας.

<SPEAKER ID=30 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, εξ ονόματος της Ομάδας μου θα σχολιάσω κυρίως την έκθεση του κ. Wolf. Για την Ομάδα μας είναι απολύτως δεδομένο ότι η κεντρική τράπεζα πρέπει να είναι όσο γίνεται πιο ανεξάρτητη και αυτό σημαίνει απόλυτη ανεξαρτησία τόσο της τράπεζας όσο και του διοικητή της. Ωστόσο, τασσόμαστε υπέρ της διαφάνειας των διαδικασιών λήψης αποφάσεων. Δεν βλέπουμε την τράπεζα σαν έγκλειστη σε αποστειρωμένο εργαστήρι όπου εκπονεί την πολιτική της σε πλήρη απομόνωση. Υποθέτουμε ότι η τράπεζα θα διαμορφώνει την πολιτική της σε επαφή και διάλογο με τους κοινωνικούς παράγοντες, που σε αυτά τα θέματα έχουν και αυτοί τις ευθύνες τους.
<P>
Κύριε Πρόεδρε, ορισμένα μέλη του Κοινοβουλίου προσπαθούν συνεχώς να συνδέουν ζητήματα κοινωνικών στερήσεων με το ευρώ. Κατά τη γνώμη της Ομάδας μου, πρόκειται για θέματα που πρέπει να αντιμετωπισθούν χωριστά. Παρά ταύτα, υπάρχει τόσο σε επίπεδο κρατών μελών όσο και σε ευρωπαϊκό επίπεδο ευθύνη για να συζητηθούν μετά την καθιέρωση του ευρώ θέματα σύγκλισης της πολιτικής τους. Πιστεύουμε ότι τόσο στον τομέα της φορολογίας, όσο και σε τομείς όπως η απασχόληση και η κοινωνική ασφάλεια, θα χρειασθεί κάποια σύγκλιση. Θα πρέπει να αποφασίσουμε ακόμη ποια θέματα θα αφεθούν στην επικουρικότητα και ποια θέματα απαιτούν ενιαία προσέγγιση. Αυτό έχει μεγάλη σημασία για την μακροπρόθεσμη επιτυχία του ευρώ και για τη θέση της Ευρώπης στα διεθνή δρώμενα.

<SPEAKER ID=31 NAME="Nicholson">
Κύριε Πρόεδρε, η έλευση του ενιαίου νομίσματος θα επιφέρει αναμφισβήτητα πολλές αλλαγές και, ενίοτε, όχι προς το καλύτερο. Εξακολουθώ να πιστεύω ότι προχωρούμε προς το άγνωστο με περιττή βιασύνη και χωρίς σαφή γνώση των μακροπρόθεσμων συνεπειών.
<P>
Ακούω με ενδιαφέρον εκείνους που οδεύουν ακάθεκτα προς τη δημιουργία του ενιαίου νομίσματος στα δικά τους κράτη μέλη, ανεξάρτητα από τις απόψεις του εκλογικού τους σώματος. Ορισμένες χώρες που αγωνίζονται να ενταχθούν στην πρώτη ομάδα, τους περιμένει κάτι περισσότερο από έναν ελαφρύ κλονισμό. Θα ήμουν ευγνώμων αν κάποιος μπορούσε να απαντήσει στην εξής ερώτηση: αν οι χώρες που πληρούν τα κριτήρια του Μάαστριχτ ενταχθούν με την πρώτη ομάδα, θα μπορούν μερικές από αυτές να γυρίσουν και να απαιτήσουν καθεστώς Στόχου 1; Είναι σίγουρο ότι οι δύο αυτές θέσεις είναι εντελώς ασύμβατες;
<P>
Θα ήθελα να αναφερθώ σε ένα πρόβλημα που βλέπω να διαγράφεται απειλητικά στον ορίζοντα μεταξύ των κρατών μελών που θα εισαχθούν στην πρώτη ομάδα και των κρατών μελών που θα παραμείνουν εκτός. Το δικό μου τμήμα της ΕΕ, η Βόρεια Ιρλανδία, είναι το μοναδικό τμήμα του Ηνωμένου Βασιλείου που έχει χερσαία σύνορα με άλλο κράτος μέλος, και η διακύμανση μεταξύ της στερλίνας και του punt έχει προξενήσει τεράστιες δυσκολίες εκατέροθεν των συνόρων, σε πολλές περιπτώσεις επί μακρόν - ενίοτε με τον ένα τρόπο και ενίοτε με τον άλλο. Θα ζητούσα σαφώς να μην επιτραπεί η κατάσταση αυτή να σημάνει καταστροφή για τις επιχειρήσεις και τη γεωργία και στις δύο επικράτειες.
<P>
Επί του παρόντος, δεν μπορούμε να κάνουμε τίποτα για να βελτιώσουμε την κατάσταση. Όμως μπορούμε, άραγε, να είμαστε βέβαιοι ότι το αθέμιτο εμπορικό πλεονέκτημα θα τεθεί υπό εξέταση και ότι θα διασφαλιστεί η ισότητα στο εσωτερικό της Ευρωπαϊκής Ένωσης;

<SPEAKER ID=32 LANGUAGE="DE" NAME="Raschhofer">
Κύριε Πρόεδρε, σήμερα συζητούμε για τις πρακτικές προετοιμασίες για την καθιέρωση του ευρώ. Αυτό σημαίνει ότι πρέπει επίσης να μιλήσουμε για την διαφύλαξη των συμφερόντων των καταναλωτών. Η διπλή αναγραφή τιμών κατά τη μεταβατική περίοδο είναι απολύτως αναγκαία και όχι προαιρετική, όπως προβλέπεται στην έκθεση. Το ενδιαφέρον των επιχειρηματιών για όσο το δυνατόν μεγαλύτερα περιθώρια αναγραφής τιμών δεν επιτρέπεται να οδηγήσει στο να τεθούν σε δεύτερη μοίρα τα συμφέροντα των καταναλωτών. Γιατί η διπλή αναγραφή τιμών είναι το μέσο που σε μία φάση ανασφάλειας, μπορεί να εμπνεύσει εμπιστοσύνη στους καταναλωτές, εμπιστοσύνη μέσω της διαφάνειας.
<P>
Έτσι, η διπλή αναγραφή τιμών μπορεί να είναι επίσης για την πλευρά των επιχειρηματιών ένα πλεονέκτημα στον ανταγωνισμό, και συγκεκριμένα εφόσον οι επιχειρηματίες επιτύχουν με αυτή να κερδίσουν την εμπιστοσύνη του καταναλωτή. Μολονότι ο Σύνδεσμος Τραπεζών της Ευρωπαϊκής Ένωσης και η Ένωση Ταμιευτηρίων πρόσφατα ανακοίνωσαν ότι δεν θα επιβαρύνουν τους πελάτες τους με τα ουσιαστικά έξοδα της μετατροπής, θα πρέπει να δοθεί προσοχή στην αυστηρή τήρηση αυτής της υπόσχεσης. Γιατί όποιος διαβάζει προσεκτικά, θα δει ότι οι εκπρόσωποι των τραπεζών λένε μόνον ότι η προσαρμογή θα γίνει χωρίς προβλήματα και κατά τρόπο ευνοϊκό για τον καταναλωτή. Δεν γίνεται, συνεπώς, καθόλου λόγος για το διαφημιστικό μήνυμα ότι η προσαρμογή δεν θα επιφέρει έξοδα για τον καταναλωτή.
<P>
Για τον λόγο αυτό, χαιρετίζω την θέσπιση ενός κώδικα δεοντολογίας για τον τραπεζικό και οικονομικό τομέα. Βρίσκω αξιοσημείωτη την παρατήρηση του εισηγητή ότι η ειδική φορολογική μεταχείριση επενδύσεων σε συνάρτηση με την καθιέρωση του ευρώ είναι πιθανό να οδηγήσει σε στρεβλώσεις του ανταγωνισμού στον εκάστοτε τομέα, δηλαδή απέναντι σε άλλους τομείς, γιατί μόλις πριν λίγες μέρες διάβασα σε μία αυστριακή εφημερίδα για μία σχετική απαίτηση από πλευράς μίας αυστριακής τράπεζας. Γι' αυτό, θεωρώ σημαντικό το να ζητήσω ίσα δικαιώματα για όλους, αν μου επιτρέπετε να το εκφράσω τόσο ελεύθερα. Όμως, η διαφύλαξη των δικαιωμάτων αυτών θα αποτελέσει επίσης καθήκον των νομοθετικών σωμάτων των κρατών μελών.

<SPEAKER ID=33 NAME="Hendrick">
Κύριε Πρόεδρε, θα ήθελα κατ' αρχάς να συγχαρώ τους εισηγητές κ.κ. Arroni, Torres Marques και Wolf για τις τρεις εξαιρετικές εκθέσεις τους, που ασχολούνται λεπτομερώς με το ευρώ.
<P>
Προς το παρόν ασχοληθήκαμε ιδιαίτερα με τα ζητήματα τεχνικής φύσης, όπως είναι οι προϋπολογισμοί και η σύγκλιση. Είναι πολύ σημαντικό να ασχοληθούμε με τις πρακτικές πτυχές της εισαγωγής. Ειδικότερα, εκείνο που είναι ουσιαστικό, είναι η προετοιμασία των πολιτών και των επιχειρήσεων. Αν επιθυμούν να εξακολουθήσουν να συναλλάσσονται στην ενιαία αγορά, οι ΜΜΕ πρέπει να υλοποιήσουν τη μετατροπή πολύ γρήγορα, ώστε το λογισμικό τους να μπορεί να αντιμετωπίσει το ευρώ. Αυτό είναι πραγματικότητα ακόμη και για τις χώρες που δεν εξεδήλωσαν την επιθυμία να συμμετάσχουν στο τρίτο στάδιο της Οικονομικής και Νομισματικής Ένωσης.
<P>
Στο Ηνωμένο Βασίλειο, η προηγούμενη κυβέρνηση των συντηρητικών διέλυσε πολλές αμφιβολίες σχετικά με το κατά πόσον το ευρώ θα μπορούσε ή όχι να υλοποιηθεί. Πολλοί σκεπτικιστές ισχυρίστηκαν ότι εάν το ευρώ καταστεί πραγματικότητα, ενδέχεται να έχει θλιβερή κατάληξη. Τούτο οδήγησε πολλές μικρές και μεσαίες επιχειρήσεις να μην έχουν προβεί στις απαραίτητες προετοιμασίες. Πολλές από τις επιχειρήσεις αυτές συναλλάσσονται σε διεθνές επίπεδο και θα χρειαστεί να αντιμετωπίσουν το ευρώ ως ξένο νόμισμα.
<P>
Συμφωνώ, εν μέρει, με την κατάρτιση κώδικα δεοντολογίας για το κόστος μετατροπής. Δεν πιστεύω ότι το κόστος μετατροπής - αναμφισβήτητα, σε ό, τι αφορά τις τράπεζες - θα πρέπει να μετατεθεί άμεσα στον καταναλωτή, γιατί από την 1η Ιανουαρίου 1999 το ευρώ θα υπάρχει μόνο σε ηλεκτρονική μορφή. Αυτό ουσιαστικά σημαίνει ότι δεν θα υπάρχει φυσικό κόστος για την ανταλλαγή νομισμάτων - τραπεζογραμματίων και κερμάτων - με άλλα νομίσματα. Το μόνο που θα χρειαστεί να αλλάξει είναι αυτό που συμβαίνει ούτως ή άλλως με τα τραπεζικά ιδρύματα: θα πρέπει να προστεθεί ένα επιπλέον νόμισμα στον κατάλογο των νομισμάτων στα οποία πραγματοποιεί συναλλαγές το τραπεζικό σύστημα. Παράλληλα, έντεκα νομίσματα θα διαγραφούν. Επομένως, υποθέτω ότι η εξέλιξη αυτη ουσιαστικά απλοποιεί την κατάσταση.
<P>
Για τον λόγο αυτό ερωτώ: ποιο κόστος; Το κόστος θα είναι σημαντικό μετά την κυκλοφορία των τραπεζογραμματίων και των κερμάτων, όχι πριν. Οι ΜΜΕ θα επιβαρυνθούν με έξοδα, αλλά υπάρχει πεδίο θεμιτού ανταγωνισμύ σε ολόκληρη την Ευρωπαϊκή Ένωση. Επομένως, δεν διαπιστώνω κανένα ανταγωνιστικό μειονέκτημα σε ό, τι αφορά οποιαδήποτε εταιρεία, γιατί όλες οι εταιρείες θα χρειαστεί να επιφέρουν τις ίδιες αλλαγές.
<P>
Ως προς τον τουρισμό, είναι εξαιρετικά σημαντικό να κυκλοφορήσει το ευρώ. Το λέω αυτό, προερχόμενος από μια εκλογική περιφέρεια που βασίζεται πολύ στον τουρισμό. Η εκλογική μου περιφέρεια εκτείνεται από την ακτή Blackpool μέσω της Ribble Valley έως το Pendle Hills. Δεδομένου ότι ο τουρισμός αντιστοιχεί τώρα περίπου στο 20 % της οικονομικής δραστηριότητας στην Ευρωπαϊκή Ένωση, τόσο άμεσα όσο έμμεσα, είναι σημαντικό να εισαχθεί το ευρώ και οι περιοχές αυτές, που στηρίζουν την ευημερία τους στον τουρισμό, να επωφεληθούν από την εισαγωγή αυτή.

<SPEAKER ID=34 NAME="von Wogau">
Κύριε Πρόεδρε, αξιότιμοι συνάδελφοι, φαίνεται ότι στα περισσότερα κράτη μέλη οι προϋποθέσεις για την καθιέρωση του ενιαίου νομίσματος θα είναι κατά μεγάλο μέρος δεδομένες την 1η Ιανουαρίου 1999. Αυτό ισχύει κυρίως για τον πληθωρισμό, ο οποίος εν τω μεταξύ έχει φθάσει κατά μέσον όρο στην ΕΕ σε ιστορικά χαμηλά επίπεδα.
<P>
Δύο πτυχές εξακολουθούν να παραμένουν προβληματικές: Από τη μια το ύψος των χρεών, μολονότι εδώ όλα δείχνουν προοδευτική βελτίωση της κατάστασης, από την άλλη, πράγμα που κατά την εκτίμησή μου δεν συζητήθηκε καθόλου δημόσια, η διασφάλιση της ανεξαρτησίας των κεντρικών τραπεζών στα κράτη μέλη. Η πτυχή αυτή είναι αποφασιστικής σημασίας. Η ανεξαρτησία της Ευρωπαϊκής Κεντρικής Τράπεζας μπορεί να διασφαλιστεί, μόνο εάν οι εθνικές κεντρικές τράπεζες ως συστατικά στοιχεία του Ευρωπαϊκού Συστήματος Κεντρικών Τραπεζών είναι ανεξάρτητες από κρατικές εντολές. Το Συμβούλιο της ΕΚΤ καθορίζει τη νομισματική πολιτική της Κοινότητας. Αποτελείται από τα μέλη της Διεύθυνσης της ΕΚΤ και τους προέδρους των εθνικών κεντρικών τραπεζών. Επομένως, είναι εξαιρετικά σημαντικό να φροντίσουν τα κράτη μέλη ώστε αυτές να είναι πραγματικά ανεξάρτητες. Λυπάμαι που η έκθεση Wolf, με τη μορφή που έχει υποβληθεί αυτή τη στιγμή, δεν ανταποκρίνεται επαρκώς σ' αυτό. Εδώ εξακολουθούν να υφίστανται αρκετές αμφιβολίες.
<P>
Θέλω ν' αρχίσω με τα καλά νέα. Είχαμε την ευκαιρία να διαπιστώσουμε ότι όλες οι εθνικές τράπεζες, στις οποίες αναφερόμαστε, είναι ανεξάρτητες ως προς τον καθορισμό των επιτοκίων. Αυτό αποτελεί το πρώτο και σημαντικότερο βήμα. Υπάρχουν όμως ακόμη κάποια προβλήματα ως προς την προσωπική ανεξαρτησία των διοικητών των κεντρικών τραπεζών. Μας αναφέρθηκε, για παράδειγμα, ότι ο Πρόεδρος της Φινλανδίας εξακολουθεί να έχει τη δυνατότητα να απολύσει τον πρόεδρο της Κεντρικής Τράπεζας. Κάτι τέτοιο δεν συμβιβάζεται με τη συνθήκη του Μάαστριχτ. Ύστερα, η ανεξαρτησία των εντολών. Σε ένα κράτος μέλος που γνωρίζω καλά υπήρχε, για παράδειγμα, δυνατότητα αναβολής των αποφάσεων της Κεντρικής Τράπεζας για 14 μέρες. Ούτε αυτό συμβιβάζεται με τη Συνθήκη του Μάαστριχτ. Τέτοιου είδους ρυθμίσεις εξακολουθούν να υπάρχουν, και πρέπει ν' αλλάξουν. Ύστερα, η ανεξαρτησία της διοίκησης. Κι αυτό αποτελεί ουσιαστικό στοιχείο της ανεξαρτησίας των κεντρικών τραπεζών. Εδώ πιστεύω επίσης ότι υπάρχουν κάποια ερωτηματικά.
<P>
Θα ήθελα να πω πολύ καθαρά ότι το Ευρωπαϊκό Νομισματικό Ίδρυμα θα μας υποβάλει την έκθεσή του στις 25 Μαρτίου και ασφαλώς εκεί θα αναφέρεται διεξοδικά στην ανεξαρτησία των κεντρικών τραπεζών. Δηλαδή στις 24 Μαρτίου θα μας δώσει πρώτα η Ευρωπαϊκή Επιτροπή την αξιολόγησή της και στις 25 Μαρτίου ο κύριος Duisenberg θα υποβάλει την έκθεσή του στην Επιτροπή Οικονομικής, Νομισματικής και Βιομηχανικής Πολιτικής. Και στις δύο εκθέσεις, κύριε Επίτροπε, θα δώσουμε πολύ μεγάλη προσοχή στην πτυχή αυτήν της ανεξαρτησίας των κεντρικών τραπεζών.

<SPEAKER ID=35 LANGUAGE="NL" NAME="Van Bladel">
Κύριε Πρόεδρε, τώρα που πλησιάζει η καθιέρωση του ευρώ, αυξάνονται οι δημοσιεύσεις απόψεων και θέσεων, είτε αρνητικών είτε θετικών. Και αυτό όχι μόνο στην Ένωση, αλλά και στις Ηνωμένες Πολιτείες, όπως προκύπτει από το κύριο άρθρο της Herald Tribune. Παραθέτω: "Ό, τι είναι καλό για την Ευρώπη, είναι και καλό για τις ΗΠΑ.» Συγχρόνως διατυπώνεται η θέση ότι το ευρώ αποτελεί έναν πιθανό ταραχοποιό. Σε αμερικανικούς κύκλους γίνεται ακόμα λόγος για το ενδεχόμενο αυξανόμενων συγκρούσεων, τριβών και μειωμένης σταθερότητας, σύμφωνα με Αμερικανούς οικονομολόγους.» Αφήνω τις αμερικανικές αντιλήψεις, σαν μια στιγμιαία εικόνα, να είναι αυτό που είναι. Περισσότερη σημασία έχει το τί λέει ο Ευρωπαίος πολίτης.
<P>
Παρά τις πρακτικές πτυχές της καθιέρωσης του ευρώ, όπως έχουν αποτελέσει αντικείμενο πολύ συγκεκριμένης επεξεργασίας στις προτάσεις της Επιτροπής και στην έκθεση Arroni, ο πολίτης οπωσδήποτε δεν έχει πεισθεί ακόμη για τη χρησιμότητα του ευρώ. Η ενημέρωση ξεκίνησε πολύ αργά και δυστυχώς πολύ συχνά διέπεται από προεκλογικά συνθήματα· συμβαίνει και στη χώρα μου και κατά βάθος είναι αντιδημοκρατικό. Κανένα πολιτικό κόμμα, κανένα πολιτικό πρόγραμμα δεν αφήνει στη χώρα μου περιθώρια να ταχθεί κανείς κατά του ευρώ. Αυτό είναι αξιοσημείωτο για μια Ευρώπη που δηλώνει συνεχώς ότι επιθυμεί τη διαφάνεια. Η υπόθεση αρχίζει σιγά σιγά να μοιάζει με νομισματική δικτατορία.
<P>
Ιδίως οι ηλικιωμένοι - δηλαδή ένα μεγάλο μέρος των Ευρωπαίων κατοίκων - αναρωτιούνται αν κάτω από την πίεση του ευρώ θα διατηρηθεί το ύψος και η αξία των συντάξεών τους. Αυτά τα ερωτήματα οφείλουμε να τα λάβουμε σοβαρά υπόψη. Αν δεν το πράξουμε, το ευρώ θα σημειώσει ολέθρια αποτυχία και δεν θα υπάρξει πια καμία βάση και υποστήριξη για οποιοδήποτε επόμενο βήμα της Ένωσης - έχω κατά νου την επέκταση και αναπροσαρμογή της αγροτικής πολιτικής και τα διαρθρωτικά ταμεία. Το όλο αποτέλεσμα θα ήταν τότε ακριβώς το αντίθετο προς εκείνα που επιδιώξαμε με την καθιέρωση του ευρώ.
<P>
Η πρόταση της Επιτροπής και η έκθεση Arroni ασχολούνται με τα πρακτικά ζητήματα γύρω από την καθιέρωση του ευρώ. Ωραία, αλλά αυτό δεν αρκεί για να αποκτήσουμε την πολιτική υποστήριξη του πολίτη.

<SPEAKER ID=36 NAME="Teverson">
Κύριε Πρόεδρε, θα ήθελα κατ' αρχάς να συγχαρώ την κ. Winnie Ewing για την παρέμβασή της, με την οποία συμφωνώ απολύτως.
<P>
Ο τουρισμός αποτελεί νευραλγικό τομέα στην Ευρώπη, και το ευρώ θα αυξήσει αναμφισβήτητα σε πολύ μεγάλο βαθμό τη διαφάνεια. Αλλά θα αποκαλύψει παράλληλα τις διαφορές στην έμμεση φορολογία, ιδίως στον φόρο προστιθεμένης αξίας. Για αυτό ακριβώς υπέβαλα τροπολογία επί της έκθεσης για το ευρώ και τον τουρισμό, ώστε να το επισημάνω στην Επιτροπή και το Συμβούλιο Υπουργών. Για παράδειγμα, αν εξετάσουμε την παροχή καταλύματος στους επισκέπτες στο Λουξεμβούργο, τη Γαλλία και την Πορτογαλία, ο Φ.Π.Α. κυμαίνεται σε χαμηλά επίπεδα, μεταξύ 3 και 5, 5 %, ενώ, κατά ειρωνικό τρόπο, σε δύο από τις χώρες που επιλέγουν να μη συμμετάσχουν στο ευρώ - το Ηνωμένο Βασίλειο και τη Δανία - το ποσοστό ανέρχεται σε 17, 5 % και 25 % αντίστοιχα. Τούτο δημιουργεί διπλό εμπόδιο για τις χώρες αυτές και τον τουριστικό τομέα στα εν λόγω κράτη μέλη: κατ' αρχάς, δεν θα διαθέτουν την άνεση που παρέχει η ζώνη ευρώ και, δεύτερον, θα βρεθούν σε μειονεκτική θέση σε ό, τι αφορά τις τιμές στο πλαίσιο της ενιαίας αγοράς.
<P>
Με μεγάλη χαρά άκουσα χθες ότι οι υπουργοί Οικονομικών πρόκειται να συγκροτήσουν μια επιτροπή που θα εξετάσει την εναρμόνιση της έμμεσης φορολογίας. Πρέπει να αποδώσουν προτεραιότητα στον τουριστικό τομέα. Η αποτυχία θα έχει ως επακόλουθο την απώλεια θέσεων εργασίας σε αυτόν τον πολύτιμο τομέα.

<SPEAKER ID=37 LANGUAGE="FR" NAME="Fιret">
Κύριε Πρόεδρε, η δήλωση αριθ. 6 που επισυνάπτεται στο παράρτημα της Συνθήκης για την Ευρωπαϊκή Κοινότητα θεσπίζει ότι η Κοινότητα δεσμεύεται να διευκολύνει την επαναδιαπραγμάτευση των νομισματικών ρυθμίσεων που υφίστανται μεταξύ των κρατών μελών της Ευρωπαϊκής Ένωσης και τις τρίτες χώρες με μειωμένο πληθυσμό, που υιοθετούν το νόμισμα ενός γειτονικού κράτους ως εθνικό τους νόμισμα.
<P>
Με μεγάλη δεξιοτεχνία και διακριτικότητα, η Επιτροπή θεωρεί ότι αυτή η διάταξη θα επιτρέψει στη Δημοκρατία του Αγίου Μαρίνου, στο Βατικανό και στο Πριγκηπάτο του Μονακό να επωφεληθούν αυτόματα από το ευρώ ως επίσημο νόμισμα. Εάν το να παραχωρηθεί το ευρώ στο Βατικανό και στον Αγιο Μαρίνο δεν δημιουργεί κανένα ιδιαίτερο ηθικό πρόβλημα, ωστόσο αυτό δεν ισχύει και για το Πριγκηπάτο του Μονακό, που κυβερνάται από έναν απόλυτο μονάρχη, που δεν σέβεται τα ανθρώπινα δικαιώματα, που κυβερνά σε ένα μικροσκοπικό έδαφος όπου οργανώνεται τεράστια φοροδιαφυγή ζημιώνοντας όλα τα κράτη μέλη της Ευρωπαϊκής Ένωσης, εκτός από τη Γαλλία.
<P>
Εννοώ να ακουστεί η φωνή του Κοινοβουλίου μας και να αντιτεθεί σε μια απόφαση της Επιτροπής προς όφελος του Μονακό, κάτι που θα ήταν άδικο και ανήθικο.

<SPEAKER ID=38 LANGUAGE="FR" NAME="Fayot">
Κύριε Πρόεδρε, κύριε Επίτροπε, θα ήθελα να εξετάσω ειδικά κάποια πρακτικά ζητήματα της καθιέρωσης του ευρώ, ζητήματα που γίνονται όλο και πιο σημαντικά τη στιγμή που τα πολιτικά προβλήματα λύνονται σιγά σιγά και οι πολίτες αρχίζουν να ενδιαφέρονται για το ευρώ.
<P>
Ένα πρώτο ζήτημα που μου κινεί το ενδιαφέρον είναι το εξής: εφόσον η κατασκευή των νομισμάτων με το σχέδιο της εθνικής όψης πρέπει να ξεκινήσει το αργότερο την 1η Μαΐου ή στις 3 Μαΐου, σύμφωνα με την απόφαση που έχει ληφθεί, θα ήταν ενδιαφέρον να μάθουμε εάν οι ενδεχόμενοι συμμετέχοντες της ζώνης ευρώ έχουν ήδη διαλέξει τα εθνικά σύμβολα που θα εμφανίζονται στην όψη αυτή. Εκτίμησα ιδιαιτέρως τη στάση της Ιταλίας, που προσπάθησε να χρησιμοποιήσει την επιλογή αυτού του εθνικού σύμβολου για να διαφημίσει το ευρώ και να συμπεριλάβει τους πολίτες στο ευρώ. Πιστεύω ότι όλες οι χώρες θα έπρεπε να το κάνουν και η επιλογή τους να μην είναι τεχνοκρατική και να μην πραγματοποιηθεί από έναν Υπουργό Οικονομικών ή από δημόσιους υπαλλήλους. Θα πρέπει οι πολίτες, οι βουλευτές και η Κοινότητα να συμμετάσχουν σε αυτή την επιλογή.
<P>
Υπάρχει επίσης ένα δεύτερο θέμα που με ενδιαφέρει πολύ. Όλος ο κόσμος φαίνεται να συμφωνεί σήμερα στην όσο το δυνατόν μεγαλύτερη μείωση της διπλής κυκλοφορίας χαρτονομισμάτων και κερμάτων ευρώ και εθνικού νομίσματος. Αυτή η κυκλοφορία θα πρέπει να ξεκινήσει, όπως έχει συμφωνηθεί, το 2002. Ο κ. Επίτροπος θα μπορούσε άραγε να μου πει εάν κάποιες χώρες γνωστοποίησαν ήδη την πρόθεσή τους να περιορίσουν αυτή την περίοδο σε διάστημα μικρότερο από τους προβλεπόμενους έξι μήνες;
<P>
Πιστεύω ότι είναι πράγματι δυνατόν να περιοριστεί η περίοδος της διπλής κυκλοφορίας, στο εμπόριο παραδείγματος χάρη, σε μια περίοδο όσο το δυνατόν πιο σύντομη - δύο, τρεις, ακόμη και τέσσερις εβδομάδες - έστω και αν η μετάβαση των εθνικών νομισμάτων σε ευρώ στις τράπεζες συνεχιστεί για κάποιο χρονικό διάστημα, παραδείγματος χάρη μέχρι τις 30 Ιουνίου 2002. Ορισμένοι έμποροι θα μπορούσαν να κάνουν σημαντικές οικονομίες κατ' αυτό τον τρόπο. Θα ήθελα να μάθω εάν μια τέτοια περίπτωση είναι εφικτή.
<P>
Τέλος, τελευταίο ζήτημα, κύριε Επίτροπε, κατά τα έτη από το 1999 έως το 2002, οι επαγγελματικές ενώσεις, παραδείγματος χάρη ο εμπορικός τομέας θα χρειαστούν πολλά χρήματα για τα προγράμματα επιμόρφωσης και κατάρτισης. Θα πρέπει να ετοιμαστούν βιντεοκασέτες για την κατάρτιση του εμπορικού προσωπικού και ηλεκτρονικά έντυπα επικοινωνίας, θα πρέπει να προσεγγιστεί η βάση του εμπορίου και των καταναλωτών. Τα πολλαπλά προγράμματα που προβλέπονται θα αποδεσμευτούν από τους εταίρους στα κράτη μέλη;

<SPEAKER ID=39 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, είναι έθιμο σε αυτό το χώρο να πλέκεται κατ' αρχάς το εγκώμιο του εισηγητή. Με όλο το σεβασμό που οφείλω προς τον αξιότιμο συνάδελφο, θα έλεγα ότι η έκθεση του κ. Wolf είναι μια κακή έκθεση. Είναι κακή γιατί δεν επιτυγχάνει το στόχο που έχει καθοριστεί. Όταν κάποιος έχει την ευκαιρία να παρουσιάσει μια έκθεση πρωτοβουλίας - και ένας Θεός ξέρει εάν το Προεδρείο μας τις παραχωρεί με φειδώ - τη χρησιμοποιούμε για να επηρεάσουμε τη γνώμη, είτε του Συμβουλίου, είτε της Επιτροπής.
<P>
Στην προκειμένη περίπτωση, φοβάμαι ότι αυτή η έκθεση δεν τραβά την προσοχή κανενός. Πράγματι, στην αιτιολογική έκθεση, ο εισηγητής περιορίζεται στην επανάληψη νοσταλγικών θεωριών όσον αφορά τη χαμένη εξουσία των εθνικών τραπεζών, ενώ όσο για τα καίρια σημεία, αυτό που περιμέναμε ήταν να μάθουμε τι είχε κάνει η κάθε χώρα για να είναι συμβατή με τις προδιαγραφές της Συνθήκης. Ωστόσο, ούτε λόγος δεν γίνεται για αυτό, ή αναφέρεται χαμηλόφωνα, μόνο για να υπερασπιστεί χώρες που δεν τηρούν τις προδιαγραφές. Έτσι, ο κ. Wolf υπερασπίζεται τους Σουηδούς ή τους Φινλανδούς που δεν είναι έτοιμοι και τους δικαιολογεί λέγοντας ότι δικαίως επικαλέστηκαν λόγους που είναι της δικαιοδοσίας του δημοκρατικού ελέγχου. Το βρίσκω αυτό ανόητο. Η μάχη που δίνει ο κ. Wolf σε αυτόν τον τομέα είναι μια μάχη οπισθοφυλακής. Για αυτό το λόγο η έκθεσή του δεν στηρίζεται πουθενά. Αλλωστε στην επιτροπή λογοκρίθηκαν τα πιο σημαντικά σημεία της έκθεσής του.
<P>
Κατά συνέπεια, θα περιοριστώ στο να υπενθυμίσω τα κύρια σημεία. Ο κ. von Wogau έχει δίκιο που διερωτάται ποια στάση θα πρέπει να υιοθετήσει εάν την πρώτη μέρα της καθιέρωσης του συστήματος των κεντρικών τραπεζών υπάρχουν ακόμη χώρες που δεν έχουν διευθετήσει τις νομοθετικές τους διατάξεις. Θα θέσει η Επιτροπή τότε κάποια προϋπόθεση για την διευθέτηση αυτή; Μήπως θα ήταν προτιμότερο να διευκρινιστούν τα πράγματα από τώρα, ώστε να έχουν στη διάθεσή τους οι συγκεκριμένες χώρες τους έξι ή οκτώ μήνες που θα είναι απαραίτητοι για να ολοκληρώσουν αυτές τις ενέργειες, αντί να χρειαστεί κάποια στιγμή να τους κοινοποιηθεί ότι στην περίπτωση που δεν συμμορφωθούν δεν θα μπορούν να ενταχθούν στην Ένωση; Πιστεύω ότι αυτό το μέτρο, κατά τις σημερινές συγκυρίες τουλάχιστον, θα είχε την επίδραση μιας πολιτικής βόμβας. Εάν είχε ειπωθεί ότι την 1η ή στις 2 Μαΐου κάποια χώρα θα μπορούσε να προσχωρήσει, αλλά δεν ανταποκρίνεται στις νομοθετικές διατάξεις εφόσον δεν προσαρμόστηκε η εσωτερική της κατάσταση, αυτό τουλάχιστον θα αποτελούσε μια σημαντική ενέργεια που θα είχε ως αποτέλεσμα την υποχρέωση της χώρας αυτής να προσαρμοστεί στα κριτήρια. Μου φαίνεται δύσκολο να δεχτώ κάποια κράτη μέλη υπό όρους. Θα πρέπει λοιπόν να ληφθεί μια ξεκάθαρη και αυστηρή απόφαση. Ευελπιστώ να διευθετηθεί αυτή η κατάσταση. Λυπάμαι που όλα αυτά τα προβλήματα δεν συμπεριλαμβάνονται στην έκθεση.

<SPEAKER ID=40 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, διαπιστώνουμε ικανοποιημένοι ότι αναπτύσσεται στην Ευρώπη μια σύμφωνη γνώμη για το πώς πρέπει να διαμορφωθεί η μεταβατική περίοδος της ΟΝΕ. Καθορίστηκε το νομοθετικό πλαίσιο για την καθιέρωση του ευρώ και έτσι η Ευρώπη έφερε σε πέρας κατά τρόπο έξοχο ένα από τα πιο σπουδαία καθήκοντά της. Στον δρόμο της αντιμετώπισε πολλά εμπόδια. Στην αρχή τέθηκε σε αμφισβήτηση η ημερομηνία εκκίνησης, κατόπιν έγινε συζήτηση για το σενάριο της Μαδρίτης και εν τω μεταξύ άναψαν τα πνεύματα για το όριο του 3 %. Η Ευρώπη έπλευσε σε ταραγμένα νερά αλλά τώρα το λιμάνι είναι κοντά. Είναι η σειρά τώρα των κρατών μελών να υλοποιήσουν σωστά τη μετάβαση. Χαιρόμαστε για αυτό, διότι τα συντάγματα, τα νομικά συστήματα και οι θεσμικές παραδόσεις ποικίλλουν στα κράτη μέλη τόσο πολύ, ώστε μια εκτεταμένη εναρμόνιση μεταβατικών διατάξεων δεν θα ήταν καθόλου συνετή.
<P>
Δεύτερος λόγος ικανοποίησης είναι ότι η διπλή αναγραφή τιμών δεν θα επιβληθεί υποχρεωτικά, αλλά επιλέχθηκε μια ευέλικτη λύση. Η Επιτροπή ζητά κώδικες δεοντολογίας και εθελοντικές συμφωνίες. Πρέπει να δοθεί αρκετή ελευθερία στις μικρές επιχειρήσεις, στα βενζινάδικα, στα ταξιδιωτικά πρακτορεία.
<P>
Αλλο θέμα είναι τα έξοδα μετατροπής. Κατ' αρχάς δεν επιτρέπεται να επιβαρύνουν τους ανθρώπους με έξοδα για την υποχρεωτική μετατροπή των χρημάτων τους σε ευρώ, δηλαδή για τη μετατροπή εθνικών νομισμάτων σε ευρώ και αντίστροφα. Πάντως το θέμα δεν ξεκαθάρισε ακόμα εντελώς. Συμφωνούμε με τον εισηγητή ότι εν ανάγκη πρέπει να επιβάλουμε τον σεβασμό αυτής της αρχής. Και ερωτώ τον Επίτροπο: συμμερίζεται αυτή την άποψη;

<SPEAKER ID=41 LANGUAGE="ES" NAME="Pιrez Royo">
Κύριε Πρόεδρε, κατ' αρχάς θέλω να συγχαρώ τους τρεις εισηγητές - και ιδιαίτερα την κ. Elena Torres Marques, τη θέση της οποίας συμμερίζομαι πλήρως - για τις εκθέσεις που συζητούμε σήμερα το πρωί, ενώ μένουν ακόμη μερικές εβδομάδες μέχρι την επιλογή των πρώτων χωρών που θα συμμετάσχουν στο ευρώ και λιγότερες από 300 ημέρες μέχρι την έναρξη της Νομισματικής Ένωσης. Και σχετικά με αυτό θέλω να τονίσω κάποιες από τις ιδέες που αναφέρθηκαν από τους προηγούμενους ομιλητές.
<P>
Η πρώτη αναφέρεται στη σημασία του βήματος της Οικονομικής και Νομισματικής Ένωσης. Σίγουρα, πρόκειται για τη σημαντικότερη πρόοδο της Ευρώπης από τη γένηση της Κοινότητας πριν από περίπου σαράντα χρόνια.
<P>
Η δεύτερη τονίζει πως αυτή η ουσιαστική αλλαγή θα είναι παρούσα πλέον στις ζωές μας από 1ης Ιανουαρίου 1999, αν και τα κέρματα και τα τραπεζογραμμάτια του ευρώ δεν θα κυκλοφορήσουν παρά τρία χρόνια αργότερα. Από την 1η Ιανουαρίου 1999 θα υπάρχει μία μόνο νομισματική πολιτική για τις χώρες του ευρώ, από τη Λαπωνία, στο βορειοανατολικότερο σημείο της ηπείρου, μέχρι το Λέπε ή το Ακρωτήριο Σαν Βισέντε, στο δυτικότερο σημείο.
<P>
Τρίτον, θέλω να επιμείνω σε ένα σημείο το οποίο θεωρώ θεμελιώδες: αυθεντικοί και οριστικοί πρωταγωνιστές της περιπέτειας του ευρώ είναι οι πολίτες, ως οικονομικοί παράγοντες στην παραγωγή, ως καταναλωτές και ως χρήστες, εν τέλει, του νέου νομίσματος.
<P>
Η επιτυχία του ευρώ δεν θα εξαρτηθεί μόνον από τη χρήση του στις οικονομικές αγορές μέχρι την επίτευξη της περίφημης κριτικής μάζας, αλλά επίσης - και θα έλεγα, κυρίως - από την αποδοχή του ως μέσου πληρωμών εκ μέρους των πολιτών από την πρώτη στιγμή.
<P>
Και σχετικά με αυτό, θέλω να επιστήσω την προσοχή σε ένα ζήτημα το οποίο κατά τη γνώμη μου είναι σημαντικό - στο οποίο αναφέρθηκε νωρίτερα, για παράδειγμα, ο συνάδελφος κ. Hendrick- πρόκειται για το ζήτημα σχετικά με το κόστος συναλλαγής λόγω της μετατροπής σε ευρώ ή της μετατροπής ανάμεσα στα συμμετέχοντα νομίσματα κατά τη διάρκεια αυτής της μακράς τριετούς μεταβατικής περιόδου.
<P>
Οι πολίτες στους οποίους έχει ειπωθεί επανειλημμένως πως από 1ης Ιανουαρίου 1999 το μάρκο, το φράγκο, η λιρέτα, η πεσέτα κ.λπ. θα συγχωνευθούν στο ευρώ και θα αποτελούν όχι δεκαδικά κλάσματα του ευρώ, δεν θα μπορέσουν να καταλάβουν πώς θα τους χρεώνεται προμήθεια για την μετατροπή ενός από αυτά τα κλάσματα - ας πούμε, του μάρκου - σε άλλο - όπως για παράδειγμα, ας πούμε, το εσκούδο - ή πώς θα χρεώνονται κάποιο κόστος ή κάποια προμήθεια για τη μετατροπή του λογαριασμού τους από μάρκα σε ευρώ.
<P>
Ο πολίτης ο οποίος αντιμετωπίζεται κατ' αυτόν τον τρόπο θα συμπεράνει πως τον ξεγέλασαν όταν του είπαν ότι από την 1η Ιανουαρίου 1999 θα υπάρχει ένα ενιαίο νόμισμα· δε θα εκλάβει το ευρώ ως ενιαίο νόμισμα αλλά ως ένα νόμισμα επιπρόσθετο των εθνικών.
<P>
Γι' αυτόν τον λόγο πιστεύουμε πως είναι απαραίτητη μια αποφασιστικότερη εστίαση από αυτήν που ανακοινώθηκε πριν από κάποιες ημέρες από την Επιτροπή όταν έλεγε πως ότι είναι υποχρεωτικό θα είναι δωρεάν και πως, από την άλλη, όλες οι ευκολίες θα εξαρτώνται από την αγορά. Πιστεύω πως είναι απαραίτητη μια αποφασιστικότερη εστίαση και, τέλος, θυμίζω σχετικά την ψηφοφορία αυτής της Συνέλευσης με την ευκαιρία της έκθεσης σχετικά με το ευρώ και τους καταναλωτές, την οποία είχα την τιμή να υποβάλω σε αυτό το Κοινοβούλιο πριν από κάποιες εβδομάδες, και στην οποία παρουσιαζόταν άμεσα αυτό το πρόβλημα, με την πρόταση της απαγόρευσης τέτοιου είδους πρακτικών.

<SPEAKER ID=42 LANGUAGE="PT" NAME="Porto">
Κύριε Πρόεδρε, θέλω να συγχαρώ τη συνάδελφο Torres Marques για την έκθεσή της με θέμα το ευρώ και τον τουρισμό, μια έκθεση εξαιρετικά επίκαιρη η οποία μας επιτρέπει να υπογραμμίσουμε τη σημασία αυτού του τομέα και την αυξημένη συνεισφορά που θα παράσχει το ενιαίο νόμισμα στον τουρισμό.
<P>
Στον τομέα του τουρισμού, που αποτελεί την τρίτη σε μέγεθος παγκόσμια βιομηχανία, μετά τον πετρελαϊκό τομέα και την αυτοκινητοβιομηχανία, ο ρόλος της Ευρώπης είναι κυρίαρχος, με το 60 % του συνόλου. Η σχετική απώλεια της βαρύτητας του τομέα, που έχει παρατηρηθεί τελευταία, οφείλεται βεβαίως στην εμφάνιση νέων πόλων προσέλκυσης τουριστών, σε άλλες ηπείρους. Παρά ταύτα, ο ευρωπαϊκός τουρισμός σημείωσε αύξηση σε απόλυτες τιμές, με την προβλεπόμενη δημιουργία ενός εκατομμυρίου οκτακοσίων πενήντα χιλιάδων νέων θέσεων εργασίας μέχρι το έτος 2007. Πρόκειται επίσης για έναν τομέα που παρουσιάζει μια αρκετά ισορροπημένη γεωγραφική κατανομή, εφόσον μια σειρά περιοχών στις οποίες δεν υπάρχουν εναλλακτικές δυνατότητες σε άλλους τομείς, συμπεριλαμβανομένων πολλών αγροτικών περιφερειών, είναι ελκυστικές ως τόποι προορισμού τουριστών.
<P>
Η καθιέρωση του ευρώ θα εκμηδενίσει το κόστος μετατροπής συναλλάγματος, ενώ θα εκλείψουν η αβεβαιότητα και η ανάγκη υπολογισμών, που σήμερα συνιστούν ιδιαίτερα σημαντικοί περιοριστικοί παράγοντες, όπως ήδη επισημάνθηκε από διάφορους συναδέλφους. Οπότε, μπορούμε να αναμένουμε την αισθητή αύξηση των μετακινήσων ενός σημαντικού αριθμού Ευρωπαίων πολιτών. Πέραν τούτου, τα αναμενόμενα οφέλη δεν θα ευνοήσουν μονάχα τους Ευρωπαίους πολίτες, εφόσον, βεβαίως, η ζήτηση από μεριάς πολιτών που προέρχονται από άλλες ηπείρους θα σημειώσει αύξηση, μιας και θα μπορούν να κυκλοφορούν ευκολότερα σε έναν χώρο όπου θα έχουν τη δυνατότητα να καταβάλλουν όλες τους τις πληρωμές με το ίδιο νόμισμα. Οι συντελεστές του τουρισμού δεν έχουν, επομένως, κανένα λόγο να φοβούνται το ευρώ. Απεναντίας, είναι σίγουρο ότι με την καθιέρωση του ευρώ θα αποκομίσουν οφέλη. Και προφανώς, όπως υπογραμμίζεται στην έκθεση, θα τους ζητούσαμε να μην εκμεταλλευθούν την καθιέρωση του ευρώ ώστε να προβούν σε στρογγυλοποιήσεις προς τα πάνω και αδικαιολόγητες αυξήσεις των τιμών των προϊόντων και των υπηρεσιών που θα κληθούν να παράσχουν.

<SPEAKER ID=43 LANGUAGE="ES" NAME="Pomιs Ruiz">
Κύριε Πρόεδρε, κύριε Επίτροπε, οι τρεις εκθέσεις που συζητούμε σήμερα έχουν ένα βασικό κοινό σημείο, από το οποίο θα εξαρτηθεί, σε μεγάλο βαθμό, η επιτυχία του ενιαίου νομίσματος. Οι τρεις εκθέσεις ασχολούνται με ζητήματα τα οποία θα καθορίσουν την αποδοχή του ευρώ εκ μέρους των πολιτών. Οι ευρωπαίοι πολίτες είναι οι πρωταγωνιστές αυτής της αλλαγής που πλησιάζει· είναι αυτοί που πρέπει να καθοδηγήσουν αυτήν τη μετάβαση, τη μοναδική στην παγκόσμια ιστορία. Ο τουρισμός, ο οποίος το τελευταίο ήμισυ του 20ού αιώνα έχει μετατραπεί σε μαζικό φαινόμενο, πρέπει να χρησιμεύσει στην προώθηση του ευρώ, του νομίσματος του 20ού αιώνα. Παράλληλα, το ευρώ πρέπει να χρησιμεύσει για να δοθεί ώθηση στον τουρισμό στην Ευρώπη και προς την Ευρώπη.
<P>
Θέλω να συγχαρώ την κυρία Torres Marques για την εξαίρετη έκθεσή της. Οι προσδοκίες ανάπτυξης του τομέα του τουρισμού είναι κάποια ελπίδα για την επίλυση του προβλήματος της ανεργίας. Τα πλεονεκτήματα που θα επιφέρει το ενιαίο νόμισμα σε αυτόν τον τομέα είναι εμφανή. Το ευρώ θα γίνει αποδεκτό από τους πολίτες αν συμβάλει στην επίλυση των προβλημάτων που τους ανησυχούν: η ανεργία είναι η κύρια ανησυχία τους· ο τουρισμός θα συμβάλει στην επίλυσή του· το ευρώ θα βοηθήσει τον τουρισμό. Θα πρέπει να είμαστε ικανοί να το μεταφέρουμε αυτό στους πολίτες αν θέλουμε το σχέδιο αυτό να στεφθεί από επιτυχία.
<P>
Σχετικά με την έκθεση Arroni, θέλω να συγχαρώ με κάθε ειλικρίνεια τον εισηγητή για το θαυμάσιο έργο του. Πρέπει να επιτύχουμε τη μείωση στο ελάχιστο των προβλημάτων που δημιουργεί η εισαγωγή του ευρώ, του κόστους, να επικεντρωθούμε στους τομείς που θα έχουν τα περισσότερα προβλήματα: τις μικρές επιχειρήσεις, τους συνταξιούχους, τους πολίτες, τα άτομα με ειδικές ανάγκες. Δεν πρέπει να κάνουμε οικονομία πόρων στην ενημέρωση και την κατάρτιση των πολιτών.
<P>
Τέλος, σχετικά με την έκθεση του κυρίου Wolf, η οποία ασχολείται με την ανεξαρτησία της Ευρωπαϊκής Κεντρικής Τράπεζας και του Ευρωπαϊκού Συστήματος Κεντρικών Τραπεζών, θα ήθελα να εκφράσω κάποια μικρή τροποποίηση, κάποια σκέψη. Η ανεξαρτησία της Ευρωπαϊκής Κεντρικής Τράπεζας και η υποβολή της σε νομικές διαδικασίες με στόχο την σταθερότητα των τιμών αποτελεί εγγύηση για τους πολίτες. Η ιστορία της οικονομίας είναι γεμάτη από στιγμές στις οποίες οι τότε νομισματικές αρχές είχαν δώσει ώθηση στον πληθωρισμό με στόχο την ελάττωση του βάρους του δημόσιου χρέους. Αυτό δεν θα είναι πλέον εφικτό. Αυτός ο καλυμμένος φόρος που λέγεται πληθωρισμός δεν θα μπορεί να εφαρμοσθεί στην Ευρώπη. Οι λιγότερο ευνοημένοι πολίτες είναι αυτοί που έχουν υποστεί σε μεγαλύτερο βαθμό τις συνέπειες τέτοιων πολιτικών. Το μελλοντικό Ευρωπαϊκό Σύστημα Κεντρικών Τραπεζών θα το εμποδίσει. Όταν κάποια κυβέρνηση ή κάποια περιφερειακή ή δημοτική αρχή χρειαστεί να εξοφλήσει κάποιο χρέος, θα πρέπει να το κάνει ανοιχτά εμπρός στους πολίτες. Χαίρομαι για αυτό, και είμαι σίγουρος πως και οι πολίτες χαίρονται. Είναι απαραίτητο, ωστόσο, από το αρχικό στάδιο της εισαγωγής του ευρώ οι εθνικές κεντρικές τράπεζες να προσαρμόσουν το νωρίτερο δυνατόν τη νομοθεσία· δεν μπορούμε να επιτρέψουμε να μην διαθέτει η μελλοντική Ευρωπαϊκή Κεντρική Τράπεζα και το Ευρωπαϊκό Σύστημα Κεντρικών Τραπεζών όλες τις δυνατότητες επιτυχίας που μπορεί να τους προσφέρει, απαραιτήτως, η σύγκλιση τόσων εθνικών κεντρικών τραπεζών χωρίς τόσο διαφορετικούς κανονισμούς. Είναι απαραίτητο, όπως έλεγε ο συνάδελφός μου κ. Herman, να επιταχύνουμε τις προθεσμίες και να επισημάνουμε επειγόντως τους κανόνες που που πρέπει να τροποποιηθούν.

<SPEAKER ID=44 LANGUAGE="DE" NAME="Hoppenstedt">
Κύριε Πρόεδρε, αξιότιμοι κυρίες και κύριοι, κατά τη διάρκεια του πρωινού ειπώθηκαν όλα, δυστυχώς όχι από όλους και ειδικά όχι από μένα. Γι' αυτό, θα υπογραμμίσω ακόμη κάποια ουσιώδη πράγματα. Η έκθεση Arroni ασχολείται με το θέμα του πώς μπορεί να διαμορφωθεί με τον καλύτερο τρόπο η προσαρμογή, κι εδώ έθιξε σημαντικά πράγματα. Ανέφερε από τη μια τη βελτιστοποίηση των στρατηγικών πληροφόρησης, νομίζω δε ότι ειδικά στον τομέα των ηλεκτρονικών μέσων θα μπορούσαν και θα έπρεπε να απαντώνται, σε συνάρτηση με τις εκπομπές ειδησεογραφίας, οι ερωτήσεις των πολιτών με μεγαλύτερη ακρίβεια. Αυτό θα ήταν μια μεγάλη βοήθεια για τους επόμενους μήνες, αλλά επίσης και για τα επόμενα χρόνια.
<P>
Δεύτερον, θα βοηθούσε πολύ κατά την άποψή μου - η δήλωση που κάνω εδώ είναι μία έκτακτη δήλωση - αν σε μεγάλες διοργανώσεις, όπως είναι π.χ. η Παγκόσμια Έκθεση 2000 στο Αννόβερο, όπου αναμένονται 60 εκατομμύρια επισκέπτες, χρησιμοποιείτο το ευρώ ως ηλεκτρονικό μέσο πληρωμής. Νομίζω ότι αυτό θα ήταν ένα πρώτης τάξεως πειραματικό πρόγραμμα. Τρίτον, θα ήθελα να τονίσω για άλλη μια φορά ότι η κρατική ευθύνη κατά την προσαρμογή στο ευρώ έχει ιδιαίτερη σημασία. Πρόκειται για την διπλή αναγραφή τιμών. Πιστεύω ότι, όπως ήδη αρκετές φορές αναφέρθηκε εδώ μέσα, η διπλή αναγραφή τιμών θα μπορούσε και θα έπρεπε να γίνεται για περισσότερα από τρία χρόνια, από τις μικρές κρατικές περιοχές όπως είναι οι κοινότητες, οι πόλεις και οι περιφέρειες έως τις μεγάλες κρατικές μονάδες, τόσο στους κανονισμούς και στον καθορισμό τελών, όσο και κατά τη μισθοδοσία και τα συναφή. Γιατί ο πολίτης θα οδηγηθεί έτσι στην προσέγγιση του ζητήματος αυτού μέχρι το 2002 και θα μπορεί χωρίς δυσκολία να συσχετίσει το ευρώ με το εθνικό του νόμισμα και να κάνει τον σχετικό υπολογισμό. Επίσης, κατ' αυτόν τον τρόπο, οι μικρομεσαίες επιχειρήσεις - που δεν είναι πάντα καλά προετοιμασμένες - θα συνηθίσουν στη διαδικασία αυτή και θα μπορέσουν να κάνουν εντατικότερες προετοιμασίες για το έτος προσαρμογής, το 2002. Επίσης, αυτό θα κάνει τους συνδέσμους να συνδράμουν περισσότερο στο θέμα, πράγμα που άλλωστε εν μέρει ήδη κάνουν ή προσπαθούν να κάνουν.
<P>
Θεωρώ σημαντικό να είναι οι κρατικές αρχές νωρίς σε θέση, ειδικά στον τομέα της οικονομικής διοίκησης, να ανοιχτούν περισσότερο στο ευρώ κατά τον καθορισμό της φορολογίας και άλλων παρεμφερών μέτρων. Εννέα ή δέκα κράτη μέλη, που προφανώς θα συμμετάσχουν τότε στη νομισματική ένωση, το κάνουν ήδη. Ελπίζω ότι κυρίως και η Ομοσπονδιακή Δημοκρατία της Γερμανίας θα ανοιχτεί στο σύστημα αυτό. Αυτό θα βοηθούσε πολύ στο μέλλον. Το κράτος θα πρέπει να βρεθεί στην πρώτη γραμμή της κίνησης με ένα υψηλό κρατικό ποσοστό και όχι να είναι το τελευταίο που θ' ασχοληθεί με το θέμα.

<SPEAKER ID=45 LANGUAGE="IT" NAME="Secchi">
Kύριε Πρόεδρε, αγαπητοί συνάδελφοι, συμμετέχω και εγώ στην παρούσα συζήτηση, αναφερόμενος ειδικά στην έκθεση του κ. Arroni και στην έκθεση της κ. Torres Marques σχετικά με το ευρώ και τον τουρισμό, γνωρίζοντας απολύτως ότι έχουν ήδη ειπωθεί πολλά και ότι, συνεπώς, τα περιθώρια περαιτέρω συνεισφοράς είναι ελάχιστα. Πιστεύω πάντως ότι ορισμένες έννοιες πρέπει να εδραιωθούν σε αυτή την αίθουσα.
<P>
Πρώτα απ' όλα, πρέπει να ξεκινήσουμε από τη διαπίστωση ότι ο τουρισμός είναι ένα βασικό πλαίσιο για την εμπεριστατωμένη εξέταση των διαδικασιών εισαγωγής του ευρώ. Πράγματι, ο τομέας χαρκτηρίζεται από οικονομική δραστηριότητα που διαδρματίζει ενοποιητικό ρόλο στο εσωτερικό της Ένωσης, προωθεί την καλύτερη αμοιβαία γνώση και τη βαθύτερη συναίσθηση της κοινής ιθαγένειας. Εκτός από μια νευραλγικής σημασίας πηγή πλούτου και απασχόλησης, μαζί με το σύστημα κατανομής και το εμπορικό σύστημα, θα αποτελέσει, όπως έχει ήδη υποστηριχθεί, έναν χώρο όπου οι όροι για την εισαγωγή του ευρώ δεν θα καθορίσουν την επιτυχία και δεν θα επιβάλουν κυρώσεις στις δυσκολίες, καθώς οι εν λόγω τομείς συσχετίζονται άμεσα με τους πολίτες και τους καταναλωτές.
<P>
Τέλος, το ευρώ θα έχει σημαντικές επιπτώσεις στον τουριστικό τομέα, καθώς θα παρατηρηθεί αφενός μείωση των δαπανών μετάβασης και αφετέρου μεγαλύτερη διαφάνεια στις τιμές. Το γεγονός αυτό θα τονώσει τον ανταγωνισμό, με τελικό αποτέλεσμα να βελτιώσει την ανταγωνιστικότητα, ακόμη και απέναντι στις εξωτερικές σε σχέση με την Ευρωπαϊκή Ένωση αγορές. Συνεπώς, όχι μόνο ο τουρισμός είναι θεμελιώδης για την επιτυχία του ευρώ, αλλά βρισκόμαστε αντιμέτωποιμε μια ιστορική ευκαιρία για την ανάκαμψη του εν λόγω τομέα, μολονότι, όπως ήδη αναφέρθηκε, πρέπει με λύπη μας να θυμηθούμε ότι ο προϋπολογισμός περιέκοψε αισθητά τα διαθέσιμα κονδύλια για τα προβλεπόμενα συγκεκριμένα προγράμματα.
<P>
Οι πρακτικές πτυχές της εισαγωγής του ευρώ κατέχουν, αναμφισβήτητα, πρωταρχική θέση, με βασικό στόχο τη μέγιστη εξοικείωση των πολιτών με τη νέα πραγματικότητα και τη μέγιστη μείωση των σχετικών δαπανών. Από την άποψη αυτή, υποστηρίζω την τοποθέτηση, που ήδη προωθείται από πολλούς συναδέλφους και πρώτα απ'όλους από τη συνάδελφο κ. Thyssen, ότι πρέπει να επιμείνουμε στην ίδια οργάνωση των ενδιαφερόμενων κατηγοριών, τόσο στο επίπεδο της πληροφόρησης όσο και της εξάλειψης ή ελαχιστοποίησης των δαπανών μετάβασης. Το γεγονός αυτό, μεταξύ άλλων, θα προωθήσει τη γόνιμη αλληλεπίδραση μεταξύ ζήτησης και προσφοράς κατά τον προσδιορισμό των βέλτιστων για τους καταναλωτές προϋποθέσεων. Μόνο σε περίπτωση έλλειψης τέτοιας αυτοπειθαρχίας, θα ενδείκνυται η θέσπιση υποχρεωτικών κανόνων εκ μέρους των ιθυνόντων, που ωστόσο πρέπει να περιοριστούν μόνο στις ειδικές περιπτώσεις, ώστε να αποφευχθεί υπερβολική ακαμψία της διαδικασίας μετάβασης, με πάρα πολύ περίπλοκα μέτρα και κανόνες.

<SPEAKER ID=46 LANGUAGE="NL" NAME="Cornelissen">
Κύριε Πρόεδρε, για τον τουρισμό υπάρχουν καλά και κακά νέα. Τα καλά νέα είναι ότι φαίνεται στον ορίζοντα το τέλος της αγανάκτησης του τουρίστα που πρέπει να προμηθεύεται συνεχώς διαφορετικό συνάλλαγμα. Μια αγανάκτηση που επιπλέον κοστίζει ακριβά. Το Σαββατοκύριακο πέρασα από ένα πρακτορείο συναλλάγματος στα ολλανδοβελγικά σύνορα. Διαπίστωσα ότι η διαφορά μεταξύ αγοράς και πώλησης του πορτογαλικού εσκούδου φτάνει το 15 %. Είναι μεγάλο ποσό. Με την καθιέρωση του ευρώ, ο τουρίστας παίρνει για κάθε δεκαπέντε μέρες διακοπών μία μέρα δώρο. Αυτό το κέρδος μας συμφέρει, διότι το μερίδιο της Ευρώπης στον παγκόσμιο τουρισμό υποχωρεί συνεχώς, και αυτά είναι τα κακά νέα για την απασχόληση. Ερωτώ λοιπόν τον Επίτροπο: σε ποιό σημείο βρίσκονται τα σχέδια να επιτραπεί στα κράτη μέλη να θέσουν δοκιμαστικά σε χαμηλότερη κλίμακα ΦΠΑ τους τομείς εντατικής απασχόλησης, όπως ο τουρισμός;

<SPEAKER ID=47 NAME="de Silguy">
Κύριε Πρόεδρε, κυρίες και κύριοι βουλευτές, ακούγοντάς σας η πρώτη μου παρατήρηση είναι: πόσο μεγάλη αλλαγή σε σχέση με την συζήτηση που έγινε πριν δεκαοκτώ μήνες ή δύο χρόνια, τι ομοφωνία, τι συναίνεση τώρα όσον αφορά τη μετάβαση του ευρώ στο ενιαίο νόμισμα και πόσο ικανοποιητικό είναι να ασχολούμαστε επιτέλους με τα συγκεκριμένα και πρακτικά ζητήματα που συναντάμε σε αυτή τη διαδικασία!
<P>
Η σημερινή κοινή συζήτηση των τριών εκθέσεων αποδεικνύει πόσο έχουν προχωρήσει οι απαραίτητες προετοιμασίες για την εισαγωγή του ευρώ και πόσο είναι αναγκαίες για μια σωστή μετάβαση, μια αποδοχή εκ μέρους της κοινής γνώμης, του ευρωπαϊκού νομίσματος. Για να το επιβεβαιώσω αυτό θα ήθελα να αναφερθώ κατ' αρχάς, σύμφωνα με τα αποτελέσματα της τελευταίας στρογγυλής τραπέζης που οργάνωσε η Επιτροπή στις 26 Φεβρουαρίου, στα πρακτικά ζητήματα της καθιέρωσης του ευρώ, τα οποία επεξεργάζεται ο εισηγητής μας κ. Arroni, και θα αναφερθώ ύστερα στη συγκεκριμένη εφαρμογή αυτών των προδιαγραφών σε έναν ειδικό τομέα, τον τουρισμό, όπως άλλωστε μας ζητείται από την κ. Torres Marquez, και τέλος η έκθεση του κ. Wolf θα μου δώσει τη δυνατότητα να αναφερθώ στις προόδους που έχουν σημειωθεί όσον αφορά τη λεγόμενη νομοθετική σύγκλιση.
<P>
Ξεκινώ λοιπόν από τα πρακτικά ζητήματα της καθιέρωσης του ευρώ. Η ανακοίνωση της Επιτροπής στις 11 Φεβρουαρίου, όπως και η συνεδρίαση στρογγυλής τραπέζης της 26ης Φεβρουαρίου μαρτυρούν τις σημαντικές προόδους που επετεύχθησαν από το Μάϊο του 1997. Είτε πρόκειται για την προετοιμασία των δημόσιων διοικήσεων, είτε για άλλα πρακτικά ζητήματα, η συνεδρίαση στρογγυλής τραπέζης που οργανώθηκε με την υποστήριξη του Ευρωπαϊκού Κοινοβουλίου, έδωσε τη δυνατότητα να σημειωθούν ικανοποιητικά αποτελέσματα που, κατά τη γνώμη μου, δίνουν απαντήσεις σε ένα μεγάλο μέρος των ερωτήσεων που τέθηκαν από τους προηγούμενους ομιλητές.
<P>
Κατ' αρχάς, όσον αφορά την προετοιμασία του δημόσιου τομέα, 11 κράτη μέλη παρουσίασαν σήμερα ένα σχέδιο μετάβασης στο ευρώ, προέβλεψαν δηλαδή τις πιθανές συναλλαγές σε ευρώ μεταξύ των ιδιωτών, των επιχειρήσεων και των διοικήσεών τους, ξεκινώντας από το 1999. Όλα τα κράτη μέλη προσφέρουν εξάλλου αυτό που ονομάζεται "προοπτική ευρώ 1999» πολύ ευρέως όσον αφορά τις επιχειρήσεις και πολλά κράτη μέλη την επεκτείνουν και στους ιδιώτες. Επιπλέον, η νομοθετική εργασία σε εθνικό επίπεδο, που αποσκοπεί στη μεταφορά αυτών των αποφάσεων σε πράξεις, προχωρά ορθά.
<P>
Σύμφωνα με την επιθυμία του εισηγητή σας, η Επιτροπή παρακολουθεί και ενθαρρύνει αυτές τις προσαρμογές, κυρίως τις εθνικές νομοθετικές προσαρμογές, και θα παρουσιάσει μια ενημέρωση για την κατάσταση της προετοιμασίας των δημόσιων διοικήσεων την άνοιξη. Ο κ. Fayot με ρώτησε πόσες χώρες έχουν αποφασίσει για τις εθνικές όψεις των κερμάτων. Σύμφωνα με τον υπολογισμό που μόλις ολοκλήρωσα, επτά χώρες της Ευρωπαϊκής Ένωσης έχουν ήδη καθορίσει τις εθνικές όψεις των κερμάτων τους: το Βέλγιο, η Γερμανία, η Αυστρία, η Γαλλία, η Ιταλία, η Πορτογαλία και η Ιρλανδία.
<P>
Όσο για τα άλλα πρακτικά ζητήματα, όλα τα δύσκολα σημεία, από τον περασμένο Μάιο εξετάστηκαν εκτενώς από ομάδες εμπειρογνωμόνων, όπου εκπροσωπήθηκαν οι καταναλωτές όπως και οι ενδιαφερόμενοι επαγγελματίες και, τέλος, οι δημόσιες αρχές. Αυτές οι εργασίες, που όλοι εκτίμησαν την ποιότητά τους, έδωσαν τη δυνατότητα στη συνεδρίαση στρογγυλής τραπέζης να καταγράψει σημαντικά αποτελέσματα όσον αφορά τα τέσσερα συγκεκριμένα σημεία που απαντούν στις ερωτήσεις σας.
<P>
Το πρώτο σημείο αφορά την διπλή αναγραφή των τιμών και πάνω στο θέμα αυτό επιτεύχθηκε συναίνεση. Η διπλή αναγραφή των τιμών είναι ένα απαραίτητο εργαλείο, κυρία Raschhofer, αλλά το να επιβάλουμε αυτή την υποχρέωση σε κοινοτικό επίπεδο δεν είναι επιθυμητό. Κυρία Thyssen, έχετε δίκαιο, δεν πρέπει να αρχίσουμε με επιβολή. Θα ήταν σκόπιμο αντιθέτως να εξασφαλίσουμε τον σεβασμό κάποιων κανόνων παιχνιδιού, όπως άλλωστε συνέστησε πολύ σωστά ο εισηγητής σας.
<P>
Δεύτερον, συναίνεση προέκυψε επίσης όσον αφορά τα τραπεζικά έξοδα μετατροπής σε ευρώ. Δύο αρχές θεωρήθηκαν σημαντικές κατά τη συζήτηση της στρογγυλής τραπέζης: πρώτον, να μην υπάρχει διάκριση μεταξύ των τιμών των υπηρεσιών που παρέχονται σε ευρώ και σε εθνικά νομίσματα, και δεύτερον ο κανόνας σύμφωνα με τον οποίο όλες οι υποχρεωτικές πράξεις θα πρέπει να προσφέρονται δωρεάν. Πάνω στο θέμα αυτό δεν υπάρχει αμφισβήτηση και απαντώ κατ' αυτό τον τρόπο στον κ. Hendrick και στον κ. Amadeo. Η Επιτροπή επισημαίνει άλλωστε την ικανοποίησή της που ο τραπεζικός τομέας επικύρωσε ήδη τη δέσμευσή του πάνω στις δύο αυτές αρχές.
<P>
Εξάλλου, ενθαρρυντική πρόοδος σημειώθηκε σε τρεις τομείς. Πρώτον σχετικά με την ιδιόμορφη κατάσταση των μικρών και μεσαίων επιχειρήσεων, για την οποία έγινε λόγος σήμερα το πρωί. Σημειώθηκε συγκεκριμένα πρόοδος όσον αφορά τις σχέσεις τους με τους μεγάλους ομίλους, που έχουν προχωρήσει περισσότερο στις προετοιμασίες μετάβασης στο ευρώ. Πιστεύω ότι το γεγονός αυτό - το μέλλον θα το δείξει - θα πρέπει να απαντά στα ερωτήματα της κ. Peijs και του κ. Gallagher. Αυτό που μπορώ επίσης να πω στον κ. Fayot είναι ότι οι εκστρατείες ενημέρωσης για τις ΜΜΕ καθιερώνονται, και στην κ. Kestelijn-Sierens ότι μια από τις προτεραιότητες όσον αφορά τις εκστρατείες ενημέρωσης 1998 έχει ως στόχο συγκεκριμένα τις μικρές και μεσαίες επιχειρήσεις.
<P>
Όσον αφορά την εκπαίδευση, κύριε Garosci, έχετε δίκιο, η πληροφόρηση και η κατάρτιση είναι ελλιπείς. Επαναλαμβάνω κατά καιρούς ότι πρέπει να εκπαιδεύεται το προσωπικό για να κινητοποιείται και να είναι σε θέση να ενημερώνει την πελατεία του ώστε να την κρατήσει. Στο θέμα αυτό, η εκπαίδευση είναι θεμελιώδης, με τη δημιουργία άλλωστε, πολύ σύντομα, σας το ανακοινώνω, ενός ειδικού δικτύου που προέρχεται από το δίκτυο των δημοσίων διοικήσεων στο πλαίσιο των διαφόρων κρατών μελών.
<P>
Τέλος, κανείς όμως δεν αναφέρθηκε σε αυτό το σημείο - μου προκαλεί έκπληξη μάλιστα και επιθυμώ να το επισημάνω - σημαντικές πρόοδοι επετεύχθησαν επίσης όσον αφορά την εγκατάσταση παρατηρητηρίων του ευρώ, που έχουν ως στόχο την πρόληψη των καταχρήσεων, όπως επιθυμεί άλλωστε και η Συνέλευσή μας και ο κ. Hoppenstedt, εάν κατάλαβα καλά τα λεγόμενά του πριν από λίγο.
<P>
Τέταρτο ειδικό σημείο της συνεδρίασης στρογγυλής τραπέζης, τέλος, αποτελεί το πρόβλημα της διάρκειας της διπλής κυκλοφορίας των κερμάτων και των χαρτονομισμάτων, που διατυπώθηκε πολλές φορές σήμερα το πρωί. Το σχέδιο κανονισμού όσον αφορά το νομοθετικό καθεστώς του ευρώ προβλέπει ότι αυτή η περίοδος των έξι μηνών το πολύ, από την 1η Ιανουαρίου 2002, μπορεί να μειωθεί από το κάθε κράτος μέλος. Είναι ένα θέμα επικουρικότητας, και εμπίπτει στη δικαιοδοσία του κάθε κράτους. Παρόλα αυτά, υπήρξε κατά τη συνεδρίαση στρογγυλής τραπέζης μια μεγάλη συναίνεση στο ότι η διάρκεια των έξι μηνών είναι πολύ μεγάλη και ότι θα πρέπει να μειωθεί και, δεύτερον, ότι η περίοδος της διπλής κυκλοφορίας θα πρέπει να εναρμονιστεί για το σύνολο των χωρών εφαρμογής του ευρώ.
<P>
Διαπιστώνοντας ότι τα κράτη μέλη έχουν αρχίσει να σκέφτονται πάνω στα πρακτικά και τεχνικά ζητήματα που συνεπάγονται την καθιέρωση του ευρώ, αποφασίστηκε - και η Επιτροπή το έχει αναλάβει - τα κράτη μέλη να προβούν σε μια ανεπίσημη ανταλλαγή απόψεων μεταξύ τους. Έχετε δίκαιο, κύριε Fayot, πρέπει να προχωρήσουμε. Ωστόσο, πρέπει προς το παρόν να περιμένουμε τα αποτελέσματα των εθνικών μελετών και των επαφών που θα πραγματοποιηθούν και να προχωρήσουμε. Είναι θεμελιώδες τα κράτη μέλη να επισημάνουν ξεκάθαρα τις προθέσεις τους πάνω σε αυτό το θέμα μέχρι το τέλος του 1998. Σε όλα αυτά τα θέματα που σας ανέφερα, μπόρεσα να συγκεντρώσω μέχρι χθες μια ευρεία συγκατάθεση του Συμβουλίου των Υπουργών Οικονομικών που έλαβε χώρα στις Βρυξέλλες.
<P>
Ξεκινά τώρα λοιπόν μια νέα φάση για την Επιτροπή, πάντα με το ίδιο πνεύμα διαλόγου και διαφάνειας, κάτι που θα επιβεβαιωθεί σε λίγες εβδομάδες με την έγκριση των λεπτομερών συστάσεων - και, κυρία Peijs, ευελπιστώ ότι θα ανταποκρίνονται στα ερωτήματά σας. Αυτές οι συστάσεις θα σας κοινοποιηθούν σύντομα, θα κοινοποιηθούν επίσης στο Συμβούλιο, όπως και στις επαγγελματικές οργανώσεις. Η πρόθεσή μας είναι να μπορέσετε να τις συζητήσετε κατά τρόπο συγκεκριμένο και σαφή. Δεύτερον, ελπίζω ότι στις 2 Μαΐου, όταν θα καταρτιστεί ο κατάλογος των χωρών που θα έχουν εισαχθεί στο ευρώ, το Ευρωπαϊκό Συμβούλιο να υιοθετήσει και εκείνο αυτές τις κατευθύνσεις.
<P>
Και τέλος, εφόσον αυτές οι κατευθύνσεις θα κοινοποιηθούν παράλληλα και στους ενδιαφερόμενους επαγγελματίες, ευελπιστούμε ότι θα τις μετατρέψουν σε κώδικα δεοντολογίας και καλής πρακτικής. Αυτό είναι το σκεπτικό των συστάσεων για να αποφύγουμε όσο μπορούμε να περάσουμε σε μια φάση περισσότερο νομοθετική και, κατά συνέπεια, περισσότερο κατασταλτική. Προσθέτω ότι θα πρέπει να προσδοθεί ιδιαίτερη προσοχή στις ευαίσθητες ομάδες του πληθυσμού και πολύ σωστά αναφερθήκατε, κυρία Thyssen, στους ηλικιωμένους και στα άτομα με ειδικές ανάγκες. Αυτά όσον αφορά τα πρακτικά ζητήματα.
<P>
Έρχομαι τώρα στη δεύτερη έκθεση, σχετικά με τον τουρισμό. Πολύ σωστά, κυρία Torres Marques, επιστήσατε την προσοχή μας στον τομέα του τουρισμού. Ο τομέας αυτός αποτελεί πράγματι έναν τομέα ποικίλων δραστηριοτήτων που δημιουργεί θέσεις εργασίας, και που θα επωφεληθεί σε μεγάλο βαθμό από την εισαγωγή του ευρώ, όπως το επεσήμαναν, νομίζω, ο κ. Harrisson και ο κ. Rόbig.
<P>
Ο τομέας του τουρισμού έχει θεμελιώδη σημασία στην ευρωπαϊκή οικονομία. 5, 5 % του ΑΕΠ, εννέα εκατομμύρια άμεσων θέσεων εργασίας, 6 % της γενικής απασχόλησης. Πρόκειται για ένα σύνθετο τομέα δραστηριοτήτων, που αποτελείται κατά 85 % από μικρές και μεσαίες επιχειρήσεις και αντιπροσωπεύει το ένα τρίτο των εξαγωγών υπηρεσιών στην Ένωση. Επίσης, η ανάπτυξη αυτού του τομέα δραστηριοτήτων έχει σημαντικές επιδράσεις στο σύνολο των τοπικών και περιφερειακών οικονομιών. Η εισαγωγή του ευρώ θα πρέπει λοιπόν να αποφέρει οφέλη, και αυτό είναι το μέλημά μας, στο σύνολο των δραστηριοτήτων αυτού του τομέα. Κύριε Ribeiro, δεν υπάρχει περίπτωση να περιοριστούν αυτά τα προνόμια σε ορισμένες επιχειρήσεις, τις πιο μεγάλες του τομέα αυτού. Η εισαγωγή του ευρώ θα πρέπει να έχει αποτελέσματα το συντομότερο δυνατόν, δηλαδή από την αρχή της μεταβατικής περιόδου.
<P>
Ποιες θα είναι οι επιπτώσεις; ·Όπως το υπογράμμισε και ο εισηγητής σας, πιστεύω ότι ο τουρισμός θα είναι ένας από τους οικονομικούς τομείς, ένας από τους τομείς δραστηριοτήτων που θα επωφεληθεί το συντομότερο από τις θετικές επιδράσεις της εισαγωγής του ευρώ. Γιατί; Γιατί η κατάργηση του συναλλαγματικού κινδύνου θα προσφέρει κίνητρα στον διακοινοτικό τουρισμό. Το παράδειγμα που ανέφερε πριν λίγο ο κ. Rόbig σχετικά με την κόρη του πάνω στο θέμα αυτό είναι ενδιαφέρον. Το ευρώ όμως θα διευκολύνει επίσης τον τουρισμό που προέρχεται από τρίτες χώρες.
<P>
Σας παραπέμπω σε μία μελέτη που κοινοποίησε η Επιτροπή χθες, στις 9 Μαρτίου, νομίζω, σχετικά με τους Ευρωπαίους και τις διακοπές τους, την οποία ο συνάδελφός μου, κ. Παπουτσής, παρουσίασε στο Διεθνές Συνέδριο Τουρισμού στο Βερολίνο, και η οποία είναι ιδιαίτερα ενδεικτική. Επισημαίνει ότι ένας στους δύο πολίτες της Ευρωπαϊκής Ένωσης πήγε διακοπές το 1997. Διαπιστώνουμε ότι το 91 % των Λουξεμβουργιανών, το 74 % των Βέλγων, το 73 % των Γερμανών πάνε διακοπές σε άλλες χώρες από τις δικές τους. Αυτό αποδεικνύει τη σημασία που θα έχει για εκείνους το ευρώ, δεδομένου ότι το ένα τέταρτο των Ευρωπαίων, ένα ποσοστό που μπορεί να θεωρηθεί χαμηλό, αλλά που κατά τη γνώμη μου είναι σημαντικό, ταξιδεύει μέσα στην Ευρωπαϊκή Ένωση. Πρόκειται για μια αγορά 75 δισεκατομμυρίων ευρώ. Η εισαγωγή του ευρώ θα δώσει τη δυνατότητα στους τουρίστες, όπως και στους ταξιδιώτες, όχι μόνο να μην χάνουν χρήματα στις μετατροπές συναλλάγματος, αλλά και να ξοδεύουν λιγότερα για μετακίνηση, στέγη και φαγητό. Επίσης η δημιουργία ενός σταθερού νομίσματος θα δώσει τη δυνατότητα χρησιμοποίησης του ευρώ ως νομίσματος τιμολόγησης στις διεθνείς τουριστικές συμβάσεις. Θα είναι λοιπόν μια πηγή οικονομίας, και κέρδους υπό την έννοια της ανταγωνιστικότητας, για τις ευρωπαϊκές επιχειρήσεις του τομέα των ταξιδίων.
<P>
Κατά συνέπεια, και απαντώ σε ορισμένες από τις ερωτήσεις που τέθηκαν, θα πρέπει να εμβαθύνουμε σε κάποια ζητήματα. Για το λόγο αυτό, η Επιτροπή θα οργανώσει φέτος με το σύνολο των ενδιαφερόμενων επαγγελματιών, και βέβαια θα συμπεριλαμβάνεστε και εσείς, ένα σεμινάριο σχετικά με τις ρυθμίσεις της μετάβασης στο ευρώ. Επισημαίνω ότι τα φορολογικά ζητήματα στα οποία αναφέρθηκε ο εισηγητής σας θα εξεταστούν βέβαια με προσοχή. Δεν θέλω να αναφερθώ σε λεπτομέρειες εδώ. Θα ήθελα να ξέρετε όμως ότι τα ζητήματα αυτά δεν γίνεται να τεθούν απομονωμένα, έξω από τη γενική προσέγγιση που θεσπίζει η Επιτροπή, όσον αφορά τα φορολογικά ζητήματα. Θα επαναλάβω στον κ. Κακλαμάνη ότι θα παραπέμψω το θέμα του τουρισμού στην προσεχή συζήτηση που θα έχετε προφανώς με τον συνάδελφό μου, κ. Παπουτσή, γιατί αυτά τα ζητήματα υπερβαίνουν κατά πολύ τον τομέα του ευρώ και αφορούν άλλωστε τον τουρισμό ως τομέα δραστηριοτήτων που στηρίζεται στις ΜΜΕ.
<P>
Τελειώνοντας, θα ήθελα να αναφερθώ σύντομα στην έκθεση του Ευρωπαϊκού Νομισματικού Ιδρύματος όσον αφορά τη νομοθετική σύγκλιση. Επιτρέψτε μου να πω "σύντομα», γιατί δεν είναι της δικαιοδοσίας μου, ως εκπροσώπου της Επιτροπής, να σχολιάσω τις εργασίες του ΕΝΙ, θα ήθελα όμως παρόλα αυτά να διευκρινίσω ότι από τη δημοσίευση της έκθεσης, τον περασμένο Αύγουστο, η νομοθετική σύγκλιση είχε μεγάλη εξέλιξη στην Ευρώπη, και μάλιστα προς την σωστή κατεύθυνση. Κύριε Wolf, έχετε δίκιο όταν λέτε ότι δεν πρόκειται για ένα δευτερεύον ζήτημα. Ο κ. Castagnθde έχει δίκιο και εκείνος όταν λέει: περισσότερη διαφάνεια και περισσότερη ενημέρωση. Ο κ. von Wogau επίσης έχει δίκιο βέβαια όταν λέει: ναι, αλλά όλα αυτά με σεβασμό στην ανεξαρτησία της Ευρωπαϊκής Κεντρικής Τράπεζας. Κύριε Caudron, όποιος μιλά για ανεξαρτησία της Ευρωπαϊκής Κεντρικής Τράπεζας δεν εννοεί την απομόνωσή της, αλλά την αναγκαιότητα προγραμμάτων διασύνδεσης, ή διαδικαστικών μέσων, και μέσων ανταλλαγής απόψεων και συζήτησης. Αυτά τα θέματα παρουσίασε η Επιτροπή την περασμένη εβδομάδα κατά την πρότασή της σχετικά με τη σύνθεση της Οικονομικής και Δημοσιονομικής Επιτροπής που θα προετοιμάσει την εργασία του Συμβουλίου ΕCOFIN.
<P>
Πολυάριθμες μεταρρυθμίσεις των εθνικών νομοθεσιών και των καθεστώτων των κεντρικών τραπεζών πραγματοποιήθηκαν ή ξεκίνησαν από τα κράτη μέλη, από τη δημοσίευση της έκθεσης του Ευρωπαϊκού Νομισματικού Ιδρύματος, για να τις καταστήσουν συμβατές με τις απαιτήσεις της Συνθήκης. Μπορώ να πω στον κ. Herman και στον κ. von Wogau ότι θα λάβουν μια απάντηση στο ερώτημά τους στα πλαίσια της έκθεσης σχετικά με τη σύγκλιση, την οποία η Επιτροπή θα παρουσιάσει στις 25 Μαρτίου. Δουλεύοντας πάνω σε αυτό το θέμα δεκατέσσερις ώρες την ημέρα, είμαι σε θέση να σας πω ότι έχω επίγνωση του θέματος και για αυτό λέω ότι θα λάβετε τις απαντήσεις σε αυτό το ερώτημα, γιατί πρέπει, ως Επιτροπή να προβούμε πρώτα στη δική μας αξιολόγηση της συμβατότητας των εθνικών νομοθεσιών σε σχέση με τη Συνθήκη και το καθεστώς του ΕΣΚΤ. Κύριε Πρόεδρε της Επιτροπής Οικονομικής, Νομισματικής και Βιομηχανικής Πολιτικής, σας δίνω ραντεβού στις 25 Μαρτίου πάνω σε αυτό το ζήτημα.
<P>
Εν κατακλείδι, και ζητώ συγγνώμη που υπερέβην τα δύο λεπτά του χρόνου που μου αναλογεί, θα ήθελα να επισημάνω απλώς ότι, όπως και εγώ, θα έχετε διαπιστώσει ότι οι προκαταρκτικές εργασίες της εισαγωγής του ευρώ φτάνουν προς το τέλος, ότι αυτό που έχει σημασία είναι να γίνει περισσότεο γνωστό το ευρώ και να το αποδεχτούν οι πολίτες μας. Το έργο της κινητοποίησης και της διάδοσης που μας ζητείται θα πρέπει να γίνει οπωσδήποτε. Σχετικά με το θέμα αυτό η Επιτροπή, κύριε Arroni, λαμβάνει υπόψη της με ενδιαφέρον την υπόδειξή σας όσον αφορά την από κοινού διοργάνωση, εάν το Κοινοβούλιο το επιθυμεί, μιας συνεδρίασης στρογγυλής τραπέζης με προσωπικότητες του κόσμου της επικοινωνίας για να μελετήσουμε τις ψυχολογικές πτυχές της εισαγωγής του ευρώ.
<P>
Κυρίες και κύριοι βουλευτές, δεν φανήκαμε φειδωλοί τις προσπάθειές μας για την επίτευξη της καθιέρωσης του ευρώ σύμφωνα με το χρονοδιάγραμμα και σύμφωνα με τις προδιαγραφές της Συνθήκης. Τώρα λοιπόν ας μην χαλαρώσουμε τη στιγμή που μας μένει ακόμη να ενημερώσουμε τον Ευρωπαίο πολίτη για τα προτερήματα της καθιέρωσης του ευρωπαϊκού νομίσματος, ώστε να κατευνάσουμε τους φόβους που θα υπάρχουν ακόμη σε ορισμένους.

<SPEAKER ID=48 NAME="Πρόεδρος">
Κύριε Επίτροπε, ευχαριστώ τόσο εσάς όσο και τους τρεις εισηγητές, όπως επίσης όλους τους συναδέλφους που παρενέβησαν.

<SPEAKER ID=49 LANGUAGE="NL" NAME="Cornelissen">
Κύριε Πρόεδρε, μία ερώτηση έκανα μόνο. Θέλει ο Επίτροπος να απαντήσει σε αυτήν τώρα ή αργότερα; Σε ποιο σημείο βρίσκεται το σχέδιο να επιτραπεί στα κράτη μέλη να κάνουν δοκιμές με χαμηλότερο συντελεστή ΦΠΑ για τομείς εντάσεως εργασίας όπως ο τουρισμός;

<SPEAKER ID=50 LANGUAGE="ES" NAME="Sisσ Cruellas">
Κύριε Πρόεδρε, ο κ. Επίτροπος αναφέρθηκε στις χώρες που έχουν ήδη υιοθετήσει την εθνική όψη του ευρώ. Και εγώ θέλω να πω εδώ πως η Ισπανία επίσης υιοθέτησε την εθνική όψη, συγκεκριμένα την περασμένη εβδομάδα.

<SPEAKER ID=51 NAME="de Silguy">
Έλαβα γνώση της ερώτησής σας. Θα σας απαντήσουμε τώρα αμέσως. Δεν έχω τα στοιχεία για να σας απαντήσω σήμερα λεπτομερώς και προτιμώ να μην σας πω ανοησίες. Σας ευχαριστώ για την πληροφορία όσον αφορά την Ισπανία. Σας ζητώ συγγνώμη, νόμιζα ότι ήμουν ενημερωμένος. Όλα πάνε τόσο γρήγορα με το θέμα του ευρώ, που δεν είμαστε ποτέ πλήρως ενημερωμένοι.

<SPEAKER ID=52 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=5>
Προώθηση της οδικής ασφάλειας στην ΕΕ
<SPEAKER ID=53 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης του συναδέλφου κ. Cornelissen (A40065/98), εξ ονόματος της Επιτροπής Μεταφορών και Τουρισμού, σχετικά με την ανακοίνωση της Επιτροπής "Προωθώντας την οδική ασφάλεια στην Ευρωπαϊκή Ένωση - Το πρόγραμμα 1997-2001».

<SPEAKER ID=54 NAME="Cornelissen">
Κύριε Πρόεδρε, την Παρασκευή το βράδυ είχαν καλέσει τη σύζυγό μου κι εμένα για ένα φιλικό δείπνο. Την ώρα του φαγητού, κάλεσαν τον οικοδεσπότη στο τηλέφωνο και του ζήτησαν να έρθει το συντομότερο στο νοσοκομείο, διότι ο μεγαλύτερος γιός του είχε πέσει θύμα τροχαίου δυστυχήματος. Την άλλη μέρα επισκεφτήκαμε τον οικοδεσπότη και τη σύζυγό του ξανά. Ο γιός τους είχε πεθάνει. Φαινόντουσαν οι άνθρωποι δέκα χρόνια μεγαλύτεροι - η ζωή τους δεν θα είναι ποτέ πια ίδια.
<P>
Πρόκειται για έναν μόνο από τους 45.000 νεκρούς που θρηνούμε κάθε χρόνο στην Ευρωπαϊκή Ένωση. Με 45.000 θύματα το χρόνο, θρηνούμε κάθε εβδομάδα 900 νεκρούς. Με άλλα λόγια, ζούμε κάθε εβδομάδα μια καταστροφή παρόμοια με τη βύθιση του οχηματαγωγού "Εσθονία». Πάνω από 2 εκατομμύρια Ευρωπαίοι τραυματίζονται ετησίως σε τροχαία δυστυχήματα, και πολλοί από αυτούς παραμένουν για πάντα ανάπηροι. Η θλίψη και ο ανθρώπινος πόνος που κρύβονται σε αυτά τα στατιστικά στοιχεία, δεν έχει όρια. Χώρια που η έλλειψη ασφάλειας στους δρόμους προκαλεί μεγάλες οικονομικές και κοινωνικές ζημιές. Οι ειδικοί τις υπολογίζουν σε πάνω από 150 δις. ετησίως. Ο πόνος και η σπατάλη ανθρώπινης ζωής και οικονομικών πορών δεν είναι φαινόμενα αποδεκτά σε μια πολιτισμένη κοινωνία με απεριόριστες σχεδόν τεχνικές δυνατότητες.
<P>
Από έρευνες και μελέτες, τολμώ να βγάλω το συμπέρασμα ότι παρά την αναμενόμενη αύξηση της κυκλοφορίας, ο αριθμός των θυμάτων των τροχαίων δυστυχημάτων μπορεί στα επόμενα δεκαπέντε χρόνια να μειωθεί στο μισό. Δηλαδή το έτος 2010 ο αριθμός των θυμάτων μπορεί να έχει μειωθεί σε λιγότερο από 25.000. Πέρυσι, η Ευρωπαϊκή Επιτροπή παρουσίασε ένα πρόγραμμα για την οδική ασφάλεια, το οποίο αποτελεί ένα καλό ξεκίνημα. Αναγνωρίζω τις μεγάλες ανησυχίες του Επιτρόπου κ. Kinnock για την έλλειψη οδικής ασφάλειας και την αποφασιστικότητά του να κάνει ό, τι περνά από το χέρι του, έχοντας υπόψη και τις αρμοδιότητες της Επιτροπής.
<P>
Θέλουμε νατονίσουμε μερικά σημεία. Θεωρούμε τον συγκεκριμένο πολιτικό στόχο να μειωθεί ο αριθμός των θυμάτων των τροχαίων κατα το ήμισυ τουλάχιστον και απαραίτητο και εφικτό. Λαμβάνοντας υπόψη την αρχή της επικουρικότητας, η επίτευξη του στόχου δεν αποτελεί αποκλειστική ευθύνη της Ένωσης. Επισημαίνω ακόμα ότι οι χώρες της Ένωσης που εξέφρασαν τον στόχο τους σε συγκεκριμένους αριθμούς, σημείωσαν θετικά αποτελέσματα. Αναφέρω εδώ ενδεικτικά το Ηνωμένο Βασίλειο, τις σκανδιναβικές χώρες και τις Κάτω Χώρες. Ένας συγκεκριμένος στόχος μπορεί να αφυπνίσει και τον πολίτη και να αποτελέσει σημείο αναφοράς για όλους τους ενδιαφερόμενους.
<P>
Για την επίτευξη του στόχου, πρέπει να καθορίσουμε μια σειρά προτεραιότητας για τα 65 μέτρα που περιλαμβάνει η πρόταση της Επιτροπής. Επιτρέψτε μου να αναφέρω μερικές. Πρώτη, η νομοθεσία για πιο ασφαλή οχήματα. Πιο ασφαλή για τους επιβάτες τους, αλλά και με καλύτερη προστασία στο μπροστινό και στο πίσω μέρος των οχημάτων για να περιορισθούν οι τραυματισμοί πεζών και ποδηλατών σε μια σύγκρουση. Επίσης, οι οδοί μπορούν και πρέπει να γίνουν πιο ασφαλείς. Για την ασφάλεια των δρόμων που κατασκευάζονται με ευρωπαϊκή επιδότηση, θέλουμε εκθέσεις. Η καθιέρωση ζωνών ανώτατης ταχύτητας 30 χλμ. την ώρα σε κατοικημένες περιοχές και γύρω από τα σχολεία θα σώσει πολλά παιδιά. Οι ανεύθυνες ταχύτητες είναι ολέθριες για την οδική ασφάλεια. Και η οδήγηση κάτω από την επιρροή αλκοόλ δεν είναι απλώς αντικοινωνική, αλλά και εγκληματική. Χρόνια τώρα εκκρεμεί στο Συμβούλιο μια πρόταση για ένα ευρωπαϊκό νομοθετικό όριο της περιεκτικότητας αλκοόλ στο αίμα. Διατίθεται ο Επίτροπος να το θέσει πάλι επί τάπητος; Από πρόσφατες μελέτες προκύπτει ότι και η χρήση ναρκωτικών κατά την οδήγηση ευθύνεται για χιλιάδες θύματα τροχαίων. Δυσμενή επιρροή στην ικανότητα οδήγησης έχουν και πολλά φάρμακα. Διατίθεται ο Επίτροπος να μελετήσει σε συνεργασία με τις ενδιαφερόμενες οργανώσεις το πώς θα αντιμετωπιστούν αυτά τα προβλήματα κατά τον καλύτερο τρόπο;
<P>
Εφιστώ την ιδιαίτερη προσοχή σας στις δυνατότητες νέων τεχνολογικών εξελίξεων, στα συστήματα για παράδειγμα που εμποδίζουν την εκκίνηση του αυτοκινήτου όταν ο οδηγός έχει παραπιεί. Η οδήγηση με αναμμένα φώτα και στο φως της ημέρας, καθώς και ευρύτερη χρήση της ζώνης ασφαλείας, επιτυγχάνουν επίσης αισθητή μείωση των τροχαίων ατυχημάτων. Σημασία έχει ακόμα η βελτίωση των πρώτων βοηθειών σε τροχαία ατυχήματα.
<P>
Τέλος, η ασφαλής οδική συμπεριφορά - πάνω από το 90 % των τροχαίων ατυχημάτων προκαλούνται από ανθρώπινο λάθος. Μια καλή εκπαίδευση οδηγήσεως, μαθήματα κυκλοφορίας στα σχολεία, ενημερωτικές εκστρατείες, έλεγχος της τήρησης των κανόνων κυκλοφορίας όπως οι ώρες οδήγησης και ανάπαυσης, καθώς και η αυξημένη δυνατότητα εντοπισμού μιας παράβασης, είναι και αυτά απαραίτητα μέτρα. Θεωρούμε ακόμα θετική την καθίερωση ενός συστήματος βαθμών ποινής. Και ερωτώ τον Επίτροπο: πώς προχωρούμε από δω και πέρα; Μετά τη σημερινή συζήτηση, θα παρουσιάσει ο Επίτροπος μια περαιτέρω επεξεργασία των σχεδίων του; Διατίθεται να αναλάβει τη δέσμευση ότι το 1998 και τα επόμενα χρόνια θα προβλεφθούν αρκετές πιστώσεις στον προϋπολογισμό;
<P>
Κύριε Πρόεδρε, η οδική ασφάλεια αποτελεί κοινή ευθύνη της Ένωσης, των κρατών μελών, των παραγωγών αυτοκινήτων, των εκπαιδευτών, των οργανώσεων για την οδική ασφάλεια, των συμμετεχόντων στην κυκλοφορία φυσικά, και πολλών άλλων. Για την επιτυχία του στόχου χρειάζεται κοινή προσέγγιση με επαρκή κοινωνική βάση.
<P>
Η αρχή της επικουρικότητας πρέπει να γίνει σεβαστή. Η Ένωση ας επικεντρωθεί στα μέτρα όπου η κοινοτική προσέγγιση αποδίδει μεγαλύτερα αποτελέσματα από την εθνική. Η έλλειψη οδικής ασφάλειας δεν αποτελεί φυσικό φαινόμενο απέναντι στο οποίο είμαστε ανήμποροι. Κύριε Επίτροπε, στον αγώνα σας μπορείτε να βασισθείτε στη συμπαράστασή μας, αλλά και εμείς βασιζόμαστε σε σας.

<SPEAKER ID=55 NAME="Watts">
Κύριε Πρόεδρε, ευχαριστώ ειλικρινά τον εισηγητή, κ. Cornelissen, τόσο για την ομιλία του όσο και για την έκθεσή του. Ο κ. Cornelissen μιλά όχι μόνο με το μυαλό, αλλά και με την καρδιά του σε ό, τι αφορά την οδική ασφάλεια. Εξαίρω τον τρόπο με τον οποίο οδήγησε επιδέξια την έκθεσή του μέσω του Κοινοβουλίου, περιλαμβάνοντας όσο το δυνατό περισσότερες απόψεις και καταλήγοντας σε ένα συμπέρασμα που θα γίνει αποδεκτό με εντυπωσιακή πλειοψηφία από το Κοινοβούλιο αύριο.
<P>
Θα πρέπει επίσης να αποδώσουμε τα εύσημα και στον Επίτροπο κ. Kinnock. Έφερε δικαίως το συγκεκριμένο ζήτημα στην κορυφή της ημερήσιας διάταξης στο πρόγραμμα εργασιών της Επιτροπής. Γιατί το έπραξε αυτό; Γνωρίζει ότι 45.000 άτομα - όπως ήδη είπε ο κ. Cornelissen - σκοτώνονται κάθε χρόνο και περισσότεροι από ένα εκατομμύριο τραυματίζονται. Το κόστος για την κοινωνία ανέρχεται πιθανώς σε τουλάχιστον 100 δισεκατομμύρια ECU. Παρουσίασε στην έκθεσή του τα τρομακτικά αυτά στοιχεία. Ένας στους 80 θα πεθάνει από τροχαίο δυστύχημα· ένα στους τρεις θα νοσηλευθεί λόγω τροχαίου ατυχήματος· η κύρια αιτία θανάτου μεταξύ των νέων είναι τα τροχαία. Επομένως, του αποδίδω τα εύσημα επειδή προέβαλε τόσο παραστατικά τους λόγους για την ανάληψη δράσης στον εν λόγω τομέα.
<P>
Ας μην υποτιμούμε το μέγεθος του εγχειρήματος που αντιμετωπίζουμε. Είναι πολύ εύκολο να το υποτιμήσουμε, γιατί τα περιστατικά αυτά είναι συχνά πολύ μεμονωμένα, αλλά συλλογικά τα άτομα που πεθαίνουν κάθε εβδομάδα στην Ευρώπη, αντιστοιχούν στους επιβάτες δύο ή τριών τζάμπο. Αν αυτό συνέβαινε σε ένα, δύο ή τρία τζάμπο κάθε εβδομάδα, τα συγκεκριμένα αεροσκάφη απλώς δεν θα ξαναεκτελούσαν πτήσεις· δεν θα το ανεχόμασταν. Και ωστόσο, για κάποιον λόγο, η κοινωνία ανέχεται να σκοτώνονται τόσοι άνθρωποι και πολύ, πολύ περισσότεροι να τραυματίζονται στους δρόμους μας. Για τον λόγο αυτό, έχουμε συλλογική ευθύνη να διασφαλίσουμε ότι το ζήτημα αυτό θα αντιμετωπιστεί με τη δέουσα προσοχή από το Κοινοβούλιο, την Επιτροπή, το Συμβούλιο και την κοινωνία στο σύνολό της.
<P>
Γι' αυτό το λόγο, υποστηρίζουμε τον φιλόδοξο, αλλά ρεαλιστικό στόχο που έθεσε ο κ. Cornelissen - δηλαδή, τη μείωση κατά 40 % μέχρι το 2010. Οι προτάσεις του Επιτρόπου κ. Kinnock μας παρέχουν τα μέσα για να επιτύχουμε των ανωτέρω στόχο. Ενδέχεται να υποστηριχθεί ότι τούτο δεν είναι ρεαλιστικό, αλλά δεν μπορούμε να ανεχόμαστε μια κατάσταση όπου εκατοντάδες συμπολίτες μας πεθαίνουν αναγκαστικά στους δρόμους μας, κάθε χρόνο. Κάτι πρέπει να γίνει σε φιλόδοξη κλίμακα. Για αυτό οι σοσιαλιστές είναι πολύ υπερήφανοι που συνδέονται με την έκθεση του κ. Cornelissen και την ανακοίνωση του κ. Kinnock.
<P>
Θα επισημάνουμε έξι προτεραιότητες δράσης. Πολλές από τις εν λόγω προτεραιότητες αντικατοπτρίζουν τις απόψεις του εισηγητή και της Επιτροπής, αλλά δεν τονίζουν αρκετά σαφώς τα σημεία όπου μπορεί και πρέπει να αναληφθεί δράση.
<P>
Πρώτον, πρέπει να καταπολεμήσουμε την οδήγηση υπό την επήρεια αλκοόλ. Διαπιστώνονται ετησίως περίπου 9.000 θάνατοι από τροχαία δυστυχήματα εξαιτίας του αλκοόλ. Διαθέτουμε τα μέσα να αντιμετωπίσουμε το εν λόγω πρόβλημα, υποστηρίζοντας την πρόταση της Επιτροπής για τη θέσπιση του ορίου των 50 ml - νομίζω ότι η πρόταση αυτή είχε υποβληθεί εδώ και 10 χρόνια. Ας δούμε κάποια κινητοποίηση. Θα επικροτούσαμε τις προσπάθειες της Επιτροπής να εξασφαλίσει την υπογραφή συμφωνίας στο Συμβούλιο το συντομότερο δυνατό.
<P>
Δεύτερον, θέλουμε να εξεταστεί το συνδεδεμένο ζήτημα των ναρκωτικών από ένα ερευνητικό πρόγραμμα της ΕΕ, ώστε να διασφαλιστεί ότι οι άνθρωποι δεν μπορούν να κάνουν χρήση ναρκωτικών, να οδηγούν και να προκαλούν ατυχήματα, όπως συμβαίνει σε αυξανόμενη κλίμακα.
<P>
Τρίτον, θέλουμε να προσυπογράψουμε την άποψη του εισηγητή ότι η νέα οδηγία για τον σχεδιασμό των αυτοκινήτων πρέπει να δημοσιευθεί, ώστε να εξασφαλίσει ότι τα οχήματα θα είναι τόσο φιλικά προς τους πεζούς και τους ποδηλάτες όσο είναι ανθρωπίνως δυνατό. Η τεχνολογία υπάρχει. Εκείνο που λείπει είναι η πολιτική βούληση.
<P>
Τέταρτον, θέλουμε να μειώσουμε την ταχύτητα και να εισαγάγουμε περισσότερα όρια ταχύτητας των 20 μιλίων ανά ώρα. Πέμπτον, θέλουμε να υπάρξει αμοιβαία αναγνώριση των απαγορεύσεων οδήγησης και, τέλος, περισσότερη έρευνα της συμπεριφοράς των οδηγών.
<P>
Όλα τα ανωτέρω μέτρα θα συμβάλουν στην επίτευξη του κοινού στόχου μας, που έγκειται στην αντιμετώπιση αυτού του απαράδεκτου, φρικτού και επονείδιστου αριθμού των 45.000 θανάτων ετησίως.

<SPEAKER ID=56 LANGUAGE="DE" NAME="Jarzembowski">
Κύριε Πρόεδρε, αγαπητοί συνάδελφοι, αγαπητέ κ. Επίτροπε, βλέπω ότι φθάσατε καλά και χαιρόμαστε γι' αυτό. Θα ήθελα, όπως και ο προηγούμενος ομιλητής, να ευχαριστήσω θερμά τον εισηγητή κ. Cornelissen για την πολύ - πολύ καλή του έκθεση. Έκανε πάρα πολλή δουλειά για τη σύνταξή της. Εκτιμούμε εδώ και χρόνια το ενδιαφέρον του για την οδική ασφάλεια. Ως εκ τούτου, δεν είναι περίεργο που ορίστηκε εισηγητής και συνέταξε μία άριστη έκθεση.
<P>
Πρώτα θα ήθελα - για να μην είναι όλα τόσο ομόφωνα - να επισημάνω το εξής: η ανακοίνωση της Επιτροπής για τα μέτρα βελτίωσης της οδικής ασφάλειας από το 1997 ως το 2001 περιέχει, όπως ξέρουμε, 65 προτάσεις, και πολλές απ' αυτές πρέπει να υποβληθούν μέχρι το 98/99. Γι' αυτό, κ. Επίτροπε, η πρώτη μου παράκληση προς εσάς θα ήταν να επιταχυνθούν όλες αυτές οι μεμονωμένες προτάσεις. Ξέρετε καλά, όπως κι εγώ, ότι τίποτα πια δεν θα γίνει μετά την άνοιξη του επόμενου χρόνου. Θα ξεκινήσουμε τον προεκλογικό αγώνα, η Επιτροπή θα συνταξιοδοτηθεί ή θα επανεκλεγεί. Αυτό σημαίνει ότι όλα όσα είναι επείγοντα πρέπει να φθάσουν στο Σώμα σε πρώτη ανάγνωση το αργότερο μέχρι αυτό το φθινόπωρο. Διαφορετικά, οι προτάσεις αυτές θα μείνουν στην ουσία για δύο χρόνια στο συρτάρι, μέχρι να μπορέσουν να εργαστούν και πάλι το Κοινοβούλιο και η Επιτροπή. Γι' αυτό, κ. Επίτροπε, ίσως θα μπορούσατε να υποδείξετε για άλλη μια φορά στους συνεργάτες σας να υποβάλουν το ταχύτερο τις επιμέρους προτάσεις στο Κοινοβούλιο και στο Συμβούλιο.
<P>
Δεύτερον, θα ήθελα να μάθω αν θα συμφωνήσετε με τον κατάλογο προτεραιοτήτων του εισηγητή και, προφανώς, του Σώματος, εάν αύριο ψηφίσουμε έτσι. Γιατί ο κ. Cornelissen δικαιολογημένα είπε ότι δεν ωφελεί να υποβάλλονται 65 προτάσεις, όταν φθάνουν μεμονωμένα. Χρειαζόμαστε την μαζική αποδοχή των σχεδίων που έχουν προτεραιότητα, τα οποία μπορούν να αυξήσουν την οδική ασφάλεια. Γι' αυτό, θα μας ενδιέφερε πολύ να μάθουμε αν είσαστε στ' αλήθεια σύμφωνος με τον κατάλογο προτεραιοτήτων που προτείνει ο κ. Cornelissen και που θέλουμε να κάνουμε δεκτές αύριο και εάν είσαστε διατεθειμένος να τις υποστηρίξετε.
<P>
Θέλω να αναφερθώ ξανά σε μερικά σημεία που η παράταξή μου θεωρεί επείγοντα, καθώς και σε δυο-τρία σημεία της έκθεσης τα οποία δεν θα εγκρίνουμε. Όπως δικαίως ανέλυσε ο συνάδελφός μου κ. Watts, θεωρούμε κι εμείς σημαντικό να γίνει το αυτοκίνητο ασφαλέστερο ως μεταφορικό μέσο, γιατί είναι το όργανο που σκοτώνει και τραυματίζει ανθρώπους. Δεύτερον, η πλειοψηφία της παράταξής μου τάσσεται σαφώς υπέρ μιας ευρωπαϊκής νομοθεσίας που θα μειώσει το ανώτατο όριο περιεκτικότητας οινοπνεύματος στο αίμα στο 0, 5 mg/ ml. Πρέπει οπωσδήποτε να ξεπεράσουμε αυτόν τον σκόπελο. Στη Συνθήκη του Μάαστριχτ, τον Νοέμβριο του 1993, αποφασίσαμε ότι το Κοινοβούλιο και το Συμβούλιο είναι αρμόδια να ψηφίζουν μέτρα. Νομίζω ότι τα μέτρα εναντίον όσων οδηγούν σε κατάσταση μέθης είναι ένα ζήτημα εξαιρετικής σημασίας, για το οποίο πρέπει να αποφασίσουμε τώρα από κοινού.
<P>
Το τρίτο σημείο είνα το εξής: θεωρώ σημαντικό να δημιουργηθεί ένας ενιαίος κατάλογος αξιόποινων σημείων, δηλαδή ν' αποφασιστεί σε πρώτη φάση να συμφωνήσουμε ως προς αυτό. Σε μερικά κράτη η κατάσταση είναι ακόμη η εξής: το να οδηγεί κανείς μεθυσμένος θεωρείται ως ένα αδίκημα που ταυτόχρονα αποτελεί και θαρραλέα πράξη και η παρέα του οδηγού σχεδόν τον επευφημεί γι' αυτό, πράγμα που σημαίνει ότι δεν πρέπει μόνο να καθορίσουμε την οριακή τιμή, αλλά πρέπει επίσης να φροντίσουμε, πέρα από τη θέσπιση ενός ευρωπαϊκού καταλόγου και την επιβολή των ποινών, να αλλάξει και η συνείδηση και ο τρόπος που ενεργούν οι άνθρωποι.
<P>
Επιτρέψτε μου να αναφέρω δύο ακόμη σημεία στα οποία δεν μπορούμε να συμφωνήσουμε. Η διάταξη σύμφωνα με την οποία πρέπει να κινούνται με αναμμένους φανούς την ημέρα όχι μόνο οι μοτοσυκλέτες αλλά και τα αυτοκίνητα είναι, κατά την άποψή μου, κάτι που δεν το θεωρούμε ακόμη αναγκαίο σε ολόκληρη την Κοινότητα. Πιθανόν να είναι ενδεδειγμένο για τη Σκανδιναβία εξαιτίας των διαφορετικών συνθηκών φωτισμού, όμως τί χρειάζεται το φως του αυτοκινήτου το καλοκαίρι στην Ισπανία; Πρέπει να λάβουμε υπόψιν την επικουρικότητα και τις κλιματολογικές διαφορές μέσα στην Κοινότητα, πριν προβούμε σε τέτοιες θεμελιώδεις ρυθμίσεις.
<P>
Το τελευταίο σημείο είναι ιδιόρρυθμο: θα ήταν παράλογο να θελήσουμε να απαγορεύσουμε τώρα την πώληση οινοπνευματωδών ποτών σε όλα τα πρατήρια βενζίνης των αυτοκινητοδρόμων. Νομίζω ότι πρέπει να επικεντρωθούμε στους οδηγούς, αλλά το να θέλουμε να τιμωρήσουμε επίσης όσους ταξιδεύουν με πούλμαν και θέλουν να πιουν μια μπύρα σε κάποιο σταθμό βενζίνης του αυτοκινητοδρόμου απαγορεύοντας το αλκοόλ αποτελεί υπερβολή των κανονισμών, κι αυτό δεν το θέλουμε!

<SPEAKER ID=57 LANGUAGE="IT" NAME="Santini">
Κύριε Πρόεδρε, κύριε Επίτροπε, πρέπει να μιλούμε με σαφήνεια για αυτά τα προβλήματα, παρόλο που έχουμε ήδη διαπιστώσει ότι οι δηλώσεις και μόνο δεν επαρκούν για τη μείωση του αριθμού των θυμάτων. Πράγματι, συζητήσαμε ευρύτατα το περασμένο έτος, στη διάρκεια της Πανευρωπαϊκής Διάσκεψης του Ελσίνκι, όπου εγώ ο ίδιος συνέταξα έκθεση επί της ασφάλειας και της ένταξης της τηλεματικής, αλλά δυστυχώς δεν επιμείναμε στα στατιστικά δεδομένα. Συμμερίζομαι την άποψη ότι οι στατιστικές είναι πολύ σημαντικές για την αξιολόγηση των προβλημάτων: 45.000 νεκροί το χρόνο είναι αναμφίβολα ένα εντυπωσιακό στοιχείο, αλλά και τα 45 δισεκατομμύρια που δαπανά η κοινωνία, αποτελούν μια άλλη διάσταση που μπορεί να εντυπωσιάσει. Ωστόσο, οι στατιστικές θα ήταν στείρα μαθηματική εξάσκηση, αν δεν χρησίμευαν στην παραγωγή ιδεών και στην εξαγωγή συμπερασμάτων. Ως εκ τούτου, παράλληλα με τις προτάσεις ταξινόμησης των ατυχημάτων και εκτίμησης των επιπτώσεών τους με στόχο την βοήθεια των θυμάτων, θεωρώ περισσότερο ενδιαφέρουσες και πιο σημαντικές τις αναλύσεις των μέσων και των πρωτοβουλιών πρόληψης των ατυχημάτων. Διαπιστώσαμε ήδη ότι τα απλά εξαρτήματα που έχουμε όλοι στο αυτοκίνητό μας δεν επαρκούν πια: οι ζώνες, οι αερόσακοι, τα κράνη και τα ευφυέστατα συστήματα ελέγχου ταχύτητας, αποτελούν μόνο συμπληρωματικούς παράγοντες της ανύπαρκτης ακόμη εφεύρεσης.
<P>
Μία καλή ιδέα, που περιλαμβάνεται στην εξαιρετική έκθεση του κ. Cornelissen, μου φαίνεται ότι είναι η προσπάθεια να πειστούν οι αυτοκινητοβιομηχανίες να τροποποιήσουν τα πρόσθια μέρη των οχημάτων, ώστε να καταστούν ασφαλέστερα για τους πεζούς και τους ποδηλάτες, και περισσότερο ανθεκτικά και στις περιπτώσεις σύγκρουσης· φαίνεται ότι μόνο αυτό το μέτρο θα μπορούσε να εγγυηθεί 20.000 θανάτους λιγότερους το χρόνο και, συνεπώς, αξίζει τον κόπο να εφαρμοστει δοκιμαστικά. Πιστεύω επίσης στα μέτρα βοήθειας και στους κανόνες συμπεριφοράς. Η τηλεματική, επί παραδείγματι, πρέπει να είναι όργανο ελέγχου, αλλά και βοήθειας, ενώ κεφαλαιώδους σημασίας ρόλο διαδραματίζει, κατά τη γνώμη μου, η εκπαίδευση των νέων στα σχολεία. Είναι ανώφελη η επινόηση διαφόρων μέσων, αν στη συνέχεια τυγχάνουν ανάρμοστης χρήσης. Πρέπει, συνεπώς, να ανατρέξουμε στις πηγές του προβλήματος, να εισαχθεί στα σχολεία αυθεντική ύλη διδασκαλίας, που είναι η οδική συμπεριφορά, κοινώς μια πολιτισμένη συμπεριφορά.

<SPEAKER ID=58 LANGUAGE="NL" NAME="Wijsenbeek">
Κύριε Πρόεδρε, η οδική ασφάλεια μας αφορά όλους· το διαπιστώσαμε σήμερα το πρωί και πάλι, όχι μόνον με τα όσα είπε ο κ. Επίτροπος, αλλά και από την παρουσίαση του εισηγητή. Υποστηρίζουμε απόλυτα και τον εισηγητή και την παρουσίασή του και του εκφράζουμε τη συμπαράστασή μας. Μπορούμε όλοι μας να καταλάβουμε τα συναισθήματά του, διότι όλοι μας αντιμετωπίζουμε συνεχώς τις τρομερές συνέπειες της έλλειψης ασφάλειας στην κυκλοφορία. Σε δικούς μου συγγενείς συνέβη ένα ατύχημα στο Βέλγιο, μια σύγκρουση ενός ολλανδικού με ένα γαλλικό αυτοκίνητο. Τώρα, δύο και πλέον χρόνια μετά το ατύχημα, δεν έχουν ξεπεραστεί ακόμα εντελώς οι συνέπειες.
<P>
Αποδείχθηκε μεν ότι πολλές φορές η αιτία είναι το ανθρώπινο λάθος, αλλά παρά ταύτα πρέπει να ληφθούν περισσότερα και καλύτερα μέτρα, δεν επιτρέπεται να περιορισθούμε στο να λέμε ότι οι άνθρωποι πρέπει να προσέχουν περισσότερο και να εκπαιδεύονται καλύτερα. Βλέπουμε ότι την ίδια ώρα, με ίδιες συνθήκες συνέβη στον Α 17 κοντά στην Courtrai ένα ακριβώς όμοιο δυστύχημα με εκείνο που είχε γίνει πριν από έναν χρόνο υπό τις ίδιες συνθήκες και με τουλάχιστον ίσο αριθμό νεκρών. Πότε θα μάθουμε επιτέλους το μάθημά μας και πότε θα δραστηριοποιηθούμε;
<P>
Εξ ονόματος της Ομάδας μου υπέβαλα μια τροπολογία: κατά την εκπαίδευση των νέων οδηγών πρέπει να λαμβάνεται υπόψη ότι πρέπει να ξέρουν κάτι για το τί πρέπει να κάνουν και οπωσδήποτε για το τί πρέπει να αποφεύγουν σε περίπτωση που υπάρχουν τραυματισμοί. Την τροπολογία τη σύστησε ο Ερυθρός Σταυρός και καλώ το Σώμα να την υποστηρίξει.

<SPEAKER ID=59 LANGUAGE="NL" NAME="Van Dijk">
Κύριε Πρόεδρε, εξ ονόματος της Ομάδας μου δηλώνω ότι μείναμε γενικά πολύ ικανοποιημένοι από την έκθεση του κ. Cornelissen. Έθεσε τον δάκτυλον επί τον τύπον των ήλων. Για πολλοστή φορά δηλώνουμε ότι 45.000 νεκροί ετησίως και πολλαπλάσιοι τραυματίες είναι ένα απαράδεκτο φαινόμενο και ότι πρέπει να ληφθούν μέτρα.
<P>
Για τον μεγάλο αριθμό των θυμάτων υπάρχουν δύο κύριες αιτίες, δηλαδή η υπερβολική ταχύτητα και η χρήση οινοπνευματωδών ποτών. Σε αυτά τα δύο σημεία θα ήθελα μια πιο αυστηρή διατύπωση στην έκθεση. Για τις ζώνες κυκλοφορίας με ανώτατη ταχύτητα 30 χλμ/ώρα στις πόλεις δεν χρειαζόμαστε πια έρευνα. Οι υπάρχουσες τέτοιες ζώνες απέδειξαν με το παραπάνω την αποτελεσματικότητά τους. Ας περάσουμε λοιπόν σε πράξεις.
<P>
Ως προς τη χρήση αλκοόλ, το 0, 5 % φαίνεται μεν σωστός συμβιβασμός, αλλά σας πληροφορώ ότι μεγαλόσωμοι και βαρείς άνθρωποι πιστεύουν πάντα ότι μπορούν να πίνουν περισσότερο από τους άλλους. Πιο ξεκάθαρη είναι η απλή απαγόρευση κάθε χρήσης οινοπνευματωδών. Τότε κανείς δεν χρειάζεται πια να υπολογίζει τί μπορεί να πιει, τί έχει ήδη πιει, τί μπορεί να πιει ακόμη. Τί γίνεται άραγε με όλους αυτούς τους οδηγούς που σώνει και καλά θέλουν να πιουν πριν πάρουν το τιμόνι; Το 0, 2 μου φαίνεται υπεραρκετό.

<SPEAKER ID=60 LANGUAGE="NL" NAME="Van Dam">
Κύριε Πρόεδρε, τακτικά καλούμεθα να εκφράσουμε τα συλλυπητήριά μας προς τα θύματα καταστροφών. Στην Ευρωπαϊκή Ένωση υπάρχουν κάθε χρόνο 45.000 νεκροί και πάνω από ενάμισυ εκατομμύριο τραυματίες στην άσφαλτο. Κι όμως αυτό δεν αποτελεί αναπόφευκτο τίμημα της προόδου, αλλά αποτέλεσμα της επιλογής μας για μη ασφαλείς δρόμους. Είναι προς τιμήν της Επιτροπής ότι έθεσε το θέμα της έλλειψης οδικής ασφάλειας ψηλά στο πρόγραμμα εργασιών της. Υποστηρίζω ολόψυχα το πρόγραμμα δράσης, με το οποίο πρέπει να πέσει το βάρος στην προστασία ευαλώτων κατηγοριών όπως οι ποδηλάτες και οι πεζοί.
<P>
Υπολογίζοντας το κόστος ενός νεκρού από τροχαίο, η Επιτροπή θεωρεί ότι ένα μέτρο που κοστίζει ένα εκατομμύριο Ecu και σώζει μία μόνο ζωή, πρέπει να ληφθεί μόνο και μόνο για οικονομικούς λόγους! Αυτό το οικονομικό όφελος δείχνει πόσο αδιάφορα σπαταλάμε ανθρώπινες ζωές στο βωμό της κυκλοφορίας. Έχω πάντως αντίρρηση αρχής στο να εκτιμηθεί η αξία μιας ανθρώπινης ζωής σε 1 εκατ. Ecu. Ο άνθρωπος αποτελεί το κορύφωμα της Δημιουργίας και σαν τέτοιο είναι μοναδικός και ανεκτίμητης αξίας.
<P>
Τέτοιες σκέψεις μπορούν ακόμα να καταλήξουν στο να προτιμηθεί η προστασία νέων εργαζομένων ατόμων από την προστασία ηλικιωμένων! Ο εισηγητής κ. Cornelissen δικαιολογημένα επισημαίνει ότι το ποσόν του 1 εκατ. Ecu μπορεί να οδηγήσει σε κατάχρηση, επειδή θα επιλέγονται τα μέτρα που είναι πιο φτηνά. Δυστυχώς, η Επιτροπή περιορίζεται στο να καταστήσει πιο ασφαλή την κυκλοφορία.
<P>
Εντούτοις, θεωρώ απαραίτητο να σκεφτούμε και τον περιορισμό των μετακινήσεων. Λιγότερες μετακινήσεις οδηγούν άμεσα σε μείωση των θυμάτων. Λείπουν επίσης κίνητρα για να προωθηθούν πιο ασφαλείς τρόποι μετακίνησης, όπως το τρένο και το ποδήλατο. Παρά ταύτα, εκφράζω την εκτίμησή μου για το πρόγραμμα δράσης και ευχαριστώ τον συνάδελφο κ. Cornelissen για την καλή του έκθεση.

<SPEAKER ID=61 LANGUAGE="IT" NAME="Baldarelli">
Kύριε Πρόεδρε, κύριε Επίτροπε, πιστεύω ότι τα στοιχεία που παρουσιάστηκαν είναι ανησυχητικά: ένας στους ογδόντα πέφτει θύμα τροχαίου ατυχήματος και το οικονομικό κόστος που απορρέει, ανέρχεται σε ποσοστό 1 % του ΑΕΠ της Ευρωπαϊκής Ένωσης. Διατυπώνεται επίσης η άποψη ότι το κόστος αυτό είναι μικρότερο του κανονικού, ενώ η πραγματική του αξία είναι διπλάσια. Δεν πιστεύω ότι επαρκεί αποκλειστικά η, σίγουρα σημαντική, οδική διαπαιδαγώγηση, ούτε η μονόπλευρη αντιμετώπιση του προβλήματος του ορίου συγκέντρωσης αλκοόλ στο αίμα. Πρέπει να αναπτύξουμε περαιτέρω τα μαζικά, δημόσια μέσα μεταφοράς, και πρέπει να δώσουμε στους πολίτες την ευκαιρία να επωφεληθούν από αυτά τα μέσα μεταφοράς, ειδικά σε συγκεριμένες στιγμές της ζωής τους, όπως στις περιόδους διακοπών και στη διάρκεια του Σαββατοκύριακου. Πρέπει επίσης να αναπτύξουμε, με πολύ προσεκτικό τρόπο, την παρακολούθηση.
<P>
Μπορεί να προταθεί η εναρμόνιση των ωραρίων πώλησης των οινοπνευματωδών ποτών, που σήμερα δεν είναι απολύτως εναρμονισμένα στην Ευρώπη. Συζητήθηκε ήδη η δυνατότητα υιοθέτησης εξελιγμένων τεχνολογικών μέσων. Αναμφισβήτητα, η εφαρμογή της τηλεματικής στις μεταφορές, έχει σημαντικά θετικά αποτελέσματα, όπως και η εφαρμογή δορυφορικής πλοήγησης, όταν υφίστανται ειδικές μετεωρολογικές συνθήκες. Πρέπει επίσης να εξαλειφθούν οι αντιστάσεις των αυτοκινητοβιομηχανιών, κυρίως σχετικά με τους κανόνες ασφαλείας. Πρέπει να αξιοποιηθούν, προς την κατεύθυνση αυτή, τα πειραματικά προγράμματα που έχουν ενεργοποιηθεί ήδη από τη ΓΔ ΧΙΙΙ σε συνεργασία με τη ΓΔ VII, όπου προβλέπονται άμεσες παρεμβάσεις, με στόχο τη βελτίωση της ασφάλειας των ατομικών μέσων μετακίνησης και των μέσων μαζικής μετακίνησης.
<P>
Στην περίπτωση αυτή, πιστεύω ότι η τηλεματική μπορεί να διαδραματίσει σημαντικό ρόλο τόσο σχετικά με την οπτική όσο και με την προφορική ενημέρωση. Από την άποψη αυτή, πιστεύω ότι πρέπει επίσης να εκπονηθούν πειραματικά σχέδια που να αφορούν τις πόλεις, αλλά, κυρίως, αν θέλουμε να λάβουμε υπόψη, σφαιρικά, όλους τους πολίτες, θεωρώ ότι είναι απαραίτητο να εξετάσουμε την παρέμβαση για την ασφάλεια, σαν μια παρέμβαση που να αφορά την ποιότητα ζωής. Η ποιότητα ζωής μετριέται με συνείδηση, λαμβανομένης επίσης υπόψη της αρμονικής αντίληψης του ανθρώπου και των πραγμάτων. Προς την κατεύθυνση αυτή, φρονώ ότι είναι απαραίτητο να αναπτύσσουμε διαρκώς περισσότερο μια πραγματικά ευρωπαϊκή, πραγματικά υπεύθυνη αντίληψη των πολιτών, που εξάλλου είναι απαραίτητη για την προβολή ενός πιο εξελιγμένου προτύπου και σημείου αναφοράς.

<SPEAKER ID=62 NAME="McIntosh">
Κύριε Πρόεδρε, χαιρετίζω με ιδιαίτερη ικανοποίηση τη επέκταση της Συνθήκης του Μάαστριχτ στην κοινή υπευθυνότητα για την ασφάλεια μεταξύ των κρατών μελών και της Ευρωπαϊκής Ένωσης. Επιπλέον, εκφράζω τη βαθιά ικανοποίησή μου για την ανακοίνωση της Επιτροπής και την εξαιρετική έκθεση του κ. Cornelissen. Ωστόσο, ο πραγματικός δρόμος προς τα εμπρός για τη βελτίωση της οδικής ασφάλειας είναι να εξασφαλίσουμε τη συμμόρφωση προς τους ισχύοντες κανονισμούς. Επί του παρόντος, η κατάσταση που έχει διαμορφωθεί είναι ορισμένες χώρες να μην εφαρμόζουν τους ισχύοντες κανονισμούς, ενώ άλλες χώρες - όπως η δική μου - να χρυσώνουν τους κανονισμόυς με πρόσθετους όρους.
<P>
Για παράδειγμα, η μείωση του ανώτατου ορίου περιεκτικότητας αλκοόλ στο αίμα στα 0, 5mg/mm, είναι απλώς ένα μπάλωμα στο περιθώριο της οδικής ασφάλειας. Αντιθέτως, πρέπει να αναλάβουμε αυστηρότερη δράση κατά των κατά συρροή μεθυσμένων οδηγών που διαπράττουν αδίκημα και προκαλούν θανάτους και τραυματισμόυς σε τροχαία ατυχύματα, όπου υπερβαίνουν κατά τρεις ή τέσσερις φορές το ισχύον όριο ταχύτητας. Ευελπιστώ ότι η Επιτροπή θα το αντιπαραβάλει με την προτεινόμενη δράση κατά των διαβητικών οδηγών που κάνουν χρήση ινσουλίνης στο Ηνωμένο Βασίλειο, που ουσιαστικά ξεπερνά κατά πολύ κάθε άλλο πιθανό κίνδυνο που θα προκαλούσαν στους δρόμους. Οι οδηγοί αυτοί πρόκειται να αποκλειστούν στο Ηνωμένο Βασίλειο και θα απωλέσουν το δικαίωμά τους να οδηγούν εμπορευματαγωγά οχήματα μέχρι επτάμισυ τόνων. Ωστόσο, θα διατηρήσουν το δικαίωμα να οδηγούν τέτοια οχήματα σε οποιοδήποτε άλλο κράτος μέλος εκτός του Ηνωμένου Βασιλείου. Ρωτώ σήμερα τον Επίτροπο το εξής: αυτό, άραγε, συμβαδίζει με την οδική ασφάλεια σε μια ενιαία ευρωπαϊκή αγορά; Παροτρύνω τον Επίτροπο και το Σώμα να αναλάβουν δράση.

<SPEAKER ID=63 NAME="Fitzsimons">
Κύριε Πρόεδρε, η παρούσα συζήτηση σχετικά με την οδική ασφάλεια πραγματοποιείται σε μια στιγμή όπου η χρήση του κινητού τηλεφώνου στην Ιρλανδία και σε όλη την Ευρώπη εξαπλώνεται με ταχύ ρυθμό. Η χρήση κινητών τηλεφώνων στα αυτοκίνητα πρέπει να περιβληθεί με νομοθεσία σε ευρωπαϊκό επίπεδο για την καλύτερη οδική ασφάλεια. Η Ευρωπαϊκή Ένωση πρέπει να εξασφαλίσει ότι οι κατασκευαστές αυτοκινήτων θα εξοπλίζουν πλήρως όλα τα αυτοκίνητα που κατασκευάζουν για την ευρωπαϊκή αγορά, με σταθερές βάσεις κινητών τηλεφώνων. Οι Ευρωπαίοι κατασκευαστές αυτοκινήτων πρέπει να αναλάβουν το κόστος του εξοπλισμού όλων των πρόσφατα κατακευασμένων αυτοκινήτων με τηλέφωνα αυτοκινήτου προς όφελος του μεσοπρόθεσμου και μακροπρόθεσμου μέλλοντος της οδικής ασφάλειας για τους χρήστες τηλεφώνων και τους συνεπιβάτες τους. Στην Ιρλανδία, οι χρήστες τηλεφώνων που χρησιμοποιούν κινητά τηλέφωνα όταν οδηγούν μπορεί να διωχθούν ποινικώς λόγω απρόσεκτης οδήγησης δυνάμει του νόμου περί οδικής κυκλοφορίας του 1961. Η Ευρωπαϊκή Ένωση πρέπει να συμπληρώσει την ιρλανδική νομοθεσία ως προς το ζήτημα αυτό, ιδίως εφόσον θα υπάρξουν ένα εκατομμύριο κινητά τηλέφωνα στην Ιρλανδία μέχρι το τέλος του 1998.
<P>
Τέλος, η διείσδυση του τηλεφώνου στην Ιρλανδία, που επί του παρόντος αντιστοιχεί στο 15 % του πληθυσμού, πρόκειται να διπλασιαστεί μέχρι το τέλος του έτους. Με τόσα πολλά κινητά τηλέφωνα σε λειτουργία στην Ιρλανδία και στην Ευρώπη, οι σταθερές βάσεις στα αυτοκίνητα για τα κινητά τηλέφωνα θα καταλήξουν να θεωρούνται όχι ως αντικείμενο πολυτελείας, αλλά ως μία αναγκαιότητα προς όφελος της ασφαλέστερης οδήγησης και της οδικής ασφάλειας, και η Ευρωπαϊκή Ένωση πρέπει να ενεργήσει αμέσως ως προς το ζήτημα αυτό. Συγχαίρω τον κ. Cornelissen για την εξαιρετική έκθεσή του.

<SPEAKER ID=64 NAME="Πρόεδρος">
Η συζήτηση διακόπτεται και θα συνεχιστεί στις 15.00.
<P>
Προχωρούμε τώρα στην ψηφοφορία.

<SPEAKER ID=65 LANGUAGE="DE" NAME="Rόbig (PPE).">
Κυρία Πρόεδρε, θα ήθελα να σας ανακοινώσω σύμφωνα με τον Κανονισμό ότι αυτό το διάστημα κινούνται δύο διαδικασίες κατά της εγκληματικότητας. Η μία είναι το κατεπείγον στο Κοινοβούλιο και η δεύτερη αφορά το Συμβούλιο. Τη σχετική αίτηση μπορεί κανείς να την υπογράψει αμέσως εδώ στο Μέγαρο 1115 δίπλα στο σημείο διανομής εγγράφων.
<P>
Τρίτον, θα ήθελα να ρωτήσω εάν η Επιτροπή Κανονισμού έχει ήδη ασχοληθεί κατά την τελευταία συνεδρίαση με την απόρριψη του κατεπείγοντος.

<SPEAKER ID=66 NAME="Πρόεδρος">
Κύριε Rόbig, μπορώ να σας πω ότι τα απαραίτητα έχουν γίνει προς αυτή την κατεύθυνση, ότι ο Πρόεδρος του Ευρωπαϊκού Κοινοβουλίου θα έρθει σε επαφή το συντομότερο με τις βελγικές αρχές σχετικά με αυτό το σοβαρό πρόβλημα και το Σώμα των Κοσμητόρων, που θα συνεδριάσει αύριο το απόγευμα έχει εγγράψει αυτό το σημείο στην ημερήσια διάταξή του. Αυτό σημαίνει ότι προσδώσαμε στο αίτημά σας όλη τη σημασία που απαιτούσε.

<CHAPTER ID=6>
Ψηφοφορίες
<SPEAKER ID=67 NAME="Falconer">
Κυρία Πρόεδρε, σας παρακαλώ να επισημάνετε ότι ο συνάδελφος κ. Smith είναι άρρωστος σήμερα. Διαφορετικά, θα ήταν παρών στην Αίθουσα. Σύμφωνα με την οδηγία του Προεδρείου, σας παρακαλώ να καταγράψετε την παρουσία μου στην Αίθουσα.

<SPEAKER ID=68 NAME="Πρόεδρος">
Σημειώνω ότι είστε παρών, κύριε Falconer.
<P>
Πριν από την ψηφοφορία με ΟΚ σχετικά με την τροπολογία αριθ. 63

<SPEAKER ID=69 NAME="Falconer">
Κυρία Πρόεδρε, θα μπορούσε να καταγραφεί η παρουσία μου στην Αίθουσα; Δεν θα συμμετάσχω σε αυτή την ψηφοφορία. Θα συνιστούσα επίσης στα μέλη του Κοινοβουλίου που ενδιαφέρονται να προασπίσουν τα συμφέροντά τους, ότι αυτές είναι οι κατάλληλες ψηφοφορίες για να κάνουν αυτό που κάνω και εγώ. Η συντριπτική πλειοψηφία τάσσεται κατά της πρότασης Green και κανένας πολιτικός αγώνας δε θα είναι χαμένος με οποιαδήποτε μορφή διαμαρτυρίας.
<P>
Μετά από την ψηφοφορία με ΟΚ σχετικά με την τροπολογία αριθ. 67
<SPEAKER ID=70 NAME="Falconer">
Κυρία Πρόεδρε, λυπούμαι που πρέπει να σηκωθώ. Συνήθως είμαι ευγενικός απέναντι στην καλοσύνη σας, αλλά πρέπει να διαμαρτυρυθώ. Οι οδηγίες του Προεδρείου υπήρξαν απολύτως σαφείς. Όταν κάποιος ζητεί τον λόγο πριν από τη διενέργεια ψηφοφορίας με ονομαστική κλήση, εναπόκειται στο συγκεκριμένο άτομο - και όχι σε εσάς - να δηλώσει αν θα συμμετάσχει ή όχι στην ψηφοφορία. Σας ζητώ να εφαρμόσετε τις οδηγίες του Προεδρείου σε αυτά τα ζητήματα. Στην τελευταία συνεδρίαση είπατε ότι ακολουθούσατε μια διαδικασία που δεν θα έπρεπε να αποτελέσει προηγούμενο. Γι' αυτόν τον λόγο, ελπίζω και πιστεύω ότι θα εφαρμόσετε τις περιορισμένες οδηγίες του Προεδρείου.

<SPEAKER ID=71 NAME="Πρόεδρος">
Αγαπητέ συνάδελφε, σέβομαι με σχολαστικότητα τις συστάσεις του Προεδρείου. Όταν είπα πριν λίγο ότι είστε σε ημερήσια συνεδρίαση, εννοούσα ότι είστε ελεύθερος να ψηφίσετε ή να μην ψηφίσετε και ότι είχα σημειώσει την παρουσία σας. Νομίζω ότι όλα βαίνουν καλώς, σύμφωνα με τις αποφάσεις που ελήφθησαν.
<P>
(Χειροκροτήματα) -Μετά από την ψηφοφορία με Ο.Κ. σχετικά με την τροπολογία αριθ. 58
<SPEAKER ID=72 NAME="Falconer">
Κυρία Πρόεδρε, ήθελα να επισημάνω ότι θα συμμετάσχω στην ψηφοφορία. Μπορείτε, παρακαλώ, να εφαρμόσετε τις οδηγίες του Προεδρείου!

<SPEAKER ID=73 NAME="Πρόεδρος">
 Κύριε Falconer, σέβομαι πλήρως την ελευθερία σας. Είπα πριν λίγο το εξής: μπορείτε να ψηφίσετε ή να μην ψηφίσετε. Αυτό που έχει σημασία είναι ότι καταγράψαμε την παρουσία σας.

<SPEAKER ID=74 NAME="Corbett">
Κυρία Πρόεδρε, σε αυτό το Κοινοβούλιο ψηφίζουμε για να εγκρίνουμε κείμενα ή τροπολογίες, ή για να μην εγκρίνουμε κείμενα ή τροπολογίες. Αν επιθυμείτε να εγκρίνετε ένα κείμενο ή μία τροπολογία, ψηφίζετε υπέρ· αν θέλετε να απορρίψετε ένα κείμενο ή μία τροπολογία, ψηφίζετε κατά· αν δεν θέλετε να κάνετε τίποτα από τα δύο, αλλά να δηλώσετε ότι είστε παρών, μπορείτε πάντα να πατήσετε το τρίτο κουμπί -το κουμπί της αποχής.
<P>
(Ανάμικτες αντιδράσεις) Γνωρίζω ότι ορισμένοι ισχυρίζονται ότι υπάρχει διαφορά μεταξύ αποχής και παρουσίας στην Αίθουσα χωρίς συμμετοχή στην ψηφοφορία. Προσωπικά, αδυνατώ να διακρίνω τη διαφορά.

<SPEAKER ID=75 NAME="Πρόεδρος">
Αγαπητοί συνάδελφοι, αντιλαμβάνεστε βέβαια ότι δεν θα ξεκινήσουμε μια νέα συζήτηση. Κατά τη δική μου γνώμη, θεωρώ ότι υπάρχει μια σημαντική διαφορά μεταξύ της αποχής και του να μην λαμβάνει κανείς μέρος στην ψηφοφορία. Το θέμα είναι ξεκάθαρο.
<P>
(Χειροκροτήματα) Πιστεύω ότι ο κ. Falconer συμφωνεί μαζί μου.

<SPEAKER ID=76 NAME="Falconer">
Κυρία Πρόεδρε, ήλπιζα ότι ο κ. Corbett, με τη μακρά εμπειρία του ως ανωτάτου στελέχους της Επιτροπής Θεσμικών Θεμάτων, θα αναγνώριζε και εκείνος τη διαφορά.
<P>
Πριν από την ψηφοφορία με ΟΚ σχετικά με την τροπολογία 59.
<SPEAKER ID=77 NAME="Αργυρός">
Κυρία Πρόεδρε, το θέμα της αναγκαστικής ψηφοφορίας είναι πολύ πιο σοβαρό από το να καταλήξει σε μία γραφική διαφορά μεταξύ του Προεδρείου και του κυρίου Falconer.
<P>
Κατόπιν τούτου δηλώνω κι εγώ παρών και δεν θα ψηφίσω.
<P>
(Το Σώμα εγκρίνει το ψήφισμα νομοθετικού περιεχομένου) Πρόταση οδηγίας του Συμβουλίου σχετικά με την εμπορία πολλαπλασιαστικού υλικού καλλωπιστικών φυτών (COM(97)0708 -C4-0044/98-97/0367(CNS)
<P>
(Το Σώμα εγκρίνει την οδηγία)
<SPEAKER ID=78 LANGUAGE="FR" NAME="Antony">
Δεν θα λάβω μέρος στην ψηφοφορία που αφορά αυτή την έκθεση, κυρία Πρόεδρε.

<SPEAKER ID=79 NAME="Πρόεδρος">
Πολύ καλά, λαμβάνουμε γνώση.
<P>
(Ύστερα από διαδοχικές ψηφοφορίες, το Σώμα εγκρίνει τα 9 ψηφίσματα νομοθετικού περιεχομένου)

<SPEAKER ID=80 NAME="Graenitz">
Κυρία Πρόεδρε, πριν περάσουμε στην ψηφοφορία θα ήθελα να επισημάνω ότι στον κατάλογο ψηφοφορίας δύο τροπολογίες δεν περιλαμβάνονται στη σωστή παράγραφο και ότι η τροπολογία 19 της ομάδας του ΕΛΚ δεν αφορά την παράγραφο 18, αλλά στη 19. Στην περίπτωση αυτή, είμαι εναντίον, γιατί θα αντικαθιστούσε την παράγραφο 19. Η τροπολογία 28 της Ομάδας των Φιλελευθέρων δεν θα έπρεπε να ψηφιστεί για την παράγραφο 36, αλλά ως προσθήκη στην παράγραφο 45, γιατί εκεί υπάρχει επεξεργασία του θέματος και εκεί ταιριάζει πολύ καλά. Παρακαλώ να δοθεί προσοχή σχετικά κατά την ψηφοφορία.
<P>
(Το Σώμα εγκρίνει το ψήφισμα)

<SPEAKER ID=81 NAME="Torres Marques">
Κυρία Πρόεδρε, δεν επιθυμώ να καθυστερήσω την ψηφοφορία. Θα ήθελα να σας ζητήσω να δώσετε εντολή ώστε να γίνει μια γενική διόρθωση των κειμένων, των οποίων το πρωτότυπο είναι στα πορτογαλικά, δεδομένου ότι, σε ό, τι αφορά τις γλώσσες που μπορώ να κατανοήσω, παρατηρώ λάθη τα οποία δεν μπορούν να περάσουν. Έλαβα πολλές αιτήσεις για αποστολή της παρούσας έκθεσης, και αυτή θα πρέπει να αποσταλεί σε διάφορες γλώσσες τις οποίες δεν γνωρίζω. Και επίσης θα ήθελα να σας ζητήσω το λόγο για να μιλήσω για τις τροπολογίες αριθ. 11 και 5.
<P>
Σχετικά με την τροπολογία αριθ. 11
<SPEAKER ID=82 NAME="Torres Marques">
Κυρία Πρόεδρε, δεν πρόκειται για ένα πρόβλημα γλωσσικής απόδοσης. Θέλω να πω ότι το κείμενο αυτό είναι ακριβώς εκείνο που υπεβλήθη από τον συνάδελφό μας της Ομάδας του Ευρωπαϊκού Λαϊκού Κόμματος, τον κ. Paul Rόbig. Το εν λόγω κείμενο είχε απορριφθεί στους κόλπους της επιτροπής, αλλά το επανέφερα επειδή θεωρώ ότι είναι αυτό που διευκρινίζει καλύτερα αυτό που θέλουμε να πούμε. Συνεπώς, πρόκειται ακριβώς για το κείμενο που υπέβαλε ο κ. Paul Rόbig.
<P>
Σχετικά με την τροπολογία αριθ. 5
<SPEAKER ID=83 NAME="Torres Marques">
Κυρία Πρόεδρε, θέλω απλώς να πω ότι δεν μπορώ να αποδεχθώ αυτή την τροπολογία, επειδή είναι εντελώς άσχετη με το ευρώ.
<P>
(Το Σώμα εγκρίνει το ψήφισμα)

<SPEAKER ID=84 NAME="Chichester">
Κυρία Πρόεδρε, επιχείρησα να τραβήξω την προσοχή σας πριν από την τελευταία ψηφοφορία με ονομαστική κλήση. Θα ήθελα να καταγραφεί η παρουσία μου στην Αίθουσα. Δεν ψήφισα.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=85 NAME="Corbett">
Κυρία Πρόεδρε, δεν ήθελα να καθυστερήσω τη διαδικασία προηγουμένως, αλλά η απάντησή σας σε εμένα ήταν ότι η αποχή δεν είναι ίδια με τη μη συμμετοχή στην ψηφοφορία. Θα ήθελα τούτο να αναφερθεί στην Επιτροπή Κανονισμού, Ελέγχου της Εντολής και Ασυλιών. Η απόφαση αυτή ισοδυναμεί με τη δημιουργία δύο διαφορετικών μορφών αποχής. Θα υπάρξουν μέλη που δεν θα επιθυμούν ούτε να υπερψηφίσουν ούτε να καταψηφίσουν ένα κείμενο, αλλά που θα θέλουν να δηλώσουν την παρουσία τους στην Αίθουσα, πατώντας το κουμπί της αποχής. Θα υπάρξουν επίσης μέλη που δεν θα θέλουν ούτε να υπερψηφίσουν ούτε να καταψηφίσουν ένα κείμενο, χωρίς όμως να πατήσουν το συγκεκριμένο κουμπί, αλλά με προφορική δήλωση, γεγονός το οποίο - όπως διαπιστώσαμε σήμερα - προκαλεί σειρά προβλημάτων.
<P>
Θα ζητούσα αυτό να μεταφερθεί στην Επιτροπή Κανονισμού.

<SPEAKER ID=86 NAME="Πρόεδρος">
Κύριε Corbett, εφόσον είμαστε μεταξύ μας θα σας πω τη γνώμη μου.
<P>
Πολλές φορές μου συνέβη να απέχω γιατί δεν ήθελα να πάρω θέση ούτε υπέρ ούτε κατά μιας ψηφοφορίας, αλλά δεχόμουν την θέση σε ψηφοφορία. Αντιθέτως, μου έχει συμβεί - πιο σπάνια - να μην λάβω μέρος στην ψηφοφορία για να εκφράσω μια πολύ αποφασιστική πρόθεση, που δεν είχε τίποτε να κάνει με την αποχή.
<P>
Δεν θα αρχίσουμε εδώ μια συζήτηση πάνω στο θέμα αυτό, είναι ένα πολύ ενδιαφέρον θέμα από συνταγματικής και από θεσμικής πλευράς. Θα μπορούσαμε να το υποβάλουμε στην Επιτροπή Κανονισμού, ώστε να γίνει μια ενδιαφέρουσα συζήτηση πάνω σε αυτό το θέμα.

<SPEAKER ID=87 NAME="Falconer">
Κυρία Πρόεδρε, το συγκεκριμένο ζήτημα υπήρξε αντικείμενο μακρών και σκληρών συζητήσεων σε αυτή την Αίθουσα, κατά την προηγούμενη και την παρούσα συνεδρίαση. Συζητήθηκε επίσης στο πλαίσιο της Σοσιαλιστικής Ομάδας. Η γραμμή είναι σαφέστατη στο εσωτερικό της Ομάδας. Αν ο κ. Corbett επιθυμεί να την αλλάξει, θα πρέπει να την αναπέμψει στη Σοσιαλιστική Ομάδα. Η γραμμή είναι σαφέστατη ότι, όταν ορισμένοι βουλευτές δεν επιθυμούν να ψηφίσουν, τότε δεν θα πρέπει να αναγκάζονται να ψηφίσουν. Δεν θα πρέπει να είναι υποχρεωμένοι να πατούν κανένα κουμπί για να απόσχουν ή οτιδήποτε άλλο. Απλώς να εκφράζουν την άποψη ότι δεν επιθυμούν να ψηφίσουν.
<P>
Τούτο σχετίζεται με μια απόφαση του Προεδρείου, η οποία ουδέποτε παρουσιάστηκε σε αυτή την Αίθουσα. Αν ο κ. Corbett θέλει να πιέσει κάτι, ίσως θα πρέπει να υποστηρίξει το αίτημά μου - που υπέβαλα σε προηγούμενα Κοινοβούλια - ώστε οι βουλευτές αυτού του Κοινοβουλίου να ψηφίσουν επί του ζητήματος αυτού, προκειμένου να το ξεκαθαρίσουν άπαξ δια παντός. Θα ήμουν ιδιαίτερα ευτυχής να συμμετάσχω σε αυτή την ψηφοφορία. Μόλις απαλλαγούμε από την ανωμαλία που δημιούργησε το Προεδρείο, μπορούμε να επιστρέψουμε στις εργασίες του Ευρωπαϊκού Κοινοβουλίου. Μέχρι τότε, θα ήταν απείρως προτιμότερο για τον κ. Corbett να αφήσει κατά μέρος τα θεσμικά του ζητήματα και να επιληφθεί των πολιτικών ζητημάτων. Ίσως τότε να μπορέσει η πολιτική να αποτελέσει το αντικείμενο των συζητήσεών μας.

<SPEAKER ID=88 NAME="Πρόεδρος">
Αγαπητοί συνάδελφοι, παρόλο που έχουμε μείνει λίγοι και εφόσον μας απομένει λίγος χρόνος, έστω και αν θα πρέπει να υπολογίσουμε και το χρόνο των μεταφραστών και τις προφορικές αιτιολογήσεις ψήφου που θα πραγματοποιηθούν, θα μπορούσαμε να επεκτείνουμε αυτή τη συζήτηση, αλλά δεδομένου ότι δεν προβλέπεται στην ημερήσια διάταξη, δεν είναι δυνατόν. Κύριε Falconer, σας ζητώ συγγνώμη, αλλά υπάρχουν συνάδελφοι που περιμένουν, που πεινούν που έχουν κάποιες δεσμεύσεις και είμαι υποχρεωμένη να φτάσω στις αιτιολογήσεις ψήφου.
<P>
Πιστεύω ότι σεβάστηκα πλήρως το δικαίωμά σας, κύριε Falconer, να ψηφίσετε ή να μην ψηφίσετε. Όλα αυτά σημειώθηκαν με προσοχή. Δεν μπορούσα να κάνω τίποτε καλύτερο.
<P>
(Πολλοί βουλευτές ζητούν το λόγο για να παρέμβουν επί της εφαρμογής του Κανονισμού) Εφόσον επιμένετε, κατ' αρχάς για λόγους ορθότητας προς τους συναδέλφους θα περάσουμε στις αιτιολογήσεις ψήφου. Ύστερα θα μείνουμε εδώ μαζί για να ρυθμίσουμε αυτό το θέμα. Είναι πολύ ενδιαφέρον.

<SPEAKER ID=89 NAME="Watson">
Κυρία Πρόεδρε, δεν αναφέρομαι στα ζητήματα που έθεσαν οι βουλευτές της Σοσιαλιστικής Ομάδας. Απλώς, θα ήθελα να καταγραφεί ότι δεν ήμουν παρών στην ψηφοφορία επί ορισμένων προηγούμενων προτάσεων, λόγω ελέγχου εναέριας κυκλοφορίας. Λυπούμαι, ιδίως διότι συνέταξα γνωμοδότηση για την έκθεση της κ. Kuhn. Μόνο ο έλεγχος εναέριας κυκλοφορίας με απέτρεψε από το να βρίσκομαι στο Στρασβούργο εγκαίρως.

<SPEAKER ID=90 NAME="Lis Jensen, Sandbζk και Bonde">
Επιλέξαμε να υπερψηφίσουμε το σχέδιο σύστασης του κ. Mendiluce για τη Δυτική Σαχάρα, παρόλο που διατηρούμε ορισμένες επιφυλάξεις. Μπορούμε να στηρίξουμε πλήρως το περιεχόμενο της σύστασης, ειδικά αφού το ειρηνευτικό σχέδιο για το οποίο γίνεται λόγος θεσπίστηκε και ψηφίστηκε από το Συμβουλίο Ασφαλείας του ΟΗΕ, όπως άλλωστε στηρίζουμε τη διενέργεια ενός δίκαιου δημοψηφίσματος για την αυτονομία. Αντιθέτως εκφράζουμε τις επιφυλάξεις μας ως προς τον τρόπο με τον οποίο η σύσταση θα υλοποιηθεί στην πράξη, δεδομένου ότι αποτελεί κομμάτι της κοινής εξωτερικής πολιτικής και πολιτικής ασφαλείας (ΚΕΠΠΑ), στην οποία είμαστε κατ' αρχήν αντίθετοι. Η ΚΕΠΠΑ δεν είναι παρά ένα από τα μέσα που χρησιμοποιεί η ΕΕ για να χτίσει ένα καινούργιο κράτος.
<P>
Έκθεση Kuhn (A4-0029/98)
<SPEAKER ID=91 NAME="Bιbιar">
Η εγγύηση για τον καταναλωτή ότι ένα αγορασμένο προϊόν είναι συμβατό με τις απαιτήσεις του είναι ένα θεμελιώδες δικαίωμα.
<P>
Το σχέδιο οδηγίας που μας υποβλήθηκε σήμερα αποδεικνύεται αναγκαίο, εφόσον το οικονομικό πλαίσιο γίνεται όλο και πιο πολύπλοκο: η ενιαία αγορά ολοκληρώνεται και περνάμε σε μια ευρωπαϊκή διάσταση, εναρμονίζουμε τις νομοθεσίες μας.
<P>
Κατά συνέπεια, εγκρίνω το εγχείρημα της κ. Kuhn, η οποία προσπάθησε να καθορίσει μια ισορροπία μεταξύ του συμφέροντος του καταναλωτή και των δυνατοτήτων του βιομηχάνου και του εμπόρου. Κατ' αυτό τον τρόπο καταλήγει σε ένα ρεαλιστικό σχέδιο οδηγίας και, κυρίως, σε ένα σχέδιο βιώσιμο από οικονομικής πλευράς και υλοποιήσιμο για τις επιχειρήσεις.
<P>
Λυπάμαι ωστόσο που οι δύο τροπολογίες που υπέβαλα στην Επιτροπή Περιβάλλοντος, Δημόσιας Υγείας και Προστασίας των Καταναλωτών, όπου και εδρεύω, δεν εγκρίθηκαν. Έδιναν τη δυνατότητα να προσεγγίσουμε διαφορετικά την ευθύνη του κατασκευαστή και τη διάρκεια της περιόδου εγγύησης.
<P>
Δυστυχώς, ο κατασκευαστής και ο εισαγωγέας δεν αμφισβητούνται όταν υπάρχει κάποιο ελάττωμα, κανονικά είναι δική τους ευθύνη. Εάν ο πωλητής αποδείξει ότι δεν είναι υπεύθυνος, ο καταναλωτής δεν έχει πλέον καμία δυνατότητα προσφυγής.
<P>
Στο άρθρο 3, η περίοδος της εγγύησης καθορίζεται σε δύο χρόνια μετά την παράδοση του προϊόντος και όχι κατά την ανακάλυψη του ελαττώματος. Αυτή η προθεσμία είναι κάπως μικρή για τα προϊόντα μακράς διάρκειας. Πρόκειται επίσης για μια οπισθοχώρηση σε σχέση με το γαλλικό εθνικό δίκαιο που τώρα καθορίζει αυτή την εγγύηση κατά τη διαπίστωση του ελαττώματος.
<P>
Έτσι όπως έχουν τα πράγματα, εγκρίνω την έκθεση της κ. Kuhn όσον αφορά τις αρχές της. Είναι σημαντικό να μην επιβαρυνθούν οι διαδικασίες, γιατί αυτό θα είχε επιπτώσεις στον καταναλωτή, χωρίς να του εγγυάται ένα υψηλό επίπεδο προστασίας.

<SPEAKER ID=92 NAME="Buffetaut">
Ο πρώτος στόχος κάθε νομοθεσίας θα πρέπει να είναι η επεξεργασία ορθών κειμένων, ξεκάθαρων, που να μπορούν να εφαρμοστούν με απλό τρόπο, και που εξασφαλίζουν στους πολίτες μια σημαντική νομοθετική ασφάλεια. Παρόλα αυτά, το αρχικό κείμενο της Επιτροπής όσον αφορά την πώληση και τις εγγυήσεις των καταναλωτικών αγαθών, και οι τροπολογίες που υποβλήθηκαν από την έκθεση της κ. Kuhn δεν ανταποκρίνονται σε αυτά τα κριτήρια. Από τη μία γιατί είναι δυσανάλογα και επιβαρύνουν σημαντικά τον πωλητή και ενδεχομένως και τον παραγωγό. Από την άλλη, γιατί δημιουργούν μια νομοθετική ανασφάλεια, που ευνοεί τις νομικές αντιδικίες, οι οποίες, εφόσον δεν είναι ευνοϊκές για τους καταναλωτές, έχουν ως συνέπεια την ευημερία των δικηγόρων και των ανθρώπων του νόμου.
<P>
Τρία παραδείγματα απεικονίζουν την ανισορροπία των κειμένων που υποβλήθησαν. Η προθεσμία της εγγύησης, η οποία κυμαίνεται μεταξύ δύο (αρχικό κείμενο) και πέντε ετών (τροπολογία της Ομάδας των Πρασίνων) ενώ μια νομοθετικά προβλεπόμενη προθεσμία ενός έτους θα ήταν αρκετή, εφόσον η κλίμακα των αγαθών υπό εγγύηση είναι πολύ ευρεία, ξεκινώντας από το σεσουάρ μέχρι το αυτοκίνητο. Υπενθυμίζουμε ότι πρόκειται για το νομοθετικό ελάχιστο και ότι οι συμβατικές εγγυήσεις, στοιχείο ανταγωνισμού και προώθησης, έχουν τη δυνατότητα να υπερβούν αυτό το όριο. Δεύτερον, η ενσωμάτωση των αγαθών ευκαιρίας στο πλαίσιο αυτής της οδηγίας, ενώ ορισμένες διατάξεις δεν είναι κατάλληλες για αυτά τα αγαθά, για τα οποία η έννοια του ελαττώματος είναι δύσκολο να προσδιοριστεί, εφόσον πρόκειται για αγαθά που έχουν ήδη χρησιμοποιηθεί. Τρίτον, η αντιστροφή του βάρους της αποδείξεως σε βάρος του πωλητή, ενώ πρόκειται για μια γενική νομοθετική αρχή που προβλέπει ότι εκείνος που επικαλείται ένα γεγονός θα πρέπει και να προσκομίσει την απόδειξη. Οι Ρωμαίοι νομικοί είχαν ονομάσει αυτού του είδους την απόδειξη "διαβολική απόδειξη», επειδή είναι τόσο δύσκολο να προσδιοριστεί.
<P>
Όσο για τη νομοθετική ανασφάλεια, πηγή δικαστικών διενέξεων χωρίς τέλος, προέρχεται από την έλλειψη σαφήνειας πολλών ορισμών που παρόλα αυτά είναι θεμελιώδεις.
<P>
Η Ολομέλεια ενέκρινε ορισμένες τροπολογίες της Επιτροπής Περιβάλλοντος ως προσθήκες όσον αφορά την έννοια της προσδοκίας του καταναλωτή και του δικαιώματος εναλλακτικής επιλογής του αγοραστή, κάτι που αποδίδει στο κείμενο μια έλλειψη σαφήνειας και προωθεί την ανάπτυξη διενέξεων.
<P>
Για τους λόγους αυτούς, που αφορούν το περιεχόμενο και την νομοθετική πρακτική, δεν στάθηκε δυνατόν για τους Γάλλους βουλευτές της Ομάδας των Ανεξαρτήτων για την Ευρώπη των Εθνών να εγκρίνουν αυτό το κείμενο. Επιπλέον αφορά θεμελιώδεις αρχές του αστικού δικαίου, δίκαιο το οποίο δεν είναι της δικαιοδοσίας των κοινοτικών οργάνων.

<SPEAKER ID=93 NAME="Ferrer">
Κάθε πολιτική δράση ή νομοθετική πρωτοβουλία που προωθεί την προστασία του καταναλωτή είναι αξιέπαινη και, ως τέτοια, θα πρέπει να είναι καλοδεχούμενη. Αυτό όμως σημαίνει πως η εν λόγω προστασία θα πρέπει να θεωρείται καθεαυτή ως στόχος, πέρα από το γενικό πλαίσιο στο οποίο θα πρέπει να υπάρξει αυτή η προστασία.
<P>
Είναι γνωστό πως τα δικαιώματα του ενός τελειώνουν εκεί όπου αρχίζουν οι ελευθερίες και τα δικαιώματα των υπολοίπων. Λοιπόν, η προστασία του καταναλωτή, την οποία έχει σκοπό να εξασφαλίσει η έκθεση Kuhn σχετικά με την πρόταση οδηγίας για την πώληση και τις εγγυήσεις των καταναλωτικών αγαθών, λόγω της φύσης κάποιων από τις εγκριθείσες τροπολογίες έρχεται σε σύγκρουση, σε κάποιες περιπτώσεις και αδικαιολόγητα, με τα δικαιώματα των υπολοίπων παραγόντων που εμπλέκονται στην εν λόγω πρόταση, πράγμα που δημιουργεί μια πιθανή και μη απαραίτητη έλλειψη νομικής υπεράσπισης πωλητών και παραγωγών, ενώ παράλληλα δημιουργεί ένα ιδιαίτερα σημαντικό φορτίο στους μικρούς εμπόρους και τις μικρές επιχειρήσεις σε μια στιγμή όπου όλες οι προσπάθειες που καταβάλονται είναι λίγες προκειμένου να επιτευχθεί η ανταγωνιστικότητα των ΜΜΕ και αυτή η ανταγωνιστικότητα να επιτρέψει την δημιουργία νέων θέσεων εργασίας.
<P>
Γι' αυτόν τον λόγο καταψήφισα την έκθεση Kuhn, με την ελπίδα πως θα επιτευχθεί μια ισορροπία - που δεν υπάρχει σήμερα - πριν από τη δεύτερη ανάγνωση, χάρη στην οποία η προστασία των καταναλωτών θα είναι συμβατή με την επίσης νόμιμη προστασία των συμφερόντων των παραγωγών.

<SPEAKER ID=94 NAME="Jackson">
Η αντίληψη ότι οι καταναλωτές πρέπει να γνωρίζουν σαφώς τα δικαιώματά τους σε ό, τι αφορά τις εγγυήσεις όταν αγοράζουν αγαθά σε ξένες χώρες, είναι σημαντική. Για να αποκτήσει η κοινή αγορά ουσιαστική σημασία, τότε μια πτυχή των πλεονεκτημάτων της πρέπει να είναι η εμπιστοσύνη του κόσμου σε πράγματα όπως είναι οι εγγυήσεις όταν αγοράζουν αγαθά σε άλλες ευρωπαϊκές χώρες.
<P>
Το ερώτημα είναι σε ποιο βαθμό η Ευρωπαϊκή Ένωση θα πρέπει όχι μόνο να εξασφαλίσει ότι οι καταναλωτές έχουν σαφή επίγνωση των δικαιωμάτων τους, αλλά ότι θα πρέπει επίσης να εναρμονίσουν τον νόμο, ώστε τα ίδια δικαιώματα να επικρατούν παντού.
<P>
Κατ' εμέ, μια προσέγγιση που περιλαμβάνει αυτόν τον βαθμό εναρμόνισης, είναι εσφαλμένη. Παραγνωρίζει την αρχή της επικουρικότητας. Παρεμβαίνει σε απαράδεκτο βαθμό στους εθνικούς νόμους σχετικά με την πώληση των αγαθών. Πρόκειται για νόμους που, στην περίπτωση της δικής μου χώρας, του Ηνωμένου Βασιλείου, έχουν καθιερωθεί και θεμελιωθεί σε νομολογία επί μακρόν. Η προτεινόμενη οδηγία είναι πράγματι ένα πολύ ήπιο μέσο για να ενσωματωθούν οι λεπτομερείς διατάξεις του νόμου για την πώληση αγαθών του 1979.
<P>
Η οδηγία αυτή καθεαυτή έκρουσε έντονα των κώδωνα του κινδύνου σε ανθρώπους που θα ασχοληθούν κυρίως με την αντιμετώπιση των συνεπειών της. Αυτό οφείλεται στο γεγονός ότι το κείμενο της Επιτροπής θα επιτρέψει στον καταναλωτή να ζητήσει από τον πωλητή είτε να επισκευάσει τα αγαθά δωρεάν είτε να αντικαταστήσει τα αγαθά, ή να ζητήσει μείωση της τιμής ή ακύρωση της σύμβασης. Το δικαίωμα επισκευής θα ισχύει για δύο χρόνια από την ημερομηνία αγοράς· το δικαίωμα αντικατάστασης θα ισχύει έναν χρόνο από την αγορά. Δεν μας εκπλήσσει που οι πωλητές αγαθών, οι οποίοι καλύπτονται από την οδηγία, ανησυχούν. Οι τροπολογίες της κ. Kuhn περιπλέκουν περαιτέρω την κατάσταση. Σίγουρα δεν κάνουν τίποτε για να την επιλύσουν.
<P>
Κατά την κατάρτιση της οδηγίας, η Επιτροπή έκλινε υπέρ του καταναλωτή. Είναι σίγουρα απίθανο ένας καταναλωτής που διαμαρτύρεται για εκείνο που χαρακτηρίζεται ως "έλλειψη συμμόρφωσης» και το οποίο παρατηρείται στα αγαθά που αγόρασε, να αποδεχθεί την επισκευή αν η αντικατάσταση είναι σε προσφορά; Όπως ρωτά ένας πολίτης της εκλογικής μου περιφέρειας του Swindon: "Το εύρος του επιχειρήματος σχετικά με το τί είναι η "μικρή έλλειψη συμμόρφωσης» είναι απεριόριστο, και οι αδίστακτοι καταναλωτές ενδέχεται να ενθαρρυνθούν να εκμεταλλευθούν την αβεβαιότητα που δημιουργείται από αυτές τις προτάσεις, γεγονός που έχει ως αποτέλεσμα τα δικαστήρια να αναγκάζονται να αντιμετωπίσουν συρροή υποθέσεων. Ποιος θα πληρώσει τον λογαριασμό για τα νομικά αυτά έξοδα; »
<P>
Η απάντηση στην ερώτηση αυτή είναι, σε τελική ανάλυση, οι καταναλωτές. Αυτή είναι η πλέον ανόητη πρόταση, μια απερισκεψία που βλέπουμε να επαναλαμβάνεται διαρκώς στις ανώριμες προτάσεις που εκπονούνται από τη Διεύθυνση Καταναλωτών της Επιτροπής. Οι καταναλωτές θα πληρώσουν με δύο τρόπους: πρώτον, γιατί η τιμή των αγαθών θα αυξηθεί για να ληφθούν υπόψη τέτοιες έκτακτες δαπάνες. Δεύτερον, γιατί αυτού του είδους οι νομοθετικές πράξεις λειτουργούν ως αντικίνητρο προς τους μικρότερους λιανοπωλητές να αποθηκεύσουν προϊόντα που ενδέχεται να επιφέρει τη δαπανηρή νομοθεσία - ή προσθέτει την τελευταία σταγόνα που κάνει το ποτήρι να ξεχειλίσει και κάνει τα ρολά των επιχειρήσεων να κλείσουν άπαξ δια παντός.
<P>
Επομένως, τί είδους νομοθεσία θα βοηθούσε την κατάσταση αυτή; Φρονώ ότι είναι πιθανώς το είδος της νομοθεσίας που η Ευρωπαϊκή Επιτροπή είναι ελάχιστα πιθανό να παράσχει. Η Επιτροπή πιστεύει στη μεγάλη νομοθεσία - στις μεγάλες οδηγίες και κανονισμούς, που συνεπάγονται μεγάλες αλλαγές στην εμπορική κοινότητα. Εκείνο που χρειάζεται στην προκειμένη περίπτωση είναι η ήπια νομοθεσία. Εκείνο που χρειάζεται είναι μια συμφωνία που να διασφαλίζει ότι, όταν ένας καταναλωτής, που προέρχεται από ένα κράτος μέλος, αγοράζει αγαθά σε άλλο κράτος μέλος, θα ενημερώνεται για τα δικαιώματα του καταναλωτή ως προς τις εγγυήσεις στη χώρα όπου πραγματοποιήθηκε η αγορά. Ενδέχεται επίσης να είναι επιθυμητό, αν είναι σχετικό, να ενημερωθεί ο καταναλωτής για τον αντιπρόσωπο της εταιρείας που παρήγαγε τα αγαθά στη χώρα διαμονής του καταναλωτή, ώστε να υπάρχει δίαυλος πληροφοριών σχετικά με τα δικαιώματα του καταναλωτή για τις εγγυήσεις στη χώρα όπου πραγματοποιήθηκε η αγορά.
<P>
Τούτο πόρρω απέχει από την προσπάθεια να καταρτιστούν εντελώς νέοι νόμοι σε επίπεδο ΕΕ σχετικά με τις εγγυήσεις του καταναλωτή, και να επιβληθούν στις πολύ διαφορετικές νομικές δομές των κρατών μελών. Θα βοηθούσε πραγματικά τους καταναλωτές και θα συνιστούσε νομοθεσία που θα αποδείκνυε ότι η Επιτροπή ζει στην πραγματικότητα. Η ανεπαρκής απάντηση του Επιτρόπου στη συζήτηση του Κοινοβουλίου το βράδυ της Δευτέρας αποδεικνύει ότι αυτό απέχει, ουσιαστικά, από τη συγκεκριμένη υπόθεση. Εγώ και οι συνάδελφοι Βρετανοί συντηρητικοί, αντιτιθέμεθα σε αυτή την οδηγία και στην έκθεση Kuhn.

<SPEAKER ID=95 NAME="Lienemann">
Είμαι ικανοποιημένος που μια ευρωπαϊκή οδηγία αποσκοπεί στη βελτίωση της προστασίας του καταναλωτή στην Ευρώπη σχετικά με την πώληση και τις εγγυήσεις των καταναλωτικών αγαθών.
<P>
Το σχέδιο οδηγίας, που τροποποιήθηκε από το Κοινοβούλιο, στοχεύει στην αναζήτηση μιας καλύτερης ισορροπίας μεταξύ του συμφέροντος του καταναλωτή και των υποχρεώσεων των πωλητών και των παραγωγών, χωρίς να προτρέπει στη σπατάλη που ενδεχομένως να προέκυπτε από τη συστηματική αλλαγή του κάθε αγαθού που θα παρουσίαζε κάποιο πρόβλημα, έστω και ελάχιστο, το οποίο θα μπορούσε να επιδιορθωθεί υπό συνθήκες διατήρησης της ποιότητας του προϊόντος.
<P>
Εάν η αγορά αγαθών ευκαιρίας πρέπει να γίνει αντικείμενο περισσότερων εγγυήσεων για τον αγοραστή και περισσότερης διαφάνειας, θα πρέπει να διερωτηθούμε σχετικά με την ορθότητα της εφαρμογής των κανόνων που έχουν να κάνουν με την αγορά των νέων προϊόντων στην περίπτωση αυτή. Υπάρχει κίνδυνος αυτή η εξομοίωση να είναι δύσκολο να υλοποιηθεί. Για το λόγο αυτό θα προτιμούσα μια ειδική οδηγία όσον αφορά τα αγαθά ευκαιρίας που να λαμβάνει υπόψη της την πολυπλοκότητα αυτού του τομέα, προστατεύοντας πραγματικά τους καταναλωτές.

<SPEAKER ID=96 NAME="Rόbig">
Απείχα της ψηφοφορίας για την τροπολογία 24, επειδή είμαι αντίθετος στον τετραπλασιασμό της προθεσμίας στα 2 χρόνια, καθώς η αυστριακή νομοθεσία προβλέπει προθεσμία μόνο έξι μηνών.
<P>
Μία τέτοια παράταση δεν πλήττει μόνο το εμπόριο, αλλά κυρίως και πρωταρχικά τους ίδιους τους καταναλωτές. Γιατί οι καταναλωτές δεν έρχονται από δω και πέρα αντιμέτωποι μόνο με αυξήσεις τιμών, οι οποίες είναι αποτέλεσμα του υψηλότερου κινδύνου που πρέπει να λάβει υπόψη του ο επιχειρηματίας. Πέρα απ' αυτό, οι διεξαγωγές δικών γίνονται τόσο πιο κοπιώδεις και πολυέξοδες, όσο περισσότερος χρόνος έχει περάσει από την αγορά ενός προϊόντος.
<P>
Τέλος, είναι εντελώς αντίθετο με την αρχή της φερεγγυότητας το να πρέπει να φέρει ο πωλητής την ευθύνη για τα σημεία που αντιβαίνουν στο συμβόλαιο, ενώ ο αγοραστής έχει αναγνωρίσει αφηρημένα και συγκεκριμένα τη βλάβη.

<SPEAKER ID=97 NAME="Souchet">
Δεν μπορούμε παρά να συμφωνήσουμε με το στόχο στον οποίο αποβλέπει το σχέδιο οδηγίας σχετικά με τις πωλήσεις και τις εγγυήσεις των καταναλωτικών αγαθών: την ενίσχυση της προστασίας των καταναλωτών και την προώθηση της ποιότητας των προϊόντων.
<P>
Δυστυχώς, τα περισσότερα μέσα που προτείνονται από το κείμενο που υποβλήθηκε προς εξέταση, όχι μόνο δεν ανταποκρίνονται σε αυτούς τους στόχους, αλλά αντίθετα φαίνονται υπερβολικά, ακατάλληλα και επικίνδυνα.
<P>
Προσελκύοντας, σε διάφορους τομείς, τον καταναλωτή να ενταχθεί σε παρακινδυνευμένες διαδικασίες, θα συμβάλουμε στην ευημερία των νομικών, αλλά δεν θα προστατεύσουμε καλύτερα τον καταναλωτή και κυρίως θα υπερφορτώσουμε με υποχρεώσεις ακόμη πιο βαριές τις μικρές βιοτεχνικές επιχειρήσεις παραγωγής και διανομής, των οποίων οι περιορισμοί εκμετάλλευσης είναι ήδη πολύ ισχυροί. Θα αυξηθεί η νομοθετική ανασφάλεια των κατασκευαστών και των εμπόρων, συνεπώς, στην πράξη, οι καλές προθέσεις θα έχουν ως αποτέλεσμα την αρνητική επίδραση στην οικονομία και την απασχόληση.
<P>
Θα καταψηφίσουμε λοιπόν μια σειρά επικίνδυνων διατάξεων που κινδυνεύουν να ανοίξουν το δρόμο σε διενέξεις χωρίς τέλος, δημιουργώντας ένα γενικό κλίμα νομοθετικής ανασφάλειας, αρνητικό για όλους.
<P>
Δεν συμφωνούμε να συμπεριλάβει η οδηγία και τα αγαθά ευκαιρίας. Η έννοια της νομοθετικής εγγύησης δεν πιστεύουμε ότι αρμόζει σε ένα αγαθό ευκαιρίας, όπως ένα αυτοκίνητο, του οποίου τα χαρακτηριστικά ποικίλουν ανάλογα με τη χρήση που έχει πραγματοποιηθεί, ανάλογα με την ηλικία του ή με τη συντήρησή του... Πώς να προβλέψουμε υπό αυτές τις συνθήκες την αντικατάσταση ενός αγαθού ευκαιρίας με ένα ανάλογο αγαθό; Αυτό απλά δεν έχει νόημα.
<P>
Δεν συμφωνούμε ούτε με την επέκταση στα δύο χρόνια της διάρκειας της εγγύησης: αυτή η διάρκεια είναι υπερβολική, δεδομένου του υψηλού επιπέδου προστασίας των καταναλωτών, στο οποίο αποσκοπεί η οδηγία. Μια προθεσμία ενός έτους φαίνεται λογική και ισορροπημένη, συνεπώς ικανοποιητική.
<P>
Η αντιστροφή του βάρους της αποδείξεως του ελαττώματος από τον παραγωγό στον πωλητή θεωρούμε ότι είναι απαράδεκτη και αντίθετη στις γενικές αρχές του δικαίου. Το άρθρο 3, παράγραφος 3 δέχεται ότι το ελάττωμα ήδη υπήρχε κατά την παράδοση ενός αγαθού, εάν το ελάττωμα αυτό αποκαλύπτεται κατά τη διάρκεια των πρώτων έξι μηνών από την παράδοση. Θα καταψηφίσουμε αυτή την οδηγία που κατά τη γνώμη μας είναι υπερβολική και επικίνδυνη.
<P>
Η ίδια η έννοια του ελαττώματος προσδιορίζεται με τρόπο πολύ υποκειμενικό στο σχέδιο οδηγίας. Η τροπολογία της Επιτροπής Περιβάλλοντος επιδεινώνει την κατάσταση εισάγοντας την έννοια της "προσδοκίας του καταναλωτή», η οποία είναι ακόμη περισσότερο ασαφής και θα προκαλέσει πολλές νομικές διενέξεις.
<P>
Όσο για τη δυνατότητα που προσφέρεται στον αγοραστή, σε οποιαδήποτε περίπτωση, αντικατάστασης του αγαθού όταν υπάρχει κάποιο ελάττωμα, δίνει μια επικίνδυνη δυνατότητα παρέκκλισης, κυρίως σε τομείς υψηλής τεχνολογίας, όπως του αυτοκινήτου ή σκαφών αναψυχής παραδείγματος χάρη. Θεωρούμε ότι ο πωλητής θα πρέπει να έχει το δικαίωμα της επιλογής της επιδιόρθωσης ή της αντικατάστασης, και ο αγοραστής μπορεί να ζητήσει σε αντάλλαγμα μια μείωση της τιμής ή τη διακοπή του συμβολαίου.
<P>
Αλλη περίπτωση επικίνδυνου ολισθήματος: αυτή που δημιουργεί η Επιτροπή Περιβάλλοντος προτείνοντας τη δυνατότητα για τον καταναλωτή να δράσει άμεσα εναντίον του κατασκευαστή, ενώ ο τελευταίος δεν συμπεριλαμβάνεται μέσα στο συμβόλαιο αγοράς. Απορρίπτουμε ξεκάθαρα αυτή την πρόταση.
<P>
Η καθιέρωση σε όλες τις ευρωπαϊκές χώρες ενός δικτύου "υπηρεσιών προς τους πελάτες» σε περίπτωση άμεσης αγοράς ενός προϊόντος που βρίσκεται σε ένα άλλο κράτος μέλος, δημιουργεί επίσης προβλήματα και απαιτεί επανεξέταση.
<P>
Είναι θεμιτό να θέλουμε να προστατεύσουμε κατάλληλα τον καταναλωτή, ωστόσο αυτό δεν θα πρέπει να γίνεται εις βάρος των βιοτεχνικών επιχειρήσεων, επιβάλλοντάς τους υπερβολικούς περιορισμούς που κινδυνεύουν να θέσουν σε κίνδυνο τις οικονομικές τους ισορροπίες που είναι πάντα ευαίσθητες. Παρόλα αυτά στη Γαλλία οι μικρές επιχειρήσεις, που υπολογίζονται στις 800.000, δημιουργούν σήμερα πολλές θέσεις εργασίας. Στο σύνολο της Ευρωπαϊκής Ένωσης δημιούργησαν κατά την περίοδο 1988-1995, 1.750.000 θέσεις εργασίας. Θα πρέπει λοιπόν να είμαστε ιδιαίτερα προσεκτικοί και να μην θέσουμε σε κίνδυνο την ισορροπία τους, επιβάλλοντάς τους παράλογους περιορισμούς: θα πρέπει να είναι μια από τις προτεραιότητές μας.

<SPEAKER ID=98 NAME="Valverde Lσpez">
Η πρόταση οδηγίας σχετικά με την πώληση και την εγγύηση των καταναλωτικών αγαθών μας παρουσίασε βασικά προβλήματα προερχόμενα από την ανεπαρκή ενημέρωση σχετικά με το δίκαιο που εφαρμόζεται στα κράτη μέλη.
<P>
Περισσότερο από μια φορά ζήτησα από την Ευρωπαϊκή Επιτροπή να συνοδεύει τις προτάσεις της με μια μελέτη του δικαίου συγκρινόμενου με τις ειδικές καταστάσεις στα διάφορα κράτη μέλη. Επίσης, η Επιτροπή θα πρέπει να παρέχει στο Κοινοβούλιο τα ουσιώδη έγγραφα τα οποία αποτέλεσαν τη βάση της πρότασής της. Λογικά, αυτή η τεκμηρίωση υποστήριξης θα πρέπει απλά να τοποθετηθεί στη βιβλιοθήκη ή να καταρτισθεί σε κάποια τεχνική μορφή, η οποία να μπορεί να αναπαραχθεί εύκολα.
<P>
Η δεύτερη δυσκολία προέκυψε στην εξαιρετικά πολύμορφη ερμηνεία του περιεχομένου της πρότασης. Σε αυτήν δεν υπάρχει διαφοροποίηση δύο βασικών παραγόντων, του πωλητή και του παραγωγού. Από αυτό προέκυψε μια ατυχής σύγχυση. Ούτε γίνεται διαφοροποίηση ανάμεσα σε ευπαθή ή μη ευπαθή αγαθά, που είναι ένα ουσιαστικό στοιχείο για τη διαφοροποίηση των εγγυήσεων. Ούτε διασαφηνίζονται οι διαφοροποιημένες ευθύνες του κατασκευαστή και του πωλητή. Αυτός ο τελευταίος μπορεί να καταστεί υπεύθυνος μόνο για τις απαιτήσεις της σύμβασης που είναι διαφορετικές από τις ευθύνες του κατασκευαστή.
<P>
Από την άλλη, το γεγονός ότι στην πρόταση δεν επισημαίνεται ποιες είναι οι βασικές αρχές που ρυθμίζουν αυτό το θέμα στις εθνικές νομοθεσίες δημιουργήσε μια πραγματική ποικιλομορφία στις τροπολογίες.
<P>
Το προτεινόμενο κείμενο και οι τροπολογίες είναι δύσκολο να οδηγήσουν σε ένα σαφές αποτέλεσμα, το οποίο να ευνοεί τον καταναλωτή και να μην βλάπτει τις εμπορικές σχέσεις.

<SPEAKER ID=99 NAME="Wibe">
Υπερψηφίζω αυτήν την έκθεση υπό την προϋπόθεση πως ό, τι αναφέρεται στην αιτιολόγηση είναι σωστό. Σε αυτήν την αιτιολόγηση αναφέρεται σαφώς ότι πρόκειται για μια ελάχιστη εναρμόνιση των εθνικών νομοθεσιών των κρατών μελών. Είναι δεδομένο ότι αυτή η ελάχιστη εναρμόνιση που υλοποιείται θα υπόκειται στο αντίστοιχο εθνικό Κοινοβούλιο, δηλαδή επαφίεται στο κάθε εθνικό Κοινοβούλιο να αποφασίσει για το επίπεδο στο οποίο θέλουν να τοποθετηθούν. Η ελάχιστη εναρμόνιση είναι επομένως μία σύσταση.
<P>
Ως εκ τούτου, η προϋπόθεση είναι επίσης να μην επιδεινωθεί επ' ουδενί τρόπω η προστασία του καταναλωτή στη Σουηδία με αυτήν την εναρμόνιση.
<P>
Οδηγία σχετικά με τα καλλωπιστικά φυτά (C4-0044/98)
<SPEAKER ID=100 NAME="Ahlqvist, Theorin και Wibe">
Αυτή η υπόθεση είναι άκρως ευαίσθητη&#x02D9; είναι λάθος να ψηφίσουμε μόνον για μια οδηγία του Συμβουλίου χωρίς διάλογο, διότι οι βουλευτές έχουν τόσο μικρές δυνατότητες να κατανοήσουν αυτό που η οδηγία αφορά.
<P>
Οι καλλιεργητές σπόρων που πωλούν είδη λαχανικών μη καταγεγραμμένων από την ΕΕ απειλούνται με μηνύσεις αν δεν αναστείλουν την πώληση. Επιτρέπεται να πωλούνται μόνο φυτά που περιλαμβάνονται στον κοινό κατάλογο των ειδών της ΕΕ&#x02D9; για να βρεθεί ένα είδος σ' αυτόν τον κατάλογο απαιτείται να έχει έναν ιδιοκτήτη. Η ιδιοκτησία κοστίζει 20.000 σουηδικές κορώνες ανά είδος.
<P>
Παραπέμποντας στα προαναφερθέντα, ιδιαιτέρως στις μικρές δυνατότητες να κατανοήσουμε αυτήν την οδηγία, επιλέγουμε να απέχουμε της ψηφοφορίας.
<P>
Έκθεση Kellett-Bowman (A4-0035/98)
<SPEAKER ID=101 LANGUAGE="FR" NAME="Bourlanges">
Κυρία Πρόεδρε, θα ήθελα κατ' αρχάς να σας ευχαριστήσω που μας επιτρέψατε να συνδυάσουμε δύο σημαντικά πάθη του βουλευτή που σας μιλά, τη λαιμαργία που τον οδηγεί να θέλει να πάει για φαγητό και την τεμπελιά που τον αποτρέπει από το να γράψει την αιτιολογία ψήφου του.
<P>
Θα ήθελα να πω μια λέξη για την έκθεση Kellett-Bowman. Δεν υπερψήφισα την έκθεση του κ. Kellett-Bowman για τον εξής απλό λόγο: οργανώνει με έξυπνο τρόπο την απαλλαγή, τις προϋποθέσεις με τις οποίες θα πρέπει να γίνεται δεκτή η απαλλαγή, για έναν ορισμένο αριθμό εξειδικευμένων οργανισμών. Όταν πρόκειται για οργανισμούς που δεν διαθέτουν οικονομική αυτονομία, το προβλεπόμενο σύστημα από την πρόταση είναι ικανοποιητικό. Όταν όμως πρόκειτια για οργανισμούς που διαθέτουν αυτόνομα έσοδα, το σύστημα που προβλέπει ο κ. Kellett-Bowman, και το οποίο εγκρίθηκε ομόφωνα από την Επιτροπή Προϋπολογισμών και με μεγάλη πλειοψηφία από το Κοινοβούλιο, δεν μας ικανοποιεί καθόλου γιατί καταλήγει πράγματι στο να αποδίδει το δικαίωμα απαλλαγής στο Διοικητικό Συμβούλιο του ενδιαφερομένου οργανισμού, κάτι που θα ήταν δικαιολογημένο, δίνοντας ωστόσο το δικαίωμα γνωμοδότησης στο Κοινοβούλιο.
<P>
Πιστεύω ότι είναι σοβαρό το ότι οδηγούμαστε εδώ και το ότι κάνουμε το Κοινοβούλιό μας ένα είδος οργανισμού γνωμοδότησης, που υπόκειται στην ανώτατη διαιτησία ενός τεχνικού οργανισμού που δημιουργείται από τους νόμους και τους κανονισμούς που ψηφίζουμε εδώ σε αυτή τη Συνέλευση. Θα έπρεπε είτε να είχαμε εγκαταλείψει οποιαδήποτε συμμετοχή του Κοινοβουλίου, είτε να ανατρέψουμε τη διαδικασία και να έχει το Κοινοβούλιο την τελευταία λέξη. Ήθελα αυτό να ειπωθεί.
<P>
Έκθεση Graenitz (A4-0009/98)
<SPEAKER ID=102 NAME="Blak και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου υπερψήφισαν σήμερα την έκθεση για τις γενικές αρχές της νομοθεσίας τροφίμων της Ευρωπαϊκής Ένωσης. Είναι εξαιρετικά θετικό ότι η Πράσινη Βίβλος της Επιτροπής αναγνωρίζει ότι η διεύρυνση της οδηγίας για να συμπεριλάβει την ασφάλεια των προϊόντων στην πρωτογενή αγροτική παραγωγή μπορεί να βελτιώσει τη συνολική προστασία των καταναλωτών. Οι Δανοί σοσιαλδημοκράτες τελούν υπό την εντύπωση ότι οι σχετικές νομοθετικές πράξεις θα αναθεωρηθούν ώστε να εξασφαλιστεί ότι είναι βασισμένες στην αρχή προφύλαξης και στην αρχή προστασίας της υγείας και της ασφάλειας των καταναλωτών. Αφετηρία για τη νομοθεσία τροφίμων στην Ευρώπη πρέπει να είναι η προστασία του περιβάλλοντος, ενώ στόχος οφείλει να είναι η αειφόρος παραγωγή τροφίμων. Αυτές οι προτάσεις αποτελούν όλες τμήμα της συνολικής έκθεσης την οποία στηρίζουμε.
<P>
Η ΕΕ πρέπει με τη νέα συνθήκη του Αμστερνταμ να εξασφαλίσει ελάχιστες απαιτήσεις για την καταναλωτική πολιτική, λαμβάνοντας επ' αυτού ιδιαίτερα υπόψη την υγεία και την ασφάλεια των καταναλωτών όταν θεσπίζεται νομοθεσία στον τομέα των τροφίμων. Δεν αλλάζει, μολαταύτα, το γεγονός ότι τα κράτη μέλη μπορούν να διατηρήσουν ή να θεσπίσουν κανόνες που θα παρέχουν μεγαλύτερη προστασία απ' ό, τι οι κοινοί κανόνες. Οι Δανοί σοσιαλδημοκράτες θεωρούν ότι η έκθεση του Ευρωπαϊκού Κοινοβουλίου για τη νομοθεσία τροφίμων είναι ένα βήμα προς αυτή την κατεύθυνση.

<SPEAKER ID=103 NAME="Dνez de Rivera Icaza">
Δεν υπάρχει αμφιβολία για την καταλληλότητα της παρούσης Πράσινης Βίβλου σχετικά με τη σημερινή κατάσταση του δικαίου όσον αφορά τα τρόφιμα, πριν από την κρίση της ασφάλειας των τροφίμων και της προστασίας των καταναλωτών, επ' ευκαιρία του σκανδάλου της ΣΕΒ.
<P>
Η Συνθήκη του Αμστερνταμ, με τα άρθρα της 129 και 129 Α, διευρύνει τη νομική βάση για αποτελεσματικότερη προστασία και πρόληψη των πολιτικών που απευθύνονται στον καταναλωτή, και αυτό επιβάλει μια διασαφήνιση και έναν ορθολογισμό του κοινοτικού δικαίου σχετικά με τη διατροφή, καθώς επίσης την εφαρμογή και τον έλεγχό του.
<P>
Δεν μπορούμε να ξεχάσουμε πως πολλές χρόνιες ασθένειες προέρχονται από τη διατροφή και πως τα προϊόντα διατροφής δεν είναι όπως οποιαδήποτε άλλο εμπόρευμα. Έτσι, όπως πολύ σωστά ζητά η κυρία Graenitz, η πτυχή της ευθύνης πρέπει να καθορισθεί με πλήρη διαφάνεια για να ενισχυθεί η κλονισμένη εμπιστοσύνη των καταναλωτών.
<P>
Τελευταίο, δεδομένης της σημασίας που έχει για τους καταναλωτές η σήμανση των προϊόντων, εφόσον αποτελεί την κύρια και σχεδόν μοναδική πηγή ενημέρωσής τους, είναι απαραίτητο η εν λόγω σήμανση να είναι πλήρης, σαφής και αληθινή. Κατά τη γνώμη μου, έπειτα από την περίπτωση της ΣΕΒ θα πρέπει επίσης να ενημερώνονται οι καταναλωτές, ανάλογα με το προϊόν, σχετικά με τα φυτοφάρμακα ή τις ζωοτροφές που έχουν χρησιμοποιηθεί για την παραγωγή ή την επεξεργασία τους.

<SPEAKER ID=104 NAME="Εφραιμίδης">
Η διατροφή είναι θέμα πρωταρχικής σημασίας για την υγεία και ασφάλεια των καταναλωτών και την ποιότητα ζωής των πολιτών. Αποτελεί, όμως, θέμα πολυσύνθετο που η εξασφάλιση και αναβάθμισή του απαιτεί τον συνδυασμό και τον συντονισμό παράλληλων πολιτικών και δράσεων.
<P>
Η σπογγώδης εγκεφαλοπάθεια έφερε και πάλι στην επικαιρότητα τη συζήτηση σχετικά με την ασφάλεια των τροφίμων και την υγεία των καταναλωτών, τα προβλήματα του ανεπαρκούς νομοθετικού πλαισίου καθώς και τον ελλειπή έλεγχο της εφαρμογής του από αρμόδιους οργανισμούς για την εξυπηρέτηση συγκεκριμένων συμφερόντων, αδιαφορώντας για τις εγκληματικές συνέπειες στην υγεία των πολιτών. 'Επρεπε τα ίδια τα γεγονότα, σοβαρές «πρωτοφανείς» ασθένειες και θανατηφόρα κρούσματα τους, να μας φέρουν αντιμέτωπους με κρίσιμα ερωτήματα σχετικά με την ποιότητα της τροφής μας και τους τεράστιους κινδύνους που διατρέχει η ασφάλεια των καταναλωτών.
<P>
Φυσικά και η χάραξη σαφών νομοθετικών κανόνων και διατάξεων είναι απαραίτητη για τον καθορισμό ποιοτικών προτύπων και την εξασφάλιση του ελέγχου των τροφίμων. Πριν όμως από οποιαδήποτε νομοθετική παρέμβαση είναι απαραίτητο να βάλουμε «το δάκτυλο επί τον τύπο των ήλων», στις αιτίες υποβάθμισης, στρέβλωσης και αλλοίωσης όχι μόνο των προϊόντων διατροφής αλλά και ολόκληρης της διατροφικής αλυσίδας.
<P>
Δεν είναι μόνο η απουσία εκσυγχρονισμένων οδηγιών - άλλωστε και οι ήδη υπάρχουσες παραβιάζονται κατάφωρα - που φέρει το βάρος της ευθύνης για την οικτρή κατάσταση στον τομέα των τροφίμων.
<P>
Όταν η διατροφική αντίληψη εμπορευματοποιείται και τη διαχείρισή της αναλαμβάνει ο νόμος του κέρδους, όταν η αγορά θα καθορίζει την ποιότητα των τροφίμων στη βάση της σχέσης κόστους-κέρδους, σε καμμία περίπτωση δεν πρόκειται να υπάρξουν αποτελεσματικές εγγυήσεις για την υγεία των καταναλωτών.
<P>
Θα ήταν τουλάχιστον αφελής, και δεν θα επέτρεπε την ουσιαστική αντιμετώπιση του προβλήματος, ο ισχυρισμός ότι την αποκλειστική ευθύνη για τη διατάραξη της διατροφικής αλυσίδας φέρουν ο γεωργός ή ο κτηνοτρόφος, όπως τους αποδίδεται.
<P>
Αντίθετα, οι ευθύνες πρέπει να αναζητηθούν στην εντατικοποίηση της παραγωγής, στις πιέσεις που δέχονται οι παραγωγοί από τους εμπόρους και τους τυποποιητές, τις μεγάλες πολυεθνικές των τροφίμων, για συμπίεση του κόστους παραγωγής και αύξησης του όγκου της, που τους επιβάλλει την αλόγιστη χρήση λιπασμάτων, φυτοφαρμάκων και ζωοτροφών, των οποίων συχνά αγνοούν - ή είναι παραπληροφορημένοι - τη σύσταση και τις συνέπειες της χρήσης.
<P>
Ακόμα πιο σημαντικές είναι όμως οι ευθύνες των βιομηχανιών που επεξεργάζονται και τυποποιούν τα πρωτογενώς παραγόμενα προϊόντα πριν την διάθεσή τους στην αγορά, χρησιμοποιώντας ουσίες που όχι μόνο υποβαθμίζουν την ποιότητα των τροφίμων αλλά είναι και επιβλαβείς για την υγεία των καταναλωτών, που χρησιμοποιούνται σαν πειραματόζωα.
<P>
Η πολιτική των τροφίμων, η εξασφάλιση της ποιότητάς τους καθώς και της υγείας των καταναλωτών απαιτούν τον αναπροσανατολισμό των πολιτικών που ασκούνται στους τομείς της πρωτογενούς παραγωγής - γεωργία, κτηνοτροφία, αλιεία - τον αποτελεσματικό έλεγχο της μεταποίησης και της χρήσης χημικών και άλλων ουσιών στην παραγωγή, συντήρηση και τυποποίηση των τροφίμων, τον ενδελεχή έλεγχο των αποτελεσμάτων των ερευνών που πραγματοποιούνται για την παραγωγή τέτοιων ουσιών και τη θέσπιση μέτρων και κανόνων, ιδιαίτερα στα πλαίσια των εμπορικών συμφωνιών που διαμορφώνονται στα πλαίσια του ΠΟΕ και του codex alimentarius, που θα εμποδίζουν την ασύδοτη δράση των πολυεθνικών εταιρειών τροφίμων.

<SPEAKER ID=105 NAME="Holm">
Είναι καλό ότι η εισηγήτρια πήρε μια θέση φιλική προς τον καταναλωτή. Εδώ θέλω μόνο να επισημάνω τρεiς σημαντικούς τομείς που είναι καίριοι, και τους οποίους η εισηγήτρια δεν επεσήμανε αρκετά.
<P>
Κατ' αρχάς πρόκειται για το θέμα των αντιβιοτικών. Είναι σημαντικό να μειώσουμε την χρήση των αντιβιοτικών στις ζωοτροφές, ειδικότερα καθώς η εξαίρεση που έχει η Σουηδία από την χειρότερη νομοθεσία της ΕΕ κατά πάσα πιθανότητα θα ανασταλεί. Η ΕΕ πρέπει να αντιληφθεί τον κίνδυνο από την χρήση αντιβιοτικών. Γι' αυτό στηρίζω την πρόταση τροπολογίας υπ' αριθ. 28.
<P>
Δεύτερον, πρέπει να βελτιωθούν σημαντικά οι κανόνες περί σήμανσης των τροφίμων, ώστε να γνωρίζουν οι καταναλωτές τί τρώνε. Οι κανόνες της ΕΕ έχουν οδηγήσει σε μεγάλα προβλήματα στην Σουηδία, μεταξύ άλλων τους αλλεργικούς, καθώς δεν μπορούν να έχουν πληροφόρηση σήμερα για το περιεχόμενο του προϊόντος. Οι κανόνες που είχε η Σουηδία προηγουμένως ήταν καλύτεροι και σαφέστεροι από τους σημερινούς κανόνες της ΕΕ.
<P>
Τρίτον, έχω και εγώ επίσης αντιρρήσεις γύρω από το προτεινόμενο νομικό πλαίσιο. Θα προτιμούσα να καθόριζε η ΕΕ ελάχιστους κανόνες αντί, όπως τώρα, κανόνες εναρμόνισης. Οι ελάχιστοι κανόνες είναι καλύτεροι, διότι τότε δίνεται η δυνατότητα στις μεμονωμένες χώρες να εφαρμόσουν αυστηρότερους κανόνες από αυτούς που καθορίζει η ΕΕ. Με τους κανόνες εναρμόνισης της ΕΕ κλειδώνονται τα επίπεδα και αναστέλεται έτσι η ανάπτυξη καλύτερων και αυστηρότερων κανόνων. Το λιγότερο που μπορεί κανείς να πεί γι' αυτό είναι ότι δεν είναι καλό και αναστέλλει την ανάπτυξη φιλικών προς το περιβάλλον κανόνων.

<SPEAKER ID=106 NAME="Lindqvist">
Η νομοθεσία για τα τρόφιμα του μέλλοντος πρέπει να βασίζεται στην ευθύνη των παραγωγών, των καλλιεργητών και των προμηθευτών. Ο βασικός σκοπός θα είναι η προστασία της υγείας και της ασφάλειας των καταναλωτών. Η σήμανση των προϊόντων θα πρέπει να είναι υποχρεωτική και να ισχύει για όλα τα συστατικά ενός προϊόντος.
<P>
Κάθε χώρα θα πρέπει να έχει το δικαίωμα να αφήσει την μέριμνα για το περιβάλλον, την υγεία και την ασφάλεια να προηγείται της ελεύθερης διακίνησης των προϊόντων. Οι κανόνες της ΕΕ για την προστασία των καταναλωτών τροφίμων και των άλλων καταναλωτών θα πρέπει να είναι ελάχιστοι κανόνες, δηλαδή ένα κράτος μέλος θα πρέπει να έχει το δικαίωμα να εφαρμόσει δικούς του αυστηρότερους κανόνες. Τα κράτη μέλη θα πρέπει να έχουν το δικαίωμα να προωθήσουν, χωρίς περιορισμούς στους διεθνείς οργανισμούς, προϋποθέσεις για τρόφιμα και απαιτήσεις καταναλωτών που προηγούνται αυτών της ΕΕ.

<SPEAKER ID=107 NAME="Rovsing">
Η Επιτροπή με την Πράσινη Βίβλο της έκανε ένα βήμα προς την κατεύθυνση μιας αναγκαίας εκλογίκευσης της κοινοτικής νομοθεσίας τροφίμων. Αυτό σημαίνει ότι η υπάρχουσα κοινοτική νομοθεσία στον εν λόγω τομέα πρέπει να εξεταστεί με γνώμονα την απλοποίηση. Συμφωνώ απολύτως με αυτό. Καθίσταται παρ' όλα αυτά σαφές ότι και η μελλοντική νομοθεσία τροφίφων πρέπει να εξασφαλίζει την προστασία των καταναλωτών, ενώ παράλληλα η εσωτερική αγορά θα πρέπει να μπορεί να λειτουργεί δίχως κωλύματα. Η Επιτροπή συμπλήρωσε στην έκθεσή της τους προαναφερθέντες σημαντικούς στόχους με απαιτήσεις για ευθύνες εκ μέρους των παραγωγών και των αρχών για ασφαλή και υγιεινά τρόφιμα καθώς και σαφή πληροφόρηση των καταναλωτών. Κατ' εμέ αυτό είναι καλά αιτιολογημένο. Ως εκ τούτου, στηρίζω πλήρως την έκθεση και προσμένω τις συγκεκριμένες πρωτοβουλίες που θα πάρει η Επιτροπή βάσει της Πράσινης Βίβλου.

<SPEAKER ID=108 NAME="Souchet">
Η Ομάδα μας υπέβαλε έξι τροπολογίες που αποσκοπούν σε τρεις πρωταρχικούς στόχους.
<P>
Η πρώτη τροπολογία θεσπίζει την αναγκαιότητα ξεκάθαρης σήμανσης των τροφίμων που πωλούνται χύδην ώστε να υπάρχει διαφάνεια αναφορικά με την πληροφόρηση του καταναλωτή, όσον αφορά την ονομασία τους, την τιμή τους και, στην προκειμένη περίπτωση, την προέλευσή τους. Πράγματι, το προτεινόμενο από τον εισηγητή κείμενο δημιουργεί μια υπερβολική διάκριση μεταξύ των προϊόντων που πωλούνται ανά "μονάδακαταναλωτή» και των προϊόντων που πωλούνται χύδην. Όποια και εάν είναι η εξωτερική συσκευασία, είναι απαραίτητο ο καταναλωτής να διαθέτει ξεκάθαρη πληροφόρηση.
<P>
Η δεύτερη σειρά τροπολογιών διευκρινίζει τον ρόλο των ευρωπαϊκών επιστημονικών επιτροπών. Αυτές οι επιτροπές υπάρχουν, θα πρέπει λοιπόν να αποτελούν το επιστημονικό σημείο αναφοράς για την κατάρτιση κανονισμών, οδηγιών και συστάσεων.
<P>
Τρίτον, τέλος, η Ομάδα μας απορρίπτει την αρχή της τελικής ευθύνης των αγροτών και των κτηνοτρόφων όσον αφορά την "επιστημονική» απόδειξη της υγειονομικής ποιότητας των προϊόντων τους. Πράγματι, εκείνοι που θα πρέπει να προσκομμίσουν αυτές τις αποδείξεις είναι οι παράγοντες του κυκλώματος της βιομηχανίας τροφίμων και της βιομηχανικής παραγωγής τροφίμων. Δεν πρέπει να ξεχνάμε ότι η υγειονομική ποιότητα των γεωργικών προϊόντων μπορεί να υποστεί μεταλλαγές σύμφωνα με την τεχνολογική διαδικασία που χρησιμοποιείται για τη μεταλλαγή τους, συγκεκριμένα μέσω της βιοτεχνολογίας. Επιπλέον, οι αγρότες δεν έχουν πολύ εμπεριστατωμένη γνώση της υγειονομικής ποιότητας όλων των λιπασμάτων τους. Έχω στο νου μου τα ζωικά προϊόντα διατροφής που χρησιμοποιούν και την υγειονομική και περιβαλλοντική ποιότητα της ιλύως καθαρισμού που ενδεχομένως θα χρησιμοποιηθεί στα χωράφια τους.
<P>
Η Ομάδα μας ζητά το σεβασμό της αρχής μιας συγκεκριμένης κάθετης νομοθεσίας όσον αφορά τη σήμανση. Πράγματι, διάφορα γεωργικά υφίστανται διαδικασίες ειδικών μεταλλαγών - αναφέρομαι συγκεκριμένα στον αμπελοοινικό τομέα - όπου τα προϊόντα πωλούνται κατευθείαν στον καταναλωτή (τομέας οπωροκηπευτικών) και που θα πρέπει συνεπώς να υπόκεινται σε μια κάθετη νομοθεσία περισσότερο περιοριστική από τις οριζόντιες οδηγίες που εφαρμόζονται στη σήμανση όλων των προϊόντων διατροφής.
<P>
Όσον αφορά τους γενετικά τροποποιημένους οργανισμούς, η Ομάδα μας υπενθυμίζει ότι είναι απαραίτητο να ενημερώνεται καθαρά ο καταναλωτής σχετικά με την ενδεχόμενη χρήση των γενετικά τροποποιημένων οργανισμών. Η Επιτροπή δεν δημοσίευσε ακόμα τις προδιαγραφές εφαρμογής σχετικά με αυτή τη συγκεκριμένη σήμανση και ο καταναλωτής σήμερα καταναλώνει προϊόντα διατροφής γενετικά τροποποιημένων οργανισμών χωρίς να το ξέρει. Αυτό είναι απαράδεκτο.
<P>
Το μάθημα των τρελών αγελάδων το συγκράτησε ο καταναλωτής. Μια πρόσφατη δημοσκόπηση που πραγματοποιήθηκε στη Γαλλία από την Sofres δείχνει ότι το 69 % των Γάλλων είναι εναντίον των μεταλλαγμένων καλλιεργειών. Θα πρέπει λοιπόν να δώσουμε τη δυνατότητα στον Ευρωπαίο καταναλωτή να επιλέξει ξεκάθαρα και εύκολα και με ισότιμες ρυθμίσεις μεταξύ των τροποποιημένων οργανισμών και των μη τροποποιημένων οργανισμών. Ξεκάθαρα σημαίνει στην προκειμένη περίπτωση ότι η σήμανση των γενετικά τροποποιημένων οργανισμών θα πρέπει να φαίνεται από το χωράφι μέχρι και το πιάτο του καταναλωτή.
<P>
Η αρχή της σήμανσης έχει γίνει αποδεκτή. Θα πρέπει να εφαρμόζεται στο σύνολο των προϊόντων των οποίων το DNA έχει υποστεί επεξεργασία, και όχι μόνο σε ορισμένα από αυτά, είτε πρόκειται για εισαγόμενα προϊόντα είτε πρόκειται για κοινοτικά.Υπενθυμίζω την έκταση των εισαγωγών: όσον αφορά μόνο τη γαλλική αγροτοβιομηχανία, πρόκειται για 5.000 τόνους σόγια και 8.000 τόνους λεκιθίνης ετησίως, που προέρχονται κυρίως από τις Ηνωμένες Πολιτείες. Παρόλα αυτά, οι συνθήκες συγκομιδής, αποθήκευσης και μεταφοράς έχουν ως αποτέλεσμα μείγματα τέτοια που δεν δίνουν τη δυνατότητα σήμερα να εντοπιστεί η παρουσία ή όχι γενετικά τροποποιημένων οργανισμών σε αυτές τις εισαγωγές. Θα πρέπει να αγωνιστούμε γι' αυτό το θεμελιώδες θέμα γιατί ο Ευρωπαίος καταναλωτής που δεν επιθυμεί να καταναλώσει γενετικά τροποποιημένους οργανισμούς δεν θα πρέπει, για να μπορέσει να εξασκήσει την ελεύθερη επιλογή του, να επιβαρύνεται με ένα επιπλέον κόστος προερχόμενο από τη σύσταση ειδικών κλάδων που δεν συμπεριλαμβάνουν γενετικά τροποποιημένα προϊόντα, για προϊόντα που είναι δυσεύρετα και δύσκολο να αναγνωριστούν, και κατά συνέπεια ακριβών προϊόντων. Αυτό το επιπλέον κόστος θα πρέπει να επιβαρύνει αυτούς που αλλάζουν τους κανόνες του παιχνιδιού και θέλουν να επιβάλουν έναν νέο τρόπο κατανάλωσης. Θα πρέπει να τους δώσουμε τη δυνατότητα να το προτείνουν, αλλά όχι να το επιβάλουν. Η ιδέα μιας προσαύξησης στην τιμή που θα καταβληθεί από τον τελικό καταναλωτή, ώστε να αποφευχθεί η κατανάλωση των γενετικά τροποποιημένων προϊόντων είναι απολύτως απαράδεκτη. Αυτό είναι, κατά τη γνώμη μας, το πρωταρχικό πρόβλημα της ασφάλειας της διατροφής για το οποίο πρέπει να αγωνιστεί η κοινοτική νομοθεσία, εάν θέλει να επιτελέσει κάποιο χρήσιμο έργο.
<P>
Σχετικά με τις ΜΜΕ και τους αγρότες, είναι απαραίτητο η Επιτροπή να αξιολογήσει την ικανότητά αφομοίωσης εκ μέρους τους του συνόλου των κοινοτικών προτύπων. Δεν πρέπει να ξεχνάμε ότι μια νομοθεσία είναι ορθή μόνο όταν είναι εφαρμόσιμη από όλους τους παράγοντες.
<P>
Τέλος, η Ομάδα μας αντιτίθεται στη συσσώρευση διαρθρώσεων, όπως και στη δημιουργία μιας ευρωπαϊκής υπηρεσίας για την ασφάλεια των ειδών διατροφής, γιατί θα υπήρχε πρόβλημα επικάλυψης με τις επιστημονικές κοινοτικές επιτροπές και τους οργανισμούς ελέγχου των κρατών μελών, που διαδραματίζουν θεμελιώδη ρόλο. Ορισμένοι θα επιθυμούσαν να είναι η Επιτροπή παρούσα η ίδια στο codex alimentarius, επιστημονικό όργανο αναγνωρισμένο από από τον ΠΟΕ: η Ομάδα μας θεωρεί ότι δεν είναι καλή ιδέα γιατί 15 φωνές, οι φωνές των 15 κρατών μελών έχουν πολύ μεγαλύτερο βάρος από μια μόνο φωνή, τη φωνή της Ευρωπαϊκής Κοινότητας. ·Οπως διαπιστώσαμε και κατά τις διεθνείς διασκέψεις για την αλιεία, όταν η Επιτροπή υποκαθιστά τα κράτη μέλη, αποδυναμώνει τις θέσεις τους αντί να τις ενισχύσει.

<SPEAKER ID=109 NAME="Wibe">
Η ασφάλεια των τροφίμων είναι ένα πάρα πολύ σημαντικό ζήτημα. Νομίζω ότι λείπουν κάποια πράγματα από αυτήν την κατά τα άλλα θαυμάσια έκθεση. Είναι απαράδεκτο το φαινόμενο να εισάγονται επί παραδείγματι σήμερα στην Σουηδία φορτία κρέατος με βεβαιώσεις ότι είναι υγιεινό, τα οποία στη συνέχεια να αποδεικνύεται ότι είναι μολυσμένα με σαλμονέλα. Ομοίως, πρέπει να ληφθούν αυστηρά μέτρα ώστε να φροντίσουμε να καταργηθεί η συνήθης προσθήκη αντιβιοτικών στις ζωοτροφές.
<P>
Στην παράγραφο 36 της πρότασης της έκθεσης καλείται η Επιτροπή να ασκήσει αγωγή κατά του Συμβουλίου ενώπιον δικαστηρίου για την μη τήρηση της χρονικής προθεσμίας που ορίστηκε για την 1η Ιανουαρίου 1995 για αποφάσεις αναφορικά με τα απαιτούμενα μέτρα για την καταπολέμηση της σαλμονέλας στις ωοτόκες όρνιθες. Φυσικά είναι σοβαρό ότι το Συμβούλιο δεν το τήρησε αυτό, αλλά δεν αρμόζει να εμπλακούμε σε μια δικαστική διαδικασία σε αυτήν την περίσταση.
<P>
Έκθεση Arroni (A4-0061/98)
<SPEAKER ID=110 NAME="Ahlqvist, Theorin και Wibe">
Εφόσον η Σουηδία δεν θα συμμετέχει στην εφαρμογή του ευρώ το διάστημα μεταξύ 1999-2002, επιλέξαμε να απέχουμε κατά την ψηφοφορία γι' αυτήν την έκθεση. Αυτό είναι ένα θέμα για τα κράτη μέλη που θα ενταχθούν στην ζώνη του ευρώ.
<P>
Πρέπει όμως να αναφερθεί ότι η έκθεση επ' ουδενί τρόπω δεν θίγει τις μεγάλες δαπάνες αναδιάρθρωσης που η εισαγωγή ενός νέου νομίσματος συνεπάγεται σε ό, τι αφορά την αλλαγή των αυτόματων μηχανημάτων που λειτουργούν με την εισαγωγή κέρματος, συστημάτων δεδομένων κ.ά. Είναι δεδομένο ότι όλα αυτά θα τα πληρώσουν οι καταναλωτές - πολίτες- υπό μορφή υψηλότερων τιμών και τελών.

<SPEAKER ID=111 NAME="Fourηans">
Στο σύνολό της, η έκθεση του κυρίου Arroni σχετικά με τα πρακτικά ζητήματα της καθιέρωσης του ευρώ είναι ικανοποιητική. Δίνει βάρος, όπως πρέπει, στην αναγκαιότητα να ενημερωθεί ο καταναλωτής, να προετοιμαστεί για την άφιξη του ενιαίου νομίσματος. Δεν παραλείπει να υπογραμμίσει τον κίνδυνο να παρουσιάσει δυσκολίες αυτή η νομισματική επανάσταση για ευαίσθητες κοινωνικές ομάδες του πληθυσμού, όπως τα ηλικιωμένα άτομα ή ακόμα και τα άτομα με ειδικές ανάγκες.
<P>
Αν η ανάγκη ενημέρωσης για θέματα σχετικά με το ευρώ είναι σήμερα σε μεγάλο βαθμό αποδεκτή, πρέπει να εφαρμοστεί και στην πράξη, και γρήγορα, όπως πολύ σωστά υπογραμμίζει ο εισηγητής.
<P>
Πρέπει επίσης να υπάρξει ιδιαίτερο ενδιαφέρον για τις μικρές και μεσαίες επιχειρήσεις, μια και αντιπροσωπεύουν μία σημαντική πηγή θέσεων εργασίας. Εγκρίνω την ιδέα του κυρίου Arroni να ζητηθεί από τα κράτη μέλη να δείξουν ιδιαίτερη προσοχή στην επίδραση που θα έχει η καθιέρωση του ενιαίου νομίσματος σε αυτές τις επιχειρήσεις, έτσι ώστε οι τελευταίες να επωφεληθούν όσο το δυνατόν περισσότερο από την καθιέρωση του ενιαίου. Επομένως, η επίδραση στην απασχόληση να είναι όσο το δυνατόν πιο θετική.
<P>
Ωστόσο, έχω να κάνω δύο παρατηρήσεις: η πρώτη αφορά τη διπλή αναγραφή τιμών. Αν και είναι απαραίτητη, ιδιαίτερα κατά την περίοδο διπλής κυκλοφορίας χαρτονομισμάτων και κερμάτων σε εθνικά νομίσματα και σε ευρώ, ωστόσο δεν μου φαίνεται συνετό να την καταστήσουμε υποχρεωτική, όπως προτείνει ο εισηγητής. Η επιβολή της διπλής αναγραφής τιμών θα συνεπαγόταν έξοδα και περιορισμούς που θα ήταν επιβλαβείς για τη λειτουργία της ενιαίας αγοράς. Αντίθετα, θα ήταν καλό να υιοθετηθεί ένας κώδικας δεοντολογίας, τουλάχιστον για τον τομέα του λιανικού εμπορίου.
<P>
Η δεύτερη παρατήρηση αφορά την ανάληψη του κόστους μετατροπής των εθνικών νομισμάτων σε ευρώ. Όπως ζητεί ο εισηγητής, όλοι θα επιθυμούσαμε, και σε αυτό το θέμα, να γίνει έκκληση προς τον τραπεζικό και χρηματοπιστωτικό τομέα για την υιοθέτηση ενός κώδικα δεοντολογίας που θα σέβεται την αρχή των δωρεάν μετατροπών, όταν οι μετατροπές είναι υποχρεωτικές. Γι' αυτόν τον λόγο, οι προτάσεις, τόσο των Σοσιαλιστών όσο και των Πρασίνων να καταστεί υποχρωτική, μέσω ενός κανονισμού, αυτή η αρχή των δωρεάν μετατροπών, δεν μου φαίνονται φρόνιμες. Ένας υγιής και νόμιμος ανταγωνισμός ανάμεσα σε όλους τους παράγοντες που είναι πιθανόν να πραγματοποιήσουν πράξεις μετατροπής, μου φαίνεται ότι είναι αρκετός για να λυθεί αυτό το ζήτημα.
<P>
Από την αντιμετώπιση που θα έχουν αυτές οι προτάσεις θα εξαρτηθεί και η ψήφος μου.

<SPEAKER ID=112 NAME="Lindqvist (ELDR), Eriksson, Seppδnen και Sjφstedt (GUE/NGL), Gahrton, Holm και Schφrling (V), Bonde, Lis Jensen και Sandbζk (I- EDN)">
 Η ΟΝΕ είναι ένα συγκεντρωτικό πρόγραμμα υψηλού κινδύνου με ισχνό λαϊκό έρεισμα. Η ΟΝΕ δίνει προτεραιότητα στην σταθερότητα των τιμών και τον χαμηλό πληθωρισμό. Ο κίνδυνος είναι μεγάλος να αυξηθεί ακόμη περισσότερο η ήδη υψηλή ανεργία. Οι περιφερειακές διαφορές μεταξύ ανεπτυγμένων περιοχών και των περιοχών όπου σημειώνεται διαρροή πληθυσμού μπορεί να ενισχυθούν. Η ΟΝΕ οδηγεί σε μια ισχυρή συγκέντρωση της νομισματικής και συναλλαγματικής πολιτικής, η οποία διευρυνόμενη μπορεί να συμπεριλάβει επίσης την φορολογική και δημοσιονομική πολιτική. Η ΟΝΕ είναι ένα πολιτικό πρόγραμμα που αυξάνει τα ομοσπονδοποιητικά στοιχεία στην ΕΕ και ενισχύει τον προσανατολισμό προς ένα κοινό κρατικό μόρφωμα.
<P>
Η Επιτροπή, στην προσπάθειά της να αυξήσει την λαϊκή στήριξη του προγράμματος της ΟΝΕ, προτείνει τώρα ενημερωτικές εκστρατείες απευθυνόμενες προς την κοινή γνώμη και τις επιχειρήσεις. Μια επινοημένη φιγούρα, μεταξύ άλλων, ο Captain Euro , θα κάνει τον κόσμο να αλλάξει άποψη για την ΟΝΕ και το ευρώ. Είναι απαράδεκτο και είναι ένας προκλητικός τρόπος να χρησιμοποιούνται τα χρήματα των φορολογουμένων. Αυτό δημιουργεί απλώς τον κίνδυνο να αυξηθεί περισσότερο η απόσταση μεταξύ ΕΕ και της κοινής γνώμης. Με βάση τα προαναφερθέντα, καταψηφίσαμε την έκθεση.

<SPEAKER ID=113 NAME="Rovsing">
Η Επιτροπή περιγράφει στην ανακοίνωσή της το σκεπτικό μιας σειράς πρωτοβουλιών που θα επισπεύσουν την προετοιμασία για την καθιέρωση του ευρώ τόσο στον ιδιωτικό τομέα όσο και στη δημόσια διοίκηση. Σε δέκα μήνες το ευρώ θα αποτελεί οικονομική πραγματικότητα και σε μόλις τρία χρόνια θα λάβει χώρα η μεγαλύτερη αλλαγή χρημάτων στην ιστορία του κόσμου. Παρ' όλα αυτά, οι χώρες της Ευρώπης μετά βίας θα μπορούσαμε να πούμε ότι έχουν πλήρη εικόνα της τεράστιας σημασίας που θα έχει η καθιέρωση του ευρώ σε όλες τις οικονομικές δραστηριότητες - ακόμα και στις χώρες που δεν θα συμμετέχουν στο κοινό νόμισμα από την πρώτη ταχύτητα.
<P>
Γι' αυτό είναι ευχάριστο που η επιτροπή στην έκθεσή της λαμβάνει υπόψη ότι και οι χρήστες του νέου νομίσματος πρέπει να είναι καλά προετοιμασμένοι και καλά ενημερωμένοι. Ένας κώδικας δεοντολογίας μεταξύ των χρηματοπιστωτικών ιδρυμάτων για να εξασφαλιστεί η απρόσκοπτη εισαγωγή του ευρώ είναι μια πρόσθετη πρωτοβουλία από τις απολύτως απαραίτητες, όπως υπογραμμίζεται και στην έκθεση της επιτροπής, στην οποία δίνω την πλήρη στήριξή μου.

<SPEAKER ID=114 NAME="Θεωνάς">
Η εισαγωγή του ευρώ αναμφίβολα δημιουργεί σοβαρότατα ζητήματα, ορισμένα μόνο από τα οποία φαίνεται να απασχολούν την Επιτροπή. Το κεντρικό στοιχείο που απουσιάζει, κατά την γνώμη μας, από τον προβληματισμό της Επιτροπής και τις όποιες προετοιμασίες γίνονται σε επίπεδο Ευρωπαϊκής 'Ενωσης και κρατών μελών είναι το ποιός θα επιβαρυνθεί άμεσα ή έμμεσα, το ποιός τελικά θα κληθεί να πληρώσει το κόστος της προσαρμογής. Εμείς εκτιμούμε ότι σε συνθήκες ελεύθερης αγοράς και απορρύθμισης, αυτός θα είναι ο τελικός καταναλωτής, δηλαδή οι εργαζόμενοι, με τη μέθοδο της μετακύλισης, και όχι μόνο.
<P>
Δεν είναι τυχαίο, όπως επισημαίνει η ίδια η Επιτροπή στην ανακοίνωσή της, ότι αυτή ακριβώς την απειλή επισείουν οι οργανώσεις του κεφαλαίου για να πετύχουν νέες φορολογικές διευκολύνσεις και απαλλαγές, νέα προνόμια για να μην θεσπισθεί αυτό που αρχικά ευρύτατα υποστηριζόνταν ως συστατικό στοιχείο της μεταβατικής περιόδου προσαρμογής στο νέο νόμισμα, η υποχρεωτική διπλή αναγραφή των τιμών.
<P>
Εμείς θεωρούμε την υποχρεωτική διπλή αναγραφή των τιμών, τουλάχιστον στους κλάδους του λιανικού εμπορίου και της διανομής, βασικό και ελάχιστο μέσο περιορισμού των κερδοσκοπικών τάσεων που χαρακτηρίζουν κάθε μετάβαση από ένα νόμισμα σε ένα άλλο. Σε σχέση με την τοποθέτηση του εισηγητή για την ανάγκη «ευελιξίας» των αγορών και τον προαιρετικό χαρακτήρα της διπλής αναγραφής υπογραμμίζουμε ότι μόνες τους οι αγορές ποτέ δεν οδήγησαν σε «καλύτερες λύσεις» και ότι δεν υπάρχει καμμία εγγύηση για αποφυγή των πληθωριστικών τάσεων.
<P>
Παράλληλα, θα πρέπει να ενταθούν οι προσπάθειες πάταξης των περιπτώσεων αισχροκερδείας με άμεσες διοικητικές και ποινικές κυρώσεις, και να υπάρξει μέριμνα για θέσπιση του δικαιώματος άσκησης αγωγής για προάσπιση συλλογικού καταστατικού συμφέροντος από τις οργανώσεις των καταναλωτών.
<P>
Ανησυχούμε ιδιαίτερα για τα ιδιαίτερα προβλήματα που θα αντιμετωπίσουν οι ΜΜΕ, οι οποίες υπό την πίεση του ανταγωνισμού των μεγάλων πολυεθνικών επιχειρήσεων αλλά και στα πλαίσια σύναψης συμβάσεων υπεργολαβίας θα αναγκασθούν, ήδη απο την αρχή της μεταβατικής περιόδου, να προβούν στις αναγκαίες τεχνικές προσαρμογές (λογιστικές, υποδομής κλπ.), γεγονός που ίσως αποβεί μοιραίο για πολλές από αυτές και επιταχύνει το κλείσιμό τους.
<P>
Στα πλαίσια αυτά, θα μπορούσαμε να συμφωνήσουμε με ορισμένα ειδικά μέτρα θετικής διάκρισης υπέρ των ΜΜΕ, και ειδικότερα των πιο μικρών από αυτές που απασχολούν λιγότερα από δέκα άτομα, ώστε να μπορέσουν να αντεπεξέλθουν στο αυξημένο κόστος των προσαρμογών στο ευρώ. Αυτά θα μπορούσαν να είναι είτε λογιστικού χαρακτήρα (π.χ. ταχύτερη απόσβεση των επενδύσεων) είτε ειδικά χρηματοδοτικά προγράμματα, είτε η διευκόλυνση της πρόσβασης στα πιστωτικά ιδρύματα.
<P>
Είμαστε κατηγορηματικά αντίθετοι σε κάθε προσπάθεια να αποτελέσει και η τεχνική προετοιμασία εισαγωγής του ευρώ πρόσχημα για την αύξηση των κερδών του μεγάλου κεφαλαίου, μέσα από φορολογικές εκπτώσεις του επενδυτικού κόστους και του κόστους αναδιάρθρωσης λόγω της καθιέρωσης του ευρώ «καθώς και των κερδών που προκύπτουν από την εξάλειψη των συναλλαγματικών κινδύνων!!!», λύσεις όμως που εξετάζονται.
<P>
Με την ευκαιρία θέλουμε να επαναλάβουμε το αίτημά μας να προβεί η Επιτροπή στην δημοσίευση έκθεσης για τις επιπτώσεις του ευρώ στις χώρες που δεν θα μετέχουν σ'αυτό καθώς και για την άρση της αβεβαιότητας σχετικά με τις σχέσεις και συναλλαγές ανάμεσα στις εντός και τις εκτός χώρες, αλλά και γενικότερα για το κοινωνικό κόστος του ευρώ, που επίσημα αποδέχεται ότι θα υπάρξει, αλλά επιμελώς -η ίδια και οι υπόλοιποι υπερασπιστές της ΟΝΕ- αποφεύγουν να προσδιορίσουν.
<P>
Θέλουμε να υπογραμμίσουμε την αντίφαση και την σκανδαλώδη πρόκληση ανάμεσα στην πολιτική των σκληρών δημοσιονομικών περιορισμών και κυρώσεων σε περίπτωση παράβασης και την σπατάλη πόρων του προϋπολογισμού για εκστρατείες «ενημέρωσης» και χειραγώγησης των εργαζομένων για να αποδεχτούν μια πολιτική που, όπως δείχνει η τραγική κατάσταση που βιώνουν σήμερα αλλά και οι προοπτικές για το μέλλον, δεν έχουν τίποτε να ωφεληθούν από αυτή.
<P>
Έκθεση Torres Marques (A4-0078/98)
<SPEAKER ID=115 LANGUAGE="FR" NAME="Berthu">
Με την έκθεση Torres Marques σχετικά με το ευρώ και τον τουρισμό θα μπορούσαμε να πούμε ότι οι οπαδοί του ευρώ ψάχνουν στον πάτο των συρταριών τους. Δεν ξέρω ποιο ακριβώς νόημα πρέπει να αποδώσουμε σε αυτό αλλά, από την άλλη πλευρά, είμαι σίγουρος ότι καλύτερα να άφηναν αυτό το κείμενο εκεί που ήταν.
<P>
Πράγματι, η έκθεση στηρίζεται σε μία τέλεια αντίφαση. Για την εισηγήτρια, οι τουρίστες θα είναι πολύ ευτυχείς αν δουν την ζωή τους να απλοποιείται με την ευρωπαϊκή νομισματική ενοποίηση, ενώ παράλληλα θα εξοικονομούν τα έξοδα συναλλάγματος. Παρακάτω, η έκθεση δεν διστάζει να διαβεβαιώσει τα πιο εξωφρενικά πράγματα. Για παράδειγμα, σύμφωνα με την έκθεση, το ευρώ θα αποτελούσε για τους τουρίστες - και παραθέτω αυτούσιο απόσπασμα από την έκθεση - μεγάλο πλεονέκτημα, αν ληφθεί υπόψη ότι σήμερα ο τουρίστας χάνει περίπου τα δύο τρίτα της αξίας των μετρητών του σε δοσοληψίες ανταλλαγής νομισμάτων, πριν ακόμη πραγματοποιήσει οποιαδήποτε αγορά. Εδώ βλέπουμε κομμάτια από κείμενα τα οποία διάβασε παλαιότερα η εισηγήτρια και από τα οποία δεν κατάλαβε τίποτα, πραγματικά, απολύτως τίποτα.
<P>
Ωστόσο, το πιθανότερο είναι ότι, για τον τουρίστα, η ανταλλαγή του εθνικού του νομίσματος με εκείνο της χώρας την οποία επισκέπτεται αποτελεί τμήμα της γοητείας που έχει η αλλαγή παραστάσεων σε ένα ταξίδι και δεν βιώνεται καθόλου αρνητικά. Σε εφαρμογή της ίδιας αρχής της ενοποίησης, η εισηγήτρια ζητεί την ολική κατάργηση των ελέγχων στα σύνορα, ασφαλώς για να μην αντιλαμβάνονται πλέον οι τουρίστες ότι περνούν από τη μία χώρα στην άλλη. Και αύριο θα μας ζητήσουν να μιλάμε εσπεράντο για να διευκολύνουμε τους τουρίστες; Σε λίγο θα γίνει κι αυτό. Μήπως ήδη δεν εφευρέθηκε, για να στολίσουμε τα χαρτονομίσματα που θα κυκλοφορήσουν, το αυτοδύναμο ευρωπαϊκό μνημείο, που δεν παρουσιάζει κανένα ιδιαίτερο εθνικό χαρακτηριστικό; Συνολικά λοιπόν, η έκθεση Torres Marques δεν θίγει καθόλου την ουσία του θέματος, οι τουρίστες έρχονται σε μία χώρα για να εκτιμήσουν την ταυτότητά της, αλλά αν εμείς, για να διευκολύνουμε τους τουρίστες, δολοφονούμε αυτήν την ταυτότητα, τότε πρόκειται πράγματι για αφελέστατη πολιτική. Εξάλλου, δράττομαι της ευκαιρίας, εφόσον ο κύριος Corbett είναι ακόμα στην αίθουσα, για να ευχαριστήσω τους Βρετανούς φίλους μας, επειδή αρνήθηκαν να ενταχθούν στο ευρώ, γιατί, ως τουρίστας, θα λυπόμουν πολύ αν δεν έβλεπα το πρόσωπο της βασίλισσας πάνω στα χαρτονομίσματά σας.

<SPEAKER ID=116 NAME="Ahlqvist, Theorin και Wibe">
Εφόσον η Σουηδία δεν θα συμμετέχει στην εφαρμογή του ευρώ κατά την περίοδο 1999-2002, επιλέξαμε να απέχουμε της ψηφοφορίας γι' αυτήν την έκθεση. Αυτό είναι ένα ζήτημα για τα κράτη μέλη που θα ενταχθούν στη ζώνη του ευρώ.
<P>
Η έκθεση όμως περιέχει ίσως κάπως υπερβολικά αισιόδοξους υπολογισμούς όσον αφορά την αύξηση του τουρισμού εξαιτίας ενός κοινού νομισματικού χώρου. Στην προκειμένη περίπτωση, πρέπει να θυμηθούμε ότι μια μεγάλη τουριστική βιομηχανία στην Ευρώπη έχει την βάση της σε μια υψηλή γενική ευημερία, και πολύ μικρή σχέση έχει με έναν κοινό νομισματικό χώρο. Εν προκειμένω, το κόστος μετατροπής είναι παρ' όλα αυτά οριακό. Αυτή η ευημερία μπορεί κάλλιστα να διακυβευτεί με τη δημιουργία ενός κοινού νομισματικού χώρου σε έναν χώρο που δεν είναι βελτιστοποιημένος.

<SPEAKER ID=117 NAME="Holm">
Ο τουρισμός είναι ένας σημαντικός τομέας που θα θιγεί σε μεγάλο βαθμό από την εισαγωγή του ευρώ. Ωστόσο τα γραφόμενα σε αυτήν την έκθεση με κάνουν σκεπτικό. Αναφέρομαι κυρίως στα γραφόμενα στην παράγραφο 17 και 20, όπου εκφράζεται η βούληση εμπλοκής σε θέματα που είναι εθνικής σημασίας και όπου η ΕΕ δεν έχει δικαίωμα να ενεργεί. Αφορά τους εθνικούς φόρους και, όπως αναφέρεται στην παράγραφο 20, την λήψη μέτρων για την εναρμόνιση των φόρων, ιδιαίτερα τον φόρο υπεραξίας. Αυτό δείχνει ότι η υλοποίηση της ΟΝΕ είναι το πρώτο βήμα στην δημιουργία μιας ομόσπονδης ΕΕ, όπου και οι κανόνες φορολογίας επίσης θα εναρμονιστούν και θα αποφασίζονται από την ΕΕ αντί να τους χειρίζονται τα εθνικά Κοινοβούλια. Δεν μπορώ να συνηγορήσω υπέρ αυτού και γι' αυτό θα καταψηφίσω την έκθεση.
<P>
Δεν θεωρώ επίσης ότι η Επιτροπή θα πρέπει να πραγματοποιήσει ενημερωτικές εκστρατείες ενόψη της εισαγωγής του ευρώ. Αλλά αν αυτό γίνει, κάτι που μπορεί να αιτιολογείται για κάποιες κοινωνικές ομάδες, τότε θεωρώ ότι υπεύθυνες γι' αυτές πρέπει να είναι οι εθνικές καταναλωτικές οργανώσεις. Υπάρχει μια σημαντικά μεγαλύτερη πιθανότητα τότε οι εκστρατείες να είναι ενημερωτικές παρά να αποτελούν προπαγάνδα.

<SPEAKER ID=118 NAME="Sindal και Blak">
Οι Δανοί σοσιαλδημοκράτες καταψήφισαν σήμερα την έκθεση Torres Marques για το ευρώ και τον τουρισμό. Η εισηγήτρια προτείνει με την έκθεσή της μια σειρά μέσων που θα διευκολύνουν τη μετάβαση στο νέο νόμισμα για την τουριστική βιομηχανία: η εισηγήτρια προτρέπει να γίνουν βήματα προς την εναρμόνιση των φόρων και των τελών που σχετίζονται με τον τουριστικό τομέα, κυρίως του φόρου προστιθέμενης αξίας (ΦΠΑ). Η εισηγήτρια εστιάζεται ιδιαίτερα στην ανάπτυξη και την εναρμόνιση των εθνικών τελών. Δεν προκύπτει ξεκάθαρα σε ποιο βαθμό πρόκειται για μια εναρμόνιση εντός της ζώνης του ευρώ ή εντός ολόκληρης της Ένωσης. Οι Δανοί σοσιαλδημοκράτες του Ευρωπαϊκού Κοινοβουλίου αντιτίθενται κατ' αρχήν στις εναρμονίσεις τελών και φόρων, δεδομένου ότι κάτι τέτοιο θα υποσκάψει το σκεπτικό χρηματοδότησης της κοινωνίας πρόνοιας της Δανίας. Ως εκ τούτου, η αντιπροσωπεία μας επέλεξε να καταψηφίσει την έκθεση.

<SPEAKER ID=119 NAME="Θεωνάς">
Θα συμφωνήσουμε με την εισηγήτρια στον στρατηγικό χαρακτήρα του τουρισμού γενικά, ως τομέα δημιουργίας χιλιάδων θέσεων εργασίας, ως κατεξοχήν τομέα ανάπτυξης των ΜΜΕ, ως μέσον οικονομικής ανάπτυξης και ανάκαμψης, επικοινωνίας μεταξύ των λαών. Θα θέλαμε όμως να εκφράσουμε την ανησυχία μας για τη σημαντική μείωση του ποσοστού της ευρωπαϊκής βιομηχανίας τουρισμού στη διεθνή αγορά τα τελευταία χρόνια καθώς και για το γεγονός ότι από άποψη εργασιακών σχέσεων η κατάσταση που επικρατεί χαρακτηρίζεται από χιλιάδες απολύσεις, εκτεταμένη χρήση της μερικής απασχόλησης, της μαύρης εργασίας των συμβάσεων ορισμένου χρόνου, των φαινομένων κοινωνικού ντάμπινγκ. Γενικότερα, και σε αντίθεση με την ευφορία που χαρακτηρίζει την εισηγήτρια κατά την περιγραφή της κατάστασης στον κλάδο, έχουμε μια γενικευμένη χρήση των μοντέλων ευέλικτης εργασίας και την ντε φάκτο προώθηση των ελαστικών εργασιακών σχέσεων. 'Οσο για τις εκατοντάδες χιλιάδες μικρές ΜΜΕ, κύρια οικογενειακού χαρακτήρα, απλώς φυτοζωούν προσπαθώντας να ανταπεξέλθουν στον ολοένα και μεγαλύτερο ανταγωνισμό των μεγάλων οργανωμένων αλυσίδων.
<P>
Για όλα αυτά, απουσιάζει ο οποιοσδήποτε προβληματισμός, προτείνεται απλά (στην αιτιολογική έκθεση) η θέσπιση μιας κοινής πολιτικής τουρισμού με την εισαγωγή σχετικού κεφαλαίου στην Συνθήκη της ΕΕ. Φαίνεται ότι οι υποστηριχτές της πρότασης αυτής εμπνέονται από τους τομείς που αποτελούν κοινοτική αρμοδιότητα, όπως τα εκατοντάδες χιλιάδες κατεστραμμένα νοικοκυριά στη γεωργία ή την απορρύθμιση, τις απολύσεις και την αμφισβήτηση κάθε δυνατότητας εθνικής παρέμβασης, όπως στις αερομεταφορές και τις τηλεπικοινωνίες.
<P>
Στα πλαίσια αυτά, η αναμενόμενη εισαγωγή του Ευρώ θα οδηγήσει σε ευρείας έκτασης αναδιαρθρώσεις στον κλάδο. Σ'αυτό θα συντελέσει και το γεγονός ότι σε αντίθεση με άλλους κλάδους, όπου η συμμετοχή ή μη στο κοινό νόμισμα θα αφορά σε πρώτη φάση, ως προς τις διασυνοριακές συναλλαγές, περιορισμένο φάσμα προσώπων (κύρια δηλαδή τις μεταξύ εμπόρων σχέσεις καθώς και περιορισμένο αριθμό καταναλωτικών συμβάσεων), στον κλάδο του τουρισμού το πρόβλημα είναι ευρύτερο, δεδομένου του κατεξοχήν διεθνούς χαρακτήρα του και του πλήθους των άμεσα εμπλεκόμενων. Η Επιτροπή και για τον κλάδο αυτό δεν παρέχει την παραμικρή πληροφόρηση για το πώς θα διαμορφωθεί η κατάσταση στις εκτός Ευρώ χώρες καθώς και για τις συνέπειες που θα υπάρξουν.
<P>
Πράγματι, η ύπαρξη ενός ενιαίου νομίσματος θα μπορούσε να συμβάλει στην απλούστευση κάποιων διαδικασιών και στην εξοικονόμηση κάποιων πόρων από την κατάργηση των μετατροπών συναλλάγματος, σε καμιά περίπτωση όμως δεν πρέπει να δημιουργούνται αυταπάτες σχετικά με τα αποτελέσματα. Ούτε η αύξηση του ανταγωνισμού ούτε η μείωση του έμμεσου κόστους οδηγεί στην ουσιαστική μείωση των τιμών, όπως αποδεικνύει η εμπειρία της απελευθέρωσης και η χορήγηση φορολογικών ή άλλων χρηματοδοτικών διευκολύνσεων. Παράλληλα, η αύξηση του ανταγωνισμού οδηγεί σε συγκέντρωση του κεφαλαίου, σε μείωση της απασχόλησης, σε ένταση της εκμετάλλευσης και σε κλείσιμο των μικρών επιχειρήσεων.
<P>
Σχετικά με τις τελευταίες, πολλές από αυτές είναι σίγουρο ότι δεν θα προλάβουν την πλήρη επικράτηση του νέου νομίσματος καθώς δεν θα μπορέσουν να ανταπεξέλθουν στις δαπάνες προσαρμογής στο Ευρώ και τον ανταγωνισμό, πολύ περισσότερο μάλιστα όταν έχουν μηδαμινή πρόσβαση στην πληροφόρηση και στην κεφαλαιαγορά και όταν προωθείται ήδη από 1/1/99 η εφαρμογή της αρχής «όχι υποχρέωση, όχι απαγόρευση» ως προς την κυκλοφορία του Ευρώ σαν ηλεκτρονικό χρήμα.
<P>
Στα πλαίσια αυτά θεωρούμε απαραίτητη την ειδική στήριξη των πιο μικρών από τις ΜΜΕ, είτε με διευκόλυνση της πρόσβασης στο πιστωτικό σύστημα και της συμμετοχής σε χρηματοδοτικά προγράμματα είτε με την ευνοϊκή φορολογική τους μεταχείριση.
<P>
Εμείς θεωρούμε ότι ο βασικός παράγοντας που θα κρίνει την ανάπτυξη ή μη του τουρισμού είναι η οικονομική κατάσταση και το βιοτικό επίπεδο των εργαζομένων, καθώς ο τουρισμός ως κατεξοχήν ελαστική δαπάνη είναι από τα πρώτα θύματα της πολιτικής λιτότητας. 'Αλλωστε, η «προοδευτική μείωση του χρόνου εργασίας που αυξάνει τον ελεύθερο χρόνο» το μόνο αποτέλεσμα που θα έχει είναι η αναζήτηση συμπληρωματικής απασχόλησης, αν συνοδευτεί με μείωση των ήδη περιορισμένων αποδοχών. Με τις πολιτικές που επιβάλλει το Μάαστριχτ και η ΟΝΕ και με τον ολοένα και εντεινόμενο προβληματισμό για τις συνέπειες της θέσπισης του Ευρώ, αδυνατούμε να κατανοήσουμε την πρόβλεψη της εισηγήτριας για «αναμενόμενη βελτίωση του βιοτικού επιπέδου των καταναλωτών». Αν πραγματικά θέλει η ΕΕ την ανάπτυξη του τουρισμού, θα πρέπει να βασίσει τις πολιτικές της στους εργαζόμενους και στη βελτίωση του βιοτικού τους επιπέδου, εγκαταλείποντας τις σκληρές μονεταριστικές θέσεις της που μόνο σε αδιέξοδα έχει αποδειχτεί ότι μπορούν να οδηγήσουν.
<P>
Έκθεση Wolf (A4-0070/98)
<SPEAKER ID=120 LANGUAGE="FR" NAME="Berthu">
Κυρία Πρόεδρε, η Ομάδα μου ανησυχεί πολύ για τις επιπτώσεις της καθιέρωσης του ευρώ στις μικρές και μεσαίες επιχειρήσεις. Πράγματι, μέχρι τώρα, αυτό το σημαντικότατο ζήτημα αντιμετωπίστηκε πολύ επιπόλαια, σαν να επρόκειτο μόνον για οικονομική υπόθεση. Όμως δεν είναι έτσι. Η ισορροπία των μικρομεσαίων επιχειρήσεων μπορεί να διαταραχθεί πολύ άσχημα με την καθιέρωση του ευρώ, πράγμα που προφανώς είναι πολύ ανησυχητικό, διότι αυτή η κατηγορία επιχειρήσεων παρέχει περίπου τα δύο τρίτα των θέσεων εργασίας στη χώρα μας.
<P>
Πράγματι, τα πλεονεκτήματα και το κόστος από την νομισματική ενοποίηση, αν τελικά η τελευταία εφαρμοστεί, θα κατανεμηθούν με πολύ άνισο τρόπο ανάμεσα στις επιχειρήσεις. Τα πλεονεκτήματα θα κατευθυνθούν πρωτίστως στις πιο μεγάλες επιχειρήσεις ή στις σημαντικότερες μικρομεσαίες επιχειρήσεις, εκείνες που ο κύκλος εργασιών τους εκτείνεται σε ευρωπαϊκή κλίμακα. Αλλά το κόστος θα βαρύνει όλες τις επιχειρήσεις και θα είναι πιο δυσβάσταχτο για εκείνες που δεν διαθέτουν κατάλληλες λογιστικές υπηρεσίες και υπηρεσίες πληροφορικής, δεν είναι πολύ καλά οργανωμένες, δεν διαθέτουν αποθέματα για να ανταποκριθούν στο κόστος μετάβασης, και όλα αυτά τα χαρακτηριστικά περιγράφουν τις μικρομεσαίες επιχειρήσεις.
<P>
Κάτω από αυτές τις συνθήκες, οι μικρές και μεσαίες επιχειρήσεις κινδυνεύουν να υποστούν σημαντική απώλεια της ανταγωνιστικότητάς τους σε σχέση με τις μεγάλες επιχειρήσεις. Αυτό το φαινόμενο θα γίνει ακόμα εντονότερο αν το ευρώ δεν αποφέρει όλα τα ευεργετικά αποτελέσματα που περιμένουμε. Αν, όπως πιστεύει η Ομάδα μου, τα ενθαρρυντικά αποτελέσματα που θα έχει η κατάργηση των εξόδων μετατροπής και των εσωτερικών συναλλαγματικών αβεβαιοτήτων αναιρεθούν από τα ανασταλτικά αποτελέσματα της νέας νομισματικής ακαμψίας και του κόστους μετάβασης, η καθυστέρηση στην ανάπτυξη θα πλήξει κατ' αρχάς τις πιο ευαίσθητες επιχειρήσεις, δηλαδή για άλλη μια φορά τις μικρομεσαίες επιχειρήσεις.
<P>
Γενικότερα, η νέα ζώνη του ευρώ θα είναι φιλική για τις μεγάλες επιχειρήσεις αλλά σκληρή για τις μικρές. Τί πρέπει να γίνει για να διορθωθεί αυτή η κατάσταση; Οι υπεύθυνοι για τη μετάβαση στο ευρώ παραμένουν προς το παρόν στις συζητήσεις για την αφύπνιση των συνειδήσεων και για την καλύτερη ενημέρωση του κοινού. Δεν είναι καθόλου αρκετό, αλλά τί καλύτερο μπορεί να γίνει; Τα κράτη προφανώς δεν μπορούν να επιχορηγούν τους πάντες. Κάτι τέτοιο θα ήταν καταστροφικό.
<P>
Στην πραγματικότητα, παρατηρούμε εδώ ένα πρακτικό μειονέκτημα που απορρέει από την ίδια τη σύλληψη του συστήματος, δηλαδή την καθολική και υποχρεωτική μετάβαση προς το ευρώ. Αν είχαμε επιλέξει την οδό ενός κοινού νομίσματος με σταδιακή και προαιρετική ανάπτυξη, δεν θα υπήρχαν όλα αυτά τα προβλήματα.

<SPEAKER ID=121 NAME="Ahlqvist, Theorin και Wibe">
Εφόσον η Σουηδία δεν θα συμμετέχει στην εφαρμογή του ευρώ κατά την περίοδο 1999-2002, επιλέξαμε να απέχουμε της ψηφοφορίας γι' αυτήν την έκθεση. Αυτό είναι ένα ζήτημα για τα κράτη μέλη που θα ενταχθούν στη ζώνη του ευρώ.
<P>
Μπορούμε μόνον να σημειώσουμε ότι θεωρούμε πως στην περίπτωση της Σουηδίας είναι λάθος η Εθνική Τράπεζα της Σουηδίας να είναι ανεξάρτητη από πολιτική επιρροή. Θεωρούμε ότι δεν θα πρέπει να είναι έτσι.

<SPEAKER ID=122 NAME="Lienemann">
Η έκθεση του κυρίου Wolf σχετικά με τις συγκλίσεις των νομοθετικών διατάξεων στα κράτη μέλη εν όψει του ευρώ, θίγει έμμεσα το ζήτημα του ρόλου της Ευρωπαϊκής Κεντρικής Τράπεζας και της ανεξαρτησίας της.
<P>
Λυπάμαι γιατί η έκθεση δεν αποδεικνύει αρκετά την ανάγκη να σχηματιστεί μία ευρωπαϊκή οικονομική κυβέρνηση, η οποία θα πρέπει να αποτελεί το αντίβαρο στην ΕΚΤ, έτσι ώστε να μην επιτρέπουμε σε καθαρά οικονομικές λογικές να κυριαρχούν σε ορισμένες εμπορικές πράξεις, ενώ θα έπρεπε να εγγυηθούμε την υποστήριξη της ανάπτυξης.
<P>
Αν και η δημιουργία του Συμβουλίου του ευρώ επιτρέπει μία ανταλλαγή των οικονομικών και νομισματικών πολιτικών με μία θετική προσπάθεια συντονισμού, στην πραγματικότητα, το Συμβούλιο αυτό δεν διαθέτει καμία εξουσία.
<P>
Μακάρι να ήταν συνημμένες στην έκθεση προτάσεις που θα απέβλεπαν στην ενδυνάμωση του ρόλου του Συμβουλίου του ευρώ.
<P>
Η έκθεση μιλά για τη δημοκρατική αρχή της υποχρέωσης εκ μέρους της ΕΚΤ να λογοδοτεί σε κοινοτικό επίπεδο. Θα ήταν όμως απαραίτητο να διασαφηνιστεί και να ενισχυθεί ο ρόλος και η εξουσία του Ευρωπαϊκού Κοινοβουλίου στον διάλογο με την ΕΚΤ.

<SPEAKER ID=123 NAME="Ribeiro">
Εάν προβλεπόταν ψηφοφορία επί των αιτιολογικών εκθέσεων, που συνιστούν το υπόβαθρο των προτάσεων ψηφίσματος, θα υπερψηφίζαμε με ενθουσιασμό το κείμενο που αποκαλείται Μέρος Β της παρούσας έκθεσης.
<P>
Στην εν λόγω αιτιολογική έκθεση αντιπαρατίθενται τρία επίπεδα όσον αφορά τη σύγκλιση των νομοθετικών διατάξεων των κρατών μελών. Ένα πρώτο επίπεδο - που ακόμη υπάρχει! - έχει να κάνει με τα ίδια τα κράτη μέλη και τις νομοθεσίες τους, ένα δεύτερο με ό, τι έχει ήδη καθιερωθεί στο πλαίσιο των συμφωνιών που συνάπτονται μεταξύ των κρατών, οι οποίες συνοδεύουν και προάγουν ή επιταχύνουν τους ρυθμούς της ονομαζόμενης "ευρωπαϊκής οικοδόμησης», και ένα τρίτο επίπεδο, που απορρέει από τις θέσεις του Ευρωπαϊκού Νομισματικού Ιδρύματος, όπως αυτές που περιλαμβάνονται στην έκθεση που αποτελεί το αντικείμενο της παρούσας αιτιολογικής έκθεσης και της προτάσεως ψηφίσματος του Ευρωπαϊκού Κοινοβουλίου.
<P>
Καθίσταται προφανές ότι το ακανθώδες πρόβλημα της επίτευξης συμβατότητας και της διασύνδεσης ανάμεσα στα εθνικά και τα υπερεθνικά επίπεδα φαίνεται να διευθετείται με ευκολία από το ΕΝΙ, που προβαίνει σε ορισμούς και επιβολές που υπερβαίνουν κατά πολύ τις αρμοδιότητες που θα όφειλε να έχει το Ίδρυμα αυτό μέσα σε ένα δημοκρατικό πλαίσιο. Φθάνει μέχρι στο σημείο να παραδέχεται το ενδεχόμενο να συνεχίσουν να υπάρχουν εθνικές ιδιαιτερότητες ..., υπό τον όρο ότι αυτές δεν θα σταθούν εμπόδιο - όπως αναφέρει η Συνθήκη - στο ότι "κάθε κράτος μέλος εξασφαλίζει, το αργότερο μέχρι την ημερομηνία ίδρυσης του ΕΣΚΤ, ότι η εθνική του νομοθεσία, συμπεριλαμβανομένου του καταστατικού της εθνικής κεντρικής του τράπεζας, συμφωνεί με την παρούσα Συνθήκη και το καταστατικό του ΕΣΚΤ». Αλλωστε, η Πορτογαλία ήδη προέβη σ' αυτή την προσαρμογή, κατά τρόπο εσπευσμένο, μέσω της αντίστοιχης αναθεώρησης του Συντάγματός της, που παραπέμπει τον ορισμό των αρμοδιοτήτων της κεντρικής της τράπεζας στις δεσμεύσεις που ανελήφθησαν με τους διεθνείς οργανισμούς.
<P>
Στην έκθεσή του, και ειδικότερα στην αιτιολογική έκθεση, ο συνάδελφος Wolf καθιστά σαφές το προαναφερόμενο πρόβλημα και, ταυτόχρονα, καταγγέλλει τη συνοπτική μέθοδο διευθέτησης αυτού του προβλήματος από μεριάς του ΕΝΙ. Για το λόγο αυτό, θέτει ορισμένα ζητήματα θεμελιώδους σημασίας στο πλαίσιο μιας δημοκρατικής διαδικασίας. Θα μπορούσαμε να παραθέσουμε πολλές από τις σκέψεις του, αλλά θα αρκεστούμε στο εξής ερώτημα: "Τι ακριβώς σημαίνει, κατά συνέπεια, η απαίτηση της ανεξαρτησίας της κεντρικής τράπεζας / των κεντρικών τραπεζών; », στο οποίο απαντά αμέσως στη συνέχεια: "οι διαπιστώσεις του ΕΝΙ, όπως αυτές εκφράζονται στην παρούσα έκθεση και ιδίως στην έκθεση του 1996 (...), τονίζουν εντελώς μονομερώς την "ανεξαρτησία» εις βάρος της "δημοσιότητας» και της δημοκρατικής διαφάνειας».
<P>
Όπως ήταν αναμενόμενο, η πρόταση ψηφίσματος δεν χαρακτηρίζεται από την ίδια σαφήνεια. Μόνο έτσι κατάφερε να ξεφύγει από την ισοπεδωτική καταιγίδα που δεν ανέχεται αμφιβολίες, εκκρεμή ζητήματα, εναλλακτικές διατυπώσεις. Παρά την πολύ περισσότερο ασαφή διατύπωσή της, η πρόταση ψηφίσματος πέτυχε να εγκριθεί στους κόλπους της επιτροπής, παρ' ότι έλαβε σημαντικό αριθμό ψήφων κατά.Και, από τη μεριά μας, θα την υπερψηφίσουμε επίσης στην Ολομέλεια, αν και η θετική μας ψήφος εκφράζει πιο πολύ την υποστήριξή μας στην αιτιολογική έκθεση.
<P>
Έκθεση Arroni, Torres Marques και Wolf
<SPEAKER ID=124 NAME="Blokland">
Δεν υποστήριξα τις τρεις εκθέσεις για τις διαφόρες πτυχές της προσεχούς νομισματικής ένωσης.
<P>
Το ψήφισμα σχετικά με τα πρακτικά ζητήματα γύρω από την καθιέρωση του ευρώ μου δημιουργεί τις λιγότερες αντιρρήσεις. Δεν είναι πάντως διόλου επιθυμητό να καταλήξει η ενημέρωση για το ευρώ εκ μέρους των αρχών σε απροκάλυπτη διαφήμιση υπέρ του ευρώ, όπως αφήνουν να εννοηθεί οι παράγραφοι 10 και 17. Ούτε συμμερίζομαι την άποψη ότι οι λιανοπωλητές πρέπει να είναι υποχρεωμένοι σε διπλή αναγραφή τιμών κατά τη μετάβαση στο ευρώ.
<P>
Η έκθεση της συναδέλφου κ. Torres Marques μοιάζει με φουσκωμένο μπαλόνι. Με στόμφο απαριθμώνται τα τεράστια πλεονεκτήματα του ευρώ για τους τουρίστες. Πλεονεκτήματα υπάρχουν όμως μόνο για τουρίστες που κάνουν περιοδεία σε διαφόρες χώρες στην Ευρωπαϊκή Ένωση, όχι για τον τουρίστα που επισκέφτεται μία μόνο χώρα. Και όποιος πληρώνει με ηλεκτρονικά μέσα, δεν θα δει πολλά πράγματα από το ευρώ. Επιπλέον, διάφορα έξοδα γύρω από τη μετάβαση στο ευρώ, θα αυξήσουν το κόστος. Κατά μεγάλο μέρος λοιπόν τα "τεράστια» πλεονεκτήματα θα χαθούν. Δεν βλέπω λοιπόν τον σκοπό της έκθεσης, ιδίως εφόσον η πολιτική για τον τουρισμό αποτελεί εθνική υπόθεση.
<P>
Από την έκθεση του συναδέλφου κ. Wolf - θέμα της οποίας έπρεπε να ήταν η σύγκλιση των νομοθεσιών των κρατών μελών - προκύπτει ότι το ΕΚ δεν έχει σωστή αντίληψη για το τί εστί νομισματική πολιτική. Ο στόχος της σταθερότητας τιμών κρίνεται τόσο στην έκθεση όσο και αλλού κατά τρόπο μονομερή. Το ΕΚ δείχνει τόσο απασχολημένο με την αύξηση της ευημερίας και την απασχόληση, ώστε νομίζει ότι αυτοί οι στόχοι μπορούν να επιτευχθούν με τη νομισματική πολιτική. Πρώτη μου αντίρρηση είναι ότι η εγκατάλειψη της σταθερότητας των τιμών ως μοναδικού στόχου, θα επηρεάσει αρνητικά την οικονομική ανάπτυξη. Δεύτερη αντίρρησή μου είναι η έλλειψη διορατικότητας: η επιζητούμενη οικονομική ανάπτυξη πρέπει να είναι και αειφόρος, αν θέλουμε να ωφεληθούν και οι μελλοντικές γενεές. Εφόσον δεν λαμβάνονται υπόψη αυτά τα δύο θέματα, οι Ευρωπαίοι δεν θα χαρούν ιδιαιτέρως επειδή η ΕΚΤ καλείται σε δημοκρατική λογοδοσία ενώπιον του ΕΚ.

<SPEAKER ID=125 NAME="Corbett">
Κυρία Πρόεδρε, ο κ. Falconer έχει απόλυτο δίκιο ότι οι βουλευτές δεν είναι υποχρεωμένοι να συμμετάσχουν σε μία ψηφοφορία. Δεν είναι υποχρεωμένοι να υπερψηφίσουν ή να καταψηφίσουν ένα συγκεκριμένο κείμενο, ούτε καν να εκφράσουν άποψη επί ενός κειμένου. Ωστόσο, αν ένας βουλευτής επιθυμεί να δηλώσει ότι είναι παρών στην αίθουσα, μολονότι δεν θέλει να εκφράσει άποψη, έχει την επιλογή - όχι την υποχρέωση - να πατήσει το κουμπί της αποχής, που δηλώνει ότι ήταν εκεί, αν και δεν θέλησε να λάβει θέση επί ενός συγκεκριμένου κειμένου ή τροπολογίας.
<P>
Διατείνεστε ότι υπάρχουν διαφορετικά είδη αποχής. Ίσως η αποχή να σημαίνει κάτι άλλο. Αυτός ακριβώς είναι ο στόχος των αιτιολογήσεων ψήφου, που μόλις ολοκληρώθηκε. Αν θέλετε να δηλώσετε ότι ψηφίσατε υπέρ ή κατά, ή ότι απείχατε για έναν συγκεκριμένο λόγο, αυτή είναι η ευκαιρία που αναγνωρίζεται από τον Κανονισμό για την ερμηνεία αυτής της λεπτής διαφοράς. Αυτό όμως που δεν χρειαζόμαστε είναι δύο ξεχωριστούς και διαφορετικούς τρόπους για τη μη έκφραση θέσης υπέρ ή κατά ενός συγκεκριμένου κειμένου.
<P>
Θα έλεγα σε εσάς και, μέσω υμών, στην Επιτροπή Κανονισμού, Ελέγχου της Εντολής και Ασυλιών ότι μόνο ένας τρόπος είναι απαραίτητος. Τούτο θα διευκολύνει σημαντικότατα τις ψηφοφορίες μας. Πράγματι, μπορεί να υπάρχουν και άλλοι τρόποι απλοποίησής τους, όταν δεν διεξάγεται ηλεκτρονική ψηφοφορία με ονομαστική κλήση. Ίσως να επαρκεί για τον Πρόεδρο να λέει ποιος είναι υπέρ, ποιος κατά. Σε αυτές τις περιπτώσεις, δεν χρειάζεται να ξέρουμε ποιος απέχει, όταν απαιτείται απλή πλειοψηφία. Αλλά αυτό είναι ένα άλλο ζήτημα.
<P>
Τέλος, θα επανέλθω σε μια παρατήρηση του κ. Falconer, ο οποίος υπαινίχθη ότι επρόκειτο για θεσμική και όχι πολιτική ερώτηση, ή κάτι παρόμοιο. Διερωτώμαι κατά πόσον εκείνοι που προέβαιναν σε επανειλημμένες παρατηρήσεις σε διαδοχικές ψηφοφορίες σε διαδοχικές περιόδους συνόδου ολομελείας σχετικά με το εν λόγω ζήτημα, δεν υποκινούνται από κάποιο πολιτικό κίνητρο.

<SPEAKER ID=126 NAME="Πρόεδρος">
Κύριε Corbett και κύριε Falconer, μου ζητήσατε τον λόγο. Σάς γνωστοποιώ ότι η ώρα είναι 13.29. Δεν μπορούμε να κάνουμε κατάχρηση του χρόνου των διερμηνέων.
<P>
Θα σας δώσω τον λόγο μόνο για ένα λεπτό. Στη συνέχεια, αν το επιθυμείτε, μπορείτε να συνεχίσετε αυτή τη συζήτηση μπροστά σε ένα ποτήρι μπράντυ ή ένα ποτήρι νερό, δική σας η επιλογή.

<SPEAKER ID=127 NAME="Falconer">
Κυρία Πρόεδρε, συμφωνώ μαζί σας. Δεν επιθυμώ να αναλώσω τον χρόνο των διερμηνέων. Οι διερμηνείς έπρεπε να είχαν φύγει προ πολλού. Ο κ. Corbett είναι που καθυστερεί τους διερμηνείς. Εφόσον αμφισβητεί κάτι που έκανα, έχω το δικαίωμα να απαντήσω. Θα διατηρήσω και θα προασπίσω αυτό το δικαίωμα. Οποιοσδήποτε βουλευτής παρευρίσκεται σε αυτήν την αίθουσα και εκπροσωπεί την Προεδρία πρέπει επίσης να προασπίσει το δικαίωμα να απαντήσει.
<P>
Ο κ. Corbett ισχυρίζεται ότι έχετε την επιλογή της αποχής, που συνιστά μια μορφή συμμετοχής. Το ζήτημα της μη συμμετοχής στην ψηφοφορία σημαίνει ότι δεν επιθυμείτε να συμμετάσχετε στην ψηφοφορία· επομένως, δεν πρόκειται για επιλογή.
<P>
Το Σώμα αυτό αποφάσισε προ πολλού να ασχοληθεί με τις αιτιολογήσεις ψήφου. Αυτός είναι ο τρόπος με τον οποίον θα αντιμετωπιστεί καλύτερα η κατάσταση προς το παρόν. Θα ήθελα να επανέλθουμε στον προηγούμενο τρόπο, αλλά ασχοληθήκαμε με αυτές πριν από μεγάλο χρονικό διάστημα και το Σώμα ψήφισε επ' αυτών.
<P>
Τέλος, απευθυνόμενος στον κ. Corbett, του λέω τα εξής: ναι, ενδιαφέρομαι από πολιτικής άποψης για το συγκεκριμένο ζήτημα. Αρνούμαι να με αντιμετωπίζουν σαν παιδί. Αρνούμαι να με αντιμετωπίζουν όπως αυτούς που δεν προσέρχονται εδώ κάθε Δευτέρα και Παρασκευή. Συνήθως έρχομαι στο Κοινοβούλιο από τη Δευτέρα έως και την Παρασκευή και είμαι επιμελής, όπως και το 99 % του Σώματος. Αρνούμαι να με αντιμετωπίζουν σαν παιδί για χάρη της μειονότητας. Για τον λόγο αυτό, όσο γρηγορότερα το Προεδρείο αναθεωρήσει τους εν λόγω κανόνες - όπως πιστεύω ότι θα πράξει - τόσο το καλύτερο. Θα σας παρότρυνα να αγνοήσετε το αίτημα του κ. Corbett περί παραπομπής του ζητήματος στην Επιτροπή Κανονισμού, Ελέγχου της Εντολής και Ασυλιών. Το Προεδρείο έχει ήδη πραγματευθεί το ζήτημα. Εδώ είναι που πρέπει να παραμείνει το ζήτημα, έως ότου το Προεδρείο αναθεωρήσει την ανοησία στην οποία μας υποβάλλει επί του παρόντος.

<SPEAKER ID=128 NAME="Πρόεδρος">
Οι δηλώσεις σας θα καταγραφούν επιμελώς στα συνοπτικά πρακτικά.
<P>
Ευχαριστώ τους διερμηνείς για την υπομονή τους.
<P>
(Η συνεδρίαση διακοπείσα στις 13.35 συνεχίζεται στις 15.00)

<CHAPTER ID=7>
Προώθηση της οδικής ασφάλειας στην ΕΕ
<SPEAKER ID=129 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (Α4-0065/98) του κ. Cornelissen, εξ ονόματος της Επιτροπής Μεταφορών και Τουρισμού, σχετικά με την ανακοίνωση της Επιτροπής: "Προωθώντας την οδική ασφάλεια στην ΕΕ - το πρόγραμμα 1997-2001».

<SPEAKER ID=130 LANGUAGE="DE" NAME="Piecyk">
Κύριε Πρόεδρε, αγαπητοί συνάδελφοι, όταν μιλάμε για οδική ασφάλεια στην Ευρώπη, τότε πρέπει πρώτα να μιλήσουμε για άγνοια, για απώθηση του προβλήματος, για αμέλεια κατά την οδήγηση που αποτελεί δημόσιο κίνδυνο και για εγκληματική απραξία. Λέγοντας αυτά αναφέρομαι τόσο σε όσους συμμετέχουν στην οδική κυκλοφορία, όσο και στην πολιτική. Κάθε συζήτηση για περισσότερη ασφάλεια πρέπει να έχει ως άξονα τα δεδομένα, τα οποία αναφέρθηκαν ήδη αρκετές φορές σήμερα. 45.000 νεκροί και 1, 6 εκατομμύρια τραυματίες κάθε χρόνο στους δρόμους της Ευρώπης. Αν αναγάγουμε μόνο τον αριθμό των νεκρών σε κατοίκους, βλέπουμε ότι κάθε χρόνο ουσιαστικά σβήνεται από τον χάρτη μία ευρωπαϊκή πόλη μεσαίου μεγέθους. Γι' αυτό, είναι καλό που ο Επίτροπος και η Επιτροπή υπέβαλαν ένα πρόγραμμα για την ασφάλεια στην οδική κυκλοφορία. Στον συνάδελφο κ. Pam Cornelissen αξίζει η αναγνώρισή μου για την πολύ περιεκτική έκθεσή του, η οποία ερευνά και τα αίτια των ατυχημάτων. Αλλωστε, δεν περίμενα απ' αυτόν κάτι διαφορετικό.
<P>
Περισσότερη ασφάλεια στην οδική κυκλοφορία σημαίνει μία ολόκληρη δέσμη μέτρων, διαρκή οδική εκπαίδευση για νέους και ηλικιωμένους, τεχνικά μέτρα κάθε είδους τόσο στους δρόμους, όσο και αναφορικά με την ασφάλεια των οχημάτων - οι αερόσακοι, οι ζώνες ασφαλείας, ο φωτισμός δεν είναι παρά μερικά συνθήματα - σημαίνει ειδική προστασία των ασθενεστέρων ομάδων που συμμετέχουν στην κυκλοφορία - παιδιά, ηλικιωμένοι, πεζοί, ποδηλάτες. Για μένα, όμως, δύο είναι κυρίως τα σημεία που πρέπει να βρίσκονται στο επίκεντρο, δύο σημεία για τα οποία χρειάζεται περισσότερη κατανόηση από τους πολίτες, αλλά και περισσότερο θάρρος από την πολιτική, κι αυτά είναι το αλκοόλ και η ταχύτητα. Ο πρακτικός κανόνας που ισχύει γι' αυτά είναι: όσο περισσότερο πίνουν κι όσο γρηγορότερα οδηγούν οι άνθρωποι, τόσο περισσότερους νεκρούς και τραυματίες έχουμε. Φυσικά, ισχύει και το αντίθετο. Γι' αυτό, χρειαζόμαστε ένα ριζικό περιορισμό ως προς το αλκοόλ και επίσης πανευρωπαϊκούς περιορισμούς ως προς την ταχύτητα.
<P>
Η απαίτηση για περιορισμό του ορίου ταχύτητας, που προέβαλε και η Επιτροπή, κατά την εκτίμησή μου παραμένει πολύ ασαφής και επιδέχεται πολλές ερμηνείες. Ήδη από το 1990, το Κοινοβούλιο είχε λάβει σχετικά μία σαφή απόφαση: το μέγιστο όριο ταχύτητας για τα ΙΧ θα έπρεπε να είναι για εκείνα τα κράτη μέλη, που μέχρι τώρα δεν έχουν σχετική διάταξη, 120 χιλιόμετρα την ώρα για τις εθνικές οδούς, 100 για τους επαρχιακούς δρόμους και 30 ή 50 για τις κατοικημένες περιοχές ή τις κωμοπόλεις. Εδώ πρέπει, ως Κοινοβούλιο, να συνεχίσουμε να υποστηρίζουμε την απόφαση που ελήφθη το 1990 και να αγωνιζόμαστε γι' αυτήν. Αν μεμονωμένα κράτη μέλη θεσπίσουν ακόμη χαμηλότερα όρια ταχύτητας, αυτό είναι αξιέπαινο και πρέπει να υποστηριχθεί από μας. Όποιος υποστηρίζει ότι αυτό δεν γίνεται γενικά, πρέπει να παραπεμφθεί στον περιορισμό ταχύτητας που ισχύει για τα οχήματα ΔΧ. Εκεί, η Ευρώπη το πέτυχε. Για την κυκλοφορία των βαρέων οχημάτων υπάρχει όριο ταχύτητας, γι' αυτό παρακαλώ να υπάρξει και για τα ΙΧ. Πρέπει να κάνουμε τα πάντα, προκειμένου να επιτύχουμε τον κοινοτικό στόχο μας να μειωθεί ο αριθμός σε 25.000 το 2010. Κάθε θύμα οδικού ατυχήματος στους δρόμους είναι ένα αναίτιο θύμα, και γι' αυτό ζητώ την υποστήριξή σας για την τροπολογία μου.

<SPEAKER ID=131 LANGUAGE="ES" NAME="Sisσ Cruellas">
Κύριε Πρόεδρε, θέλω κατ' αρχάς να συγχαρώ τον εισηγητή, τον κύριο Cornelissen, για το εξαιρετικό έργο του στην κατάρτιση αυτής της έκθεσης. Και ελπίζω και εύχομαι το έργο του να χρησιμεύσει ώστε να συνειδητοποιήσουν όλοι οι εμπλεκόμενοι παράγοντες - θεσμικά όργανα, σχεδιαστές και κατασκευαστές αυτοκινήτων, χρήστες, τεχνικοί ασφάλειας, παράγοντες κυκλοφορίας, εταιρείες μεταφορών, ασφαλιστικές εταιρίες, συνεργεία συντήρησης και επισκευής αυτοκινήτων, κέντρα εκπαίδευσης οδηγών κλπ. πως πρέπει να καταλήξουν σε αντικειμενικά συμπεράσματα σχετικά με την πραγματική αιτία των ατυχημάτων που γίνονται στους δρόμους μας και τις εθνικές οδούς και, κατά συνέπεια, να μπορούν να ληφθούν μέτρα, τα οποία να προλαμβάνουν ή να μειώνουν στο ελάχιστο τον αριθμό των ατυχημάτων και των θυμάτων.
<P>
Είμαστε πολύ ευαίσθητοι - και έτσι πρέπει να είναι - μπροστά σε κάθε είδους καταστροφές, αλλά, κατά αδιανόητο τρόπο, αποδεχόμαστε με εξοργιστική υπομονή και ευκολία αυτή τη μεγάλη συμφορά, η οποία κάθε εβδομάδα λαμβάνει χώρα στις εθνικές οδούς της Ευρωπαϊκής Ένωσης και της οποίας ο ετήσιος απολογισμός πλησιάζει τους 50.000 νεκρούς και ξεπερνά τους 1.650.000 τραυματίες, έχοντας στη συνέχεια, σύμφωνα με την έκθεση, μισό εκατομμύριο περιπτώσεων εισαγωγής σε νοσοκομεία, εκ των οποίων το 25 % έχει ως κατάληξη την αναπηρία.
<P>
Επομένως, κύριε Πρόεδρε, είναι απαραίτητο να καταβληθεί μεγαλύτερη προσπάθεια σχετικά με αυτό το θέμα, τόσο εκ μέρους της Κοινότητας όσο και εκ μέρους κάθε ενός από τα κράτη μέλη, τα οποία υποχρεούνται να ενισχύσουν την τεχνολογική ανάπτυξη της ασφάλειας και να καταβάλουν δημιουργικές προσπάθειες κατά την κατάρτιση των σχεδίων οδικής ασφάλειας· και δεν πρέπει να γίνεται πλέον αποδεκτή η αιώνια δικαιολογία - πως δεν υπάρχουν επαρκείς πόροι - δεδομένου ότι το οικονομικό και κοινωνικό κόστος, πέρα από το ανθρώπινο κόστος το οποίο δεν είναι δυνατόν να προσδιορισθεί ποσοτικά, αυτών των ατυχημάτων είναι πολύ υψηλό, πιθανώς υψηλότερο από το κόστος που θα ήταν απαραίτητο για την πρόληψή τους αν υπήρχε πολιτική βούληση προς αυτήν την κατεύθυνση. Για όλα αυτά, κύριε Πρόεδρε, χαιρετίζω την ανακοίνωση της Επιτροπής, καθώς επίσης και την εξαιρετική έκθεση του κ. Cornelissen.

<SPEAKER ID=132 LANGUAGE="FI" NAME="Paasio">
Αξιότιμε κύριε Πρόεδρε, γνωρίζοντας πως στην επικράτεια της Ευρωπαϊκής Ένωσης πεθαίνουν ετησίως περίπου 45 000 άτομα σε τροχαία ατυχήματα, θα μπορούσαμε να χαρακτηρίσουμε την οδική κυκλοφορία ως τεράστιο καταστροφικό παράγοντα. Δεν το πράττουμε όμως, πρώτον επειδή οι σύγχρονες κοινωνίες δεν θα μπορούσαν να υφίστανται χωρίς κυκλοφορία και, δεύτερον, επειδή τα ατυχήματα δεν συμβαίνουν ταυτόχρονα στο ίδιο μέρος.
<P>
Η οδική ασφάλεια μοιάζει κατά κάποιο τρόπο με την προστασία του περιβάλλοντος. Ολοι την θεωρούν σημαντική, αλλά μόνο λίγοι θέλουν να προβούν σε πρακτικές ενέργειες για την βελτίωσή της.
<P>
Επειδή αποτελεί αναμφισβήτητο γεγονός πως ένα πολύ μεγάλο ποσοστό των ατυχημάτων οφείλεται στην υπερβολική ταχύτητα των οχημάτων, θα έπρεπε, πέρα από την αυστηρότερη θέσπιση και διασαφήνιση των κανονισμών, να στρέψουμε την προσοχή μας στους λόγους οι οποίοι προκαλούν τους οδηγούς να τρέχουν με υπερβολική ταχύτητα. Ένας τέτοιος παράγοντας μπορεί να είναι το γεγονός ότι αυτοκίνητα και μοτοσυκλέτες διαφημίζονται επικαλούμενα μεταξύ άλλων τις μεγάλες επιδόσεις τους στην ταχύτητα, δηλαδή σε πλεονεκτήματα που δεν μπορούν να χρησιμοποιηθούν σχεδόν πουθενά. Πολύ συχνά γίνεται χρήση της επιτυχίας κάποιας μάρκας αυτοκινήτου σε αγώνες ράλλυ ή σε αγώνες πίστας προκειμένου να διαφημιστούν αυτοκίνητα που προορίζονται για κανονική χρήση. Αυτό το γεγονός αποτελεί σίγουρα έναν από τους βασικούς λόγους για τους οποίους οι κατασκευαστές αυτοκινήτων επενδύουν μεγάλα ποσά σε δραστηριότητες αγώνων αυτοκινήτου. Όμως, στην προκειμένη περίπτωση, υπάρχει πειρασμός για μια παρόμοια οδική συμπεριφορά, η οποία ταιριάζει μόνο σε πίστες αγώνων, και συχνά ούτε και εκεί.
<P>
Είναι δικαιολογημένο να υποστηριχθεί η θέσπιση κοινών κριτηρίων για τα όρια ταχύτητας σε όλη την επικράτεια της ΕΕ. Έτσι, η άγνοια για τους κανόνες κυκλοφορίας δεν θα αποτελούσε πλέον στον ίδιο βαθμό αιτία επικίνδυνης οδήγησης, και ακόμα λιγότερο δικαιολογία γι'αυτήν.
<P>
Ακόμα και σήμερα, διαπιστώνουμε αντιδράσεις για τα όρια ταχύτητας, με πρόσχημα τις ελευθερίες των πολιτών. Το θέμα αφορά στο δικαίωμα των πολιτών να χρησιμοποιήσουν τα δίκτυα κυκλοφορίας με όσο το δυνατόν μεγαλύτερη ασφάλεια. Το δικαίωμα να τίθεται σε κίνδυνο η ασφάλεια δεν είναι δυνατόν να συμπεριλαμβάνεται στις βασικές ελευθερίες των πολιτών. Για τους ίδιους λόγους θα έπρεπε να θεσπιστεί μια πανευρωπαϊκή νομοθεσία για την υποχρεωτική χρήση των φανών και κατά τη διάρκεια της ημέρας. Το θέμα αφορά στην έγκαιρη αντίληψη των οχημάτων που κινούνται σε αντίθετη καθώς και στην ίδια κατεύθυνση.

<SPEAKER ID=133 LANGUAGE="DE" NAME="Koch">
Κύριε Πρόεδρε, αγαπητοί συνάδελφοι, κύριε Επίτροπε, η οδική ασφάλεια είναι ένα πολύπλοκο θέμα που αφορά πολλές ειδικότητες και στο οποίο παίζουν ρόλο οι πλέον διαφορετικοί τεχνικοί, κυρίως όμως ανθρώπινοι παράγοντες. Βλέπω την εξαιρετική έκθεση Cornelissen με μεγάλη χαρά, η οποία πραγματικά υπερτερεί, συγχρόνως όμως και με κάποια ανησυχία. Έτσι, χαίρομαι για την πληθώρα σημαντικών και θεμελιωδών υποδείξεων, καθώς και πρακτικών προτάσεων για τη βελτίωση της οδικής ασφάλειας. Θεωρώ προσωπικά μία τέτοια βελτίωση ως επειγόντως αναγκαία, όχι μόνο εξ αιτίας των αποδεδειγμένων ετησίων δαπανών ύψους πλέον των 100 δις. Ecu εξ αιτίας των οδικών ατυχημάτων και εν όψει του αμέτρητου ανθρώπινου πόνου, που δεν μπορεί να καταμετρηθεί, αλλά επίσης επειδή θέλω, όπως και κάθε άλλος πολίτης, να οδηγώ με ασφάλεια στους δρόμους των γειτονικών χωρών.
<P>
Το ίδιο ισχύει εξ άλλου και για την περίπτωση που θα παραστεί ανάγκη σωτηρίας ή παροχής βοηθείας μετά από ένα ατύχημα. Σε ένα κράτος, που ευτυχώς δεν υπάρχει πια σήμερα, είχα θετικές εμπειρίες από το ότι τα μαθήματα πρώτων βοηθειών ήταν μέρος της απαιτούμενης εκπαίδευσης για την απόκτηση άδειας οδήγησης. Βλέπω με ανησυχία κάποιες κινήσεις για να μεταφερθούν σε ευρωπαϊκό επίπεδο μη καλυπτόμενες αρμοδιότητες σχετικά με νομοθετικές αποφάσεις. Ασφαλώς, η κατάσταση θα εξυπηρετείτο με τον ίδιο τρόπο με εθελοντικές συμφωνίες και θα σταματούσε έτσι η γραφειοκρατεία και η πληθώρα κανονισμών.
<P>
Δεν μπορώ να συστήσω την υπερψήφιση της έκθεσης παρά μόνον αν απορριφθούν έξι από τις επτά τροπολογίες που έχουν υποβληθεί αύριο σε ψηφοφορία, κι επίσης μόνο επειδή είμαι βέβαιος ότι τα εδάφια 7b και 7e - θέμα: "αυστηρές διατάξεις ανωτάτου ορίου ταχύτητας» και "εισαγωγή ενός ευρωπαϊκού συστήματος βαθμών ποινής» - δεν θα περάσουν.

<SPEAKER ID=134 NAME="Morris">
Κύριε Πρόεδρε, θα ήθελα κατ' αρχάς να εκφράσω την ικανοποίησή μου για την έκθεση και κυρίως για την πρόθεση που κρύβεται πίσω από την ανησυχία της Επιτροπής για την ανάληψη δράσης επί του θέματος.
<P>
Δεν μπορώ να προσθέσω πολλά σε όσα έχουν ήδη λεχθεί· μπορώ απλώς να επισημάνω, ίσως, δύο σημεία προβληματισμού. Το πρώτο είναι η σχέση μεταξύ αλκοόλ και ατυχημάτων. Λιγότεροι από το 5 % των μοτοσικλετιστών οδηγούν άνω του νόμιμου ορίου ταχύτητας, προκαλώντας ωστόσο το 20 % των θανατηφόρων ατυχημάτων. Συμφωνώ απολύτως με την πρόταση να περιοριστεί το επίπεδο αλκοόλ στα 0, 5 mg/ml, καθώς και με τις προτάσεις για την απαγόρευση της πώλησης αλκοολούχων ποτών στους σταθμούς εξυπηρέτησης και την τυποποίηση της συσκευής του αλκοτέστ.
<P>
Το δεύτερο σημείο είναι το εξής: τώρα είναι η κατάλληλη στιγμή να εξετάσουμε την εναρμόνιση των ποινών και της εφαρμογής τους σε όλη την Κοινότητα, ώστε οι οδηγοί που έχουν τιμωρηθεί, π.χ. στην Αγγλία, την Ουαλία ή τη Γαλλία, να μην εξακολουθούν να έχουν τη δυνατότητα να οδηγούν στη Γερμανία ή το Βέλγιο. Ευελπιστώ ότι θα προωθηθεί από την Επιτροπή τέτοια νομοθεσία. Εύχομαι στην Επιτροπή κάθε επιτυχία στις προσπάθειές της να καταστήσει τους δρόμους μας ασφαλέστερους.

<SPEAKER ID=135 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, αξιότιμοι κυρίες και κύριοι, θέλω σαφώς να χαιρετίσω την πρωτοβουλία της Επιτροπής να εγκαινιάσει ένα πρόγραμμα δράσης για την προώθηση της οδικής ασφάλειας στην Ένωση. Ο υψηλός αριθμός των νεκρών από τροχαία ατυχήματα στους ευρωπαϊκούς δρόμους είναι τρομακτικός. Η κατάσταση αυτή πρέπει οπωσδήποτε να αντιμετωπιστεί. Η μείωση του αριθμού των ατυχημάτων πρέπει να είναι υπόθεση όλων μας. Ένα από τα συχνότερα αίτια ατυχημάτων είναι οι οδηγοί που οδηγούν σε κατάσταση μέθης. Γι' αυτό, η περιεκτικότητα αλκοόλ στο αίμα των οδηγών δεν θα πρέπει να υπερβαίνει το όριο των 0, 5 mg/ml. Η Αυστρία έχει ήδη θεσπίσει το όριο αυτό. Όμως, δεν επηρεάζει μόνο το οινόπνευμα την ικανότητα οδήγησης, αλλά κυρίως τα φάρμακα και τα ναρκωτικά μπορούν, επίσης, να έχουν παρενοχλητική δράση. Το γεγονός αυτό πρέπει να ληφθεί υπόψη στις νομικές διατάξεις και πρέπει να καταστεί δυνατή η λήψη μέτρων που θα επιτρέπουν την αντιμετώπισή του. Ο αυστηρός και συνεπής έλεγχος των οδηγών είναι απαραίτητος. Παραπέμπω εδώ και στο θέμα του ελέγχου των ορίων ταχύτητας.
<P>
Αναφορικά με την αφαίρεση της άδειας οδήγησης και την ισχύ της αφαίρεσης αυτής σε όλη την Ευρώπη, θα ήθελα να επισημάνω ότι δεν υπάρχει διευρωπαϊκή εναρμόνιση των νομικών συστημάτων, η οποία όμως αποτελεί απαραίτη προϋπόθεση γι' αυτό. Δεν μπορεί να υπάρξει αμοιβαία αναγνώριση της αφαίρεσης αδείας οδήγησης προτού υπάρξουν διοικητικές και ποινικές διατάξεις που θα ισχύουν σε όλη την Ευρώπη, εφόσον οι προϋποθέσεις αφαίρεσης αδείας οδήγησης διαφέρουν τόσο πολύ ανάμεσα στα κράτη μέλη.

<SPEAKER ID=136 LANGUAGE="DA" NAME="Sindal">
Κύριε Πρόεδρε, δεν υπάρχει καμία αμφιβολία ότι είναι συνετό να κάνουμε προσπάθεια να επεξεργαστούμε αυτό το θέμα σε ευρωπαϊκό επίπεδο. Θέλω να πω ευχαριστώ στον κ. Cornelissen, ευχαριστώ στον Επίτροπο και ευχαριστώ σε όλους όσους συνέβαλαν στο να γίνει το συγκεκριμένο θέμα ευρωπαϊκό. Αναφέρθηκε επανειλημμένες φορές σήμερα πόσοι πολλοί πεθαίνουν στις εθνικές οδούς. Δημιουργεί σάλο κάθε φορά που συμβαίνει ένα ατύχημα με οχηματαγωγά πλοία. Ας επιστήσω όμως την προσοχή σας ότι πεθαίνουν 45.000 άτομα κάθε έτος στις εθνικές αρτηρίες, αριθμός που υπερβαίνει το ατύχημα του Εσθονία κατά 45 φορές. Αυτό που πρέπει να φροντίσουμε από κοινού είναι η κατασκευή των αυτοκινήτων, η διασυνοριακή κυκλοφορία και η αυξημένη κυκλοφορία στις εθνικές αρτηρίες, άρα έχουμε να καταπιαστούμε με αρκετά θέματα. Συμφωνώ με τους συναδέλφους, αλλά θέλω μόνο να επιστήσω την προσοχή στο γεγονός ότι υπάρχουν διάφορες οδικές πρακτικές, άρα θα κάνουμε χάρη στον εαυτό μας αν, όταν θελήσουμε να φτιάξουμε νέους κοινούς κανόνες, τους αφήσουμε να δημιουργηθούν εκ των κάτω προς τα άνω και όχι εκ των άνω προς τα κάτω. Οι δικές μου συστάσεις δεν διαφέρουν από των συναδέλφων. Θέλω μονάχα να επισημάνω ότι αφού αναφέρονται το αλκοόλ και τα φάρμακα, τότε πρέπει να αναφέρεται και η κόπωση, δηλαδή ο χρόνος οδήγησης και ανάπαυσης.
<P>
Όμως για να πετύχουμε τον στόχο πρέπει το σχέδιο δράσης να προέρχεται από τα κράτη μέλη και όχι μόνο από την Επιτροπή, παρ' όλο που υποστηρίζω την Επιτροπή - και το Κοινοβούλιο - στην έκθεση. Η οδική ασφάλεια είναι κάτι που μας αφορά όλους. Επιτρέψτε μου να αναφέρω το θέμα της ταχύτητας. Είναι ουσιώδες το ότι έχουμε ορισμένα όρια ταχύτητας όχι όμως το ότι έχουμε διαφορετικά όρια ταχύτητας. Και μόνο το να οδηγεί κανείς από μια χώρα με μεγαλύτερο όριο ταχύτητας σε μια χώρα με χαμηλότερο όριο ταχύτητας προξενεί ορισμένα ατυχήματα.
<P>
Θέλω επίσης να αναφέρω ακόμη ένα πράγμα, στο οποίο δεν συνηγορεί μόνο ο Ερυθρός Σταυρός. Δεν απαιτείται μόνο επαγγελματική βοήθεια στις εθνικές αρτηρίες όταν συμβεί ένα ατύχημα. Πρέπει επίσης να κάνουμε κάτι για να εξασφαλίσουμε την ταχεία παροχή πρώτων βοηθειών. Δεν είμαι σίγουρος αν αυτό θα πρέπει να αποτελεί μέρος της άδειας οδήγησής μας, αλλά εν πάση περιπτώσει πρόκειται για κάτι που αξίζει να ληφθεί υπόψη. Τέλος, θέλω να υπογραμμίσω το πόσο σημαντικό είναι να έχουμε ασφαλή όρια για την κυκλοφορία, την ασφάλεια των πολιτών κ.ο.κ. Εν κατακλείδι, θέλω να πω ότι όλοι κοπτόμαστε και ανησυχούμε τόσο πολύ μήπως και πεθάνουμε από μια αγγλική μοσχαρίσια μπριζόλα. Αν ήμασταν εξίσου προσεκτικοί με το τί συμβαίνει στον τομέα της οδικής κυκλοφορίας, θα κάναμε μεγάλα βήματα για να φτάσουμε σε μια Ευρώπη όπου το μέλλον θα βασίζεται στην αλληλεγγύη και την κινητικότητα.

<SPEAKER ID=137 NAME="Kinnock, Neil">
Κύριε Πρόεδρε, θα ήθελα κατ' αρχάς να ζητήσω συγνώμη από το Σώμα, και ιδιαίτερα από τον κ. Cornelissen, για το γεγονός ότι καθυστέρησα ελαφρώς να έρθω σήμερα εδώ. Όπως θα γνωρίζει ο κ. Cornelissen, τούτο οφείλεται εξ ολοκλήρου σε μία φρικιαστική καραμπόλα στον γαλλικό αυτοκινητόδρομο. Αυτό υπογραμμίζει τραγικά και παραστατικά την τεράστια σημασία του θέματος που εξετάζουμε σήμερα, δηλαδή την έκθεση του κ. Cornelissen σχετικά με την ανακοίνωση της Επιτροπής για την οδική ασφάλεια στην ΕΕ τα προσεχή έτη.
<P>
Συγχαίρω τον κ. Cornelissen για την πληρότητα της έκθεσης που συνέταξε ο ίδιος και οι συνάδελφοί του στην Επιτροπή Μεταφορών και Τουρισμού. Χαίρομαι, αλλά δεν εκπλήσσομαι που υπάρχει έντονη σύγκλιση μεταξύ των απόψεων του Κοινοβουλίου και της Επιτροπής στα υπό συζήτηση θέματα, όχι μόνο σε ό, τι αφορά την επιθυμητή αύξηση των προτύπων απόδοσης ως προς την οδική ασφάλεια, αλλά και τη γενική στρατηγική που πρέπει να υιοθετηθεί σε επίπεδο ΕΕ, ώστε να επιτευχθεί η εν λόγω βελτίωση.
<P>
Χαίρομαι που διαπιστώνω ειδικότερα ότι υπάρχει συμφωνία σε ορισμένα από τα νέα στοιχεία που εισαγάγαμε στην τελευταία ανακοίνωση, όπως είναι η ανάπτυξη ενός ολοκληρωμένου κοινοτικού προγράμματος ενημέρωσης σχετικά με την οδική ασφάλεια, το οποίο θα συμβάλει στον εντοπισμό ειδικότερων προβλημάτων και θα βρίσκεται στη διάθεση των κρατών μελών για να ενθαρρύνει περαιτέρω προσπάθειες από την πλευρά τους όσον αφορά τις στρατηγικές οδικής ασφάλειας.
<P>
Υπάρχει συμφωνία ως προς την ανάγκη να βελτιωθεί η επιβολή των νόμων περί οδικής ασφάλειας, ανεξάρτητα από τις οποιεσδήποτε άλλες αλλαγές επιφέρουμε. Η ανάγκη για αυστηρότερη εφαρμογή θα είναι παγκόσμια και θα εξακολουθήσει να υφίσταται. Η ανάγκη ενίσχυσης της αγωγής σχετικά με την οδική ασφάλεια έχει σχολιαστεί στην έκθεση και στην παρούσα συζήτηση. Θα την υποστηρίξουμε πλήρως. Η ανάγκη επίτευξης καλύτερης και ευρύτερης χρήσης των ζωνών ασφαλείας, όχι μόνο στα μπροστινά, αλλά και στα πίσω καθίσματα, όπου μπορούν εξίσου να προκληθούν αποτρόπαιες απώλειες, ακόμη και στις χώρες με το υψηλότερο επίπεδο συμμόρφωσης προς τους κανόνες για τις ζώνες ασφαλείας. Η ανάγκη περιορισμού της ταχύτητας, που τονίστηκε από αρκετούς ομιλητές κατά την παρούσα συζήτηση. Δεν τίθεται θέμα, αλλά η ταχύτητα είναι δολοφονική σε οποιεσδήποτε οδικές και καιρικές συνθήκες, και τούτο αξίζει να επισημανθεί. Η ανάγκη καταπολέμησης της οδήγησης υπό την επήρεια αλκοόλ είναι προφανής, και χαιρετίζω την υποστήριξη που παρέσχε το Κοινοβούλιο για άλλη μία φορά στην πρόταση της Επιτροπής, που κλείνει πλέον τα εννέα της χρόνια, για την εισαγωγή σε παγκόσμιο επίπεδο χαμηλότερου επιτρεπόμενου ορίου περιεκτικότητας αλκοόλ στο αίμα. Παρατηρείται αυξανόμενη συναίσθηση της ανάγκης να αναπτυχθούν αποτελεσματικότερα τα τεχνικά και νομικά μέσα, ώστε να καταπολεμηθεί η οδήγηση υπό την επήρεια ναρκωτικών.
<P>
Σε ό, τι αφορά την εναρμόνιση των ποινών, προσωπικά θα υιοθετούσα απερίφραστα τα συναισθήματα που εξέφρασαν ορισμένοι βουλευτές, οι οποίοι θα τάσσονταν υπέρ της εναρμόνισης και της παγκόσμιας επιβολής ποινών σε όλη την Ευρωπαϊκή Ένωση. Ωστόσο, όπως θα κατανοήσει το Κοινοβούλιο, πρόκειται για ένα θέμα που προκύπτει στο πλαίσιο του καλούμενου τρίτου πυλώνα και παραμένει σε μεγάλο βαθμό διακυβερνητικό. Δυστυχώς, η Επιτροπή δεν είναι ακόμη σε θέση να αναλάβει πρωτοβουλία σχετικά με το εν λόγω ζήτημα. Είμαι σίγουρος ότι θα έλθει η ημέρα, μέσω της απόλυτης πρακτικότητας και από κοινό συμφέρον, όπου θα πραγματοποιηθεί η αλλαγή.
<P>
Υπάρχει ευρεία συμφωνία επίσης για τις προσπάθειες που καταβάλλονται για την ανάπτυξη συστημάτων αξιολόγησης της ασφάλειας, προκειμένου να παρασχεθούν στους καταναλωτές ακριβείς πληροφορίες σχετικά με τα πρότυπα ασφαλείας των οχημάτων τους σε οποιαδήποτε ειδική κατηγορία αυτοκινήτων, και ευρεία συμφωνία για την ανάγκη να υπολογιστεί πλήρως το πολύ υψηλό οικονομικό και χρηματοοικονομικό κόστος των τροχαίων ατυχημάτων και να χρησιμοποιηθεί μια προσέγγιση κόστους/ωφέλειας στα μέτρα οδικής ασφάλειας. Ως προς τα ζητήματα αυτά, θα υπάρξει ειδική ανακοίνωση από την Επιτροπή στο άμεσο μέλλον.
<P>
Αναπόφευκτα, μία έκθεση τόσο λεπτομερής και πλήρης, όπως του κ. Cornelissen, θα αποκλίνει σε ορισμένα σημεία από την προσέγγιση που ακολούθησε η Επιτροπή. Θα ήθελα εν συντομία να απαντήσω σε αυτά τα σημεία, όπου παρατηρείται πολύ ελαφρά απόκλιση.
<P>
Πρώτον, υπάρχει το ζήτημα του κατά πόσον ενδείκνυται η καθιέρωση σε επίπεδο ΕΕ ενός αριθμητικού στόχου για τη μείωση του ετήσιου αριθμού των θανάτων από τροχαία ατυχήματα, από το φρικτό επίπεδο των 45.000 το χρόνο στο ανώτατο όριο των 25.000 μέχρι το 2010. Δεν συμφωνώ με τον στόχο αυτό για τρεις λόγους. Πρώτον, τα κράτη μέλη διαφέρουν σε σημαντικό βαθμό ως προς τις πρακτικές και τις απόψεις τους για τον καθορισμό των στόχων. Ορισμένα θέτουν στόχους που θα δίσταζαν να αναθεωρήσουν. Αλλα δεν ευνοούν καθόλου τον ορισμό στόχων. Για τον λόγο αυτό, δεν είναι πράγματι αξιόπιστο για την Επιτροπή ή το Κοινοβούλιο να θέτουν στόχους, όταν δεν διαθέτουμε τα νομικά μέσα για να εξαναγκάσουμε τα κράτη μέλη να επιτύχουν τους εν λόγω στόχους.
<P>
Παρά τους ανωτέρω προβληματισμούς, θα μπορούσαμε να θέσουμε ενδεικτικούς στόχους με τις καλύτερες προθέσεις του κόσμου να τους επιτύχουμε. Τότε, όταν περιστάσεις υπεράνω των δυνάμεών μας αποτρέπουν από την επίτευξη των στόχων, εκείνο που θα ενθυμούμαστε, θα είναι η υπέρμετρη αισιοδοξία μας. Η επίκριση που θα προκύψει, δεν με ενδιαφέρει καθόλου. Ο αποπροσανατολισμός από τις σοβαρές προσπάθειες που καταβλήθηκαν για να μειωθούν οι θάνατοι και οι τραυματισμοί, θα αποτελέσει πραγματικό αντικείμενο περίσκεψης. Δεδομένης της προτίμησης μιας μερίδας του ευρωπαϊκού Τύπου, συμπεριλαμβανομένου του βρετανικού Τύπου, να ευτελίζει ακόμη και το ζήτημα των θανάτων από τροχαία ατυχήματα και των τρομερών τραυματισμών, προτιμώ να παρακάμψω τα προβλήματα που θα έπλητταν τον ορισμό των στόχων, και να επικεντρωθώ στα πρωταρχικά ζητήματα.
<P>
Λαμβάνοντας υπόψη όλους αυτούς τους προβληματισμούς, δεν νομίζω ότι θα ήταν ρεαλιστικό να ορίσουμε συγκεκριμένο στόχο σε επίπεδο ΕΕ. Ωστόσο, θα ήθελα να επαναλάβω στο Σώμα την πεποίθηση της Επιτροπής ότι, αν τα μέτρα που προτείνονται στην ανακοίνωσή μας ακολουθούνταν και εφαρμόζονταν, η Κοινότητα θα μπορούσε λογικά να προσβλέπει στη μείωση του αριθμού των θανάτων κατά 7.000 μέχρι το 2000 και κατά περίπου 27.000 μέχρι το έτος 2010. Οι αριθμοί αυτοί και η λογική που βρίσκεται πίσω από αυτούς ελπίζω ότι θα πυροδοτήσουν μεγαλύτερες προσπάθειες στα κράτη μέλη μεταξύ των οδηγών, για να επιφέρουν αλλαγές στις διατάξεις και τη συμπεριφορά, οι οποίες μπορούν να σώσουν πολλές ζωές. Η προσέγγιση αυτή δεν συνεπιφέρει τα προβλήματα που ενδέχεται να ανακύψουν από τον ορισμό των στόχων.
<P>
Ένα δεύτερο σημείο απόκλισης από τις θέσεις του κ. Cornelissen αφορά τα κονδύλια του προϋπολογισμού που χορηγούνται για την οδική ασφάλεια από το Ευρωπαϊκό Κοινοβούλιο και εκτελούνται από την Κοινότητα. Όπως ο κ. Cornelissen, λυπούμαι για την περικοπή κατά 50 % του κονδυλίου του προϋπολογισμού B-2702 και συμφωνώ ότι θα πρέπει να εξεταστεί με προσοχή η χρήση χρημάτων από το κονδύλιο B-2704 το 1998. Ωστόσο, το κονδύλιο 2704 καλύπτει άλλες σημαντικές προτεραιότητες για την πολιτική μεταφορών μας, οι οποίες είναι αποδεκτές από το παρόν Σώμα και οι οποίες, όπως υπαινίσσεται η έκθεση, θα συνεπάγονταν μεταφορά κονδυλίων από έναν στόχο σε έναν άλλο. Είμαι βέβαιος ότι κατόπιν σκέψης κανένας; βουλευτής αυτού του Σώματος και κανένα μέλος της Επιτροπής Μεταφορών και Τουρισμού δεν θα επιθυμούσε κάτι τέτοιο.
<P>
Η μείωση του προϋπολογισμού θα καθυστερούσε αναπόφευκτα ορισμένα από τα μέτρα που ελπίζαμε να υποστηρίξουμε φέτος. Τούτο είναι ιδιαίτερα λυπηρό, αλλά ρεαλιστικό, εφόσον οι μελλοντικές δράσεις μας θα πρέπει να βασίζονται στα χρήματα που θα έχουμε στη διάθεσή μας. Ευελπιστώ ότι οι αρμόδιοι για τον υπολογισμό και την κατάρτιση του προϋπολογισμού θα λάβουν σοβαρά υπόψη το γεγονός ότι υπάρχουν ελάχιστα ζητήματα που είναι σημαντικότερα για το σύνολο των πολιτών της Ευρωπαϊκής Ένωσης από την προσπάθεια προώθησης της οδικής ασφάλειας. Ο προϋπολογισμός πρέπει να αντικατοπτρίζει αυτή την προτεραιότητα.
<P>
Τρίτον, και τελευταίο, συμφωνώ με την άποψη του κ. Cornelissen σχετικά με την ανάγκη να καταρτιστεί σαφής κατάλογος προτεραιοτήτων και να ιεραρχηθούν τα μέτρα σύμφωνα με το ποσοστό μείωσης των ζημίων. Ωστόσο, παράλληλα με το κριτήριο αυτό, πρέπει να ληφθούν άλλοι σημαντικοί παράγοντες, όπως η αναλογία κόστους/ωφέλειας των μέτρων, η προστιθεμένη αξία που πηγάζει από την ευρωπαϊκή διάσταση ή την πρόοδο που έχει ήδη σημειωθεί σε επίπεδο Κοινότητας ή κρατών μελών.
<P>
Σε ό, τι αφορά το υπόλοιπο μέρος της έκθεσης, μπορώ να διαβεβαιώσω ότι τασσόμαστε ανεπιφύλακτα υπέρ των απόψεων που διατυπώθηκαν. Θα εξακολουθήσουμε να εργαζόμαστε όσο πιο αποτελεσματικά μπορούμε, για να μειώσουμε όσο το δυνατόν περισσότερο αυτούς τους τρομερούς αριθμούς των 45.000 νεκρών και του 1, 6 εκατομμυρίου τραυματιών ετησίως και, βεβαίως, την ανθρώπινη δυστυχία και το οικονομικό κόστος που δημιουργούν αυτές οι απώλειες. Στις ανωτέρω προσπάθειες ενισχυόμαστε σαφώς από την ενεργό υποστήριξη και ενδιαφέρον του Σώματος αυτού και από βουλευτές όπως ο κ. Cornelissen και οι συνάφελφοί του, που επέδειξαν και εξακολουθούν να επιδεικνύουν συνεχή προσήλωση στη βελτίωση της οδικής ασφάλειας, όπως έκαναν πολλά χρόνια.

<SPEAKER ID=138 NAME="Wijsenbeek">
Κύριε Πρόεδρε, αν και η παρούσα έκθεση είναι έκθεση πρωτοβουλίας, θα μπορούσε, παρακαλώ, ο Επίτροπος να σχολιάσει το γεγονός ότι, όπου υπάρχει οδηγία για την ευρωπαϊκή άδεια οδήγησης, υπέβαλα πρόταση να συμπεριληφθούν ορισμένα μαθήματα πρώτων βοηθειών για δύσκολες περιπτώσεις, όπως εκείνη στην οποία βρέθηκε ο ίδιος σήμερα το πρωί· δηλαδή, η παροχή πρώτων βοηθειών και η ένταξή της στα μαθήματα οδήγησης.

<SPEAKER ID=139 NAME="Kinnock, Neil">
Σίγουρα διαπιστώνω τις αρετές ενός τέτοιου συστήματος. Ωστόσο, εφιστώ την προσοχή του κ. Wijsenbeek στο γεγονός ότι, ενώ υπάρχουν άνθρωποι που είναι πολύ ικανοί στην παροχή πρώτων βοηθειών και μπορούν να συμβάλουν στη διάσωση, στον περιορισμό του πόνου και περαιτέρω τραυματισμών, αυτό δεν συμβαίνει πάντοτε. Για τον λόγο αυτό, πρέπει να είμαστε πολύ προσεκτικοί σχετικά με την εγγραφή οποιασδήποτε μορφής εκπαίδευσης ή αγωγής στις άδειες οδήγησης ή σε άλλα έγγραφα που θα ενθάρρυναν ενδεχομένως άτομα, με τις καλύτερες προθέσεις, να παράσχουν πρώτες βοήθειες χωρίς την απαραίτητη ικανότητα. Μπορούν να προκληθούν τρομεροί επιπλέον τραυματισμοί από ανθρώπους που έχουν την καλή διάθεση, αλλά δεν είναι ειδικοί. Επομένως, θα θέλαμε να το εξετάσουμε πολύ προσεκτικά.

<SPEAKER ID=140 NAME="Cornelissen">
Κύριε Πρόεδρε, οι απόψεις μας για τη διατύπωση συγκεκριμένων στόχων πολιτικής διίστανται. Θα χρειασθεί να το συζητήσουμε κι άλλο. Επισημαίνω ότι οι χώρες που είχαν το θάρρος να διατυπώσουν έναν συγκεκριμένο στόχο πέτυχαν καλύτερα αποτελέσματα από τις άλλες. Αυτό το θεωρώ εξαιρετικά σημαντικό επιχείρημα.
<P>
Δεύτερο θέμα αποτελεί ο προϋπολογισμός, κύριε Πρόεδρε. Ο Επίτροπος γνωρίζει ότι δεν είναι καθόλου ασυνήθιστο να παρουσιάσει η Επιτροπή κατά τη διάρκεια του οικονομικού έτους έναν συμπληρωματικό προϋπολογισμό. Εξ ονόματος της επιτροπής μας θέτω την εξής συγκεκριμένη ερώτηση: εάν χρειασθεί, κύριε Πρόεδρε - και έχουμε ενδείξεις ότι θα χρειασθεί - να υποβάλει η Επιτροπή εφέτος έναν συμπληρωματικό προϋπολογισμό, θα επωφεληθεί ο Επίτροπος της ευκαιρίας να ζητήσει επαρκείς πιστώσεις για την απαραίτητη έρευνα;
<P>
Κύριε Πρόεδρε, δεν αρκεί η δήλωση για το πόσο σημαντική είναι η οδική ασφάλεια. Θα πρέπει να είμαστε συνεπείς και στον προϋπολογισμό. Το αξίωμά μας έχει τις υποχρεώσεις του.
<P>
Τρίτον, κύριε Πρόεδρε, θα ήθελα να μάθω αν κατάλαβα καλά ότι ο Επίτροπος θα μας υποβάλει μια περαιτέρω επεξεργασία του πακέτου μέτρων. Για να μπορέσουμε να δώσουμε συνέχεια στην υπόθεση, θα θέλαμε πολύ να μάθουμε πότε η Επιτροπή θα προτείνει ποιο μέτρο. Για αυτά τα τρία θέματα θα ήθελα να λάβω τώρα ή αργότερα μια απάντηση από τον Επίτροπο.

<SPEAKER ID=141 NAME="Kinnock, Neil">
Κύριε Πρόεδρε, υπάρχει ένας κατάλογος ελέχου στην ανακοίνωσή μας και με χαρά θα δεχθούμε ερωτήσεις, αιτήματα, αλληλογραφία και επαφές κάθε είδους, προκειμένου να προσπαθήσουμε να εξασφαλίσουμε - εικονικά, σε εβδομαδιαία βάση - ότι μπορούμε να εκπονούμε εκθέσεις για την πρόοδο που σημειώθηκε σχετικά με την εφαρμογή του άρθρου 65 ή τόσο διαφορετικών μέτρων, που βρίσκονται στο πίσω μέρος της ανακοίνωσης. Όχι μόνο απαντούμε αμέσως στις ερωτήσεις, αλλά, ουσιαστικά, τις δεχόμαστε με ικανοποίηση, απλώς γιατί είναι ένας τρόπος να διατηρείται η πίεση και να εφιστάται η προσοχή της κοινής γνώμης και των πολιτικών στην ανάγκη να σημειωθεί πρόοδος στο εν λόγω ζήτημα.
<P>
Σε ό, τι αφορά τον προϋπολογισμό, δεν πρόκειται τόσο για θέμα noblesse oblige όσο vitesse oblige. Μπορούμε ανά πάσα στιγμή του έτους να χρησιμοποιήσουμε πραγματικά καλά και ιδιαίτερα παραγωγικά, χωρίς να δαπανηθεί άσκοπα ούτε μια δεκάρα, οποιουσδήποτε συμπληρωματικούς δημοσιονομικούς πόρους. Απλώς θα συνιστούσα σε όσους διαφωνούν για τους πρόσθετους πόρους σχετικά με το κονδύλιο του προϋπολογισμού για την ασφάλεια να συνεχίσουν το έργο τους, γνωρίζοντας ότι, αν διατεθούν πρόσθετοι πόροι στην Επιτροπή - που έχει πολύ περιορισμένη επιρροή και δύναμη σε αυτά τα ζητήματα- τότε, οτιδήποτε χορηγηθεί στο ασφαλιστικό μας πρόγραμμα, λογικά θα χρησιμοποιηθεί.
<P>
Το πρώτο σκέλος της ερώτησης αφορούσε τους στόχους και βεβαίως επικροτώ εκείνα τα κράτη μέλη που χρησιμοποιούν ένα σύστημα ορισμού στόχων. Η διαφορά ανάμεσα σε εκείνους και εμάς που εργαζόμαστε σε κοινοτικό επίπεδο έγκειται, βεβαίως, στο γεγονός ότι έχουν άμεση κυριαρχία και ευθύνη για τα συστήματα επιβολής, και πολλά άλλα μέσα για τη διασφάλιση ότι οι στόχοι τους πράγματι υλοποιούνται. Αυτά τα μέσα δεν μας αναγνωρίζονται για όλους τους προφανείς λόγους· έτσι εξηγείται η διαφορά μεταξύ της προσπάθειας ορισμού του στόχου σε κοινοτικό επίπεδο που καλύπτει περίπου 350 εκατομμύρια πολίτες και αφορά 45.000 θανάτους από τροχαία ατυχήματα, και στον ορισμό στόχων σε εθνικό ή ουσιαστικά σε τοπικό επίπεδο, όπου είναι ευκολότερο να επιτευχθούν, απλώς λόγω της ενισχυτικής δράσης που μπορεί να αναληφθεί. Η διαφορά σε επίπεδο διαστάσεων συνεπάγεται διαφορά σε επίπεδο στρατηγικής, και ελπίζω ότι οι αξιότιμοι βουλευτές θα αναγνωρίσουν αυτή την πραγματικότητα.

<SPEAKER ID=142 NAME="McIntosh">
Κύριε Πρόεδρε, δεν απογοητεύθηκα που ο Επίτροπος απλώς αγνόησε την απλούστατη ερώτηση που έθεσα. Μήπως ο Επίτροπος δεν συμμερίζεται την ανησυχία μου για το γεγονός ότι, ενώ άτομα που κατ' εξακολούθηση οδηγούν δύο και τρεις φορές άνω του νομίμου ορίου ταχύτητας και τα οποία μπορούν να προκαλέσουν τον θάνατο ή τον τραυματισμό, επιτρέπεται να εξακολουθούν να οδηγούν μετά σύντομη ποινή φυλάκισης, οι αθώοι διαβητικοί, οι οδηγοί που εξαρτώνται από την ινσουλίνη δεν επιτρέπεται πλέον να οδηγούν στο Η.Β.; Δεν θα ήταν καλύτερο για την Επιτροπή να εστιάσει τις προσπάθειές της στην ενίσχυση των ισχύοντων κανόνων πριν εφαρμόσει καινούριους;

<SPEAKER ID=143 NAME="Kinnock, Neil">
Κύριε Πρόεδρε, θα ήθελα απλώς να επισημάνω ένα ή δύο πράγματα. Κατ' αρχάς, δεν αγνόησα το ερώτημα της κ. McIntosh. Αν εφαρμόζονται όμως οι κανονικοί διαδικαστικοί κανόνες, τότε εκείνη βρίσκεται εντελώς εκτός της διαδικασίας, εφόσον εισήγαγε το θέμα σε συζήτηση για μια έκθεση σχετικά με την οδική ασφάλεια. Δεύτερον, ωστόσο, δεν την αγνόησα καν, αλλά ήδη πήρα δέκα λεπτά, ενώ μου είχαν χορηγηθεί πέντε, και δεν προλαβαίνω να απαντήσω σε όλες τις ερωτήσεις. Τρίτον, όχι μόνο δεν την αγνόησα, αλλά της απέστειλα ιδιαίτερα μακροσκελή επιστολή, όπου εξηγούσα ακριβώς το πνεύμα και το γράμμα του νόμου, και το τι συνεπάγεαι για το Ηνωμένο Βασίλειο. Τέταρτον, ακουσίως παραπλάνησε το Σώμα στην αρχική παρέμβασή της σήμερα το πρωί, γιατί δεν αληθεύει ότι οι κανόνες σχετικά με τους διαβητικούς οδηγούς που εξαρτώνται από την ινσουλίνη, εφαρμόζονται μόνο στο Ηνωμένο Βασίλειο. Εφαρμόζονται αυστηρά και αλλού.
<P>
Ο καθένας μας μπορεί να έχει την άποψή του για τη σημασία, τη σχετικότητα, την αποτελεσματικότητα και την αναλογικότητα του συγκεκριμένου νόμου. Όπως επισήμανα και στην επιστολή μου προς τη βουλευτή και σε πολλά άλλα αξιότιμα μέλη του Κοινοβουλίου, καθώς και σε άλλους που επικοινώνησαν μαζί μου για το θέμα των διαβητικών οδηγών, η βασική δύναμη για την ερμηνεία και την εφαρμογή του νόμου εναπόκειται στα κράτη μέλη, όχι στην Επιτροπή. Τα κράτη μέλη ενεργούν βάσει συμβουλών των πλέον ενημερωμένων ειδικευμένων ιατρών. Σύμφωνα με τις εκτιμήσεις τους, ο νόμος πρέπει να εφαρμοστεί όπως εφαρμόζεται επί του παρόντος. Δεν εναπόκειται στην Επιτροπή να προβεί σε ερμηνεία. Δεν εμπίπτει στις αρμοδιότητές μας να αναλάβουμε την επιβολή αυτού του νόμου. Θα ήμουν υπόχρεος αν οι αξιότιμοι βουλευτές, πριν με κατηγορήσουν ότι παρακάμπτω τις ερωτήσεις τους, λάβουν υπόψη αυτά που τους έχω πει επί μακρόν σε προηγούμενες περιπτώσεις, καθώς και τον χρόνο που έχω στη διάθεσή μου για να απαντώ σε ερωτήσεις.

<SPEAKER ID=144 NAME="Πρόεδρος">
Ευχαριστώ πολύ, Επίτροπε κ. Kinnock.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=8>
Καταγραφή ατόμων σε επιβατηγά πλοία
<SPEAKER ID=145 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0068/98), εξ ονόματος της Επιτροπής Μεταφορών και Τουρισμού, σχετικά με την κοινή θέση που καθορίστηκε από το Συμβούλιο για τη θέσπιση της οδηγίας του Συμβουλίου σχετικά με την καταγραφή των ατόμων που ταξιδεύουν με επιβατηγά πλοία που εκτελούν δρομολόγια προς ή από λιμένες των κρατών μελών της Κοινότητας (Εισηγητής: ο κ. Watts) (C4-0620/97-96/0281(SYN)).

<SPEAKER ID=146 NAME="Watts">
Κύριε Πρόεδρε, πριν εξετάσουμε τις λεπτομερείς προτάσεις που υποβλήθηκαν ενώπιόν μας, θα πρέπει ίσως να ανακεφαλαιώσουμε απλώς γιατί συζητούμε την καταχώριση των επιβατών και να περιγράψουμε αδρομερώς τους βασικούς στόχους της πρότασης.
<P>
Οι βουλευτές δεν θα έχουν ξεχάσει την απόλυτη φρίκη της τραγωδίας του Estonia το 1994 και θα θυμούνται ότι η συνεδρίαση του Συμβουλίου, που διεξήχθη τον Δεκέμβριο, πραγματοποίησε πολύ σημαντικά βήματα προς τα εμπρός σε ό, τι αφορά τη θαλάσσια ασφάλεια και, ειδικότερα, την ασφάλεια των επιβατηγών πορθμείων, συμπεριλαμβανομένης της ομόφωνης απόφασης να αναθέσει στην Επιτροπή να εκπονήσει πρόταση σχετικά με την καταχώριση των επιβατών. Εγώ, για παράδειγμα - και πιστεύω πολλοί από εμάς σε αυτή την Αίθουσα - χαίρομαι ιδιαίτερα που αυτό ακριβώς έπραξε ο Επίτροπος κ. Kinnock, με ταχύτατο και αποτελεσματικότατο τρόπο. Για τον λόγο αυτό, ανταποκρινόμαστε τόσο θετικά στο Συμβούλιο, που αντιδρά απολύτως δικαιολογημένα στη φρίκη της τραγωδίας του Estonia .
<P>
Εκείνο που, τόσο το Συμβούλιο όσο και η Επιτροπή, προσπαθούμε να κάνουμε, είναι να διασφαλίσουμε ότι κάθε επιβάτης που αναχωρεί από λιμάνι ενός κράτους μέλους για ταξίδι μεγαλύτερο από είκοσι μίλια, θα παρέχει στις αρχές τα ονόματα της οικογένειάς του, τα μικρά ονόματα ή τα αρχικά, το φύλο και την ένδειξη ηλικιακής κατηγορίας και, αν το επιθυμεί, πληροφορίες για τυχόν αναπηρία. Υπάρχει εντυπωσιακή υποστήριξη για το συγκεκριμένο μέτρο σε όλη την Ευρωπαϊκή Ένωση. Πράγματι, σε ορισμένα κράτη μέλη, παρατηρείται ήδη συμμόρφωση προς τις εν λόγω διατάξεις.
<P>
Αξίζει επίσης να επισημανθεί ο λόγος για τον οποίο οι ανωτέρω πληροφορίες είναι τόσο απαραίτητες. Πρώτον, για να εξασφαλίσουν ότι τα πλοία δεν θα υπερφορτώνονται -γεγονός που, δυστυχώς, παρατηρείται σε ορισμένα κράτη μέλη. Δεύτερον, ώστε, στην τρομακτική περίπτωση ατυχήματος, οι υπηρεσίες έκτακτης ανάγκης να διαθέτουν όσο το δυνατό περισσότερες πληροφορίες και να χρησιμοποιούν αποτελεσματικά τους πόρους τους. Το μόνο που έχετε να κάνετε είναι να μιλήσετε στις ίδιες τις υπηρεσίες έκτακτης ανάγκης για να λάβετε την επιβεβαίωση ότι το μέτρο αυτό θα τις βοηθούσε. Αναφέρω ως παράδειγμα την Υπηρεσία Ακτοφυλακής του Ηνωμένου Βασιλείου, που υποστηρίζει το εν λόγω μέτρο.
<P>
Τρίτον, την επομένη του ατυχήματος, είναι προφανώς δίκαιο και σωστό να μπορούμε να ενημερώσουμε τους συγγενείς για τις τελευταίες συνθήκες που επικρατούν. Η υπόθεση αυτή, επομένως, είναι εντυπωσιακή. Θα την υποστηρίξουμε στη δεύτερη ανάγνωση με τον ίδιο ενθουσιασμό που μας διέκρινε και κατά την πρώτη ανάγνωση.
<P>
Ωστόσο, υπάρχουν ορισμένα σημαντικά σημεία όπου ξεκινούμε από τη λογική που διέπει την κοινή θέση. Πρώτον, πραγματοποιήσαμε κάποια πρόοδο ως προς το μέλημά μας ότι οι πληροφορίες θα πρέπει να συγκεντρώνονται μέχρι 30 λεπτά μετά την αναχώρηση, δεδομένου ότι η καταμέτρηση πρέπει να έχει ολοκληρωθεί πριν από την αναχώρηση. Εκφράζουμε την ικανοποίησή μας για αυτό το βήμα προς τη σωστή κατεύθυνση. Αλλά εκτιμούμε ότι το άρθρο 8 εξακολουθεί να είναι φιλόδοξο, εφόσον ορίζει ότι όλες οι πληροφορίες θα πρέπει να έχουν παρασχεθεί στη στεριά πριν από την αναχώρηση του πλοίου. Για τον λόγο αυτό, θα συνιστούσαμε στον επίτροπο την τροπολογία μας αριθ. 6, που διασφαλίζει ότι το πλοίο δεν θα μπορεί να αναχωρεί πριν οι πληροφορίες μεταδοθούν στη στεριά.
<P>
Προβληματιζόμαστε, επίσης, για τον ανταγωνισμό και την ασφάλεια σε ανταγωνιστικά μέσα μεταφοράς. Αν και έχει γίνει γενικώς αποδεκτό σε όλη την ΕΕ ότι το εν λόγω μέτρο είναι ικανοποιητικό, το βασικό σημείο, στο οποίο εφιστώ την προσοχή του επιτρόπου, είναι ένα ζήτημα που είμαι σίγουρος ότι θα το γνωρίζει, δηλαδή, τον ανταγωνισμό στη Μάγχη. Η πρόταση αυτή βασίζεται σε απαίτηση της Διεθνούς Σύμβασης για την Ασφάλεια της Ανθρώπινης Ζωής στη Θάλασσα για 30 μίλια. Εσκεμμένα μειώθηκε σε 20, για να συμπεριλάβει τη Μάγχη. Το δέχομαι. Αλλά οι συνέπειες πρέπει να εξεταστούν· οι συνέπειες αυτές είναι ότι οι ίδιες οι εταιρείες πορθμείων θα βρεθούν σαφώς και πραγματικά σε μειονεκτική θέση, από πλευράς ανταγνωνισμού, έναντι της Μάγχης, γεγονός που θα ανησυχούσε το Κοινοβούλιο ως προς την εύρυθμη λειτουργία της ενιαίας αγοράς.
<P>
Επιπλέον, εφιστούμε την προσοχή του επιτρόπου στο γεγονός ότι υπάρχει -όπως πιστεύουμε- τρανή απόδειξη ότι η εφαρμογή του μέτρου αυτού στη Μάγχη θα ήταν δικαιολογημένη από πλευράς ασφάλειας. Θα ήθελα ειδικότερα να επιστήσω την προσοχή του στην έκθεση της Ένωσης Πυροσβεστών σχετικά με την πυρκαγιά στο στενό της Μάγχης στις 18 Νοεμβρίου 1996, όπου, όπως αναφέρουν, οι ζωές των πληρωμάτων τους τέθηκαν σε κίνδυνο, γιατί έπρεπε απλούστατα να τα ξαναστέλνουν ξανά και ξανά, ώστε να βεβαιωθούν ότι όλοι οι επιβάτες και το προσωπικό είχαν διασωθεί. Σε ό, τι αφορά την ασφάλεια, καθώς και τον ανταγωνισμό, οι τροπολογίες αριθ. 4, 5 και 7 πρέπει να συγκεντρώσουν την υποστήριξη όχι μόνο του Σώματος, αλλά -ελπίζω- και του επιτρόπου.
<P>
Τέλος, επαναδιατυπώνουμε τη συνεχή ανησυχία μας σχετικά με την ασφάλεια των πορθμείων. Ως προς αυτό, δεν δυσφημώ με κανέναν τρόπο το έργο του επιτρόπου -μας έκανε υπερήφανους, και πιθανώς έκανε πιο πολλά απ' ό, τι οι περισσότεροι Ευρωπαίοι σε ό, τι αφορά την προώθηση της υπόθεσης ασφάλειας των πορθμείων. Ωστόσο, δεν θεωρούμε ότι μπορούμε να είμαστε ικανοποιημένοι. Έτσι λοιπόν εξηγούνται οι τροπολογίες μας αριθ. 1, 2 και 3, γιατί πρέπει να διατηρήσουμε την πρόοδο που σημειώσαμε.
<P>
Ειδικότερα, θα επιστήσω εκ νέου την προσοχή του επιτρόπου στη μάλλον ανησυχητική έκθεση στο πρόσφατο τεύχος του Which (άνοιξη 1998), που καταχωρίζει ολόκληρο κατάλογο ελλείψεων ως προς την ασφάλεια των πορθμείων σε ολόκληρη την Κοινότητα, αλλά ειδικότερα στη Μεσόγειο. Είμαι σίγουρος ότι θα επανέλθουμε σε αυτό το ζήτημα
<P>
Θα συνιστούσα την πρόταση και τις τροπολογίες στο Σώμα. Προσβλέπω σε έναν θετικό διάλογο με τον επίτροπο για τη διεύρυνση του πεδίου εφαρμογής της οδηγίας, ώστε να συμπεριληφθεί και η Μάγχη και η λειτουργία γραμμής κλειστής διαδρομής.

<SPEAKER ID=147 NAME="Κληρονόμος">
Κύριε Πρόεδρε, επιθυμώ να συγχαρώ τον συνάδελφο γιατί έχει καταβάλει πάρα πολύ σοβαρή προσπάθεια προκειμένου να επιτευχθεί η απαιτούμενη σύγκλιση απόψεων μεταξύ Κοινοβουλίου και Συμβουλίου για την θέσπιση οδηγίας που καλόπιστα στοχεύει στην ενίσχυση της ασφάλειας των ταξιδιών με τα επιβατηγά πλοία.
<P>
Θα ήθελα όμως με αυτήν την ευκαιρία να διατυπώσω την προσωπική μου άποψη σχετικά με τον τρόπο που το Συμβούλιο προσπαθεί να ενισχύσει τις προϋποθέσεις που επιβάλλεται να συντρέχουν για ένα ασφαλές θαλάσσιο ταξίδι. Μετά τα τραγικά δυστυχήματα των τελευταίων ετών στην θάλασσα, και ιδιαιτέρως μετά το ναυγάγιο του Esthonia, το Συμβούλιο, και εν πολλοίς και η Επιτροπή, περιήλθαν περίπου σε κατάσταση πανικού και με αλλεπάλληλες προτάσεις, οδηγίες ή συστάσεις βάλθηκαν κυρίως να αποκαταστήσουν κάποια αισθήματα ασφάλειας στην κοινή γνώμη της 'Ενωσης που έδειξε, δικαιολογημένα άλλωστε, να ανησυχεί για το επίπεδο ασφάλειας των θαλασσίων ταξιδιών. 'Ομως, όποια και όσα μέτρα λαμβάνονται κάτω από την πίεση τέτοιων γεγονότων φοβάμαι ότι είναι σπασμωδικά, ευκαιριακά και αποσπασματικά, με φυσική συνέπεια να καθίστανται αναποτελεσματικά. Και θέλω να πιστεύω ότι ούτε το Συμβούλιο ούτε η Επιτροπή, αλλά βεβαίως ούτε και το Κοινοβούλιο επιθυμούν να λαμβάνονται μέτρα μόνον και μόνον για να ικανοποιείται η κοινή γνώμη για το θεαθήναι τοις ανθρώποις, που λέει η Βίβλος, ενώ στην ουσία ελάχιστα μπορούν να προσφέρουν στην βελτίωση του επιπέδου ασφάλειας των θαλάσσιων ταξιδιών.
<P>
Η προτεινόμενη οδηγία για την καταγραφή των προσωπικών στοιχείων των επιβατών έχω την εντύπωση ότι θα παραμείνει ένα μέτρο μόνον στα χαρτιά και τούτο γιατί, πέραν από τον συνολικό αριθμό των επιβαινόντων, που είναι αρκετά εύκολο να γίνεται γνωστός και να ανακοινώνεται προ του απόπλου, η λεπτομερής καταγραφή των υπόλοιπων προσωπικών στοιχείων απλώς θα επιβάλει και θα καθιερώσει μία άκρως γραφειοκρατική διαδικασία που, με την πάροδο λίγων μηνών από την έναρξη εφαρμογής του μέτρου, είτε θα ατονήσει και θα λησμονηθεί, είτε θα παρακαμφθεί και θα καταστεί εικονική, αφού οι υπόχρεοι για την τήρησή της, κάτω από την πίεση του χρόνου που δημιουργούν οι συνθήκες αποβίβασης και επιβίβασης των επιβατών, θα καταλήξουν να δίδουν ανακριβή στοιχεία. Να λαμβάνονται επομένως μέτρα, αλλά να λαμβάνονται με νηφαλιότητα και ψυχραιμία και να ικανοποιούν μία συνολική αντιμετώπιση του προβλήματος. Κυρίως όμως, οφείλουμε να επιβάλουμε με την καθιέρωση συστήματος αυστηροτάτων ελέγχων από τους νηογνώμονες και τις λιμενικές αρχές την τήρηση των ήδη ισχυόντων κανονισμών ασφαλείας και των οδηγιών που, δόξα τω Θεώ, είναι πάρα πολλοί, αλλά παραβιάζονται συστηματικά και σε ποσοστό που υπερβαίνει το 60 %.

<SPEAKER ID=148 LANGUAGE="SV" NAME="Stenmarck">
Κύριε Πρόεδρε, επιτρέψτε μου να ξεκινήσω απευθύνοντας ένα ευχαριστώ στον εισηγητή κ. Watts, για το φιλόδοξο έργο που κατέθεσε κατά την διάρκεια ολόκληρης της επεξεργασίας αυτής της έκθεσης, ένα έργο που τώρα μας οδηγεί στο να έχουμε καταλόγους επιβατών για την κυκλοφορία επιβατηγών πλοίων εντός ολόκληρης της ΕΕ. Νομίζω επίσης ότι αρμόζει να απευθύνω ένα ευχαριστώ στον Επίτροπο κ. Kinnock για το ενεργό ενδιαφέρον που διαρκώς δείχνει όσον αφορά το να προτείνει μέτρα με σκοπό την αύξηση της ασφάλειας.
<P>
Κατά τη διάρκεια των τελευταίων δεκαετιών έχουν συμβεί σ' όλη την Ευρώπη αρκετά μεγάλα ατυχήματα με επιβατηγά πλοία. Μετά από αυτά τα ατυχήματα έχει διαμορφωθεί μια στάση να γίνει παν ό, τι ανθρωπίνως δυνατόν για να εμποδιστεί να συμβεί πάλι ποτέ κάτι τέτοιο. Το Κοινοβούλιο απαίτησε εκτεταμένα μέτρα, και η Επιτροπή υπέβαλε, σε διάφορες περιστάσεις, προτάσεις για την ενίσχυση της ασφάλειας. Με μια φωνή η ΕΕ προωθεί ολοένα και σαφέστερα το έργο της αύξησης της ασφάλειας στον ναυτιλιακό οργανισμό Δ.Ν.Ο του ΟΗΕ.
<P>
Η απόφαση που θα πάρουμε σήμερα είναι ένα επιπλέον βήμα προς αυτήν την κατεύθυνση. Κατά τον ίδιο τρόπο που πάντοτε ήταν κάτι αυτονόητο στον τομέα της αεροπλοΐας, έτσι και τώρα θα γίνει επίσης φυσικό για την κυκλοφορία των επιβατηγών πλοίων. Κάθε ένας που ταξιδεύει με αεροπλάνο σε κανονική πτήση παίρνει, ανεξάρτητα από το πόσο μεγάλης διάρκειας είναι αυτή η πτήση, μια κάρτα επιβίβασης, και μπαίνει σε έναν κατάλογο επιβατών που βρίσκονται στο ίδιο αεροπλάνο. Υπάρχουν εδώ και πολύ καιρό διεθνείς κανονισμοί γι' αυτό, προφανώς κάθε τι άλλο θα ήταν εντελώς απαράδεκτο.
<P>
Τώρα θα έχουμε τους ίδιους κανονισμούς για τους πλόες επιβατηγών. Θα υπάρχει ένας κατάλογος που θα δηλώνει σαφώς ποιός έχει επιβιβαστεί και πόσοι είναι οι επιβάτες. Έχει διεξαχθεί ένας διάλογος μεταξύ Κοινοβουλίου, Συμβουλίου και Επιτροπής για το πότε ακριβώς θα πρέπει να παραδίδονται αυτοί οι κατάλογοι. Στην κοινή θέση του Συμβουλίου αναφέρεται ότι τα στοιχεία θα συλλέγονται πριν την αναχώρηση, χωρίς όμως απαραιτήτως να γνωστοποιούνται στον αρμόδιο καταγραφής παρά μόνον 30 λεπτά μετά την αναχώρηση του πλοίου. Η Επιτροπή Μεταφορών και Τουρισμού λέει ότι αυτά τα στοιχεία θα πρέπει να παραδωθούν πριν αφήσει την προβλήτα το επιβατηγό. Πιστεύω ότι αυτό το τελευταίο είναι μια αναγκαιότητα. Δεν θα έπρεπε δε να υπάρχει κάποιο ιδιαίτερο πρόβλημα να μπορεί να λειτουργήσει κατ' αυτόν τον τρόπο. Με την βοήθεια της τεχνολογίας των υπολογιστών μια άμεση καταγραφή πάει στον αρμόδιο. Αυτό δεν εμποδίζει, όπως εγώ το βλέπω, να είναι απαραίτητο να γίνει αυτή η προσθήκη. Θα ήμουν ευγνώμων για κάποιο σχόλιο του Επιτρόπου σ' αυτό το σκέλος.
<P>
Με την πρόταση που τώρα έχει υποβληθεί υπάρχει στην πραγματικότητα μόνον ένας μοναδικός περιορισμός, συγκεκριμένα η διάρκεια του ταξιδιού. Περιορίζεται σε 20 ναυτικά μίλια μεταξύ δύο λιμανιών&#x02D9; σε κάθε άλλη περίπτωση οι κατάλογοι επιβατών δεν θεωρούνται απαραίτητοι. Και σ' αυτήν την περίπτωση επίσης η Επιτροπή Μεταφορών και Τουρισμού κάνει μια μικρή συμπλήρωση. Θέλω να υπογραμμίσω ότι ακόμη και αν αυτό είναι μια μικρή αλλαγή, είναι εντούτοις απαραίτητη.
<P>
Είναι θετικό ότι τώρα διαμορφώνεται με συνεκτικό πλαίσιο για την πολιτική της ΕΕ όσον αφορά την ασφάλεια εν πλώ. Το Ευρωπαϊκό Κοινοβούλιο έχει προωθήσει επί μακρόν αίτημα γι'αυτό. Είμαστε ευγνώμονες αν μπορέσουμε να συνεχίσουμε αυτό το έργο για να επιτευχθεί η ασφάλεια την οποία μπορούν να αποδεχθούν οι επιβάτες.

<SPEAKER ID=149 LANGUAGE="FR" NAME="Berθs">
Κυρία Πρόεδρε, η οδηγία σχετικά με την καταγραφή των επιβατών των πλοίων θα επιφέρει σημαντικές δυσκολίες στη θαλάσσια σύνδεση Καλαί-Ντόβερ, ενώ δεν πρόκειται να εφαρμοστεί στις σιδηροδρομικές μεταφορές που διέρχονται από τη σήραγγα της Μάγχης.
<P>
Αυτή η διαφορετική αντιμετώπιση των δύο μεταφορικών μέσων είναι άδικη όσον αφορά την ασφάλεια, την ισότητα των συνθηκών ανταγωνισμού, την οικονομική και κοινωνική συνοχή και την ισορροπία των περιφερειών.
<P>
Γι' αυτόν τον λόγο υποστηρίζω τις τροπολογίες που προτάθηκαν από την Επιτροπή Μεταφορών και από τον βρετανό συνάδελφο κύριο Marc Watts, στις οποίες ο τελευταίος προτείνει να αποκατασταθεί η ίση αντιμετώπιση ανάμεσα στα επιβατηγά πλοία και το τρένο, παρά την αρχική άρνηση της Εκτελεστικής Επιτροπής.
<P>
Η Επιτροπή εκτιμά ότι η βελτίωση των μέτρων ασφαλείας απαιτεί νέες διαδικασίες επιβίβασης των επιβατών. Κατά τη γνώμη της, είναι πιο επικίνδυνη η διέλευση με πλοίο πάνω από τη Μάγχη από τη διέλευση μέσω σήραγγας κάτω από τη Μάγχη. Ωστόσο, υπάρχουν δύο στοιχεία που αντικρούουν αυτό το επιχείρημα. Ο απολογισμός από την επέμβαση των πυροσβεστικών συνεργείων κατά την πυρκαϊά κάτω από τη Μάγχη, στις 18 Νοεμβρίου του 1996, αποδεικνύει ότι η έλλειψη ακριβών πληροφοριών σχετικά με τον αριθμό των επιβατών που ταξίδευαν με το τρένο παρεμπόδιζε το έργο των σωστικών συνεργείων. Και η σήραγγα ενέχει κινδύνους.
<P>
Εξάλλου, τα αποτελέσματα των μελετών σχετικά με το ύψος των κυμάτων, που πραγματοποιήθηκαν από το γαλλικό και το βρετανικό μετεωρολογικό ινστιτούτο δεν δικαιολογούν, σύμφωνα με τα κριτήρια της ίδιας της Επιτροπής, μία ιδιαίτερη μεταχείριση. Επομένως, η υπόθεση σύμφωνα με την οποία η θάλασσα της Μάγχης παρουσιάζει ιδιαιτερότητες, υπόθεση που θα δικαιολογούσε έναν πιο σχολαστικό έλεγχο, είναι αβάσιμη.
<P>
Τρεις λύσεις προτείνονται για να εγγυηθούμε την ασφάλεια των δύο μεταφορικών μέσων και να αποκαταστήσουμε την ισορροπία στις συνθήκες ανταγωνισμού στις περιφέρειες όπου η διάνοιξη της σήραγγας αποδυνάμωσε σημαντικά τα επιβατηγά πλοία. Η πρώτη λύση είναι να γίνουν δεκτές από την Επιτροπή και το Συμβούλιο οι τροπολογίες τις οποίες, ελπίζω, θα εγκρίνει το Κοινοβούλιο και οι οποίες επιβάλλουν την ίδια υποχρέωση στα δύο μεταφορικά μέσα.
<P>
Η δεύτερη λύση, αν το επιβάλλουν λόγοι έννομης τάξης, είναι να προτείνει η Επιτροπή μία δεύτερη οδηγία, που θα αναφέρεται ειδικά στις επικίνδυνες σιδηροδρομικές μεταφορές. Εν αναμονή αυτού του νέου κειμένου, πρέπει να αναβληθεί η εφαρμογή του κειμένου που συζητούμε τώρα όσον αφορά την θαλάσσια σύνδεση της Μάγχης, μέχρι την έγκριση αυτής της δεύτερης οδηγίας.
<P>
Η τρίτη λύση, που βασίζεται σε μεγαλύτερο βαθμό σε γεγονότα, είναι να εξαιρεθεί η θαλάσσια σύνδεση της Μάγχης από τις διατάξεις που προβλέπονται σε αυτό το κείμενο.
<P>
Όταν είναι γνωστό πως το 57 % των επιβατών που ταξιδεύουν με επιβατηγό πλόιο μεταξύ Ντόβερ και Καλαί επιστρέφουν την ίδια ημέρα, δεν είναι δύσκολο να καταλάβουμε σε ποιο βαθμό η τυχόν καθιέρωση νέων διατάξεων, όπως προβλέπονται σήμερα, θα καταδικάσει αυτό το μεταφορικό μέσο και, μαζί με αυτό, την ισορροπία ολόκληρων περιφερειών.

<SPEAKER ID=150 NAME="McIntosh">
Κύριε Πρόεδρε, το υπόβαθρο της εν λόγω έκθεσης είναι σαφώς τα δύο συγκλονιστικά ατυχήματα - που αφορούν πρώτα το Herald of Free Enterprise και πιο πρόσφατα το Estonia - και οι διεθνείς υποχρεώσεις που ανέλαβαν τα κράτη μέλη στη Σύμβαση SOLAS, που υπογράφηκε το 1995. Οι εταιρείες πορθμείων στο Η.Β. ήδη καταγράφουν τον αριθμό των επιβατών. Το βασικό πρόβλημα που παρουσιάζει η πρόταση στην παρούσα μορφή της, είναι ότι θα δημιουργήσει πρακτικά προβλήματα στις πορθμιακές γραμμές, ιδίως τις γραμμές από και προς τη Μάγχη, ως προς την επεξεργασία λεπτομερειών σχετικά με τα ονόματα, τις διευθύνσεις και τις ειδικές ανάγκες σε περίπτωση ατυχήματος, σε μια ήδη πολύ ανταγωνιστική αγορά.
<P>
Η Επιτροπή συγκέντρωσε πολλούς λόγους σύμφωνα με τους οποίους το υπόβαθρο της πρότασης αυτής είναι η αύξηση της ασφάλειας. Ο κ. Watts τόνισε το γεγονός ότι, αν πρόκειται να αυξήσει την ασφάλεια, η εν λόγω προφύλαξη πρέπει επίσης να διευρυνθεί στους επιβάτες που ταξιδεύουν μέσω της Ευρωσήραγγας. Σε περίπτωση πυρκαγιάς, είναι εξίσου σημαντικό να καταγραφούν τα λεπτομερή στοιχεία των επιβατών που ταξιδεύουν μέσω της Ευρωσήραγγας, ώστε να διασφαλιστεί η ασφαλής απομάκρυνσή τους σε περίπτωση πυρκαγιάς. Υπενθυμίζω στο Σώμα ότι έχει ήδη ξεσπάσει στο παρελθόν μεγάλη πυρκαγιά, που θα μπορούσε να προκαλέσει, δυστυχώς, ακόμη μεγαλύτερη καταστροφή.
<P>
Ακόμη πιο απαραίτητη είναι η απαίτηση ονομάτων, διευθύνσεων και λεπτομερειών των επιβατών σε περίπτωση θανάτου, ώστε οι πλησιέστεροι συγγενείς να μπορούν να ενημερώνονται σε περίπτωση ανάλογης καταστροφής στην Ευρωσήραγγα.
<P>
Το μήνυμά μου προς την Επιτροπή είναι απλούστατο: η ελάχιστη απαίτηση πρέπει να είναι η ύπαρξη θεμιτού, ανταγωνιστικού πεδίου που να εξασφαλίζει τη μεγαλύτερη δυνατή ασφάλεια στους επιβάτες, ανεξάρτητα από το αν ταξιδεύουν με πορθμείο ή μέσω της Ευρωσήραγγας. Η κατάσταση όπου οι επιβάτες που θα ταξίδευαν μέσω της Ευρωσήραγγας, θα βρίσκονταν σε μειονεκτική θέση, είναι εντελώς απαράδεκτη.

<SPEAKER ID=151 NAME="Provan">
Κύριε Πρόεδρε, υπάρχει πάντα κάποιος που βρίσκεται στην αντίθετη πλευρά της επιχειρηματολογίας, και σήμερα φαίνεται ότι αυτός θα είμαι εγώ.
<P>
Προσωπικά, ανέκαθεν δυσκολευόμουν όταν περιορίζονταν τα ατομικά δικαιώματα. Το μέτρο που προτάθηκε σήμερα -η καταγραφή ονομάτων, φύλου, ηλικίας, τέκνων κτλ. αποτελεί ουσιαστικά πισώπλατη μαχαιριά στην ελεύθερη κυκλοφορία των πολιτών στο εσωτερικό της Ευρωπαϊκής Κοινότητας.
<P>
Αναγνωρίζω την ανάγκη ασφάλειας. Η ασφάλεια είναι βεβαίως υψηλή απαίτηση. Όλοι την θέλουν. Αλλά πιστεύω ότι οποιαδήποτε νομοθεσία προτείνεται σχετικά με την ασφάλεια πρέπει να είναι απλή, πρακτική και να εφαρμόζεται εύκολα. Το εν λόγω μέτρο πρόκειται να προσθέσει - σε ό, τι αφορά το Η.Β. κόστος ύψους 2, 5 εκατομμυρίων λιρών το χρόνο. Ο έλεγχος, είτε στη Μάγχη είτε στο πορθμείο, πρόκειται να προσθέσει, ενδεχομένως, τουλάχιστον άλλη μία ώρα ταξιδιού, και να καταστήσει οποιοδήποτε ταξίδι επιφανείας ή υποβρύχιο λιγότερο ανταγωνιστικό έναντι του εναέριου ταξιδιού. Επομένως, τι προσπαθούμε να κάνουμε με αυτά που προτείνουμε;
<P>
Ανησυχώ για τη στυγνή γραφειοκρατεία· ανησυχώ μήπως διαπιστώσω ότι, επειδή χρειαζόμαστε μεγαλύτερη ασφάλεια στη θάλασσα, ουσιαστικά περιλαμβάνουμε και άλλες μορφές μεταφοράς. Αυτή δεν είναι καλή νομοθεσία. Πιστεύω, μάλιστα, ότι είναι κακή νομοθεσία.
<P>
Η Ένωση Οδικών Μεταφορέων υποστήριξε, σε δήλωσή της, ότι η καταγραφή των επιβατών στα πορθμεία της γραμμής Dover-Calais ειδικότερα θα προκαλέσει σημαντική αναστάτωση. Ενδέχεται να βλάψει το εμπόριό μας, όταν οι άνθρωποι προσπαθούν να προλάβουν τις προθεσμίες. Τούτο, συσσωρευμένο στην κορυφή των απωλειών των καταστημάτων αφορολογήτων ειδών, θα θέσει τα πορθμεία εκτός λειτουργίας και θα καταφέρει σημαντικά ζημιογόνο πλήγμα στον ναύλο προς και από τη Βρετανία.
<P>
Αυτό δεν είναι απαραίτητο. Η καταμέτρηση κεφαλών είναι το μόνο που απαιτείται, ώστε τα άτομα να γνωρίζουν πόσοι -και όχι απαραίτητοι ποιοι- βρίσκονται στο πορθμείο.

<SPEAKER ID=152 NAME="Kinnock, Neil">
Κύριε Πρόεδρε, θα ήθελα κατ' αρχάς να πω ότι είμαι πολύ ευγνώμων προς τον κ. Watts για την χαρακτηριστικά ενδελεχή εργασία του και για τη σύστασή του να εγκριθεί η κοινή θέση για το συγκεκριμένο μέτρο. Επιπλέον, χαίρομαι φυσικά για το γεγονός ότι το Σώμα εξακολουθεί να υποστηρίζει την εναρμόνιση της καταχώρισης των επιβατών σε όλη την Κοινότητα, τόσο για λόγους ασφαλείας όσο και για την αποτελεσματική αντιμετώπιση των συνεπειών ενός ατυχήματος.
<P>
Θα ήθελα επίσης να δηλώσω ότι, ενώ συμφωνώ πλήρως με την άποψη του κ. Κληρονόμου ότι είναι απαραίτητη η ορθή εφαρμογή όλων των κανόνων, διαφωνώ κατά βάση με την περιγραφή του τρόπου με τον οποίο προσεγγίστηκε το εν λόγω ζήτημα. Το Συμβούλιο και η Επιτροπή κατηγορήθηκαν - επαναλαμβάνω τα λόγια του - για "πανικό». Την προηγούμενη εβδομάδα, πριν από δέκα χρόνια, συνέβη το αποτρόπαιο ναυάγιο του Herald of Free Enterprise στο Zeebrugge, και πριν από τριάμισυ χρόνια, βυθίστηκε το Estonia παρασύροντας μαζί του περισσότερες από 950 ζωές. Τίποτε από όσα κάναμε δεν μπορεί να χαρακτηριστεί ως πανικόβλητη αντίδραση ή πράξη πανικού. Εκείνο που έχουμε, είναι ένα ευρύ σύνολο κανόνων το οποίο προσθέτουμε, προκειμένου να εξασφαλιστεί ότι η ασφάλεια των επιβατών και του προσωπικού που ταξιδεύουν με πορθμεία, θα είναι τόσο υψηλή όσο θα επιτρέπει ποτέ η θάλασσα, και θα παραμείνουμε με αυτό.
<P>
Εφόσον οι περισσότερες από τις προτεινόμενες τροπολογίες επαναλαμβάνουν προτάσεις που έγιναν κατά τη συζήτηση για την πρώτη ανάγνωση, αισθάνομαι υποχρεωμένος να αποσαφηνίσω τους λόγους για την υποστήριξη της Επιτροπής στην κοινή θέση του Συμβουλίου, και να καθησυχάσω το Σώμα ότι οι συγκεκριμένες ανησυχίες που εκφράστηκαν στην αρχική έκθεση, πράγματι ελήφθησαν υπόψη.
<P>
Οι τροπολογίες αριθ. 1-3 στην έκθεση του κ. Watts αναφέρονται σε περιορισμένες προόδους όσον αφορά την προώθηση της ασφάλειας στις θαλάσσιες μεταφορές. Κατανοώ πλήρως τα συναισθήματα που διαμορφώνουν αυτή την άποψη: είναι τα συναισθήματα ενός γεμάτου ζήλου και αφοσίωση μέλους του Ευρωπαϊκού Κοινοβουλίου, και αδημονούμε όλοι μας για περαιτέρω βελτίωση. Αλλά, για να είμαστε δίκαιοι, δεν πρέπει να παραβλέψουμε τα επιτεύγματα σε επίπεδο του Διεθνούς Ναυτιλιακού Οργανισμού και σε επίπεδο Κοινότητας, που βρίσκονται πλεόν στο στάδιο εφαρμογής τους και τα οποία, ελπίζω - ουσιαστικά, είμαι σίγουρος- ότι θα συμβάλουν στην πρόοδο.
<P>
Εν τω μεταξύ, συμφωνώ ότι είναι σημαντικό οι διεθνώς συμφωνημένες αρχές να εφαρμόζονται στα πορθμεία Ro-Ro που ταξιδεύουν σε ευρωπαϊκά λιμάνια. Συμφωνώ ότι πρέπει να συμπεριλάβει τους απαραίτητους κανόνες σταθερότητας, όπου ενδείκνυται, και συμφωνώ ότι όλα αυτά πρέπει να ελέγχονται καταλλήλως.
<P>
Για να το επιτύχουμε αυτό και να καθησυχάσουμε το κοινό ότι οι υπηρεσίες πορθμείων Ro-Ro στην Ευρώπη παρέχονται με τα καλύτερα δυνατά πρότυπα ασφαλείας, και για να διατηρήσουμε την εμπιστοσύνη του κοινού στις πορθμειακές υπηρεσίες, με χαρά αναφέρω ότι τον τελευταίο μήνα η Επιτροπή ενέκρινε μια νέα πρόταση σχετικά με τη λειτουργία τακτικών υπηρεσιών πορθμείων Ro-Ro και υπηρεσιών ταχύπλοων επιβατηγών πλοίων στην Κοινότητα. Ειλικρινά ευελπιστώ ότι αυτή η πρόταση θα ενθαρρύνει το Σώμα και, ακόμη σημαντικότερα, θα ενισχύσει περαιτέρω τη θαλάσσια ασφάλεια.
<P>
Οφείλω να πω στον κ. Provan ότι κατανοώ πλήρως τον δισταγμό του έναντι οποιασδήποτε περιττής γραφειοκρατίας ή μη ρεαλιστικών περιορισμών της ελεύθερης κυκλοφορίας. Στην προκειμένη περίπτωση, δεν προκύπτει κανένα από αυτά τα προβλήματα και καμία ανησυχία του δεν θα δικαιολογείται πλήρως, όταν το σύστημα τεθεί σε λειτουργία. Φυσικά, οι ανησυχίες που εξέφρασε, οι οποίες διατυπώθηκαν και από άλλους, θα εξακολουθήσουν να λαμβάνονται υπόψη.
<P>
Τα άρθρα 8 και 9 της κοινής θέσης θα εξασφαλίσουν ότι οι πληροφορίες σχετικά με τους επιβάτες θα είναι διαθέσιμες κάθε φορά που θα χρειαστεί, ενώ θα επιτρέπουν την κατάλληλη αντιμετώπιση των ταξιδιών που διαρκούν λιγότερο από δύο ώρες και, ταυτόχρονα, θα παρέχουν την απαραίτητη ευελιξία σε όσους πρέπει να εγκαταστήσουν συστήματα καταχώρισης. Συνεπώς, δεν μπορώ να υποστηρίξω τις τροπολογίες αριθ. 6 και 8.
<P>
Οι τροπολογίες αριθ. 4, 5 και 7 πραγματεύονται το ζήτημα των κλειστών διαδρομών και της ασφάλειας στον Πορθμό της Μάγχης. Όπως υποσχέθηκα πέρσι τον Μάιο, ζήτησα από τις υπηρεσίες μου να εξετάσουν τα οφέλη ενός κοινοτικού μέτρου για την εφαρμογή των αρχών της καταχώρισης των επιβατών σε οχήματα που χρησιμοποιούν υποβρύχιες σιδηροδρομικές σήραγγες. Τα συμπεράσματά μας είναι τα εξής: πρώτον, η ενσωμάτωση διατάξεων που διέπουν επί του παρόντος τη λειτουργία των σιδηροδρομικών υπηρεσίων, στην προτεινόμενη νομοθεσία για τα πορθμεία, θα κινδύνευε να καθυστερήσει την εφαρμογή της, γιατί θα προϋπέθετε την επιτυχία ενός κράματος από δύο εμφανώς διαφορετικές σειρές διατάξεων.
<P>
Δεύτερον, δεν υπάρχουν πειστικά επιχειρήματα για την εισαγωγή νόμων για τις σιδηροδρομικές σήραγγες που διαφέρουν ανάλογα με το αν εκτείνονται κάτω από την επιφάνεια της θάλασσας ή της στεριάς. Τρίτον, υπάρχουν σοβαρές αμφιβολίες για το κατά πόσον ένα πρόγραμμα καταχώρισης των επιβατών του τύπου που προτείνεται για τις πορθμειακές γραμμές θα προσέθετε σημαντική αξία στο λεπτομερές καθεστώς ασφαλείας, που έχει σχεδιαστεί ειδικά για τον Πορθμό της Μάγχης από γαλλικές και βρετανικές αρχές και το οποίο βρίσκεται σε ισχύ. Για τους λόγους αυτούς, δεν μπορώ να εγκρίνω τις προτεινόμενες τροπολογίες σχετικά με τον Πορθμό της Μάγχης. Θα έλεγα στον κ. Watts και στην κ. Berθs ότι η ασφάλεια στον Πορθμό της Μάγχης συνιστά ζήτημα που αφορά συγκεκριμένα εκείνη την τοποθεσία και, ουσιαστικά, ένα ζήτημα που θα πρέπει να εξεταστεί από τη Γαλλία και τη Βρετανία σε διμερή βάση. Πραγματικά πιστεύω ότι το ζήτημα αντιμετωπίζεται καλύτερα με τις κυβερνήσεις των δύο κρατών μελών, που εμπλέκονται άμεσα και μοναδικά· η ανάληψη δράσης από την πλευρά της Επιτροπής δεν θα ενδείκνυτο.
<P>
Ορισμένοι βουλευτές, μεταξύ των οποίων και η κ. McIntosh, έθεσαν το ερώτημα πιθανής στρέβλωσης του ανταγωνισμού μεταξύ μέσων μεταφοράς, που μπορεί να προκύψει από την εφαρμογή της εν λόγω οδηγίας. Φυσικά, η Επιτροπή προσπαθεί να επιτύχει δίκαιες συνθήκες ανταγωνισμού μεταξύ των μέσων μεταφοράς με ποικίλους τρόπους, αλλά για πολύ πρακτικούς λόγους, τούτο δεν μπορεί να συνεπάγεται νομοθεσία για έναν τομέα απλώς και μόνο επειδή ένα άλλο μέσο τέθηκε υπό έναν νόμο που επιβάλλει νέες υποχρεώσεις.
<P>
Όπως θα θυμάται το Σώμα, η ανάγκη καταχώρισης των επιβατών στα πλοία προέρχεται από την τραγική εμπειρία των καταστροφών σε πορθμεία, όπως το ναυάγιο του Estonia και του Herald of Free Enterprise, και από τις υποχρεώσεις που απορρέουν από τη Διεθνή Σύμβαση για την Ασφάλεια της Ζωής στη Θάλασσα του Διεθνούς Ναυτιλιακού Οργανισμού. Ούτε αυτές οι εμπειρίες ούτε τέτοιοι διεθνείς νόμοι, ισχύουν στις γραμμές του Πορθμού της Μάγχης.
<P>
Ένα τελευταίο στοιχείο που θα ήθελα να προσθέσω, αφορά την ικανότητα των πορθμειακών φορέων να αντιμετωπίζουν επιτυχώς την εν λόγω νομοθεσία. Η ευρωπαϊκή βιομηχανία επεξεργασίας δεδομένων διαθέτει τα τεχνολογικά μέσα για να εφαρμόσει αυτές τις απαιτήσεις, και η προτεινόμενη ημερομηνία εφαρμογής παρέχει εσκεμμένα τον κατάλληλο χρόνο προετοιμασίας. Για τον λόγο αυτό, η Επιτροπή είναι πεπεισμένη ότι οι φορείς εκμετάλλευσης του Πορθμού, που είναι ταγμένοι στην τήρηση υψηλού επιπέδου ασφαλείας και υπηρεσιών, θα έχουν τη δυνατότητα να εφαρμόσουν πραγματοποιήσιμες λύσεις που να βασίζονται σε αυτές τις τεχνολογίες ενώ, ταυτόχρονα, θα διατηρούν την ανταγωνιστική θέση τους.
<P>
Ενώ η Επιτροπή δεν μπορεί να υποστηρίξει τις τροπολογίες που προτείνονται στις συστάσεις του κ. Watts σήμερα, γνωρίζω ότι τόσο εκείνος όσο και η Επιτροπή Μεταφορών και Τουρισμού εξακολουθούν να παρέχουν την πλήρη υποστήριξή τους στο συγκεκριμένο μέτρο σχετικά με τους καταλόγους των επιβατών στα πορθμεία. Βεβαίως, χαιρετίζω τη στάση αυτή. Είμαι επίσης πεπεισμένος ότι η πραγματική δέσμευση του κ. Watts και άλλων αξιότιμων βουλευτών για την πραγματοποίηση προόδου ως προς τη νομοθεσία περί ασφαλείας θα εξασφαλίσει τη συνέχιση της υποστήριξης αυτής, όταν θα συζητούμε τη νέα πρόταση για την παροχή άδειας για τα πορθμεία και τα ταχύπλοα επιβατηγά πλοία, που ανέφερα πριν από μερικούς μήνες.

<SPEAKER ID=153 NAME="Watts">
Κύριε Πρόεδρε, θα ήθελα να ευχαριστήσω τον Επίτροπο κ. Kinnock για τη δήλωσή του. Οι διαφορές μεταξύ μας δεν πρέπει να σκιάζουν τη γενική συμφωνία που υπάρχει σχετικά με την αρχή του συγκεκριμένου μέτρου, που εφαρμόζεται σε όλον τον θαλάσσιο χώρο της Ευρωπαϊκής Ένωσης. Θέλω να το επισημάνω. Χαιρετίζω το μέτρο του για την παροχή άδειας, το οποίο είμαι βέβαιος ότι όλοι αναμένουμε με ανυπομονησία να συζητήσουμε. Ωστόσο, πρέπει να τον προειδοποιήσω ότι, δυστυχώς, είμαι σίγουρος ότι θα επανέλθουμε στο ζήτημα του Le Shuttle. Φοβούμαι ότι πρέπει να συμφωνήσουμε ότι διαφωνούμε ως προς την ανάλυσή του για το συγκεκριμένο πρόβλημα. Είμαι βέβαιος ότι μας σέβεται για αυτό, και ότι θα υπάρξει συνέχεια και από τις δύο πλευρές τόσο για αυτό και όσο και για άλλα ζητήματα.

<SPEAKER ID=154 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
Πολυμερής συμφωνία για τις επενδύσεις (ΠΣΕ)
<SPEAKER ID=155 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0073/98) του κ. Kreissl- Dφrfler, εξ ονόματος της Επιτροπής Εξωτερικών Οικονομικών Σχέσεων, σχετικά με τις συστάσεις του Ευρωπαϊκού Κοινοβουλίου προς την Επιτροπή ενόψει των διαπραγματεύσεων στο πλαίσιο του ΟΟΣΑ για τη σύναψη πολυμερούς συμφωνίας για τις επενδύσεις (ΠΣΕ).

<SPEAKER ID=156 NAME="Kreissl-Dφrfler">
Κύριε Πρόεδρε, αγαπητοί συνάδελφοι, αποτελεί ιδιαίτερη τιμή για μένα να εκπροσωπήσω σήμερα εδώ την άποψη της Επιτροπής Εξωτερικών Οικονομικών Σχέσεων ως προς τις διαπραγματεύσεις μίας πολυμερούς συμφωνίας για επενδύσεις - αποκαλούμενης ΠΣΕ - ιδιαίτερα επειδή μ' αυτό για πρώτη φορά ένα Κοινοβούλιο ασχολείται διεξοδικά και επίσημα με την αναμφισβητητα σημαντικότερη πολυμερή συμφωνία μετά τον τερματισμό του κύκλου ΓΣΔΕ.
<P>
Το κάνουμε αυτό με τη σαφή πρόθεση να προσφέρουμε στην Ευρωπαϊκή Επιτροπή, ως έναν από τους σημαντικότερους συμβάλλοντες, ένα γνώμονα για τους επόμενους γύρους που θα γίνουν ακόμη στο Παρίσι πριν από τον τερματισμό που έχει προβλεφθεί για το τέλος Απριλίου. Η ΠΣΕ έχει μία ενδιαφέρουσα προϊστορία. Τον Μάρτιο 1995, ο ευρωπαϊκός σύνδεσμος επιχειρηματιών UNICE υπέβαλε μεταξύ άλλων ένα έγγραφο, με το οποίο πρότεινε μία ΠΣΕ και σκιαγραφούσε τα ουσιαστικά της περιεχόμενα. Τις υφιστάμενες διμερείς επενδυτικές συμφωνίες θα αντικαθιστούσε ένα πολυμερές σύστημα κανονισμών, το οποίο θα είχε ως σκοπό να απομακρύνει παγκοσμίως τα εμπόδια των επενδύσεων, να ελευθερώσει σε μεγάλο μέτρο τις επενδύσεις και να τους προσφέρει ευρεία προστασία, σύμφωνα με τις αρχές του πλέον ευνοούμενου κράτους και της εθνικής μεταχείρισης.
<P>
Όλα τα μέτρα που ζητήθηκαν από τον UNICE έχουν περιληφθεί στο σχέδιο έκθεσης που υποβάλλεται σήμερα από τον ΟΟΣΑ. Τον Μάιο του 1995, η διάσκεψη υπουργών του ΟΟΣΑ έδωσε πράσινο φως για την διαπραγμάτευση της ΠΣΕ. Από τότε, οι διαπραγματεύσεις διεξάγονται στο Παρίσι κεκλεισμένων των θυρών, πίσω από την πλάτη τόσο της κοινής γνώμης, όσο και των κοινοβουλίων, αλλά με συμμετοχή των οικονομικών συνδέσμων.
<P>
Προβλέπεται μία, όπως αποκαλείται, free standing agreement , που θα είναι ανοιχτή και στα κράτη που δεν είναι μέλη του ΟΟΣΑ, χωρίς να τους παρέχει όμως δυνατότητα επέμβασης στο κείμενο της συμφωνίας. Ειδικά γι' αυτό, η έκθεση πρωτοβουλίας της Επιτροπής Εξωτερικών Οικονομικών Σχέσεων είναι εξαιρετικά σημαντική. Σ' αυτήν, κάνουμε χρήση του δικαιώματος λόγου μας σε μία τρέχουσα διαδικασία. Επιπλέον, θεωρούμε σαφώς δεδομένο ότι μετά τη σύναψη της συμφωνίας, η ΠΣΕ θα υποβληθεί για γνωμοδότηση στο Ευρωπαϊκό Δικαστήριο και εμείς θα κληθούμε από την Επιτροπή και το Συμβούλιο σε διαβούλευση σύμφωνα με την διαδικασία σύμφωνης γνώμης. Θα χαιρόμουν πολύ, κ. Επίτροπε, αν μπορούσατε να το επιβεβαιώσετε αυτό με σαφήνεια σήμερα στην απάντησή σας.
<P>
Δεν θέλουμε να παραμείνει η ΠΣΕ μία εργασία κατ' εντολήν των μεγαλοβιομηχάνων, γιατί δεν μας επιτρέπεται να παραδώσουμε την ευθύνη μας για την πολιτική ρύθμιση της οικονομικής πολιτικής στους καπετάνιους της οικονομίας. Αντίθετα, αν χρειαζόμαστε μία ΠΣΕ, αυτή πρέπει να είναι έτσι, ώστε να θέτει τέρμα στη σημερινή race to the bottom του ανταγωνισμού για τα χαμηλότερα κοινωνικά και οικολογικά πρότυπα.
<P>
Ως προς την ίδια τη συμφωνία: η υπέρτατη εντολή της σχεδιαζόμενης συμφωνίας είναι μία εκτεταμένη απαγόρευση των διακρίσεων κατά των ξένων επενδυτών. Όμως, δεν πρέπει κατά την κατάργηση των επενδυτικών εμποδίων να κάψουμε και τα χλωρά μαζί με τα ξερά! Δεν είναι σωστό να πάρει το ποτάμι πολυμερείς συμφωνίες για το περιβάλλον, όπως για παράδειγμα του Κυότο. Γιατί αυτός ο φόβος εκφράζεται σε ένα έγγραφο εργασίας που προέρχεται από τον ίδιο τον ΟΟΣΑ. Το να διακηρύσσεται στο προοίμιο μόνο λεκτικά εν η πίστη στην διατήρηση των περιβαλλοντικών και κοινωνικών προτύπων δεν είναι αρκετό. Οι αρχές του ΟΟΣΑ για τις πολυεθνικές επιχειρήσεις πρέπει να περιληφθούν στη συμφωνία ως δεσμευτικές και επισύρουσες ποινή.
<P>
Η επιτροπή έχει επίσης σοβαρές αμφιβολίες για τα θέματα της απαλλοτρίωσης και της αποζημίωσης. Δεν μπορεί να έχει το δικαίωμα ένας επενδυτής να καταθέτει προσφυγή για διαφυγόντα κέρδη, αποκλειστικά και μόνο επειδή οι κοινωνικοί και περιβαλλοντικοί νόμοι των κρατών εξελίσσονται ή εισάγεται, για παράδειγμα, μία κοινωνική και οικολογική φορολογική μεταρρύθμιση. Η κάθε περιοχή πρέπει να διατηρήσει το δικαίωμα να αποφασίζει με δημοκρατικό έλεγχο το εάν προτιμά να προσελκύσει μεγάλα έργα ή να προωθήσει μικρομεσαίες επιχειρήσεις που απευθύνονται στην τοπική κατανάλωση. Οι μακροσκελείς κατάλογοι με επιθυμίες εξαιρέσεων που έχουν στο μεταξύ υποβληθεί στη γραμματεία του ΟΟΣΑ δεν θέτουν υπό αμφισβήτηση μόνο τη νομιμότητα της γενικής αρχής της ίσης μεταχείρισης. Για μας, δεν είναι επίσης αποδεκτές με τη συγκεκριμένη μορφή και οι διαδικασίες standstill και rollback .
<P>
Πέρα απ' αυτά, η επιτροπή εκφράζεται κατά της προτεινόμενης διαδικασίας διαιτησίας, που εξισώνει νομικά τους επενδυτές με τα κράτη. Γιατί είμαστε της γνώμης ότι οι ήδη υφιστάμενες εθνικές και διεθνείς διαδικασίες είναι επαρκείς. Γι' αυτό, θα πρέπει να διαθέσουμε τον χρόνο τον απαιτούμενο για τον ακριβή έλεγχο των στόχων και των επιπτώσεων μίας ΠΣΕ, επειδή η κοινωνική αλληλεγγύη, η ύπαρξη μέλλοντος από οικολογική άποψη και η ικανότητα δημοκρατικής καθοδήγησης δεν πρέπει, σε μία ΠΣΕ, να υπόκεινται σε περιορισμούς που θα έχουν σημαντικές συνέπειες, αλλά να είναι, ακριβώς αντίθετα, η γενική αρχή της.
<P>
Θέλω επίσης να ευχαριστήσω θερμά τις άλλες συμβουλευτικές επιτροπές, καθώς και τη γραμματεία της επιτροπής, για την πρόθυμη συνεργασία τους, και σας παρακαλώ, αξιότιμοι συνάδελφοι, να δώσετε την έγκρισή σας στην παρούσα έκθεση. Το σημαντικότερο καθήκον μας είναι να οριοθετήσουμε το έδαφος, επί του οποίου μπορεί να αναπτυχθεί η οικονομική πολιτική.
<P>
(Χειροκροτήματα)

<SPEAKER ID=157 NAME="Garcνa-Margallo y Marfil">
Κύριε Πρόεδρε, θέλω, κατ' αρχάς, να συγχαρώ την Επιτροπή REX για την πρωτοβουλία της να ασχοληθεί με αυτήν την έκθεση· συγχαίρω επίσης την επιτροπή για τον εισηγητή που εξέλεξε, με την παρουσίαση του οποίου συμφωνώ πλήρως. Επιπλέον, κύριε Πρόεδρε, θα ήθελα να επισημάνω μια από τις ιδέες που τόνισε ο εισηγητής: τη μυστικοπάθεια με την οποία διεξάγονται οι διαπραγματεύσεις αυτής της συμφωνίας. Δεν θέλω να αναφερθώ εδώ στις δηλώσεις των αρμοδίων μελών των εθνικών κοινοβουλίων· αρκεί να γνωρίζει η Επιτροπή πως αυτό το Κοινοβούλιο δεν είναι ικανοποιημένο με τον βαθμό ενημέρωσης και συμμετοχής του σε αυτήν τη διαδικασία μιας συμφωνίας η οποία χαρακτηρίσθηκε ως το οικονομικό σύνταγμα του κόσμου, ως το σημαντικότερο έγγραφο για το οποίο θα συζητήσουμε στο μέλλον. Η Επιτροπή Οικονομικής, Νομισματικής και Βιομηχανικής Πολιτικής κατήρτισε μια έκθεση γνωμοδότησης και διετύπωσε κάποιες παρατηρήσεις, εκ των οποίων μερικές προτάθηκαν από εμένα, άλλες συμπεριελήφθησαν από την επιτροπή μου, αλλά που δεν θα υπερασπισθώ με το ίδιο πάθος.
<P>
Πρώτα τονίσαμε την ανάγκη αυτή η δεσμευτική απόφαση να επηρεάζει όλες τις "κατώτερες» κυβερνήσεις, τις κυβερνήσεις που έχουν αρμοδιότητες σε θέματα επενδύσεων, τις ομοσπονδιακές υποκυβερνήσεις, τις κεντρικές υποκυβερνήσεις - μιλάω κυρίως για τις Ηνωμένες Πολιτείες και τον Καναδά.
<P>
Δεύτερον, τονίσθηκε η ανάγκη ενημέρωσης, των χωρών μη μελών του ΟΟΣΑ τα οποία, στο μέλλον, θέλουν να προσχωρήσουν σε αυτήν τη συμφωνία, σχετικά με την πορεία των διαπραγματεύσεων, και να γίνεται σεβαστό το δικαίωμά τους να εκφράζουν επιφυλάξεις.
<P>
Τρίτον, και όπως είναι εμφανές, ζητάμε, λόγω συνεκτικότητας, να σεβαστεί η Πολυμερής Συμφωνία για τις Επενδύσεις τη Συνθήκη για την Ευρωπαϊκή Ένωση και τις αποφάσεις που εγκρίθηκαν από τον Γύρο της Ουρουγουάης και από τις υπόλοιπες διεθνείς συνθήκες.
<P>
Τέταρτον - και πιθανώς ίσως πρόκειται για την σημαντικότερη ρήτρα - αυτό το Κοινοβούλιο ζητά τη συμπερίληψη της ρήτρας που καλείται "οικονομικές οργανώσεις περιφερειακής ολοκλήρωσης», να προβλέπει να μην είναι υποχρεωμένες οι χώρες οι οποίες αποτελούν μέλη αυτών - και μιλάω μόνο για τις χώρες της Ένωσης - να επεκτείνουν στις χώρες που δεν είναι μέλη της εν λόγω οργάνωσης την ευνοϊκότερη μεταχείρισή τους η οποία φυλάσσεται για τις χώρες μέλη της ίδιας. Η μη συμπερίληψη αυτού του είδους της ρήτρας θα τίναζε στον αέρα τη διαδικασία εμπορικής ολοκλήρωσης που επιτύχαμε οι Ευρωπαίοι.
<P>
Πέμπτον, ζητείται η συμπερίληψη στην πολυμερή συμφωνία μιας ρήτρας η οποία να απαγορεύει σε οποιαδήποτε από τις συμβαλλόμενες πλευρές την εφαρμογή μέτρων τα οποία έχουν επιπτώσεις πέρα από την επικράτειά τους· δεν πρόκειται για μυστικό ότι μιλώ για τον νόμο Helms-Burton.
<P>
Τέλος, και με αυτό τελειώνω, να μην επιτραπεί σε καμία περίπτωση να υποτιμηθούν στο πλαίσιο αυτής της συμφωνίας τα εργατικά ή τα περιβαλλοντικά πρότυπα.

<SPEAKER ID=158 NAME="Ahern">
Κύριε Πρόεδρε, θα ήθελα να συγχαρώ την Επιτροπή Εξωτερικών Οικονομικών Σχέσεων και τον εισηγητή, που επέστησαν την προσοχή του Ευρωπαϊκού Κοινοβουλίου σε αυτό το θέμα. Οι επενδύσεις στο πλαίσιο της ΠΣΕ είναι εξαιρετικά ευρείες και διαθέτουν μακρά προοπτική, μάλιστα τόσο μακρά που η Επιτροπή Νομικών Θεμάτων και Δικαιωμάτων των Πολιτών θα μπορούσε να θεωρήσει ότι αποικοδομεί το acquis communautaire . Πρέπει να είμαστε πολύ προσεκτικοί. Ενδέχεται να αναγκάσει τα κράτη μέλη να αντιμετωπίζουν τους ξένους επενδυτές εξίσου ευνοϊκά με τις εταιρείες της ΕΕ, γεγονός που θα μπορούσε να σημαίνει ότι η προστασία του περιβάλλοντος, η προστασία της απασχόλησης και άλλοι κοινοτικοί νόμοι θα ήταν δυνατό να θεωρηθούν παράνομοι και, ως εκ τούτου, να καταλυθούν.
<P>
Ο ρόλος του Ευρωπαϊκού Κοινοβουλίου είναι πολύ σημαντικός σε αυτό το ζήτημα. Έχει την υποχρέωση να επηρεάσει τα περιεχόμενα μιας συνθήκης τόσο μεγάλης σημασίας όσο η ΠΣΕ, που κινδυνεύει να αποτελέσει αντικείμενο διαπραγμάτευσης και να υπογραφεί χωρίς δημοκρατική συμμετοχή. Δεύτερον, πρέπει να διαφυλάξει τις αρμοδιότητες τις δικές του και της ΕΕ γενικότερα, οι οποίες ενδέχεται να συρρικνωθούν από την σύναψη τέτοιας διεθνούς συνθήκης.
<P>
Στα συμπεράσματά της, η Επιτροπή Νομικών Θεμάτων και Δικαιωμάτων των Πολιτών καλεί το Ευρωπαϊκό Κοινοβούλιο να δηλώσει ότι δεν είναι δυνατό να συμφωνήσει να προσυπογράψει οποιαδήποτε συμφωνία που θα είχε ως αποτέλεσμα να αποδυναμώσει τη νομοθεσία της ΕΕ και, για τον λόγο αυτό, επιμένει στη χρησιμοποίηση ρητρών εξαίρεσης και στην ένταξη ρήτρας για την ίδρυση οργανισμού περιφερειακής οικονομικής ολοκλήρωσης. Δεν είναι δυνατό να συμφωνήσει να προσυπογράψει οποιαδήποτε συμφωνία που θα είχε ως αποτέλεσμα να αποτρέψει περαιτέρω εναρμόνιση της νομοθεσίας της ΕΕ και, για τον λόγο αυτό, επιμένει στην ένταξη ρήτρας για την ίδρυση ενός ξεχωριστού οργανισμού περιφερειακής οικονομικής ολοκλήρωσης, που να επιτρέπει τη λήψη νέων εναρμονισμένων μέτρων -π.χ. μιας νομοθεσίας για το περιβάλλον, που να εγκριθεί στο πλαίσιο ενός τέτοιου οργανισμού- και την αντικατάσταση μέτρων που έχουν εφαρμοστεί προηγουμένως από αυτά τα κράτη μέλη.
<P>
Ζητεί οι προτάσεις να είναι συμβατές με τις διεθνείς συνθήκες που έχουν ήδη κυρωθεί από την ΕΕ, και εφιστά την προσοχή στα σοβαρά προβλήματα συνέπειας και νομικής ασφάλειας που μπορεί να προκληθούν, αν συμπεριληφθεί η πνευματική ιδιοκτησία στο πεδίο εφαρμογής της πολυμερούς συμφωνίας για τις επενδύσεις, δεδομένης της περιπλοκότητας του θέματος, το οποίο εμπίπτει στη δικαιοδοσία του Παγκόσμιου Οργανισμού Πνευματικής Ιδιοκτησίας και, προσφάτως, στον Παγκόσμιο Οργανισμό Εμπορίου.
<P>
Τέλος, καλεί την Επιτροπή, το Συμβούλιο και τα κράτη μέλη να υποβάλουν, σύμφωνα με τη σχετική διαδικασία του άρθρου 228, το πλήρες οριστικό σχέδιο της ΠΣΕ στο Ευρωπαϊκό Δικαστήριο για να εξεταστεί ενδελεχώς πριν κυρωθεί.

<SPEAKER ID=159 NAME="Elchlepp">
Κύριε Πρόεδρε, θα ήθελα να ευχαριστήσω πολύ τον κ. Kreissl-Dorfler για την εξαιρετική του έκθεση επί αυτού του εξαιρετικά πολύπλοκου αντικειμένου. Εδώ δεν πρόκειται μόνο για την εξασφάλιση της απασχόλησης, την οικολογία, αλλά και για την ευρωπαϊκή ταυτότητα. Αν υπάρχουν ακόμη δικαιολογημένοι ενδοιασμοί εναντίον αυτού του σχεδίου συμφωνίας και γι'αυτό δεν μπορεί αυτόν τον καιρό να διαφαίνεται η έγκρισή του, αυτό δεν σημαίνει ότι δεν είναι ανάγκη να επιτευχθεί μεγαλύτερη διαφάνεια και νομική ασφάλεια για τις διεθνείς επενδύσεις. Όμως, παραμένουν ακόμη ανοιχτά αρκετά θέματα, ζωτικά κοινωνικά, οικολογικά, αλλά και πολιτικά.
<P>
Ως μέλος της Επιτροπής Πολιτισμού, Νεότητας, Παιδείας και Μέσων Ενημέρωσης, θα ήθελα να θίξω την πιθανή διακύβευση της πολιτιστικής πολιτικής και της πολιτικής της ΕΕ για τα μέσα μαζικής ενημέρωσης από τη συμφωνία. Πρέπει η συμφωνία να περιλαμβάνει οπωσδήποτε μία κατ' εξαίρεσιν ρύθμιση για την βιομηχανία οπτικοακουστικών μέσων, καθώς και για την προστασία της πνευματικής ιδιοκτησίας. Η πολιτιστική δημιουργία δεν είναι μία καθαρά οικονομική επένδυση. Αν για παράδειγμα η αρχή του national treatment εφαρμοζόταν στον πολιτιστικό τομέα, θα μπορούσαν και οι όμιλοι επιχειρήσεων πολυμέσων των ΗΠΑ να λάβουν από την ΕΕ πιστώσεις για την προώθησή τους, που όμως ήταν προορισμένες για τη στήριξη της ευρωπαϊκής πολιτιστικής βιομηχανίας. Η οδηγία για την τηλεόραση χωρίς σύνορα ή το πρόγραμμα Media II θα ήταν τότε άχρηστα χαρτιά. Αν η ΕΕ δεν προστατεύσει την ευρωπαϊκή πολιτιστική πολιτική με έκτακτες ρυθμίσεις στην επενδυτική συμφωνία, εργάζεται εναντίον της δικής της πολιτικής για τη διασφάλιση της ποιότητας και της πολυμορφίας της ευρωπαϊκής οπτικοακουστικής παραγωγής και της διατήρησης με τον τρόπο αυτόν μίας ευρωπαϊκής ταυτότητας. Γι' αυτό, καλώ την Ολομέλεια να ακολουθήσει κατά την ψηφοφορία την Επιτροπή Εξωτερικών Οικονομικών Υποθέσεων και την Επιτροπή Πολιτισμού, Νεότητας, Παιδείας και Μέσων Ενημέρωσης και να εξαιρέσει από αυτήν τη συμφωνία την πολιτική των πολυμέσων και την πνευματική ιδιοκτησία.

<SPEAKER ID=160 NAME="McKenna">
Κύριε Πρόεδρε, μία από τις πλέον ανησυχητικές πτυχές της ΠΣΕ, είναι η έλλειψη δημόσιας συζήτησης, γεγονός που αντιβαίνει προς τις αρχές της δημοκρατίας, της διαφάνειας και της δημόσιας συμμετοχής. Η ΠΣΕ μπορεί να επιφέρει πολύ βαθιές συνέπειες στον τομέα αλιείας, τόσο σε ό, τι αφορά την κοινωνική όσο και την περιβαλλοντική προοπτική. Αν και η Κοινή Αλιευτική Πολιτική δεν υπήρξε τρομακτικά επιτυχής, τουλάχιστον της αναγνωρίζεται ότι η ΕΕ είναι εκείνη που αναλαμβάνει την ευθύνη για τις πολιτικές και την ακαταστασία που επικρατεί. Η Επιτροπή Αλιείας φοβόταν ότι η ΠΣΕ θα μπορούσε να αναγκάσει την ΕΕ να αλλάξει την προσέγγισή της ως προς τη διαχείριση των ιχθυοτροφείων, ώστε να ικανοποιήσει τις επιθυμίες ορισμένων άλλων χωρών ή ακόμη και εταιρειών.
<P>
Για παράδειγμα, αν, ως μέτρο διατήρησης, η Κοινότητα αποφάσισε να μειώσει την αλίευση, για να επιτρέψει την ανάκαμψη των αλιευτικών αποθεμάτων, θα μπορούσαν, άραγε, οι άλλες χώρες ή ακόμη και οι μεγάλες εταιρείες να ισχυριστούν ότι τούτο είναι άδικο και, επομένως, να απορρίψουν την Κοινότητα; Η ΕΕ θα χάσει τον έλεγχο των ιδίων πόρων της; Η επιτροπή ήταν ανένδοτη στο ότι η ΕΕ πρέπει να διατηρήσει την ικανότητά της να καθιερώνει και να εφαρμόζει πολιτικές για τη συντήρηση των αλιευτικών αποθεμάτων και τη διαχείριση της κοινοτικής αλιείας. Η Επιτροπή διαβεβαίωσςε την κοινοβουλευτική επιτροπή ότι οι ανησυχίες αυτές ήταν αβάσιμες, και ότι οι δικαιολογημένες επιφυλάξεις θα εστιάζονταν στην εξασφάλιση ότι η ΕΕ θα διατηρήσει την ανεξαρτησία της. Όμως πόσο αλάνθαστες θα είναι αυτές οι επιφυλάξεις; Ο κόσμος μεταβάλλεται με ταχύ ρυθμό· αναρωτιώμαστε αν είναι δυνατό να προβλέψουμε όλες τις συνέπειες της ΠΣΕ και να εδράσουμε τις επιφυλάξεις μας, που θα διασφαλίσουν ότι η διαχείριση της αλιείας της ΕΕ θα παραμείνει ευρωπαϊκή υπόθεση.
<P>
Ας μην ξεχνούμε ότι οι συνέπειες της εν λόγω συμφωνίας θα διαρκέσουν τουλάχιστον είκοσι χρόνια και ότι αναμφισβήτητα θα ασκηθεί περισσότερη πίεση για την εξάλειψη των επιφυλάξεων.
<P>
Αν και η γνωμοδότηση της Επιτροπής Αλιείας αφορά μόνο την αλιεία, εύκολα μπορεί να φανταστεί κανείς ότι η κατάσταση θα είναι παρόμοια σε άλλους τομείς: για παράδειγμα, στον εξορυκτικό τομέα, τη δασοκομία, τη γεωργία, τον μεταλλευτικό τομέα, κτλ. Ομοίως, οι ανησυχίες της ΕΕ είναι πιθανώς ανάλογες με τις ανησυχίες όλου του κόσμου. Τέλος, η γνωμοδότηση της Επιτροπής Αλιείας εγκρίθηκε ομόφωνα· είναι πολύ περίπλοκο, αλλά είναι πολύ σημαντικό τα συμπεράσματα της γνωμοδότησης αυτής να συμπεριληφθούν όπως ακριβώς είναι και να μη συνοψιστούν απλώς σε μια σύντομη και σχεδόν ανούσια τροπολογία.

<SPEAKER ID=161 LANGUAGE="DE" NAME="Mann, Erika">
Κύριε Πρόεδρε, πρώτα θα ήθελα να ευχαριστήσω πολύ τον εισηγητή, και εξ ονόματος της Ομάδας μου. Μας υπέβαλε εδώ μία εξαιρετική εργασία, επίσης όμως ανέλαβε την πρωτοβουλία για την παρούσα έκθεση, διαφορετικά η έκθεση, αν εμείς δεν είχαμε ενεργήσει έγκαιρα - και από πλευράς επιτροπής - προφανώς όχι μόνο δεν θα είχε φθάσει στο ΕΚ, αλλά δεν θα είχε επίσης σηματοδοτήσει στα εθνικά κοινοβούλια, αυτά που τους σηματοδότησε τώρα.
<P>
Η Ομάδα μου υπέβαλε μία τροπολογία, και ελπίζω ότι όλες οι ομάδες έχουν λάβει γνώση σχετικά. Ζητάμε να κληθούν οι εθνικές κυβερνήσεις, και εν συνεχεία επίσης τα κοινοβούλια, να μην εγκρίνουν τον Μάϊο το τέλος των διαπραγματεύσεων και τη σύναψη αυτής της συμφωνίας. Ο Sir Leon Brittan είναι παρών και ελπίζω ότι θα το εκλάβει αυτό και ως μήνυμα προς την Ευρωπαϊκή Επιτροπή.
<P>
Πιστεύουμε ότι είναι αναγκαίο να δώσουμε τώρα ένα μήνυμα που θα προετοιμάσει τις κυβερνήσεις και την κοινή γνώμη, καθώς επίσης τα εθνικά κοινοβούλια, και θα τους καταστήσει σαφές και ξεκάθαρο ποιο είναι ουσιαστικά το αντικείμενο της συγκεκριμένης συμφωνίας, κι επίσης το ότι είναι επειγόντως απαραίτητο να συνεχιστούν οι ενέργειες, προκειμένου να καταλήξουμε σε ένα ικανοποιητικό πακέτο διαπραγματεύσεων. Έχουμε σαφή επίγνωση του ότι ίσως τότε να μην είναι πλέον σκόπιμο να συνεχίσουμε αυτές τις διαπραγματεύσεις στο πλαίσιο του ΟΟΣΑ. Ίσως τότε να είναι καλύτερο να προωθήσουμε τις διαπραγματεύσεις κατευθείαν σε επίπεδο ΠΟΕ.
<P>
Sir Leon Brittan, ξέρω ότι πιθανόν να μην είσαστε πολύ ευχαριστημένος με κάτι τέτοιο. Εσείς πιστεύετε ότι είναι οπωσδήποτε σκόπιμο να έχουμε ένα πακέτο που διασφαλίζει επενδύσεις στα κράτη του ΟΟΣΑ, κυρίως δε στους επενδυτές. Ούτε εμείς το αμφισβητούμε, θέτουμε όμως το ερώτημα μήπως είναι περισσότερο σκόπιμο να το κάνουμε αυτό εξ αρχής συνολικά, στο πλαίσιο του ΠΟΕ. Ως προς μερικά σημεία, εκφάζουμε έναν υγιή σκεπτικισμό, τον οποίον άλλωστε συμμερίζονται τα περισσότερα κράτη που συμμετέχουν στις διαπραγματεύσεις.
<P>
Το ένα σημείο αφορά, αν μου επιτρέπετε να το αναφέρω εν συντομία, το εύρος του ορισμού της επένδυσης. Προστατεύονται οι άμεσες επενδύσεις, οι επενδύσεις Portofolio , καθώς και όλα όσα αφορούν στον τομέα των intangible επενδύσεων - συγχωρήστε με που χρησιμοποιώ τον αγγλικό όρο - είναι και θέμα πνευματικής ιδιοκτησίας. Αυτός ο τρίτος τομέας υπερβαίνει κατά πολύ τα αποτελέσματα των διαπραγματεύσεων στο πλαίσιο του ΠΟΕ, κι εδώ πρέπει οπωσδήποτε να σημειωθεί ένα επικριτικό ερωτηματικό.
<P>
Το δεύτερο σημείο είναι ότι έχουμε μία ευρεία ελευθέρωση και ότι εισάγουμε επιπλέον μία διαδικασία διαιτησίας που δίνει στους επενδυτές τη δυνατότητα να προσφύγουν εναντίον των κρατών, όμως δεν δίνει στην αντίθετη περίπτωση, αν παραστεί ανάγκη, το δικαίωμα στα κράτη να προσφύγουν επίσης εναντίον των επενδυτών. Αυτό είναι ένα ακόμη κρίσιμο σημείο.
<P>
Έχω εδώ ακόμη ένα ολόκληρο πακέτο κρίσιμων σημείων, στα οποία δεν προλαβαίνω δυστυχώς ν' αναφερθώ τώρα. Θα χαιρόμουν - και ξέρω ότι η Επιτροπή είναι ενήμερη σχετικά - αν το συμπεριλαμβάνατε στις διαπραγματεύσεις σας, και θα ήθελα να παρακαλέσω γι' άλλη μια φορά να μην κλείσετε τις διαπραγματεύσεις τώρα, τον Μάϊο.

<SPEAKER ID=162 LANGUAGE="ES" NAME="Valdivielso de Cuι">
Κύριε Πρόεδρε, θέλω να αρχίσω την παρέμβασή μου συγχαίροντας τον εισηγητή Kreissl-Dφrfler για την εξαιρετική έκθεση που κατήρτισε.
<P>
Η ολοκλήρωση και υπογραφή της Πολυμερούς Συμφωνίας για τις Επενδύσεις θα παρέχει, αναμφίβολα, στους υπογράφοντες το πρώτο πλαίσιο πολυμερούς χαρακτήρα που θα ρυθμίζει ευρέως τις συνθήκες και την αντιμετώπιση των διεθνών επενδύσεων, συμπεριλαμβανομένων σε αυτό το ευρύ πλαίσιο άμεσων επενδύσεων, δανείων, πνευματικής ιδιοκτησίας, αδειών, εγκρίσεων και όλου του ευρέος πεδίου δικαιωμάτων και καθηκόντων που λαμβάνουμε υπόψη εντός του εμπορικού κόσμου.
<P>
Λαμβάνοντας υπόψη τη σημασία των εξωτερικών επενδύσεων στην οικονομία σήμερα, δεδομένης της αυξημένης παγκοσμιοποίησης στην οποία βρισκόμαστε, μπορούμε να θεωρήσουμε πως η συμφωνία πλαίσιο σχετικά με τις επενδύσεις θα είναι για τον χώρο των επενδύσεων αυτό που υπήρξε η συμφωνία ΓΣΔΕ για το εμπόριο, δηλαδή, η θέσπιση ενός πλαισίου σφαιρικής και σταθερής αναφοράς που θα αντικαταστήσει περισσότερες από 1800 διμερείς συμφωνίες που υπάρχουν σήμερα.
<P>
Όντως, μπορούμε να δημιουργήσουμε ένα κλισέ: η ΠΣΕ θα αλλάξει τον κόσμο. Η ΠΣΕ θα γίνει ένα από τα μεγάλα επιτεύγματα του ΟΑΣΕ και, στο μέλλον, του ΠΟΕ.
<P>
Η συγκεκριμένη συμφωνία προσφέρει εγγυήσεις στις επιχειρήσεις και τα κράτη μέλη, και ελπίζει οι κανόνες της να επεκταθούν σε παγκόσμια κλίμακα. Πρέπει να λάβουμε υπόψη πως τα τελευταία χρόνια οι επενδύσεις στον κόσμο ανέρχονται σε περισσότερα από 10.000 δις. δολάρια - όλα σε άμεσες διεθνείς επενδύσεις - με ένα στάδιο ανάπτυξης γύρω στις 500.0-600.000 εκατ. δολάρια ετήσιας ανάπτυξης - ανάπτυξη, από την άλλη, πολύ άνιση, εφόσον ελάχιστες επενδύσεις γίνονται στη λεγόμενη "μαύρη» Αφρική. Θα ήθελα να κάνω μια έκκληση ώστε να γίνονται επενδύσεις όχι μόνο όπου θεωρούμε ότι οι επενδύσεις έχουν άμεσα οφέλη· πρέπει να σκεφτούμε την αλληλεγγύη των επενδύσεων σε ολόκληρο τον κόσμο.
<P>
Εν πάση περιπτώσει, έχοντας ζήσει πολύ έντονα τη διαδικασία κατάρτισης αυτής της έκθεσης, δεδομένων των πολυάριθμων τροπολογιών που έχουν υποβληθεί (έχουν υποβληθεί περισσότερες από 80 τροπολογίες στην Επιτροπή REX), και παρότι αυτό δεν αντανακλά καθόλου την άποψη της Ομάδας του ΕΛΚ, ζητούμε την ευνοϊκή ψήφο αυτής της έκθεσης γιατί θεωρούμε πως αποτελεί μια αναμφισβήτητη δέσμευση. Και ελπίζουμε πως αυτή η έκθεση, ακριβώς λόγω της ψήφου εμπιστοσύνης που θα λάβει από το Κοινοβούλιο, θα ληφθεί υπόψη από την Ευρωπαϊκή Επιτροπή εν όψει της επόμενης διαπραγμάτευσης και της υπογραφής της συμφωνίας τον Απρίλιο, εφόσον, όπως είπε ο εισηγητής, θα δούμε αν θα ληφθεί υπόψη το Κοινοβούλιο.
<P>
Εμείς - θα έλεγα πως το Κοινοβούλιο γενικώς και, σε αυτή την περίπτωση, η Επιτροπή REX, ειδικότεραπολλές φορές έχουμε την εντύπωση - και πιστεύω πως πρόκειται για μια κοινώς αποδεκτή άποψη- πως προσπαθούμε να δουλεύουμε, προσπαθούμε να καταρτίσουμε συμφωνίες και εκθέσεις και πως, τελικά, η Επιτροπή το παραβλέπει. Εγώ χαίρομαι με την παρουσία εδώ του Sir Leon Brittan για να του ζητήσω να μας ακούσει, να μας παρακολουθήσει και να μας λάβει υπόψη.

<SPEAKER ID=163 LANGUAGE="IT" NAME="Baldi">
Κυρία Πρόεδρε, αξιότιμοι συνάδελφοι, εμείς διακείμεθα ευνοϊκά έναντι της ιδέας της ελευθέρωσης των επενδύσεων, που προάγουν τον ανταγωνισμό και προωθούν την ευρωπαϊκή οικονομία. Φυσικά, μια τέτοια συμφωνία θα πρέπει απαραιτήτως να σεβαστεί τις αρχές και τα θεμέλια στα οποία οικοδομείται η Ευρώπη. Οι πολίτες, και ειδικά τα εθνικά κοινοβούλια, που διαδραματίζουν καθοριστικό ρόλο κατά την εφαρμογή των διεθνών συμφωνιών, θα πρέπει να πληροφορηθούν με διαύγεια και σαφήνεια για τις διαπραγματεύσεις. Πάντως η πολυμερής συμφωνία για τις επενδύσεις πρέπει να λάβει υπόψη της τη νομοθεσία της Ευρωπαϊκής Ένωσης, χωρίς να παρεμποδιστεί περαιτέρω εναρμόνισή της και χωρίς να ανατραπούν οι υπάρχουσες συμφωνίες και οι πολιτικές ανάπτυξης. Το Ευρωπαϊκό Συμβούλιο κλήθηκε να γνωμοδοτήσει για τη σύναψη της ΠΣΕ, εξ ονόματος της Ευρωπαϊκής Ένωσης, σύμφωνα με το άρθρο 228, παράγραφος 3, δεύτερο εδάφιο της Συνθήκης, βάσει της διαδικασίας της σύμφωνης γνώμης.
<P>
Πάντως, είναι, κατά τη γνώμη μου, μεγίστης σημασίας η εποπτεία των κυβερνήσεων και των εθνικών κοινοβουλίων τη στιγμή της υποβολής του προγράμματος. Η εν λόγω εποπτεία είναι απολύτως απαραίτητη στον τομέα του πολιτισμού στο σύνολό του: η πολιτιστική πολιτική χρήζει δικού της χώρου και ειδικής μεταχείρισης, που δεν μπορεί να επιστρέψει στους αμιγώς οικονομικούς μηχανισμούς. Αυτή η ειδική μεταχείριση δύσκολα μπορεί να διασφαλιστεί στο πλαίσιο της Πολυμερούς Συμφωνίας για τις Επενδύσεις, τουλάχιστον κατά το σημερινό στάδιο των διαπραγματεύσεων και, συνεπώς, συνιστάται η εξαίρεση του τομέα του πολιτισμού από την ΠΣΕ. Ωστόσο, τούτο δεν πρέπει να συγχέεται με μια τάση προστατευτισμού· πρέπει να αποβάλουμε τον φόβο της σύγκρισης με τις Ηνωμένες Πολιτείες, καθώς η διαφύλαξη του ευρωπαϊκού πολιτισμού δεν επιτυγχάνεται με τον εγκλεισμό του σε κρύπτη. Αντιθέτως, οφείλουμε να καταβάλουμε κάθε προσπάθεια εντοπισμού και υποστήριξης εκείνων των πρωτοβουλιών που τονώνουν και ενισχύουν τον ευρωπαϊκό ανταγωνισμό και και την ευρωπαϊκή δημιουργικότητα, και τούτο μπορεί να επιτευχθεί και με κάποια μορφή ελευθέρωσης, που θα πρέπει όμως να αναπτυχθεί ad hoc , με σκοπό να προασπιστούν οι αρχές στήριξης της πολυμορφίας και της ιδιαιτερότητας, που ενισχύουν και διαμορφώνουν τον πλούτο και την ταυτότητα του ευρωπαϊκού πολιτισμού.
<P>
Συνεπώς, η Ομάδα μας υποστηρίζει την έκθεση.

<SPEAKER ID=164 LANGUAGE="NL" NAME="Plooij-Van Gorsel">
Κυρία Πρόεδρε, συνάδελφοι, κύριε Επίτροπε, η Ομάδα των Φιλελευθέρων δίνει μεγάλη σημασία στη σύναψη της ΠΣΕ. Οι διεθνείς επενδύσεις φτάνουν στις χιλιάδες δις δολλάρια ετησίως. Το παγκόσμιο εμπόριο αναπτύσσεται με ρυθμό 7 με 8 % τον χρόνο, αλλά οι επενδύσεις αυξάνονται δύο φορές πιο γρήγορα. Οι διεθνείς επενδύσεις γίνονται πιο σημαντικές από το διεθνές εμπόριο.
<P>
Το εμπόριο ρυθμίζεται με διαφόρες συνθήκες στα πλαίσια του ΠΟΕ. Για τις άμεσες επενδύσεις δεν υπάρχουν όμως κωδικοποιημένοι, ενιαίοι κανόνες. Αυτή τη στιγμή υπάρχουν πάνω από 1.800 διμερείς συμφωνίες. Η ΠΣΕ αποτελεί λοιπόν επιτυχημένη πρωτοβουλία για τη διατύπωση πολυμερών συμφωνιών για τις επενδύσεις, σε πρώτο στάδιο ανάμεσα στις χώρες του ΟΟΣΑ, αλλά η συνθήκη είναι ανοικτή για επέκταση σε άλλες χώρες.
<P>
Στη διάρκεια των διαπραγματεύσεων για την ΠΣΕ τέθηκαν επί τάπητος βαρυσήμαντα πολιτικά θέματα, αλλά στα περισσότερα σημεία επιτεύχθηκε συμφωνία. Τώρα όμως έθεσαν ξαφνικά τροχοπέδη οι ΗΠΑ. Δηλώνουν ότι θέλουν περισσότερο χρόνο. Το καθαρόαιμο έθνος του ελευθέρου εμπορίου αποστάτησε άραγε;
<P>
Το τελευταίο θέμα μου, κύριοι συνάδελφοι, αφορά την αρμοδιότητα της Ευρωπαϊκής Ένωσης για σύναψη διεθνών συμφωνιών. Το άρθρο 113 δεν παραχωρεί στην Επιτροπή ξεκάθαρες αρμοδιότητες να υπογράψει την ΠΣΕ εξ ονόματος των κρατών μελών. Και όμως, εξ ονόματος των κρατών μελών, οι Ευρωπαϊκές Κοινότητες είναι εταίροι στις διαπραγματεύσεις. Για να αποκλεισθεί η περίπτωση στρέβλωσης του ανταγωνισμού μέσα στην Ένωση και άνισης μεταχείρισης σε θέματα επενδύσεων, καλώ τους συνάδελφους να εγκρίνουν την τροπολογία αριθ. 11 της φιλελεύθερης ομάδας. Με την τροπολογία ζητούμε να γίνουν οι ΕΚ πλήρη μέλη της ΠΣΕ. Ζητούμε επομένως από τα κράτη μέλη να μην εγκρίνουν το τελικό κείμενο, εφόσον δεν υπάρχει εγγύηση ότι οι Ευρωπαϊκές Κοινότητες θα γίνουν μέλη της ΠΣΕ. Και ερωτώ τον Sir Leon: Έχει ρυθμίσει το θέμα στο Συμβούλιο με τα κράτη μέλη; Ποια είναι ακριβώς η διαδικασία; Ευχαρίστως θα ακούσω την απάντηση του Sir Leon.

<SPEAKER ID=165 LANGUAGE="IT" NAME="Castellina">
Κυρία Πρόεδρε, το ψήφισμα που πρόκειται να ψηφίσει το Ευρωπαϊκό Κοινοβούλιο, το οποίο περιλαμβάνεται στην εξαιρετική έκθεση του κ. Kreissl-Dorfler, είναι μεγίστης σημασίας, για λόγους μεθόδου και για λόγους ουσίας. Πρόκειται, πράγματι, για τη διατύπωση κατεύθυνσης σχετικά με διαπραγματεύσεις που θα επιφέρουν τεράστιες συνέπειες και που, εδώ και περίπου τρία χρόνια, διεξάγονται σε σχεδόν παράνομες συνθήκες. Ενώ επίκειται η σύναψη της συμφωνίας, ούτε η κοινή γνώμη ούτε τα κοινοβούλια δεν έχουν ενημερωθεί επισταμένως για τις επιπτώσεις της. Πράγματι αληθεύει ότι, μετά τη σύναψής της, η συμφωνία πρέπει να κυρωθεί από τα κοινοβούλια, δυστυχώς όμως πολύ όψιμα, μόνο τη στιγμή της κύρωσης, όταν δηλαδή μπορεί να ειπωθεί μόνο "ναι» ή "όχι», όταν, επομένως, δεν είναι πλέον δυνατό να επηρεαστούν οι προσανατολισμοί της.
<P>
Πιστεύω ότι ένα μεγάλο πλεονέκτημα του Κοινοβουλίου είναι ότι συνειδητοποίησε εγκαίρως το εύρος των διαπραγματεύσεων που διεξάγονται στο πλαίσιο του ΟΟΣΑ και ότι - πρώτο και, μέχρι στιγμής, μόνο εκείνο - έλαβε την πρωτοβουλία να ψηφίσει, βάσει του άρθρου 90, παράγραφος 5 του Κανονισμού, ψήφισμα, ώστε να επηρεάσει τις υπό διεξαγωγή διαπραγματεύσεις, για να συνεισφέρει στον προβληματισμό ως θεσμικό όργανο δημοκρατικής αντιπροσώπευσης. Η τήρηση αυτή είναι πολύ πιο σημαντική στην περίπτωση των εν λόγω διαπραγματεύσεων, δεδομένων των τεράστιων επιπλοκών - όπως ήδη ανέφερα - της Συμφωνίας ΠΣΕ, που δεν μας ζητεί γνωμοδότηση γύρω από την ευστοχία των ξένων επενδύσεων, αλλά γύρω από το δικαίωμα και την αρμοδιότητα των κρατών να ρυθμίσουν τις ξένες άμεσες επενδύσεις και, συνεπώς, να τις προσανατολίσουν σύμφωνα με τις δικές τους προτεραιότητες, να εξαρτήσουν τη λειτουργία τους από καθορισμένους όρους, να ρυθμίσουν την ευελιξία τους, καθώς και να τη χρήση του κέρδους που θα απορρεύσει.
<P>
Η ΠΣΕ δύναται να προκαλέσει ουσιαστική διάβρωση της κυριαρχίας των κρατών, που παραχωρείται στις επιχειρήσεις, οι οποίες με τη σειρά τους θα είναι σε θέση να αμφισβητήσουν κάθε επιλογή της χώρας στην οποία επενδύουν και να την καταγγείλουν ως μεροληπτική, ως μορφή εκ των προτέρων απαλλοτρίωσης δυνητικού μελλοντικού κέρδους. Παρομοίως, μπορεί να θεωρηθεί μεροληπτική κάθε διάταξη που αποβλέπει στην προστασία της υγείας των πολιτών, στην προστασία του περιβάλλοντος, στην προάσπιση των κοινωνικών προτύπων, που εξασφαλίζονται στους εργαζόμενους από νόμους και συλλογικές συμβάσεις, και, τέλος, - σημαντικότατη πτυχή του ζητήματος - στη διαφύλαξη της ιδιαίτερης ταυτότητας και πολιτισμού, χωρίς να αναφερθεί μια άλλη δραματική επίπτωση: η απαγόρευση να παγιωθεί οποιοδήποτε κίνητρο για τη μείωση των περιφερειακών ανισορροπιών ή τον προσανατολισμό της χρήσης των πόρων προς συγκεκριμένες κατευθύνσεις, ένα ζήτημα ιδιαίτερα σοβαρό κυρίως για τις αναπτυσσόμενες χώρες, που είναι εκτεθειμένες στον κίνδυνο περαιτέρω διεύρυνσης και αστάθειας των δικών τους χρηματοοικονομικών αγορών, χωρίς τη δυνατότητα ελέγχου των δικών τους ισοζυγίων πληρωμών.
<P>
Eίναι παράδοξο το γεγονός ότι, μετά δεκαετίες επίπονης κοινοτικής οικοδόμησης και εναρμόνισης των κανόνων στο εσωτερικό της Ευρωπαϊκής Ένωσης και μετά τις προσπάθειες που καταβλήθηκαν ώστε να αναληφθεί από τις χώρες της Ανατολικής Ευρώπης που είναι υποψήφιες προς ένταξη, το κοινοτικό κεκτημένο, πρόκειται να αλλοιωθούν τα πάντα, αμβισβητώντας ακόμη και το ίδιο το νόημα των περιφερειακών οργανώσεων οικονομικής ολοκλήρωσης, που διατηρείται μεν στο πλαίσιο του ΠΟΕ, χάρη στη ρήτρα για τον Οργανισμό Περιφερειακής Οικονομικής Ολοκλήρωσης (REIO), ενώ στο προσχέδιο της συμφωνίας ΠΣΕ στερείται κάθε περιεχομένου.
<P>
Αναρωτιέμαι τέλος με έντονη ανησυχία τον λόγο της επιλογής του ΟΟΣΑ ως έδρα των υπό διεξαγωγή διαπραγματεύσεων, καθώς ο ρόλος του οργανισμού είναι εκ διαμέτρου διαφορετικός, ενώ θα ήταν πλέον αρμόζουσα η παρακολούθηση της αντιπαράθεσης στο πλαίσιο του ΠΟΕ. Είναι τόσο ισχυρή και διάχυτη η υποψία ότι η επιλογή αυτή βασίστηκε στο γεγονός ότι στον ΟΟΣΑ παρευρίσκονται μόνο οι 29 πλουσιότερες χώρες, ώστε να αμφισβητείται σοβαρά η ίδια η αξιοπιστία των θεσμικών οργάνων, που απαιτούν να νομιμοποιηθούν ως ρυθμιστές της παγκοσμιοποίησης, ξεκινώντας από τον ίδιο τον ΠΟΕ.
<P>
Η κινητοποίηση που προκάλεσε η "ανακάλυψη» της ΠΣΕ στην πολιτισμένη ευρωπαϊκή κοινωνία, ειδικά στον κόσμο του πνεύματος, και στις Ηνωμένες Πολιτείες, όπου οι ΜΚΟ εξαπέλυσαν πραγματική εκστρατεία κατεγγελίας, έχει ήδη επιφέρει ως αποτέλεσμα να αναβληθεί η σύναψη της συμφωνίας.
<P>
Η ομόφωνη ψήφος, με μία μόνο αποχή, της Επιτροπής Εξωτερικών Οικονομικών Σχέσεων, και των επιτροπών που κλήθηκαν να γνωμοδοτήσουν, οι τροπολογίες των οποίων έγιναν πλήρως αποδεκτές, ελπίζω να χρησιμεύσει ως συμβουλή στους ευρωπαίους διαπραγματευτές, αν όχι για να επισπεύσουν την ίδια τη συμφωνία - όπως θα ήθελαν, όχι μόνο η Ομάδα μας, αλλά και πολλοί άλλοι στο Κοινοβούλιο - τουλάχιστον για να αναθεωρήσουν ριζικά το κείμενο του υπό συζήτηση σχεδίου.

<SPEAKER ID=166 LANGUAGE="FR" NAME="Lannoye">
 Κυρία Πρόεδρε, η αλματώδης αύξηση των ξένων επενδύσεων στον κόσμο δικαιώνει σίγουρα την καθιέρωση ενός διαπλανητικού πλαισίου κανόνων, όχι για να γίνει πιο έντονη η φιλελευθεροποίηση αλλά για να κατευθύνουμε τις πρωτοβουλίες των υπερεθνικών εταιρειών προς μία ανάπτυξη βιώσιμη από κοινωνική και οικολογική άποψη.
<P>
Το συγκεκριμένο σχέδιο δεν ανταποκρίνεται καθόλου σε αυτό το πρόβλημα και αυτό από τρεις απόψεις. Το σχέδιο που συζητείται τώρα και στο οποίο συμμετέχει ενεργά η Επιτροπή, αποσκοπεί στο να παρέχει τη μεγαλύτερη δυνατή ασφάλεια στους επενδυτές, ενώ στα συμφέροντα των ενδιαφερομένων πληθυσμών δίδεται δευτερεύουσα σημασία. Δεύτερον, το σύνολο των βασικών αρχών και των ιδιοτήτων που προτείνονται καταλήγουν στο να στερήσουν τους πολιτικούς θεσμούς από τα προνόμια που κανονικά πρέπει να έχουν μέσα σε ένα δημοκρατικό καθεστώς και στο να υποτάξουν με νόμιμο τρόπο τους πολιτικούς θεσμούς και τις κυβερνήσεις στις στρατηγικές και τα συμφέροντα των υπερεθνικών εταιρειών, δημιουργώντας ειδικά διαιτητικά δικαστήρια στα οποία αυτές οι ίδιες οι εταιρείες μπορούν να επιτύχουν την καταδίκη των Κρατών. Τρίτον, όπως είπε πριν από λίγο ο συνάδελφος Castellina, οι συζητήσεις μέσα στον ΟΟΣΑ θυμίζουν εμφανώς λέσχες πλουσίων. Οι πιο ευάλωτες χώρες, δηλαδή οι αναπτυσσόμενες χώρες έχουν αποκλειστεί, αν και αυτές βρίσκονται περισσότερο στο έλεος των στρατηγικών των πολυεθνικών. Εδώ πρόκειται για ένα σχέδιο που δεν μπορεί να διορθωθεί επιφανειακά ή να διευθετηθεί με τη θέσπιση κάποιων εξαιρέσεων αλλά χρειάζεται επανεξέταση ξεκινώντας από τη βάση του, από τις ίδιες τις αρχές που το διέπουν.
<P>
Θα ήθελα να διανθίσω το λόγο μου με τρία συγκεκριμένα παραδείγματα. Πρώτο παράδειγμα: μία από τις βασικές ιδιότητες, η απαγόρευση των απαιτήσεων επίδοσης, the performance requirements , είναι πλήρως αντίθετη με μία μαχητική πολιτική που θα έχει ως στόχο ειδικά την καταπολέμηση της υπερβολικής ανεργίας στις περιοχές που πλήττονται από αυτή τη μάστιγα. Πράγματι, η άδεια που θα δίνεται σε έναν επενδυτή δεν θα μπορεί να περιλαμβάνει ως όρο την υποχρεωτική πρόσληψη ντόπιων εργαζομένων, τη σύναψη προνομιακών συμβολαίων με τοπικές επιχειρήσεις, ή οποιοδήποτε άλλο μέτρο αυτού του τύπου. Μακροπρόθεσμα, αμφισβητείται η ίδια η ευρωπαϊκή διαρθρωτική πολιτική.
<P>
Δεύτερο παράδειγμα: η απαλλοτρίωση και η αποζημίωση που αυτή συνεπάγεται. Η υιοθέτηση νέων νόμων σε φορολογικά, περιβαλλοντικά ή κοινωνικά θέματα θα μπορούσε να θεωρηθεί ότι έχει αποτελέσματα ανάλογα με εκείνα μιας απαλλοτρίωσης, αυτό που η UNICE αποκαλεί έρπουσα απαλλοτρίωση, από την άποψη ότι θα προκαλούσε μία προοδευτική διάβρωση των συνθηκών υπό τις οποίες ελήφθη η απόφαση να γίνει η επένδυση και θα συνεπαγόταν αυτομάτως δικαίωμα χρηματικής αποζημίωσης.
<P>
Τρίτο παράδειγμα: η αρχή της μη-διάκρισης ή της εθνικής μεταχείρισης. Τι θα συνέβαινε, στις πρώην ανατολικές χώρες ή σε μία χώρα όπως η Βραζιλία, όπου η ανακατανομή των γαιών, είτε μέσω της ιδιωτικοποίησης των κολχόζ, είτε ως απάντηση στα αιτήματα των αυτοχθόνων πληθυσμών ή των ακτημόνων γεωργών, θα έβαζε στην ίδια κατηγορία τις πολυεθνικές και τους εν λόγω πληθυσμούς;
<P>
Η απάντηση είναι αυτονόητη: είναι απαράδεκτο για μας. Η έκθεση του κυρίου Kreissl-Dφrfler είναι εξαιρετική από την άποψη ότι θίγει όλα αυτά τα ζητήματα και πιστεύω ότι το Κοινοβούλιο θα προσθέσει αίγλη στο όνομά του αν υπερψηφίσει την έκθεση με μεγάλη πλειοψηφία.

<SPEAKER ID=167 LANGUAGE="FR" NAME="Leperre-Verrier">
Κυρία Πρόεδρε, ασφαλώς οι εκπρόσωποι του ΟΟΣΑ είχαν πάρα πολλούς λόγους για να προετοιμάσουν, με τη μεγαλύτερη δυνατή αδιαφάνεια, αυτήν την πολυμερή συμφωνία., αλλά κι εμείς έχουμε κάποιους λόγους, και όχι ασήμαντους, για να αρνηθούμε αυτή τη νέα οικονομική τάξη πραγμάτων που θέλουν να μάς επιβάλουν. Βεβαίως, καταλαβαίνουμε πολύ καλά τα οφέλη που θα είχαν οι πολυεθνικές από μία τέτοια συμφωνία εφόσον αυτό το σχέδιο, που συνοψίζεται στην αρχή "Τα κράτη τις υποχρεώσεις, οι επενδυτές τα οφέλη», τους προσφέρει σταθερές εγγυήσεις.
<P>
Το να απαλειφθούν οι παράγοντες που εμποδίζουν τις επενδύσεις είναι σίγουρα κάτι το θετικό. Θα έπρεπε όμως αυτή η αρχή της μη-διάκρισης, ή αυτή η πολύ εκτεταμένη σύλληψη της έννοιας της επένδυσης να μην έχει επιβλαβείς συνέπειες για το σύνολο των χωρών μας, διότι, με το να γεννά μία πραγματική απειλή για την εθνική κυριαρχία στις χώρες μας, αυτή η συμφωνία, μακροπρόθεσμα, μπορεί να αμφισβητήσει το δίκαιο των λαών, τις απαιτήσεις τους σε κοινωνικά και περιβαλλοντικά θέματα. Θα επιβάλει στις αναπτυσσόμενες χώρες, οι οποίες ωστόσο δεν συμμετέχουν στις διαπραγματεύσεις, όρους που συχνά θα έρχονται σε αντίθεση με τα ίδια τους τα συμφέροντα. Είναι γνωστό, η υπεροχή της οικονομίας έναντι της πολιτικής θέτει σε κίνδυνο τη δημοκρατία. Δεν θέλω άλλη απόδειξη γι'αυτό παρά μόνον τον τρόπο με τον οποίο έγιναν οι διαπραγματεύσεις γι'αυτή τη συμφωνία.
<P>
Επομένως, είναι πάρα πολύ σημαντικό, ως ευρωβουλευτές, να καταγγείλουμε αυτή τη συμφωνία η οποία θα αποτελούσε ένα σοβαρό μειονέκτημα για το ευρωπαϊκό οικοδόμημα, τη στιγμή ακριβώς που συζητείται η διεύρυνσή του.
<P>
Τι θα συνέβαινε με την κοινή αγροτική πολιτική μας, το ευρωπαϊκό κοινωνικό μοντέλο μας, τις πολιτιστικές μας ταυτότητες, αν αύριο τίθετο σε εφαρμογή η ΠΣΕ; Γι'αυτό ακριβώς πρέπει να εκφράσουμε τα θερμά μας συγχαρητήρια για την πρωτοβουλία που πήρε η Επιτροπή Εξωτερικών Οικονομικών Σχέσεων και να ευχαριστήσουμε τον κύριο Kreissl-Dφrfler για την εξαιρετική εργασία του. Αλλωστε, η Ομάδα μας θα υπερψηφίσει ανεπιφύλακτα την έκθεσή του, αλλά θα ήταν εξίσου καλό να λάβει θέση και το Συμβούλιο. Κατά τον όμοιο τρόπο, κύριε Επίτροπε, περιμένουμε από την Επιτροπή, η οποία συμμετέχει στις διαπραγματεύσεις, να συνεχίσει αυτήν την προσπάθεια, αλλά πάντα με γνώμονα τη λογική και τη σύνεση, διότι αυτό που διακυβεύεται είναι η Ευρωπαϊκή Κοινότητά μας και, από αυτήν την άποψη, είναι επιτακτική η ανάγκη να προστατεύσουμε την πολιτιστική εξαίρεσή μας.
<P>
Αυτή η εξαίρεση κατακτήθηκε χάρη στην κινητοποίηση επαγγελματιών του πολιτισμού που πρόσφατα πάλι ευαισθητοποίησαν την κοινή γνώμη για τους κινδύνους της ΠΣΕ. Αυτή η πολιτιστική εξαίρεση, που κατακτήθηκε με σκληρούς αγώνες κατά τη διάρκεια των διαπραγματεύσεων της ΓΣΔΕ, πρέπει να επεκταθεί και στην ΠΣΕ. Κατά τον όμοιο τρόπο, οι συμβάσεις που διέπουν τα δικαιώματα πνευματικής ιδιοκτησίας πρέπει να διατηρηθούν, διότι, αγαπητοί συνάδελφοι, είναι καιρός να καταλάβουμε ότι ο κόσμος δεν είναι μία τεράστια παρτίδα Μονόπολη και ότι η τύχη της πολιτιστικής μας κληρονομιάς δεν παίζεται στα ζάρια.

<SPEAKER ID=168 LANGUAGE="FR" NAME="Souchet">
Κυρία Πρόεδρε, Κύριε Επίτροπε, θα ήθελα να χαιρετίσω την πρωτοβουλία της Επιτροπής Εξωτερικών Οικονομικών Σχέσεων. Μπροστά στη μυστικότητα που περιέβαλλε τις διαπραγματεύσεις που είχαν ήδη προχωρήσει πολύ, θεώρησε αναγκαίο να ξεσηκώσει δημοσίως την κοινή γνώμη των χωρών μας για την σπουδαιότητα των όσων διακυβεύονται στην διαδικασία προετοιμασίας, ανάμεσα σε μυημένους, μίας πολυμερούς συμφωνίας για τις επενδύσεις. Έτσι, τρία χρόνια μετά την έναρξη των διαπραγματεύσεων, διεξάγεται σήμερα στο Ευρωπαϊκό Κοινοβούλιο η πρώτη αφιερωμένη στην ΠΣΕ δημόσια συζήτηση σε κοινοβουλευτική αίθουσα.
<P>
Θα ήθελα επίσης να συγχαρώ τον εισηγητή διότι κατάφερε να διατηρήσει μια κάποια συνοχή στο κείμενό του, παρά τις επιθέσεις που δέχτηκε από τις μεγάλες ομάδες για τις οποίες η προτίμηση προς τη σύναψη συμφωνιών με κάθε τίμημα και η αποστροφή προς οποιαδήποτε πρόταση έχει γίνει δευτέρα φύσις.
<P>
Ο κύριος Kreissl-Dφrfler αποδεικνύει πολύ καλά πως, όσον αφορά την ΠΣΕ, δεν πρόκειται μόνον για την υπεράσπιση ενός τομέα δραστηριότητας, έστω και ενός τόσο σημαντικού τομέα όπως είναι ο πολιτιστικός, πρόκειται για μία μέθοδο, πρόκειται για μία λογική, πρόκειται για την ιεράρχηση των παραγόντων που επηρρεάζουν τη διεθνή σκηνή. Η οργάνωση της προστασίας των επενδυτών είναι μία αρμοδιότητα ουσιαστικά εθνική και πρέπει να παραμείνει εθνική, ακόμα και αν ένας στενός συντονισμός μεταξύ των Δεκαπέντε επιτρέψει να ακολουθήσουμε έναν ορισμένο αριθμό κοινών στόχων. Θα αναφέρω κυρίως την καταδίκη των νομοθεσιών με ισχύ έξω από την επικράτεια μιας χώρας, την απόρριψη κάθε είδους ανταγωνισμού που αποβλέπει στο να προσελκύσει έναν επενδυτή μέσω της υποβάθμισης των κοινωνικών προδιαγραφών ή των κανόνων προστασίας του περιβάλλοντος, την αδυναμία ενός διαιτητικού δικαστηρίου αρμοδίου για θέματα επενδύσεων να καταργεί τις διατάξεις μιας κοινής πολιτικής, όπως της κοινής αγροτικής πολιτικής ή της κοινής πολιτικής για την αλιεία, να μέμφεται την πολιτιστική εξαίρεση ή να αμφισβητεί την απόφαση ενός εθνικού ή κοινοτικού δικαστηρίου που έχει ισχύ δεδικασμένου.
<P>
Είναι πολύ σημαντικό το να μην μετατραπεί το νόμιμο δικαίωμα ενός επενδυτή στην προστασία της επένδυσής του σε ένα απόλυτο δικαίωμα να επενδύει χωρίς κανέναν περιορισμό, δικαίωμα που θα εξασκείται εις βάρος των αρμοδίων αρχών και των Κρατών σε θέματα κανονισμών και νομοθεσίας.
<P>
Με τη σημερινή λογική της ΠΣΕ, ο ρόλος των Κρατών περιορίζεται στο να εγγυώνται στους επενδυτές ότι θα επωφεληθούν πλήρως από τις επενδύσεις τους, ενώ οι εθνικές και κοινοτικές νομοθεσίες που αποβλέπουν στη διαφύλαξη του περιβάλλοντος και των συνθηκών ζωής της κοινωνίας θεωρούνται εκ των προτέρων εν δυνάμει εμπόδια για τις επενδύσεις. Κατά τη γνώμη μας είναι απαραίτητο να επανεξετάσουμε τη λογική στην οποία βασίζεται σήμερα η ΠΣΕ και το πλαίσιό της που αποκλείει τις αναπτυσσόμενες χώρες και όχι να τηρήσουμε μια τακτική εξαιρέσεων και επιφυλάξεων, η οποία το μόνο που θα πετύχαινε θα ήταν να υποδείξει το μελλοντικό αντικείμενο των διαπραγματεύσεων. Η διαδικασία της ΓΣΔΕ και του ΠΟΑ πρέπει να μάς χρησιμεύσει ως μάθημα. Από αυτήν την άποψη, η έκθεση είναι χρήσιμη γιατί σημαίνει συναγερμό. Γι'αυτό το λόγο θα την υποστηρίξουμε.

<SPEAKER ID=169 LANGUAGE="DE" NAME="Sichrovsky">
Κυρία Πρόεδρε, κι εμείς χαιρετίζουμε τη συζήτηση για τη συγκεκριμένη έκθεση. Εκτός από κάποιες εξαιρέσεις, την βρίσκουμε επίσης πολύ ενδιαφέρουσα, μία πολύ έξυπνη εργασία. Φυσικά θα ήταν επιθυμητό να γίνονταν παγκοσμίως αποδεκτές οι περιβαλλοντικές, κοινωνικές και διαρθρωτικές υποχρεώσεις που ισχύουν στην Ευρώπη και στον δυτικό κόσμο και να πρέπει να τηρούνται από τους επενδυτές σε όλον τον κόσμο. Δυστυχώς, όμως, είναι επίσης ένα είδος υπεροψίας το να αγνοεί η χορτάτη και βολεμένη Δύση τη δυστυχία και τις συνθήκες ζωής που επικρατούν στον Τρίτο Κόσμο και να επινοεί ή να ζητεί εμπόδια για τις επενδύσεις, τα οποία σε τελευταία ανάλυση εμποδίζουν τη βελτίωση των οικονομικών βάσεων άλλων περιοχών του πλανήτη.
<P>
Το ότι ο παγκόσμιος εκσυγχρονισμός των υποδομών και των συστημάτων επικοινωνίας έχει δημιουργήσει σε όλον τον κόσμο μία κατάσταση σκληρού ανταγωνισμού για τις θέσεις επενδύσεων, αποτελεί μία πραγματικότητα. Οι επενδυτές, κατ' εντολήν των κεφαλαιούχων, πάντοτε θα επιλέγουν εκείνες τις θέσεις που υπόσχονται το μέγιστο κέρδος. Το να διαμαρτυρηθεί κανείς γι' αυτό ή το να μπλοκάρει με νόμους τη συγκεκριμένη διαδικασία θα μπορούσε να παραλληλιστεί μετην καταστροφή των μηχανημάτων κατά τη βιομηχανική επανάσταση.
<P>
Η έκθεση αφήνει ανοιχτό το θέμα της μορφής, με την οποία η Ευρώπη θα αναλάβει στο μέλλον μέρος της ευθύνης της οικονομικής ανόρθωσης του Τρίτου Κόσμου, χωρίςνα υποδεικνύει, σαν δημοδιδάσκαλος, τους όρους για να επιτευχθεί η ανόρθωση αυτή.
<P>
Προβληματικοί είναι οι περιορισμοί που απαιτούνται στον πολιτιστικό τομέα. Σας παραπέμπω στην έκθεση της ολλανδικής κυβέρνησης, όπου αναφέρεται: "Να μην κατασκευάζονται τεθωρακισμένα οχήματα, παρά να ενισχυθεί το ηθικό των ανθρώπων.»
<P>
Τα μέτρα που απαιτούνται στην έκθεση για την ρύθμιση των επενδύσεων ξένων επιχειρήσεων δεν επιτρέπεται να οδηγήσουν στο να καταστεί δυνατός ένας ανοιχτός ανταγωνισμός σε όλους τους πολιτιστικούς τομείς. Προηγουμένως επικρίθηκε το ότι οι αμερικανικές επιχειρήσεις αποκτούν πρόσβαση σε κονδύλια της ΕΕ, αλλά ασφαλώς εκείνοι που εξέφρασαν την κριτική δέν θα έχουν αντίρρηση, αν αμερικανικές επιχειρήσεις συμμετάσχουν με τα δικά τους κεφάλαια σε ευρωπαϊκές ταινίες.
<P>
Ιδιαίτερα θετικό είναι ότι η έκθεση ασχολείται με την απειλή της προστασίας των πνευματικών δικαιωμάτων. Εδώ πρέπει να αναπληρωθούν πολλά που δεν έχουν γίνει, και αυτό θα έπρεπε να συζητηθεί με ακρίβεια.

<SPEAKER ID=170 NAME="Falconer">
Κυρία Πρόεδρε, είναι ευχάριστο να απευθύνομαι στο Σώμα και να μην γίνεται αντιληπτή η παρουσία μου.
<P>
Τόσο εγώ όσο και η Ομάδα μου, υποστηρίζουμε την έκθεση του κ. Kreissl-Dφrfler. Υποστηρίζουμε ιδιαίτερα τις παραγράφους 5, 14, 23 και την παράγραφο 15 σχετικά με τις κατευθυντήριες γραμμές του ΟΟΣΑ. Θα ήθελα, στο σημείο αυτό, να πω -ανεξάρτητα από το αν θα διεξαχθούν μελλοντικά συζητήσεις για τις επενδυτικές διαδικασίες, ανεξάρτητα από το αν θα είναι στο πλαίσιο του ΟΟΣΑ, του ΠΟΕ ή της UNCTAD- ότι θα το εκτιμούσαμε αν οι αρμόδιοι για τη διαχείριση των υποθέσεών μας ασκούσαν το έργο τους με περισσότερη διαφάνεια. Εμείς οι βουλευτές πρέπει να είμαστε στην πρώτη γραμμή των συζητήσεων, όχι στα μετόπισθεν. Αξίζουν συγχαρητήρια στο Κοινοβούλιο για την εκπόνηση αυτής της έκθεσης.
<P>
Η κύρια υποστήριξη εστιάζεται στον προαιρετικό κώδικα. Προέρχεται από τις χώρες του ΟΟΣΑ. Προφανώς, δεν μπορούμε να συμφωνήσουμε να αλλάξουμε τον προαιρετικό κώδικα των κατευθυντηρίων γραμμών σε υποχρεωτικό. Σε δήλωσή του σχετικά με τον προαιρετικό χαρακτήρα των κατευθυντηρίων γραμμών του ΟΟΣΑ, ο κ. Charles Bridge, του Υπουργείου Εμπορίου και Βιομηχανίας, αναφέρει ότι, σύμφωνα με την άποψη της συντριπτικής πλειοψηφίας, ο προαιρετικός χαρακτήρας πρέπει να μείνει αμετάβλητος. Συνεχίζει, όμως, λέγοντας ότι οι χώρες του ΟΟΣΑ, από το 1991, ανέλαβαν τη δεσμευτική υποχρέωση να θέσουν εθνικά σημεία επαφής για την ανάληψη προωθητικών δραστηριοτήτων, τη διεξαγωγή ερευνών και τη συζήτηση με τα ενδιαφερόμενα μέρη σχετικά με όλα τα θέματα που αφορούσαν τις κατευθυντήριες γραμμές. Ενδέχεται να θέλουμε να συζητήσουμε ποια είναι ακριβώς τα επιτεύγματα αυτών των εθνικών σημείων επαφής.
<P>
Σύμφωνα με τη συμβουλευτική συνδικαλιστική επιτροπή του ΟΟΣΑ, τα αποτελέσματα των μελετών τους αποδεικνύουν ότι, με ελάχιστες αξιοσημείωτες εξαιρέσεις, τα εθνικά σημεία επαφής είναι μάλλον αντίδραση παρά δράση και δεν δικαιολογούν καθόλου την ιδιότητά τους ως σημείων αναφοράς. Ορισμένα εθνικά συνδικαλιστικά κέντρα, που δεν συμμετείχαν στην έρευνα, δήλωσαν ότι υπήρχαν λίγα πράγματα να πουν εξατίας του γεγονότος ότι τα εθνικά σημεία επαφής στη χώρα τους περιέπεσαν σε αχρηστία.
<P>
Αναφέρθηκε επίσης ότι αιτήματα για ενημέρωση σχετικά με τις κατευθυντήριες γραμμές συχνά αγνοήθηκαν, γεγονός που οδήγησε σε μεγάλο βαθμό αδιαφορίας μεταξύ πολλών μελών του Συνεδρίου Βρετανικών Συνδικαλιστικών Οργανώσεων ως προς τα εθνικά σημεία επαφής.
<P>
Η έκθεση θέτει ακολούθως το εξής ερώτημα: "Το εθνικό σημείο επαφής στη χώρα σας συμβουλεύθηκε τα συνδικάτα για την ιδιότητά του ως σημείου αναφοράς; ». Το σουηδικό εθνικό σημείο επαφής είναι το μόνο που συμβουλεύθηκε ενεργά τα συνδικάτα. Το βελγικό εθνικό σημείο επαφής το έκανε με τη μορφή αντίδρασης και όλοι οι άλλοι εταίροι απάντησαν αρνητικά. Επομένως, ίσως η Επιτροπή θα μπορούσε να μας πει ποια βήματα μπορεί να πραγματοποιήσει, αν πρόκειται να προχωρήσει τον προαιρετικό κώδικα, για να ανορθώσει ουσιαστικά τα εθνικά σημεία επαφής, ώστε να εξασφαλίσει ότι θα γίνουν σημαντικά για τους ανθρώπους που πρέπει να εξυπηρετούνται από την πολυμερή συμφωνία για τις επενδύσεις.
<P>
Θα ήθελα επίσης να ζητήσω από την Επιτροπή να εξετάσει το ζήτημα των επενδύσεων χαρτοφυλακίου, γιατί, ενώ μιλούμε για τις εξωτερικές άμεσες επενδύσεις, πολλές από αυτές τις εταιρείες οφείλουν τα κέρδη τους στην απόδοση των επενδύσεων χαρτοφυλακίου των μετόχων.
<P>
Θα μπορούσε η Επιτροπή να μας πει αν πρόκειται να εξετάσει σε αυτές τις διαπραγματεύσεις, και να παροτρύνει τα κράτη μέλη να αναλάβουν, εγγυήσεις ότι θα ζητείται η γνώμη των καταπιστευματικών διαχειριστών πολλών συνταξιοδοτικών και επαγγελματικών ταμείων, καθώς και ασφαλιστικών ταμείων πριν πραγματοποιηθεί οποιαδήποτε επένδυση σε οποιαδήποτε από τις εταιρείες που λειτουργούν στο πλαίσιο της πολυμερούς συμφωνίας για τις επενδύσεις σε πολλές χώρες όπου, επί του παρόντος, δεν εξυπηρετούνται πολύ καλά από τις προαιρετικές κατευθυντήριες γραμμές. Αυτό θα συνιστούσε ένα βήμα προς τη δημοκρατία και η Επιτροπή πρέπει να το υποστηρίξει.

<SPEAKER ID=171 LANGUAGE="PT" NAME="Porto">
Κύριε Πρόεδρε, η αύξηση του όγκου των εξωτερικών άμεσων επενδύσεων (κατά 11 % ετησίως) είναι εντυπωσιακή. Υπερβαίνει κατά πολύ το ρυθμό αύξησης των υπολοίπων βασικών μεταβλητών των οικονομιών, μιας και κατά τη διάρκεια της τελευτάιας δεκαετίας υπερδιπλασιάστηκε σε σχέση με την αύξηση των εμπορικών συναλλαγών και υπερτετραπλασιάστηκε σε σχέση με την αύξηση του όγκου της παραγωγής. Γι' αυτό, θα ήταν περίεργο αν δεν υπήρχε ένας σχετικός κώδικας συμπεριφοράς σε πολυμερές επίπεδο.
<P>
Παρ' όλο που η ελεύθερη διακίνηση των κεφαλαίων αποτελεί έναν παράγοντα μέγιστης αξιοποίησης των πόρων, αυτή ωστόσο δεν έθεσε υπό αίρεση - παρά τους φόβους που εκφράστηκαν για ένα τέτοιο ανεπιθύμητο ενδεχόμενο - την αύξηση των εμπορικών συναλλαγών μέσω της ελεύθερης κυκλοφορίας των προϊόντων και των υπηρεσιών. Και από γεωγραφικής σκοπιάς, με τον προσανατολισμό των επενδύσεων σε περισσότερο μειονεκτικές περιοχές, αναδείχθηκε ως ένας παράγοντας εξισορρόπησης, εφόσον διατήρησε επί τόπου κάποιο εργατικό δυναμικό που, σε αντίθετη περίπτωση, θα ήταν υποχρεωμένο να μεταναστεύσει, με το συνεπαγόμενο μεγάλο ανθρώπινο και κοινωνικό κόστος (και επ' αυτού, ιδιάζουσα σημασία εμφανίζει η στρατηγική των πολυεθνικών επιχειρήσεων, που προβαίνουν σε μετεγκαταστάσεις μονάδων παραγωγής και σε ανάθεση υπεργολαβιών σε διαφορετικές χώρες και περιφέρειες).
<P>
Αναγνωρίζοντας μεν τα πλεονεκτήματα που προανέφερα, θα πρέπει ωστόσο να θεσπιστούν αυστηροί κανόνες συμπεριφοράς, ειδ' άλλως υπάρχει κίνδυνος να μετατραπούν οι εξωτερικές άμεσες επενδύσεις σε μια απαράδεκτη μορφή εκμετάλλευσης και παραβίασης των κανόνων του ανταγωνισμού. Πιο συγκεκριμένα, όπως πολύ σωστά επισημαίνει ο εισηγητής, ο συνάδελφος Kreissl-Dφrfler, τον οποίο θέλω να συγχαρώ, θα πρέπει να προβάλλονται οι μέγιστες απαιτήσεις όσον αφορά την τήρηση των κοινωνικών και περιβαλλοντικών κανόνων. Σε περίπτωση που αυτό δεν συμβεί, θα είναι απολύτως δικαιολογημένες οι διαμαρτυρίες των εργαζομένων και των επιχειρηματιών των χωρών μας, οι οποίοι δεν θα μπορούν να δεχθούν τη μετεγκατάσταση των επενδύσεων. Και, όπως έχουμε τονίσει κατ' επανάληψη, πρόκειται για μια απαίτηση με την οποία συγχρόνως προσφέρουμε καλές υπηρεσίες στους εργαζόμενους και στους πολίτες των πιο καθυστερημένων χωρών, εφόσον με τον τρόπο αυτόν αποτρέπουμε την εκμετάλλευσή τους και την υποβάθμιση της ποιότητας της ζωής τους.
<P>
Τέλος, εκφράζουμε επίσης τη λύπη μας για το γεγονός ότι κάποια βήματα που επιτυγχάνονται όσον αφορά τον έλεγχο των επιδοτήσεων δεν συνοδεύονται από ανάλογες προόδους στον τομέα της φορολογίας, με συνέπεια να εντείνεται ο ανταγωνισμός λόγω μείωσης της φορολόγησης του κεφαλαίου, κάτι που επιδεινώνει τις ήδη υπάρχουσες ανισομετρίες, εφόσον αυξάνει υπέρμετρα η φορολογική επιβάρυνση της εργασίας.
<P>
Η μοναδική μας επιφύλαξη σχετικά με τις θέσεις του εισηγητή και ορισμένων συναδέλφων που παρενέβησαν προηγουμένως έγκειται στο ότι φοβούμαστε πως οι προτεινόμενες παρεκκλίσεις στον πολιτιστικό τομέα ενδέχεται να αυξήσουν τις τάσεις προστατευτισμού. Ο ευρωπαϊκός πολιτισμός θα πρέπει να επιβληθεί από μόνος του, και όχι υπό τον μανδύα κάποιου προστατευτισμού που τελικώς θα τον οδηγήσει σε μαρασμό. Στην προκειμένη περίπτωση, μάλλον συμφωνώ περισσότερο με την ολλανδική προοπτική.

<SPEAKER ID=172 NAME="Δασκαλάκη">
Κυρία Πρόεδρε, θα ήθελα να πω ότι συμμερίζομαι και εγώ την κινητικότητα και την ανησυχία που υπάρχει και που εκφράσθηκε και εδώ σχετικά με την πολυμερή συμφωνία επενδύσεων. Η ανησυχία αυτή υπάρχει τόσο στις κοινοβουλευτικές επιτροπές του Ευρωπαϊκού Κοινοβουλίου όσο και στους καλλιτεχνικούς και ακαδημαϊκούς κύκλους. Δικαιολογημένα εξίσου είναι και τα δημοσιεύματα του ευρωπαϊκού Τύπου που κρούουν τον κώδωνα του κινδύνου σχετικά με την πιθανή και μάλιστα εσπευσμένη υπογραφή της συμφωνίας αυτής. Στην Επιτροπή Πολιτισμού, της οποίας είμαι μέλος, έχουμε κάνει μεγάλους αγώνες κατά των προσπαθειών να υποβαθμισθεί και να πληγεί η πολιτιστική βιομηχανία της Ευρώπης και να αλλοιωθεί η πολυπολιτισμική μας ταυτότητα, όπως απειλείται με τη συμφωνία αυτή. 'Ηδη η ευρωπαϊκή πολιτιστική πολιτική απειλήθηκε, κατά τη διάρκεια των διαπραγματεύσεων της GATT, όπου επιτύχαμε εν τέλει την πολιτιστική εξαίρεση, η οποία πρέπει όχι μόνον να παραμείνει αλώβητη αλλά θα ήθελα να πω ότι θα έπρεπε και να ενισχυθεί. Υπενθυμίζω ότι υπάρχουν και άλλες εθνικές αντιπροσωπείες που επιδιώκουν εξαιρέσεις που τις ενδιαφέρουν και αυτό κάνουν και οι αμερικανοί σχετικά με ορισμένους τομείς για τους οποίους έχουν ειδικές ρυθμίσεις ευνοϊκές για τους πολίτες τους στα πλαίσια του ΟΟΣΑ.
<P>
Εμείς οφείλουμε να αποτρέψουμε την προσπάθεια που γίνεται για εξάρθρωση των ευρωπαϊκών πολιτικών και του ευρωπαϊκού οικοδομήματος στο σύνολό του, σε ό, τι αφορά τους τομείς των πολιτιστικών προϊόντων και υπηρεσιών, συμπεριλαμβανομένων των νέων τεχνολογιών, της πνευματικής ιδιοκτησίας και των άλλων δικαιωμάτων των καλλιτεχνών και δημιουργών μας, χωρίς να ξεχνάμε ότι ζήτημα υπάρχει και για άλλους τομείς - αναφέρθηκε ήδη - όπως είναι οι μεταφορές, η αλιεία και η γεωργία.
<P>
Η ευρωπαϊκή αλληλεγγύη πρέπει να μείνει ως το τέλος αδιατάρακτη, παρόλες τις εντονότατες πιέσεις που υπάρχουν και τις επιθέσεις που δέχεται η αλληλεγγύη αυτή και θα ήθελα, στο σημείο αυτό, να υπογραμμίσω ότι δυστυχώς υπάρχουν κράτη μέλη με αντιπροσωπείες που θέλουν να προχωρήσουν πιο γρήγορα στην υπογραφή αυτής της συμφωνίας, χωρίς να εξετασθούν τα προβλήματα που δημιουργούνται. Δεν αρνούμαστε την ανάγκη κατάληξης των διαπραγματεύσεων, αλλά οπωσδήποτε όχι πριν ρυθμιστούν, κατά ικανοποιητικό τρόπο, ζωτικά ζητήματα για την Ευρώπη.

<SPEAKER ID=173 NAME="Teverson">
Κύριε Πρόεδρε, εκφράζω την έντονη ικανοποίησή μου για την παρούσα συμφωνία, γιατί συμβάλλει στην εξάλειψη των διακρίσεων στον επενδυτικό χώρο, στην εφαρμογή του κράτους δικαίου σε ό, τι αφορά τα συμβαλλόμενα κράτη μέλη, και στην αύξηση των διεθνών επενδύσεων και, συνεπώς, του διεθνούς εμπορίου. Όλα τα ανωτέρω είναι εξαιρετικά θετικά και τα προσυπογράφω.
<P>
Εκείνο που με ανησυχεί, είναι ότι, κατά την εξέταση της συμφωνίας -προσπάθησα να τη διαβάσω επανειλημμένως, αν και πόρρω απέχει ακόμη από την οριστική μορφή της- γεννά πολλά ερωτήματα. Σαφώς, επειδή οι διεθνείς επενδύσεις αποτελούν εξαιρετικά ανταγωνιστικό χώρο, εκείνο που θα συμβεί, είναι ότι, αν και πρόκειται για συμφωνία του ΟΟΣΑ, θα ασκηθεί εντονότατη πίεση σε άλλα κράτη που αναζητούν διεθνείς επενδύσεις, να καταστούν και αυτά συμβαλλόμενα μέρη. Κατ' αρχήν, επαναλαμβάνω, το προσυπογράφω. Με ενδιαφέρει πολύ το επίπεδο συμμετοχής των αναπτυσσομένων χωρών ιδίως στη διαδικασία λήψης αποφάσεων, ακόμη και αν, προς το παρόν, αποτελεί πρωταρχικώς έγγραφο του ΟΟΣΑ.
<P>
Όπως ο κ. Falconer, θα ήθελα και εγώ να αναφερθώ στις κατευθυντήριες γραμμές του ΟΟΣΑ για τις πολυεθνικές επιχειρήσεις. Αν και ο ΟΟΣΑ κυκλοφορεί ο ίδιος μεγάλο μέρος του ενημερωτικού υλικού του, θα ήθελα να κατείχε σημαντικότερη θέση στο πλαίσιο της συμφωνίας. Επαναλαμβάνω ότι, αν μελετήσετε τη συμφωνία, θα σας δημιουργηθούν περισσότερες ερωτήσεις από τις απαντήσεις που θα λάβετε ενδεχομένως σχετικά με το πόσο καλά θα αντιμετωπιστεί ο τομέας των περιβαλλοντικών προτύπων στην οριστική έκδοση.
<P>
Το άλλο σχόλιο που θα ήθελα να κάνω, το οποίο μου προξενεί κάποια δυσαρέσκεια, είναι να ρωτήσω αν θα εξακολουθήσει να υπάρχει διακριτική μεταχείριση κατά των εγχώριων εταιρειών σε ό, τι αφορά τα κίνητρα για επενδύσεις, που ασκούν ορισμένες χώρες, οι οποίες τείνουν να πλειοδοτούν υπέρ των εξωτερικών επενδύσεων.
<P>
Τέλος, θα ήθελα να ρωτήσω πότε θα υπογραφεί πλέον η συμφωνία -υποτίθετο ότι θα υπογραφόταν τον Μάιο, και φαίνεται ότι έχει καθυστερήσει- και αν θα ακολουθήσει τη διαδικασία της σύμφωνης γνώμης του Ευρωπαϊκού Κοινοβουλίου.

<SPEAKER ID=174 LANGUAGE="FR" NAME="Moreau">
Κυρία Πρόεδρε, η συνθήκη ΠΣΕ αποτελεί πραγματική πολεμική μηχανή εναντίον των λαών, των χωρών, των Κρατών. Παραχωρούνται προνόμια πέρα από κάθε όριο στα συμφέροντα των ξένων επενδυτών. Τα δικαιώματά τους εκτείνονται σε όλους τους τομείς, εφόσον μπορούν να σύρουν άμεσα στα δικαστήρια τις κυβερνήσεις για να πάρουν αποζημιώσεις και τόκους σε ανταμοιβή για οποιοδήποτε μέτρο θεωρηθεί ότι μειώνει τα κέρδη τους.
<P>
Κατ'αυτόν τον τρόπο, η προστασία του περιβάλλοντος, η διευθέτηση του εδάφους, η διαφύλαξη των φυσικών πηγών, η φροντίδα για το συλλογικό συμφέρον, οι συνδικαλιστικές ελευθερίες, θα αποτελούσαν θέματα που θα μπορούσαν να δικαιολογήσουν κυρώσεις, και το ίδιο ισχύει και για την κοινοτική προτίμηση.
<P>
Στη διαδικασία παγκοσμιοποίησης που συντελείται στις μέρες μας, τα δικαιώματα των λαών ποδοπατούνται. Με την ΠΣΕ, χλευάζονται οι ίδιες οι κυβερνήσεις και έχουν πλέον μόνον υποχρεώσεις απέναντι στις πολυεθνικές. Μία παρόμοια λογική είναι εντελώς; απαράδεκτη, εξάλλου απορρίπτεται από μεγάλο τμήμα της κοινής γνώμης. Αν και, από το 1995, οι διαπραγματεύσεις γίνονται με την πιο μεγάλη μυστικότητα, η πραγματικότητα της ΠΣΕ αποκαλύφθηκε, υποκινώντας ένα μεγάλο κίνημα διαμαρτυρίας στις Ηνωμένες Πολιτείες, στον Καναδά, στην Ινδία, στην Ευρώπη. Στην ίδια τη Γαλλία, οι καλλιτέχνες και οι δημιουργοί, αναλογιζόμενοι πόσο πολύ βγαίνει απολύτως ζημιωμένος ο πολιτισμός από μία παρόμοια λογική εμπορικοποίησης, προέβησαν σε έντονες κινητοποιήσεις.
<P>
Η γαλλική κυβέρνηση, διά στόματος του Πρωθυπουργού, υποδεικνύει ότι μία συμφωνία αυτού του τύπου δεν μπορεί σε καμία περίπτωση να θέσει υπό αμφισβήτηση την ελευθερία των κυβερνήσεων να εφαρμόζουν τις επιλογές τους. Η Γαλλία, λέει, ζητεί τη θέσπιση υποχρεωτικών διατάξεων οι οποίες θα απαγορεύουν έναν ανταγωνισμό μεταξύ χωρών στο να προσελκύουν επενδύσεις μέσω της υποβάθμισης των κοινωνικών προδιαγραφών και των περιβαλλοντικών κανόνων.
<P>
Η έκθεση του κυρίου Kreissl-Dφrfler διατυπώνει έναν αριθμό δικαιολογημένων επικρίσεων και ζητεί, δικαίως, έναν δημόσιο διάλογο καθώς και τη διαφάνεια όσον αφορά τις διαπραγματεύσεις του ΟΟΣΑ. Ωστόσο, δεν ολοκληρώνει το διάβημα, αρκούμενος, στο τέλος, στο απλό αίτημα -παραθέτω αυτούσιο- να μην υπογραφεί η ΠΣΕ παρά μόνον μετά από ανάλυση σε βάθος. Το Ευρωπαϊκό Κοινοβούλιο, πρώτο αιρετό όργανο όπου συζητήθηκε η ΠΣΕ, ιδιαίτερα χάρη στην Επιτροπή Εξωτερικών Οικονομικών Σχέσεων, θα έπρεπε, κατά τη γνώμη μου, να ζητήσει από τις κυβερνήσεις των κρατών μελών να μην υπογράψουν την ΠΣΕ, να αναβάλουν τις διαπραγματεύσεις και πριν από αυτές να προγραμματίσουν μία δημόσια συζήτηση που να ενώσει τα εθνικά κοινοβούλια.
<P>
Η ίδια απαίτηση μπορεί να διατυπωθεί σχετικά με το σχέδιο της διατλαντικής ενιαίας αγοράς, γνωστό ως "σχέδιο Brittan», το οποίο διέπεται από τις ίδιες ακριβώς υπερφιλελεύθερες αρχές όπως και η ΠΣΕ. Προτιθέμεθα, ως Γάλλοι βουλευτές, να συνεισφέρουμε στην ανάπτυξη του κοινωνικού κινήματος έτσι ώστε να αποτύχουν αυτά τα σχέδια που επιβουλεύονται την απασχόληση και τις ελευθερίες, και να υπερισχύσει μία λογική συνεργασίας και βιώσιμης ανάπτυξης, αυτά που πραγματικά διακυβεύονται στον πολιτισμό της τρίτης χιλιετηρίδας.

<SPEAKER ID=175 LANGUAGE="SV" NAME="Schφrling">
Κυρία Πρόεδρε, θα ήθελα να απευθύνω ένα θερμό ευχαριστώ στον συνάδελφό μου κ. Kreissl - Dφrfler διότι πραγματικά μας "έβαλε ψύλλους στ' αυτιά», όχι μόνον σ' εμάς, αλλά επίσης και στα Εθνικά Κοινοβούλια, ώστε πραγματικά να μας ανοίξουν τα μάτια γι·αυτό.
<P>
Λέγεται ότι θα έχουμε το σύνταγμα της παγκόσμιας οικονομίας. Αλλά έχει επίσης λεχθεί ότι εδώ δεν διακυβεύονται μόνον οικονομικά συμφέροντα, αλλά επίσης περιβαλλοντικά συμφέροντα, κοινωνικά συμφέροντα, το δικαίωμα των εθνών να αποφασίζουν τα ίδια κ.ά.
<P>
Θα ήθελα να ρωτήσω την Επιτροπή: γιατί δεν ενημερωθήκαμε στο Ευρωπαϊκό Κοινοβούλιο ότι διεξήχθη ένας διάλογος; Που είναι ο διάλογος με τους πολίτες και τα άμεσα εκλεγμένα Κοινοβούλια; Είμαι πάρα πολύ απογοητευμένη από τον Σουηδό Υπουργό Εμπορίου, που βρίσκεται από το 1995 σ' αυτές τις διαπραγματεύσεις χωρίς να δώσει την παραμικρή ένδειξη ότι διεξάγονταν. Είναι επίσης σοσιαλδημοκράτης αυτός που στις προηγούμενες εκλογές είπε ότι θα "δαμάσουν τις δυνάμεις της αγοράς». Τώρα βλέπουμε τι γίνεται με τέτοιες υποσχέσεις. Μπρος λοιπόν με περισσότερη δημοκρατία! Και όπως είπε ο προηγούμενος ομιλητής: "Σταματήστε την συμφωνία μέχρις ότου ξεκινήσει ένας πραγματικός διάλογος!»

<SPEAKER ID=176 LANGUAGE="FR" NAME="Sainjon">
Κυρία Πρόεδρε, νομίζω πώς είναι καιρός, εμείς, που είμαστε υπεύθυνοι πολιτικοί, που μάς έδωσαν νόμιμη εξουσία οι πολίτες, με καθολική ψηφοφορία, να θέσουμε τέρμα στις τεχνοκρατικές παρεκκλίσεις κάποιων διεθνών οργανισμών.
<P>
Τίθεται ένα ερώτημα και εγώ θα το θέσω καθαρά: ποιον υπηρετεί ο ΟΟΣΑ; Εργάζεται για να βοηθήσει την οικονομική, κοινωνική, πολιτιστική ανάπτυξη των χωρών και των λαών τους ή βρίσκεται στην υπηρεσία ισχυρών πολυεθνικών; Η πολυμερής συμφωνία για τις επενδύσεις δίνει απάντηση σε αυτό το ερώτημα. Πώς είναι δυνατόν να ανεχτούμε να συζητούν κάποιες πλούσιες χώρες κρυφά, μέσα στο σκοτάδι των διαδρόμων του πύργου της Muette, που είναι η έδρα του ΟΟΣΑ στο Παρίσι, για συμφωνίες που θα εφαρμοστούν στη συνέχεια σε χώρες λιγότερο πλούσιες απ'ότι οι ίδιες; Αυτές οι συμφωνίες ετοιμάστηκαν, χωρίς κανέναν δημοκρατικό έλεγχο, από ανωτέρους υπαλλήλους οι οποίοι έχουν ένα μόνο στόχο, να ισοπεδώσουν όλα τα κιγκλιδώματα σε πολιτιστικά και κοινωνικά θέματα, καθώς επίσης και σε θέματα προστασίας του περιβάλλοντος.
<P>
Η ΠΣΕ αποτελεί ένα πραγματικό μάθημα. Δεν πρόκειται για κάτι το τυχαίο. Πρόκειται για μία υπερφιλελεύθερη σύλληψη που σταθεροποιείται και αποβλέπει στο να καταπατηθούν όλα τα κοινωνικά και δημοκρατικά προπύργια που συχνά αποκτήθηκαν με ιερούς αγώνες. Αν πούμε όχι στην ΠΣΕ, κατά βάθος λέμε όχι στις σύγχρονες ιδέες του ΟΟΣΑ, αλλά ίσως και να θίγουμε ένα θέμα, δηλαδή κατά πόσον είναι ορθόν να διατηρήσουμε ή όχι σε λειτουργία έναν τέτοιο θεσμό, ή τουλάχιστον αν πρέπει να επαναπροσδιορίσουμε την αποστολή του. Δεν θα ήταν πολύ πιο συνετό και αποτελεσματικό να ενισχύσουμε τον ρόλο του Παγκόσμιου Οργανισμού Εμπορίου, και να τού αναθέσουμε να αντιμετωπίζει τα ζητήματα που σήμερα συζητώνται στον ΟΟΣΑ; Το βέβαιο είναι, εν πάση περιπτώσει, πως τίθεται πιο έντονα από κάθε άλλη φορά το πρόβλημα του δημοκρατικού ελέγχου των διεθνών οργανισμών, αν θέλουμε να αποφύγουμε παρεκκλίσεις ολέθριες για τους λαούς.

<SPEAKER ID=177 LANGUAGE="NL" NAME="Van Dam">
Κυρία Πρόεδρε, υπάρχουν τώρα περίπου 1.800 διμερείς συμφωνίες για εξωτερικές άμεσες επενδύσεις. Αυτό οδηγεί σε ασάφεια και αντιφάσεις. Μια πολυμερής συμφωνία για επενδύσεις σε επίπεδο ΟΟΣΑ φαίνεται λοιπόν λογική. Οι χώρες του ΟΟΣΑ αντιπροσωπεύουν την πλειοψηφία των εξωτερικών αμέσων επενδύσεων και στα πλαίσια του ΟΟΣΑ η σύναψη συμφωνίας γίνεται πολύ πιο γρήγορα και πιο αποτελεσματικά από ό, τι στα πλαίσια του ΠΟΕ.
<P>
Όπως και ο συνάδελφος κ. Kreissl-Dφrfler, έχω μερικές απορίες. Δεν υπάρχει άραγε ο κίνδυνος ότι με τέτοια διεθνή συμφωνία-πλαίσιο τα συμφέροντα των πολυεθνικών επιχειρήσεων θα υπερέχουν του γενικού συμφερόντος; Θα υπάρχουν ακόμα περιθώρια διαπραγματεύσεων για τις αναπτυσσόμενες χώρες, όταν θέλουν να προσχωρήσουν στη συμφωνία, ή τίθενται μπροστά σε τετελεσμένα γεγονότα;
<P>
Στην αξιόλογη έκθεσή του, ο εισηγητής δίνει δικαιολογημένα πολλή σημασία στο θέμα. Η συμφωνία περιορίζει αισθητά τις εθνικές αρμοδιότητες, και αυτή η εξέλιξη με ανησυχεί. Σε σημαντικούς τομείς όπως το περιβάλλον, ο κοινωνικός τομέας και ο πολιτισμός, οι συνέπειες μπορούν να είναι αρνητικές. Κατά τις διαπραγματεύσεις στην GATT βρεθήκαμε και άλλες φορές μπροστά σε αυτό το εμπόδιο.
<P>
Πρέπει να περάσουμε ανάμεσα στη Σκύλλα - της παρατραβηγμένης φιλελεύθερης συμφωνίας - και τη Χάρυβδη των υπερβολικών ρυθμίσεων και του υπερπροστατευτισμού. Στις Κάτω Χώρες οι ίδιες οι επιχειρήσεις συνέταξαν κώδικες συμπεριφοράς για θέματα περιβάλλοντος, ανθρωπίνων δικαιωμάτων και κοινωνικών παροχών και στην πράξη αυτοί οι κώδικες λειτουργούν καλύτερα από τις κρατικές ρυθμίσεις.
<P>
Στην έκθεση τονίζεται κάπως υπερβολικά η "προστασία» του πολιτισμού για παράδειγμα. Η Επιτροπή διατύπωσε εδώ ένα σωρό προτάσεις· ήταν ομως ανάγκη να τις αναφέρουμε όλες στην έκθεση; Πού είναι τότε το κεφάλαιο "περιβάλλον»; Αυτές οι απόψεις θα αντικαθρεφτισθούν στη στάση μου κατά την ψηφοφορία.
<P>
Παρά τα μικρά ελαττώματά της, υποστηρίζω όλοψυχα την έκθεση, για την οποία συγχαίρω τον εισηγητή.

<SPEAKER ID=178 LANGUAGE="FR" NAME="Lienemann">
Κυρία Πρόεδρε, αγαπητοί συνάδελφοι, αυτή η συμφωνία είναι εξαιρετικά σοβαρή για το μέλλον της Ευρωπαϊκής Ένωσης και για το μέλλον των λαών μας.
<P>
Η έκθεση του κυρίου Kreissl-Dφrfler αποδεικνύει πολύ καλά όλους τους κινδύνους και όλες τις προϋποθέσεις που πρέπει να συγκεντρώσουμε για να υπάρξει επιτέλους μία οργάνωση των επενδύσεων που να είναι συγχρόνως πιο διαφανής, πιο εύκολη αλλά και να βρίσκεται στην υπηρεσία των λαών. Επομένως, η Ομάδα μας πρότεινε μία τροπολογία για να είναι πιο καθαρό το μήνυμα του Κοινοβουλίου, σε τελική ανάλυση. Δεν θέλουμε να υπογραφεί από τις κυβερνήσεις μας η συμφωνία, όπως συζητείται σήμερα, με τη λογική που τη διέπει, και το Ευρωπαϊκό Κοινοβούλιο πρέπει να το φωνάξει αυτό ξεκάθαρα. Πράγματι, αυτή η συμφωνία θα στερούσε τις κυβερνήσεις μας, θα στερούσε την ίδια την Ευρωπαϊκή Ένωση, δηλαδή τα κοινοτικά όργανα, από κάθε δυνατότητα να δράσουν αποτελεσματικά για τον καθορισμό κοινωνικών προδιαγραφών, περιβαλλοντικών προδιαγραφών ή για την εφαρμογή ευνοϊκών πολιτικών για την τοπική ανάπτυξη και για την απασχόληση.
<P>
Θα σάς δώσω κάποια παραδείγματα που αποδεικνύουν τα παραπάνω. Ασφαλώς, το πιο σκανδαλώδες σημείο είναι ο όρος που προβλέπει ότι τα Κράτη μπορεί να καταδικαστούν αν λάβουν μέτρα που είναι πιθανόν να μειώσουν ή να εμποδίσουν τα δυνάμει κέρδη μίας πολυεθνικής επιχείρησης. Είναι σαν να λέμε ότι το κέρδος μίας πολυεθνικής είναι πιο σημαντικό από το συμφέρον των λαών. Γιατί όμως τμήμα του αμερικανικού Κογκρέσου διατηρεί επιφυλάξεις; Αυτό συμβαίνει γιατί ένας ανάλογος όρος υπάρχει στην NAFTA και οδήγησε μία αμερικανική εταιρεία στον Καναδά, την "Ethyl», να ζητήσει αποζημίωση από την καναδική κυβέρνηση, γιατί η τελευταία είχε ορίσει ένα κριτήριο που απαγόρευε ένα προϊόν που κατάστρεφε έναν οργανισμό απαραίτητο για την καταπολέμηση της ρύπανσης. Επομένως, ο Καναδάς θα καταδικαζόταν γιατί καταπολεμούσε τη ρύπανση και στερούσε κέρδη από μία επιχείρηση. Οι Αμερικανοί βλέπουν πολύ καλά τον κίνδυνο, ή εν πάση περιπτώσει ένα τμήμα του αμερικανικού Κογκρέσου βλέπει πολύ καλά τον κίνδυνο. Ας μην κωφεύουμε. Είναι ένας σημαντικός κίνδυνος, όχι μόνον για τον τομέα της προστασίας του περιβάλλοντος, αλλά και για τον κοινωνικό τομέα.
<P>
Κλείνοντας, θα ήθελα να πω ότι χρειάζεται βέβαια να καθιερώσουμε μία παγκόσμια οργάνωση επενδύσεων που θα είναι πιο διαφανής και πιο λογική, αλλά για να γίνει αυτό, πρέπει να εκπληρωθούν πολλές προϋποθέσεις. Πρώτον, το πλαίσιο αυτής της οργάνωσης δεν πρέπει να περιλαμβάνει μόνον τις πλούσιες χώρες αλλά και τον ΠΟΕ, ή ακόμα και τον ίδιο τον ΟΗΕ. Δεύτερον, οι σχετικοί με κοινωνικά και περιβαλλοντικά θέματα όροι πρέπει όχι μόνον να επιτρέπονται αλλά και να επιβάλλονται σε παγκόσμια κλίμακα, και τρίτον, τα Κράτη και η ίδια η Ευρωπαϊκή Ένωση πρέπει να διατηρήσουν την κυριαρχία και την δυνατότητα δράσης, διότι, αν είναι απαραίτητη η ασφάλεια των επενδυτών, η ασφάλεια των λαών είναι περισσότερο αναγκαία.

<SPEAKER ID=179 LANGUAGE="DE" NAME="Habsburg-Lothringen">
Κυρία Πρόεδρε, η οικονομία πρέπει πρώτα-πρώτα να υπηρετεί τον άνθρωπο. Γι' αυτό πιστεύω ότι είναι τόσο σημαντικό που σήμερα ασχολούμαστε με την πολυμερή συμφωνία επενδύσεων. Βέβαια, η έκθεση Kreissl-Dofrler περιέχει ορισμένα σημεία που ταιριάζουν με την εικόνα μίας εκστρατείας, την οποία έχουν ξεκινήσει εδώ και λίγον καιρό κάποιες ομάδες που χρησιμοποιούν την ΠΣΕ, προκειμένου να ξυπνήσουν ένα διάχυτο φόβο για την αποκαλούμενη παγκοσμιοποίηση. Πρέπει να κάνω μία τόσο άμεση κριτική, κ. Kreissl-Dorfler, μια και γνωρίζετε ότι εκτιμώ πολύ την εργασία σας και βασικά θα ήθελα να συνεχίσω να σας μιλάω με ειλικρίνεια.
<P>
Φυσικά, δεν μπορούμε ως Κοινοβούλιο να συμβιβαστούμε με μία διεξαγωγή των διαπραγματεύσεων με τόσο μεγάλο αποκλεισμό της κοινής γνώμης και των κοινοβουλίων, όσο καθορίζει η έκθεση. Βέβαια, η κριτική αυτή δεν απευθύνεται στον ΟΟΣΑ, αλλά στο Συμβούλιο. Γιατί σήμερα συνεδριάζει στις Βρυξέλλες η ομάδα εργασίας του Συμβουλίου για το συγκεκριμένο θέμα. Στην έκθεσή σας ζητάτε, για παράδειγμα, μία κοινωνικά και οικολογικά ισόρροπη οικονομική πολιτική, και η άλλη πλευρά του Σώματος - είναι και η κ. Castellina εδώ - σας καταλογίζει ότι η ΠΣΕ θέλει να καταστρατηγήσει τα ισχύοντα περιβαλλοντικά και κοινωνικά πρότυπα.
<P>
Σε μία γνωμοδότηση του αυστριακού υπουργείου οικονομικών αναφέρεται για το συγκεκριμένο θέμα: Η ΠΣΕ δεν θίγει το δικαίωμα ενός κράτους για ανεξάρτητα περιβαλλοντικά πρότυπα και πρότυπα προστασίας των εργαζομένων, όσο οι ξένοι επενδυτές δεν υπόκεινται σε αυστηρότερους κανόνες από τους εθνικούς. Προβλέπεται μία διάταξη εναντίον του κοινωνικού και περιβαλλοντικού ντάμπιγκ, δηλαδή μία απαγόρευση της θέσης χαμηλότερων περιβαλλοντικών και εργασιακών προτύπων που στοχεύουν στην προσέλκυση ξένων επενδύσεων.
<P>
Επίσης, η ΠΣΕ δεν οδηγεί σε περιορισμό του δικαίου της ΕΕ. Υπάρχει μία αντίστοιχη επιφύλαξη. Το πρόβλημα της πνευματικής ιδιοκτησίας ρυθμίζεται κατά τέτοιον τρόπο, ώστε η ΠΣΕ δεν μπορεί να επηρεάσει την Συνθήκη του ΠΟΕ για την Πνευματική Ιδιοκτησία. Εκτός τούτου, η συμφωνία του ΟΟΣΑ υπόκειται ήδη σε μία δημοκρατική διαδικασία επικύρωσης. Αν θέλουμε πραγματικά να υπηρετεί η οικονομία τον άνθρωπο, τότε δεν πρέπει να παραγεμίσουμε με διατάξεις μία συμφωνία για τις επενδύσεις, η οποία θα είναι πλέον κατανοητή μόνον από τις στρατιές των δικηγόρων. Στο κάτω - κάτω, η συμφωνία αφορά και μικρομεσαίες επιχειρήσεις που δεν έχουν τεράστιο αριθμό στελεχών.
<P>
Φυσικά, προς το Συμβούλιο απευθύνεται επίσης η προτροπή να ενημερώνει πάντοτε άμεσα το Κοινοβούλιο σχετικά με τις διαβουλεύσεις.

<SPEAKER ID=180 LANGUAGE="FR" NAME="Monfils">
Κυρία Πρόεδρε, η εξαιρετική εργασία και η έκθεση του κυρίου Kreissl-Dφrfler απέδειξαν ότι, αν και η απελευθέρωση των επενδύσεων αποτελεί πολύ σημαντικό στόχο, το κείμενο, όπως το γνωρίζουμε, είναι επικίνδυνο και, σε μερικά σημεία, απαράδεκτο. Είναι επικίνδυνο γιατί δεν είναι ισορροπημένο: όλα τα δικαιώματα πάνε στους επενδυτές, όλες οι υποχρεώσεις πάνε στα κράτη. Τα κράτη μπορεί ακόμα και να κληθούν να λογοδοτήσουν ενώπιον ενός διεθνούς ψευδο-δικαστηρίου με ποια κίνητρα έλαβαν το τάδε ή το δείνα μέτρο, για παράδειγμα σε κοινωνικά ή περιβαλλοντικά θέματα.
<P>
Το κείμενο είναι επίσης απαράδεκτο όσον αφορά την πνευματική ιδιοκτησία, τον πολιτιστικό τομέα, ιδιαίτερα τον οπτικοακουστικό τομέα. Αγωνιστήκαμε, σε αυτήν εδώ την αίθουσα, για να συμβάλλουμε στη δημιουργία μίας σταθερής και δυναμικής πολιτιστικής βιομηχανίας, κυρίως μέσω της οδηγίας "τηλεόραση χωρίς σύνορα». Ε λοιπόν, το κείμενο της συνθήκης μπορεί να καταστρέψει όλες αυτές τις προσπάθειες.
<P>
Όμως, προσθέτω ένα νέο ζήτημα, κυρία Πρόεδρε. Μαθαίνω σήμερα ότι η Επιτροπή πρόκειται να διαπραγματευτεί με τις Ηνωμένες Πολιτείες στα πλαίσια μίας ενιαίας διατλαντικής αγοράς, της New Transatlantic Market Place για την οποία δεν μάς πληροφόρησαν ποτέ και η οποία μπορεί να αφορά και την πνευματική και καλλιτεχνική ιδιοκτησία. Αυτό πια πάει πολύ. Η πλήρης έλλειψη διαφάνειας βασιλεύει στις διαπραγματεύσεις. Είναι καιρός να μάς ενημερώσει καθαρά η Επιτροπή, σχετικά με τη συνθήκη ΠΣΕ και με το σχέδιο της ενιαίας διατλαντικής αγοράς, ότι επαναδιαπραγματεύεται πολλά σημεία της συμφωνίας ΠΣΕ, ότι αποκλείει από το πλαίσιο αυτών των διεθνών συνθηκών όλον τον οπτικοακουστικό τομέα και τα δικαιώματα του δημιουργού, και είναι επίσης καιρός τόσο το Ευρωπαϊκό Κοινοβούλιο όσο και τα εθνικά κοινοβούλια να αναλάβουν επιτέλους τις ευθύνες τους όσον αφορά αυτά τα κείμενα.

<SPEAKER ID=181 LANGUAGE="FI" NAME="Seppδnen">
Αξιότιμε κύριε Πρόεδρε, εδώ συνηθίζεται να επαινείται ο εισηγητής, αλλά λόγω έλλειψης χρόνου δεν θα το κάνω αυτή τη φορά, αν και υπάρχει λόγος. Όμως, ο εισηγητής θεωρεί πως στις διαπραγματεύσεις για την ΠΣΕ, θα ήταν καλό να υπήρχε ως διαπραγματευτικό μέλος η Επιτροπή της ΕΕ, και όχι τα κράτη μέλη. Αυτό σημαίνει μεταφορά εξουσίας στην ομοσπονδιακή κεντρική εξουσία. Σύμφωνα με την ίδια έκθεση, η διευθέτηση αυτή παρέχει μια τέτοια εξουσία στην Επιτροπή στους τομείς της κοινωνικής πρόνοιας, του περιβάλλοντος, της ασφάλειας στους χώρους εργασίας, της πολιτικής υγείας και της πνευματικής ιδιοκτησίας της χώρας μου, την οποία δεν είμαστε πρόθυμοι να παραχωρήσουμε σε μια πολυεθνική εταιρία. Σύμφωνα με την άποψη μιας μικρής χώρας, ακόμα και η Επιτροπή μπορεί να λειτουργήσει ως μια πολυεθνική εταιρία.
<P>
Με την ΠΣΕ, από τον καπιταλισμό αφαιρούνται όλα τα όρια εκμετάλλευσης, ακόμα και σε καινούργιους τομείς καθώς και στον τομέα των πνευματικών δραστηριοτήτων. Αυτό θα συμβεί και με τις χώρες, στις οποίες δεν έχει ζητηθεί και δεν έχουν συμμετάσχει στις διαπραγματεύσεις των χωρών του ΟΟΣΑ. Η ΠΣΕ θέτει παγκόσμια κριτήρια για τις δραστηριότητες των κρατών, αλλά όχι των εταιριών. Ως εκ τούτου, η ΠΣΕ δεν είναι ισορροπημένη.
<P>
Ο κύριος Kreissl-Dorfer έχει συντάξει μια καλή έκθεση, παρ' όλο που έχει υπέρμετρη πίστη στην εξουσία και στην καλοσύνη της ΕΕ. Η ΕΕ αποτελεί τη μορφή ύπαρξης του καπιταλισμού στην Ευρώπη, ενώ η ΠΣΕ ενδέχεται να γίνει μια νέα μορφή γιά την ύπαρξη του καπιταλισμού στον κόσμο.

<SPEAKER ID=182 LANGUAGE="FI" NAME="Hautala">
Αξιότιμη κυρία Πρόεδρε, πρέπει να πω στο συνάδελφο κύριο Seppδnen πως η κυβέρνησή μου και η δική του συμμετείχε και ως ανεξάρτητο μέλος στις διαπραγματεύσεις για την εν λόγω συμφωνία.
<P>
Όμως, ας μπώ στο θέμα: είμαστε μάρτυρες κάποιου είδους σκανδάλου. Η Επιτροπή έχει διαπραγματευτεί μια συμφωνία, η οποία αναιρεί ένα μεγάλο μέρος από τη συνεκτική δύναμη και την ιδέα της Ευρωπαϊκής Ένωσης. Πολλές μορφές ενισχύσεων τίθενται σε αμφισβήτηση, επειδή θα ευνοούσαν τους δικούς μας εις βάρος των ξένων, και δεν πρέπει να έχουμε αυταπάτες για το ότι οι εξαιρέσεις θα μπορούσαν να είναι μακροπρόθεσμες. Είμαι σίγουρη πως σιγά σιγά όλα θα μπούν στο ίδιο καλούπι, και ως εκ τούτου, δεν πρέπει να τρέφουμε φρούδες ελπίδες πως τα θέματα είναι δυνατόν να λυθούν με τις εξαιρέσεις. Αυτές θα είναι το πολύ προσωρινές. Χρειάζονται οπωσδήποτε δεσμευτικές ρήτρες σχετικά με την τήρηση της εργατικής νομοθεσίας και την προστασία του περιβάλλοντος.
<P>
Κύριε Επίτροπε, δεν διστάζω να πω πως αν το Ευρωπαϊκό Κοινοβούλιο είχε την δυνατότητα να απολύσει μεμονωμένους Επιτρόπους, τότε ενδεχομένως στην παρούσα κατάσταση, η δική σας θέση θα έμπαινε σε αμφισβήτηση.

<SPEAKER ID=183 LANGUAGE="IT" NAME="Vecchi">
Κυρία Πρόεδρε, είναι μεγάλης σημασίας ο στόχος να υπογραφούν πολυμερείς διεθνείς συμφωνίες που να ευνοούν την εξάπλωση των επενδύσεων. Η παροχή ενός σταθερού πλαισίου στους επενδυτές μπορεί αναμφισβήτητα να αποτελέσει μία από τις βασικές προϋποθέσεις που θα τους επιτρέψει να αποδώσουν μεγαλύτερη προσοχή ακόμη και προς μη παραδοσιακές κατευθύνσεις, δηλαδή προς χώρες που θεωρούνται λιγότερο αξιόπιστες σε σχέση με τις άλλες από τους ίδιους τους διεθνείς επενδυτές.
<P>
Ωστόσο, η υλοποίηση του στόχου αυτού προϋποθέτει την ύπαρξη συνθηκών που να είναι πλήρως αποδεκτές από όλες τις ενδιαφερόμενες χώρες, και να είναι συναφείς με τους στόχους ισόρροπης και βιώσιμης ανάπτυξης για τα ενδιαφερόμενα κράτη και πληθυσμούς.
<P>
Από την ανωτέρω θέση πηγάζουν οι επικρίσεις μας για τη μέθοδο και το περιεχόμενο της συμφωνίας, που ήδη τελεί υπό διαπραγμάτευση επί δύο και πλέον χρόνια στο πλαίσιο του ΟΟΣΑ. Οι ίδιες αυτές επικρίσεις τονίζονται έντονα και πειστικά στην έκθεση που υποβλήθηκε από τον συνάδελφο κ. Kreissl-Dφrfler και για τον λόγο αυτό την εγκρίνουμε ανεπιφύλακτα.
<P>
Υπάρχουν τρεις κατηγορίες ζητημάτων που θέλουμε να υπογραμμίσουμε. Κατ' αρχάς, υπάρχει ζήτημα δημοκρατίας και διαφάνειας. Οι διαπραγματεύσεις, τόσο στο παρελθόν όσο και τώρα, διεξάγονται με μεγάλη μυστικότητα, χωρίς να ενημερώνεται σχετικά, ούτε στο ελάχιστο, κανένα κοινοβούλιο στον κόσμο, ενώ η πλειοψηφία των κυβερνήσεων δεν έχει ακόμη συνειδητοποιήσει την εμβέλεια της συμφωνίας. Το γεγονός αυτό είναι απαράδεκτο, καθώς οι συνέπειες παρόμοιου τύπου συμφωνίας επιφέρουν αναπόφευκτα βαθύτατα και μακροχρόνια αποτελέσματα σε όλες τις χώρες του κόσμου.
<P>
Δεύτερον, αμφισβητούμε το γεγονός ότι ο ΟΟΣΑ αποτελεί την κατάλληλη έδρα για την υπογραφή συμφωνίας που προορίζεται να επεκταθεί σχεδόν σε όλες τις χώρες του κόσμου. Με τον τρόπο αυτό, ειδικά, οι απαιτήσεις και τα προβλήματα των αναπτυσσόμενων χωρών, ακόμη μία φορά, δεν θα ληφθούν ούτε στο ελάχιστο υπόψη, μολονότι ακριβώς για τις φτωχότερες χώρες οι συνέπειες θα είναι περισσότερο αισθητές.
<P>
Τέλος, καθίσταται εντελώς απαράδεκτο το περιεχόμενο της συμφωνίας, καθώς παρεμποδίζει έμπρακτα κάθε δυνατότητα για τα μεμονωμένα κράτη και για τις περιφερειακές οργανώσεις, όπως επί παραδείγματι η Ευρωπαϊκή Ένωση, να αναπτύξουν κυρίαρχα πολιτικές κοινωνικές και περιβαλλοντικές, πολιτικές για τις δημόσιες υπηρεσίες, για την προστασία και αξιοποίηση των πολιτιστικών διαφορών, ενώ αποτελούν σοβαρή απειλή για τις ενεργούς πολιτικές προγραμματισμού της ανάπτυξης.
<P>
Για τους λόγους αυτούς, ζητούμε να μην προχωρήσει με κανέναν τρόπο η σύναψη της συμφωνίας ΠΣΕ, τουλάχιστον όχι πριν από τη ριζική τροποποίηση του περιεχομένου και του χαρακτήρα της.

<SPEAKER ID=184 LANGUAGE="SV" NAME="Thors">
Κυρία Πρόεδρε, με χαρά διαπιστώνω ότι στην προσπάθεια διαλόγου γι' αυτήν την συμφωνία καλύτερα τα κατάφεραν οι οργανώσεις απ' ό, τι οι διαπραγματευτές, κάτι που και οι διαπραγματευτές επίσης προσπάθησαν να κάνουν. Αλλά αυτά που ελέχθησαν για τις επιπτώσεις της συμφωνίας είναι σε πολλά σημεία μάλλον πολύ υπερβολικά.
<P>
Νομίζω ότι κατ' αρχάς θα πρέπει να καταστήσουμε σαφές ότι χρειάζεται ένας κανονισμός όταν πραγματοποιηθεί de facto η παγκοσμοιοποίηση και ότι η ΕΕ και το Κοινοβούλιο έχουν να διαδραματίσουν σημαντικό ρόλο. Ελπίζω επίσης ότι η Επιτροπή θα στηρίξει τα κράτη μέλη που με σθένος απαίτησαν να απαγορεύσει η συμφωνία την ελάττωση των περιβαλλοντικών και κοινωνικών προτύπων με στόχο το δέλεαρ επενδύσεων. Πώς έχουν τα πράγματα σχετικά με αυτό, κύριε Επίτροπε; Επομένως η ΠΣΕ μπορεί να οδηγήσει de facto στην αναβάθμιση των προτύπων και όχι, όπως υποστηρίζεται, σε υποβάθμιση. Ελπίζω επίσης να δοθεί ένα τέλος σε αυτό το shopping επιδοτήσεων που βιώνουμε από πολλές μεριές. Αυτό θα μπορούσε να οδηγήσει επίσης στο να τολμούν μικρότερες επιχειρήσεις να επενδύουν στο εξωτερικό.
<P>
Αυτό που είναι ασαφές είναι το πώς θα προχωρούν οι διαδικασίες των διαιτητικών δικαστηρίων. Θα είναι ανοιχτές ή κλειστές; Ποιοι είναι οι κανόνες για τις αποδείξεις; Πιστεύω ότι αυτό είναι κάτι στο οποίο πρέπει να επικεντρώσουμε την προσοχή μας. Σε αυτό το σημείο η συμφωνία δεν είναι έτοιμη προς υπογραφή. Περαιτέρω πρέπει να σκεφτούμε την θέση του ΟΟΣΑ. Πιστεύω επίσης ότι αυτό είναι αναγκαίο με την προοπτική αυτής της συμφωνίας, ώστε να προσέλθουν εθελοντικά οι αναπτυσσόμενες χώρες αν ανταποκρίνονται στα πρότυπα που απαιτούνται.

<SPEAKER ID=185 LANGUAGE="FR" NAME="Pailler">
Κυρία Πρόεδρε, είμαι πολύ ευτυχής που παρίσταται στη συζήτηση ο Σερ Leon Brittan, διότι ειπώθηκαν πολλά σχετικά με τις συμφωνίες ΠΣΕ και εγώ θα επανέλθω μόνον στην αναγκαιότητα επαγρύπνησης πέρα από τα ζητήματα πολιτισμού. Βεβαίως, εδώ πρόκειται για έναν σοβαρό κίνδυνο για τα δικαιώματα του δημιουργού αλλά και για έναν κίνδυνο που μπορεί, πέρα από αυτό, να απειλήσει, όπως αναφέραμε εκτενώς, τη γεωργία, το περιβάλλον, τα κοινωνικά δικαιώματα. Όπως και να έχουν τα πράγματα, τί αντιπροσωπεύει για μας η έννοια του πολιτισμού; Γνωρίζουμε πολύ καλά σε αυτήν εδώ την αίθουσα και στην Επιτροπή πως ο πολιτισμός όσο πάει και συρρικνώνεται σε σημείο να περιλαμβάνει πλέον μόνον τους λιγότερο στρατηγικούς τομείς και να αφήνει απ' έξω τον οπτικοακουστικό τομέα, τις εκδόσεις, όλα όσα αφορούν τις λεωφόρους της ενημέρωσης.
<P>
Αν είμαι ευτυχής που απευθύνομαι σε σάς, κύριε Leon Brittan, είναι διότι εσείς προετοιμάσατε ένα σχέδιο που θα έπρεπε να υιοθετηθεί αύριο και διότι νομίζω ότι η ΠΣΕ θα σας επιτρέψει να διαπιστώσετε το γεγονός ότι οι λαοί, αλλά και οι βουλευτές, και πολλές από τις Ομάδες αυτού του Κοινοβουλίου, δεν θέλουν άλλες μυστικές διαπραγματεύσεις, δεν θέλουν να υπάρχει πλέον στους θεσμούς μας και στην Ευρώπη αυτός ο καταιγισμός επιθέσεων από τον νεοφιλελευθερισμό που μας εμπνέουν συχνά οι Ηνωμένες Πολιτείες. Το σχέδιο της ενιαίας διατλαντικής αγοράς θα έπρεπε, κατά τη γνώμη μου, να αναθεωρηθεί με γνώμονα την υποδοχή που επιφυλάσσουμε σήμερα στην ΠΣΕ. Αλλά όχι μόνον αυτό. Θα έπρεπε να ήταν σήμερα εδώ ο κύριος Bangemann, γιατί και η Πράσινη Βίβλος για τη σύγκλιση θέτει τέτοιου είδους προβλήματα.
<P>
Κλείνοντας, θα ήθελα μόνο να πω ότι αυτή η συνθήκη δεν είναι συνθήκη αλλά ένα ιδεολογικό κείμενο, ένα πραγματικό μανιφέστο του νεοφιλελευθερισμού και ότι η Ομάδα μου θα προτείνει μία τροπολογία με την οποία θα ζητείται μία αναβολή, για να μπορέσει να διεξαχθεί μία πραγματική δημόσια συζήτηση, που θα σέβεται την κοινή γνώμη, η οποία επηρρεάζει, όλο και περισσότερο, τις διεθνείς πολιτικές.

<SPEAKER ID=186 LANGUAGE="DA" NAME="Blak">
Κυρία Πρόεδρε, θα ήθελα να ξεκινήσω λέγοντας ότι η προκειμένη συμφωνία δεν έπρεπε να έχει συζητηθεί αποκλειστικά στα πλαίσια του ΟΟΣΑ. Είναι πολύ σημαντική για κάτι τέτοιο. Αυτό που θα ήθελα να σχολιάσω είναι ότι τα δικαιώματα των εργαζομένων αναφέρονται στο προοίμιο της ΠΣΕ. Είναι ανησυχητικό ότι το σχέδιο πολυμερούς συμφωνίας για τις επενδύσεις (ΠΣΕ) του ΟΟΣΑ εμφανίζει μεγάλη ανισορροπία ανάμεσα στα δικαιώματα και στις υποχρεώσεις των επενδυτών. Είναι σημαντικό οι επενδυτές να δεσμευτούν να πληρούν ορισμένες υποχρεώσεις στις χώρες όπου λειτουργούν. Θα ήθελα να υπογραμμίσω ότι δίνει λαβές για ανησυχία το γεγονός ότι στη συγκεκριμένη ΠΣΕ έχουμε επιλέξει να αναφερθούμε στα δικαιώματα των εργαζομένων και στο περιβάλλον στην εισαγωγή του κειμένου. Αυτό σημαίνει ότι οι αναφορές που γίνονται στα δικαιώματα των εργαζομένων δεν είναι νομικώς δεσμευτικές, αλλά έχουν περισσότερο χαρακτήρα δήλωσης προθέσεων.
<P>
Θεωρώ ότι είναι λογικό να προσθέσουμε στο κείμενο ότι οι χώρες πρέπει να επικυρώσουν τις επτά συμβάσεις της ΔΟΕ για τα θεμελιώδη δικαιώματα των εργαζομένων. Οι χώρες πρέπει να αποδεχτούν τους κανόνες της ΔΟΕ για τις συνθήκες εργασίας και την προστασία του δικαιώματος του συνεταιρίζεσθαι, την απαγόρευση της παιδικής εργασίας κ.ο.κ., ώστε τέτοια πράγματα να μην καταστούν παράμετροι ανταγωνισμού με τις οποίες τα κράτη θα προσπαθούν να προσελκύσουν επενδυτές. Είναι σημαντικό να έχουμε υπόψη μας ότι η ελευθέρωση των όρων που αφορούν τις απευθείας από το εξωτερικό επενδύσεις δεν πρέπει να λειτουργούν προς όφελος αποκλειστικά των επενδυτών και της χώρας προέλευσης. Θα πρέπει επίσης να συμβάλουν στην εξασφάλιση μιας αειφόρου οικονομικής ανάπτυξης στη χώρα υποδοχής. Το παρόν Κοινοβούλιο είναι το μοναδικό κοινοβούλιο - απ' όσο γνωρίζω - που συζητά την ΠΣΕ. Είναι σημαντικό να ξεκινήσει μια συζήτηση στις χώρες μέλη και στα εθνικά κοινοβούλια επ' αυτής της συμφωνίας.

<SPEAKER ID=187 LANGUAGE="FR" NAME="Nordmann">
Κυρία Πρόεδρε, αυτή η υπόθεση της ΠΣΕ ξεκίνησε μάλλον άσχημα και ίσως είναι κρίμα. Κρίμα, γιατί θα ήταν χρήσιμο να επιτύχουμε, και αυτός είναι ο στόχος της ΠΣΕ, τη δημιουργία και την καθιέρωση ενός διεθνούς δικαίου επενδύσεων, ικανού να εμπνεύσει εμπιστοσύνη στους επενδυτές και ένα αίσθημα ασφάλειας σε όλους. Αν η ΠΣΕ πρόκειται να οδηγήσει στον πολλαπλασιασμό των αντιδικιών, είναι φανερό ότι κινείται στην αντίθετη κατεύθυνση. Αν αντικαταστήσουμε τα εμπόδια με δίκες, νομίζω ότι δεν θα κερδίσουμε απολύτως τίποτα.
<P>
Εξάλλου, ακόμα και ο τρόπος που διεξάγονται οι διαπραγματεύσεις πάσχει σαφώς από έλλειψη διαφάνειας. Και είναι απαραίτητο να επιβεβαιωθεί σε μεγαλύτερο βαθμό η συμβατότητα της συμφωνίας με τα ήδη ισχύοντα και με τις αρχές της δημοκρατίας και την υπεροχή της πολιτικής έναντι της οικονομίας. Αν δεν γίνουν αυτά, θα γίνουμε μάρτυρες μίας έκρηξης μύθων σχετικά με συνωμοσίες και η ΠΣΕ κινδυνεύει να αποτύχει και να καταλήξει στο νεκροταφείο των σχεδίων μαζί με πολλά άλλα σχέδια που πέθαναν κατά τη γέννησή τους.

<SPEAKER ID=188 LANGUAGE="SV" NAME="Sjφstedt">
 Κυρία Πρόεδρε, ο Γενικός Διευθυντής του Παγκόσμιου Οργανισμού Εμπορίου, ΠΟΕ, κ. Ruggiero, αποκάλεσε αυτή τη συμφωνία ως "το Σύνταγμα μίας και μοναδικής παγκόσμιας οικονομίας». Αυτό δίνει μία εικόνα των τεράστιων επιπτώσεων που μπορεί να έχει η συμφωνία ΠΣΕ.
<P>
Ποιοι είναι λοιπόν αυτοί που έχουν δικαίωμα να συντάσσουν παγκόσμια Συντάγματα; Προφανώς οι 29 πλουσιότερες εκβιομηχανισμένες χώρες του κόσμου. Οι άλλες χώρες έχουν πρακτικά αποκλειστεί, κάτι που επίσης ήταν το ζητούμενο, καθώς, όταν συζητούνταν αντίστοιχες συμφωνίες εντός του ΠΟΕ, υπήρχε τότε υπερβολικά μεγάλη αντίσταση από άλλες χώρες του κόσμου. Το μόνο λογικό θα ήταν φυσικά να συζητηθεί αυτή η συμφωνία στον ΟΗΕ, ή πιθανώς στον ΠΟΕ, αντί εντός του ΟΟΣΑ.
<P>
Στις χώρες που ανήκουν στον ΟΟΣΑ οι διαπραγματεύσεις διεξήχθησαν σιωπηλά και υπό τον ελάχιστο δυνατό κοινοβουλευτικό έλεγχο. Αλλά η συμφωνία δεν είναι απαράδεκτη μόνον εξαιτίας του τρόπου διαπραγμάτευσης, αλλά επίσης και για το περιεχόμενό της. Στη συμφωνία δίνονται στις υπερεθνικές εταιρείες δικαιώματα εις βάρος των κρατών. Είναι εντελώς παράλογο να δίνεται δικαίωμα σε εταιρείες να ακυρώνουν, μέσω δικαστηρίου, δημοκρατικά ειλημμένες αποφάσεις σε σημαντικούς τομείς όπως περιβάλλον, διαχείριση των φυσικών πόρων και κοινωνικοί όροι.
<P>
Δεν μου αρέσουν όλα σε αυτήν την έκθεση, π.χ. η παράγραφος 7 και 8. Αλλά η έκθεση περιέχει επίσης πολύ σημαντική κριτική, πέραν των άλλων στις παραγράφους 5, 14 και 23, κάτι που αρκεί για την υπερψηφίσω.

<SPEAKER ID=189 NAME="Καραμάνου">
Κυρία Πρόεδρε, κύριε Επίτροπε, αγαπητοί συνάδελφοι, ασφαλώς αξίζει κάθε έπαινος στον συνάδελφο κ. Kreissl-Dφrfler που είχε την πρωτοβουλία αυτής της εξαιρετικής έκθεσης.
<P>
Το γεγονός ότι οι διαπραγματεύσεις που διεξάγονται έχουν προκαλέσει τόσο έντονες συζητήσεις και αντικρουόμενες απόψεις καταδεικνύει την ανάγκη να υπάρξει, για ένα τόσο καθοριστικής σημασίας παγκόσμιο οικονομικό ζήτημα, ικανός χρόνος για εξαντλητικό διάλογο μέσα σε συνθήκες διαφάνειας και συνεχούς κοινοβουλευτικής παρακολούθησης.
<P>
Είναι φυσικό, όταν ο Γενικός Διευθυντής του Παγκόσμιου Οργανισμού Εμπορίου χαρακτηρίζει την ΠΣΕ ως σύνταγμα της παγκόσμιας οικονομίας, να προκαλείται εύλογα ανησυχία και προβληματισμός για τους πιθανούς περιορισμούς που θα επέλθουν στα δικαιώματα των κρατών σε σχέση με τις εθνικές πολιτικές και, ιδιαίτερα, στους τομείς της βιομηχανικής, κοινωνικής, περιβαλλοντικής και πολιτιστικής πολιτικής, καθώς και στον τομέα της πνευματικής ιδιοκτησίας.
<P>
Βεβαίως, ουδείς δικαιούται να είναι αντίθετος με τον καθορισμό κανόνων για τα κίνητρα και την ασφάλεια των ξένων επενδύσεων, ώστε να αποτρέπονται καταστάσεις στρεβλώσεων του διεθνούς ανταγωνισμού.
<P>
Ωστόσο δικαιούμασθε να απορούμε για την σπουδή και τον επείγοντα χαρακτήρα που έχει πάρει το όλο θέμα. Για άλλα σοβαρά θέματα, που και αυτά προκύπτουν από την παγκοσμιοποίηση της οικονομίας, δεν διαπιστώνουμε ανάλογη σπουδή, όπως π.χ. για τα εργασιακά δικαιώματα, την παιδική εργασία, τη φορολογία των πολυεθνικών, την προστασία του περιβάλλοντος, την προώθηση βιώσιμης και περιφερειακά ισόρροπης οικονομικής ανάπτυξης, τη διατήρηση της πολιτισμικής πολυμορφίας. Δόξα τω Θεώ, οι πολυεθνικές εταιρείες και οι διεθνείς όμιλοι επιχειρήσεων διαθέτουν ήδη πολύ μεγάλη ισχύ και δεν είναι επιτρεπτό να τους δοθεί κανένα προβάδισμα έναντι των εθνικών επιχειρήσεων, όπως το αυτόματο δικαίωμα προσφυγής στην Διεθνή Διαιτησία και η παράκαμψη της νομικής νομοθεσίας κατά παράβαση της ίσης μεταχείρισης.
<P>
Τέλος, θεωρώ ότι το Ευρωπαϊκό Κοινοβούλιο θα πρέπει να υπερασπισθεί και να προστατεύσει τα δικαιώματα και τις εξουσίες τόσο του Ευρωπαϊκού Κοινοβουλίου όσο και της 'Ενωσης από οποιεσδήποτε απόπειρες περιστολής αυτών των εξουσιών μέσω της εν λόγω συμφωνίας για τις επενδύσεις.

<SPEAKER ID=190 NAME="Θεωνάς">
Κυρία Πρόεδρε, πολύ απλά, το Ευρωπαϊκό Κοινοβούλιο πρέπει να απαιτήσει την άμεση απόρριψη της πολυμερούς συμφωνίας για τις επενδύσεις. Η συμφωνία αυτή διαμορφώθηκε εν κρυπτώ από τα μεγάλα οικονομικά συμφέροντα, ερήμην των εθνικών και του Ευρωπαϊκού Κοινοβουλίου, αλλά και των ίδιων των κυβερνήσεων. Αποτελεί μια πολύπλευρη ιδεολογική επίθεση του μεγάλου πολυεθνικού κεφαλαίου και ένα πρώτο βήμα στη διαμόρφωση μιας, όπως ειπώθηκε, παγκόσμιας κυβέρνησης των πολυεθνικών. Οι συνέπειες απ'την εφαρμογή της θα είναι τραγικές για τους λαούς και την οικονομία των λιγότερο αναπτυγμένων χωρών.
<P>
Το νέο αυτό μανιφέστο του παγκόσμιου καπιταλισμού θα οδηγήσει στην πλήρη ανατροπή των κοινωνικών ελευθεριών και των εργασιακών δικαιωμάτων των εργαζομένων και, σε συνδυασμό με την ΟΝΕ, θα οδηγήσει σε μια πλήρως απορρυθμισμένη αγορά, όπου τα περιθώρια άσκησης κρατικής πολιτικής και η εθνική κυριαρχία των κρατών μελών συρρικνώνονται θεαματικά σε όφελος των πολυεθνικών ομίλων, των διεθνών τραπεζών και των διεθνών καπιταλιστικών οργανισμών, όπως το Διεθνές Νομισματικό Ταμείο, η Παγκόσμια Τράπεζα και ο ΟΟΣΑ.
<P>
Επαναλαμβάνω, κυρία Πρόεδρε, η μόνη απαίτηση του Ευρωπαϊκού Κοινοβουλίου είναι η απόρριψη της συμφωνίας και οι τροπολογίες που έχουν κατατεθεί πρέπει να ψηφισθούν από το Κοινοβούλιό μας.

<SPEAKER ID=191 NAME="Pollack">
Κύριε Πρόεδρε, η συμβατότητα της ΠΣΕ με την προστασία του περιβάλλοντος δεν έχει ακόμη εξεταστεί επαρκώς από τα συμβαλλόμενα μέρη των διαπραγματεύσεων. Είναι αντικείμενο έντονου προβληματισμού. Καθώς υπογράφονται διαρκώς περισσότερες πολυμερείς περιβαλλοντικές συμφωνίες, αισθάνομαι ότι αυξάνει η πιθανότητα δυσχεριών, αν η ΠΣΕ, με τη σημερινή της μορφή, τεθεί σε ισχύ. Ένα έγγραφο από τη γραμματεία του ΟΟΣΑ σχετικά με τις νομικές πτυχές του θέματος ανέφερε τα εξής: "Η απουσία οποιασδήποτε εμφανούς νομικής ασυμβατότητας δεν διασκεδάζει αναγκαστικά όλες τις ανησυχίες μας σχετικά με τη δυνατότητα διασύνδεσης μεταξύ των ΠΣΕ και των ΠΠΣ».
<P>
Ειδικότερα, υπάρχει σχετικός προβληματισμός ότι ίσως διακυβεύονται οι συμφωνίες για τη μεταφορά καθαρής τεχνολογίας στο πρωτόκολλο του Κυότο με σκοπό την καταπολέμηση των κλιματικών αλλαγών. Ο μηχανισμός καθαρής ανάπτυξης είναι σημαντικός για την επιτυχία του ανωτέρω πρωτοκόλλου και μπορεί να έλθει σε ευθεία αντίθεση με τις ΠΣΕ. Πρέπει να περιληφθεί μια δεσμευτική περιβαλλοντική ρήτρα, η οποία θα παράσχει τουλάχιστον εγγυήσεις στο άρθρο 20 της Συμφωνίας ΓΣΔΕ και δεν θα αποδειχθεί ανάρμοστη προαιρετική ρήτρα, όπως το άρθρο 114 στη Συμφωνία NAFTA.
<P>
Επιπλέον, πρέπει να υπάρξει διάταξη για περιβαλλοντικές αναθεωρήσεις όλων των ξένων επενδυτών. Χωρίς αυτές τις εγγυήσεις γα αειφόρο ανάπτυξη, πρέπει να ανησυχούμε ιδιαίτερα για τη συμφωνία στο παρόν στάδιο.

<SPEAKER ID=192 LANGUAGE="FR" NAME="Caudron">
Κυρία Πρόεδρε, κύριε Επίτροπε, αγαπητοί συνάδελφοι, αντικείμενο των πιο μυστικών διαπραγματεύσεων, αποδεδειγμένο σύμβολο του απόλυτου θριάμβου του αποχαλινωμένου νεοφιλελευθερισμού, επιθυμία να εξασφαλιστεί η κυριαρχία των πολυεθνικών οικονομικών ομίλων πάνω στα κράτη και επιθυμία να ενισχυθεί η υπεροχή των πλουσίων βιομηχανικών χωρών απέναντι στις αναπτυσσόμενες χώρες, ναι, το σχέδιο πολυμερούς συμφωνίας για τις επενδύσεις, η ΠΣΕ, είναι εντελώς απαράδεκτο με την παρούσα του μορφή.
<P>
Επομένως, και χωρίς να προεικάζω την τελική στάση μου σε βάθος, εγκρίνω απολύτως το αίτημα του εισηγητή, κ. Kreissl-Dφrfler, τον οποίο θα ήθελα να συγχαρώ για την εργασία του. Ναι, αγαπητοί συνάδελφοι, εγκρίνω το αίτημα του εισηγητή προς τα κράτη της Ευρωπαϊκής Ένωσης να μην υπογράψουν την ΠΣΕ αν δεν προηγηθεί μία εκτεταμένη δημόσια συζήτηση, η οποία, και μόνον αυτή, θα επιτρέψει να διασφαλιστεί η απόλυτη διαφάνεια που είναι απολύτως απαραίτητη σε αυτό το θέμα.
<P>
Κατά τα άλλα, και χωρίς να υπεισέρχομαι σε λεπτομέρειες, συμφωνώ σε μεγάλο βαθμό με τις ερωτήσεις που θέτει ο εισηγητής και με τις παρατηρήσεις που κάνει. Όλες αποδεικνύουν τη διπλή αναγκαιότητα μίας μελέτης σε βάθος και μίας απόλυτης διαφάνειας.
<P>
Αν παρ'ελπίδα υπογράφετο η ΠΣΕ με την παρούσα μορφή της, δεν θα είχαμε πλέον κανένα μέσον να εμποδίσουμε την παγκοσμιοποίηση με την πιο αρνητική της μορφή, τη μορφή του δικαίου του ισχυροτέρου. Πιστεύω, και ελπίζω, πως οι κυβερνήσεις όλων των κρατών μας στην Ευρωπαϊκή Ένωση θα το υπολογίσουν αυτό.
<P>
Κάτι τελευταίο, σχετικά με τον ευρωπαϊκό πολιτισμό και με την οπτικοακουστική δημιουργία. Αν και εγκρίνω το γεγονός ότι ο εισηγητής απαιτεί και πάλι να ανακληθούν οι διατάξεις, επιμένω ότι αυτό δεν πρέπει να γίνει μόνον στο πλαίσιο της ΠΣΕ, αλλά και αναφορικά με την ΓΣΔΕ. Αυτό το θέμα είναι πάρα πολύ σοβαρό για να μας επιτραπεί να δώσουμε την εντύπωση με τον έναν ή τον άλλον τρόπο ότι πρόκειται για υποχώρηση, έστω και ασήμαντη.
<P>
Τέλος, θα έλεγα ότι σε αυτό το ζήτημα το Ευρωπαϊκό Κοινοβούλιο πρέπει για άλλη μια φορά να αποδείξει ότι παίζει ρόλο εμπροσθοφυλακής. Νομίζω ότι αυτό ακριβώς κάνουμε απόψε.

<SPEAKER ID=193 NAME="Kinnock, Glenys">
Κυρία Πρόεδρε, θα ήθελα να εκφράσω ορισμένες ανησυχίες για τη σχέση των αναπτυσσομένων χωρών με την ΠΣΕ, ειδικότερα, όπως επισήμαναν και άλλοι, το γεγονός ότι αποκλείστηκαν από τις διαπραγματεύσεις αν και οι διαπραγματεύσεις αυτές τις επηρεάζουν σε πολύ σημαντικό βαθμό. Πρέπει επίσης να θέσουν το ζήτημα των επιπτώσεων που θα έχει η ελευθέρωση στην ικανότητα των αναπτυσσομένων χωρών να εγκρίνουν τα προγράμματα που εστιάζονται στο πρόβλημα της φτώχειας, τα οποία είναι σημαντικά για την πρόοδό τους. Πρέπει επίσης - όπως αναφέρθηκε - η απασχόληση, το περιβάλλον και τα εργασιακά δικαιώματα να αποτελέσουν αναπόσπαστο τμήμα της διαδικασίας, και να μη προστεθούν σαν ένα είδος μεταγενέστερης σκέψης. Ανησυχώ εξίσου για τις αυξημένες αρμοδιότητες που θα εκχωρήσει η ΠΣΕ στις πολυεθνικές εταιρείες στις αναπτυσσόμενες χώρες, όπου θα λάβουν σχεδόν καθεστώς πόλης-κράτους στο εσωτερικό των αναπτυσσομένων χωρών. Τονίζονται πολύ περισσότερο τα δικαιώματά τους από τα καθήκοντα και τις υποχρεώσεις τους. Δεν περιέχουν καμία δεσμευτική και επιβαλλόμενη υποχρέωση για εταιρική δεοντολογία, και το απαιτούμενο επίπεδο ελευθέρωσης θα είναι ακατάλληλο για τις αναπτυσσόμενες χώρες.
<P>
Οι κανόνες για τις επενδύσεις πρέπει να μην αφορούν αποκλειστικά την οικονομική ελευθέρωση και θα πρέπει να περιλαμβάνουν σαφή δέσμευση για την αειφόρο ανάπτυξη και τις μακροπρόθεσμες ποιοτικές επενδύσεις. Θα ήθελα να αναθεωρηθούν στην ουσία τους οι τρέχουσες προτάσεις και να υπάρξει καθυστέρηση εν αναμονή μιας πολύ ευρύτερης διαδικασίας. Θα ήθελα να υπήρχε ένα νόμιμο διεθνές φόρουμ, όπου οι αναπτυσσόμενες χώρες να μπορούν να συμπεριληφθούν και όπου τα διεθνή θεσμικά όργανα, όπως η UNCTAD, να μπορούν να συμμετάσχουν. Μόνο τότε θα είμαστε ικανοποιημένοι ότι ακολουθούμε μια δίκαιη διαδικασία σχετικά με τις πολυμερείς επενδύσεις.

<SPEAKER ID=194 NAME="Brittan, Sir Leon">
Κυρία Πρόεδρε, κυρίες και κύριοι, θα ήθελα κατ' αρχάς να ευχαριστήσω την Επιτροπή Εξωτερικών Οικονομικών Σχέσεων και τον εισηγητή, κ. Kreissl-Dφrfler, για την εξαιρετική έκθεση σχετικά με τις διαπραγματεύσεις για την ΠΣΕ. Θα ήθελα επίσης να ευχαριστήσω τις άλλες κοινοβουλευτικές επιτροπές και τους εισηγητές τους για τις προσπάθειες που κατέβαλαν στην εκπόνηση της παρούσας έκθεσης.
<P>
Η συζήτηση αυτή είναι επίκαιρη. Οι διαπραγματεύσεις δεν έχουν ολοκληρωθεί. Η απόφαση του Ευρωπαϊκού Κοινοβουλίου να διεξαγάγει αυτή τη συζήτηση έχει τη σημασία που της απέδωσε η κ. Castellina. Συμμερίζομαι την άποψη αυτή και μπορώ επίσης να διαβεβαιώσω την κ. Schφrling ότι διεξήγαμε ουσιαστική συζήτηση και ότι τούτο θα διαδραματίσει ενεργό ρόλο στην πορεία των διαπραγματεύσεων. Η Ευρωπαϊκή Κοινότητα είναι ο μεγαλύτερος εξωτερικός επενδυτής του κόσμου, τοποθετώντας το 50 % των επενδύσεών της σε χώρες του ΟΟΣΑ και το άλλο 50 % σε χώρες εκτός ΟΟΣΑ. Ταυτόχρονα, είμαστε οι πλέον ανοιχτοί σε εσωτερικές επενδύσεις στον κόσμο. Για τον λόγο αυτό, η Κοινότητα έχει μεγάλο συμφέρον από τη θέσπιση διαφανών, άνευ διακρίσεων και εφαρμόσιμων κανόνων σχετικά με τις εξωτερικές άμεσες επενδύσεις, τόσο σε πολύπλευρο όσο και σε πολυμερές επίπεδο. Για αυτό συμφωνώ απολύτως με τον κ. Valdivielso de Cuι, την κ. Baldi, την κ. Plooij-van Gorsel και τον κ. Teverson, που όλοι τους τόνισαν τη σημασία και το πιθανό όφελος από τις διαπραγματεύσεις.
<P>
Πρέπει να υπάρχει ισορροπία μεταξύ των ευκαιριών που προσφέρονται για επενδύσεις και της ανάγκης να υπάρξει, σε εθνικό επίπεδο, η δυνατότητα ρύθμισης και ελέγχου ορισμένων θεμάτων. Αυτό ήταν το ζητούμενο των διαπραγματεύσεων και η παρούσα συζήτηση συνέβαλε στην ισορροπία. Μπορώ να διαβεβαιώσω την κ. Plooij-van Gorsel ότι στο τέλος των διαπραγματεύσεων η Ευρωπαϊκή Κοινότητα θα αποτελεί μέλος. Στην ανακοίνωση της Επιτροπής σχετικά με ένα θεμιτό πεδίο για τις εξωτερικές άμεσες επενδύσεις παγκοσμίως, δημιουργήσαμε τις προϋποθέσεις για να ξεκινήσουμε τις διαπραγματεύσεις στο πλαίσιο του ΟΟΣΑ, και να αρχίσουμε συνομιλίες στο πλαίσιο του ΠΟΕ. Θα ήθελα να σας υπενθυμίσω ότι το Συμβούλιο και το Ευρωπαϊκό Κοινοβούλιο, στο ψήφισμα του Δεκεμβρίου του 1995, υποστήριξαν αυτή την προσέγγιση. Εξακολουθώ να θεωρώ ότι η επιτυχής ολοκλήρωση των διαπραγματεύσεων για την ΠΣΕ αποτελεί την καλύτερη δυνατή αφετηρία για τη θέσπιση πολυμερών κανόνων στο πλαίσιο του ΠΟΕ, με σκοπό να διαμορφωθεί ένα παγκόσμιο θεμιτό πεδίο για τις ΕΑΕ.
<P>
Δεν πρέπει να ξεχνούμε ότι, σύμφωνα με την άποψη της συντριπτικής πλειοψηφίας των αναπτυσσομένων χωρών, είναι προς το συμφέρον τους να τονωθούν και να μην αποτραπούν οι εξωτερικές άμεσες επενδύσεις. Για τον λόγο αυτό, η κατάλληλη συμφωνία θα τις βοηθήσει, όπως ακριβώς και τις επενδύτριες χώρες. Η σχέση μεταξύ των ενεργειών μας στο πλαίσιο των διαπραγματεύσεων για την ΠΣΕ και όσων θέλουμε να επιτύχουμε στο πλαίσιο του ΠΟΕ αποτελούν το βασικό στοιχείο, όπως σωστά επισήμανε η κ. Mann. Η σχέση αυτή αποτελούσε πολύ σημαντικό στοιχείο στις παρατηρήσεις του κ. Lannoye, της κ. Leperre-Verrier και της κ. Kinnock.
<P>
Είχαμε απόλυτη συναίσθηση της σημασίας που έχει αυτή η εξαιρετικά αρραγής σχέση. Οι διαπραγματεύσεις για την ΠΣΕ διεξάγονται μεταξύ ιδιαίτερα ανεπτυγμένων χωρών. Πρόκειται για διαπραγματεύσεις όπου κανείς δεν χρειάζεται να συμμετάσχει και κανείς δεν χρειάζεται να ενταχθεί, και των οποίων τα αποτελέσματα κανείς δεν χρειάζεται να αποδεχθεί - αν δεν αποτελεί μέρος των συγκεκριμένων διαπραγματεύσεων - αν και είναι ανοιχτές σε αυτούς. Για αυτό τον λόγο και κατά την άποψή μου, την οποία υποστηρίζω σθεναρά, προκειμένου να υπογραφεί συμφωνία που να αντικατοπτρίζει κατάλληλα τα συμφέροντα των αναπτυσσομένων χωρών, καθώς και των ανεπτυγμένων, πρέπει να υπάρξουν συνομιλίες στο πλαίσιο του ΠΟΕ, που να οδηγήσουν σε διαπραγματεύσεις στο πλαίσιο του ίδιου οργανισμού, οι οποίες θα λαμβάνουν υπόψη τις διαπραγματεύσεις για την ΠΣΕ, χωρίς να χρειάζεται να είναι ίδιες με αυτές.
<P>
Αυτός είναι ο καλύτερος τρόπος για να διασφαλιστεί ότι η ΠΣΕ δεν θα ασκήσει αδικαιολόγητη πίεση στις αναπτυσσόμενες χώρες να προσχωρήσουν σε αυτή. Ωστόσο, στο σημείο αυτό, αντιμετωπίζουμε ορισμένα εμπόδια. Μέχρι στιγμής, έχουμε καταλήξει σε συμφωνία μόνο σε επίπεδο συνομιλιών στο πλαίσιο του ΠΟΕ, ενώ εκείνο που εμποδίζει την έναρξη διαπραγματεύσεων στο πλαίσιο του ΠΟΕ είναι το γεγονός ότι ορισμένες αναπτυσσόμενες χώρες αντιτάχθηκαν σε αυτή την προοπτική. Ελπίζω διακαώς ότι εκείνοι που επηρεάζουν τις αναπτυσσόμενες χώρες - και είναι πολλοί σε αυτό το Σώμα - θα τις ενθαρρύνουν να τηρήσουν μια στάση που να ευνοεί τις διαπραγματεύσεις στο πλαίσιο του ΠΟΕ, καθώς και διαπραγματεύσεις στο πλαίσιο του ΟΟΣΑ, με τον σκοπό ακριβώς η συμφωνία που προφανώς θα τεθεί σε ισχύ, στην οποία θα μπορούν να συμμετάσχουν, να είναι μια συμφωνία που θα αντικατοπτρίζει πλήρως τα συμφέροντά τους, και να μην βρεθούν απλώς αντιμέτωποι με την εναλλακτική λύση να προσυπογράψουν τις διαπραγματεύσεις για την ΠΣΕ ή να μην προσυπογράψουν τίποτα απολύτως.
<P>
Παρεμπιπτόντως, δεν πιστεύω ότι οι διαπραγματεύσεις για την ΠΣΕ πρέπει να ολοκληρωθούν κατά τρόπο που να βλάπτει τα συμφέροντα των αναπτυσσομένων χωρών. Ωστόσο, μπορώ να καταλάβω πως έχουν την αίσθηση ότι δεν συμμετείχαν σε αυτές τις διαπραγματεύσεις. Το καλύτερο που μπορούν να κάνουν είναι να συμπληρώσουν τις διαπραγματεύσεις του ΟΟΣΑ με διαπραγματεύσεις στο πλαίσιο του ΠΟΕ το συντομότερο δυνατό. Η αποτυχία των διαπραγματεύσεων του ΟΟΣΑ δεν θα τους βοηθήσει, γιατί θα χρησιμοποιηθεί προκειμένου να παρεμποδιστεί η έναρξη διαπραγματεύσεων στον ΠΟΕ από ανθρώπους που θα επαναλαμβάνουν διαρκώς τον εξής ισχυρισμό: "αν οι ανεπτυγμένες χώρες δεν μπορούν ούτε καν να καταλήξουν σε συμφωνία για τις ίδιες, πώς είναι δυνατό να αναμένουμε ότι θα υπάρξει παγκόσμια συμφωνία; ». Αν δεν υπάρξει παγκόσμια συμφωνία επ' αυτού, τότε η ισορροπία που προσελκύει τις επενδύσεις στις αναπτυσσόμενες χώρες -επενδύσεις τις οποίες χρειάζονται άμεσα - δεν θα επιτευχθεί και θα είναι αντιπαραγωγική για εκείνους που προσπαθούν να προασπίσουν τα συμφέροντά τους με την αντίθεσή τους στις διαπραγματεύσεις του ΟΟΣΑ.
<P>
Με αυτούς τους προβληματισμούς, ξεκίνησαν οι διαπραγματεύσεις στον ΟΟΣΑ το Μάιο του 1995, και τον Δεκέμβριο του 1996, στην Υπουργική Διάσκεψη της Σιγκαπούρης, επιτύχαμε τη συγκρότηση μιας ομάδας εργασίας του ΠΟΕ σχετικά με τις επενδύσεις. Η προθεσμία που ορίστηκε για το πέρας των διαπραγματεύσεων στον ΟΟΣΑ, είναι το τέλος Απριλίου του 1998. Οποιοσδήποτε συμμετείχε ποτέ σε διαπραγματεύσεις αυτού του είδους, θα γνωρίζει ότι ο ενάμισυς μήνας πριν από το πέρας των διαπραγματεύσεων αποτελεί πολύ σημαντική και κρίσιμη περίοδο, όπου πολλά μπορούν να πραγματοποιηθούν.
<P>
Δεν μπορώ να σας εγγυηθώ ότι θα καταλήξουμε σε κάποιο συμπέρασμα. Αν ναι, θα οφείλεται εν πολλοίς σε όσα ειπώθηκαν σήμερα εδώ. Αλλά μπορώ να σας πω ότι θα καταλήξουμε σε κάποιο συμπέρασμα μόνο αν είμαστε ικανοί να προσαρμόσουμε τα νόμιμα συμφέροντα της Ευρωπαϊκής Ένωσης. Συμφωνώ με τις περισσότερες, αν όχι με όλες, τις συστάσεις που διατυπώθηκαν στο σχέδιο ψηφίσματος, που αποτελεί το αντικείμενο της σημερινής μας συζήτησης. Συμφωνούμε με την ανάγκη να διαφυλάξουμε στο πλαίσιο της ΠΣΕ το δικαίωμα των συμβαλλομένων μερών να αναλαμβάνουν δράση για την προστασία του περιβάλλοντος, όχι μόνο τώρα, αλλά και μελλοντικά. Γι' αυτό, δεν έχω καμία απολύτως δυσκολία με όσα είπε η κ. Pollack. Σε ό, τι αφορά την εργασία, εκτιμούμε ότι είναι πολύ σημαντικό να προασπιστεί η τήρηση των εργασιακών προτύπων στο πλαίσιο αυτών των διαπραγματεύσεων. Επομένως, συμφωνώ με τον κ. Kreissl-Dφrfler και, μάλιστα, με τον κ. Habsburg-Lothringen επ' αυτού. Επιμένουμε, επίσης, σε μια διάταξη που να καλύπτει τις σημερινές και μελλοντικές πολιτικές σχετικά με την ευρωπαϊκή ολοκλήρωση. Για αυτόν ακριβώς τον λόγο χαιρετίζω τις θέσεις του κ. Garcνa-Margallo y Marfil, της κ. Ahern και της κ. Castellina σχετικά με τη σημασία μιας ρήτρας για την περιφερειακή οικονομική ολοκλήρωση, που να επιτρέπει αφενός την περαιτέρω εναρμόνιση μεταξύ των μελών της Ευρωπαϊκής Ένωσης και, αφετέρου, την προοδευτική ευθυγράμμιση με την πολιτική της ΕΕ των νόμων και των πρακτικών όσων έχουν υπογράψει ευρωπαϊκές συμφωνίες.
<P>
Θα ήθελα να πω στον κ. Falconer ότι η συμφωνία αυτή - αν περάσει - θα ενισχύσει τη θέση των εθνικών σημείων επαφής, και ότι οι κατευθυντήριες γραμμές στις οποίες αναφέρθηκε, λέγοντας ότι δεν είναι οι κατάλληλες, θα αναθεωρηθούν.
<P>
Το σχέδιο ψηφίσματος πραγματεύεται επίσης εκτενώς τις πτυχές του πολιτισμού και των δικαιωμάτων πνευματικής ιδιοκτησίας στο πλαίσιο της ΠΣΕ, και μάλιστα δικαίως. Θα ήθελα να πω δυο λόγια επ' αυτού. Ο στόχος της διατήρησης της ευρωπαϊκής πολιτιστικής ταυτότητας μέσω συγκεκριμένων μέτρων και δράσεων πολιτικής, ιδιαίτερα στον οπτικοακουστικό τομέα, υποστηρίζεται πλήρως από την Επιτροπή. Συμμερίζομαι τις ανησυχίες που εξέφρασαν πολλοί, ιδίως ο κ. Elchlepp και η κ. Δασκαλάκη. Μεταξύ των διαπραγματευτών υπάρχει τώρα συναίνεση στο ότι η ΠΣΕ δεν πρέπει να υποδαυλίσει το κεκτημένο της ΓΣΔΕ εξαιρώντας τις οπτικοακουστικές υπηρεσίες, κοινώς, την ολοκλήρωση του Γύρου της Ουρουγουάης. Είναι απλώς ζήτημα του τρόπου με τον οποίο πρέπει να γίνει. Η άποψή μας είναι ότι η γενική εξαίρεση, που φαίνεται επιφανειακά ελκυστική, δεν συνιστά την καλύτερη λύση. Μια αποκλειστικά ευρωπαϊκή λεπτομερής επιφύλαξη ουσιαστικά παρέχει μεγαλύτερη νομική ασφάλεια στις σημερινές και μελλοντικές πολιτικές απ' ό, τι μια μονολεκτική γενική επιτυχία.
<P>
Για ένα πράγμα θα ήθελα να διαβεβαιώσω απερίφραστα αυτό το Σώμα: είχα το προνόμιο και την τιμή να διευθύνω τις διαπραγματεύσεις του Γύρου της Ουρουγουάης εξ ονόματος της Ευρωπαϊκής Ένωσης. Την τελευταία ημέρα των διαπραγματεύσεων, όταν όλος ο κόσμος ανέμενε και ζητούσε τον τερματισμό των εν λόγω διαπραγματεύσεων, δεχόμασταν έντονες πιέσεις από τις ΗΠΑ να συμφωνήσουμε με διατάξεις σχετικά με οπτικοακουστικά και πολιτιστικά ζητήματα, που θα είχαν αποδυναμώσει και θα είχαν θέσει σε κίνδυνο τη δική μας οπτικοακουστική και πολιτιστική πολιτική. Δεν δίστασα καθόλου να αντισταθώ στις πιέσεις αυτές και να δηλώσω ότι δεν επρόκειτο να συμφωνήσουμε με το σύνολο της συμφωνίας του Γύρου της Ουρουγουάης, ακόμη και αν εξαναγκαζόμασταν να υποκύψουμε στις πιέσεις και να προσυπογράψουμε μια τέτοια συμφωνία. Και τα καταφέραμε. Οι ΗΠΑ δεν μπορούσαν να το πιστέψουν. Μπορώ να διαβεβαιώσω το Σώμα ότι αν, αντιμέτωπη με μια τέτοια κατάσταση, η Ευρωπαϊκή Ένωση, μέσω του διαπραγματευτή της, της Επιτροπής, ήταν προετοιμασμένη να αντέξει σε αυτή την πίεση, μην πιστεύετε ότι θα φανούμε τόσο αφελείς ώστε να χαρίσουμε κατά τις διαπραγματεύσεις της ΠΣΕ εκείνα που διατηρήσαμε επιτυχώς στις διαπραγματεύσεις του Γύρου της Ουρουγουάης. Δεν υπάρχει περίπτωση να συμβεί κάτι τέτοιο και η οποιαδήποτε διαφωνία μπορεί να αφορά μόνο τον τρόπο με τον οποίο θα προφυλαχθούμε πιο αποτελεσματικά.
<P>
Ως προς τα δικαιώματα πνευματικής ιδιοκτησίας, θα ήθελα να πω ότι εξακολουθούμε να αναζητούμε μία λύση που να σέβεται τους σχετικούς κανόνες της ΕΕ και του ΠΟΠΙ ενώ, από την άλλη πλευρά, θα παρέχει πρόσθετη αξία κυρίως στο πεδίο της διευθέτησης των διαφορών. Μπορώ να διαβεβαιώσω την κ. ΜcKenna ότι οι επιφυλάξεις σχετικά με την αλιεία θα είναι αποτελεσματικές, αλλά όλα αυτά τα ζητήματα εξακολουθούν να αποτελούν αντικείμενο διαπραγματεύσεων. Με την πολιτική βούληση, λαμβάνοντας υπόψη τα θέματα που δικαίως τέθηκαν σε αυτό το Σώμα, μπορούμε να καταλήξουμε σε ένα συμπέρασμα που θα είναι προς όφελος της ΕΕ ως κύριου επενδυτή εκτός της ΕΕ, προς το συμφέρον των αναπτυσσομένων χωρών και προς όφελος όλων των πολύτιμων πολιτικών μας. Η συμφωνία θα υπογραφεί μόνο αν καταλήξουμε σε αυτό.
<P>
Προσωπικά, δεν πιστεύω ότι υπάρχει κάποια ανάγκη ή ότι αξίζει να ζητήσουμε τη γνώμη του Ευρωπαϊκού Δικαστηρίου. Συνήθως διαπραγματευόμαστε ζητήματα υψίστης σημασίας, έχουμε τους νομικούς συμβούλους μας και αν κάθε φορά που διεξαγάγαμε διαπραγματεύσεις, προστρέχαμε στο Ευρωπαϊκό Δικαστήριο, αυτό θα υπέσκαπτε τη θεσμική ισορροπία.
<P>
Βεβαίως, με χαρά μπορώ να επιβεβαιώσω, όπως με κάλεσε να κάνω ο κ. Kreissl-Dφrfler, ότι η Επιτροπή θα συστήσει στο Συμβούλιο ότι, αν υπάρξει συμφωνία που να υποστηρίζεται από τα κράτη μέλη και την Επιτροπή, θα ζητήσουμε τη σύμφωνη γνώμη του Ευρωπαϊκού Κοινοβουλίου προτού την θέσουμε σε ισχύ.
<P>
Κατά την παρουσίαση της ΠΣΕ στο Συμβούλιο, μπορώ να διαβεβαιώσω τον κ. Garcνa-Margallo y Marfil ότι η Επιτροπή θα αναλύσει τη συμβατότητα της εν λόγω συμφωνίας αφενός με τις σημαντικές διεθνείς συμφωνίες που έχουμε προσυπογράψει, συμπεριλαμβανομένων των πολυμερών, περιβαλλοντικών και κοινωνικών συμφωνιών και, αφετέρου, με τη δική μας νομοθεσία και τις δικές μας πολιτικές σε τομείς όπως η αλιεία, οι μεταφορές και η ανάπτυξη, καθώς και με την ίδια τη Συνθήκη της Ευρωπαϊκής Κοινότητας. Αλλά σε αυτό το στάδιο δεν διαπιστώνω καμία ασυμβατότητα· στη συνέχιση των διαπραγματεύσεων θα διασφαλίσουμε ότι η κατάσταση θα παραμείνει ως έχει.
<P>
Στο σημερινό στάδιο, οι διαπραγματεύσεις βρίσκονται σε δύσκολο σημείο. Οι Αμερικανοί εταίροι μας επισήμαναν ότι, δεδομένης της ανάγκης συνεχών διαπραγματεύσεων σε ορισμένα κρίσιμα ζητήματα, πιστεύουν ότι η προθεσμία του Απριλίου δεν μπορεί να τηρηθεί. Ισχυρίζονται ότι δεν είναι σε θέση να προτείνουν εναλλακτική ημερομηνία για τη σύναψη της ΠΣΕ. Τούτο αμαυρώνει την αποφασιστικότητά μας να διατηρηθεί στις χώρες του ΟΟΣΑ η ισχύουσα κατάσταση στην οικονομική πολιτική, παρά τις πρόσφατες κρίσεις - κυρίως, στην Ασία - και να έλθουμε αντιμέτωποι με τις προκλήσεις της παγκοσμιοποίησης, διευρύνοντας το ισχύον ανοιχτό σύστημα για τις εμπορικές συναλλαγές και τις επενδύσεις. Δεν μπορούμε να αποδεχθούμε την αμερικανική ανακοίνωση ως τετελεσμένο γεγονός.
<P>
Στο άμεσο μέλλον, μπορεί να σημειωθεί σημαντική πρόοδος, αν υπάρξει η πολιτική βούληση. Τότε θα εναπόκειται στους υπουργούς να αποφασίσουν για την τύχη της ΠΣΕ, αντικατοπτρίζοντας τις επιθυμίες των δημοκρατικά εκλεγμένων κυβερνήσεων. Εναπόκειται πλέον σε εμάς νε ελέγξουμε, τις προσεχείς εβδομάδες, αν υπάρχει η πολιτική βούληση. Είμαστε αποφασισμένοι να κάνουμε ό, τι μπορούμε για να καταφέρουμε την επιτυχή ολοκλήρωση των διαπραγματεύσεων, αλλά η σύναψη μιας συμφωνίας, πάση θυσία, δεν είναι αυτό που επιζητούμε.
<P>
Είναι εξίσου σημαντικό να τονίσουμε την ανάγκη να εξευρεθεί ο κατάλληλος διακανονισμός με τις ΗΠΑ εντός και εκτός ΠΣΕ, ώστε να εξετάσουμε το ζήτημα της ετεροδικίας της νομοθεσίας, στο οποίο αναφέρθηκε γενικώς ο κ. Souchet, και ειδικότερα τους νόμους Helms-Burton και ILSA.
<P>
Η υπουργική συνάντηση του ΟΟΣΑ, που πρόκειται να διεξαχθεί στα τέλη Απριλίου, πρέπει να χαράξει την πορεία. Θα προσπαθήσουμε να πραγματοποιήσουμε ουσιαστική πρόοδο από τώρα μέχρι τη στιγμή εκείνη. Στο μεσοδιάστημα, η Κοινότητα και τα κράτη μέλη της έχουν σαφές συμφέρον να διαθέτουν μια ΠΣΕ που να προασπίζει τα συμφέροντά μας, να προασπίζει τα συμφέροντα των αναπτυσσομένων χωρών, και να διασφαλίζει την ικανότητά μας να συνεχίσουμε τις πολύτιμες πολιτικές μας. Θα προσπαθήσουμε να το επιτύχουμε· δεν θα ενδώσουμε σε καμία απόπειρα καταστροφής των συμφερόντων μας.
<P>
Αν προχωρήσουμε με θάρρος, αλλά και ψυχραιμία, έτοιμοι να υπερασπίσουμε τα συμφέροντά μας, αλλά αναγνωρίζοντας παράλληλα ότι η σωστή μορφή ΠΣΕ στις κατάλληλες συνθήκες είναι προς το συμφέρον της Ευρωπαϊκής Ένωσης, τότε θα κάνουμε κάτι που θα αντικατοπτρίζει τη βούληση των λαών της Ευρώπης.

<SPEAKER ID=195 NAME="Plooij-van Gorsel">
Έθεσα μια πολύ συγκεκριμένη ερώτηση. Ζήτησα από τον Σερ Leon Brittan να αποσαφηνίσει κάπως τη διαδικασία, γιατί ενδέχεται να υπάρξει σύγκρουση συμφερόντων μεταξύ των Ευρωπαϊκών Κοινοτήτων και των κρατών μελών που θέλουν να γίνουν εταίροι. Θα ήθελα να ενημερωθώ σχετικά με τη διαδικασία λήψης αποφάσεων. Θα υπάρξει, άραγε, ομοφωνία στο Συμβούλιο σχετικά με το εν λόγω ζήτημα πριν από την υπογραφή ή ενδέχεται να...
<P>
(Ο Πρόεδρος διακόπτει την ομιλήτρια)

<SPEAKER ID=196 NAME="Brittan, Sir Leon">
Νόμιζα ότι είχα απαντήσει στην ερώτηση. Πρέπει να υπάρξει ομόφωνη υποστήριξη των κρατών μελών και πρέπει να δοθεί η συγκατάθεση του Κοινοβουλίου, όπως είπα στην ομιλία μου.

<SPEAKER ID=197 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30.

<CHAPTER ID=10>
Ώρα των Ερωτήσεων (Επιτροπή)
<SPEAKER ID=198 NAME="Πρόεδρος">
Κυρίες και κύριοι βουλευτές, θα αρχίσουμε την Ώρα των Ερωτήσεων προς την Επιτροπή με καθυστέρηση 35 λεπτών από την ώρα που εγκρίναμε στην ημερήσια διάταξή μας. Σας ζητώ συγγνώμη για αυτήν την καθυστέρηση, για την οποία δεν ευθύνομαι και για την οποία έχω μιλήσει με τον κύριο Πρόεδρο, και ελπίζω να μπορέσουμε στο μέλλον να λάβουμε τα απαραίτητα μέτρα ώστε να τηρούμε τα ωράρια που προβλέπονται στις ημερήσιες διατάξεις μας.
<P>
Μου ζητά τον λόγο ο κ. McMahon για ένα διαδικαστικό θέμα.

<SPEAKER ID=199 NAME="McMahon">
Έθεσα σήμερα το πρωί ένα ερώτημα σχετικά με δική μου ερώτηση που είχα υποβάλει σχετικά με την ονοματολογία των NUTS και την επιλεξιμότητα για υπαγωγή στο αντίστοιχο καθεστώς στο πλαίσιο διαφόρων ταμείων.
<P>
Όπως πολύ καλά γνωρίζετε, αντιμετωπίζω πολύ σοβαρά την Ώρα των Ερωτήσεων. Διαπίστωσα ότι η Επίτροπος, κ. Wulf-Mathies απαντούσε σε ερωτήσεις σχετικά με τα περιφερειακά και διαρθρωτικά ταμεία αυτή την εβδομάδα, γι' αυτό αποφάσισα να θέσω την παρούσα ερώτηση. Δυστυχώς, φαίνεται ότι τοποθετήθηκε στο τέλος, στο πλαίσιο "Αλλες ερωτήσεις». Θα έπρεπε να βρίσκεται στη θέση που της ανήκει. Ο τότε Πρόεδρος ανέλαβε να μάθει από την γραμματεία τί είχε συμβεί. Θα μπορούσατε, παρακαλώ, να μου δώσετε μια απάντηση;

<SPEAKER ID=200 NAME="Πρόεδρος">
Κύριε McMahon, εγώ ο ίδιος ήμουν παρών σήμερα το πρωί όταν διατυπώσατε αυτήν την ερώτηση και, σύμφωνα με τη γραμματεία της Συνέλευσης, επικοινωνήσαμε με την Επιτροπή. Η Επιτροπή μας εξήγησε - κατ' αρχάς, πρέπει να σας θυμίσω πως η Επιτροπή είναι αρμόδια για να αποφασίσει ποιος ή ποια Επίτροπος θα απαντήσει στη μια ή την άλλη ερώτηση - στην περίπτωση της ερώτησής σας, της αριθ. 102, αρμόδιος για να απαντήσει ήταν ο κ. de Silguy, εφόσον έχει σχέση με τα αριθμητικά στοιχεία της EUROSTAT. Επομένως, δεν ενέπιπτε στην αρμοδιότητα της κυρίας Wulf-Mathies.
<P>
Έτσι, λοιπόν, σύμφωνα με την ημερήσια διάταξη, προχωρούμε στην Ώρα των Ερωτήσεων προς την Επιτροπή (Β4-0260/98).

<SPEAKER ID=201 NAME="Flynn">
Η μεταρρύθμιση των διαρθρωτικών ταμείων το 1993 συμπεριέλαβε ως στόχο πολιτικής τις ίσες ευκαιρίες για τους άνδρες και τις γυναίκες στην αγορά εργασίας· οι ίσες ευκαιρίες στο Κοινωνικό Ταμείο ορίζονται στο άρθρο 1, παράγραφος 1, εδάφιο δ, ως συγκεκριμένη προτεραιότητα. Τα κράτη μέλη επέλεξαν να εφαρμόσουν την εν λόγω προτεραιότητα του παρόντος κανονισμού του ΕΚΤ με διττή προσέγγιση. Η πλειοψηφία ενέκρινε ειδικά προγράμματα ίσων ευκαιριών, ενώ οι χώρες της Βόρειας Ευρώπης και το Ηνωμένο Βασίλειο ακολουθούν την προσέγγιση "mainstreaming». Αν και οι προσεγγίσεις διαφέρουν, τα μέτρα που λαμβάνονται είναι παραπλήσια: προώθηση μεγαλύτερης συμμετοχής των γυναικών σε τομείς όπου εκπροσωπούνται ελάχιστα, κατάρτιση και επαγγελματική κατάρτιση των ανέργων γυναικών και των γυναικών που επανεντάσσονται στον εργασιακό χώρο, και η προώθηση της γυναικείας επιχειρηματικότητας, καθώς και άλλων σχετικών μέτρων.
<P>
Κατά την προετοιμασία του νέου σχεδίου γενικών κανονισμών για τα διαρθρωτικά ταμεία, ένας από τους στόχους είναι να μειωθούν οι σημερινές ανισότητες και να προωθηθεί η ίση συμμετοχή των γυναικών και των ανδρών στην οικονομική και κοινωνική δραστηριότητα μέσω της προσέγγισης του "mainstreaming». Η πρόθεση είναι η στρατηγική του "mainstreaming» να διέπει όλη τη διαδικασία εφαρμογής, από το στάδιο του προγραμματισμού μέχρι το στάδιο της αναφοράς. Σε όλα τα στάδια και τα επίπεδα της διαδικασία λήψης αποφάσεων ο στόχος είναι α) η ισορροπημένη συμμετοχή γυναικών και ανδρών και β) η εταιρική σχέση που να περιλαμβάνει εκπροσώπους των αρμοδίων αρχών και οργάνων στον τομέα της ισότητας μεταξύ ανδρών και γυναικών. Προβλέπεται ότι η δραστηριότητα του Ευρωπαϊκού Κοινωνικού Ταμείου θα βασίζεται σε πέντε τομείς πολιτικής: ενεργό πολιτική της αγοράς εργασίας, προώθηση της κοινωνικής ενσωμάτωσης, δια βίου εκπαίδευση, προσμονή και διευκόλυνση οικονομικών και κοινωνικών αλλαγών και ίσες ευκαιρίες για τους άνδρες και τις γυναίκες. Παράλληλα με τη συγκεκριμένη προτεραιότητα των ίσων ευκαιριών στην νομοθεσία του κοινωνικού ταμείου, αναμένεται να εφαρμοστεί η προσέγγιση του "mainstreaming» σε όλα τα πεδία πολιτικής και να τεθεί ως βάση η σημερινή εμπειρία στο πλαίσιο της περιφερειακής και τοπικής ανάπτυξης, συμπεριλαμβανομένων των τοπικών πρωτοβουλιών απασχόλησης και των εδαφικών συμφώνων απασχόλησης. Ευελπιστώ ότι στη νέα νομοθεσία θα δοθεί ένα σαφές μήνυμα υπέρ της θετικής δράσης.
<P>
Τέλος, θα ήθελα να υπενθυμίσω στο αξιότιμο μέλος του Κοινοβουλίου ότι οι κατευθυντήριες γραμμές για την απασχόληση που εγκρίθηκαν στην ειδική Σύνοδο Κορυφής για την απασχόληση στο Λουξεμβούργο, τον περασμένο Νοέμβριο, εδράζονται σε τρεις πυλώνες· ένας από αυτούς είναι η ενίσχυση των πολιτικών για ίσες ευκαιρίες. Ως προς αυτό, τα κράτη μέλη απαιτείται να λάβουν μέτρα που θα μειώσουν το χάσμα των φύλων στην απασχόληση, καθώς και τον επαγγελματικό διαχωρισμό, για να αυξήσουν το επίπεδο των υγειονομικών υπηρεσιών, που αντιπροσωπεύουν πολύ συχνά ένα βασικό εμπόδιο για τις γυναίκες που θα ήθελαν να επιστρέψουν στην αγορά εργασίας, και για να διευκολύνουν τη διαδικασία επιστροφής. Η Επιτροπή αναμένει να δοθεί ιδιαίτερη προσοχή στις ανωτέρω κατευθυντήριες γραμμές στα προγράμματα δράσης που εκπονούνται από τα κράτη μέλη μόλις τώρα και τα οποία θα παρουσιαστούν στο Ευρωπαϊκό Συμβούλιο του Κάρντιφ, τον Ιούνιο.

<SPEAKER ID=202 LANGUAGE="ES" NAME="Izquierdo Rojo">
Κύριε Επίτροπε, αυτή η ερώτηση ανταποκρίνεται ακριβώς στην επιθυμία μου να αποτελούν οι γυναίκες το κύριο υποκείμενο και αντικείμενο των νέων πολιτικών για την απασχόληση. Σας ευχαριστώ, λοιπόν, για τη θαυμάσια, τόσο διεξοδική, τόσο ελπιδοφόρα απάντησή σας, και θα ήθελα μόνο να σας ρωτήσω αν πραγματικά πιστεύετε πως αυτά τα οφέλη θα φτάσουν σε όλες τις γυναίκες της Ευρώπης, συμπεριλαμβανομένων αυτών της Γρανάδας, και, μιλώντας σε οικονομικούς όρους, για τί ποσό μιλάμε ακριβώς;
<P>
Θα ήθελα επίσης να μάθω αν αυτά τα οφέλη θα φτάσουν στα μέρη όπου οι γυναίκες έχουν μεγαλύτερη ανάγκη. Και τέλος, αν θα εξασφαλισθούν περισσότερα προγράμματα και αν αυτά θα είναι περισσότερο ενισχυμένα εκεί όπου ο ανδρικός σεξισμός είναι μεγαλύτερος.

<SPEAKER ID=203 NAME="Πρόεδρος">
Ευχαριστώ κυρία Izquiedro Rojo για την ερώτησή σας και για την τήρηση του χρόνου.
<P>
Τον λόγο έχει ο κ. Flynn για να απαντήσει σε αυτήν τη συμπληρωματική ερώτηση, η οποία αναφέρεται - θα το έχετε αντιληφθεί - επίσης στις γυναίκες της Γρανάδας. Δεν γνωρίζω αν εσείς, κύριε Flynn, έχετε πάει στη Γρανάδα αλλά, αν όχι, σας συστήνω να πάτε να γνωρίσετε αυτήν τη θαυμάσια πόλη.

<SPEAKER ID=204 LANGUAGE="EN" NAME="Flynn">
Δέχομαι ευχαρίστως την πρόσκλησή σας, κύριε Πρόεδρε, και ανυπομονώ ιδιαίτερα για την επίσκεψη. Έχω πάει εκεί μερικές φορές ως ιδιώτης, αλλά πιθανόν να μου δοθεί η ευκαιρία επίσημης επισκέψεως και είμαι ευγνώμων για το ενδιαφέρον σας.
<P>
Θα ήθελα να πω στο αξιότιμο μέλος ότι δεν τρέφω απλά πολλές ελπίδες αλλά ότι επίσης έχω μεγάλες προσδοκίες. Φυσικά, θα εκτιμήσετε το γεγονός ότι όλες αυτές οι αλλαγές θα εξαρτηθούν από τα προγράμματα που θα υποβληθούν από τα κράτη μέλη, όταν αυτά θα αναζητήσουν βοήθεια για την προώθηση ίσων ευκαιριών. Ένα πράγμα πρέπει να έχετε υπόψην σας: πρόκειται για υποχρέωση που απορρέει από τη Συνθήκη και ύστερα από τη Σύνοδο Κορυφής για την απασχόληση τόσο οι πρωθυπουργοί όσο και οι πρόεδροι και των 15 κρατών μελών έχουν δεσμευθεί προσωπικά να προωθήσουν την παροχή ίσων ευκαιριών και να αναλάβουν ειδικές δραστηριότητες προς αυτή την κατεύθυνση. Θα ασχοληθώ ιδιαίτερα με τις ενέργειες του κοινωνικού ταμείου επειδή προβλέπω ότι εκεί θα δημιουργηθούν οι κατάλληλες συνθήκες βάσει των οποίων θα εξασφαλιστεί η παροχή ενισχύσεων σε θέματα απασχόλησης, κυρίως στους ελεύθερους επαγγελματίες. Το ταμείο θα συμβάλλει στη δημιουργία νέων πηγών απασχόλησης και θα στηρίξει την παροχή υπηρεσιών στους δικαιούχους. Στη συγκεκριμένη περίπτωση αναφέρομαι σε υπηρεσίες πρόνοιας, ένα θέμα που - υποθέτω ότι θα συμφωνήσετε μαζί μου - είναι εξαιρετικά σημαντικό για την επανένταξη των γυναικών που επιστρέφουν στον χώρο εργασίας. Είμαι ανυπόμονος και έχω μεγάλες προσδοκίες ύστερα από τις δεσμεύσεις που ανελήφθησαν κατά τη Σύνοδο Κορυφής για την απασχόληση.

<SPEAKER ID=205 LANGUAGE="ES" NAME="Sornosa Martνnez">
Κύριε Επίτροπε, η κοινότητα της Βαλένθια συμπεριλαμβάνεται στον Στόχο 1 και δεν έχει αποφασισθεί ακόμη αν θα συνεχίσει να συμπεριλαμβάνεται σε αυτόν τον στόχο επειδή βρίσκεται κάποια δεκαδικά πάνω ή κάτω από αυτό το 75 % του κοινοτικού εισοδήματος.
<P>
Η ανεργία, βέβαια, όντως βρίσκεται πάνω από τον μέσο όρο, όχι μόνο τον κοινοτικό αλλά και αυτόν της Ισπανίας. Και, αυτός ο τελευταίος, με τη σειρά του, είναι δύο φορές υψηλότερος από τον κοινοτικό και, όσον αφορά τις γυναίκες, είναι τρεις φορές υψηλότερος.
<P>
Πιστεύει η Επιτροπή πως η Κοινότητα της Βαλένθια πρέπει να παραμείνει στον Στόχο 1, δεδομένου ότι η απασχόληση αποτελεί πρωταρχικό στόχο σε όλες τις ευρωπαϊκές περιφέρειες και πως, επιπλέον, τόσο η κατάρτιση όσο και οι νέες θέσεις εργασίας είναι απολύτως απαραίτητες, κυρίως για τις γυναίκες, οι οποίες αποτελούν το 30 % των ανέργων της κοινότητας της Βαλένθια;

<SPEAKER ID=206 LANGUAGE="EN" NAME="Flynn">
Εν συντομία, θα ήθελα να πω στο αξιότιμο μέλος ότι η Βαλένθια αντιμετωπίζει όντως κάποια συγκεκριμένα προβλήματα. Δεν έχει ακόμη ληφθεί απόφαση όσον αφορά τις περιοχές που πληρούν τα κριτήρια ώστε να συμπεριληφθούν στο στόχο 1, για την πραγματοποίηση του οποίου θα διατεθεί ένα νέο κονδύλιο κατά τα έτη 2000-2006. Αυτό θα αποφασιστεί ύστερα από διαπραγματεύσεις κάποια στιγμή μέχρι τις αρχές του επόμενου χρόνου. Θα ήθελα να τονίσω ότι οι ρυθμίσεις που θα ισχύσουν για τα διαρθρωτικά ταμεία θα υποβληθούν προκειμένου να λάβουν την έγκριση της Επιτροπής στις 18 Μαρτίου. Στη συνέχεια θα δούμε πώς θα εξελιχθούν τα πράγματα.

<SPEAKER ID=207 NAME="Πρόεδρος">
Ευχαριστώ, κύριε Flynn, για την παρουσία σας, για τις απαντήσεις και για την αποδοχή των συστάσεων να επισκεφτείτε δύο πανέμορφες ισπανικές πόλεις - τη Γρανάδα και τη Βαλένθια - για διαφορετικούς λόγους, αλλά και οι δύο πολύ ενδιαφέρουσες.

<SPEAKER ID=208 NAME="Πρόεδρος">
Ερώτηση αριθ. 42 του κ. John McCartin (H-0176/98):
<P>
Θέμα: Η αγορά του βοείου κρέατος
<P>
Οι πέντε κύριες εταιρείες σουπερμάρκετ στη Βρετανία ελέγχουν μονοπωλιακά την πώληση του κρέατος: έχουν άνω του 80 % της συνολικής αγοράς κρέατος.
<P>
Δύναται η Επιτροπή να εμποδίσει αυτούς τους εμπόρους λιανικής πωλήσεως να χρησιμοποιούν την κυριαρχία τους επί της αγοράς κατά τρόπο που αντιστρατεύεται στον ανταγωνισμό αποκλείοντας το ιρλανδικό βόειο κρέας από τα καταστήματά τους;

<SPEAKER ID=209 NAME="Brittan, Sir Leon">
Η λιανική αγορά κρέατος στη Βρετανία περιλαμβάνει ορισμένα σουπερμάρκετ που κατέχουν σημαντικό μερίδιο στην αγορά. Ωστόσο, η Επιτροπή δε γνωρίζει κατά πόσο αυτά τα σουπερμάρκετ είναι, συλλογικά ή ατομικά, σε θέση να κυριαρχήσουν στην αγορά. Για την ώρα, δε διαθέτουμε επαρκείς συγκεκριμένες πληροφορίες προκειμένου να αξιολογήσουμε την κατάσταση στην αγορά. Προς το παρόν, οι υπηρεσίες της Επιτροπής προσπαθούν να εξακριβώσουν κατά πόσο αληθεύουν εκθέσεις σύμφωνα με τις οποίες το ιρλανδικό βόειο κρέας έχει αποκλειστεί από τα σουπερμάρκετ, καθώς επίσης να διαπιστώσουν - σε περίπτωση που ισχύει κάτι τέτοιο - αν ο αποκλεισμός αυτός είναι αποτέλεσμα εφαρμογής μίας περιοριστικής εμπορικής τακτικής ή αν οφείλεται σε άλλους λόγους. Η Επιτροπή θα ενδιαφερόταν να ενημερωθεί σχετικά σε περίπτωση που ο βουλευτής ή οποιοσδήποτε άλλος διαθέτει ανάλογες πληροφορίες.

<SPEAKER ID=210 LANGUAGE="EN" NAME="McCartin">
Μαθαίνω ότι υπάρχουν πολλές πληροφορίες για ορισμένες αλυσίδες σουπερμάρκετ στο Ηνωμένο Βασίλειο, οι ιδιοκτήτες των οποίων έχουν δηλώσει δημοσίως ότι για την ώρα έχουν αποκλείσει το ιρλανδικό βόειο κρέας από τα ράφια τους. Κάτω από αυτές τις συνθήκες και λαμβάνοντας υπόψη ότι πρόκειται για αγορά όπου ανέκαθεν γίνονταν προμήθειες ιρλανδικού βοείου κρέατος, κατανοώ ότι ο σημερινός αποκλεισμός του από την αγορά αποτελεί εσκεμμένη μεροληπτική ενέργεια, για την οποία έχουν μιλήσει δημοσίως και ομολογήσει όσοι ενέχονται σε αυτή. Θα ήθελα να ρωτήσω τον Επίτροπο - υποθέτοντας ότι μπορεί να το εξακριβώσει - αν έχει τη δύναμη να υποβάλλει μήνυση έναντι των εν λόγω προσώπων γι' αυτή τη μεροληπτική ενέργεια που έχουν δηλώσει και ομολογήσει δημοσίως.

<SPEAKER ID=211 LANGUAGE="EN" NAME="Brittan, Sir Leon">
Θα πρέπει να εξετάσουμε τα γεγονότα. Πολλά θα εξαρτηθούν από το αν ο αποκλεισμός οφείλεται σε συμφωνία περιορισμού ή αν πρόκειται για μονόπλευρη ενέργεια. Συνεπώς, δεν μπορώ ουσιαστικά να πω αν μπορεί και αν θα έπρεπε να γίνει κάτι, προτού λάβουμε περισσότερες πληροφορίες τις οποίες και θα αναλύσουμε.

<SPEAKER ID=212 NAME="Πρόεδρος">
Ερώτηση αριθ. 43 του κ. Simon Murphy (H-0192/98):
<P>
Θέμα: Αθλητικά γεγονότα και χορηγία επιχειρήσεων οινοπνευματωδών ποτών
<P>
Μετά από πρόσφατες εικασίες στο βρετανικό τύπο, θα ήθελα να ρωτήσω την Επιτροπή εάν επιβεβαιώνει το κατά πόσο το Πράσινο Βιβλίο για τις εμπορικές επικοινωνίες στην εσωτερική αγορά θα οδηγήσει σε άμεση απόφαση για τα αθλητικά γεγονότα και τη χορηγία επιχειρήσεων οινοπνευματωδών ποτών εντός της ΕΕ:
<P>
Ποιά είναι τα σχέδια της Επιτροπής όσον αφορά το μέλλον της διαφήμισης ποτών στην ΕΕ, ιδιαίτερα έχοντας υπόψη τον γαλλικό νόμο Evin που περιορίζει τη χορηγία επιχειρήσεων αλκοολούχων ποτών και έχει οδηγήσει σε πραγματική απαγόρευση στη Γαλλία της αναμετάδοσης τηλεοπτικών αθλητικών γεγονότων που έχουν οφέλη από τη διαφήμιση/χορηγία επιχειρήσεων οινοπνευματωδών ποτών σε άλλες χώρες;

<SPEAKER ID=213 NAME="Brittan, Sir Leon">
Ο αξιότιμος βουλευτής αναφέρεται σε πρόσφατα δημοσιεύματα του Τύπου, όπου εικάζεται ότι το Πράσινο Βιβλίο για τις εμπορικές επικοινωνίες στην εσωτερική αγορά θα οδηγήσει σε άμεση απόφαση για τα αθλητικά γεγονότα και τη χορηγία επιχειρήσεων οινοπνευματωδών ποτών εντός της ΕΕ. Τα πράγματα όμως δεν είναι έτσι: το Πράσινο Βιβλίο, του οποίου οι προτάσεις εγκρίθηκαν στις 4 Μαρτίου, ορίζει μία μεθοδολογία βάσει της οποίας θα αξιολογηθεί αν τα αποτελέσματα επιβολής περιορισμών στις διασυνοριακές εμπορικές επικοινωνίες είναι ανάλογα των στόχων που επηρεάζουν το γενικό συμφέρον και στην επίτευξη των οποίων αποβλέπει η λήψη τέτοιων μέτρων.
<P>
Μέσω της ανακοίνωσης έχει επίσης οριστεί μία επιτροπή εμπειρογνωμόνων των αντιπροσώπων των κρατών μελών με σκοπό να εξετάσει τις διαφορές μεταξύ των εθνικών ρυθμίσεων, έτσι ώστε να διαπιστωθεί αν υπάρχουν περιθώρια συμφωνίας για αμοιβαία αναγνώριση σε αυτόν τον τομέα. Μέσω της ανακοίνωσης ορίζεται ένα πλαίσιο στα όρια του οποίου θα μπορούσε να συζητηθεί ανοιχτά το θέμα που έθεσε ο αξιότιμος βουλευτής, με σκοπό την επίλυση τυχόν προβλημάτων που πιθανόν να προκύψουν στην εσωτερική αγορά.
<P>
Ο τύπος συγχέει αυτή την προσπάθεια συντονισμού με την αναφορά που έγινε από τον αξιότιμο συνάδελφο σε μία περίπτωση παραβίασης μίας διάταξης του γαλλικού νόμου Evin . Αυτός ο νόμος απαγορεύει την τηλεοπτική αναμετάδοση στη Γαλλία ορισμένων αθλητικών γεγονότων που λαμβάνουν χώρα εκτός της Γαλλίας - κάτι που είναι όμως κυρίως προς όφελος των Γάλλων - αναμετάδοση που θα γινόταν με χορηγία επιχειρήσεων οινοπνευματωδών ποτών. Αυτός ο περιορισμός που έχει επιβληθεί στις αναμεταδόσεις οδήγησε τους αθλητικούς συλλόγους άλλων κρατών μελών να σπάσουν τα συμβόλαια χορηγίας που είχαν συνάψει με επιχειρήσεις οινοπνευματωδών ποτών, επειδή φοβήθηκαν ότι οι αγώνες των ομάδων τους δεν θα μεταδίδονταν στη Γαλλία και ότι ως εκ τούτου θα έχαναν τα τηλεοπτικά τους δικαιώματα. Η Επιτροπή συνέταξε μία αιτιολογημένη γνώμη το 1996, τονίζοντας τις αμφιβολίες που διατηρούσε όσον αφορά την αναλογικότητα αυτού του περιορισμού, ενώ συζητά επί του παρόντος το θέμα με τις γαλλικές αρχές. Θα επιθυμούσα να τονίσω το γεγονός ότι σε αυτή την περίπτωση η Επιτροπή δεν αμφισβητά το νόμο Evin αυτόν καθεαυτόν, αλλά τις συνέπειες εφαρμογής του νόμου στα τηλεοπτικά μεταδιδόμενα γεγονότα που λαμβάνουν χώρα εκτός της Γαλλίας. Η Επιτροπή επιδιώκει να εξασφαλίσει το υψηλότερο δυνατό επίπεδο προστασίας της δημόσιας υγείας και για αυτό το λόγο καταβάλλει τις μεγαλύτερες δυνατές προσπάθειες για να αξιολογήσει την αναλογικότητα αυτού του περιορισμού.
<P>
Όσον αφορά την προθυμία μας να λάβουμε μέτρα εναρμόνισης σε αυτό τον τομέα, αυτό θα εξαρτηθεί από την έκβαση των ερευνών. Έχουμε την εξουσία να προτείνουμε τέτοια μέτρα, αλλά σε αυτή τη φάση δεν σκοπεύουμε να κάνουμε κάτι τέτοιο.

<SPEAKER ID=214 LANGUAGE="EN" NAME="Murphy">
Δεν έχω άλλες ερωτήσεις. Θέλω μόνο να ευχαριστήσω τον Επίτροπο για την ιδιαίτερα σαφή και ειλικρινή του απάντηση. Ανυπομονούμε να δούμε τις μελλοντικές εξελίξεις.

<SPEAKER ID=215 LANGUAGE="EN" NAME="von Habsburg">
Θα ήθελα να σας ρωτήσω αν συμφωνείτε μαζί μου ότι η εναντίωσή μας στον περιορισμό που έχει επιβληθεί μέσω του νόμου Ιvin στη Γαλλία είναι ανάλογη των διαμαρτυριών που έχουν εκφραστεί στην Ευρώπη κατά των νόμων που εμποδίζουν τις εμπορικές συναλλαγές με την Κούβα. Με άλλα λόγια, πρόκειται για διεθνή παρέμβαση για την οποία δεν υπάρχει απολύτως καμία δικαιολογία και θα γινόμασταν πιο ανίσχυροι αν πραγματικά γινόταν κάτι τέτοιο στην Ευρώπη. Δεν θα μπορούσαμε πλέον να αγωνιζόμαστε κατά της αμερικανικής νομοθεσίας για τις διεθνείς εμπορικές συναλλαγές.

<SPEAKER ID=216 LANGUAGE="EN" NAME="Brittan, Sir Leon">
Συμφωνώ φυσικά ότι όταν εξετάζουμε όσα λέμε για τις ενέργειες εκείνων που δεν ανήκουν στην Ευρωπαϊκή Ένωση, θα πρέπει να είμαστε πολύ προσεκτικοί και να φροντίζουμε να είμαστε συνεπείς και να μην εκδηλώνουμε την αντίθεσή μας σε όσα συμβαίνουν εκτός της Ευρωπαϊκής Ένωσης, χωρίς να εναντιωνόμαστε συγχρόνως σε ο, τιδήποτε ανάλογο συμβαίνει στην Ευρωπαϊκή Ένωση. Έχω ήδη αναφέρει ότι η Επιτροπή απέστειλε μία αιτιολογημένη γνώμη το 1996, τονίζοντας τις αμφιβολίες της όσον αφορά την αναλογικότητα του περιορισμού που επιβλήθηκε με το νόμο Ιvin. Αν προχωρήσουμε περισσότερο στο θέμα, θα μπω στον πειρασμό να κάνω πολύ περισσότερα από όσα ενδείκνυται.

<SPEAKER ID=217 LANGUAGE="NL" NAME="Larive">
Sir Leon Brittan, ως εισηγήτρια για τις εμπορικές επικοινωνίες, χαίρομαι για την ανακοίνωση που βγήκε την περασμένη εβδομάδα, παρά τις υφιστάμενες επικρίσεις για αυτήν. Τον τελευταίο καιρό υπήρχαν πολλά παράπονα, ιδίως σχετικά με τον νόμο Evin , τα οποία παράπονα δεν συζητήθηκαν όπως έπρεπε. Ερωτώ λοιπόν εάν ο Πρόεδρος κ. Santer ή το επιτελείο του θεώρησαν αναγκαίο να περιμένουν τη δημοσίευση της ανακοίνωσης. Θα μελετηθούν δηλαδή πολύ σύντομα σε βάθος όλα τα παράπονα στην υπό σύσταση επιτροπή εθνικών εμπειρογνωμόνων; Μπορείτε να μου δώσετε, να δώσετε και στο Κοινοβούλιο περισσότερα στοιχεία για τις απόψεις μέσα στην Επιτροπή για τη διεκπεραίωση των υφισταμένων παραπόνων;

<SPEAKER ID=218 LANGUAGE="EN" NAME="Brittan, Sir Leon">
Δεν είθισται να γίνεται λεπτομερής αναφορά σε κάθε είδους συζήτηση που λαμβάνει χώρα στην Επιτροπή, εκτός του ότι δεν είμαι ενήμερος για όλα αυτά. Συνήθως, αποστέλλεται μία αιτιολογημένη γνώμη όπου εκφράζονται αμφιβολίες όσο αφορά τη νομιμότητα όσων έχουν γίνει, και στη συνέχεια γίνονται συζητήσεις με τις γαλλικές αρχές, εφόσον αυτές είναι έτοιμες για κάτι τέτοιο, κάτι που όντως ισχύει. Αυτό είναι το στάδιο στο οποίο βρισκόμαστε επί του παρόντος. Δεν μπορώ να προχωρήσω περαιτέρω.

<SPEAKER ID=219 NAME="Πρόεδρος">
Ερώτηση αριθ. 44 του κ. Graham Watson (H-0257/98):
<P>
Θέμα: Χορήγηση εισιτηρίων για το Παγκόσμιο Κύπελλο Ποδοσφαίρου 1998
<P>
Σε συνέχεια του αιτήματος που απευθύνθηκε στις γαλλικές οργανωτικές αρχές του Παγκόσμιου Κυπέλλου Ποδοσφαίρου από την Ευρωπαϊκή Επιτροπή και που αφορούσε την αναθεώρηση του συστήματος κατανομής των εισιτηρίων για τις ποδοσφαιρικές συναντήσεις, μπορεί η Επιτροπή να αναφέρει τα μέτρα που ελήφθησαν από το CFO;
<P>
Θεωρεί η Επιτροπή ότι τα εν λόγω μέτρα καθιστούν το σύστημα χορήγησης εισιτηρίων σύμφωνο με τις κοινοτικές διατάξεις περί ανταγωνισμού;

<SPEAKER ID=220 NAME="Brittan, Sir Leon">
Η Επιτροπή έστειλε επιστολή στην Οργανωτική Επιτροπή του Παγκοσμίου Κυπέλλου Ποδοσφαίρου, στις 20 Φεβρουαρίου, όπου εξέφραζε σε γενικές γραμμές τις αντιρρήσεις της ως προς την πολιτική που εφαρμόζεται επί του παρόντος κατά τη χορήγηση εισιτηρίων. Με την επιστολή αυτή ζητούσε επίσης από την οργανωτική επιτροπή να την ενημερώσει - εντός δύο εβδομάδων από την παραλαβή της επιστολής - για τα μέτρα που σκόπευε να λάβει, προκειμένου να εξασφαλιστεί ότι το σύστημα που θα εφάρμοζε κατά την κατανομή των εισιτηρίων δεν θα επέτρεπε διακρίσεις κατά των οπαδών ποδοσφαίρου που δεν κατοικούν στη Γαλλία. Αυτό το αίτημα απευθύνθηκε σε συνέχεια της προκαταρκτικής αξιολόγησης των σημερινών ρυθμίσεων για τη χορήγηση εισιτηρίων, γεγονός που οδήγησε την Επιτροπή στο συμπέρασμα ότι η οργανωτική επιτροπή πιθανόν να εκμεταλλεύεται την κυριαρχία της επί της αγοράς εισιτηρίων για το Παγκόσμιο Κύπελλο Ποδοσφαίρου, σε αντίθεση με το άρθρο 86 της Συνθήκης της Ευρωπαϊκής Ένωσης.
<P>
Η Επιτροπή συναντήθηκε με την οργανωτική επιτροπή την Πέμπτη, 5 Μαρτίου, για να συζητήσουν την ανησυχία της όσον αφορά τις τρέχουσες ρυθμίσεις χορήγησης εισιτηρίων και, συγκεκριμένα, τον κανονισμό του CFO σύμφωνα με τον οποίο απαιτείται από όλους εκείνους που επιθυμούν να αγοράσουν εισιτήρια απευθείας από το CFO να δώσουν μία διεύθυνση στη Γαλλία, όπου να είναι δυνατόν να σταλούν τα εισιτήρια.

<SPEAKER ID=221 LANGUAGE="EN" NAME="Watson">
Μήπως αυτό σημαίνει ότι η Επιτροπή δε θα φροντίσει να απαγορεύσει την έκδοση των εισιτηρίων που έχουν ήδη πωληθεί, παρ' όλο που πολλά από αυτά τα εισιτήρια δεν έχουν ακόμη εκδοθεί, αλλά απλά έχουν υποβληθεί αιτήσεις έκδοσής τους; Μπορεί να εγγυηθεί ο Επίτροπος ότι θα ξεκινήσουν επίσημες διαδικασίες επί παραβάσει, αν έχει παραβιαστεί κάποια συνθήκη; Ή μήπως η Επιτροπή αναζητά απλά μία παρηγοριά για τους οπαδούς του ποδοσφαίρου, έχοντας συνάψει στα αποδυτήρια με το CFO κάποια συμφωνία που εξυπηρετεί δόλιους σκοπούς;

<SPEAKER ID=222 LANGUAGE="EN" NAME="Brittan, Sir Leon">
Δε φαντάζομαι ότι έχουν γίνει συμφωνίες με δόλιους σκοπούς, όπως τις περιέγραψε ο αξιότιμος βουλευτής. Αν όντως έχει γίνει κάποια παραβίαση του νόμου, τότε θα υποβληθεί μήνυση, εκτός αν αυτή η παραβίαση θεωρηθεί δικαιολογημένη για κάποιον ιδιαίτερο λόγο. Αυτή θα είναι η θέση της Επιτροπής. Όπως έχω πει, διεξήχθησαν συζητήσεις πρόσφατα, δηλαδή την περασμένη Πέμπτη. Δεν μπορώ να δώσω συγκεκριμένη απάντηση στο θέμα που έθεσε ο αξιότιμος βουλευτής επειδή στην πραγματικότητα το αποτέλεσμα εκείνων των συζητήσεων βρίσκεται ακόμη υπό εξέταση. Ο συνάδελφός μου θα κάνει μία δήλωση στα πλαίσια μίας συζήτησης, την Πέμπτη, με την οποία είμαι σχεδόν σίγουρος ότι θα μεταφέρει την έκβαση της συνάντησης, τα συμπεράσματα στα οποία κατέληξε η Επιτροπή και τη δράση που έχει αναληφθεί.

<SPEAKER ID=223 LANGUAGE="EN" NAME="Evans">
Δεδομένης της κατάστασης όπως την περιέγραψε ο Επίτροπος, και των περιορισμών που έχουν τεθεί στην κατανομή εισιτηρίων, θα υπάρξουν αναμφίβολα κάποιοι που θα αναζητήσουν πλάγιους τρόπους. Έχει έρθει καθόλου σε επαφή η Επιτροπή με τις γαλλικές αρχές προκειμένου να εξετάσουν το ενδεχόμενο να προκύψουν προβλήματα όσον αφορά την επαναπώληση εισιτηρίων; Θα υπάρξουν οπωσδήποτε κάποια νόμιμα πρακτορεία ταξιδίων που, με τον ένα ή τον άλλο τρόπο, θα καταφέρουν να βρουν εισιτήρια και θα αρχίσουν να κάνουν εναλλακτικές προσφορές, αλλά θα υπάρξουν και μαυραγορίτες που θα βρουν εισιτήρια και θα τα ξαναπουλήσουν σε παραφουσκωμένες τιμές. Κάτι τέτοιο θα μπορούσε να δημιουργήσει σημαντικά προβλήματα από πλευράς αστυνόμευσης, ισορροπίας και ενδεχομένου συνωστισμού. Θα μπορούσε να φέρει σύγχυση σε όλο το πρόγραμμα. Πιθανόν να οδηγήσει στη δημιουργία ελεύθερης αγοράς, κάτι που είμαι σίγουρος ότι θα υποστήριζε ο Επίτροπος, αλλά αυτό είναι που θα οδηγήσει σε προβλήματα. Είχατε κάποια επαφή με τις γαλλικές αρχές όσον αφορά αυτό το θέμα;

<SPEAKER ID=224 NAME="Brittan, Sir Leon">
Λυπάμαι που δεν μπορώ να δώσω μία οριστική απάντηση σχετικά με το τί ακριβώς συμβαίνει. Μπορώ να διαβεβαιώσω τον αξιότιμο βουλευτή ότι ως αποτέλεσμα των συζητήσεων που έλαβαν χώρα την περασμένη Πέμπτη, το όλο ζήτημα βρίσκεται υπό θεώρηση. Η Επιτροπή δε θα συμφωνήσει φυσικά πάνω σε οποιαδήποτε λύση που αφήνει περιθώρια για παραβιάσεις και που μπορεί πολύ εύκολα να μην εφαρμοστεί. Αυτοί που εξετάζουν αυτά τα θέματα γνωρίζουν πολύ καλά τί μπορούν να σκαρώσουν οι άνθρωποι, προκειμένου να μη συμβιβαστούν με μία λύση που κρύβει παγίδες.

<SPEAKER ID=225 NAME="Πρόεδρος">
Ερώτηση αριθ. 45 του κ. Gary Titley (H-0229/98):
<P>
Θέμα: Δασμοί αντιντάμπιγκ
<P>
Λαμβάνοντας υπόψη τις επανειλημμένες καταγγελίες της EUROCOTON σχετικά με τις διαδικασίες αντιντάμπιγκ, προτίθεται η Επιτροπή να αναθεωρήσει τις διαδικασίες αυτές έτσι ώστε να μην είναι δυνατές πλέον τέτοιου είδους καταγγελίες;

<SPEAKER ID=226 NAME="Brittan, Sir Leon">
Η τρέχουσα καταγγελία της Eurocoton ήταν το επακόλουθο της απόρριψης εκ μέρους του Συμβουλίου της πρότασης της Επιτροπής για επιβολή οριστικών δασμών αντιντάμπινγκ στα αλεύκαστα βαμβακερά υφάσματα το Μάιο του 1997.
<P>
Αυτή η καταγγελία ήταν επίσης κατά των αλεύκαστων βαμβακερών υφασμάτων αλλά, σε αντίθεση με την έγερση αγωγής που είχε γίνει παλιότερα, βασιζόταν σε αποδεικτικά στοιχεία για ντάμπιγκ και ζημία σε μία διαφορετική χρονική περίοδο. Αφού παρέλαβε τη νέα καταγγελία, η Επιτροπή εξέτασε αν είχε υποβληθεί από ένα ικανοποιητικά αντιπροσωπευτικό ποσοστό των κοινοτικών παραγωγών και αν στηριζόταν σε αυτοτελή αποδεικτικά στοιχεία ντάμπινγκ και ως εκ τούτου ζημίας.
<P>
Εφόσον πληρούσε αυτές τις προϋποθέσεις, η Επιτροπή αποφάσισε να αρχίσει νέες έρευνες στις 11 Ιουλίου 1997, κάτι που άλλωστε ήταν υποχρεωμένη να κάνει δυνάμει της νομοθεσίας της Ευρωπαϊκής Ένωσης περί αντιντάμπινγκ που είναι σύμφωνη με τους κανονισμούς του ΠΟΕ. Αλλεπάλληλες καταγγελίες αντιντάμπινγκ υποβάλλονται πολύ σπάνια. Η παραοικονομία στην αγορά βαμβακερών υφασμάτων είναι η μόνη περίπτωση στην ιστορία των διαδικασιών αντιντάμπινγκ της Ευρωπαϊκής Ένωσης, όπου υπεβλήθη δεύτερη καταγγελία μετά την απόρριψη εκ μέρους του Συμβουλίου μίας πρότασης της Επιτροπής. Κάτω από αυτές τις συνθήκες, η Επιτροπή δεν έχει ακόμη σχηματίσει κάποια άποψη σχετικά με το αν θα ήταν δικαιολογημένη μία νομοθετική αλλαγή που θα εμπόδιζε την υποβολή αλλεπάλληλων καταγγελιών.

<SPEAKER ID=227 LANGUAGE="EN" NAME="Titley">
Προκειμένου να εξετασθούν οι καταγγελίες σχετικά με τις διαδικασίες αντιντάμπινγκ, η Επιτροπή θα πρέπει να καταλήξει σε κάποιο συμπέρασμα σχετικά με το αν έχει προκληθεί ζημία σε βάρος της Ευρωπαϊκής Κοινότητας. Δεν είναι άραγε γεγονός ότι αυτές καθεαυτές οι αλλεπάλληλες καταγγελίες αντιντάμπινγκ είναι σε βάρος του κοινοτικού συμφέροντος, δεδομένου τόσο του κόστους που συνεπάγονται οι έρευνες όσο και της ανασφάλειας στην οποία περιέρχονται κατά συνέπεια οι επιχειρήσεις, γεγονός που καθιστά πολύ δύσκολη κάθε μορφή μελλοντικού σχεδιασμού; Παραδέχεται η Επιτροπή ότι οι ίδιες οι επανειλημμένες καταγγελίες είναι σε βάρος του κοινοτικού συμφέροντος;
<P>
Γνωρίζει άραγε αν οι αλλεπάλληλες καταγγελίες υπονομεύουν σε μεγάλο βαθμό τις δεσμεύσεις της Ευρωπαϊκής Ένωσης απέναντι στον Παγκόσμιο Οργανισμό Εμπορίου, δεδομένου ότι μπορεί να θεωρηθεί ότι αποτελούν εμπορική παρενόχληση για τις εισάγουσες χώρες.

<SPEAKER ID=228 NAME="Brittan, Sir Leon">
Δέχομαι φυσικά ότι κάθε καταγγελία που υποβάλλεται συνεπάγεται κάποιες υποχρεώσεις για τα ενεχόμενα μέρη. Δε δέχομαι όμως ότι η κατάθεση μίας δεύτερης ή τρίτης καταγγελίας είναι αντίθετη με τους κανονισμούς του ΠΟΕ. Διστάζω κάπως να εκλάβω την υποβολή μίας καταγγελίας ως κάτι που από μόνο του θα πρέπει να εξετάζεται στα πλαίσια των κοινοτικών συμφερόντων. Θα ήθελα όμως να διαβεβαιώσω το αξιότιμο μέλος ότι όσον αφορά τη συγκεκριμένη καταγγελία το όλο ζήτημα των κοινοτικών συμφερόντων και η εξισορρόπηση τυχόν κοινοτικών συμφερόντων - με την αντίθετη έννοια σε σύγκριση με τη ζημία που έχουν υποστεί οι παραγωγοί που υπέβαλαν την καταγγελία - είναι κάτι που θα διερευνηθεί και που έχει ήδη ερευνηθεί διεξοδικά.

<SPEAKER ID=229 NAME="McCarthy">
Έχω καταθέσει προς συζήτηση ένα ερώτημα πάνω σε αυτό το θέμα, αλλά δεν αναφέρθηκε στη σημερινή συνεδρίαση.
<P>
Θα ήθελα να αναφερθώ στο ερώτημα του κ. Titley. Εν όψει της αυριανής συζήτησης με θέμα την ανταγωνιστικότητα των βιομηχανιών γενικά της Ευρωπαϊκής Ένωσης και του προγράμματος δράσης του Επιτρόπου κ. Bangemann πάνω στην ανταγωνιστικότητα της ευρωπαϊκής βιομηχανίας κλωστοϋφαντουργίας, δε θα συμφωνούσατε ότι η καταγγελία της Eurocoton αποτελεί πλέον παρελθόν για τις βιομηχανίες μας; Δεν παραδέχεται ο Επίτροπος ότι δεν υπηρετείται ούτε το κοινοτικό συμφέρον ούτε η ανταγωνιστικότητα της κλωστοϋφαντουργίας της Ευρωπαϊκής Ένωσης με την επιβολή τέτοιων δασμών; Μάλιστα έχουμε ήδη αποδεικτικά στοιχεία ότι αυτό θα οδηγήσει σε τελική ανάλυση σε μείωση των θέσεων εργασίας όχι μόνο στον τελικό στάδιο αλλά επίσης στις αυξημένες εισαγωγές έτοιμων βιομηχανικών προϊόντων.
<P>
Συνεπώς, σας ερωτώ, κ. Επίτροπε, τί προτάσεις σκοπεύετε να υποβάλλετε στο Συμβούλιο των Υπουργών και στην ομάδα εμπειρογνωμόνων, προκειμένου να προωθηθεί το κοινοτικό συμφέρον σε αυτό τον τομέα; Θα υπερασπιστείτε σθεναρά τα κοινοτικά συμφέροντα; Είστε έτοιμος να υποβάλλετε προτάσεις για αυτό τον τομέα μελλοντικά; Όσον αφορά το ποσοστό εκπροσώπησης, 30 βιομηχανίες βαμβακερών υφασμάτων δεν είναι αντιπροσωπευτικές του συνόλου της κλωστοϋφαντουργίας της Ευρωπαϊκής Ένωσης.

<SPEAKER ID=230 NAME="Brittan, Sir Leon">
Δεν υπάρχει πραγματικά κανένα μυστήριο σε αυτή την υπόθεση. Προσπαθήσαμε να διαπιστώσουμε αν εφαρμόστηκε η πολιτική ντάμπινγκ ή αν υπήρξε ζημία - και όλοι γνωρίζουμε ποιος υποστηρίζεται ότι έχει υποστεί ζημία. Από την άλλη, έχουμε ζυγίσει όλα όσα έχουν υποστηριχθεί από έναν άλλο τομέα της ευρωπαϊκής βιομηχανίας, σύμφωνα με τον οποίο θα υπήρχε ζημία αν είχαν ληφθεί μέτρα αντιντάμπινγκ. Πράγματι, όπως έχει υποστηριχθεί από αυτό τον τομέα, το τελικό αποτέλεσμα της λήψης αυτών των μέτρων θα ήταν ευεργετικό για την ευρωπαϊκή οικονομία ως σύνολο. Πρόκειται για ένα λογικό επιχείρημα. Πρέπει να ακολουθηθεί μία διαδικασία εξέτασής του. Είναι σημαντικό να δοθεί η αρμόζουσα προσοχή στο θέμα του κοινοτικού συμφέροντος. Αυτό έχει γίνει σε αυτή την περίπτωση. Δεν είμαι σε θέση να αναγγείλω ακόμη το τελικό αποτέλεσμα, αλλά μπορώ να διαβεβαιώσω τον αξιότιμο βουλευτή ότι όλα τα ζητήματα που έχει θέσει έχουν ληφθεί πλήρως υπόψη.

<SPEAKER ID=231 LANGUAGE="EN" NAME="Hardstaff">
Έχω λάβει καταγγελίες κατά των μέτρων αντιντάμπινγκ. Προέρχονται από μικρές εταιρείες που διαισθάνονται ότι πρόκειται να βρεθούν σε ιδιαίτερα μειονεκτική θέση αν δεν έχουν πλέον τη δυνατότητα εισαγωγής βάμβακος. Θα ήθελα να θέσω το ακόλουθο ερώτημα: δεν βρίσκονται σε ιδιαίτερα μεινονεκτική θέση τόσο οι αναπτυσσόμενες χώρες όσο και μερικές μικρές εταιρείες που εξαρτώνται από το εισαγόμενο βαμβάκι; Όταν εξετάζετε την ισορροπία συμφερόντων, αποδέχεστε και αυτά τα θέματα, γεγονός που έχει γίνει εμφανές ύστερα από τις απαντήσεις που έχετε ήδη δώσει.

<SPEAKER ID=232 LANGUAGE="EN" NAME="Brittan, Sir Leon">
Είμαι πολύ ευγνώμων για όσα είπε η αξιότιμη βουλευτής για την αρχική μου απάντηση. Είναι πολύ δύσκολο. Δεν υπάρχει καμία αμφιβολία ότι υπάρχουν άνθρωποι εντός της Ευρωπαϊκής Ένωσης που παραπονιούνται ότι έχουν υποστεί τις συνέπειες του ντάμπινγκ και άλλοι που παραπονιούνται ότι θα μειονεκτούσαν ακόμη περισσότερο αν λαμβάνονταν μέτρα αντιντάμπινγκ. Συνεπώς, αφήνοντας κατά μέρος όλους όσους βρίσκονται εκτός της Ευρωπαϊκής Ένωσης, πρέπει να εξισορροπήσουμε αυτά τα συμφέροντα. Γι' αυτό ακριβώς η συγκεκριμένη έχει αποδειχτεί ότι είναι μία από τις πιο δύσκολες και αμφιλεγόμενες υποθέσεις με την οποία πρέπει να ασχοληθούμε. Λυπάμαι που δεν μπορώ να πω αυτή τη στιγμή πού θα καταλήξει αυτή η υπόθεση. Μπορώ όμως να πω ότι εγώ προσωπικά έχω εξασφαλίσει και έχω λάβει μέρος σε μία σοβαρή εξέταση των επιχειρημάτων που έχει προβάλλει ο καθένας - οι παραγωγοί εκτός της Ευρωπαϊκής Ένωσης και αυτοί που αντιπροσωπεύονται από την αξιότιμη κυρία. Είναι αδύνατον να τους ικανοποιήσουμε όλους. Συνεπώς, το μόνο πράγμα που μπορούμε να κάνουμε είναι να προσπαθήσουμε να είμαστε δίκαιοι και αυτό ακριβώς θα προσπαθήσουμε να κάνουμε.

<SPEAKER ID=233 NAME="Πρόεδρος">
Ερώτηση αριθ. 46 της κ. Inger Schφrling (H-0007/98):
<P>
Θέμα: Σαλμονέλα
<P>
Εμπορεύματα που έχουν μολυνθεί από σαλμονέλα μπορούν να επιστρέφονται στη χώρα προέλευσης, αλλά μόνο εφόσον ζητηθεί η συγκατάθεση της αρμόδιας αρχής της χώρας αυτής. Φαίνεται αξιοπερίεργο το γεγονός ότι η αρμόδια αρχή της χώρας προέλευσης πρέπει να δώσει τη συγκατάθεσή της για την επιστροφή μολυσμένου κρέατος. Θα έπρεπε μάλλον να είναι υπεύθυνος ο προμηθευτής ο οποίος θα οφείλει να δέχεται πίσω τα εμπορεύματα αυτά και να ενημερώνεται ταυτόχρονα η αρμόδια αρχή.
<P>
Η αφορμή για την παρούσα ερώτηση είναι ότι, σε παρά πολλές περιπτώσεις, έλεγχοι του εισαγόμενου στη Σουηδία κρέατος έχουν καταδείξει την παρουσία σαλμονέλας, μολονότι όλα τα πιστοποιητικά της χώρας προέλευσης δεν παρουσίαζαν κανένα πρόβλημα.
<P>
Τούτο δημιουργεί δυσκολίες, όχι μόνο για τα άτομα που καταναλώνουν το μολυσμένο κρέας, αλλά επίσης για τους εισαγωγείς και τους εμπόρους, οι οποίοι, εκτός από τις οικονομικές συνέπειες, υφίστανται και δυσκολίες γραφειοκρατικού χαρακτήρα.
<P>
Στο πλαίσιο αυτό ανέκυψε και ένα ζήτημα ερμηνείας όσον αφορά το ποιος πρέπει να θεωρηθεί ότι έχει την αρχική ευθύνη για το εμπόρευμα, ο εισαγωγέας, ο διανομέας ή κάποιος άλλος;
<P>
Είναι άραγε δυντόν οι αρμόδιες αρχές της χώρας προέλευσης να αρνηθούν να δώσουν τη συγκατάθεσή τους για την επιστροφή μολυσμένου κρέατος;

<SPEAKER ID=234 NAME="Fischler">
Αξιότιμε κύριε Πρόεδρε, αξιότιμες κυρίες και κύριοι βουλευτές, τα ζητήματα που έθιξε η κυρία συνάδελφος αφορούν στο άρθρο 7 της οδηγίας 89/662 του Συμβουλίου της 11ης Δεκεμβρίου 1989 για την ρύθμιση των κτηνιατρικών ελέγχων στο ενδοκοινοτικό εμπόριο σχετικά με την κοινοτική ενιαία αγορά και ιδιαίτερα στους ελέγχους που πρέπει να διεξάγονται στον εκάστοτε τόπο προορισμού. Ως προς αυτό, πρέπει να γίνει διάκριση μεταξύ δύο υποθέσεων: στις βαρύτερες περιπτώσεις, πρέπει το παραδιδόμενο φορτίο να καταστρέφεται κατά τρόπο αβλαβή ή, σύμφωνα με τις κοινοτικές νομικές διατάξεις, να υπόκειται σε τέτοια μεταχείριση ώστε να μη μπορεί πλέον να αποτελέσει κίνδυνο. Σε άλλες περιπτώσεις - δηλαδή στις λιγότερο βαριές - μπορούν οι αρμόδιες αρχές του κράτους προορισμού να αφήσουν τον αποστολέα ή τον εκάστοτε νόμιμο αντιπρόσωπό του να επιλέξει, εφόσον το επιτρέπουν οι υγειονομικοί κανόνες και η καταλληλότητα προς κατανάλωση, μεταξύ της αβλαβούς καταστροφής των προϊόντων ή άλλου τρόπου χρήσης τους. Στον τελευταίο περιλαμβάνεται η δυνατότητα επιστροφής τους, με την άδεια των αρμοδίων υπηρεσιών του κράτους όπου βρίσκεται η επιχείρηση, από την οποία προέρχονται τα προϊόντα.
<P>
Η άδεια των αρχών του κράτους προέλευσης θεωρήθηκε απαραίτητη, προκειμένου να μπορούν να βεβαιωθούν οι αρχές αυτές για το πού βρίσκεται το μολυσμένο εμπόρευμα και να εμποδίσουν εν τέλει την κυκλοφορία του στην αγορά. Αν ο έλεγχος διενεργηθεί σε κάποια μετέπειτα φάση της κυκλοφορίας του στην αγορά κι έχει δυσμενές αποτέλεσμα, ισχύουν οι διατάξεις του εκάστοτε κράτους. Για προϊόντα προερχόμενα από άλλο κράτος μέλος ισχύουν οι ίδιες διατάξεις όπως για τα προϊόντα του ίδιου του εν λόγω κράτους μέλους.

<SPEAKER ID=235 LANGUAGE="SV" NAME="Schφrling">
 Όταν η Σουηδία έγινε μέλος της ΕΕ, μας παραχωρήθηκε μία μοναδική εξαίρεση, εφόσον δεν έχουμε σαλμονέλα στη Σουηδία. Αυτό ήταν ότι όλες οι εισαγωγές κρέατος από άλλες χώρες της ΕΕ θα συνοδεύονταν από ένα πιστοποιητικό αναφορικά με το ότι η παρτίδα του κρέατος δεν περιείχε σαλμονέλα. Αποδεικνύεται τώρα ότι αυτό έγινε πολύ πιο περίπλοκο απ' ό, τι είχαν ποτέ πιστέψει οι υπηρεσίες μας, μεταξύ άλλων γιατί αποδεικνύεται ότι πολλά εκ των πιστοποιητικών είναι ψευδή ή λανθασμένα.
<P>
Όχι λιγότερο από το 25 % του συνόλου των παρτίδων βοείου και χοιρινού κρέατος και πουλερικών έχουν ατελή πιστοποιητικά, και 20 % των παρτίδων κρέατος που έχουν σωστά πιστοποιητικά αποδεικνύεται ότι είναι μολυσμένα με σαλμονέλα. Όχι λιγότερο από το 85 % των δειγμάτων κρέατος πουλερικών από τη Γαλλία κατέδειξε ότι το κρέας ήταν μολυσμένο. Καταλαβαίνει κανείς τότε ότι δεν πρόκειται για κάποιες μικρές παρτίδες που θα αποτελέσουν αντικείμενο επεξεργασίας.
<P>
Ένα περαιτέρω πρόβλημα είναι ότι δεν γνωρίζουμε ή δεν μπορούμε να ερμηνεύσουμε ποιος έχει την ευθύνη. Θεωρώ ότι η Επιτροπή έχει την ευθύνη να λειτουργεί αυτή η εξαίρεση που εδόθη στη Σουηδία. Δεν θεωρώ ότι η απάντηση που έδωσε ο Επίτροπος κ. Fischler, και για την οποία βεβαίως ευχαριστώ, ήταν εντελώς αποσαφηνιστική. Γι' αυτό λοιπόν θα ήθελα να ακούσω λίγο περισσότερα για το πώς έχει σκεφτεί ο Επίτροπος ότι θα λειτουργήσει.

<SPEAKER ID=236 LANGUAGE="DE" NAME="Fischler">
Κύριε Πρόεδρε, αξιότιμη κυρία συνάδελφε, πρώτα πρέπει να σημειώσουμε εδώ ότι είναι αλήθεια ότι καθορίστηκαν για τη Σουηδία κατ' εξαίρεση διατάξεις ως προς την ένταξή της στην ΕΕ. Σύμφωνα με τις διατάξεις αυτές, η Σουηδία μπορεί - και το ίδιο ισχύει, άλλωστε για τη Φινλανδία - να εφαρμόσει ιδιαίτερες εγγυήσεις για ορισμένα προϊόντα, συγκεκριμένα δε για το νωπό κρέας, τα αυγά και το κρέας πουλερικών, αφού η Επιτροπή ενέκρινε ειδικά προγράμματα ενεργειών για την καταπολέμηση της σαλμονέλας, τα οποία είχε υποβάλει η Σουηδία. Η Επιτροπή ενέκρινε τα προγράμματα αυτά στην απόφασή της το 1995. Όσον αφορά λοιπόν στους ελέγχους, θα επανέλθουμε στην επόμενη ερώτηση στο ζήτημα αυτό, βασικά όμως πρέπει να παρατηρήσουμε ότι ασφαλώς και προβλέπεται μία σχετική διαδικασία, σύμφωνα με την οποία, φυσικά, η ευθύνη εδώ είναι και του κράτους αποστολής, αφού η Επιτροπή δεν μπορεί, βέβαια, να ελέγχει επί τόπου κάθε εμπόρευμα που αποστέλλεται από κάποιο κράτος μέλος. Η Επιτροπή μπορεί μόνο να μεριμνήσει για την ύπαρξη αντίστοιχων διατάξεων. Φυσικά, το εκάστοτε κράτος μέλος καλείται επίσης να φροντίσει για την τήρηση των διατάξεων αυτών.

<SPEAKER ID=237 LANGUAGE="ES" NAME="Redondo Jimιnez">
Κύριε Επίτροπε, σήμερα η Επιτροπή έχει ερωτήσεις σχετικά με το θέμα της μόλυνσης, της υγιεινής των κρεάτων, τη ΣΕΒ, τη φαιά σήψη κλπ.
<P>
Θέλω να επισημάνω στον Επίτροπο την επίκληση που έκανε ο FAO στην Ευρωπαϊκή Ένωση με σκοπό την αύξηση και την ενίσχυση των συστημάτων πρόληψης και ελέγχου της υποτροπίασης, μετάδοσης των ασθενειών, στον χώρο της αγροτικής υγιεινής. Επιπλέον, βρισκόμαστε ενώπιον ένδεκα ΧΚΑΕ, των οποίων οι εγγυήσεις σε αυτόν τον τομέα είναι, σήμερα, τουλάχιστον αμφίβολες.
<P>
Με σκοπό την εξασφάλιση της υγείας των καταναλωτών και των παραγωγών αγροτικών προϊόντων ενώπιον αυτής της τόσο ανησυχητικής κατάστασης, θέλω να ρωτήσω τον Επίτροπο τί μέτρα λαμβάνει η Επιτροπή ώστε να εξασφαλίσει την τήρηση εκ μέρους των κρατών μελών αυτής της νομοθεσίας - δεδομένου ότι η νομοθεσία είναι επαρκής - τόσο όσον αφορά την κτηνιατρική υγιεινή όσο και την φυτουγειονομία και, επιπλέον, αν θα απαιτηθούν αυτά τα ίδια μέτρα από τρίτες χώρες και από τις υπόλοιπες χώρες.

<SPEAKER ID=238 LANGUAGE="DE" NAME="Fischler">
Κύριε Πρόεδρε, ευχαρίστως θα απαντήσω σε αυτήν την ερώτηση, γιατί ουσιαστικά μας οδηγεί στο ερώτημα ποια είναι η γενική πολιτική που ακολουθεί η Επιτροπή στον συγκεκριμένο τομέα. Όπως προφανώς γνωρίζετε, αρχίσαμε να υποβάλλουμε σε επεξεργασία την συνολική υγιεινή του κρέατος και την συνολική σχετική νομοθεσία, σκοπεύοντας κυρίως στο εξής: από τη μια πλευρά, θέλουμε να διατυπώσουμε σαφείς κοινοτικούς κανόνες που θα προβλέπουν τους αναγκαίους ελέγχους, και μάλιστα από την αρχή της αλυσίδας παραγωγής ενός τροφίμου μέχρι, ας πούμε, το τραπέζι του καταναλωτή. Όμως, θέλουμε επίσης σχετικά με αυτό να ακολουθήσουμε νέους δρόμους, με το επονομαζόμενο σύστημα HACCP. Πρόκειται για ένα σύστημα που περιλαμβάνει και τις ιδιωτικές εταιρίες επεξεργασίας στην πραγματική εργασία ελέγχου, και εκείνες με τη σειρά τους υπόκεινται σε έλεγχο των αρμοδίων αρχών, ούτως ώστε να ελέγχεται και αυτή η αναγκαία διεξαγωγή ελεγκτικών εργασιών.
<P>
Αυτή είναι η προσέγγιση, με την οποία είχε επίσης συμφωνήσει ο FAO και η οποία υποστηρίζεται από τον Παγκόσμιο Οργανισμό Υγείας, πιστεύω δε ότι με αυτό βρισκόμαστε στ' αλήθεια στο σωστό δρόμο.Φυσικά, είναι αναγκαίο οι απαιτήσεις που έχουμε από τις δικές μας επιχειρήσεις να ισχύουν και για τα τρίτα κράτη, δηλαδή στις εξαγωγές να εφαρμόζονται ακριβώς τα ίδια κριτήρια. Για να αναφέρουμε ένα παράδειγμα: στη διμερή συμφωνία με τις ΗΠΑ που συζητείται αυτόν τον καιρό, απαιτείται για το μέλλον ακριβώς αυτό το σύστημα για τις εισαγωγές.

<SPEAKER ID=239 LANGUAGE="SV" NAME="Lindqvist">
Θα ήθελα να ρωτήσω τον Επίτροπο κ. Fischler ποια συμβουλή έχει να δώσει σε ένα κράτος μέλος, αν εξακολουθήσουν και στο μέλλον να είναι τα πιστοποιητικά λανθασμένα, και αν επίσης εισάγεται στο μέλλον κρέας μολυσμένο με σαλμονέλα, εν προκειμένω στη Σουηδία. Δεν πρέπει να είναι το αυτονόητο δικαίωμα κάθε χώρας να μπορεί να προστατευθεί από προϊόντα επικίνδυνα για την υγεία; Επομένως ποια συμβουλή δίνει ο Επίτροπος στη χώρα μας αν αυτά τα λανθασμένα πιστοποιητικά και τα μολυσμένα προϊόντα εξακολουθούν να εισάγονται στη χώρα;

<SPEAKER ID=240 LANGUAGE="DE" NAME="Fischler">
Για να προστατευθεί κανείς από την αποστολή κρέατος που δεν πληροί τα πρότυπα που ισχύουν ειδικά για την Σουηδία και την Φινλανδία, ισχύει όπως είπαμε μία ιδιαίτερη διάταξη. Πρακτικά πρόκειται για το εξής: όταν διαπιστωθεί ανεπάρκεια, όταν δηλαδή διαπιστωθεί κατά τους ελέγχους ότι τα προϊόντα που παραδόθηκαν δεν αντιστοιχούν στις απαιτήσεις των οδηγιών, το κράτος υποδοχής είναι ελεύθερο είτε να δρομολογήσει την καταστροφή τους, αν πρόκειται για βαριές περιπτώσεις είτε, σε άλλες περιπτώσεις, να λάβει τις ανάλογες αποφάσεις μετά από συνεννόηση με το κράτος αποστολής, δηλαδή είτε και πάλι να φροντίσει για καταστροφή των προϊόντων είτε, ως εναλλακτική λύση, για την επιστροφή τους.
<P>
Σχετικά με τις ανεπάρκειες που παρατηρήθηκαν ειδικά στα φορτία πουλερικών από ένα κυρίως κράτος μέλος, διεξάγεται αυτόν τον καιρό διαβούλευση με το συγκεκριμένο κράτος μέλος και τη σουηδική κυβέρνηση, και κατά τη διεξαγωγή της διαβούλευσης θα διευκρινιστεί από κοινού πώς μπορούν μελλοντικά να απαλειφθούν παρόμοιες ανεπάρκειες. Προβλέπεται ότι αυτό θα διασαφηνιστεί οριστικά μεταξύ των ενεχομένων.

<SPEAKER ID=241 NAME="Πρόεδρος">
Ερώτηση αριθ. 47 του κ. Sφren Wibe (H-0210/98):
<P>
Θέμα: Έλεγχοι ως προς την παρουσία σαλμονέλας
<P>
Η Σουηδία από τότε που προσχώρησε στην ΕΕ αποκαλύπτει επανειλημμένως ότι κρέας εισαγόμενο από άλλες χώρες μέλη της ΕΕ είναι μολυσμένο με σαλμονέλα, παρά το γεγονός ότι τα πιστοποιητικά της χώρας εξαγωγέα βεβαιώνουν ότι δεν υπάρχει σαλμονέλα στα συγκεκριμένα εμπορεύματα.
<P>
Σε γραπτή ερώτηση του υπογράφοντος (P-3933/97) η Επιτροπή απάντησε (στις 19.1.98) ότι αυτό ενδέχεται να οφείλεται σε διαφόρους χειρισμούς ή σε ασυμφωνία μεταξύ των διαφόρων μεθόδων ελέγχου. Εννοεί άραγε η Επιτροπή ότι οι σουηδικοί έλεγχοι δεν είναι επαρκείς ή πιστεύει τουναντίον ότι είναι απολύτως ορθοί; Έχει άραγε εξετάσει η Επιτροπή το εν λόγω θέμα (δηλαδή το πρόβλημα της παρουσίας σαλμονέλας σε κρέας που εισάγεται στη Σουηδία) και έχει ίσως καταλήξει σε κάποιο συμπέρασμα;

<SPEAKER ID=242 NAME="Fischler">
Αξιότιμε κύριε Πρόεδρε, κυρίες και κύριοι, ο ερωτών θα ήθελε να εμβαθύνω για άλλη μια φορά στην απάντησή μου σε μερικές πτυχές της γραπτής ερώτησης αριθ. 3933. Οι ερωτήσεις, για τις οποίες πρόκειται, ανήκουν, όπως και η ερώτηση που προηγουμένως έθεσε η κ. Schφrling, στο θέμα της τήρησης των πρόσθετων εγγυήσεων που παρασχέθηκαν κατά την προσχώρηση της Σουηδίας και της Φινλανδίας σε σχέση με την παρουσία σαλμονέλας στο κρέας.
<P>
Θα ήθελα αρχικά να περιγράψω με συντομία τον κανονισμό ελέγχου που προέβλεψαν οι σουηδικές αρχές για το εισαγόμενο κρέας. Σύμφωνα με τις πληροφορίες που διαθέτουμε, το κρέας που εισάγεται στη Σουηδία από ένα άλλο κράτος μέλος ελέγχεται στο πλαίσιο ενός ιδίου κανονισμού ελέγχου της επιχείρησης, για την οποία προορίζεται. Οι παραβάσεις του κανονισμού ως προς τα πιστοποιητικά αναφέρονται στις αρμόδιες αρχές. Τα συγκεκριμένα φορτία τότε ελέγχονται υπηρεσιακά από ένα εργαστήριο που έχει την έγκριση να ανιχνεύει τη σαλμονέλα. Αυτές οι εξετάσεις δεν έχουν καμία σχέση με εκείνες τις εξετάσεις ρουτίνας που εφαρμόζουν οι ίδιες οι επιχειρήσεις και οι αρμόδιες τοπικές αρχές. Σε όλες τις εξετάσεις εφαρμόζονται ως προς τη δειγματοληψία οι διατάξεις της ΕΕ. Οι σουηδικές αρχές χρησιμοποιούν μία δική τους μέθοδο αναλύσεων - την αποκαλούν σκανδιναβική μέθοδο. Αντίστοιχα, τα άλλα κράτη μέλη χρησιμοποιούν κατά τον έλεγχο στο κράτος προέλευσης την αποκαλούμενη μέθοδο ISO, όπως προβλέπεται στις διατάξεις της ΕΕ.
<P>
Εκτός αυτού, οι σουηδικές αρχές προέβλεψαν για το διάστημα από 1ης Μαρτίου μέχρι 1ης Σεπτεμβρίου 1997 δοκιμαστικά μία ειδική εποπτεία, προκειμένου να ελέγξουν την σωστή εφαρμογή του κανονισμού για τις πρόσθετες εγγυήσεις. Ελέγθηκαν συνολικά 569 φορτία και σε δώδεκα απ' αυτά βρέθηκε σαλμονέλα. Πέρα από αυτό, τα προβλήματα σύμφωνα με τις πληροφορίες μας παρουσιάστηκαν κυρίως στο κρέας πουλερικών, και ιδιαίτερα στο κρέας πουλερικών από ένα συγκεκριμένο κράτος προέλευσης, στο οποίο βρέθηκε, δηλαδή, σαλμονέλα.
<P>
Σε τέτοιες περιπτώσεις, τίθεται σε εφαρμογή το άρθρο 8 της οδηγίας του έτους 1989, όπου προβλέπονται ως πρώτο βήμα διμερείς συνομιλίες μεταξύ των εν λόγω κρατών μελών, όπως περιέγραψα ήδη πιο πάνω, αυτές δε οι συνομιλίες βρίσκονται τώρα σε εξέλιξη. Όπως προβλέπει δε και η οδηγία, η Επιτροπή πρώτα περιμένει το αποτέλεσμα των συγκεκριμένων συνομιλιών, προκειμένου να προβεί σε περαιτέρω ενέργειες. Αναφορικά με το ζήτημα των μεθόδων ανάλυσης, αυτόν τον καιρό αναλύεται στις αρμόδιες επιτροπές του Συμβουλίου αν μπορεί να αναγνωριστεί η επιλεγόμενη σκανδιναβική μέθοδος παράλληλα με την μέθοδο ISO ως μέθοδος ανίχνευσης, δηλαδή στόχος είναι να εγκριθεί γενικά στην Ευρωπαϊκή Ένωση η σκανδιναβική μέθοδος ως δεύτερη μέθοδος ρουτίνας.

<SPEAKER ID=243 LANGUAGE="SV" NAME="Wibe">
Αυτό το συζητήσαμε και την προηγούμενη φορά επίσης, έτσι δεν χρειάζονται ίσως τόσα πολλά σχόλια.
<P>
Είναι βέβαια προφανές, κύριε Επίτροπε, ότι σε αυτόν τον τομέα έχουμε δύο διαφορετικές μεθόδους. Μέσα στην ίδια παρτίδα βρίσκονται, με τη σουηδική μέθοδο, βακτηρίδια της σαλμονέλας, ενώ με την άλλη μέθοδο δεν βρίσκονται βακτηρίδια της σαλμονέλας. Τώρα βέβαια υπάρχουν εκατό διαφορετικοί τρόποι να κάνει κανείς λάθος, δηλαδή να μην βρεί βακτηρίδια όπου υπάρχουν βακτηρίδια, αλλά δεν υπάρχει κανείς τρόπος να βρει βακτηρίδια αν δεν υπάρχουν. Εν προκειμένω, πρέπει παρόλα αυτά να καταδεικνύουν αυτά τα αποτελέσματα ξεκάθαρα ότι από αυτές τις δύο μεθόδους η σκανδιναβική μέθοδος είναι ανώτερη, καθώς όταν εφαρμόζεται προφανώς βρίσκονται βακτηρίδια εκεί όπου η άλλη μέθοδος δεν τα καταφέρνει.
<P>
Ερμηνεύω το τέλος της απάντησή σας ως ότι θα χρησιμοποιήσετε τη σκανδιναβική μέθοδο ως ένα συνηθισμένο μέτρο επίσης, και ότι τουλάχιστον θα εξομοιωθεί με την υπάρχουσα μέθοδο που εφαρμόζεται σύμφωνα με την ισχύουσα κοινοτική οδηγία. Είναι αυτή μία σωστή ερμηνεία της απάντησής σας;

<SPEAKER ID=244 LANGUAGE="DE" NAME="Fischler">
Για να το ξεκαθαρίσουμε επιτέλους εντελώς, αυτό που σκοπεύουμε να κάνουμε κι αυτό που γίνεται αυτήν την εποχή στην αρμόδια επιτροπή του Συμβουλίου, είναι το εξής: πρώτον, η μέθοδος ανίχνευσης στην Ευρωπαϊκή Ένωση είναι, σύμφωνα με την υφιστάμενη διάταξη, η αποκαλούμενη μέθοδος ISO. Δεύτερον, μέχρι τώρα στη Σουηδία εφαρμόζεται η σκανδιναβική μέθοδος, και η Σουηδία ζήτησε να αναγνωριστεί και η μέθοδος αυτή ως μέθοδος ανίχνευσης. Αναμφισβήτητα υπάρχουν ορισμένες διαφορές μεταξύ των δύο μεθόδων, σκοπός δε είναι να λάβουμε υπόψη ακριβώς αυτό το δεδομένο, ούτως ώστε μελλοντικά να ισχύει ως μέθοδος ανίχνευσης και η σκανδιναβική μέθοδος. Αυτός είναι ο στόχος που επιδιώκουμε.
<P>
Εφ' όσον όμως αυτό αποτελεί μέρος του αιτήματος του Συμβουλίου, δηλαδή με άλλα λόγια προβλέπεται στον κανονισμό του Συμβουλίου, το Συμβούλιο πρέπει να αποφασίσει εάν θα το αποδεχθεί. Όσο δεν έχει γίνει αποδεκτό, σε περίπτωση αμφισβήτησης, εάν πραγματικά παρουσιαστεί νομική αντιπαράθεση, ισχύει η σημερινή οδηγία, δηλαδή η μέθοδος ανίχνευσης ISO.

<SPEAKER ID=245 NAME="Πρόεδρος">
Ερώτηση αριθ. 48 του κ. Mark Watts (H-0032/98):
<P>
Θέμα: Mεταρρύθμιση της Kοινής Aγροτικής Πολιτικής και ευημερία των ζώων εκτροφής
<P>
Θα δεχθεί η Επιτροπή να περιλάβει μεταξύ των κύριων στόχων μιάς μεταρρύθμισης της Κοινής Αγροτικής Πολιτικής την ανάγκη να εξασφαλισθούν υψηλές προδιαγραφές υγείας και ευημερίας για τα ζώα εκτροφής; Θα δεχθεί επίσης μεταρρυθμίσεις για να ενθαρρυνθεί ή «μικτή» γεωργία που θα επιτρέψει σε περισσότερα ζώα να ζουν στο ύπαιθρο ή εφόσον τα σιτηρά παρέχουν άχυρο, να στεγάζονται σε κλειστούς χώρους με άχυρο στο δάπεδο; Τάσσεται, επίσης, η Επιτροπή υπέρ μιάς μεταρρύθμισης των καθεστώτων βοείου κρέατος και γαλακτοκομικών προϊόντων για να αποθαρρυνθεί η υπερπαραγωγή βοοειδών, δίνοντας έτσι στην ΕΕ τη δυνατότητα να εγκαταλείψει τα καθεστώτα που έχουν στόχο τη μείωση του πλεονάσματος ζώων, όπως είναι το καθεστώς ενίσχυσης για τα μοσχάρια και οι επιστροφές κατά την εξαγωγή για τις εξαγωγές ζώντων ζώων προς τρίτες χώρες, καθεστώτα που δεν είναι μόνον δαπανηρά αλλά είναι και οδυνηρά για τα ζώα; Η Επιτροπή επιθυμεί, τέλος, μεταρρυθμίσεις του καθεστώτος γαλακτοκομικών προϊόντων που θα αποθαρρύνουν την επιδίωξη ολοένα και μεγαλύτερης απόδοσης ανά αγελάδα, πράγμα που συνεπάγεται σοβαρά προβλήματα για την ευημερία των ζώων;

<SPEAKER ID=246 NAME="Fischer">
Κύριε Πρόεδρε, αξιότιμες κυρίες και κύριοι, πρώτα θα ήθελα να τονίσω ότι η Επιτροπή προτίθεται πραγματικά να πάρει σοβαρά το πρωτόκολλο για την προστασία και την ευημερία των ζώων ως ανήκον στη Συνθήκη του Αμστερνταμ. Σύμφωνα με το πρωτόκολλο αυτό, σας μεταφέρω: "η Κοινότητα και τα κράτη μέλη πρέπει κατά τον καθορισμό και τη διεξαγωγή της κοινοτικής πολιτικής στους τομείς της γεωργίας, των συγκοινωνιών, της ενιαίας αγοράς και της έρευνας να λαμβάνει πλήρως υπόψη τα απαιτούμενα για την ευημερία των ζώων.»
<P>
Το πρωτόκολλο αυτό έχει επίσης συνέπειες για τη μελλοντική ανάπτυξη της Κοινής Αγροτικής Πολιτικής. Οι σημαντικότεροι στόχοι που έχουν καθοριστεί για την αγροτική πολιτική είναι: πρώτον, να επιτύχουμε μία κατάσταση, στην οποία τα αγροτικά προϊόντα θα παράγονται ανάλογα με τις επιθυμίες και τις απαιτήσεις του καταναλωτή. Δεύτερον, να διασφαλίσουμε ότι οι Ευρωπαίοι παραγωγοί θα είναι ανταγωνιστικοί και στις διεθνείς αγορές.
<P>
Με την προσέγγιση που γίνεται στην Ατζέντα 2000 του περασμένου Ιουλίου, η Επιτροπή θέλει να αυξήσει την ανταγωνιστικότητα της ευρωπαϊκής γεωργίας στην ενιαία και στη διεθνή αγορά και να αποτρέψει τη δημιουργία νέων πλεονασμάτων - βουνά από βούτυρο ή σιτηρά ή άλλα, όπως είχαμε στο παρελθόν. Η Επιτροπή, με την πρότασή της για ένα περαιτέρω πέρασμα από τη στήριξη των τιμών προς την άμεση στήριξη του εισοδήματος, ελπίζει ότι μελλοντικά η παραγωγή θα είναι περισσότερο προσανατολισμένη, ως προς την ποσότητα και την ποιότητα, στις ανάγκες του καταναλωτή.
<P>
Κατ' αυτόν τον τρόπο, θα αποτραπεί η εμφάνιση νέων πλεονασμάτων, κι έτσι δεν θα είναι πλέον αναγκαίο να εξάγουμε το πλεόνασμα βοείου κρέατος. Όμως, ο προσανατολισμός προς την αγορά δεν είναι μόνο ζήτημα τιμών. Για τον καταναλωτή, εξ ίσου σημαντικές είναι η ασφάλεια των τροφίμων, η ποιότητητα, και κυρίως η διασφάλιση της προέλευσης. Στις πτυχές αυτές, φυσικά, εντάσσονται τα προβλήματα της υγείας και επίσης της ευημερίας των ζώων.
<P>
Ως εκ τούτου, προτείναμε στην Ατζέντα 2000 να διαθέσουμε, στο πλαίσιο μίας νέας πολιτικής για την ύπαιθρο, ως δεύτερο πυλώνα της αγροτικής πολιτικής περισσότερους πόρους για αγροτικά περιβαλλοντικά μέτρα, καθώς επίσης περισσότερους πόρους που σε τελευταία ανάλυση θα εξυπηρετήσουν την ευημερία των ζώων. Ελπίζουμε ότι και αυτή η πολιτική θα έχει ευνοϊκές επιδράσεις προς την κατεύθυνση που επιθυμούμε. Σας παρακαλώ όμως να λάβετε υπόψη ότι η Κοινότητα έχει ήδη δημιουργήσει ένα ευρύ νομικό πλαίσιο για μέτρα προστασίας των ζώων και ευημερίας των ζώων εκτροφής, και συγκρινόμενη με την παγκόσμια κατάσταση - πρέπει να το πούμε κι αυτό κάποτε εδώ - η Ευρωπαϊκή Ένωση κατέχει πολύ καλή θέση.
<P>
Οι διατάξεις αυτές ελέγχονται επίσης διαρκώς και, όταν είναι ανάγκη, εξελίσσονται περαιτέρω. Σχετικά με τις μεταφορές ζώων, τα μέτρα αυτά πρωτίστως στοχεύουν στη βελτίωση των συνθηκών μεταφοράς και λιγότερο στην πλήρη απαγόρευση των μεταφορών, γιατί ορισμένες μεταφορές θα είναι σε κάθε περίπτωση, πάντα αναγκαίες.
<P>
Όσον αφορά την βελτίωση της προστασίας των ζώων κατά την εξαγωγή βοδιών, το Συμβούλιο ενέκρινε πρόσφατα μία πρόταση, σύμφωνα με την οποία η πληρωμή των επιστροφών κατά την εξαγωγή εξαρτάται από την τήρηση των διατάξεων προστασίας και μεταφοράς των ζώων, τις οποίες έχει θεσπίσει η ΕΕ. Η διοικητική επιτροπή για τους μηχανισμούς του εμπορίου ενέκρινε επίσης πρόσφατα την αντίστοιχη διάταξη εκτέλεσης, έτσι ώστε και εμείς τώρα μπορούμε να ψηφίσουμε τη συγκεκριμένη πρόταση.

<SPEAKER ID=247 LANGUAGE="EN" NAME="Watts">
Επιθυμώ να ξεκινήσω χαιρετίζοντας τη σαφή δέσμευση του Επιτρόπου να αντιμετωπίσει το πρωτόκολλο πολύ σοβαρά. Τον ευχαριστώ ειλικρινά για αυτό.
<P>
Δεύτερον, για να αναφέρω ένα παράδειγμα, πιθανόν να μπορούσε να σχολιάσει αν θα ήταν πρόθυμος να εξετάσει την εφαρμογή προγραμμάτων που θα βοηθούσαν τους εντατικούς εκτροφείς χοίρων και πουλερικών να στραφούν από τις μεθόδους εντατικής εκτροφής που εφαρμόζουν σήμερα σε εκτατικές μεθόδους στο μέλλον. Θα σκεφτόταν να συμπεριλάβει ένα τέτοιο πρόγραμμα μεταξύ των προτάσεων μεταρρύθμισης της Κοινής Αγροτικής Πολιτικής;
<P>
Τέλος, αν και κατανοώ όσα λέει για την κοινοτική ρύθμιση που έχει ήδη θεσπιστεί για να εξασφαλιστούν υψηλές προδιαγραφές ευημερίας των ζώων, αυτή δεν τηρείται πάντα, όπως άλλωστε ο ίδιος γνωρίζει. Φέρω ένα παράδειγμα: ανησυχούμε ότι στις 7 Απριλίου αυτού του χρόνου στο Eid-ul-Kebir της Γαλλίας οι γαλλικές αρχές δε θα τηρήσουν τις ρυθμίσεις περί ευημερίας των ζώων στις οποίες πολύ σωστά ο Επίτροπος έχει επιστήσει την προσοχή. Είναι φυσικά πολύ καλό που έχουν θεσπιστεί αυτές οι ρυθμίσεις, αλλά θα πρέπει σίγουρα να εργαστούμε όλοι από κοινού προκειμένου να εξασφαλίσουμε ότι υπάρχει συμμόρφωση προς αυτές.

<SPEAKER ID=248 LANGUAGE="DE" NAME="Fischler">
Νομίζω ότι η ερώτηση του κ. βουλευτή αφορά κυρίως δύο πτυχές, όπως και ο ίδιος τόνισε. Πρώτον, μέρος του νέου αυτού πακέτου της αγροτικής αναπτυξιακής πολιτικής θα είναι επίσης να συνδεθεί με ορισμένους όρους η προώθηση των επενδύσεων, από τις οποίες ωφελούνται οι αγροτικές επιχειρήσεις. Ειδικά στα δύο παραδείγματα που αναφέρατε, θα είναι οπωσδήποτε αναγκαίο κατά την κατασκευή ή την μετατροπή πτηνοτροφείων ή χοιροτροφείων να τηρηθούν τα μέτρα που είναι απαραίτητα για την ευημερία των ζώων. Δεύτερον: όταν οι αγρότες θα είναι διατεθειμένοι να μετατρέψουν τους χώρους διαμονής των ζώων έτσι ώστε να επιτυγχάνεται ένα ιδιαίτερο, πρόσθετο ωφέλιμο αποτέλεσμα για την προστασία των ζώων, οι σχετικές επενδύσεις θα προωθούνται περισσότερο από άλλες.
<P>
Αναφορικά με τα πτηνοτροφεία στο σύνολό τους, θα υποβληθεί αύριο μία πρόταση στην Επιτροπή, στην οποία θα εκθέτουμε τις μέχρι τώρα εμπειρίες από την διαμονή των πουλερικών σε κλουβιά και θα προβλέπεται μία ολόκληρη σειρά μέτρων για την βελτίωση της διαβίωσής τους. Αυτά, βέβαια, θα πρέπει κατόπιν να ισχύσουν και για τις τρίτες χώρες, επειδή δεν μπορούμε να αποδεχθούμε το να τηρούμε μεν εμείς υπάκουα τις σωστές διατάξεις και να δημιουργούμε καλές συνθήκες, κατόπιν δε να αντιμετωπίζουμε την κατάσταση οι δικοί μας παραγωγοί να ανταγωνίζονται εξαγωγείς, οι οποίοι παράγουν σε εντελώς διαφορετικές, σημαντικά χειρότερες συνθήκες.

<SPEAKER ID=249 LANGUAGE="ES" NAME="Ferrer">
Κύριε Πρόεδρε, στο πλαίσιο της απάντησής σας σε σχέση με την ευημερία των ζώων, την οποία εσείς θεωρείτε στενά συνδεδεμένη με την υγιεινή των ζώων, θα ήθελα να σας ρωτήσω αν η Επιτροπή πιστεύει πως θα ήταν συμφέρον και απαραίτητο να επεκτείνει επίσης τα μέτρα για την προστασία της ευημερίας των ζώων, και επομένως για την προστασία της υγιεινής των ζώων, στη διαδικασία της απαραίτητης κατάστασης της υγιεινής των ζώων στην οποία αυτά θα πρέπει να βρίσκονται όταν φτάνουν στο σφαγείο. Γιατί αυτό θα συνέβαλε σε μεγάλο βαθμό στην βελτίωση της υγιεινής των ζώων και, παράλληλα, στη βελτίωση της ποιότητας του δέρματος και, επομένως, θα έλεγα, του πρώτου κρίκου αυτής της αλυσίδας στην οποία αναφερόσαστε στην απάντησή σας προς την κυρία Redondo. Το δέρμα είναι η πρώτη αλυσίδα και, παράλληλα, η ποιότητά του είναι απαραίτητη για τους βυρσοδέψες.

<SPEAKER ID=250 NAME="Πρόεδρος">
Ευχαριστώ, κυρία Ferrer. Επιτρέψτε μου να συγχαρώ την κυρία Ferrer για την ευστοχία με την οποία έθεσε την ερώτηση που της αντιστοιχούσε να διατυπώσει.
<P>
Κύριε Fischler, έχετε τον λόγο για να απαντήσετε σε αυτήν τη χρήσιμη συμπληρωματική ερώτηση της κυρίας Ferrer.

<SPEAKER ID=251 LANGUAGE="DE" NAME="Fischler">
Κυρία βουλευτά, το ερώτημα αυτό περιέχει βέβαια την ουσιαστική ερώτηση που θέσατε, όμως βασικά την ξεπερνά. Πρώτα-πρώτα θέλω να σας πω ότι, όσον αφορά την εξέλιξη, μπορούμε, ιδιαίτερα μέσω των μεταρρυθμιστικών μας προτάσεων, να επιτύχουμε να μην ισχύει σε καμία περίπτωση η κατηγορία που επανειλημμένα μας απευθύνεται, ότι δηλαδή επιδοτούμε τις εξαγωγές ζώντων ζώων σε σφαγεία του εξωτερικού. Ήδη σήμερα δεν επιδοτείται η μεταφορά. Ήδη σήμερα, αν αναγάγουμε την ποσότητα σε ζώα, προωθούνται λιγότερο τα ζώντα ζώα από την εξαγωγή κρέατος, κι αυτό είχε ως αποτέλεσμα οι εξαγωγές ζώντων ζώων να είναι μόνο 10 % περίπου.
<P>
Αυτό όμως θα ισχύσει ακόμη περισσότερο για το μέλλον, ειδικά δε μέσω της επιστροφής των εγγυήσεων για τις τιμές, θα μπορούμε στο τέλος να παραιτηθούμε από την εφαρμογή εξαγωγικών επιδοτήσεων για ζώντα ζώα. Όσον αφορά όμως το πιο περιορισμένο ερώτημα για την κατάσταση των ζώων, όταν φθάνουν στα σφαγεία, ένα έχω να σας πω: δεν είναι αλήθεια ότι όλα τα ζώα φθάνουν στα σφαγεία σε κακή κατάσταση. Αυτό ενδιαφέρει πρωτίστως αυτούς που διαθέτουν τα ζώα στην αγορά, γιατί έχετε απόλυτο δίκιο λέγοντας ότι η ποιότητα πάσχει, όταν τα ζώα φθάνουν στα σφαγεία σε κακή κατάσταση. Πώς θα μπορούσε ο αγοραστής να είναι, τότε, διατεθειμένος να καταβάλει μία υψηλότερη τιμή για χειρότερη ποιότητα, όταν φθάσουν τα ζώα;
<P>
Από την άλλη μεριά, βέβαια, είναι επίσης σωστό ότι πρόσφατα ανακοινώθηκαν μερικές περιπτώσεις μετάδοσης ασθενειών, όπου υπήρχε η υποψία ότι σχετίζονταν με ανεπαρκείς συνθήκες υγιεινής. Για να ρυθμιστούν αυτά τα προβλήματα, η Επιτροπή αποφάσισε, αφού άκουσε τις αρμόδιες επιστημονικές επιτροπές, να γίνει τροποποίηση της οδηγίας 433, για ν' αποφευχθεί κατά το δυνατόν η μόλυνση των ζώων πριν από την άφιξή τους στα σφαγεία. Αυτόν τον καιρό, η Επιτροπή επεξεργάζεται μία πρόταση που λαμβάνει υπόψη αυτά τα δεδομένα.

<SPEAKER ID=252 NAME="Πρόεδρος">
Δεδομένου ότι έληξε ο χρόνος του μέρους της Ώρας των Ερωτήσεων προς τον κ. Fischer, οι ερωτήσεις αριθ. 49 έως 61 θα απαντηθούν γραπτώς.

<SPEAKER ID=253 NAME="Wulf-Mathies">
Κύριε Πρόεδρε, κυρία βουλευτά, στην Ατζέντα 2000 η Επιτροπή πρότεινε να μειωθεί ο αριθμός στόχων των κοινοτικών πρωτοβουλιών και να επικεντρωθούν τα μέτρα τους σε διεθνείς τομείς κοινοτικού ενδιαφέροντος. Παράλληλα, σκοπεύεται να διατηρηθεί ή και να ενισχυθεί ο καινοτόμος χαρακτήρας, η κοινοτική υπεραξία και η έκταση των εταιρικών σχέσεων. Επιλέγησαν τρία θέματα: η διακρατική, διεθνική και διαπεριφερειακή συνεργασία, η ανάπτυξη της υπαίθρου και τα ανθρώπινο δυναμικό σχετικά με την ισότητα ευκαιριών.
<P>
Το γεγονός ότι η Επιτροπή δεν πρότεινε νέες πρωτοβουλίες υπέρ των περιοχών που βάλλονται από τη συρρίκνωση της αμυντικής βιομηχανίας και την κατάργηση των στρατιωτικών βάσεων δεν σημαίνει ότι οι περιοχές αυτές δεν μπορούν αξιωματικά να προωθηθούν στο μέλλον. Αντίθετα, η δυνατότητα αυτή εξακολουθεί να υπάρχει στο πλαίσιο των στόχων Ι, ΙΙ και ΙΙΙ, καθώς και στο πλαίσιο των επονομαζόμενων νέων προτάσεων για κοινοτικές πρωτοβουλίες.
<P>
Στο πλαίσιο του νέου στόχου ΙΙΙ, εκτός των περιοχών των στόχων μπορούν ακόμα να προωθηθούν και μέτρα προσαρμογής και εκσυγχρονισμού των συστημάτων εκπαίδευσης, επαγγελματικής εκπαίδευσης και απασχόλησης εν όψει της βελτίωσης της ανταγωνιστικότητας και της διευκόλυσνης των κοινωνικοοικονομικών μεταβολών.

<SPEAKER ID=254 NAME="McIntosh">
Αν και ευχαριστώ την Επίτροπο γι' αυτή την απάντηση, πρέπει να πω ότι είμαι πολύ απογοητευμένη. Σε περιοχές όπως το Essex, το Suffolk, το Yorkshire και το Cumbria, έχουν επέλθει - λόγω του μερίσματος ειρήνης - σημαντικές απώλειες θέσεων εργασίας σε επιχειρήσεις που έχουν σχέση με την άμυνα. Συγκεκριμένα, αν πάρουμε σαν παράδειγμα δύο πόλεις - τις πόλεις Witham και Chelmsford - όπου λειτουργούν οι εταιρείες Marconi και EEV, η ουσιαστική μείωση του εργατικού δυναμικού είναι αρκετά ανησυχητική. Πώς μπορεί να με διαβεβαιώσει απόψε η κ. Επίτροπος ότι περιοχές όπως οι προαναφερθείσες - που έχουν επωφεληθεί σημαντικά από ένα πρόγραμμα που έχει σχεδιαστεί ειδικά για τις περικοπές των θέσεων εργασίας και τα προγράμματα κατάρτισης στον τομέα των βιομηχανιών άμυνας, έτσι ώστε να προσφερθεί βοήθεια σε εκείνους που έχασαν τις δουλειές τους λόγω του μερίσματος ειρήνης - θα συνεχίσουν να έχουν τα ίδια πλεονεκτήματα που απολαμβάνουν σήμερα; Αυτό είναι το ερώτημα. Θα ανταγωνίζονται για ένα μικρότερο χρηματικό ποσό στα πλαίσια τριών ευρέων στόχων, χωρίς να υπάρχουν άμεσα κεφάλαια χρηματοδότησης των περικοπών άμυνας.

<SPEAKER ID=255 LANGUAGE="DE" NAME="Wulf-Mathies">
Δεν είμαι σε θέση να δώσω καμία απάντηση σε οποιαδήποτε ερώτηση για κάποια συγκεκριμένη περιοχή και την μελλοντική προώθησή της, επειδή μέχρι τώρα δεν έχουμε καν αποφασίσει στην Επιτροπή σχετικά με τις προτάσεις για τις νέες διατάξεις του διαρθρωτικού ταμείου. Αλλά ακόμη και τότε, το σύστημα προώθησής μας θα στηρίζεται πολύ περισσότερο στις εταιρικές σχέσεις, δηλαδή θα περιλαμβάνει κριτήρια τόσο ευρωπαϊκά όσο και εθνικά. Δεν είμαι σε θέση να σας πω από σήμερα ποιες προτάσεις θα υποβάλει συγκεκριμένα η βρετανική κυβέρνηση. Γι' αυτό, στο σημείο αυτό πρέπει δυστυχώς να σας απογοητεύσω.

<SPEAKER ID=256 LANGUAGE="EN" NAME="Elliott">
Η εκλογική μου περιφέρεια έχει ωφεληθεί σημαντικά από το πρόγραμμα KONVER. Τα προάστια του Λονδίνου Hounslow, Ealing και Richmond είχαν κατά καιρούς κάποια οφέλη και είμαι πολύ ικανοποιημένος γι' αυτό. Έχει όμως προκύψει ένα πρόβλημα, το οποίο αναρωτιέμαι αν θα συμφωνούσε η Επίτροπος να τεθεί προς συζήτηση, όσον αφορά οποιεσδήποτε αλλαγές και διαφοροποιήσεις πρόκειται να γίνουν στο μέλλον. Το πρόβλημα είναι το εξής: σε περιοχές όπως η δική μου, όπου παρατηρείται αυξημένη μετακίνηση του πληθυσμού, ήταν εξαιρετικά δύσκολο - δυνάμει των κανονισμών του προγράμματος KONVER - να προσφέρουμε βοήθεια ειδικά σε εκείνους που έχουν χάσει τις δουλειές τους, καθώς πολλοί από αυτούς έσπευσαν να μετακομίσουν σε άλλες περιοχές της χώρας ή ακόμη και στο εξωτερικό προκειμένου να βρουν άλλη δουλειά. Οι τοπικές αρχές έχουν προσπαθήσει να προωθήσουν προτάσεις για να αναζωογονήσουν την περιοχή, χρησιμοποιώντας τα κονδύλια που προέβλεπε το πρόγραμμα KONVER για δημιουργία περισσότερων ευκαιριών απασχόλησης, αλλά έχουν αντιμετωπίσει δυσκολίες με τους ισχύοντες κανονισμούς του προγράμματος. Αναρωτιέμαι αν θα μπορούσαμε στο μέλλον, ο, τιδήποτε αλλαγές και αν πρόκειται να γίνουν, να λάβουμε υπόψη αυτή τη δυσκολία.

<SPEAKER ID=257 LANGUAGE="DE" NAME="Wulf-Mathies">
Ίσως αυτό που σκοπεύει να προτείνει η Επιτροπή να είναι κατάλληλο για να ανταποκριθεί στα προβλήματά σας, επειδή πραγματικά σύμφωνα με την εμπειρία μας τα επιμέρους προγράμματα είχαν πολύ μικρότερη επιτυχία στη δραστηριότητα που αφορά τη διαρθρωτική πολιτική από εκείνα τα οποία αναφέρονταν σε ευρύτερες περιοχές. Γι' αυτό άλλωστε μελλοντικά θα ξεκινάμε ως προς τις περιοχές του στόχου 2 περισσότερο από σχετικά μεγάλες περιοχές, στις οποίες θα εφαρμόζονται τα προγράμματα, για να εξασφαλίσουμε κατά το δυνατόν ότι θα δημιουργηθεί επί τόπου, ειδικά και για όσους χάνουν τη θέση εργασίας τους, μία κατάλληλη ευκαιρία, όπου η υποδομή και οι επενδύσεις από τη μία και τα μέτρα εξειδίκευσης των ανέργων από την άλλη θα είναι συντονισμένες. Πάντως, δέχομαι ευχαρίστως την υπόδειξή σας.

<SPEAKER ID=258 LANGUAGE="EN" NAME="Howitt">
Παρατηρώ ότι η Επίτροπος χαμογελά, αλλά δεν είναι η πρώτη φορά που συζητάμε αυτά τα θέματα και δεν πρόκειται να τη ρωτήσω για κάποια περιοχή συγκεκριμένα. Ωστόσο, θα της κάνω την ακόλουθη ερώτηση για το μέλλον του προγράμματος KONVER: αν η απάντηση της Επιτροπής είναι ότι οι περιοχές θα είναι κατάλληλες για τον νέο Στόχο αριθ. 2, απομένει να κατανοήσουμε πραγματικά ποια είναι τα κριτήρια επιλεξιμότητας. Φαίνεται ότι η Επιτροπή δεν είναι διατεθειμένη να κάνει κάποια ειδική ρύθμιση, όπως σκοπεύει να κάνει όσον αφορά το Στόχο αριθ. 6. Αν έχω άδικο πάνω σε αυτό, σας παρακαλώ να μου το πείτε. Αν δεν είναι αυτή η πρόθεσή της, εξακολουθώ να μην καταλαβαίνω γιατί δεν πρόκειται να εφαρμοστούν μεταβατικές ρυθμίσεις σταδιακής κατάργησης για τις περιοχές τόσο του προγράμματος KONVER όσο και άλλων κοινοτικών πρωτοβουλιών, όπως πρόκειται να γίνει με περιοχές του Στόχου 2 για τις οποίες δεν προβλέπεται μέριμνα. Αν η ίδια ανάγκη για διαρθρωτικές αλλαγές λόγω της ανεργίας και της χαμηλής ανάπτυξης υπάρχει για τις περιοχές του Στόχου 2, γιατί να μην υπάρχει και για τις περιοχές του προγράμματος KONVER;
<P>
Τέλος, ένα 50 % των περιοχών του προγράμματος KONVER σε όλη την Ευρώπη δεν πληρούν επί του παρόντος τις προϋποθέσεις για να συμπεριληφθούν στο Στόχο 2 ή να ενισχυθούν από το περιφερειακό ταμείο. Δε συμφωνεί λοιπόν η Επίτροπος ότι πρόκειται για μία ειδική περίπτωση που η ίδια πρέπει να μελετήσει προσεκτικά;

<SPEAKER ID=259 LANGUAGE="DE" NAME="Wulf-Mathies">
Γνωρίζω ότι η Ευρωπαϊκή Ένωση δεν μπορεί να απομακρύνει και να λύσει όλα τα προβλήματα που υπάρχουν στην Κοινότητα με τα κονδύλια του διαρθρωτικού ταμείου. Έχω απόλυτη συνείδηση του γεγονότος ότι κάποιες από τις μεταβολές θα φέρουν και προβλήματα στις περιοχές. Όμως παρακαλώ, από την άλλη μεριά, να δείξετε κατανόηση για το ότι εμείς, προβλέποντας για τις περιοχές των στόχων 1, 2 και 5β γενναιόδωρες ρυθμίσεις ώστε να βγουν από αυτήν τη φάση περιοχές που μελλοντικά δεν θα μπορούν πλέον να προωθηθούν, ανταποκρινόμαστε πραγματικά σε ό, τι είναι αναγκαίο για να σταθεροποιηθούν περισσότερο όσα ήδη έχουμε επιτύχει.
<P>
Θέλω να τονίσω και πάλι ρητά ότι φυσικά και θα υπάρχει και στο μέλλον η δυνατότητα για τις περιοχές KONVER, καθώς και για όλες τις άλλες πρωτοβουλίες, να διεκδικήσουν πόρους προώθησης από τον στόχο 3, δηλαδή πόρους για την επανεκπαίδευση των ανέργων κι εκείνων που απειλούνται από την ανεργία. Υποθέτω ότι αυτό θα είναι, ειδικά στον συγκεκριμένο τομέα, μία αποτελεσματική βοήθεια.
<P>
Επιτρέψτε μου μια τελευταία παρατήρηση: οι κοινοτικές πρωτοβουλίες δεν είχαν στο σύνολό τους την επιτυχία που ελπίζαμε - αυτό μπορείτε επίσης να το δείτε από τις αναλογίες απορρόφησης. Γι' αυτό, πρέπει να επικεντρωθούμε στην ολοκλήρωση τέτοιων μέτρων. Φυσικά, η αμυντική βιομηχανία είναι κι αυτή μία βιομηχανία. Αν ισχύουν τα ανάλογα κριτήρια, μπορεί κι εδώ να τεθεί θέμα προώθησης από τον στόχο 2. Αν αυτά τα κριτήρια δεν ισχύουν, τότε θα παραμείνουν οι οριζόντιες δυνατότητες του στόχου 3.

<SPEAKER ID=260 NAME="Πρόεδρος">
Ερώτηση αριθ. 63 του κ. Ian White (H-0172/98):
<P>
Θέμα: Urban II
<P>
Ποίοι είναι οι κανόνες που εφαρμόζει η Επιτροπή για τη συγκρότηση επιτροπών που παρακολουθούν πρόγραμμα και πού δημοσιεύονται αυτοί οι κανόνες;

<SPEAKER ID=261 NAME="Wulf-Mathies">
Κύριε Πρόεδρε, κυρίες και κύριοι, το άρθρο 25 της τροποποιημένης διάταξης του Συμβουλίου αριθ. 4253/88 περιέχει γενικές διατάξεις για τις επιτροπές παρακολούθησης στο πλαίσιο της συμμετοχής στο διαρθρωτικό ταμείο. Οι εκτελεστικές διατάξεις για την χρησιμοποίηση των επιτροπών παρακολούθησης για την εποπτεία των προγραμμάτων που διεξάγονται στο πλαίσιο της κοινοτικής πρωτοβουλίας URBAN θα καθοριστούν από την Επιτροπή από κοινού με τα ενεχόμενα κράτη μέλη. Περιλαμβάνονται στις αποφάσεις της Επιτροπής για την έγκριση των μεμονωμένων προγραμμάτων URBAN.

<SPEAKER ID=262 LANGUAGE="EN" NAME="White">
Θα έπρεπε να είχα ακούσει την αυθεντική απάντηση και όχι την ερμηνεία της, αλλά δεν κατάλαβα πού είναι δυνατόν να βρεθούν τα αρχικά έγγραφα των κανονισμών που ρυθμίζουν το πρόγραμμα URBAN. Θα σας πω γιατί ενδιαφέρομαι για αυτά. Ύστερα από εκθέσεις που έχω λάβει από ενδιαφερόμενους οργανισμούς, μου έχει δημιουργηθεί η εντύπωση ότι επικρατεί ως ένα βαθμό σύγχυση μεταξύ εκείνων που επιθυμούν να υποβάλουν αίτηση χρηματοδότησης από το πρόγραμμα URBAN. Λογικά υπέθετα ότι αυτό θα καθοριζόνταν από κανονισμούς και ρυθμίσεις. Όσα έχει μόλις πει η Επίτροπος δε φαίνεται να μου δίνουν κάποια στοιχεία στα οποία να μπορώ να στηριχθώ. Θα ήθελα να ανατρέξω σε ένα φυλλάδιο, στις ίδιες τις ρυθμίσεις, έτσι ώστε να μπορώ από μόνος μου να διαπιστώσω αν το ενεχόμενο κράτος μέλος και η Επιτροπή και το Ηνωμένο Βασίλειο λειτουργούν έχοντας ως αρχή τους ένα βιβλίο που περιέχει κάποιους κανονισμούς που έχουν συμφωνηθεί από κοινού και το οποίο θα μπορούσα ο ίδιος να ελέγξω. Υπάρχει ένα τέτοιο βιβλίο κανονισμών; Υπάρχει κάποια τέτοια ρύθμιση, εκτός από την 25 (2) στην οποία έχετε ήδη αναφερθεί;

<SPEAKER ID=263 LANGUAGE="DE" NAME="Wulf-Mathies">
Στην απόφαση της Επιτροπής για την έγκριση των μεμονωμένων προγραμμάτων URBAN περιέχονται επίσης και οι φορείς για τα εκάστοτε προγράμματα. Θα τους αναφέρω σύντομα εδώ, επειδή πιστεύω ότι είναι καλύτερο να μιλήσουμε για ό, τι υπάρχει κι όχι για αριθμούς διατάξεων. Στον στόχο 1 και 2 υπάρχουν επιτροπές παρακολούθησης για το URBAN, οι οποίες είναι οι γενικές επιτροπές παρακολούθησης για τους στόχους 1 και 2. Εκτός των περιοχών στήριξης, κι αυτό αφορά το Μπρίστολ, αν κατάλαβα καλά, υπάρχει μία ανεξάρτητη επιτροπή παρακολούθησης. Δυστυχώς δεν μπορώ να φέρω αντίρρηση για το ότι η διαδικασία είναι πολύπλοκη, επειδή αυτή η επιτροπή παρακολούθησης δέχεται συμβουλές από μία διοικητική επιτροπή, την URBAN management committee , που είναι μία υποεπιτροπή για την εποπτεία της διοίκησης στις εκτός του στόχου περιοχές, καθώς και για το ότι υπάρχει ένα URBAN partnership group , στο οποίο συνεργάζονται οι τοπικοί εταίροι και μη κυβερνητικές οργανώσεις.

<SPEAKER ID=264 LANGUAGE="EN" NAME="Spiers">
Παρατήρησα ότι η Επίτροπος είπε στα πλαίσια μίας απάντησης που έδωσε νωρίτερα ότι οι κοινοτικές πρωτοβουλίες δεν είχαν τα αναμενόμενα επιτυχή αποτελέσματα. Ελπίζω όμως ότι η ίδια αναγνωρίζει ότι το URBAN έχει δώσει μία ιδανική ευκαιρία να αναπτυχθεί η διαδικασία ανάληψης κοινοτικών πρωτοβουλιών από τη βάση που προώθησε η Επιτροπή μέσω των σχεδίων της για οικονομική ανάπτυξη, καθώς επίσης ότι έχει αποτελέσει ένα πολύ καλό μέσο προώθησης της Κοινότητας των πολιτών, επειδή έχει επικεντρώσει την προσοχή του σε τοπικό, γειτονικό επίπεδο. Ελπίζω ότι αυτό το τοπικό στοιχείο θα είναι εμφανές και στο 2ο πρόγραμμα URBAN και ότι θα είναι μάλιστα εμφανές στις επιτροπές παρακολούθησης, ανεξάρτητα με τον τρόπο συγκρότησής τους. Ελπίζω να μπορεί να μας διαβεβαιώσει για αυτό.

<SPEAKER ID=265 LANGUAGE="DE" NAME="Wulf-Mathies">
Δεν μπορώ παρά να συμφωνήσω μαζί σας. Το URBAN ανήκει - ακόμη κι αν ο βαθμός απορρόφησης δεν είναι παντού ο καλύτερος - στις κοινοτικές πρωτοβουλίες που αποδείχθηκαν εξαιρετικά επιτυχείς, επειδή ήταν πολύ κοντά στους ανθρώπους, επί τόπου, και οι οποίες πρώτα απ' όλα κατέστησαν δυνατή μία θετική κινητοποίηση, εμπλέκοντας επί τόπου πολίτες από διάφορες ομάδες. Στο σημείο αυτό, δεν έχει αλλάξει τίποτα στις διοικητικές διαδικασίες συγκριτικά με το URBAN 1, αλλά γενικά μπορεί κανείς να πάρει ως δεδομένο ότι στο URBAN 2 έχει γίνει, με τη θετική έννοια, επεξεργασία των εμπειριών από το URBAN 1. Επειδή το URBAN είχε τόση επιτυχία, θέλουμε τη στήριξη κοινωνικά κρισίμων εστιών στις πόλεις, των most deprived areas , καθώς και μελλοντικά των mainstream , θέλουμε δηλαδή να τα συμπεριλάβουμε στον νέο στόχο 2. Τούτο δείχνει ότι επρόκειτο πραγματικά για μια προετοιμασία, προκειμένου να συμπεριληφθούν σε μεγαλύτερη έκταση τα προβλήματα των πόλεων στην κοινοτική στήριξη.

<SPEAKER ID=266 NAME="Πρόεδρος">
Ερώτηση αριθ. 64 του κ. Jose Apolinαrio (H-0173/98):
<P>
Θέμα: Εφαρμογή του προγράμματος INTERREG II C
<P>
Προτίθεται άραγε η Επιτροπή να διευκρινίσει κατά πόσο έχει χορηγηθεί βοήθεια μέσω των κοινοτικών ταμείων προς τις περιφέρειες των Αζορών, του Αλγκάρβε και του Αλεντέζο, οι οποίες επλήγησαν από καταιγίδες στα τέλη του 1997; Πώς εξηγεί δε η Επιτροπή την πρότασή της να χορηγηθεί χρηματοδοτική ενίσχυση μέσω του προγράμματος INTERREG II C σε ορισμένα κράτη μέλη, ενώ την αρνείται στην περίπτωση της Πορτογαλίας;

<SPEAKER ID=267 NAME="Wulf-Mathies">
Κύριε Πρόεδρε, κύριε βουλευτά, η Επιτροπή λυπάται πολύ για τις ζημίες από τις καταιγίδες στην Πορτογαλία, κυρίως στις Αζόρες, στο Αλγκάρβε και στο Αλεντέζο. Γι' αυτό, αμέσως μετά τα καταστροφικά γεγονότα δήλωσε μόνη της ότι είναι πρόθυμη να προβεί σε ανακατανομή των πόρων. Κατά την ενδιάμεση αξιολόγηση του κοινοτικού σχέδιου στήριξης για την Πορτογαλία, που τελείωσε τον Φεβρουάριο, παρασχέθηκαν στις εν λόγω περιοχές περαιτέρω, μη δεσμευμένες ακόμη πιστώσεις, καθώς και πιστώσεις από την ετήσια αναπροσαρμογή, και μάλιστα κατά προτεραιότητα για μέτρα βελτίωσης του περιβάλλοντος. Η Επιτροπή προσπάθησε και πέτυχε να δοθούν για την ενίσχυση των προγραμμάτων στις τρεις περιοχές που αναφέρατε πιστώσεις μεγαλύτερες από εκείνες που αρχικά είχαν προτείνει οι πορτογαλικές αρχές, δηλαδή οι περιοχές αυτές θα λάβουν επιπλέον 73 εκατ. ECU αντί για τα 44 εκατομμύρια, που είχαν προταθεί αρχικά.
<P>
Όσον αφορά στην κοινοτική πρωτοβουλία INTERREG 2C, η Επιτροπή υπενθυμίζει ότι προορίζεται μεταξύ άλλων για μέτρα πρόληψης των πλημμύρων και καταπολέμησης της ξηρασίας με χωροταξικά μέτρα. Για την Πορτογαλία δεν προβλέπεται κοινοτική χρηματοδότηση για την πρόληψη των πλημμύρων για το διάστημα 1997/98, επειδή η πορτογαλική κυβέρνηση δεν υπέβαλε σχετική αίτηση. Σε αντίθεση με αυτό, εγκρίθηκε από την Επιτροπή στις 29 Σεπτεμβρίου ένα πρόγραμμα για την καταπολέμηση της ξηρασίας στην Πορτογαλία. Έμμεσα, το πρόγραμμα αυτό συμβάλλει επίσης στην διαρθρωτική πρόληψη των πλημμύρων, επειδή συμβάλλει στη βελτίωση της διαχείρισης των υδάτων, στην υδρολογική έρευνα, στη στήριξη της ανίχνευσης υδάτινων αποθεμάτων και στη βελτίωση της οικολογικής ισορροπίας. Η Επιτροπή θα ήταν διατεθειμένη να ελέγξει μία πρόταση των πορτογαλικών αρχών για ένα πρόγραμμα INTERREG 2C για τις πλημμύρες στο πλαίσιο των γενικών κατευθυντηρίων γραμμών και με τήρηση των πιστώσεων του προϋπολογισμού που έχουν ήδη καθορισθεί για την Πορτογαλία.

<SPEAKER ID=268 LANGUAGE="PT" NAME="Apolinαrio">
Κύριε Πρόεδρε, καταρχάς θα ήθελα να ευχαριστήσω την κυρία Επίτροπο για την απάντησή της. Συμφωνώ με την κυρία Επίτροπο στο σκέλος που αφορά την κατά προτεραιότητα διαφύλαξη του περιβάλλοντος και της χωροταξίας. Θέλω ωστόσο να επισημάνω ότι, στο σκέλος της απάντησης που αναφέρεται στην πορτογαλική κυβέρνηση, η κυρία Επίτροπος δεν μας είπε την αλήθεια, στο βαθμό που ο κανονισμός της κατανομής των πιστώσεων του INTERREG II C διευκρινίζει σαφώς ότι, στις περιπτώσεις της Πορτογαλίας, της Ισπανίας, της Ελλάδας και της Ιταλίας, οι αιτήσεις ενισχύσεων θα πρέπει να αφορούν αποκλειστικά την ξηρασία, ενώ στις περιπτώσεις του Βελγίου, της Γερμανίας, του Ηνωμένου Βασιλείου, της Γαλλίας, της Ιταλίας και των Κάτω Χωρών, οι αντίστοιχες αιτήσεις πρέπει να αφορούν τις πλημμύρες. Αυτό συγκεκριμένα είναι το σημείο που δεν μπορώ να κατανοήσω, διότι έχω την εντύπωση ότι γίνεται μια υπερβολικά τεχνική ερμηνεία εκ μέρους των υπηρεσιών των οποίων η κυρία Επίτροπος είναι πολιτικώς υπεύθυνη.
<P>
Αλλά δεν θέλω να σταθώ σ' αυτό. Θα επιθυμούσα να σας απευθύνω μια άλλη ερώτηση: στην περίπτωση των άκρως απομακρυσμένων περιφερειών, και συγκεκριμένα σε ό, τι αφορά τις Αζόρες, από τη στιγμή που δεν προβλέπεται στο μέλλον καμία πρωτοβουλία REGIS, με ποιον τρόπο προτίθεται να παρέμβει η Επιτροπή για την αντιμετώπιση καταστάσεων που, δυστυχώς, επαναλαμβάνονται; Και σας το ερωτώ επειδή, για παράδειγμα, ενόσω η Επιτροπή αναλώνεται σε δικαιολογίες τεχνικής φύσεως, ο αμερικανικός στρατός προσέφερε τις υπηρεσίες για την αποκατάσταση της τεχνικής υποδομής στην περιοχή της Ribeira Quente. Πολύ απλά, πρόκειται για διαφορετική μεταχείριση.

<SPEAKER ID=269 LANGUAGE="DE" NAME="Wulf-Mathies">
Πρώτον, οι Αζόρες ως υπερπεριφερειακή περιοχή θα ανήκουν και στο μέλλον στις περισσότερο υποστηριζόμενες ομάδες περιοχών. Δεύτερον, θεωρώ δεδομένο ότι και οι άλλες περιοχές που αναφέρατε θα εξακολουθήσουν να λαμβάνουν χρηματοδοτική ενίσχυση από την ΕΕ. Το πρόβλημα των διαρθρωτικών ταμείων συνίσταται στο ότι δεν αποτελούν μηχανισμό αντιμετώπισης φυσικών καταστροφών και στο ότι το Ευρωπαϊκό Κοινοβούλιο έχει καταργήσει τη βοήθεια σε περίπτωση φυσικών καταστροφών μέσα στην Ευρώπη. Γι' αυτό, δεν έχουμε δυνατότητα να παράσχουμε ειδική βοήθεια εναντίον των φυσικών καταστροφών.
<P>
Αυτό όμως που μπορούμε να κάνουμε είναι όταν συμβαίνουν φυσικές καταστροφές - και έτσι χειριστήκαμε το θέμα στην Πορτογαλία - να προσπαθούμε να μεταθέτουμε πιστώσεις που είναι διαθέσιμες στο πλαίσιο των αρχών στήριξης και να τις χρησιμοποιούμε για την οικονομική αναζωογόνηση και την καταπολέμηση των περιβαλλοντικών ζημιών που δημιουργούνται από τις φυσικές καταστροφές. Αυτό κάναμε και στη συγκεκριμένη περίπτωση. Ασφαλώς πρέπει να συζητήσουμε επίσης το κατά πόσον μπορεί για παράδειγμα το INTERREG 2C να χρησιμοποιηθεί περισσότερο και στις νότιες χώρες για την αντιμετώπιση των πλημμύρων. Μόνο που σας παρακαλώ θερμά να θυμάστε ότι συζητήσαμε πολύ εδώ για το πώς θα καταπολεμήσουμε αποτελεσματικά την ξηρασία, και η διορατικότητα τόσο της Επιτροπής όσο και πιθανόν της πορτογαλικής κυβέρνησης δεν ήταν επαρκής έτσι ώστε να συμπεριληφθεί αυτό προληπτικά στα σχέδια για το INTERREG 2C και την Πορτογαλία. Ελπίζω όμως ότι αυτό δεν θα είναι αναγκαίο στο μέλλον, και θα έπρεπε να είμαστε αρκετά ευέλικτοι, ώστε να μπορούμε να ελέγχουμε τέτοια προγράμματα, αν παραστεί ανάγκη.
<P>
Νομίζω όμως ότι οι πιστώσεις που διαθέτουμε τώρα παρέχουν πράγματι μία τεράστια επιπλέον βοήθεια για την καλύτερη αντιμετώπιση των συνεπειών των φυσικών καταστροφών.

<SPEAKER ID=270 LANGUAGE="PT" NAME="Pimenta">
Η κυρία Επίτροπος ορθώς επεσήμανε ότι στην Πορτογαλία και στην Ισπανία τα προβλήματα της ξηρασίας και των πλημμυρών αλληλοσυνδέονται. Ως γνωστόν, όλα τα μεγάλα ποτάμια της Πορτογαλίας πηγάζουν στην Ισπανία, και το ήμισυ των υδάτων που φθάνει στην Πορτογαλία προέρχεται από την Ισπανία. Όπως επίσης θα γνωρίζει η κυρία Επίτροπος, το σύνολο των υδραυλικών έργων που πραγματοποιούνται στην Πορτογαλία και στην Ισπανία υλοποιούνται με τη συμβολή κοινοτικών χρηματοδοτικών πόρων. Και όπως επίσης θα γνωρίζει η κυρία Επίτροπος, υπήρξε μια διαφορά, μια διένεξη μεταξύ Πορτογαλίας και Ισπανίας λόγω του ισπανικού προγράμματος διευθέτησης των υδάτων. Φρονώ πως το πρόβλημα αυτό θα μπορέσει να επιλυθεί εάν επικρατήσει η κοινή λογική, και η παρέμβαση των Βρυξελλών και της Επιτροπής έχει ουσιαστική σημασία, από τη στιγμή που τα υδραυλικά έργα στην Πορτογαλία και στην Ισπανία χρηματοδοτούνται εν μέρει από τις Βρυξέλλες. Τη στιγμή αυτή, όπου ξεκίνησαν εκ νέου οι διαπραγματεύσεις, τι ρόλο προτίθεται να έχει στη συγκεκριμένη υπόθεση η κυρία Επίτροπος και η Επιτροπή;

<SPEAKER ID=271 LANGUAGE="DE" NAME="Wulf-Mathies">
Κανονικά, η Επιτροπή δεν έχει δικαίωμα λόγου σε διμερείς διαπραγματεύσεις, και τα κράτη μέλη ενδιαφέρονται κανονικά πολύ, όχι μόνον εξ αιτίας της επικουρικότητας, αλλά και εξ αιτίας της ανεξαρτησίας, να μη υπεισέρχεται η Επιτροπή σε πράγματα, που τα ίδια τα κράτη μέλη μπορούν να ρυθμίσουν καλύτερα μόνα τους.
<P>
Παρ' όλ' αυτά, όμως, κάναμε κάτι περισσότερο από το να παρακολουθούμε τα γεγονότα. Για παράδειγμα χρηματοδοτήσαμε μία κοινή μελέτη Ισπανίας και Πορτογαλίας, για να αποκτήσουμε σαφή εικόνα των κοινών υδάτινων αποθεμάτων. Επίσης, ανήκουμε σε εκείνους που φρόντισαν, για παράδειγμα, στο πλαίσιο της διαδικασίας έγκρισης του φράγματος να περιληφθεί κοινή διαχείριση του ύδατος στα σχέδια, τα οποία σκόπευαν στο να διασφαλιστεί ότι στο φράγμα θα φθάνει αρκετό νερό αρκετά καλής ποιότητας. Επίσης, θεωρώ δεδομένο ότι η έγκριση που δόθηκε και οι προετοιμασίες που έγιναν είναι, με αυτό το πνεύμα, επιβοηθητικές.

<SPEAKER ID=272 NAME="Πρόεδρος">
Δεδομένου ότι έληξε η Ώρα των Ερωτήσεων προς την Επιτροπή, οι ερωτήσεις αριθ. 65 έως 109 θα απαντηθούν γραπτώς .
<P>
(Η συνεδρίαση διακοπείσα στις 19.45 συνεχίζεται στις 21.00)

<CHAPTER ID=11>
Πλοία που μεταφέρουν επικίνδυνα εμπορεύματα
<SPEAKER ID=273 NAME="Πρόεδρος">
Η ημερησία διάταξη προβλέπει τη σύσταση για τη δεύτερη ανάγνωση (Α4-0069/98) του κυρίου Novo Belenguer, εξ ονόματος της Επιτροπής Μεταφορών και Τουρισμού, σχετικά με την κοινή θέση που καθορίστηκε από το Συμβούλιο για τη θέσπιση της οδηγίας του Συμβουλίου που τροποποιεί την οδηγία 93/75/ΕΟΚ για τις ελάχιστες προδιαγραφές που απαιτούνται για τα πλοία τα οποία κατευθύνονται σε ή αποπλέουν από κοινοτικούς λιμένες μεταφέροντας επικίνδυνα ή ρυπογόνα εμπορεύματα (C4-0621/97-96/0231(SYN).

<SPEAKER ID=274 NAME="Novo Belenguer">
Κυρία Πρόεδρε, η έκθεση που θα συζητήσουμε απόψε είναι η δεύτερη ανάγνωση της διαδικασίας συνεργασίας και κάνει μνεία στην πρόταση τροποποίησης της οδηγίας για τις ελάχιστες προδιαγραφές που απαιτούνται από τα πλοία τα οποία κατευθύνονται σε ή αποπλέουν από τους θαλάσσιους λιμένες της Κοινότητας και μεταφέρουν επικίνδυνα ή ρυπογόνα εμπορεύματα.
<P>
Κάνοντας μια σύντομη αναδρομή στη διαδικασία που ακολουθήθηκε στην έκθεση, πρέπει κατ' αρχάς να αναφέρουμε πως, τον Απρίλιο του 1997, το Κοινοβούλιό μας ενέκρινε σε πρώτη ανάγνωση ένδεκα τροπολογίες, τις οποίες θα μπορούσαμε να κατατάξουμε σε τρεις μεγάλες ομάδες. Μια ομάδα για την ενίσχυση των προδιαγραφών ενημέρωσης που πρέπει να παρέχουν οι χειριστές των πλοίων που μεταφέρουν ραδιενεργά εμπορεύματα. Μια δεύτερη ομάδα σχετικά με τα μέτρα που έχουν ως στόχο την επέκταση των προϋποθέσεων αυτής της οδηγίας, της 93/75/ΕΟΚ, στα πλοία που διέρχονται από κοινοτικά ύδατα. Και, τέλος, μια τρίτη ομάδα για την διεξαγωγή τροποποιήσεων των παραρτημάτων αυτής της οδηγίας.
<P>
Εκ μέρους της Επιτροπής και του Συμβουλίου έγιναν αποδεκτές οι τροπολογίες που αναφέρονταν στη δυνατότητα συμπερίληψης στην οδηγία μελλοντικών τροποποιήσεων του διεθνή κώδικα ακτινοβολημένων πυρηνικών καυσίμων, καθώς και εκείνων που αναφέρονται στην υποχρέωση παροχής στις λιμενικές αρχές καταλόγου των μελών του πληρώματος, πάντα εκ των προτέρων στην περίπτωση που ενδεχομένως να υπάρξει κάποιο πιθανό ατύχημα.
<P>
Η έκθεση που συζητούμε σήμερα και επί της οποίας αύριο θα ψηφίσουμε εξυπηρετεί τριπλό σκοπό. Αφ' ενός, την ενημέρωση της Οδηγίας 93/75/ΕΟΚ ζητώντας την συμπερίληψη συγκεκριμένων προδιαγραφών για την ασφάλεια στις θαλάσσιες μεταφορές, ιδιαίτερα ακτινοβολημένων πυρηνικών καυσίμων, πλουτωνίου και άκρως ραδιενεργών αποβλήτων· δεύτερον, τη διεύρυνση της ενημέρωσης που πρέπει να παρέχεται στις περιπτώσεις μεταφοράς τέτοιου είδους εμπορευμάτων· και, τελευταία, τη θέσπιση ενός συστήματος για τη μελλοντική τροποποίηση των παραρτημάτων της οδηγίας, μέσω μιας γνωμοδοτικής επιτροπής, με σκοπό την προσαρμογή των εθνικών προδιαγραφών στις διεθνείς προδιαγραφές όσον αφορά τη θαλάσσια ασφάλεια.
<P>
Από αυτήν την άποψη, στην παρούσα έκθεση προτείνουμε τέσσερις τροπολογίες - και όλες εγκρίθηκαν σχεδόν ομόφωνα στην Επιτροπή Μεταφορών και Τουρισμού.
<P>
Στην πρώτη τροπολογία, η οποία αναφέρεται στην πέμπτη αιτιολογική σκέψη της οδηγίας, προτείνουμε μια τροποποίηση στη σύνταξη του κειμένου του Συμβουλίου και το νέο κείμενο, όντας ευρύτερο και γενικό - τουλάχιστον έτσι το ερμηνεύσαμε - εκφράζει τις επιφυλάξεις μας για το ότι η γνωμοδοτική επιτροπή μπορεί να κάνει σημαντικές ή ουσιαστικές αλλαγές στην οδηγία.
<P>
Η τροπολογία αριθ. 4, η οποία αναφέρεται στην παράγραφο 2 του άρθρου 1, συνδέεται άμεσα με την προηγούμενη και έχει ως σκοπό την αποφυγή της εξασθένισης των υφιστάμενων διατάξεων που αφορούν την ασφάλεια και την προστασία του θαλάσσιου περιβάλλοντος από μεταγενέστερες τροποποιήσεις της οδηγίας. Δηλαδή, θέτουμε ένα ελάχιστο όριο για να αποφύγουμε, κάπως, την εξασθένιση των εγγυήσεων που αναγνωρίζονται από την ίδια την οδηγία.
<P>
Η δεύτερη τροπολογία μας αναφέρεται στο άρθρο 1, στο οποίο προτείνουμε να συμπεριληφθεί ο Κώδικας CNI την 1η Ιανουαρίου, όπως λέει η οδηγία, αλλά να ισχύει για το 1998. Και κάνουμε αυτήν την πρόταση επειδή, πέρα από το ότι είναι πολύ πιο πρόσφατη και ενημερωμένη, πέρυσι τον Νοέμβριο, ο Διεθνής Ναυτιλιακός Οργανισμός (ΟΜΙ) υιοθέτησε κάποιες τροπολογίες που ενδυνάμωναν τον κώδικα, και αν δεν συμπεριληφθούν σε αυτήν την ημερομηνία, θα δίναμε στην γνωμοδοτική επιτροπή λόγους για να παρέμβει και να τροποποιήσει την οδηγία.
<P>
Σε ότι αφορά την τρίτη τροπολογία, σε αυτήν επιμένουμε σε μια πρόταση που είχαμε ήδη υποβάλει στην πρώτη ανάγνωση της έκθεσης. Συγκεκριμένα, είχαμε ζητήσει την υποχρεωτική κοινοποίηση του περιεχομένου του Παραρτήματος 1 στις αρχές εκείνων των κρατών μελών από των οποίων τα ύδατα διέρχονται πλοία με χαρακτηριστικά στα οποία αναφέρεται η έκθεση.
<P>
Από την άλλη, κυρία Πρόεδρε, και όσον αφορά το περιεχόμενο της έκθεσης, θεωρώ πως αυτή ή πρόταση είναι συμφέρουσα και επαρκής, παρότι ελπίζουμε να μπορέσουν επίσης να εφαρμοσθούν οι διατάξεις στα διερχόμενα πλοία. Πρέπει να θυμίσουμε πως αυτό το σύστημα καλυπτόταν, όντως, από την πρόταση EUROREP του 1993, αλλά πρακτικά δεν προχώρησε. Γι' αυτόν τον λόγο, αναγνωρίζοντας την δυσκολία που εμπεριέχει η αλλαγή εστίασης της συγκεκριμένης οδηγίας, προτείνουμε, αν το θεωρεί συμφέρον, να αποσύρει η Επιτροπή αυτήν την αρχική πρόταση EUROREP και να υποβάλει μια νέα, στην οποία να συμπεριλαμβάνονται οι νομοθετικές αλλαγές που έγιναν και εγκρίθηκαν από τον ΟΜΙ.
<P>
Τελειώνω, κυρία Πρόεδρε, λέγοντας πως ελπίζω ότι τα μέλη αυτής της Συνέλευσης θα λάβουν υπόψη τις τροποποιήσεις που έχουν παρουσιαστεί, αύριο κατά την ψηφοφορία στην οποία θα υποβληθεί η έκθεσή μου, στην οποία ζητάμε την εφαρμογή μιας σειράς κοινοτικών κανονισμών με σκοπό, μεταξύ άλλων, την προσπάθεια βελτίωσης της θαλάσσιας ασφάλειας και την προστασία του θαλάσσιου περιβάλλοντος για τις μελλοντικές γενιές.

<SPEAKER ID=275 LANGUAGE="DE" NAME="Ferber">
Κυρία Πρόεδρε, κύριε Επίτροπε, αγαπητοί συνάδελφοι, σήμερα ασχολούμαστε σε δεύτερη ανάγνωση με τις ελάχιστες προδιαγραφές που απαιτούνται για τα πλοία, τα οποία κατευθύνονται σε ή αποπλέουν από κοινοτικούς λιμένες και μεταφέρουν εμπορεύματα ρυπογόνα ή επικίνδυνα. Πιστεύω ότι το θέμα που αντιμετωπίζουμε είναι εξαιρετικά σημαντικό, οι δε πολίτες συγκλονίζονται όταν συμβαίνει κάτι στον τομέα αυτό. Στόχος της νομοθεσίας μας είναι να μη συμβαίνουν κάθόλου καταστροφικά ατυχήματα ή, όταν συμβαίνουν, οι ενδεχόμενες ζημίες να είναι όσο το δυνατόν μικρότερες, ώστε το θέμα αυτό να μην απασχολεί τους πολίτες. Νομίζω ότι τέτοιες προσεγγίσεις είναι σπάνιες στην ευρωπαϊκή νομοθεσία.
<P>
Θέλω να εκφράσω τις ευχαριστίες μου στον εισηγητή για το ότι ασχολήθηκε τόσο σοβαρά με το συγκεκριμένο θέμα, τόσο στην πρώτη, όσο και τώρα, στη δεύτερη ανάγνωση. Η Ομάδα του ΕΛΚ συμμερίζεται την άποψη του εισηγητή. Υποστηρίζουμε όλες τις τροπολογίες, ιδιαίτερα μάλιστα το αίτημα να διατίθενται οι σχετικές πληροφορίες και από τα πλοία, τα οποία μεταφέρουν επικίνδυνα εμπορεύματα και διέρχονται από τα χωρικά ύδατα της ΕΕ χωρίς να καταπλέουν σε κοινοτικό λιμένα. Δεν πρόκειται μόνο για ατυχήματα σχετικά με την άφιξη και την αναχώρηση των πλοίων, αλλά για μία κατά το δυνατόν ευρύτερης κλίμακας αποσόβηση των κινδύνων, ακόμη κι όταν ένα πλοίο απλώς εφάπτεται των χωρικών υδάτων, επειδή οι εμπειρίες των τελευταίων ετών δείχνουν ότι από αυτό μπορούν, αναμφισβήτητα, να προκύψουν προβλήματα στα ευρωπαϊκά εδάφη, ακόμη κι αν το πλοίο αρχικά δεν σκόπευε να προσεγγίσει ευρωπαϊκό λιμένα.
<P>
Γι' αυτό, θα ήθελα να απευθύνω μία πραγματικά θερμή παράκληση στην Επιτροπή να συμπεριλάβει και το αίτημα αυτό. Δυστυχώς, άλλωστε, εμείς συμμετέχουμε μόνο στη συνεργασία. Η Συνθήκη του Αμστερνταμ δεν έχει τεθεί ακόμη σε ισχύ, διαφορετικά θα συμμετείχαμε περισσότερο στη νομοθετική διαδικασία. Σας παρακαλώ να δεχθείτε πραγματικά αυτό το αίτημα, για να καταλήξουμε σε μία καλή λύση για όλους τους πολίτες της Ευρώπης.

<SPEAKER ID=276 NAME="Κακλαμάνης">
Κυρία Πρόεδρε, επιθυμώ να συγχαρώ τον εισηγητή διότι ασχολήθηκε μ'ένα θέμα ιδιαίτερα ευαίσθητο, αλλά και ιδιαίτερα δύσκολο.
<P>
Και περισσότερο θέλω να τον συγχαρώ διότι εξακολουθεί να αντιστέκεται στις πιέσεις του Συμβουλίου και της Επιτροπής, που μπορεί να έκαναν δεκτές, κύριε εισηγητά, κάποιες τροπολογίες, αλλά έκαναν δεκτές τις ανώδυνες τροπολογίες. Τις ουσιαστικές τροπολογίες που εσείς είχατε προτείνει και εμείς είχαμε ψηφίσει εδώ στην πρώτη ανάγνωση δεν τις έκαναν αποδεκτές.
<P>
Και χαίρομαι που επανέρχεσθε, και θα υποστηρίξουμε αυτές τις τροπολογίες, διότι προφανώς το Συμβούλιο και η Επιτροπή ξεχνούν ή δεν θέλουν να θυμούνται, μάλλον, ότι τα πυρηνικά απόβλητα δεν είναι θέμα μόνο προστασίας του περιβάλλοντος, είναι θέμα ξεπλύματος μαύρου χρήματος και είναι θέμα, κάτω από ορισμένες προϋποθέσεις, ορισμένα πυρηνικά απόβλητα να χρησιμοποιηθούν μετά από εμπλουτισμό τους με πλουτώνιο για άλλες χρήσεις, κύριε Επίτροπε, για χρήσεις πολεμικές. Θα έπρεπε, λοιπόν, η Επιτροπή και το Συμβούλιο όχι μόνο να είχαν δεχθεί τις αρχικές τροπολογίες του εισηγητού, που έβαζαν αυστηρούς όρους ελέγχου και ασφάλειας τέτοιου είδους φορτίου, αλλά θα έπρεπε να είχε προτείνει η ίδια η Επιτροπή ακόμη αυστηρότερες. Γνωρίζετε πάρα πολύ καλά όλοι τί γίνεται με το εμπόριο πυρηνικών αποβλήτων. Μιλώ για εμπόριο πολεμικών αποβλήτων από τις χώρες της τέως Σοβιετικής 'Ενωσης και γνωρίζετε πάρα πολύ καλά ότι πάνε αυτά τα πυρηνικά απόβλητα σε συγκεκριμένες χώρες, που κάποια στιγμή ανακαλύπτουμε ότι αποτελούν κίνδυνο για τις διπλάνες τους χώρες και αποφασίζουμε να επέμβουμε είτε υπό την μορφή του ΝΑΤΟ, είτε δεν ξέρω υπό ποίαν άλλη μορφή. Ενώ εις γνώσιν μας τις έχουμε τροφοδοτήσει μ'αυτά τα πυρηνικά απόβλητα γιατί δεν είχαμε βάλει όρους ελέγχου και ασφαλείας.

<SPEAKER ID=277 NAME="Tamino">
Κυρία Πρόεδρε, θα ήθελα κατ' αρχάς να υπενθυμίσω ότι η Oμάδα των Πρασίνων θεωρεί πολύ θετικό το γεγονός ότι προτάθηκε αυτή η οδηγία, η οποία τροποποιεί την προηγούμενη οδηγία αριθ. 75 του 1993, με σκοπό κατά κύριο λόγο να ενσωματώσει στο πεδίο εφαρμογής της παλαιάς οδηγίας τις συνθήκες για τη μεταφορά των πυρηνικών καυσίμων - πλουτώνιου, άκρως ραδιενεργών αποβλήτων - με πλοία. Αυτό βεβαίως αποτελεί ένα θετικό γεγονός, όπως επίσης θετική θεωρούμε και την υπόλοιπη οδηγία. Επιπλέον, θεωρούμε ότι το Κοινοβούλιο υπέβαλε σοβαρές και αξιόπιστες προτάσεις, και για αυτό δεν συμφωνούμε με τις τροποποιήσεις που επέφερε το Συμβούλιο στα σημεία όπου δεν απεδέχθη τις προτάσεις του Κοινοβουλίου. Γι'αυτούς τους λόγους θεωρούμε ότι θα πρέπει να υποστηρίξουμε αποφασιστικά όλες τις τροπολογίες που πρότεινε ο εισηγητής, ιδιαίτερα την τροπολογία αριθ. 3, επειδή θεωρούμε ότι είναι ζωτικής σημασίας το γεγονός ότι τα πλοία που διασχίζουν τις θάλασσές μας, ακόμα και εάν δεν σταματούν σε κάποιο λιμάνι της Κοινότητας, θα πρέπει να ενημερώνουν ότι μεταφέρουν τοξικές ή ραδιενεργές ουσίες.
<P>
Αυτό είναι πολύ σημαντικό για το μέλλον των θαλασσών μας και για την οικολογική και υγειονομική γαλήνη των λαών μας.

<SPEAKER ID=278 LANGUAGE="ES" NAME="Camisσn Asensio">
Κύριε Επίτροπε, σε αυτήν τη σύσταση που συζητάμε, η οποία προσπαθεί να καθορίσει τις ελάχιστες προδιαγραφές που πρέπει να πληρούν τα πλοία που μεταφέρουν επικίνδυνα εμπορεύματα και που καταπλέουν σε λιμένες της Ευρωπαϊκής Ένωσης, υπάρχει μια κατάσταση η οποία, δυστυχώς, επαναλαμβάνεται πολύ συχνά: δηλαδή, αφενός η Επιτροπή καταβάλλει προσπάθειες για την τήρηση της κοινοτικής νομοθεσίας, στην προκειμένη περίπτωση όσον αφορά τη θαλάσσια ασφάλεια και τη διαφύλαξη του θαλάσσιου περιβάλλοντος και, αφετέρου υπάρχουν κράτη μέλη τα οποία πραγματικά ακολουθούν τον δικό τους ρυθμό - και έτσι, υπάρχουν ακόμη τέσσερα κράτη μέλη τα οποία ούτε καν έχουν αλλάξει την αρχική οδηγία.
<P>
Μπροστά σε αυτήν την κατάσταση, κύριε Επίτροπε, εμείς υποστηρίζουμε την Επιτροπή. Βρισκόμαστε πραγματικά, όπως ειπώθηκε, ενώπιον άκρως σημαντικών ζητημάτων. Γι' αυτό λοιπόν, πρέπει να είναι ασυμβίβαστη η μεταφορά επιβατών με τη μεταφορά επικίνδυνων εμπορευμάτων ή η υποβολή πιστοποιητικού ασφαλείας των επιβατών. Ας μην ξεχνάμε, κυρίες και κύριοι βουλευτές, πως μιλάμε για άκρως επικίνδυνες ουσίες, όπως τα ακτινοβολημένα πυρηνικά καύσμιμα, πλουτώνιο, ή εντόνως ραδιενεργά απόβλητα των οποίων η διάρκεια ζωής, σε πολλές περιπτώσεις - και δεν υπερβάλω - ξεπερνά τα 30.000 χρόνια, και αυτό αρκεί.
<P>
Επομένως, η ευθύνη για το μέλλον είναι τεράστια. Και αν δίνεται η δέουσα προσοχή σε ζητήματα κινδύνου κατά την οδική μεταφορά - άλλο είδος χερσαίων μεταφορών - τέτοιων ουσιών, το ίδιο πρέπει να γίνεται και για τις θαλάσσιες μεταφορές.
<P>
Λόγω όλων αυτών, εμείς θα υποστηρίξουμε τις τροπολογίες του κυρίου Novo Belenguer, εισηγητή, τον οποίο συγχαίρουμε γι' αυτές τις τροπολογίες.

<SPEAKER ID=279 NAME="Σαρλής">
Κυρία Πρόεδρε, θα ήθελα απλώς να πω κι εγώ ότι συμφωνώ με τις τροπολογίες του εισηγητού, αλλά θα πρέπει να επισημάνω μία άλλη πλευρά του προβλήματος, ότι το Συμβούλιο εκδίδει οδηγίες και κανονισμούς οι οποίοι δεν εφαρμόζονται από τα κράτη μέλη. Μία τέτοια κλασική περίπτωση αποτελεί η έκθεση την οποία συζητούμε σήμερα.
<P>
Πρέπει να σας πω ότι η Οδηγία 93/75 η οποία τροποποιείται με την νέα πρόταση της Επιτροπής δεν έχει ακόμα ενσωματωθεί στις νομοθεσίες τεσσάρων κρατών μελών, μεταξύ των οποίων περιλαμβάνεται και η Μεγάλη Βρετανία, η οποία ασκεί σήμερα την Προεδρία της Ευρωπαϊκής 'Ενωσης.
<P>
Να μην πάμε στο διεθνές επίπεδο όπου οι αποφάσεις του ΙΜΟ δεν καθίστανται εσωτερικό δίκαιο από μεγάλη πλειοψηφία κρατών μελών. Θα πρέπει, επομένως, να διαμαρτυρηθούμε γι'αυτήν την κατάσταση, τουλάχιστον στο πλαίσιο της Ευρωπαϊκής Ενώσεως, και πρέπει από αυτή τη συζήτηση και από την ψηφοφορία αύριο, με την ψήφιση των τροπολογιών του εισηγητού, να φανεί ότι δεν είναι δυνατόν ακόμα και το Συμβούλιο, τα ίδια τα κράτη μέλη, να δέχονται και να εκδίδουν οδηγίες και σε εθνικό επίπεδο να μην ενσωματώνουν τις οδηγίες αυτές.
<P>
Πρόκειται περί ενός πολύ σοβαρού θέματος, δεν έχει καν σχέση με θέματα ασφαλείας ναυσιπλοΐας καθεαυτής, έχει σχέση με θέματα ασφαλείας των πληθυσμών του πλανήτη μας και γι'αυτό τον λόγο η ευαισθησία πρέπει να επιδεικνύεται ανά πάσα στιγμή από όλους μας προς όλους μας.

<SPEAKER ID=280 NAME="Flynn">
Κυρία Πρόεδρε, το Σώμα εξετάζει φυσικά ένα σημαντικό μέρος της υφιστάμενης νομοθεσίας για τη μεταφορά επικίνδυνων εμπορευμάτων δια θαλάσσης. Επιθυμώ να ξεκινήσω λέγοντας ότι είμαι φυσικά πολύ ικανοποιημένος που το Συμβούλιο, με κοινή του θέση, ενέκρινε εκείνες τις τροπολογίες του Κοινοβουλίου που είχαν γίνει αποδεκτές από την Επιτροπή έχοντας υπόψη τη γνωμοδότηση σε πρώτη ανάγνωση.
<P>
Πρέπει επίσης να πω ότι η Επιτροπή συμμερίζεται τις ανησυχίες που συνεπάγονται οι τροπολογίες που επήλθαν ύστερα από δεύτερη ανάγνωση και που έχουν εγκριθεί από την Επιτροπή Μεταφορών και Τουρισμού. Με την τροπολογία 2, για παράδειγμα, προτείνεται να γίνεται αναφορά στον κώδικα INF, όπως αυτός τέθηκε σε ισχύ από την 1η Ιανουαρίου του 1998, και όχι στη μορφή που ο ίδιος κώδικας είχε όταν είχε τεθεί σε ισχύ στις 1 Ιανουαρίου 1996. Η Επιτροπή χαιρετίζει αυτή τη χρήσιμη πρόταση, που συμπεριλαμβάνει τις τροπολογίες του κώδικα INF που εγκρίθηκαν ύστερα από Συνέλευση του Διεθνούς Ναυτιλιακού Οργανισμού (ΙΜΟ) πέρυσι τον Νοέμβριο.
<P>
Η Επιτροπή μπορεί επίσης να αποδεχτεί την τροπολογία 4, όπου ορίζεται ότι οι προσαρμογές των παραρτημάτων που εγκρίθηκαν μέσω της διαδικασίας επιτροπής δεν αποδυναμώνουν τις διατάξεις περί προστασίας της θάλασσας. Μπορώ να διαβεβαιώσω τα μέλη αυτού του Σώματος ότι η Επιτροπή, που έχει το δικαίωμα να αναλάβει πρωτοβουλίες κατά τη διαδικασία επιτροπής, δεν θα υπέβαλε σε καμία περίπτωση μία πρόταση που να αποδυναμώνει την ισχύουσα νομοθεσία της.
<P>
Η Επιτροπή μπορεί να κατανοήσει γενικά τις ανησυχίες που προκαλεί η τροπολογία 1, με την οποία επιδιώκεται να διευκρινιστεί ο ρόλος που διαδραματίζει η γνωμοδοτική επιτροπή, κυρίως εν όψει της τροπολογίας 4. Ωστόσο, η Επιτροπή δεν μπορεί να δεχτεί αυτή την τροπολογία για δύο λόγους. Πρώτον, απορρίπτει τη ρητή πρόβλεψη που επαναβεβαιώνει ότι τα διερχόμενα πλοία δεν μπορούν να συμπεριληφθούν στο πεδίο εφαρμογής αυτής της οδηγίας. Το κείμενο προστέθηκε από το Συμβούλιο με κοινή του θέση και εν όψει της εκκρεμούς πρότασης για το EUROREP, που έγινε δεκτή από την Επιτροπή. Δεύτερον, η τροπολογία είναι, εν πάσει περιπτώσει, περιττή επειδή στο υφιστάμενο κείμενο της κοινής θέσης ορίζεται ότι οι τροπολογίες που εγκρίνονται με απλή προσφυγή στη διαδικασία επιτροπής δεν πρόκειται να οδηγήσουν σε τροποποιήσεις των απαιτήσεων της οδηγίας. Αυτό ισχύει εξίσου για τυχόν περιορισμό ή διεύρυνση του πεδίου εφαρμογής της οδηγίας.
<P>
Τέλος, η Επιτροπή δεν μπορεί να δεχτεί την τροπολογία 3, με την οποία καθιερώνεται υποχρέωση γνωστοποίησης εκ μέρους των υπευθύνων των πλοίων που διέρχονται από τα χωρικά ύδατα των κρατών μελών.
<P>
Όπως ανέφερα κατά την πρώτη ανάγνωση, οι διατάξεις της προτεινόμενης οδηγίας EUROREP καθιστούν την τροπολογία περιττή και, συνεπώς, για λόγους συνέπειας και συνοχής η Επιτροπή εμμένει στη θέση της.
<P>
Γνωρίζω ότι ο εισηγητής κατανοεί πλήρως αυτή τη θέση, εφόσον την παρουσίασε στη δική του έκθεση. Θα ήθελα, συνεπώς, να του ζητήσω να επανεξετάσει τη στήριξή του απέναντι στην τροπολογία και να την αποσύρει, καθώς μπορώ να τον διαβεβαιώσω ότι η Επιτροπή συμμερίζεται τις απόψεις του. Συνεπώς, εξετάζουμε τις επιλογές προκειμένου να εξασφαλιστεί ότι θα ξαναρχίσουν οι συζητήσεις του Συμβουλίου, αν κριθεί απαραίτητο, βάσει μίας τροποποιημένης οδηγίας της πρότασης EUROREP. Αυτή η άποψη υποστηρίζεται από τους κυρίους Ferber και Κακλαμάνη. Συμμεριζόμαστε την άποψη που αυτοί έχουν εκφράσει πάνω στο συγκεκριμένο θέμα.
<P>
Συνοψίζοντας, η Επιτροπή μπορεί να δεχτεί τις τροπολογίες 2 και 4, αλλά όχι τις τροπολογίες 1 και 3. Επιθυμώ να ευχαριστήσω το Σώμα, ειδικότερα τον κ. Novo Belenguer και την Επιτροπή Μεταφορών και Τουρισμού, για τη διαρκή στήριξη που παρείχαν απέναντι στην πρόταση. Θα ήθελα να πω στον κυρίους Camisόn Asensio και Σαρλή ότι, αν και έχουν παρατηρηθεί κάποιες σημαντικές καθυστερήσεις στη μεταφορά της συγκεκριμένης αρχικής οδηγίας, κινούνται διαδικασίες επί παραβάσει: αυτή τη στιγμή κινούνται τέσσερις διαδικασίες για μη συμμόρφωση με τα εθνικά μέτρα, ενώ ανυπομονούμε να βρεθεί εγκαίρως κάποια λύση, με τη νομική έννοια, κατά την αντιμετώπιση αυτών των θεμάτων.

<SPEAKER ID=281 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30.

<CHAPTER ID=12>
Στατιστικές για τις οδικές μεταφορές εμπορευμάτων
<SPEAKER ID=282 NAME="Πρόεδρος">
Η ημερησία διάταξη προβλέπει την έκθεση (Α4-0072/98) του κυρίου Bazin, εξ ονόματος της Επιτροπής Μεταφορών και Τουρισμού, σχετικά με την πρόταση κανονισμού του Συμβουλίου που αφορά τις στατιστικές για τις οδικές μεταφορές εμπορευμάτων (COM(97)0443 - C4-0514/97-97/0223(CNS)).

<SPEAKER ID=283 LANGUAGE="EN" NAME="Wijsenbeek">
Κυρία Πρόεδρε, ζητώ συγνώμη εκ μέρους του κυρίου Bazin για την απουσία του. Χρειάστηκε να παραμείνει στην πατρίδα σας, τη Γαλλία, εξαιτίας των περιφερειακών εκλογών. Καταλαβαίνετε, ελπίζω, ότι ο κύριος Bazin κατάφερε αυτό που δεν πέτυχε ο κύριος de Silguy, δηλαδή να είναι υποψήφιος στην όμορφη περιφέρεια της Βρετάνης. Του ευχόμαστε κάθε δυνατή επιτυχία.
<P>
Οι στατιστικές είναι ουσιώδεις για τις μεταφορές. Συνεπώς, δε χρειάζεται απλά να συγκεντρώνουμε κάποια στατιστικά στοιχεία, αλλά κυρίως πρέπει να φροντίσουμε για την εναρμόνιση του τρόπου συλλογής αυτών των στοιχείων σε όλη την Κοινότητα. Πιο συγκεκριμένα, η Επιτροπή υπέβαλε μία πρόταση, σύμφωνα με την οποία θα πρέπει να υπάρχει εναρμόνιση των στατιστικών στοιχείων που λαμβάνονται για τις οδικές μεταφορές εμπορευμάτων σε διαφορετικά κράτη μέλη. Η Επιτροπή Μεταφορών και Τουρισμού υπέβαλε τροπολογίες. Ή μάλλον αυτό έγινε από τον κ. Bazin με τη δική μας πλήρη υποστήριξη. Συνεπώς, δεν είναι και τόσο δύσκολο για μένα να τον υποστηρίξω απόψε. Η έκθεση του κ. Bazin δεν είναι απλά μία τεχνική έκθεση. Καθώς βαδίζουμε στην Ευρωπαϊκή Ένωση σε μία διαρκή κινητικότητα, πρέπει να ξέρουμε τί ακριβώς κάνουν οι μεταφορείς μας, όπως επίσης και το πού πάνε και από που έρχονται στην Κοινότητα. Αυτό θα καταστεί πιο δύσκολο λόγω του ανταγωνισμού που υπάρχει στην ελεύθερη εσωτερική αγορά, ιδιαίτερα φέτος λόγω της εφαρμογής του καμποτάζ στις οδικές μεταφορές. Όταν εξετάζουμε τα στατιστικά στοιχεία των οδικών μεταφορών, θα είναι πιο δύσκολο να διαπιστωθεί αν φορτηγά με ξένες πινακίδες κυκλοφορίας - από χώρες διαφορετικές από τη χώρα προορισμού των μεταφορών - εκτελούν τοπικές ή διεθνείς μεταφορές.
<P>
Αναπόφευκτα, οι μεταφορές σε μικρές αποστάσεις θα γίνονται, ως επί το πλείστον, οδικώς. Στις μέρες μας, το κύριο μέρος των κοινοτικών μεταφορών - περισσότερο από τα τρία τέταρτα αυτών - διεξάγεται οδικώς. Οι μεταφορές αυξάνονται περίπου κατά 7 % με 10 % το χρόνο. Αυτό σημαίνει ότι αν θέλουμε να προχωρήσουμε σε άλλα μέσα μεταφοράς - κάτι που επιθυμούν τα μέλη όλων των ομάδων - όπως ο σιδηρόδρομος, οι χερσαίες πλωτές και οι ακτοπλοϊκές μεταφορές, θα πρέπει παράλληλα να λάβουμε υπόψη το γεγονός ότι οι μεταφορές μικρών αποστάσεων διεξάγονται οδικώς. Συνεπώς, αν θέλουμε να προχωρήσουμε από τον έναν τρόπο μεταφοράς σε άλλο, θα πρέπει να ξέρουμε ακριβώς ποιες μεταφορές μπορούν να εκτελούνται με περισσότερα από ένα μέσα και ποιες μπορούν να διεξάγονται αποκλειστικά οδικώς. Πρέπει να υπάρχει ένα πιο ακριβές σύστημα.
<P>
Εσείς, κ. Επίτροπε, γνωρίζετε καλύτερα από οποιονδήποτε άλλο, εφόσον ασχολείστε και με την κοινωνική πλευρά των μεταφορών, ότι οι εκθέσεις που λαμβάνουμε από την Επιτροπή σχετικά με τις ώρες οδήγησης και ξεκούρασης είναι χειρότερες από ό, τι περιμέναμε. Έχουμε μόλις λάβει τις εκθέσεις του 1993/94 που δείχνουν ότι μερικά κράτη μέλη δεν έχουν καν αυτά τα στατιστικά στοιχεία. Πρόκειται για μεγάλη αποτυχία. Ένα από τα κράτη μέλη που δεν παρείχαν τα στατιστικά τους στοιχεία είναι ένα από τα ιδρυτικά μέλη της Ευρωπαϊκής Κοινότητας. Πενήντα χρόνια θα πρέπει να είναι αρκετά για την εναρμόνιση των στατιστικών στοιχείων. Υπολογίζουμε ότι η Επιτροπή θα καταβάλει κάθε δυνατή προσπάθεια προκειμένου να ρυθμιστούν αυτά τα θέματα. Εν τω μεταξύ, συνειδητοποιώντας ότι το μεγαλύτερο μέρος του έργου πρόκειται να γίνει από τις εθνικές στατιστικές υπηρεσίες, χάρη στην Επιτροπή Προϋπολογισμών έχουμε υποβάλλει μία τροπολογία που μειώνει ελάχιστα την παρεχόμενη οικονομική βοήθεια.

<SPEAKER ID=284 LANGUAGE="SV" NAME="Stenmarck">
Κυρία Πρόεδρε, επιτρέψτε μου να ξεκινήσω ευχαριστώντας τον κ. Bazin, ο οποίος είναι βέβαια απών, για το έργο που κατέθεσε σε αυτήν την έκθεση. Ο σκοπός της πρότασης είναι η συμπλήρωση των ετήσιων εναρμονισμένων στατιστικών στοιχείων για οδικές εμπορευματικές μεταφορές, ώστε να εξασφαλιστεί η διαθεσιμότητα των πληροφοριών για τον έλεγχο και την αξιολόγηση της κοινής πολιτικής. Η περιφέρεια προέλευσης και προορισμού θα καταγράφεται με τον ίδιο τρόπο για μεταφορές μεταξύ των κρατών μελών όπως και εντός αυτών. Το κείμενο του νόμου περιλαμβάνει επίσης το καμποτάζ που τώρα επιτρέπεται εντός της Ένωσης. Γι' αυτό θα υπάρχει κωδικοποίηση της περιφέρειας προέλευσης και προορισμού καθώς και της διαδρομής που θα καλυφθεί.
<P>
Φυσικά πρέπει πάντοτε να υπάρχει στατιστική σε κάποιο βαθμό. Εντούτοις θεωρώ ότι, κάθε φορά που τίθενται τέτοιου είδους προτάσεις και τέτοιου είδους ζητήματα, υπάρχει λόγος να αμφιβητηθεί αν αυτό είναι κάτι που πραγματικά χρειάζεται, καθώς συνεπάγεται νέα στοιχεία που θα συλλεχθούν και, κατά συνέπεια, επιπλέον γραφειοκρατία. Είναι πάντοτε επιχειρήσεις, συχνά μικρές επιχειρήσεις, που πρέπει να συλλέξουν αυτά τα στοιχεία. Πάρα πολλά απ' αυτά είναι, ήδη σήμερα, περιττές εργασιακές επιβαρύνσεις, που αναθέτονται σε επιχειρήσεις σε ολόκληρη την Ένωση, και που στην προέκτασή τους έχουν οδηγήσει στη δυσχερή κατάσταση που βρίσκεται η επιχειρηματική δραστηριότητα σήμερα.
<P>
Υπάρχουν δύο πράγματα που εν προκειμένω είναι παρ' όλα αυτά θετικά. Το ένα είναι ότι δεν θα δημιουργηθεί κάποιο ιδιαίτερη ευρωπαϊκή στατιστική υπηρεσία γι' αυτήν ακριβώς την δραστηριότητα&#x02D9; η ευθύνη γι' αυτήν την επιπλέον εργασιακή επιβάρυνση θα ανατεθεί στις στατιστικές υπηρεσίες των κρατών μελών. Το άλλο είναι ότι ο κανονισμός εξαιρεί ρητά τα μικρά οχήματα. Αυτό σημαίνει ότι οχήματα με μέγιστο φορτίο 3, 5 τόνους ή μέγιστου συνολικού βάρους 6 τόνων εξαιρούνται. Ο λόγος γι' αυτό είναι ότι τέτοιες μεταφορές συχνά είναι τοπικές μεταφορές για ιδία χρήση.
<P>
Αυτές οι δύο εξαιρέσεις είναι θετικές. Παρ' όλα αυτά υπάρχει λόγος να αναρωτηθεί κανείς τί θα είχε συμβεί όντως αν δεν είχαμε έναν κανονισμό σαν αυτόν. Υπάρχει μία διαρκής κριτική, η οποία ολοένα και σαφέστερα κατευθύνεται εναντίον της ΕΕ, μία κριτική που αναφέρεται στη γραφειοκρατία, μία κριτική που αναφέρεται στον μεγάλο όγκο υποβολής στοιχείων από τις επιχειρήσεις. Πιστεύω ότι πρέπει να μας είναι ξεκάθαρο, ότι κάθε φορά που υποβάλλεται μια νέα πρόταση, παρόμοια μ' αυτήν για την οποία θα πάρουμε θέση εδώ, όσο αξιέπαινος και αν είναι ο σκοπός, η γραφειοκρατία και το χαρτομάνι αυξάνει σε μια Ευρώπη της οποίας οι επιχειρήσεις έχουν ήδη σήμερα πάρα πολύ απ' αυτό.

<SPEAKER ID=285 NAME="Flynn">
Κυρία Πρόεδρε, όπως θα ξέρει το Σώμα, οι οδηγίες 1978 και 1989 σχετικά με τις στατιστικές για τις οδικές μεταφορές παρείχαν τη δυνατότητα στην Επιτροπή να αναπτύξει ένα σύνολο βασικών στατιστικών για τις οδικές μεταφορές εμπορευμάτων και έχουν αποδειχτεί πολύ χρήσιμες για τη διαμόρφωση και την ανάπτυξη κοινής πολιτικής για τις μεταφορές.
<P>
Ωστόσο, οι κοινοτικές πολιτικές έχουν εξελιχθεί αρκετά, γεγονός που μας αναγκάζει να βελτιώσουμε το σύστημα συλλογής στατιστικών για τις οδικές μεταφορές. Αυτό ισχύει ιδιαίτερα για τις αλλαγές που σχετίζονται με την ελευθέρωση του καμποτάζ, από τις 1 Ιουλίου 1998, στην ανάπτυξη των διευρωπαϊκών δικτύων και στις εξελίξεις της περιβαλλοντικής πολιτικής.
<P>
Σε αντίθεση με όσα γίνονταν παλιότερα, όπως θα είναι ενήμερο το Σώμα, αυτή η νέα ρύθμιση θα οδηγήσει στην καθιέρωση ενός πιο σύγχρονου συστήματος συλλογής στατιστικών στοιχείων, που θα βασίζεται αφενός σε έναν κατάλογο μεταβλητών προσαρμοσμένων στις υφιστάμενες ανάγκες συλλογής πληροφοριών, ειδικότερα στον τομέα της περιφερειακής και της περιβαλλοντικής πολιτικής, και αφετέρου σε συλλογή και αποστολή στη Eurostat στοιχείων σχετικά με συγκεκριμένα οχήματα και ταξίδια.
<P>
Αυτό θα καταστήσει δυνατή τη διεξαγωγή μιας πιο λεπτομερούς ανάλυσης απ' ό, τι στο παρελθόν και θα διευκολύνει την απαραίτητη παρακολούθηση, προσαρμογή και κατανόηση της σχέσης μεταξύ των αποτελεσμάτων διαφορετικών πολιτικών. Η νέα ρύθμιση θα μπορούσε προφανώς να καταστήσει απαραίτητη τη συλλογή και παρουσίαση επιπλέον στατιστικών στοιχείων εκ μέρους ορισμένων μεταφορικών εταιρειών. Θα ήθελα να τονίσω ότι η Eurostat έχει καταβάλει κάθε δυνατή προσπάθεια προκειμένου να ελαχιστοποιήσει το φόρτο εργασίας, φροντίζοντας έτσι ώστε να γίνεται η συλλογή στατιστικών στοιχείων μέσω δειγματοληπτικών ερευνών πάνω σε μία μικρή αναλογία των οδικών μεταφορέων και να εφαρμόζονται σύγχρονες τεχνικές μέσω υπολογιστών για τη διαβίβαση δεδομένων, σε περιπτώσεις όπου αυτό μειώνει το φόρτο εργασίας των διοικητικών υπηρεσιών.
<P>
Οι ομοιότητες που υπάρχουν ανάμεσα στην πολιτική που ακολούθησε ο κ. Bazin, η Επιτροπή Μεταφορών και Τουρισμού και η Επιτροπή ευτυχώς σημαίνουν ότι μπορώ να εγκρίνω απευθείας και τις δύο τροπολογίες. Συνεπώς, ευχαριστώ τον κ. Bazin και τους συναδέλφους του για την υποστήριξη που παρείχαν και για τη σημαντική τους συμβολή σε αυτές τις προσπάθειες να επέλθουν τροποποιήσεις που θα οδηγήσουν σε μεγαλύτερη διαφάνεια και πιο αποτελεσματική λειτουργία του συστήματος συλλογής στατιστικών στοιχείων. Μπορώ ευχαρίστως να αποδεχτώ την παρατήρηση του κ. Wijsenbeek ότι οι στατιστικές είναι ουσιώδεις για τις μεταφορές και θα πρέπει να χαρακτηρίζονται από συνεκτικότητα.

<SPEAKER ID=286 LANGUAGE="EN" NAME="Wijsenbeek">
Κυρία Πρόεδρε, δυστυχώς ο Επίτροπος, που δεν είναι υπεύθυνος για τις μεταφορές αυτές καθεαυτές, αλλά για την κοινωνική πλευρά των μεταφορών, δεν έχει κάνει κάποιο σημαντικό σχόλιο όσον αφορά το αίτημά μου να καλυφθούν οι ελλείψεις που δημιουργήθηκαν επειδή ορισμένα κράτη μέλη δεν παρέδωσαν τα στατιστικά τους στοιχεία σχετικά με τις ώρες οδήγησης και ανάπαυσης - τα οποία θα έλεγα ότι αποτελούν ένα συμπλήρωμα των ίδιων των στατιστικών στοιχείων για τις οδικές μεταφορές, ή το πιο σημαντικό τους μέρος - ειδικά από εκείνα τα κράτη μέλη που δεν έχουν παραδώσει απολύτως κανένα στατιστικό στοιχείο.

<SPEAKER ID=287 NAME="Flynn">
Κυρία Πρόεδρε, για να απαντήσω πολύ σύντομα στον αξιότιμο βουλευτή, το συγκεκριμένο θέμα δεν έχει σχέση με τις αρμοδιότητες της Eurostat. Πρόκειται για ένα θέμα που πρέπει να απασχολήσει τη Γενική Διεύθυνση VII. Πιθανόν να είναι δυνατόν να συζητηθεί εκεί, οπότε ελπίζω ότι θα δοθεί η κατάλληλη απάντηση.

<SPEAKER ID=288 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Πρόληψη τραυματισμών - Σπάνιες ασθένειες - Ασθένειες λόγω ρύπανσης - Προστασία της υγείας - 
Νόσος του Alzheimer
<SPEAKER ID=289 NAME="Πρόεδρος">
Η ημερησία διάταξη προβλέπει την κοινή συζήτηση των ακόλουθων εκθέσεων και προφορικών ερωτήσεων:
<P>
έκθεση (Α4-0067/98) του κυρίου Τρακατέλλη, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την έγκριση ενός κοινοτικού προγράμματος δράσης για την περίοδο 1999-2003, σχετικά με την πρόληψη των τραυματισμών στο πλαίσιο των ενεργειών στον τομέα της δημόσιας υγείας (COM(97)0178 - C40229/77-97/0132(COD))-έκθεση (Α4-0074/98) του κυρίου Viceconte, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την έγκριση ενός κοινοτικού προγράμματος δράσης για την περίοδο 1999-2003, για τις σπάνιες ασθένειες, στο πλαίσιο των ενεργειών στον τομέα της δημόσιας υγείας (COM(97)0225 - C4-0236/97-97/0146(COD))-έκθεση (Α4-0075/98) του κυρίου Cabrol, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την έγκριση ενός κοινοτικού προγράμματος δράσης για την περίοδο 1999-2003, όσον αφορά τις ασθένειες που σχετίζονται με τη ρύπανση, στο πλαίσιο των ενεργειών στον τομέα της δημόσιας υγείας (COM(97)0266 - C4-0276/97-97/0153(COD))-έκθεση (Α4-0022/98) της κυρίας Flemming, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τη δεύτερη έκθεση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή, και την Επιτροπή των Περιφερειών, με θέμα την ένταξη, στις κοινοτικές πολιτικές, των απαιτήσεων για την προστασία της υγείας. (COM(96)0407 - C4-0663/96)-προφορική ερώτηση του κυρίου Poggiolini, εξ ονόματος της Ομάδας του Ευρωπαϊκού Λαϊκού Κόμματος, προς την Επιτροπή (Β4-0170/98-0018/97) σχετικά με το κοινοτικό πρόγραμμα καταπολέμησης της νόσου του Alzheimer και των συναφών συνδρόμων.-προφορική ερώτηση των βουλευτών Gutiιrrez Dνaz, Gonzαlez Αlvarez, Παπαγιαννάκη και Ojala, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκής Πράσινης Αριστεράς, προς την Επιτροπή (Β4-0171/98-0027/97), σχετικά με τα κοινοτικά ερευνητικά προγράμματα για την πρόληψη και θεραπεία της νόσου του Alzheimer.-προφορική ερώτηση του κυρίου Kouchner και της κυρίας Lalumiθre, εξ ονόματος της Ομάδας της Ευρωπαϊκής Ριζοσπαστικής Συμμαχίας, προς την Επιτροπή (B4-0172/98-0040/97), σχετικά με την καταπολέμηση της νόσου του Alzheimer.-προφορική ερώτηση του κυρίου Cabrol, εξ ονόματος της Ομάδας Ένωση για την Ευρώπη, προς την Επιτροπή (B4-0173/98-0050/97), σχετικά με τη νόσο του Alzheimer.-προφορική ερώτηση των βουλευτών McKenna, Lannoye, Breyer και Tamino, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς την Επιτροπή (B4-0226/98-0066/98) σχετικά με την καταπολέμηση της νόσου του Alzheimer.
<SPEAKER ID=290 NAME="Τρακατέλλης">
Κυρία Πρόεδρε, οι περισσότεροι από μας έχουμε κινδυνεύσει συχνά να τραυματισθούμε ή ακόμη τραυματιστήκαμε κατά τις ασχολίες μας στην καθημερινή ζωή ή στον ελεύθερο χρόνο μας. Επομένως, έχουμε πολλές εμπειρίες στο θέμα.
<P>
Οι τραυματισμοί αυτοί δυστυχώς συμβαίνουν συχνά. Μάλιστα, μαζί με τις αυτοκτονίες και τους αυτοτραυματισμούς, συνιστούν ένα σημαντικό τμήμα των ετησίων απωλειών της κοινωνίας μας. Είναι συνεπώς υπερήμερη η πρόταση και πρέπει να υιοθετηθεί το πρόγραμμα για την πρόληψη και μείωσή τους.
<P>
Σήμερα, στην Ευρωπαϊκή 'Ενωση, οι τραυματισμοί για τους οποίους εκπονήθηκε το παρόν πρόγραμμα αποτελούν μία από τις βασικότερες αιτίες θανάτου, βλάβης της υγείας και αναπηρίας. Οφείλονται κυρίως σε ατυχήματα στο σπίτι ή στον ελεύθερο χρόνο. Οι ευάλωτες ηλικίες είναι κυρίως από 1 έως 34 έτη και άνω των 75 ετών. Η ανάγκη μιας πρώτης προσέγγισης αυτού του προβλήματος οδήγησε την Κοινότητα στην δημιουργία ενός κοινοτικού συστήματος πληροφόρησης και ενημέρωσης ή σύστημα EHLASS. Πρόσφατα στοιχεία αυτού του συστήματος αναφέρουν ως απώλειες ατυχημάτων 83.000 θανάτους ετησίως και 22 εκατομμύρια τραυματισμούς ατόμων περίπου τον χρόνο, εκ των οποίων 20 εκατομμύρια χρειάσθηκαν ιατρική βοήθεια και 2 εκατομμύρια είχαν ανάγκη νοσηλείας.
<P>
Να επισημάνουμε ακόμη ότι περίπου 300.000 άτομα από το σύνολο αυτών που τραυματίσθηκαν θα μειονεκτούν στο υπόλοιπο της ζωής τους ή θα έχουν κάποιο χρόνιο πρόβλημα υγείας.
<P>
Η δεύτερη κατηγορία τραυματισμών προέρχεται από τις αυτοκτονίες, οι οποίες δεν πρέπει να παραγνωρίζονται, διότι έχουν ως αποτέλεσμα τον θάνατο 43.000 ατόμων και τον τραυματισμό περίπου 700.000 ατόμων τον χρόνο. Το άμεσο οικονομικό κόστος από τις νοσηλείες είναι 7, 7 δισεκατομμύρια ECU, ενώ το συνολικό κόστος των τραυματισμών υπολογίζεται σε 23 δισεκατομμύρια ECU, χωρίς να συνυπολογίζεται το κόστος από τους θανάτους. Η αναγκαιότητα λοιπόν ενός προγράμματος πρόληψης και επιδημιολογικής παρακολούθησης των τραυματισμών σε επίπεδο Ευρωπαϊκής 'Ενωσης είναι ολοφάνερη. Μένει να εξετάσουμε εάν το πρόγραμμα, όπως έχει διατυπωθεί, είναι αποτελεσματικό.
<P>
Η Επιτροπή προσδιόρισε ως πεδίο δράσεως του προγράμματος συγκεκριμένους τομείς, όπως είναι τα ατυχήματα των παιδιών στο σχολείο, οι αυτοκτονίες, με υποκατηγορίες τους εκούσιους αυτοτραυματισμούς. Δεν υπάρχει όμως λόγος να αποκλείσουμε άλλες κατηγορίες ηλικιών, όπως για παράδειγμα ενήλικες που τραυματίζονται στο σπίτι ή κατά τον ελεύθερο χρόνο τους. Επίσης, καλό είναι να περιλάβουμε και τους τραυματισμούς που προέρχονται από πράξεις τρίτων και από πρόθεση ή περιπτώσεις ατόμων που επιχειρούν να αυτοτραυματισθούν. Για τον λόγο αυτό, προτείνεται να γίνει διάκριση των τραυματισμών α) σε εκούσιους και ακούσιους, με ιδιαίτερη αναφορά στις ευάλωτες κατηγορίες, και β) αυτοκτονιών και αυτοτραυματισμών. Επί πλέον, στις ευάλωτες κατηγορίες πρέπει να συμπεριληφθούν οι γυναίκες που, μαζί με τα παιδιά, υφίστανται τραυματισμούς λόγω βίας.
<P>
Παράλληλα, πρέπει να υπάρξουν και ενέργειες για τους τραυματισμούς από βία στα πλαίσια αθλητικών εκδηλώσεων. Με μία επιδημιολογική μελέτη των τραυματισμών και των αυτοκτονιών θα μπορούσαν να καταγραφούν και να αναλυθούν στατιστικά, χωροχρονικά και κατά ηλικία και κατά κατηγορία οι τραυματισμοί και οι αυτοκτονίες και, συνεπώς, θα αποσαφηνίζονταν οι αιτίες και θα βασίζονταν οι συνακόλουθες ενέργειες στα πορίσματα των αναλύσεων.
<P>
Κεντρικός άξονας του προγράμματος, συνεπώς, είναι η δυνατότητα να συλλέγουμε και να επεξεργαζόμαστε όλα τα σχετικά στοιχεία. 'Ηδη υπάρχει ένα τέτοιο σύστημα, το EHLASS, το οποίο έχει αποδώσει έργο, εντοπίζοντας αφ'ενός ορισμένα προϊόντα που ενέχονται σε ατυχήματα και αφ'ετέρου κάνοντας εκστρατείες ενημέρωσης και ευαισθητοποίησης. Δυστυχώς, η Επιτροπή δεν ενσωμάτωσε στην πρότασή της το σύστημα αυτό, το οποίο είναι πολύ χρήσιμο για την επίτευξη των σκοπών του προγράμματος. Για τον λόγο αυτόν, θεώρησα ότι το σύστημα EHLASS πρέπει να ενσωματωθεί και να αποτελέσει την βάση για την ανάπτυξη των δράσεων ως προς το σκέλος των ακούσιων ή εκούσιων τραυματισμών και επί πλέον να επεκταθεί και να συντονισθεί με άλλα δίκτυα που ίσως προκύψουν.
<P>
Όσον αφορά τις αυτοκτονίες και τους αυτοτραυματισμούς, απαιτείται και εδώ ένα διαφορετικό σύστημα συλλογής και επεξεργασίας των πληροφοριών και δράσεις παρέμβασης με άλλη προσέγγιση. Αυτό γιατί τα αίτια των αυτοκτονιών είναι τελείως διαφορετικά από αυτά των τυχαίων τραυματισμών και η προληπτική τους αντιμετώπιση είναι επίσης διαφορετική. Το μόνο κοινό που υπάρχει στις δύο κατηγορίες είναι οι τραυματισμοί, οι θάνατοι, οι νοσηλείες και η οικονομική επιβάρυνση.
<P>
Το υπό διαμόρφωση πρόγραμμα πρέπει να ανταποκρίνεται στην πρόκληση του προβλήματος. Η Επιτροπή προτείνει μόνον 1, 3 εκατομμύρια ECU για το έτος 1999 και θεωρώ ότι ο προϋπολογισμός αυτός είναι τελείως ανεπαρκής σε σχέση με τους στόχους και την δυναμική του προγράμματος. Για τον λόγο αυτό προτείνεται το δημοσιονομικό πλαίσιο για τα έτη 1999-2003 να περιλαμβάνει 14 εκατομμύρια ECU.
<P>
Κυρία Πρόεδρε, το πρόγραμμα, όπως μεταμορφώθηκε με τις τροπολογίες μας, πιστεύουμε ότι θα συνδράμει ουσιαστικά στην προστασία της υγείας του ευρωπαίου πολίτη, μειώνοντας σημαντικά τις ανθρώπινες και οικονομικές απώλειες από τους τραυματισμούς στους οποίους αναφέρεται.

<SPEAKER ID=291 NAME="Viceconte">
Κυρία Πρόεδρε, αξιότιμοι συνάδελφοι, το πρόγραμμα δράσης για τις σπάνιες ασθένειες, για το οποίο έχουμε κληθεί να συζητήσουμε, εντάσσεται στο πλαίσιο κοινοτικής δράσης στον τομέα της Δημόσιας Υγείας, ένα τομέα στον οποίο η Ευρωπαϊκή Ένωση έχει την υποχρέωση να υιοθετήσει προληπτικά και προστατευτικά μέτρα προς όφελος όλων των πολιτών της, όχι μόνο όταν πρόκειται να καταπολεμηθούν οι μεγάλες μάστιγες, αλλά ακόμα και όταν ο αριθμός των ατόμων που έχουν προσβληθεί από ελάχιστα κοινές ή ακόμα και σπάνιες παθολογίες είναι πολύ μικρός. Πράγματι, ακριβώς σε ένα πλαίσιο όπως των σπάνιων ασθενειών, μια κοινοτική δράση καθίσταται πλέον κάτι παραπάνω από απαραίτητη.
<P>
Στη πλειοψηφία των κρατών μελών, οι περιπτώσεις σπάνιων ασθενειών συνήθως είναι ελάχιστες για να θεωρηθούν ότι είναι πρωτεύουσας σημασίας από υγειονομικής πλευράς, και γι' αυτό συχνά αμελούνται. Η έννοια των «σπάνιων ασθενειών» περιλαμβάνει περισσότερες από 5.000 παθήσεις ή διαφορετικές καταστάσεις, οι οποίες δεν έχουν κοινό προσδιορισμό. Τα προβλήματα κατάταξης θέτουν δυσκολίες όσον αφορά την αναγνώριση, τον προσδιορισμό, τη θεραπεία και τη πρόληψη αυτών των ασθενειών.
<P>
Το πενταετές πρόγραμμα που προβλέπεται για την περίοδο 1999-2003, προβλέπει μια σειρά δράσεων σε τρεις βασικούς τομείς: πληροφόρηση όσον αφορά τις σπάνιες ασθένειες, μέσω της οποίας ευνοείται η δημιουργία μιας ευρωπαϊκής βάσης δεδομένων· προώθηση και ενίσχυση των ομάδων υποστήριξης των ασθενών· ενίσχυση της δημιουργίας ομάδων ανταπόκρισης στις ομαδοποιήσεις των σπάνιων ασθενειών. Η χρηματοδοτική χορήγηση την οποία πρότεινε η Επιτροπή ανέρχεται σε 1, 3 εκατ. ECU για το 1999, ενώ για τα επόμενα τέσσερα χρόνια οι χρηματοδοτήσεις θα καθοριστούν στη συνέχεια, με βάση τις χρηματοπιστωτικές προοπτικές. Ακριβώς σε αυτό το σημείο θα ήθελα ζητήσω τη προσοχή των αξιότιμων συναδέλφων, πριν συνεχίσουμε με τη παρουσίαση αυτού του προγράμματος. Πράγματι, δημιουργείται η αμφιβολία ότι η Επιτροπή δεν έχει καμία πρόθεση να εγκρίνει ένα πρόγραμμα δράσης για τις σπάνιες ασθένειες, το οποίο να μπορεί να είναι αποτελεσματικό. Πώς όμως μπορούμε να σκεφτούμε ότι θα προτείνουμε δράσεις και θα πραγματοποιούμε προγράμματα, εάν κατ'αρχάς δεν υπάρχουν τα ελάχιστα χρηματοπιστωτικά μέσα γι' αυτό τον σκοπό; Είναι λοιπόν καλύτερο να αφιερωθούμε σε άλλες πρωτοβουλίες και να εκμεταλλευτούμε καλύτερα τους διαθέσιμους πόρους. Εάν, αντιθέτως, υπάρχει η θέληση να κάνουμε κάτι συγκεκριμένο για να προσπαθήσουμε να βοηθήσουμε ένα μέρος του πληθυσμού της Ένωσης που υποφέρει και του οποίου η ποιότητα ζωής διακυβεύεται - είτε πρόκειται για ασθενείς είτε για τους συγγενείς τους - τότε θα πρέπει να ξεκινήσουμε από τις προϋποθέσεις που πρέπει να είναι σοβαρές. Επαναλαμβάνω: ο προτεινόμενος προϋπολογισμός δεν έχει νόημα.
<P>
Ενημερωτικά, θα ήθελα να υπενθυμίσω ότι για τη λειτουργία της βάσης δεδομένων για τις σπάνιες ασθένειες, οι Ηνωμένες Πολιτείες χορήγησαν, τα τελευταία τρία χρόνια, 3, 2 εκατομμύρια δολάρια και μόνο η Γαλλία δαπάνησε, για τον πρώτο χρόνο λειτουργίας της δικής της βάσης δεδομένων για τα ορφανά φάρμακα, 3 εκατομμύρια φράγκα. Για όλους αυτούς τους λόγους η Επιτροπή Δημόσιας Υγείας υπερψήφισε τη χρηματοδότηση ύψους 14 εκατ. ECU για την πραγματοποίηση ενός προγράμματος για τις σπάνιες ασθένειες, που θα κατανεμηθούν σε πέντε χρόνια, με σκοπό να επιτρέψουν σε αυτό το πρόγραμμα να μην έχει ένα καθαρά συμβολικό χαρακτήρα.
<P>
Συνεχίζοντας σε μια περισσότερο εμπεριστατωμένη εκτίμηση του εν λόγω προγράμματος δράσης, ένα στοιχείο πρωτεύουσας σημασίας, το οποίο δεν μπορούμε να παραβλέψουμε, είναι η διεθνής συνεργασία: ο συντονισμός των κοινοτικών δραστηριοτήτων, όπως και των αντίστοιχων των αρμοδίων εθνικών και διεθνών οργανώσεων, επιτρέπει την ορθολογική οργάνωση των εργασιών, αποτρέπει ανώφελες επαναλήψεις και επιταχύνει τους απαραίτητους χρόνους για την επίτευξη των προκαθορισμένων στόχων.
<P>
Ένα άλλο βασικό σημείο του προγράμματος είναι εκείνο που αφορά την πληροφόρηση. Είναι βασική η δημιουργία μιας κοινοτικής βάσης δεδομένων, στην οποία θα απαριθμούνται ασθένειες, συμπτώματα, αιτίες και διαθέσιμες θεραπείες.
<P>
Μια άλλη πλευρά την οποία θα ήθελα να θέσω υπόψη σας, είναι εκείνη που αφορά τον καθορισμό των ομαδοποιήσεων, ή clusters, όπως υποδεικνύει η επιτροπή στη πρότασή της. Ο ορισμός τους σίγουρα δεν είναι μονοσήμαντος, και για μεγαλύτερη σαφήνεια θα ήθελα να προσδιορίσω ότι η λεγόμενη ομαδοποίηση μπορεί να θεωρηθεί σαν μια οποιαδήποτε αφύσικη αύξηση της συχνότητας των σπάνιων ασθενειών και ότι, ακριβώς λόγω αυτού του χαρακτήρα, χρειάζεται δράσεις ταχύτατου ελέγχου. Γι' αυτό το λόγο, επομένως, ενδείκνυται να υποστηριχθεί η δημιουργία ενός συστήματος επίβλεψης και ελέγχου των σπάνιων ασθενειών, το οποίο θα επιτρέπει να αντιδράσουμε ταχύτατα και αποτελεσματικά και θα είναι σε θέση να εξασφαλίζει τον προσδιορισμό, την εκτίμηση και τη θεραπεία των σπάνιων ασθενειών.
<P>
Θα ήθελα να προσθέσω επίσης δύο λόγια για την επιτροπολογία. Λαμβάνοντας υπόψη την ιδιαιτερότητα της περίπτωσης, η συμβουλευτική επιτροπή θα μπορεί να διαθέτει δύο αντιπροσώπους για κάθε κράτος μέλος, με την προϋπόθεση ότι ο ένας εκ των δύο θα προέρχεται από μια ομάδα υποστήριξης των ασθενών.
<P>
Τέλος, αξιότιμοι συνάδελφοι, επιτρέψτε μου ακόμα μια παρατήρηση για την ανάγκη συντονισμού και ορθολογικής οργάνωσης των θεμάτων σε κοινοτικό επίπεδο. Το εκτελεστικό όργανο πρέπει οπωσδήποτε να δεσμευτεί για να συντονίσει τις εργασίες που αφορούν τις σπάνιες ασθένειες οι οποίες σήμερα διεξάγονται από τρεις γενικές Διευθύνσεις: την ΓΔ V, την ΓΔ III και την ΓΔ XII. Το πρόγραμμα δράσης για τις σπάνιες ασθένειες, η ρύθμιση για τα ορφανά φάρμακα και το πρόγραμμα έρευνας για τις σπάνιες ασθένειες, είναι στενά συνδεδεμένα μεταξύ τους και απαιτούν μια σφαιρική και συνεπή προσέγγιση.
<P>
Η υιοθέτηση αυτού του προγράμματος αποτελεί ένα βήμα προς τα εμπρός, προς μία καλύτερη γνώση και κατανόηση των σπάνιων ασθενειών και επιτρέπει στα άτομα που έχουν πληγεί από αυτές να βγουν από την περιθωριοποίηση και την απομόνωση στην οποία βρίσκονται, προσφέροντάς τους θεραπευτική, ηθική και ψυχολογική υποστήριξη. Επιπλέον, η δέσμευση στο πλαίσιο της έρευνας για τις σπάνιες ασθένειες θα μπορούσε να οδηγήσει σε καθοριστικές ανακαλύψεις για τη θεραπεία των πιο κοινών παθολογιών, οι οποίες πλήττουν ευρέα στρώματα του πληθυσμού και μέχρι σήμερα δεν έχουν ακόμα καταπολεμηθεί. Σε αυτή τη περίπτωση, το όφελος που θα αποκομίσει ολόκληρη η κοινωνία, σίγουρα δεν τίθεται υπό συζήτηση.

<SPEAKER ID=292 NAME="Cabrol">
Κυρία Πρόεδρε, κύριε Επίτροπε, αγαπητοί συνάδελφοι, αυτή η ανακοίνωση της Επιτροπής αποτελεί ένα σημαντικό έγγραφο. Είναι καλογραμμένο, είναι σοβαρό, είναι σαφές και ακριβές, και δίνει βάρος στις προτεραιότητες που υπογραμμίσαμε εξάλλου στις τροπολογίες μας, υπ' αριθ. 1 και 2.
<P>
Δυστυχώς όμως είναι περιορισμένης έκτασης, διότι θίγει μόνον το θέμα των αναπνευστικών ασθενειών που σχετίζονται με την ατμοσφαιρική ρύπανση. Βεβαίως, με κάποια κριτήρια που κατανοούμε πολύ καλά, η Επιτροπή επέλεξε ασθένειες που σχετίζονται αναμφισβήτητα με κάποιους μεμονωμένους ρύπους, ή με ρύπους οι νοσηρές συνέπειες των οποίων είναι πολύ σημαντικές και είναι δυνατόν να προβλεφθούν. Επίσης επέλεξε τις μορφές ρύπανσης για τις οποίες η κοινοτική δράση θα μπορούσε να συμπληρώσει την ανεπαρκή δράση των κρατών μελών.
<P>
Ωστόσο, αυτή η ανακοίνωση επιδέχεται τρεις κύριες παρατηρήσεις. Η πρώτη είναι ότι θεωρούμε σημαντική την επέκταση του πεδίου δράσης της ανακοίνωσης αυτής. Αυτό είναι το αντικείμενο των τροπολογιών μας υπ' αριθ. 4, 11 και 12. Όσον αφορά την ατμοσφαιρική ρύπανση, χωρίς να περιορίζουμε το ρόλο που παίζουν οι ρύποι που προέρχονται από την κυκλοφορία των αυτοκινήτων, πρέπει να σταθούμε στις πολύ νοσηρές συνέπειες που έχει το κάπνισμα τόσο για τον καπνιστή όσο και για το περιβάλλον του - το παθητικό κάπνισμα - την πραγματική σημασία των οποίων αγνοεί ένα σημαντικό τμήμα του πληθυσμού.
<P>
Στην ατμοσφαιρική αυτή ρύπανση πρέπει να προσθέσουμε και την ηχορύπανση που οφείλεται στις θορυβώδεις επιχειρήσεις, στις κατοικίες με κακή ηχομόνωση, αλλά και στην πολύ δυνατή μουσική που διαχέεται από ορισμένες ντισκοτέκ ή από τα "walkman» που χρησιμοποιούν οι νέοι σε πολύ υψηλή ένταση. Πρέπει να προσθέσουμε τη μόλυνση του νερού που συντελεί στη διάδοση μολύνσεων και δηλητηριάσεων. Τη μόλυνση των τροφίμων που προκαλεί λοιμώξεις και δηλητηριάσεις, όπως παρατηρούμε στην τροπολογία μας υπ' αριθ. 16. Τη ρύπανση του χώρου κατοικίας, που προκαλείται από τον αμίαντο ή από τα χρώματα, ιδιαίτερα από τον μόλυβδο, και αυτή η ρύπανση μπορεί να αποδειχτεί πολύ νοσηρή, καθώς και από τη μυρωδιά που αναδίδουν ορισμένα χρώματα ή ορισμένες κόλλες. Τέλος, δεν πρόκειται να σταθούμε στη ρύπανση των ανωτέρων στρωμάτων της ατμόσφαιρας που καταστρέφει το προστατευτικό στρώμα όζοντος και μπορεί να επιφέρει αύξηση στη συχνότητα κρουσμάτων καρκίνου του δέρματος, όπως παρατηρήθηκε κυρίως στους Αυστραλούς βορειοευρωπαϊκής καταγωγής.
<P>
Η δεύτερη παρατήρηση αφορά τους τρόπους δράσης που προβλέπονται από την Επιτροπή για να μειωθεί η σπουδαιότητα των ασθενειών λόγω ρύπανσης. Βεβαίως, η Επιτροπή δεν σκοπεύει να καταπολεμήσει απ' ευθείας την εκπομπή αυτών των ρύπων, γιατί αυτό το φαινόμενο αποτελεί το αντικείμενο παλαιοτέρων οδηγιών που αφορούσαν τη ρύπανση της ατμόσφαιρας, των υδάτων, του εδάφους, κτλ. Στην περίπτωση που εξετάζουμε, η Επιτροπή σχεδιάζει να ενεργήσει πολύ διαφορετικά και σε τέσσερις κύριες κατευθύνσεις: να πειστούν τα κράτη μέλη να ενημερωθούν για τη φύση των ρύπων, και επιμένουμε στις τροπολογίες μας υπ' αριθ. 7, 8 και 13 που κινούνται σε αυτή την κατεύθυνση. Επίσης, να γίνει καταγραφή αυτών των ρύπων, να αναγνωριστούν, να εκτιμηθούν οι συνέπειές τους, που συχνά είναι πάρα πολύ σοβαρές για την υγεία (ασθένειες, αλλεργίες) με τη συλλογή συμβατών και συγκρίσιμων δεδομένων έτσι ώστε να αποφευχθούν οι συγχύσεις μεταξύ των διαφορετικών όρων που χρησιμοποιούν μερικές φορές τα κράτη μέλη για να ορίσουν το ίδιο προϊόν ή την ίδια ασθένεια. Αυτό το νόημα έχει η τροπολογία μας υπ' αριθ. 3.
<P>
Τέλος, η Επιτροπή επιθυμεί κάθε κράτος μέλος να ενημερώσει τους πολίτες του για τους κινδύνους από τη ρύπανση αυτή, έτσι ώστε ο πληθυσμός να έχει μια καθαρή ιδέα για το θέμα. Αυτό είναι το θέμα των τροπολογιών 9 και 10, αλλά πρέπει ωστόσο να καταδείξουμε σε αυτόν τον πληθυσμό ότι δεν είναι δυνατόν να υπάρξει μηδενικός κίνδυνος, ότι οι κίνδυνοι δεν είναι πάντα όπως τους παρουσιάζουν τα μέσα μαζικής ενημέρωσης με μεγάλη ευχαρίστηση, αλλά ότι ορισμένες προσωπικές συνήθειες - και θα σταθώ και πάλι στο κάπνισμα - μπορεί να είναι πολύ πιο επικίνδυνες.
<P>
Τέλος, η Επιτροπή σχεδιάζει αξιολόγηση και έλεγχο των δράσεων που συνιστά. Εμείς ασπαζόμαστε πλήρως αυτήν την πρόταση και ζητούμε επιμόνως να γίνει κάτι τέτοιο, με την τροπολογία 6.
<P>
Η τρίτη και τελευταία παρατήρησή μας έχει να κάνει με τη βάση του προϋπολογισμού. Η παρούσα ανακοίνωση προβλέπει μόνον έναν προϋπολογισμό 1.300.000 Ecu για το 1999 και δεν αναφέρει τίποτα για αργότερα, αν και προφορικά η Επιτροπή υπόσχεται να παραχωρήσει στο πρόγραμμα 1.300.000 Ecu ετησίως για τα προσεχή πέντε χρόνια που θα διαρκέσει το πρόγραμμα, δηλαδή συνολικά 6.500.000 Ecu.
<P>
Επομένως, είμαστε αντίθετοι σε κάθε τροπολογία με την οποία προτείνεται να περιοριστεί αυτό το χρονικό διάστημα, διότι ας μην φανταζόμαστε ότι η Επιτροπή θα μας έδινε, για τρία χρόνια, ότι θα μας έδινε για πέντε χρόνια. Εν πάση περιπτώσει, αυτό το ποσόν κατά τη γνώμη μας είναι ανεπαρκές και γι'αυτό επιμένουμε στην τροπολογία 5, που συνιστά να παραχωρηθεί ένα πιο σεβαστό ποσό. Είναι αυτονόητο ότι ένας προϋπολογισμός πολύ πιο σημαντικός είναι απαραίτητος, αν θέλουμε να καταπολεμήσουμε πραγματικά αυτές τις ασθένειες που οφείλονται στη ρύπανση, ακόμα και με τον τρόπο δράσης που μάς προτείνει η Επιτροπή σε αυτήν την ανακοίνωση.
<P>
Ζητάμε λοιπόν, κυρία Πρόεδρε, από όλα τα μέλη του Ευρωπαϊκού Κοινοβουλίου, να εγκρίνουν αυτές τις τροπολογίες που υιοθετήθηκαν από την Επιτροπή Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=293 NAME="Flemming">
Αξιότιμη κυρία Πρόεδρε, κύριε Επίτροπε, αξιότιμοι συνάδελφοι, εδώ στο Σώμα υπήρξε ήδη μία έκθεση για την ενσωμάτωση των απαιτήσεων για την προστασία της υγείας, και υπήρξε επίσης μία εξαιρετική γνωμοδότηση του Κοινοβουλίο γι' αυτήν. Η παρούσα έκθεση της Επιτροπής μου φαίνεται επίσης εξαιρετική, τόσο που αισθάνθηκα το καθήκον που μου ανατέθηκε ως εξαιρετικά βαρύ. Σε αυτό προστίθεται ακόμη το ότι, ιδιαίτερα στον τομέα της υγείας, διαρκώς κινδυνεύει κανείς να κατηγορηθεί ότι προσβάλλει την αρχή της επικουρικότητας.
<P>
Παρά τις σύντομες αυτές παρατηρήσεις, επιτρέψτε μου να ασκήσω κριτική σε μερικά σημεία της παρούσας έκθεσης της Επιτροπής. Είναι αδιαμφισβήτητο ότι η γεωργία συμβάλλει αποφασιστικά στην υγεία του πληθυσμού. Παρ' όλα αυτά, οι σχετικές διευκρινήσεις της Επιτροπής παραμένουν γενικές και, κατά τη γνώμη μου, ατελείς.
<P>
Φυσικά, αυτό έχει σχέση με τη διατροφή. Οι αντίστοιχες διευκρινήσεις της Επιτροπής δεν είναι σε καμία περίπτωση ανάλογες με τη σημασία ως προς την πολιτική της υγείας του συγκεκριμένου τομέα. Θα ήθελα να παρακαλέσω θερμότατα την Επιτροπή να δώσει στον τομεα αυτόν ιδιαίτερη προσοχή στην επόμενη έκθεση, που θα παρουσιαστεί πολύ σύντομα. Επίσης, αναμένω από την Επιτροπή μία ανακοίνωση για την κατάσταση των προϊόντων που περιέχουν βιταμίνες και μεταλλικά στοιχεία εντός της ΕΕ, πριν προταθούν εδώ νομοθετικά μέτρα.
<P>
Όσο μιλά κανείς γενικά για τον τομέα της υγείας, έχει πάντα τη συναίνεση όλων. Όταν όμως γίνεται κανείς συγκεκριμένος, η αρμονία χάνεται πολύ γρήγορα. Επιτρέψτε μου να το δείξω αυτό με παράδειγμα το σημείο 10 της έκθεσής μου, που αφορά στο θέμα "καπνός». Όλοι γνωρίζουμε ότι ο καπνός είναι βλαβερός για την ανθρώπινη υγεία: καρκίνος των πνευμόνων, καρδιαγγειακά και κυκλοφορικά νοσήματα, καρκίνος του λάρυγγα, καρκίνος της γλώσσας, καρκίνος της στομαχικής περιοχής, της περιοχής των εντέρων αποτελούν συχνά τις επιστημονικά διακριβωμένες συνέπειες.
<P>
Όλοι γνωρίζουμε ότι η νικοτίνη προκαλεί εθισμό, κι όλοι θέλουμε να προστατεύσουμε τη νεολαία από το να εθιστεί στη ναρκωτική αυτή ουσία, τον καπνό. Ο καθένας μας έχει τις δικές του ιδέες για το ποιος είναι ο καλύτερος τρόπος για να επιτευχθεί αυτό. Μόνο για τον δρόμο που οδηγεί στον κοινό μας σκοπό δεν συμφωνούμε καθόλου. Πολλοί πιστεύουν ότι μπορεί να λυθεί το πρόβλημα μόνο με την απαγόρευση της διαφήμισης του καπνού. Βέβαια, εγώ συμμερίζομαι τη γνώμη εκείνων που πιστεύουν ότι, όταν ένα προϊόν είναι τόσο επικίνδυνο ώστε δεν θα έπρεπε να επιτρέπεται η διαφήμισή του, προφανώς είναι πιο σωστό να μην παράγεται καθόλου, να μην αγοράζεται και να μην πωλείται. Φυσικά, σε καμία περίπτωση δεν πρέπει να το υποστηρίζουμε οικονομικά και να το προωθούμε χρόνο με το χρόνο, όπως συμβαίνει στην περίπτωσή μας με την καλλιέργεια του καπνού.
<P>
Επομένως, θεωρώ ότι αυτό που οδηγεί στον στόχο είναι να υποβληθεί πρώτα ένα σχέδιο μεταρρύθμισης των υφισταμένων συστημάτων στήριξης, όπως ήδη άρχισαν να κάνουν οι Υπουργοί Γεωργίας. Θεωρώ αναγκαίο να ελεγχθεί εάν υπάρχει δυνατότητα στροφής σε άλλα αγροτικά προϊόντα και, τρίτον, να ελεγχθεί επίσης εάν και με ποιο τρόπο μπορεί παρ' όλ' αυτά να διασφαλιστεί η ύπαρξη πολλών αγροτών και πολλών χιλιάδων οικογενειών.
<P>
Πιστεύω ότι πρέπει να χτυπήσουμε το κακό στη ρίζα του, κι αυτό στην προκειμένη περίπτωση πρέπει να ληφθεί απόλυτα κυριολεκτικά.
<P>
Υπάρχει ακόμη μια ολόκληρη σειρά σημείων τα οποία θεωρώ πολύ σημαντικά, όπως για παράδειγμα τα σημεία 22, 24 και 25. Θεωρώ πολύ σημαντικό να εξακολουθήσει η Επιτροπή να αγωνίζεται για την απαγόρευση των αυξητικών ορμονών στην διατροφή των ζώων. Θα ήμουν πολύ ευγνώμων αν η Επιτροπή μπορούσε να θεσπίσει σε όλες τις εισαγωγές τροφίμων τις ίδιες απαιτήσεις για την προστασία της υγείας με εκείνες που ισχύουν για την κοινοτική παραγωγή. Επίσης, πιστεύω ότι η Επιτροπή θα έπρεπε ασφαλώς να επιδιώξει έναν πολύ αυστηρό νόμο περί ευθύνης για θέματα ατομικής ενέργειας, και προς το συμφέρον της υγείας του πληθυσμού.
<P>
Αν λαμβάνουμε σοβαρά την τήρηση των συνθηκών, τότε πρέπει να φροντίσουμε να διασφαλιστεί σε όλες τις πολιτικές για την υγεία ένα υψηλό επίπεδο προστασίας της υγείας, όπως τόσο ωραία λέγεται. Μία μεγάλη, μία αναμφίβολα δύσκολη αποστολή, που πρέπει να τη δούμε ως πρόκληση!

<SPEAKER ID=294 NAME="Poggiolini">
Κυρία Πρόεδρε, κύριε Επίτροπε, λίγοι, ή καλύτερα ελάχιστοι, αλλά πολύ αξιόλογοι παρόντες συνάδελφοι, έχουν περάσει σχεδόν δύο χρόνια από τότε που αυτή η Σύνοδος ψήφισε ομοφώνως το ψήφισμά της για τη νόσο του Alzheimer και των συναφών συνδρόμων, ζητώντας έντονα από την Εκτελεστική Επιτροπή να παρουσιάσει όσον το δυνατόν ταχύτερα, ένα πρόγραμμα ειδικής δράσης για τη καταπολέμηση αυτής της τρομερής ασθένειας. Δυστυχώς, δεν υπήρξε κάποια συνέχεια. Θα ήταν περιττό να παρουσιάσω ακόμα μια φορά αυτό το οποίο αποτελεί μια πραγματική μάστιγα του αιώνα μας και το οποίο, καθώς πλήττει τους ηλικιωμένους, θα αυξηθεί σε συνάρτηση με την αύξηση της υψηλότατης προσδοκίας ζωής, που ευτυχώς χαρακτηρίζει την κοινωνία του καιρού μας, όπως σαφώς παρουσιάζεται και στη δημογραφική έκθεση της Επιτροπής για το 1997.
<P>
Εάν διατηρηθούν οι σημερινές τάσεις, πράγματι, στα επόμενα τριάντα χρόνια ο ευρωπαϊκός πληθυσμός θα γνωρίσει μια τέτοια ανάπτυξη, ώστε ο αριθμός των ατόμων άνω των εξήντα ετών θα αυξηθεί κατά 50 %. Λαμβάνοντας υπόψη ότι η νόσος του Alzheimer αποτελεί ένα αμετάκλητο και αθεράπευτο εκφυλισμό του εγκεφάλου, που εμφανίζεται κατά κύριο λόγο μετά την ηλικία των 65 ετών και οδηγεί στη σταδιακή ψυχική κατάπτωση μέχρι τη πλήρη αδυναμία αυτάρκειας, οδηγώντας μετά αμετάκλητα στο exitus , δεν μπορεί παρά να μας ανησυχεί, εφόσον αποτελεί ένα μεγάλο ανθρώπινο, κοινωνικό και οικονομικό πρόβλημα για όλα τα κράτη μέλη, μηδενός εξαιρουμένου.
<P>
Οι αριθμοί είναι δραματικά εντυπωσιακοί: σήμερα, τα άτομα τα οποία έχουν πληγεί από αυτή τη φοβερή ασθένεια ανέρχονται σε 5 εκατομμύρια. Εάν λάβουμε υπόψη ότι στο 80 % των περιπτώσεων οι ασθενείς ζουν με την οικογένειά τους και ότι, στη συντριπτική πλειοψηφία των περιπτώσεων, το μεγαλύτερο βάρος το επωμίζεται η οικογένεια, και επομένως οι γυναίκες, σήμερα στην Ευρωπαϊκή Ένωση ένας εντυπωσιακός αριθμός πολιτών υποβάλλεται σε καθημερινές και απερίγραπτες ταλαιπωρίες συναισθηματικού, ψυχολογικού και οικονομικού χαρακτήρα. Πιστοί στη δέσμευση που έχουμε αναλάβει απέναντι σε εκείνους που βρίσκονται σήμερα στη πρώτη γραμμή, εξ ονόματος του Ευρωπαϊκού Λαϊκού Κόμματος, επαναδιατυπώνεται η επιτακτική απαίτηση προς την Εκτελεστική Επιτροπή για την αναγκαιότητα, που δεν επιδέχεται αναβολές, να προβλεφθεί επιτέλους στην Κοινότητα ένα ειδικό πρόγραμμα για τη νόσο Alzheimer.
<P>
Ζητείται λοιπόν να παρουσιαστεί, εκ μέρους του θεσμικού οργάνου που έχει το δικαίωμα πρωτοβουλίας, ένα ειδικό πρόγραμμα κατά της νόσου Alzheimer, ένα πρόγραμμα που να αποδεσμεύεται από το πρόγραμμα για τη δημόσια υγεία εν γένει και από τον αντίστοιχο προϋπολογισμό και να προταθούν αντικειμενικοί, ακριβείς και ειδικοί λόγοι: ένα μέσο που θα εξασφαλίσει τη συνέχεια των πολυάριθμων μελετών που ήδη παρουσιάζονται ετησίως από τις πολυάριθμες μη κυβερνητικές οργανώσεις που αντιπροσωπεύουν τους ασθενείς της νόσου του Alzheimer και τις οικογένειές τους στο πλαίσιο των δράσεων που προωθεί η Επιτροπή.
<P>
Με την επικύρωση της Συνθήκης του Αμστερνταμ, η Ένωση - με τη νέα διατύπωση του άρθρου 129, που αφορά τη δημόσια υγεία - έδωσε σε αυτή βεβαίως ένα περισσότερο υψηλό προφίλ. Στο πέμπτο πρόγραμμα πλαίσιο για τις δράσεις έρευνας και τεχνολογικής ανάπτυξης 1998-2002, στο πλαίσιο της θεματικής προτεραιότητας που αφορά την ποιότητα ζωής στη διαχείριση των έμβιων πόρων, η καίρια δράση που αφορά τη γήρανση του πληθυσμού, με σκοπό την υποστήριξη της υγείας και της αυτονομίας των ηλικιωμένων ατόμων, αναφέρεται σαφώς στη νόσο του Alzheimer.
<P>
Για να αντιμετωπίσουμε πραγματικά μια πρόκληση όπως αυτή, χρειάζεται να προταθούν μέτρα από κάθε πλευρά. Καλοδεχούμενη λοιπόν η έρευνα! Είναι βασικό να συνεχίσουμε σε αυτό τον τομέα, αλλά επίσης δεν πρέπει να ξεχάσουμε την κοινωνική πλευρά του προβλήματος, η οποία είναι πιο συγκεκριμένη, και με την οποία χιλιάδες οικογένειες βρίσκονται αντιμέτωπες καθημερινά. Έχουμε την υποχρέωση να ανταποκριθούμε σε αυτούς που υποφέρουν σήμερα και σε αυτούς που, δυστυχώς, θα υποφέρουν αύριο. Είμαι βέβαιος ότι δυστυχώς πολλοί από τους παρόντες σε αυτή την Αίθουσα γνώρισαν οικογένειες που επλήγησαν από αυτή την τρομερή ασθένεια.
<P>
Θα ήθελα να πω δυο λόγια και για την έκθεση Viceconte. Ως εισηγητής του Ευρωπαϊκού Λαϊκού Κόμματος, θέλω να εκφράσω την πλήρη υποστήριξή μου στην έκθεση του κ. Viceconte σχετικά με το κοινοτικό πρόγραμμα δράσης 1999-2003 για τις σπάνιες ασθένειες. Δεν μπορούμε ουσιαστικά παρά να συμφωνήσουμε όσον αφορά την αναγκαιότητα να παράσχει η Κοινότητα ένα παρόμοιο μέσο για να μπορέσουμε να αντιμετωπίσουμε αυτές τις τρομερές ασθένειες οι οποίες, ακριβώς επειδή δεν είναι τόσο συχνές και έχουν περιορισμένη επίπτωση στο κοινωνικό σύνολο και είναι, κατά συνέπεια, υπεύθυνες για χαμηλότερη νοσηρότητα και θνησιμότητα, προσλαμβάνουν παρ'όλα αυτά μεγάλη σημασία όσον αφορά την οικονομική και κυρίως την ανθρώπινη πλευρά. Πρέπει να διαθέσουμε αποτελεσματικά μέσα για παρεμβάσεις που αφορούν τη διάγνωση και την πρόνοια. Δυστυχώς, υπάρχει ελάχιστο ενδιαφέρον π.χ. εκ μέρους της φαρμακευτικής βιομηχανίας σε αυτό τον τομέα, επειδή θεωρείται από αυτή ότι είναι ελάχιστα κερδοφόρος. Από εμπορικής πλευράς, μάλιστα, δεν συμφέρει τις φαρμακευτικές βιομηχανίες να διαθέσουν κονδύλια για τις έρευνες, λόγω του μικρού αριθμού των πολιτών που προσβάλλονται από αυτές τις σπάνιες ασθένειες. Αυτές θεωρούν ότι δεν υπάρχει αγορά για τα φάρμακα των σπανίων ασθενειών, επομένως μειώνουν την έρευνα. Γι' αυτό το λόγο είναι απαραίτητη η επέμβαση της Κοινότητας, μια επέμβαση υψηλής ηθικής, κοινωνικής και ανθρωπιστικής αξίας.

<SPEAKER ID=295 LANGUAGE="ES" NAME="Gonzαlez Αlvarez">
Κυρία Πρόεδρε, πιστεύω πως πρέπει να χαιρετήσουμε τη συζήτηση ενός τόσο σημαντικού πακέτου για τη δημόσια υγεία, σήμερα εδώ στην Ολομέλεια· ίσως είναι χειρότερο που αυτή η συζήτηση διεξάγεται κατά τη βραδυνή συνεδρίαση, γιατί υπάρχει μειωμένη συμμετοχή βουλευτών και άλλων πιθανών ακροατών, αλλά είναι σημαντική. Ξεκινώντας από το σημείο όπου σταμάτησε ο κ. Poggiolini, πρέπει να συγχαρούμε τον κύριο Viceconte για την έκθεσή του και να τον ευχαριστήσουμε που συμπεριέλαβε την πλειοψηφία των τροπολογιών που υπεβλήθησαν από τις υπόλοιπες ομάδες. Ο συνάδελφός μου, κ. Pedro Marset, θα παρέμβει αργότερα και θα μιλήσει διεξοδικά για κάποιες από τις προτάσεις που κάναμε στις τροπολογίες τις οποίες με μεγάλη καλοσύνη ανέφερε ο εισηγητής.
<P>
Εν πάση περιπτώσει, σε τόσο λίγο χρόνο δεν έχω πολλά περισσότερα να πω για τη νόσο Alzheimer από αυτά που είπε ο κ. Poggiolini. Ωστόσο, εκείνοι από εμάς που έχουμε γνωρίσει από κοντά μια ασθένεια όπως αυτή, γνωρίζουμε τις καταστρεπτικές επιπτώσεις που έχει στον ίδιο τον ασθενή, που την συνειδητοποιεί λίγο λιγότερο αλλά, κυρίως, την τραγωδία που ζει η οικογένειά του και εκείνοι που θέλουν να τον βοηθήσουν ή να τον περιθάλψουν. Επομένως, σύμφωνα με τα όσα ήδη ειπώθηκαν εδώ, μας είναι πολύ σαφές πως πρέπει να υπάρχει ένα πρόγραμμα δράσης, όπως υπάρχει για άλλες ασθένειες όπως ο καρκίνος και άλλες, δεδομένου ότι ήδη μιλήσαμε στην έκθεση του Viceconte για σπανιότερες νόσους, αλλά, δυστυχώς, η νόσος Alzheimer, το 2000, με 8 εκατομμύρια πιθανούς ασθενείς, θα είναι μια ευρέως διαδεδομένη ασθένεια.
<P>
Θα είναι πολύ σημαντική η ανταλλαγή εμπειριών ανάμεσα στα διάφορα κράτη μέλη της Ευρωπαϊκής Ένωσης· θα είναι πολύ σημαντική η κατάρτιση εξειδικευμένου προσωπικού, θα είναι επίσης πολύ σημαντική η διεξαγωγή έρευνας για τα αίτια της ασθένειας, η μελέτη των παραγόντων κινδύνου και η επιμονή για την πρόληψη.
<P>
Αν υπάρχει κάτι καλό στο έργο της Ευρωπαϊκής Ένωσης όσον αφορά τη δημόσια υγεία, αυτό είναι ότι όλα τα προγράμματα δράσης αποσκοπούν στην πρόληψη, δηλαδή, στην εμπόδιση εκδήλωσης της ασθένειας. Επομένως, εμείς επιμένουμε σε αυτό και, επίσης, στην παροχή ενίσχυσης προς τις μη κυβερνητικές οργανώσεις και τις οικογένειες που ασχολούνται από κοντά με τέτοιους ασθενείς.

<SPEAKER ID=296 LANGUAGE="FR" NAME="Cabrol">
Κυρία Πρόεδρε, κύριε Επίτροπε, αγαπητοί συνάδελφοι, η νόσος του Alzheimer αντιπροσωπεύει μια σοβαρή απειλή για τον πληθυσμό της Ευρωπαϊκής Ένωσης, που βλέπει να αυξάνεται αδιάκοπα ο αριθμός των ηλικιωμένων που πλήττονται βαρύτατα από τη νόσο. Οι στατιστικές προβλέπουν ότι το 2000 θα πάσχουν από τη νόσο 8 εκατομμύρια άτομα στην Ευρωπαϊκή Ένωση, αριθμός που αντιστοιχεί περίπου στο 2 % του πληθυσμού ηλικίας άνω των 65 ετών.
<P>
Πέρα από αυτούς τους αριθμούς, πρέπει να υπολογίσουμε τη σημασία της νόσου αναλογιζόμενοι τα βάσανα που επιφέρει και τις βαρύτατες συνέπειες που έχει για τις οικογένειες, που πρέπει να προσέχουν 24 ώρες το 24ωρο τους πάσχοντες από τη νόσο. Αυτή η ασθένεια προκαλεί ανησυχία τόσο εξαιτίας της έλλειψης ιατρικών γνώσεων για τα αίτια που την προκαλούν όσο και για τη θεραπεία της. Γι' αυτό το λόγο, το Κοινοβούλιο έκανε ένα πρώτο διάβημα με την έγκριση ενός δημοσιονομικού πλαισίου ειδικά για την χρηματοδότηση της καταπολέμησης της νόσου του Alzheimer.
<P>
Πρέπει όμως να προχωρήσουμε περισσότερο και η Επιτροπή πρέπει να επωφεληθεί από αυτήν την πρόταση ψηφίσματος για να παρουσιάσει, στα πλαίσια της επόμενης ανακοίνωσης σχετικά με τη δημόσια υγεία, ένα πρόγραμμα δράσης ειδικά για την καταπολέμηση της νόσου του Alzheimer καθώς και να παράσχει την υποστήριξή της στους οργανισμούς που συμμετέχουν σε αυτόν τον αγώνα. Οι συγκεκριμένες πρωτοβουλίες πρέπει να συνδυαστούν με αυτές του Παγκόσμιου Οργανισμού Υγείας και όλων των οργανώσεων που δραστηριοποιούνται σε αυτόν τον τομέα. Η καταπολέμηση της ασθένειας αυτής εξαρτάται επίσης και από την ανταλλαγή δεδομένων στο εσωτερικό της Ευρωπαϊκής Ένωσης και από τον συντονισμό σε κοινοτική κλίμακα.
<P>
Πρέπει επίσης να επωφεληθούμε από την πρόταση ψηφίσματος για να δημιουργήσουμε, επιτέλους, αυτό το τόσο απαραίτητο ευρωπαϊκό κέντρο επιδημιολογίας που ζητάμε σε κάθε έκθεση σχετικά με τη δημόσια υγεία και που, κάθε φορά, απορρίπτεται από το Συμβούλιο και την Ευρωπαϊκή Επιτροπή.
<P>
Βλέπω ότι ο κύριος Flynn χαμογελάει, κι όμως, είναι αλήθεια!
<P>
Ελπίζω λοιπόν ότι το Κοινοβούλιο θα στηρίξει αυτό το αίτημα, που είναι τόσο σημαντικό για να έχει η κοινοτική δράση στον τομέα της υγείας τα αποτελέσματα που όλοι περιμένουμε.

<SPEAKER ID=297 LANGUAGE="EN" NAME="McKenna">
Δε νομίζω ότι η ΕΕ αντιμετωπίζει σοβαρά τη νόσο του Alzheimer. Το 1997 διέθεσε λιγότερα από 2 εκατ. Εcu για τη διεξαγωγή έρευνας σχετικά με τη νόσο. Οκτώ εκατομμύρια άνθρωποι έχουν προσβληθεί από τη νόσο του Alzheimer στην ΕΕ, οπότε στην ουσία η ΕΕ έχει ξοδέψει λιγότερα από 13 βελγικά φράγκα για κάθε ασθενή. Αυτό που χρειάζεται είναι ένα κατάλληλα χρηματοδοτούμενο πρόγραμμα δράσης της ΕΕ - ανάλογο του ευρωπαϊκού προγράμματος καταπολέμησης του καρκίνου και του προγράμματος "Η Ευρώπη κατά του AIDS», προκειμένου να ενημερωθεί ο κόσμος σχετικά με τη νόσο και να γίνουν συντονισμένες ενέργειες καταπολέμησής της.
<P>
Επιπλέον, οι εθνικές αρχές θα πρέπει να εξετάσουν τρόπους βελτίωσης των υπηρεσιών που προσφέρουν, ενώ χρειάζεται να δοθεί προσοχή στη βελτίωση των μεθόδων έγκαιρης ανίχνευσης, έτσι ώστε να είναι δυνατόν να ενημερωθούν εγκαίρως τα θύματα ότι πάσχουν από τη νόσο του Alzheimer και να αποφασίσουν αν επιθυμούν να μείνουν στο σπίτι τους και να υποβληθούν εκεί σε θεραπεία ή να μεταφερθούν σε κάποιο οίκο ευγηρίας, προτού προσβληθούν από οξεία παράνοια. Οι κυβερνήσεις πρέπει επίσης να κατανοήσουν ότι όσοι φροντίζουν τους εν λόγω ασθενείς χρειάζονται περισσότερη βοήθεια και ότι οι επιτροπές υγείας των κρατών μελών πρέπει να απασχολούν περισσότερο προσωπικό έτσι ώστε να εξασφαλίζεται για τα άτομα που φροντίζουν τους ασθενείς η δυνατότητα προσωρινής μέριμνας των ασθενών εκτός κατοικίας, περίθαλψη των ασθενών κατά τη διάρκεια της ημέρας και η παροχή άλλων μορφών στήριξης. Με παροχή περισσότερης τέτοιας βοήθειας, οι άνθρωποι θα μπορούσαν ουσιαστικά να κρατήσουν για περισσότερο καιρό στο σπίτι τα αγαπημένα τους πρόσωπα που έχουν προσβληθεί από τη νόσο, εφόσον το επιθυμούν.
<P>
Υπάρχουν πολλά που πρέπει να ζητήσει αυτό το Κοινοβούλιο: α) αναγνώριση της νόσου του Alzheimer ως μίας από τις κύριες μάστιγες, υπό την έννοια του άρθρου 129 της Συνθήκης του Μάαστριχτ, β) καθιέρωση ενός προγράμματος δράσης για την καταπολέμηση της νόσου του Alzheimer και των συγγενών παθήσεων μεταξύ των προτεραιοτήτων του νέου κοινοτικού προγράμματος δημόσιας υγείας, γ) αναγνώριση του σημαντικού ρόλου που διαδραματίζουν οι επιμελητές - μέλη της οικογένειας των ασθενών, το ευρωπαϊκό πρόγραμμα κατά της νόσου του Alzheimer και οι οργανισμοί κάθε κράτους μέλους, δ) τέλος, δημιουργία ενός ευρωπαϊκού δικτύου και παροχή στήριξης στα υφιστάμενα δίκτυα που ασχολούνται με τους ανθρώπους που πάσχουν από τη νόσο του Alzheimer.

<SPEAKER ID=298 NAME="Flynn">
Κυρία Πρόεδρε, είναι εξαιρετικά ενθαρρυντικό το γεγονός ότι έχουν συμπεριληφθεί τόσο πολλά θέματα υγείας στην ημερήσια διάταξη αυτό το απόγευμα. Είμαι φυσικά ικανοποιημένος που έχει πλέον πραγματοποιηθεί η υπόσχεσή μου προς το Κοινοβούλιο να καταθέσω προτάσεις για οχτώ προγράμματα υγείας, ενώ ιδιαίτερα σημαντική υπήρξε η βοήθεια που προσέφερε το Κοινοβούλιο ως προς την τήρηση αυτής της υπόσχεσης.
<P>
Οι τρεις προτάσεις για δράση που έχουν υποβληθεί συμπληρώνουν το πλαίσιο δράσης για το 1993 στον τομέα της δημόσιας υγείας. Έχει δοθεί η έγκριση του Κοινοβουλίου να δοθεί προτεραιότητα στα οκτώ προγράμματα δράσης στον τομέα της δημόσιας υγείας κατά την εξέταση της κοινοτικής πολιτικής για τη δημόσια υγεία, που θα μπορούσε να αναπτυχθεί στα πλαίσια της συνθήκης του Μάαστριχτ. Ελπίζω ότι θα λάβουν τη στήριξή σας. Χάρη στη σκληρή δουλειά των εισηγητών και της επιτροπής, το Συμβούλιο Υγείας θα πρέπει να είναι σε θέση να υιοθετήσει κοινές θέσεις κατά τη συνάντησή του στις 30 Απριλίου.
<P>
Θα ήθελα να αναφερθώ στη στάση της Επιτροπής, αρχίζοντας με το πρόγραμμα πρόληψης τραυματισμών. Το εξαιρετικό έργο που έχει επιτελέσει ο κ. Τρακατέλλης και η επιτροπή γίνεται εμφανές από την υψηλή ποιότητα και τη λογική που ενέχουν οι προτεινομένες τροπολογίες, που θα προσθέσουν πολλά στις δυνατότητες του προγράμματος. Συνολικά, έχουν εγκριθεί από την Επιτροπή 23 τροπολογίες, στο σύνολό τους ή εν μέρει.
<P>
Οι πέντε τροπολογίες που δεν έχουν εγκριθεί από την Επιτροπή αναφέρονται: α) στην επιτροπολογία - πρόκειται δηλαδή για την τροπολογία 21, που δεν είναι σύμφωνη με τη διατύπωση της απόφασης της επιτροπολογίας, β) στη συνοχή και τη συμπληρωματικότητα των κοινοτικών ενεργειών - πρόκειται για τις τροπολογίες 10, 14 και 20 που δε έχουν εναρμονιστεί με τη διατύπωση που είχε χρησιμοποιηθεί στις προηγούμενες αποφάσεις όσον αφορά τα άλλα προγράμματα για τη δημόσια υγεία και γ) σε ένα πρόγραμμα δράσης εκτός του πεδίου εφαρμογής του άρθρου 129 - πρόκειται για την τροπολογία 27.
<P>
Θα αναφερθώ τώρα στην πρόταση για τις σπάνιες ασθένειες. Με ιδιαίτερη ικανοποίηση παρατηρώ την πρόοδο που έχει σημειωθεί σε μία μάλλον παραμελημένη και ξεχασμένη πλευρά του ανθρώπινου πόνου. Μάλιστα, παρέχεται ολοένα και περισσότερη στήριξη στο πρόγραμμα. Η έκθεση του κ. Viceconte δείχνει ότι πολλά μέλη του Κοινοβουλίου έχουν πειστεί για την ανάγκη και τη χρησιμότητα εφαρμογής αυτού του προγράμματος. Για την επίτευξη του σκοπού αυτού του προγράμματος, οι σπάνιες ασθένειες ορίζονται ως ασθένειες που απειλούν τη ζωή ή επιφέρουν χρόνιες αναπηρίες και των οποίων η εμφάνιση είναι τόσο χαμηλή, ώστε χρειάζονται ειδικές και συνδυασμένες προσπάθειες. Πολλά είναι αυτά που μπορεί να προσφέρει η Κοινότητα σε αυτό τον τομέα. Για να μπορέσουμε όμως να χειριστούμε το θέμα θα πρέπει να συγκεντρώσουμε διαφορετικές νόσους έτσι ώστε να δημιουργηθεί μία μεγαλύτερη ομάδα με κοινή βάση. Αυτό θα μας δώσει την ευκαιρία να παρέμβουμε σε ευρεία κλίμακα και να προβούμε σε συντονισμένες ενέργειες όσον αφορά εκείνους τους ασθενείς που μπορεί διαφορετικά να βρεθούν στο περιθώριο.
<P>
Η Επιτροπή μπορεί να εγκρίνει 16 από τις 29 προτεινόμενες τροπολογίες, είτε στο σύνολό τους - πρόκειται για τις τροπολογίες 3, 5 και 22 - είτε εν μέρει - όσον αφορά τις τροπολογίες 1, 2, 7, 8 και 9, 12, 16, 17, 23, 25, 26, 27 και 28.
<P>
Οι λόγοι απόρριψης των υπόλοιπων 13 τροπολογιών είναι οι εξής: 4 τροπολογίες - πρόκειται για τις 6, 10, 20 και 21 - δεν μπορούν να γίνουν δεκτές για νομικούς λόγους. Τρεις τροπολογίες είναι ιδιαίτερα περιοριστικές: οι τροπολογίες 4, 15 και 24. Τρεις τροπολογίες καλύπτονται με άλλες διατάξεις: οι 11, 13 και 29. Μία τροπολογία, η 18, βρίσκεται εκτός του πεδίου εφαρμογής του προγράμματος. Δύο τροπολογίες, οι 14 και 19, δεν εγκρίνονται λόγω περιορισμών του προϋπολογισμού.
<P>
Θα ήθελα να πω λίγα πράγματα για το πρόβλημα του προϋπολογισμού που, όπως ξέρω, είναι ένα θέμα που απασχολεί έντονα το Κοινοβούλιο και στο οποίο έχει αναφερθεί ουσιαστικά κάθε μέλος που μίλησε εδώ απόψε. Η Επιτροπή Περιβάλλοντος, Δημόσιας υγείας και Προστασίας των Καταναλωτών πρότεινε τη χορήγηση 14 εκατομμυρίων Ecu για τα έτη 1999-2003. Ωστόσο, οι ισχύουσες δημοσιονομικές προοπτικές δεν επιτρέπουν τη χορήγηση ενός τέτοιου ποσού. Αν και η ακριβής κατάσταση δεν έχει διευκρινιστεί ακόμη - ελπίζω βέβαια ότι η αρμόδια επί του προϋπολογισμού αρχή θα καταλήξει σε μία οριστική θέση πάνω σε αυτό το θέμα - φαίνεται ότι δεν υπάρχουν περιθώρια για τον καθορισμό ενός χρηματοδοτικού πλαισίου που να ξεπερνά τα 1, 3 εκατομμύρια Ecu ετησίως. Δε σας κρύβω βέβαια το γεγονός ότι ανησυχώ για την αβεβαιότητα όσον αφορά τις μελλοντικές δημοσιονομικές προοπτικές και τις επιπτώσεις που θα έχει κάτι τέτοιο για το πρόγραμμα. Μπορώ απλά να ελπίζω ότι η κατάσταση θα διασαφηνιστεί, προτού ληφθεί μία τελική απόφαση πάνω στο πρόγραμμα.
<P>
Επιτρέψτε μου να αναφερθώ τώρα στο πρόγραμμα για ασθένειες που σχετίζονται με τη ρύπανση. Ο κ. Cabrol, αυτός ο ακούραστος εισηγητής, θα μπορούσα να προσθέσω, έχει συντάξει μία πολύτιμη έκθεση πάνω σε αυτό το θέμα, που συνδυάζει τις κύριες αρμοδιότητες της επιτροπής. Το περιβάλλον και η υγεία είναι πράγματι, όπως υποστηρίζει, αναπόσπαστα συνδεδεμένα, και θα έπρεπε εδώ και καιρό να είχε αναλάβει δράση η Κοινότητα σε αυτό τον τομέα.
<P>
Αναφερόμενος στις 16 τροπολογίες, θα ήθελα να εξηγήσω ότι η Επιτροπή μπορεί να δεχτεί πέντε από αυτές. Μπορούμε να εγκρίνουμε την τροπολογία 7 στο σύνολό της και τις τροπολογίες 3, 8, 9 και 10 εν μέρει. Οι τροπολογίες που δεν εγκρίνονται από την Επιτροπή είναι οι ακόλουθες: α) η τροπολογία 5, σχετικά με τον προϋπολογισμό, για τους λόγους που έχω μόλις υποδείξει σε σχέση με το πρόγραμμα, καθώς επηρεάζει και το πρόγραμμα για τις σπάνιες ασθένειες, β) οι τροπολογίες 4, 11, 12 και 13, με τις οποίες διευρύνεται το πεδίο εφαρμογής της προτεινόμενης δράσης σε απαράδεκτο βαθμό, γ) οι τροπολογίες 1 και 2 επειδή αναφέρονται στη Συνθήκη του Αμστερνταμ που δεν έχει επικυρωθεί μέχρι στιγμής και δ) η τροπολογία 6 που δε συμφωνεί με την αντίστοιχη διατύπωση που είχε χρησιμοποιηθεί σε προηγούμενες αποφάσεις πάνω σε προγράμματα για τη δημόσια υγεία.
<P>
Τέλος, πρέπει να απορριφθούν οι τροπολογίες 14, 15 και 16 επειδή περιορίζουν, σε απαράδεκτο βαθμό, το πεδίο εφαρμογής του προγράμματος στην εκτέλεση απλά προπαρασκευαστικού έργου. Οι τροπολογίες αυτές θα οδηγούσαν σε μείωση του προγράμματος σε τρία χρόνια, γεγονός που θα μας εμπόδιζε να πετύχουμε την κατάλληλη εφαρμογή και αξιολόγηση των προτεινόμενων ενεργειών. Παρ' όλα αυτά μπορούμε να διαβεβαιώσουμε το Σώμα ότι οι ενέργειες που ξεκίνησαν στα πλαίσια ενός πενταετούς προγράμματος δράσης θα επεκταθούν σε ένα νέο πλαίσιο για τη δημόσια υγεία και θα εφαρμοστούν όπως αρμόζει. Αυτό ήταν κάτι στο οποίο αναφέρθηκε ιδιαίτερα ο κ. Cabrol.
<P>
Θα πρέπει να εξηγήσω γιατί δίνουμε μεγαλύτερη σημασία στις αναπνευστικές ασθένειες και αλλεργίες. Πρώτον, αυτές οι ασθένειες έχουν αυξηθεί σημαντικά τα τελευταία χρόνια. Ορισμένα κράτη μέλη έχουν αποκτήσει μεγάλη εμπειρία ως προς την υλοποίηση προληπτικών ενεργειών σε αυτούς τους τομείς. Προτείνουμε την προώθηση εκστρατειών ενημέρωσης για την ευρεία διάδοση αυτών των εμπειριών. Προτείνουμε επίσης τη διασύνδεση των πιο αποτελεσματικών εκστρατειών που λαμβάνουν χώρα σε διαφορετικά κράτη μέλη, κυρίως μέσω ομάδων αυτοβοήθειας και υποστήριξης όσων υποφέρουν από άσθμα και αλλεργίες. Αυτό δεν σημαίνει ότι δεν πρόκειται να καλυφθούν άλλες ασθένειες που σχετίζονται με τη ρύπανση. Στα μέρη Ι και ΙΙ αυτού του προγράμματος δράσης γίνεται αναφορά σε όλες - μηδεμίας εξαιρουμένης - τις ασθένειες που σχετίζονται με τη ρύπανση. Ωστόσο, η ανάληψη συγκεκριμένης δράσης για τον καρκίνο, τις καρδιοαγγειακές παθήσεις και τις μεταδοτικές ασθένειες που συνδέονται με περιβαλλοντικούς παράγοντες έχουν ήδη καλυφθεί από άλλα προγράμματα. Θα ήταν λοιπόν επανάληψη να συμπεριλάβουμε την αντιμετώπιση αυτών των ασθενειών στο συγκεκριμένο πρόγραμμα.
<P>
Επιτρέψτε μου να αναφερθώ στην έκθεση της κ. Flemming για την ενσωμάτωση των απαιτήσεων για την προστασία της υγείας στην κοινοτική πολιτική. Θα ήθελα να σας ευχαριστήσω, κυρία Flemming, για την εξαιρετική και περιεκτικότατη έκθεσή σας, καθώς επίσης για την υποστήριξή σας.
<P>
Η Συνθήκη του Μάαστριχτ υποχρεώνει την Κοινότητα να φροντίσει ώστε οι απαιτήσεις για την προστασία τη υγείας να αποτελέσουν μέρος των κοινοτικών πολιτικών. Η Επιτροπή έχει ορίσει μία σειρά διαδικασιών για να πραγματοποιηθεί αυτή η ενσωμάτωση. Η ετήσια έκθεση σχετικά με τις απαιτήσεις σε θέματα υγείας αποδεικνύει την ευρύτητα της κλίμακας των πολιτικών που σχετίζονται με την υγεία και η δική σας έκθεση αφορά κυρίως τη δεύτερη έκθεση - την έκθεση για το 1995. Η τρίτη έκθεση για το 1996 έχει μόλις εκδοθεί.
<P>
Δεν είναι πάντα προφανές ποιος είναι ο καλύτερος τρόπος να ενσωματωθούν οι απαιτήσεις για την προστασία της υγείας στις κοινοτικές πολιτικές ή να αξιολογηθούν οι σχετικές με την υγεία επιπτώσεις της εφαρμογής μίας συγκεκριμένης πολιτικής ή δράσης των κρατών μελών στους πολίτες της Κοινότητας. Η έκθεση του Κοινοβουλίου υποδεικνύει έναν αριθμό κατευθύνσεων που μπορεί να πάρουν οι μελλοντικές δράσεις - αναφερθήκατε σε αυτές στην παρέμβασή σας - και περιέχει μία σειρά υποδείξεων και προτάσεων για προσπάθειες που μπορούν να καταβληθούν σε αυτό τον τομέα, τις οποίες η Επιτροπή είναι πρόθυμη να αποδεχτεί. Σας αναθέτω τώρα να τις εξετάσετε λεπτομερώς και να τις λάβετε υπόψη για την επόμενη έκθεσή μας.
<P>
Καθώς με τη Συνθήκη του Αμστερνταμ θα διευρυνθεί σημαντικά το πεδίο ανάληψης δράσης όσον αφορά τις επιπτώσεις των πολιτικών στην υγεία, θα χαιρέτιζα την ευκαιρία συνέχισης του διαλόγου με το Κοινοβούλιο σχετικά με το πώς μπορεί καλύτερα να εξασφαλιστεί ότι οι απαιτήσεις του τομέα της υγείας θα λαμβάνονται επαρκώς υπόψη σε όλους τους τομείς της κοινοτικής πολιτικής. Αυτό φυσικά θα αποτελέσει το επίκεντρο των συζητήσεών μας σχετικά με τη μελλοντική πολιτική στον τομέα της υγείας. Πράγματι, ήταν ενθαρρυντικό το γεγονός ότι διαπίστωσα πως το Κοινοβούλιο συμμερίζεται την πρόθεσή μου να ξεκινήσουμε μία συζήτηση για τη μελλοντική κοινοτική πολιτική στον τομέα της δημόσιας υγείας. Ελπίζω ότι στο άμεσο μέλλον θα δημοσιεύσω μία ανακοίνωση πάνω σε αυτό το θέμα. Πιστεύω ότι θα αποτελέσει τη βάση για την κατάλληλη ανταλλαγή απόψεων με τους οργανισμούς και ότι θα διανεμηθεί σε όλα τα ενεχόμενα μέρη στον τομέα της υγείας.
<P>
Θα ήθελα να πω δύο λόγια για τη νόσο του Alzheimer, καθώς η πλειοψηφία των μελών έχουν μιλήσει για το συγκεκριμένο θέμα. Η σοβαρότητα αυτής της φοβερής ασθένειας και η ολοένα αυξανόμενη σημασία της δεν έχει αναγνωριστεί ακόμη πλήρως από πολλούς από εκείνους που συμβάλλουν στη διαμόρφωση των εκάστοτε πολιτικών. Ωστόσο, το Κοινοβούλιο αποτελεί εδώ εξαίρεση. Έχετε αποδείξει - μέσω πρωτοβουλιών που έχετε αναλάβει τα τελευταία χρόνια να προωθήσετε την ανάληψη δράσης για την καταπολέμηση της νόσου του Alzheimer - ότι είστε ενήμεροι για τις σοβαρές ανησυχίες των Ευρωπαίων πολιτών στο συγκεκριμένο θέμα.
<P>
Έχει αποδειχτεί, ύστερα από διαδοχικές μελέτες, ότι θα πρέπει να προετοιμάζουμε τους εαυτούς μας για μία σημαντική αύξηση του αριθμού των ατόμων που πάσχουν από αυτή την ασθένεια. Ο κ. Poggiolini μας βοήθησε ιδιαίτερα να το κατανοήσουμε αυτό σήμερα. Πρέπει να δράσουμε τώρα για να αποτρέψουμε τις συνέπειες που θα είχε κάτι τέτοιο στο σύστημα πρόνοιας όλων των κρατών μελών. Χάρη στα χρήματα που έχουν διατεθεί από το Κοινοβούλιο για ανάληψη δράσης σε σχέση με τη νόσο του Alzheimer, η Επιτροπή παρέχει κάποια προγραμματισμένη ενίσχυση στα κράτη μέλη και συμβάλλει στο συντονισμό των ενεργειών σε αυτό τον τομέα. Αυτό ήταν ένα θέμα που σχολιάστηκε από την κ. McKenna, η οποία τόνισε την ανάγκη καλύτερου συντονισμού σε αυτό τον τομέα.
<P>
Όσον αφορά τα αιτήματά σας να εντατικοποιηθεί η έρευνα σε αυτό τον τομέα, η πολιτική συμφωνία πάνω στην κοινή θέση σχετικά με το πέμπτο πρόγραμμα πλαίσιο ΕΤΑ, που επιτεύχθηκε στο Συμβούλιο Ερευνών στις 12 Φεβρουαρίου 1998, προβλέπει την πραγματοποίηση ακριβών και σαφώς καθορισμένων στόχων, ενώ το πρώτο θεματικό πρόγραμμα με τίτλο "Βελτίωση της ποιότητας ζωής και της διαχείρισης του ανθρώπινου δυναμικού» αποτελεί ένα σημαντικό πρόγραμμα δράσης για τους ηλικιωμένους, συμπεριλαμβανομένων όσων πάσχουν από χρόνιες νευρολογικές παθήσεις. Θα πρέπει να αναγνωρίσουμε ότι τα περιθώρια δράσης είναι μάλλον περιορισμένα καθώς η πρόληψη της νόσου του Alzheimer δεν είναι δυνατή, ενώ παράλληλα σε κοινοτικό επίπεδο δεν υπάρχει η κατάλληλη νομική βάση στη Συνθήκη που να επιτρέπει να προχωρήσουμε πέρα από την πρόληψη και την έρευνα, γεγονός που δημιουργεί πολλές δυσκολίες κατά την ανάπτυξη και διαμόρφωση ενός πιθανού προγράμματος δράσης.
<P>
Ωστόσο, από το 1995 η Επιτροπή έχει χρηματοδοτήσει ή έχει συνεισφέρει στη χρηματοδότηση 58 διαφορετικών έργων. Τα έργα αυτά ενίσχυσαν την εμπειρογνωμοσύνη, την ανταλλαγή πληροφοριών, την ποιότητα ζωής όσων πάσχουν από τη νόσο του Alzheimer και παρείχαν στήριξη στα άτομα που τους φροντίζουν σε μη επαγγελματική βάση. Αποδίδω ιδιαίτερη σημασία σε όσα μπορούμε να κάνουμε ενισχύοντας περισσότερο και προσφέροντας καλύτερη κατάρτιση σε αυτούς που φροντίζουν τα άτομα που είχαν την ατυχία να προσβληθούν από αυτή τη νόσο.
<P>
Από αυτά τα έργα έχουν προκύψει κάποια παραδείγματα καλής πρακτικής. Το μήνυμα που έχω λάβει είναι ότι η πολιτική αυτή - ο εισηγητής τόνισε ιδιαίτερα αυτό το σημείο - θα πρέπει να εφαρμόζεται σε οτιδήποτε κάνουμε. Αυτό είναι το μήνυμα που ελπίζουμε ότι θα μεταφέρουμε.
<P>
Τέλος, όσον αφορά ένα συγκεκριμένο πρόγραμμα δράσης σχετικά με τη νόσο του Alzheimer, στο οποίο έχει γίνει αναφορά από διάφορα μέλη - ειδικά από την κ. McKenna - η υπό δημοσίευση ανακοίνωση για την ανάπτυξη μίας πολιτικής για τη δημόσια υγεία στην Ευρωπαϊκή Κοινότητα θα μας δώσει μία εξαιρετική ευκαιρία να συζητήσουμε τη μελλοντική θέση ενός τέτοιου προγράμματος δράσης. Θα παρουσιάσω αυτή την ανακοίνωση στο άμεσο μέλλον. Συνεπώς, θα μας δοθεί σύντομα η ευκαιρία - την οποία πιστεύω ότι θα πρέπει να εκμεταλλευθούμε πλήρως - να αναπτύξουμε αυτό το θέμα, το οποίο τονίστηκε ιδιαίτερα από τόσους πολλούς βουλευτές απόψε.

<SPEAKER ID=299 NAME="Πρόεδρος">
Στο τέλος αυτής της συζήτησης, έλαβα επτά προτάσεις ψηφίσματος.
<P>
Η ψηφοφορία γι'αυτές τις προτάσεις ψηφίσματος θα διεξαχθεί αύριο, Τετάρτη.

<SPEAKER ID=300 LANGUAGE="EN" NAME="Needle">
Θα ήθελα να ευχαριστήσω την κυρία Πρόεδρο, τον Επίτροπο και τους συναδέλφους. Μόλις ακούσαμε μία πολύ χρήσιμη παρέμβαση την οποία, είμαι σίγουρος, όλοι χαιρετίζουμε και στην οποία μπορούμε να βασιστούμε. Επιτρέψτε μου κατ' αρχήν να πω απόψε ότι μπαίνω στον πειρασμό να προτείνω να κάνουμε μία μελέτη πάνω στις συνέπειες που έχει για την υγεία το γεγονός ότι πάντα εργαζόμαστε βράδυ. Δεδομένων των παρατηρήσεων που έκανε νωρίτερα ο κ. Poggioloni, πιθανόν να μπορούσαμε να κάνουμε έκκληση στις υπηρεσίες αυτού του Κοινοβουλίου να μας επιτρέπει περιστασιακά να διεξάγουμε συζητήσεις σε θέματα υγείας κατά τη διάρκεια της ημέρας και όχι αργά το βράδυ. Παρ' όλα αυτά, θα πρέπει να χαιρετίσουμε το γεγονός ότι λαμβάνει χώρα μία τέτοιας φύσεως κοινή συζήτηση, οπότε σε συνδυασμό με τις συζητήσεις που θα έχουμε για την ασφάλεια του αίματος και για τη διαφήμιση καπνού στα πλαίσια των δύο επόμενων συνεδριάσεων Ολομελείας, θα ενισχυθεί σημαντικά η εικόνα του χαρτοφυλακίου της Ευρωπαϊκής Ένωσης σε θέματα υγείας. Ξέρω ότι αυτή τη βδομάδα εκδηλώθηκε σημαντικό ενδιαφέρον εκ μέρους των μέσων ενημέρωσης για τα συγκεκριμένα προγράμματα. Ο καθηγητής κ. Τρακατέλλης, για παράδειγμα, αναφέρθηκε στα τηλεοπτικά δίκτυα ανά την υφήλιο. Θα είναι πράγματι πολύ σημαντικό για το κοινό να μάθει τί γίνεται παρά το γεγονός ότι το Σώμα είναι απόψε άδειο.
<P>
Επίσης, η κοινή συζήτηση πάνω σε αυτά τα θέματα είναι επίκαιρη για τους λόγους που παρουσίασε ο Επίτροπος κατά τη διάρκεια της ομιλίας του. Θα ήθελα λοιπόν να αναφερθώ για λίγο στους λόγους για τους οποίους θεωρείται τόσο επίκαιρη αυτή η συζήτηση. Είναι ακριβώς επειδή η Επιτροπή είναι έτοιμη να εκδώσει μία ανακοίνωση όσον αφορά το μελλοντικό πλαίσιο που θα επιτρέψει την ανάληψη δράσης ανάλογης με εκείνη για την οποία μίλησε ο Επίτροπος όταν, όπως ελπίζουμε, θα επικυρωθεί η Συνθήκη του Μάαστριχτ, έτσι ώστε να μπορέσουμε να αναπτύξουμε αυτά τα θέματα. Το Κοινοβούλιο διαδραματίζει το ρόλο του - μία επιτροπή θα επιδιώξει, με συνεδρίασή της τον Οκτώβριο, να αξιολογήσει το πρόγραμμα μέχρι στιγμής και θα διαδραματίσει στη συνέχεια το ρόλο της στην πορεία προς μία εποικοδομητική ερμηνεία του περιεχομένου του νέου άρθρου 152.
<P>
Η ειρωνεία απόψε είναι ασφαλώς ότι, όσο γρήγορα και αν κινείται το Κοινοβούλιο, η εφαρμογή των προγραμμάτων σχετικά με τις σπάνιες ασθένειες, τις ασθένειες που σχετίζονται με τη μόλυνση του περιβάλλοντος, τα ατυχήματα και τους τραυματισμούς δε θα ξεκινήσει μέχρι να λάβει χώρα η αξιολόγηση, γεγονός που αποδεικνύει τον αργό ρυθμό ανάπτυξης προγραμμάτων μετά τη Συνθήκη του Μάαστριχτ. Πολλές ομάδες πίεσης που εργάζονται σε αυτό τον τομέα θα υποστηρίξουν ότι οι προτεραιότητές τους δεν έχουν ακόμη ληφθεί υπόψη, πόσο μάλλον αξιολογηθεί, επαρκώς. Σε αυτή την περίπτωση, δίνεται η ευκαιρία να ειπωθεί ότι αξίζει να δοθεί πολύ μεγαλύτερη προτεραιότητα στον τομέα της δημόσιας υγείας στην ΕΕ - τόσο στους κόλπους της Επιτροπής όσο και στο πλαίσιο των κυβερνήσεων των κρατών μελών - όπως επίσης και στο Κοινοβούλιο. Γνωρίζω ότι ο Επίτροπος και η ομάδα του επιθυμούν κάτι τέτοιο, αλλά πρέπει να τον βοηθήσουμε να πείσει τους λιγότερο ενήμερους συναδέλφους του πόσο απαραίτητο είναι αυτό, κυρίως κατά την περίοδο του προϋπολογισμού.
<P>
Γνωρίζω επίσης ότι το Λουξεμβούργο είναι ένα θαυμάσιο κράτος, αλλά υπάρχει ένα απτό πρόβλημα, εφόσον η πλειοψηφία των υπαλλήλων που εργάζονται για τη δημόσια υγεία βρίσκονται μακριά από τις Βρυξέλλες. Ελπίζω ότι η Επιτροπή θα ασχοληθεί εκ νέου με το θέμα της εσωτερικής της δομής. Η απόφαση όσον αφορά τις πολλαπλές τοποθεσίες ελήφθη ασφαλώς από τις κυβερνήσεις των κρατών μελών και σκοπός μου εδώ είναι απλά να δείξω τις συνέπειες τέτοιων ενεργειών. Αυτές οι κυβερνήσεις διατηρούν μία μινιμαλιστική θέση όσον αφορά τον ρόλο που μπορεί να διαδραματίσει η Ευρώπη στον τομέα της δημόσιας υγείας. Η στάση τους γενικά υπήρξε πολύ αρνητική και δογματική. Η πλειοψηφία των βουλευτών που είναι εδώ απόψε, αν όχι όλοι, έχουν ταχθεί υπέρ της αξιοποίησης αυτού του ρόλου και θα ήθελα να αποτίσω φόρο τιμής σε μία σειρά εισηγητών που έχουν προσπαθήσει να συμβάλουν στην προώθηση αυτής της συζήτησης, συμπεριλαμβανομένων όσων είναι παρόντες απόψε.
<P>
Δεν πρόκειται για απλή ιδεολογία. Είναι έκφραση πολλών επαγγελματιών του τομέα υγείας και μη κυβερνητικών οργανώσεων που ζητούν έντονα την εξεύρεση λογικών λύσεων για τα κοινά προβλήματα που αντιμετωπίζει ολόκληρη η ήπειρος. Πολλά μέλη - όπως και εγώ - λαμβάνουν προσκλήσεις για να παρευρεθούν σε διασκέψεις, μερικές από τις οποίες οργανώνονται από εκείνους που ασκούν την Προεδρία, στις οποίες συμμετέχει ένας μεγάλος αριθμός έμπειρων ορθολογιστών εμπειρογνωμόνων που επιθυμούν να συνδράμει η Ευρώπη στην επίλυση των διεθνών προβλημάτων, που δεν είναι δυνατόν να αντιμετωπισθούν κατάλληλα σε τοπικό ή εθνικό επίπεδο. Τα κράτη μέλη συνήθως θεωρούν την Παγκόσμια Οργάνωση Υγείας ως τον πιο αρμόδιο φορέα για αυτό. Φυσικά, η ΠΟΥ διαδραματίζει εξαιρετικά σημαντικό ρόλο, ένα ρόλο που απαιτεί την προώθηση στενότερης συνεργασίας με την Επιτροπή, όπως έχουν κάνει συχνά εδώ τα μέλη. Έτσι όμως παραβλέπεται η αυξανόμενη οικονομική και κοινωνική σημασία της Ευρωπαϊκής Ένωσης, η μοναδική ευκαιρία που προσφέρει να ενισχυθεί η ανάληψη ανάλογης δράσης για την προστασία και την προώθηση της υγείας των πολιτών της. Δεν πρόκειται απλά για μία αγορά, αλλά για μία κοινότητα. Τα μέλη της έχουν δικαιώματα και ευθύνες. Υπάρχουν ηθικοί, κοινωνικοί, νομικοί και οικονομικοί λόγοι για τους οποίους πρέπει να αποτελέσει η εφαρμογή καλών πολιτικών για την προστασία της δημόσιας υγείας το επίκεντρο της κοινοτικής πολιτικής. Είναι θέμα κοινής λογικής.
<P>
Πιστεύω ότι η Επιτροπή το εκτιμά αυτό και θα καταθέσει σύντομα μεγαλεπήβολες και πρακτικές προτάσεις για το νέο πλαίσιο δράσης. Η προσέγγισή τους θα είναι πιο οριζόντια, θα προσφέρει μεγαλύτερη προστιθέμενη αξία, ενώ παράλληλα θα παρέχουν την ευκαιρία στην ΕΕ και τα κράτη μέλη να συνεργαστούν πολύ πιο αποτελεσματικά σε θέματα υγείας με την ευρύτερη έννοια, σύμφωνα με τους όρους της Συνθήκης.
<P>
Όσον αφορά συγκεκριμένα τις αποψινές προτάσεις, κατ' αρχάς ο κ. Viceconte έκανε μία ουσιαστική παρέμβαση στην εντεινόμενη συζήτηση σχετικά με τις ανάγκες των ατόμων που πάσχουν από σπάνιες ασθένειες, σχετικά με άλλα παρασκευάσματα, για παράδειγμα τα ορφανά φάρμακα, καθώς επίσης και για την ανάπτυξη αρχών και προτεραιοτήτων έρευνας. Η συνάδελφός μου, κ. Marinucci, θα αναφερθεί με περισσότερες λεπτομέρειες σε όσα συγκεκριμένα προβλέπονται με αυτή την έκθεση. Ωστόσο, θα χρειαστεί απόψε να προσπαθήσουμε να συντάξουμε, όπως ενδείκνυται, το περιεχόμενο καθενός από τα τρία προγράμματα.
<P>
Ακούω τα όσα λέει ο Επίτροπος. Πρέπει να είμαστε ρεαλιστές, πρέπει κάπως να συγκεντρωθούν τα σχετικά κονδύλια, η Κοινότητα θα πρέπει να προσφέρει προστιθέμενη αξία στην εφαρμογή των εθνικών προγραμμάτων, ενώ παράλληλα θα πρέπει να γίνει η βέλτιστη αξιοποίηση της απαιτούμενης δαπάνης. Από την άλλη όμως, αν πρόκειται να έχουμε ένα ακόμα μικρό ευρωπαϊκό πρόγραμμα, όπου μεγάλο ποσοστό των χρημάτων δαπανάται για διοικητική αξιολόγηση ενώ τα ίδια τα άτομα που σκοπεύει να βοηθήσει αποθαρρύνονται να συμμετάσχουν στην υποβολή προσφορών ή στην ανάπτυξη των κατάλληλων δικτύων λόγω έλλειψης αποδοτικότητας του κόστους, πολλές εθελοντικές οργανώσεις δεν θα μπορούσαν να σπαταλήσουν ούτε χρόνο ούτε πόρους για την εκπόνηση αυτών των προτάσεων και θα αποφάσιζαν απλά να μη συμμετάσχουν.
<P>
Το πρόγραμμα για τις σπάνιες ασθένειες απευθύνεται εξ' ορισμού σε μικρότερες ομάδες, ακόμη και σε οικογενειακό επίπεδο, που συχνά έρχονται αντιμέτωπες με μεγάλες γραφειοκρατικές διαδικασίες και για τις οποίες αυτού του είδους οι δαπάνες δεν είναι επαρκείς. Γι' αυτό ακριβώς αξίζει τον κόπο να αγωνιστούμε για να πετύχουμε περισσότερα μέσω αυτού του Κοινοβουλίου, καθώς επίσης να συμπεριλάβουμε στις επιτροπές που αξιολογούν την ανάπτυξη των προγραμμάτων την εμπειρογνωμοσύνη των καταναλωτών ή των ασθενών.
<P>
Αυτές οι τροπολογίες αφορούν επίσης τις εξαιρετικές εκθέσεις των καθηγητών Cabrol και Τρακατέλλη αντίστοιχα και δε σκοπεύω να επαναλάβω στη συνέχεια όσα έχουν ειπωθεί για τον προϋπολογισμό. Στην έκθεση του κ. Cabrol γίνεται σαφής αναφορά σε ασθένειες ελαφράς μορφής πέραν των αναπνευστικών παθήσεων, που θα ήταν χρήσιμο να συμπεριληφθούν στο πεδίο εφαρμογής του προγράμματος για την αντιμετώπιση ασθενειών που σχετίζονται με τη ρύπανση. Σε συνδυασμό με άλλες περιβαλλοντικές ενέργειες με τις οποίες ασχολείται αυτό το Σώμα, αυτή η έκθεση αναζωογονεί πραγματικά τις πολιτικές για την υγεία και αξίζει να έχει την πλήρη υποστήριξή μας.
<P>
Επιθυμώ να αναφερθώ στις προτάσεις για τα ατυχήματα και τους τραυματισμούς, που πιστεύω ότι θα μπορούσαν να έχουν σημαντικές συνέπειες στις ζωές των πολιτών. Είτε συμμετέχοντας σε αθλητικές δραστηριότητες είτε έχοντας απλά ένα συνηθισμένο τρόπο διαβίωσης, ο αριθμός των Ευρωπαίων πολιτών που τραυματίζονται, μένουν ανάπηροι ή χάνουν ακόμη και τη ζωή τους σε ατυχήματα, είναι τεράστιος και καταγράφεται λεπτομερώς στην έκθεση. Κάτω από αυτές τις συνθήκες, η πρόταση της Επιτροπής είναι απολύτως δικαιολογημένη και οι τροποποιήσεις που έχουν προταθεί από τον κ. Τρακατέλλη αποτελούν μία εξαιρετική συνεισφορά που αξίζει να λάβει πλήρη υποστήριξη. Συγκεκριμένα, η ανάγκη ενίσχυσης του κοινοτικού συστήματος έρευνας και πληροφόρησης ως προς τα οικιακά ατυχήματα και τα ατυχήματα κατά τις δραστηριότητες αναψυχής είναι θεμελιώδης και καταδεικνύει την ανάγκη να υπάρχει συνοχή στους κόλπους της Κοινότητας, κάτι στο οποίο αναφέρθηκα νωρίτερα. Πέρυσι, απέκτησα προσωπική εμπειρία της λειτουργίας του συστήματος, επειδή είχα σπάσει το χέρι μου στις Βρυξέλλες. Στην ηλικία μου θα έπρεπε ίσως να ήμουν πιο γνωστικός και να είχα αποφύγει τον κίνδυνο που συνεπάγεται ένα παιχνίδι κρίκετ. Τα στοιχεία που παρουσίασα πιθανόν να αποτελούσαν μία απρόσμενη και προσωρινή διακύμανση συγκριτικά με τα στατιστικά στοιχεία των ερευνών που διεξάγονται στο νοσοκομείο της περιοχής μου, αλλά πολλοί γιατροί με πλησίασαν αργότερα και μου είπαν ότι βρήκαν τις πληροφορίες που είχαν συγκεντρωθεί μέσω των ερευνών εξαιρετικά χρήσιμες. Έχω λάβει και άλλες πληροφορίες πάνω στα αποτελέσματα της δημοσίευσης αυτής της πρότασης που υποδηλώνουν ότι θα προκύψουν πολλά απρόσμενα οφέλη από αυτό το πρόγραμμα για τις βιομηχανικές εφαρμογές. Είμαι ικανοποιημένος από το πεδίο δράσης και τον ενδέχομενο καθημερινό αντίκτυπο του προγράμματος και της έκθεσης, για αυτό και το εγκρίνω ανεπιφύλακτα, παρά την αναμενόμενη έλλειψη επαρκών κονδυλίων για τη χρηματοδότηση των δραστηριοτήτων που προβλέπονται στο πρόγραμμα.
<P>
Δεδομένης της συχνά ασταθούς φύσης των παρεχόμενων υγειονομικών υπηρεσιών και θεραπειών στα κράτη μέλη για την καταπολέμηση της νόσου του Alzheimer, του αυξανόμενου ποσοστού των ηλικιωμένων Ευρωπαίων και των στοιχείων που αποδεικνύουν ότι η μακροζωΐα δε συνεπάγεται απαραίτητα βελτίωση της ποιότητας ζωής, γίνεται απολύτως κατανοητό ότι θα πρέπει να προωθήσουμε και να απαιτήσουμε την άμεση ανάληψη δράσης για την αντιμετώπιση της νόσου του Alzheimer. Αυτό που πρέπει επίσης να επιδιώξουμε είναι η θέσπιση κοινών προτεραιοτήτων όσον αφορά τη δραστηριοποίηση, έτσι ώστε να υπάρχει συντονισμός ανάμεσα σε επαγγελματικές, επιστημονικές και κοινωνικές ομάδες. Όλοι υποστηρίζουμε ένθερμα κάποιες προτεραιότητες που θεωρούμε επιτακτικές λόγω ειδικών αναγκών. Τόσο εμείς όσο και η Επιτροπή θα πρέπει να είμαστε σε θέση να επιχειρηματολογήσουμε για τη βάσιμη και διαφανή θέσπιση προτεραιοτήτων κατά την εφαρμογή πολιτικών υγείας, έτσι ώστε να μην κατηγορηθούμε ότι ενεργούμε ορμώμενοι από το συναίσθημα και ότι εξυπηρετούμε κεκτημένα συμφέροντα. Αυτό φυσικά είναι αυταπόδεικτο στην περίπτωση της νόσου του Alzheimer, οπότε τώρα που τα οχτώ αρχικά προγράμματα είναι υπό εκτέλεση, ακόμη και αν απέχει πολύ η εφαρμογή τους, είναι κατάλληλο να ασχοληθούμε με τις μελλοντικές μας κινήσεις.
<P>
Παρουσιάζονται σημαντικές προκλήσεις. Αυτή τη βδομάδα λαμβάνει χώρα στις ΗΠΑ μία σημαντική διάσκεψη, όπου εκφράζονται φόβοι για την αδυναμία τόσο των ανεπτυγμένων όσο και των αναπτυσσόμενων χωρών να πετύχουν την καταπολέμηση και πρόληψη μίας συρροής ασθενειών, για τις οποίες οι άνθρωποι πίστευαν ότι μπορούσαν να αντιμετωπισθούν. Σχεδόν καθημερινά εκφράζονται φόβοι για την ασφάλεια του αίματος και των ειδών διατροφής. Θα κριθεί απαραίτητο να δοθούν σημαντικές απαντήσεις από την Ευρώπη σε ερωτήματα που τίθενται πάνω σε θέματα διατροφής, τρόπου ζωής, περιβάλλοντος όπως και της ίδιας της ιατρικής επιστήμης. Για αυτό ακριβώς είναι σημαντικό να σημειωθεί μεθοδική και συντονισμένη πρόοδος. Για τον ίδιο λόγο, είναι τόσο σημαντική και αποκαλυπτική η λεπτομερέστατη έρευνα που παρέχεται από εκθέσεις, όπως εκείνη της κ. Flemming όσον αφορά την ενσωμάτωση των πολιτικών για την προστασία της υγείας στα όρια των αρμοδιοτήτων της ΕΕ. Είναι ουσιώδες να δοθεί έμφαση σε μία συντονισμένη ανάπτυξη και ενσωμάτωση, γεγονός που αποδεικνύεται από την έκκλησή μου για παροχή στήριξης με την οποία θα ολοκληρώσω απόψε την παρέμβασή μου. Οι προτάσεις που έχουν υποβληθεί μέσω αυτής της έκθεσης για μακροπρόθεσμη μεταρρύθμιση των αγροτικών πολιτικών - για την οποία απαιτείται σχεδόν το ήμισυ των κονδυλίων - και ιδιαίτερα ο στόχος παύσης της ενίσχυσης των καπνοκαλιεργητών κατά την επόμενη δεκαετία θα πρέπει να υποστηριχθούν ένθερμα από αυτό το Σώμα.
<P>
Δεν είναι η κατάλληλη στιγμή να αναφερθώ με λεπτομέρεια στα επιχειρήματα που αποδεικνύουν τις πραγματικά καταστροφικές συνέπειες του καπνίσματος. Αυτό θα συμβεί σύντομα, όπως επίσης και οι κύριες συζητήσεις για μεταρρύθμιση των γεωργικών δομών. Ο κόσμος θα απαιτήσει κάτι τέτοιο και οι πολίτες μας θα περιμένουν από εμάς να εκπληρώσουμε το ρόλο μας ως προστάτες τους, μέσω των ενεργειών μας για σταθερή εξάλειψη των απειλών και των κινδύνων για την υγεία. Απορρίπτοντας και τις τέσσερις τροπολογίες σε σχέση με τη χρήσιμη έκθεση της κ. Flemming όπως αυτή εγκρίθηκε στην επιτροπή, αυτό το Σώμα μπορεί να κάνει αύριο ένα μικρό σημαντικό βήμα μπροστά και να αναμένει ότι θα γίνουν πολύ μεγαλύτερα βήματα προόδου κατά τους επόμενους μήνες και χρόνια.

<SPEAKER ID=301 LANGUAGE="DE" NAME="Liese">
Κυρία Πρόεδρε, αξιότιμοι κυρίες και κύριοι, η σημασία της πολιτικής της υγείας στην Ευρώπη αυξάνει. Αυτό έχει καθοριστεί στη Συνθήκη του Αμστερνταμ, και είναι καλό, γιατί η Ευρωπαϊκή Κοινότητα για πάρα πολύν καιρό μεριμνούσε μόνο για την ελεύθερη κυκλοφορία των προϊόντων στην ενιαία αγορά, ενώ φρόντιζε πολύ λίγο για άλλες πτυχές, που όμως ουσιαστικά σχετίζονται μ' αυτήν.
<P>
Συχνά τίθεται το θέμα της επικουρικότητας, ειδικά όταν η Ευρωπαϊκή Ένωση θέλει να δραστηριοποιηθεί η ίδια και όχι μόνο να λαμβάνει υπ' όψιν σε άλλους τομείς την πολιτική για την υγεία. Νομίζω ότι για τουλάχιστον δύο από τα τρία προγράμματα, για τα οποία συζητούμε σήμερα, δεν τίθεται καθόλου θέμα επικουρικότητας, εφ' όσον είναι φανερό ότι, ως προς τις σπάνιες ασθένειες, δεν μπορεί κανείς να εγκαινιάσει μία σωστή δράση, αν σε κάποιο κράτος μέλος υπάρχουν μόνο δέκα ασθενείς. Αν όμως σε ολόκληρη την ΕΕ υπάρχουν πολύ περισσότερα από 100 άτομα που έχουν προσβληθεί από την ίδια ασθένεια, τότε αξίζει τον κόπο να κάνει κανείς κάτι, νομίζω δε ότι εδώ είναι σαφώς δεδομένη μία ευρωπαϊκή υπεραξία.
<P>
Θα επικεντρωθώ στις ασθένειες που προέρχονται από περιβαλλοντικούς παράγοντες. Όλοι ξέρουμε ότι πρόκειται για ένα πολύ σοβαρό πρόβλημα και ότι πολλές ασθένειες έχουν στενή σχέση με την υπερβολικά υψηλή εκπομπή ρύπων. Θέλω να ασκήσω κριτική και να θέσω μερικά ερωτήματα ως προς το εάν το προκείμενο πρόγραμμα επαρκεί για την αντιμετώπιση του προβλήματος. Πιστεύω, γι' αυτό άλλωστε και η Ομάδα του ΕΛΚ υπέβαλε τροπολογίες, ότι πρέπει οι ασθένειες που σχετίζονται με τη ρύπανση να αποτελέσουν το επίκεντρο μίας νέας ευρωπαϊκής πολιτικής για την υγεία, κι επίσης ότι δεν πρέπει να εξαντλήσουμε το θέμα μέσα σε ένα τόσο μικρό πρόγραμμα. Γι' αυτό, πιστεύουμε ότι τώρα πρέπει να γίνουν προπαρασκευαστικές εργασίες για ένα πραγματικά μεγάλο πρόγραμμα με αυτό το επίκεντρο. Με αυτόν τον τρόπο θα είναι δυνατόν να δημιουργηθεί κάτι σταθερό, στο οποίο θα περιλαμβάνονται επίσης από κοινού όλες οι ασθένειες που σχετίζονται με τη ρύπανση. Έτσι, δεν θα μπορεί πλέον να γίνεται διάκριση, για παράδειγμα, μεταξύ ασθενειών του αναπνευστικού συστήματος και καρκίνου προερχομένων από τη ρύπανση. Γι' αυτόν τον λόγο, ζητώ την έγκριση της αντίστοιχης τροπολογίας του ΕΛΚ.
<P>
Είναι, όμως, σημαντικό να μην περιοριστούμε στην έρευνα, στη συλλογή στοιχείων, αλλά να εξαγάγουμε και τα συμπεράσματα απ' αυτά. Αυτό κάναμε ως Κοινοβούλιο, π.χ., στο πρόγραμμα Auto - Oil , παρακαλούμε δε την Επιτροπή να υιοθετήσει τις σχετικές τροπολογίες μας. Το κάπνισμα αποτελεί επίσης ένα περιβαλλοντικό πρόβλημα, τουλάχιστον το παθητικό κάπνισμα, και γι' αυτό θέλω να υποστηρίξω γι' άλλη μια φορά την έκθεση της κυρίας Flemming. Αυτό θα πρέπει να σας πονάει βαθιά, Επίτροπε κ. Flynn: να κάνει η κυρία Flemming μία τόσο θαυμάσια πρόταση στο σημείο 10, δηλαδή να σταματήσουμε επιτέλους την επιδότηση του καπνού, να λέει ότι χρειαζόμαστε μία μεταρρύθμιση, κι εσείς να μη μπορείτε να πείτε τίποτα για το θέμα, επειδή δεν σας αφήνουν οι συνάδελφοί σας! Σας παρακαλώ, εξακολουθείστε ν' αγωνίζεστε για την κατάργηση των επιδοτήσεων του καπνού, την δική μας υποστήριξη θα την έχετε!

<SPEAKER ID=302 NAME="Parodi">
Κυρία Πρόεδρε, θα ήθελα να κάνω μερικές σκέψεις θεσμικού χαρακτήρα για το μέλλον. Το 1984, όταν μπήκα σε αυτή την Αίθουσα, ζήτησα να συσταθεί μια υποεπιτροπή για τη προστασία της υγείας. Νομίζω ότι σήμερα αυτό αποδεικνύεται ότι είναι απαραίτητο. Από την άλλη πλευρά, επιτρέψτε μου χιουμοριστικά να πω ότι χωρίς υγεία δεν μπορούν να κατασκευαστούν ούτε και τα μεγαλοπρεπή μέγαρα του Κοινοβουλίου: γι'αυτό λοιπόν χρειάζεται να σκεφτούμε για μια στιγμή και τον εαυτό μας.
<P>
Θα ήθελα επίσης να πω - συμφωνώ με την βουλευτή κ. Flemming - ότι η οδηγία για την ελεύθερη κυκλοφορία των ιατρών, με αμοιβαία αναγνώριση, της οποίας μεταξύ των άλλων υπήρξα υποστηρικτής, απέτυχε. Θα πρέπει να αναθεωρήσουμε αυτή την οδηγία. Οι παλαιοί ιατροί μετακινούνται πολύ δύσκολα και επομένως θα πρέπει αντί να σκεφτόμαστε να επενδύσουμε, όπως αναφέρει η εισηγήτρια, στους ιατρούς υπό κατάρτιση, να προσπαθήσουμε να τους κατευθύνουμε στις διάφορες χώρες. Εκτός από αυτό, θα σας παρακαλούσα να προσέξετε τον αριθμό των ιατρών: σήμερα στην Ευρωπαϊκή Ένωση υπάρχει πληθώρα ιατρών, μια τεράστια ροή, η οποία συχνά είναι περισσότερο σε συνάρτηση με τις πανεπιστημιακές έδρες παρά με την ανάγκη των ασθενών. Γι'αυτό το λόγο θεωρώ ενδεδειγμένο ότι πρέπει να γίνει μια μελέτη γι'αυτό τον προβληματισμό, επειδή πλέον δεν χρειαζόμαστε πτυχιούχους ιατρικής αλλά καλούς και πιστεύω ότι η γνώση των δεκαπέντε χωρών θα μπορούσε να οδηγήσει σε υψηλά, ανταγωνιστικά επίπεδα.
<P>
Τέλος, θα ήθελα να συστήσω τη θεσμοθέτηση αυτής της Πράσινης Βίβλου για την υγεία. Επίσης, σας παρακαλώ να παρατηρήσετε ότι το πρόβλημα των ηλικιωμένων, μέσω μιας μελέτης τόσο για την αύξηση του ποσοστού γήρανσης όσο και για τη μείωση της ανάπτυξης, θα πρέπει σε κάποια στιγμή να τεθεί ξεκάθαρα υπόψη του Κοινοβουλίου. Σε δέκα χρόνια θα είναι το πιο σημαντικό πρόβλημα της Ευρωπαϊκής Ένωσης. Είναι καλύτερα να το υπενθυμίσουμε σήμερα!

<SPEAKER ID=303 LANGUAGE="NL" NAME="Eisma">
Κυρία Πρόεδρε, οι συναδέλφοι μου κ. Cars και κ. Lindqvist θα σχολιάσουν το θέμα της νόσου του Alzheimer και εγώ θα κάνω μερικές παρατηρήσεις για την έκθεση Cabrol.
<P>
Συμφωνώ με τον εισηγητή κ. Cabrol ότι το πρόγραμμα δράσης για ασθένειες που έχουν σχέση με τη ρύπανση του περιβάλλοντος, παραείναι περιορισμένο. Συμφωνούμε ότι πρέπει να δοθεί περισσότερη σημασία σε ασθένειες που προκαλούνται από ηχορύπανση, μολυσμένα τρόφιμα, καπνό ή μολυσμένα νερά. Συμφωνούμε απόλυτα με το κείμενο της κ. Flemming για την παραγωγή καπνού.
<P>
Το πρόγραμμα καλύπτει την περίοδο 1999-2003 και για το πρώτο έτος του προβλέφθηκε μια πίστωση ύψους 1, 3 εκατ. Ecu. Ελπίζουμε να μπορέσει να αυξηθεί η πίστωση σε 14 εκατ. Ecu. Καταλάβαμε ότι υπάρχει κάποια διάθεση του Επιτρόπου σχετικά· αναμένουμε λοιπόν τις εξελίξεις.
<P>
Τέλος, υποβάλαμε μια τροπολογία με θέμα τη θέσπιση ένος σημείου καταγραφής παραπόνων υγείας εξαιτίας των οικολογικών συνθηκών. Υπάρχει ήδη στις Κάτω Χώρες και στο Βέλγιο. Το πλεονέκτημα είναι ότι επισημαίνονται πιο γρήγορα τυχόν προβλήματα υγείας. Δεν στοχεύουμε στη συγκρότηση νέου φορέα, αλλά θέλουμε να παροτρύνουμε σε διοργάνωση δικτύου καταγραφής σε εθνικό επίπεδο. Δεν κοστίζει επιπλέον χρήματα και δεν καταλαβαίνουμε γιατί ο Επίτροπος τάχτηκε κατά της τροπολογίας αριθ. 13 τις Ομάδας των Φιλελευθέρων. Ελπίζουμε ότι οι συνάδελφοί μας θα υποστηρίξουν αύριο την τροπολογία αριθ. 13, διότι αποτελεί σωστό συμπλήρωμα του προγράμματος δράσης.

<SPEAKER ID=304 LANGUAGE="ES" NAME="Marset Campos">
Κυρία Πρόεδρε, κύριε Επίτροπε, κυρίες και κύριοι βουλευτές, επιθυμώ, κατ' αρχάς να εκφράσω την έντονη πεποίθησή μας για την καταλληλότητα των εκθέσεων που υπεβλήθησαν από τους κ.κ. Τρακατέλλη, Viceconte, Cabrol, καθώς επίσης και από την κυρία Flemming, τους οποίους η Ομάδα μας της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών θα υποστηρίξει.
<P>
Συγκεκριμένα έλεγε πριν η συνάδελφός μου Laura Gonzαlez πως έχουμε εκφράσει τις ευχαριστίες μας για τη συμπερίληψη των τροπολογιών μας σε αυτές τις εκθέσεις. Θα ήθελα να θέσω κάποια παραδείγματα ώστε έπειτα να καταλήξω σε γενικά συμπεράσματα. Διαπιστώσαμε πως είναι σημαντικό να τονίσουμε την ανάγκη μιας υποδομής επιστημονικής ενημέρωσης, μιας βάσης δεδομένων, ενός συστήματος επίβλεψης, ενός δικτύου διάδοσης πληροφοριών (δεδομένου ότι είναι απαραίτητο για την καταπολέμηση αυτών των σπανίων ασθενειών), τη συμμετοχή των οικογενειών των ασθενών και των μη κυβερνητικών οργανώσεων και των οργανισμών που βοηθούν αυτούς τους ασθενείς ώστε να μπορέσουμε να προχωρήσουμε σε μια καλύτερη συνεργασία της κοινωνίας. Είναι επίσης σημαντική η δέσμευση της έρευνας, της εκπαίδευσης και της παιδείας σε αυτά τα ζητήματα, και αυτό επίσης προϋποθέτει, τέλος, πως υπάρχει ανάγκη αύξησης του οικονομικού προϋπολογισμού για την αντιμετώπιση αυτών των αναγκών.
<P>
Ακριβώς αυτή είναι η αφετηρία των προβληματισμών: δεν είναι δυνατό να αντιμετωπισθούν αυτά τα ζητήματα με καχεκτικούς προϋπολογισμούς όπως αυτός που διαθέτουμε σήμερα, και αυτό θέτει υπό αμφισβήτηση το οικονομικό πρότυπο που οικοδομούμε στην Ευρώπη· χρειάζεται ένα διαφορετικό πρότυπο, μια πιο αλληλέγγυα στάση· είναι αδύνατο να είμαστε διπρόσωποι· πρέπει να τροποποιηθεί το πρότυπο που διαθέτουμε σήμερα.
<P>
Δεύτερον, χρειάζονται κοινά μέσα: είναι αδιανόητο ότι δεν εφαρμόζεται το δίκτυο επίβλεψης, ένα σταθερό επιδημιολογικό σύστημα και επίσης τα απαραίτητα κοινά μέσα για μια αποτελεσματική δράση.
<P>
Και, τέλος, θέλω επίσης να επισημάνω την ανάγκη για υπηρεσίες υγιεινής οι οποίες να έχουν κοινές πτυχές.

<SPEAKER ID=305 NAME="Tamino">
Κυρία Πρόεδρε, πιστεύω ότι παρά τον περιορισμένο αριθμό των βουλευτών οι οποίοι είναι παρόντες και τη προχωρημένη ώρα, ότι δεν διαφεύγει από κανένα η σημασία αυτής της συζήτησης και το γεγονός ότι η υγειονομική πολιτική λαμβάνει ολοένα και μεγαλύτερη σημασία ακόμα και σε επίπεδο πολιτικής της Ευρωπαϊκής Ένωσης, παρά το γεγονός ότι ακόμα είναι κατά ανεπαρκή τρόπο σε σχέση με τα προβλήματα που υφίστανται μέχρι σήμερα. Σίγουρα, από την άποψη των αρμοδιοτήτων, η Ευρωπαϊκή Ένωση θα πρέπει να προσπαθήσει να συντονίσει τη συνολική πολιτική και να υποστηρίξει, μέσω της υιοθέτησης πρωτοβουλιών, συστήματα τα οποία θα εξασφαλίζουν κατά κύριο λόγο τη πρόληψη και επίσης και οι σημερινές εισηγήσεις οδηγούν προς αυτή την κατεύθυνση.
<P>
Η ύπαρξη μιας σύνδεσης μεταξύ των διαφόρων ζητημάτων της δημόσιας υγείας αποδεικνύεται από το γεγονός ότι στη σημερινή συζήτηση, υπό το πρίσμα της γενικής προστασίας της υγείας, ασχολούμεθα τόσο με ένα πρόγραμμα που αφορά τις ασθένειες που έχουν σχέση με τη ρύπανση όσο και με τις σπάνιες ασθένειες. Θα ήθελα να επέμβω κυρίως επ'ευκαιρία αυτού του τελευταίου μέτρου για να υπογραμμίσω - λαμβάνοντας υπόψη ότι ως Πράσινοι, διακείμεθα ευνοϊκώς στο σύνολο των προτάσεων που παρουσιάστηκαν - την αναγκαιότητα ενός υψηλού επιπέδου προστασίας, όσον αφορά τις σπάνιες ασθένειες και κατά κάποιο τρόπο μιας εμπεριστατωμένης γνώσης αυτών, επειδή δυστυχώς, όπως τονίζει η εισήγηση της επιτροπής, ο καθορισμός της σπάνιας ασθένειας ποικίλει.
<P>
Έχουμε παραδείγματα, όπως τη νόσο του Alzheimer: μέχρι πριν λίγο καιρό εθεωρείτο μια σπάνια ασθένεια, σήμερα, δυστυχώς, λόγω και του γεγονότος της αύξησης του μέσου όρου ηλικίας, μετατρέπεται σε μια κοινή ασθένεια. Σήμερα η νόσος του Creutzfeldt-Jakob, σε συνδυασμό με την ΣΕΒ, θεωρείται μια σπάνια ασθένεια, αλλά δυστυχώς μελλοντικά θα μπορούσε να γίνει κοινή, εξ αιτίας των λανθασμένων επιλογών που έχουν γίνει αναφορικά με τη πρόληψη.
<P>
Γι'αυτό είναι σημαντικό να υπάρξει μια προληπτική πολιτική των σπάνιων ασθενειών, κοινής και συλλογικής μελέτης, επειδή τα μικρά κράτη δεν θα μπορούσαν να διαθέτουν τη κατάλληλη γνώση αυτών των ασθενειών και επειδή είναι απαραίτητο να υπάρξει μια δημόσια επέμβαση, μια δημόσια έρευνα, ακόμα και στον τομέα των απαραίτητων φαρμάκων για την επίλυση των συναφών προβλημάτων.

<SPEAKER ID=306 LANGUAGE="FR" NAME="Martinez">
Κυρία Πρόεδρε, η λαϊκή σοφία λέει "κάλλιο αργά παρά ποτέ». Η Ευρωπαϊκή Επιτροπή που, από το 1986 μέχρι το 1996, άφηνε να κυκλοφορούν ελεύθερα μολυσμένα βοοειδή και μολυσμένα άλευρα, τώρα ανησυχεί για την υγεία των Ευρωπαίων. Αν μη τι άλλο ακόμα και στον πιο κακό άνθρωπο υπάρχουν περιθώρια μετάνοιας.
<P>
Σήμερα υποβάλλουν ενώπιόν μας κείμενα σχετικά με ασθένειες λόγω ρύπανσης, με τραυματισμούς, με τη νόσο του Alzheimer, με σπάνιες ασθένειες. Θα μπορούσαμε εξ άλλου να προσθέσουμε τις πρωτοφανείς ή επανεμφανιζόμενες ασθένειες, με την ελεύθερη κυκλοφορία που επιτρέπει την επανεμφάνιση της φυματίωσης, της ελονοσίας, ή άλλων υιογενών ασθενειών όπως είναι η νόσος του Έμπολα.
<P>
Και η Επιτροπή παρεμβαίνει διότι το άρθρο 129 των ευρωπαϊκών συνθηκών της αναθέτει το καθήκον να εξασφαλίζει υψηλό επίπεδο προστασίας της υγείας. Ασφαλώς, τα τριάντα άτομα που πάσχουν από μη κανονική μορφή της ασθένειας Creutzfeldt-Jakob θα θεωρούν αυτό το άρθρο 129 κάπως ειρωνικό.
<P>
Όσον αφορά συγκεκριμένα τη νόσο Creutzfeldt-Jakob - ο συνάδελφος μίλησε για το θέμα πριν από λίγο - πρόκειται για μια σπάνια νόσο προς το παρόν αλλά υπάρχει ο κίνδυνος, όσο περνάει ο καιρός, να γίνεται όλο και λιγότερο σπάνια, όπως και άλλες. Η λέπρα είναι σπάνια ακόμα στην Ευρώπη αλλά μπορεί, με την ελεύθερη κυκλοφορία, να γίνει πιο συχνή. Εξ άλλου, η άνοδος του προσδόκιμου ζωής εμπεριέχει τον κίνδυνο να γίνουν πιο συχνές ασθένειες όπως η νόσος του Alzheimer.
<P>
Μάς είπαν ότι δεν είναι δυνατή ή αύξηση των πόρων που διατίθενται, και, λαμβανομένης υπ'όψιν της πολιτικής ορθής κατανομής των κονδυλίων του προϋπολογισμού, η επιτροπή μας προτείνει να φτάσουν τα 14 εκατομμύρια. Όλοι πρέπει να είναι σύμφωνοι, ακόμα και ο συντάκτης γνωμοδότησης της Επιτροπής Προϋπολογισμών ο οποίος, άλλωστε, συνέταξε δύο φορές την ίδια έκθεση πάνω σε δύο διαφορετικά θέματα, γεγονός που δείχνει ότι υπάρχει μία κάποια σύγχυση σε επίπεδο σύνταξης.
<P>
Όσον αφορά της ασθένειες λόγω ρύπανσης, ο κύριος Cabrol έχει δίκιο όταν παρατηρεί ότι ασχολούμεθα μόνο με τη ρύπανση της ατμόσφαιρας. Είναι η πράσινη νεύρωση, η εμμονή στο οξείδιο του αζώτου, στο διοξείδιο του θείου, στο φαινόμενο του θερμοκηπίου. Ο Haroun Tazieff πέθανε έχοντας αφιερώσει μέρος της καριέρας του στο να αποδείξει ότι όλα αυτά ανήκουν στον τομέα της μαγείας.
<P>
Αλλά το θέμα των αλλεργιών που προκαλούνται από τα τρόφιμα είναι πολύ πιο σοβαρό. Και αναφορικά με αυτό το θέμα, δεν μιλάμε για το δικαίωμα στην πληροφόρηση που έθιξε ο κύριος Τρακατέλλης, διότι δεν γνωρίζουμε αν η σόγια που περιέχουν τα γιαούρτια είναι φυσική σόγια ή προϊόν γενετικής μηχανικής. Δεν υπάρχει δυνατότητα ανίχνευσης, και αν υπάρχει το κόστος είναι πάρα πολύ υψηλό, και από αυτή την άποψη η Ευρωπαϊκή Επιτροπή είναι πάλι εν μέρει υπεύθυνη. Το ίδιο ισχύει και για τη ρύπανση του νερού, για τη μόλυνση από τη σπογγοειδή εγκεφαλοπάθεια των βοοειδών. Εξάλλου, πριν από λίγο ο κύριος Τρακατέλλης μάς μιλούσε για αυτοκτονίες, αλλά για τις αυτοκτονίες των αγροτών, για τις αυτοκτονίες των εργατών της ανθρακοβιομηχανίας, της χαλυβουργίας, της υφαντουργίας, ποιος ευθύνεται Επίτροπε κ. Flynn; Η πρόληψη θα έπρεπε καλύτερα να συνίσταται στην προστασία από τον υπέρμετρο φιλελευθερισμό.
<P>
Και αν η φαρμακευτική έρευνα δεν προχωρά, αυτό ίσως οφείλεται στη λογική κατανομή των κονδυλίων του προϋπολογισμού, σε αυτήν την ανοησία, τα φάρμακα χωρίς φίρμα που ελαττώνουν τα περιθώρια κέρδους των εργαστηρίων. Όμως, επειδή τα εργαστήρια δεν μπορούν να ανακαλύψουν σήμερα μόρια, και επειδή ένα μόριο που ανακαλύπτεται θέλει δέκα χρόνια για να φτάσει στα ράφια του φαρμακείου, ίσως, το 2010, να μην υπάρχουν τα φάρμακα που θα θέλουμε για να καταπολεμήσουμε τις σπάνιες ασθένειες που θα έχουν, στο μεταξύ, εξαπλωθεί.
<P>
Τελειώνω, κυρία Πρόεδρε. Tα 40 εκατομμύρια φτωχών, που δεν έχουν πρόσβαση στις υπηρεσίες υγείας στην Ευρώπη, ίσως να αποτελούν το σύμπτωμα μιας πολύ σοβαρής ασθένειας που ονομάζεται ευρωφεντεραλισμός .

<SPEAKER ID=307 NAME="Marinucci">
Κυρία Πρόεδρε, η προσοχή και η δέσμευση της Ευρωπαϊκής Ένωσης όσον αφορά την υγεία των πολιτών της, ανδρών και γυναικών οι οποίες αυξάνονται συνεχώς, έτσι όπως από το Μάαστριχτ μέχρι το Αμστερνταμ αυξάνονται οι αρμοδιότητές της στον τομέα της υγείας, αν και ακόμα υπάρχει και θα υπάρχει για πολύ καιρό, η άρνηση πολλών κρατών μελών να μεταβιβάσουν στην Ευρωπαϊκή Ένωση αρμοδιότητες του τομέα της υγειονομικής περίθαλψης.
<P>
Επομένως προς το παρόν συνεχίζουμε να μιλάμε για πρόληψη αλλά αυτό δεν αρκεί. Ακριβώς προς τη διατήρηση της κατάστασης της σωματικής και ψυχικής ευεξίας θα πρέπει να στοχεύουμε για να εξοικονομήσουμε ταλαιπωρίες και κόστη - όχι μόνο όσον αφορά τις ανθρώπινες ζωές - και είναι αναντίρρητο το γεγονός ότι μια προληπτική δραστηριότητα η οποία αναπτύσσεται στα πλαίσια των δεκαπέντε κρατών μελών αποτελεί μια αναμφίβολη, πρόσθετη αξία. Εάν αυτό γενικώς αληθεύει, είναι κατά κύριο λόγο όταν αντιμετωπίζουμε ζητήματα όπως εκείνα που αφορούν αυτή την πραγματική σύνοδο για την υγεία, δηλαδή όταν ομιλούμε για σπάνιες ασθένειες - οι οποίες εξ ορισμού, πλήττουν μια κρίσιμη μάζα με δυνατότητα μεγαλύτερης ανάλυσης ακριβώς εάν οι δραστηριότητες επίβλεψης και ελέγχου, γνώσης και έρευνας, αντιμετωπιστούν σε ένα ευρύτερο πλαίσιο από εκείνο των ξεχωριστών κρατών - ή των ασθενειών που έχουν σχέση με τη ρύπανση, ένα φαινόμενο το οποίο δεν γνωρίζει σύνορα και το οποίο μπορούμε να καταπολεμήσουμε μόνο με συνδυασμένα και συντονισμένα μέτρα σε υπερεθνικό επίπεδο.
<P>
Είναι επώδυνο να το επαναλάβω αλλά δυστυχώς αληθεύει το γεγονός ότι η Ευρώπη, όσον αφορά το πρόβλημα των σπανίων ασθενειών, έχει καταγράψει μέχρι σήμερα μια μεγάλη καθυστέρηση. Μερικοί υποστηρίζουν ότι δεν πρέπει πάντοτε να κάνουμε συγκρίσεις με τις Ηνωμένες Πολιτείες οι οποίες επειδή ακριβώς αποτελούν Ηνωμένες Πολιτείες, διέπονται από ομοσπονδιακούς κανονισμούς, με ένα ομοσπονδιακή, θεσμική δομή, με ενιαίο νόμισμα κλπ.. Το γεγονός είναι ότι η μεγαλύτερη οικονομική δύναμη του κόσμου δεν υποστήριξε μέχρι σε αυτό το σημείο και ώθησε τη δράση των κρατών μελών σε ένα τομέα όπου δεν είναι διανοητή η βοήθεια του ιδιωτικού τομέα και παρά το γεγονός ότι καθίσταται ολοένα και πιο προφανές ότι ακριβώς η σπανιότητα αυτών των σπάνιων ασθενειών - οι οποίες προκαλούν σοβαρές αναπηρίες και συχνά είναι θανατηφόρες - δεν επέτρεψε να γίνει πιο εμπεριστατωμένη η γνώση, οι πληροφορίες, τα απαραίτητα επιστημονικά και οικονομικά μέσα για να προσφέρει μια κατάλληλη απάντηση.
<P>
Όταν ομιλούμε για σπάνιες ασθένειες, γίνεται αναφορά σε περισσότερες από 5.000 παθήσεις με συχνότητα 10 ανά 5.000 στο σύνολο του κοινοτικού πληθυσμού. Επακόλουθο της σπανιότητας είναι η καθυστέρηση στη διάγνωση, για την οποία χρειάζεται μια αναμονή από 1 έως 5 και ακόμα και 6 χρόνια. Σκεφτείτε τους ασθενείς, τα παιδιά που νοσούν και τις οικογένειές τους οι οποίοι μπόρεσαν να καλύψουν το κενό και να αντιμετωπίσουν τη θεσμική καθυστέρηση, αντιπαραθέτοντας ένα σημαντικό δίκτυο ομάδων υποστήριξης, οι οποίες ακριβώς δημιουργήθηκαν από τις πρωτοβουλίες των γονέων και συγγενών των θυμάτων αυτών των ασθενειών και συχνά συγκέντρωσαν ένα μεγάλο απόθεμα γνώσεων η οποία στηρίζεται στην εμπειρία τους, στην ανταλλαγή των πληροφοριών.
<P>
Γι' αυτό θα πρέπει να δεχθούμε ευνοϊκά τη πρόταση της απόφασης την οποία παρουσιάζει η Επιτροπή και αφορά την υιοθέτηση ενός προγράμματος κοινοτικής δράσης 1999-2003 για το οποίο εύχομαι και ζητώ από τον κύριο Επίτροπο μια επιβεβαίωση, ότι θα ακολουθήσει σαν λογικό παράρτημα, ένα μέτρο για τα ορφανά φάρμακα.
<P>
Για να μην μείνει αυτό το πρόγραμμα στο επίπεδο των καλών προθέσεων, χρειάζεται μια κατάλληλη χρηματοδότηση, όπως πολύ σωστά ζήτησε ο εισηγητής, βουλευτής κ. Viceconte, τον οποίο θα ήθελα να συγχαρώ για την άριστη εργασία του. Εάν η εξοικονόμηση στην υγεία αποτελεί σοβαρό θέμα, σε αυτή την περίπτωση - τη στιγμή κατά την οποία η Ευρωπαϊκή Ένωση με την πρωτοβουλία της προσπαθεί να παρακινήσει, να συντονίσει και να υποστηρίξει το έργο των κρατών μελών - η χορήγηση ενός συμβολικού ποσού και επομένως καταγέλαστου, θα είχε την έννοια του χλευασμού.
<P>
Ο κύριος Επίτροπος, μας εξέφρασε ήδη την απογοήτευσή του και μας παρουσίασε τις υπάρχουσες, αντικειμενικές δυσκολίες, αλλά θα ήθελα, το ελπίζω, να δεχθώ την υποστήριξη του Κοινοβουλίου το οποίο με την ιδιότητα της αρχής του προϋπολογισμού, έχει το δικαίωμα και την υποχρέωση να δραστηριοποιηθεί, έως ότου τα προγράμματα τα οποία πρόκειται να εγκρίνουμε, να μπορέσουν πραγματικά να επιτύχουν τα αποτελέσματα που μας υπόσχονται.
<P>
Επιτρέψτε μου κυρία Πρόεδρε, να πω μερικά λόγια επ'ευκαιρία της έκθεσης Flemming. Θέλω να εκφράσω την αντίθεσή μου επ'ευκαιρία της ήδη αναφερθείσας αρκετές φορές, παραγράφου 10. Είμαι απόλυτα σύμφωνος για την ανάγκη μείωσης της χρήσης του καπνού, της μείωσης ή καλύτερα της εξάλειψης των βλαβών που προκαλεί ο καπνός, αλλά δεν συμφωνώ με το να συμπεριληφθεί σε μια έκθεση για την υγεία, μια διάταξη η οποία θα έπρεπε να προβλεπόταν για άλλα προγράμματα, τα οποία αφορούν τη γεωργία. Νομίζω ότι π.χ. και το είχα πει κάποια άλλη στιγμή, ότι πρέπει να αναλυθούν οι σοβαρότατες βλάβες που προκαλούνται από την υπερβολική κατανάλωση μπύρας, μια συνήθεια μερικών κρατών της Ευρωπαϊκής Ένωσης, προκαλεί σοβαρότατες βλάβες στην υγεία και επίσης προκαλεί μεγάλους κινδύνους και για τους πολίτες οι οποίοι δεν πίνουν και οι οποίοι ενδεχομένως δέχονται επιθέσεις ή υφίστανται τα επακόλουθα του αλκοολισμού από μπύρα. Θεωρώ ότι είναι σοβαρότατο και παρ'όλα αυτά, θα πρέπει να συμπεριληφθεί σε ένα μέτρο για την υγεία, μια πρόταση για τη μείωση της υποστήριξης του λυκίσκου.

<SPEAKER ID=308 LANGUAGE="SV" NAME="Lindqvist">
Κυρία Πρόεδρε, είναι τέσσερις σημαντικές εκθέσεις που έχουν έλθει προς συζήτηση. Τρεις από αυτές αφορούν προγράμματα πρόληψης ατυχημάτων, σπάνιων ασθενειών και ασθενειών που σχετίζονται με το περιβάλλον καθώς και η τέταρτη για τις πτυχές της υγείας στην πολιτική της ΕΕ. Βλέπω τις δύο τελευταίες εκθέσεις ως τις σηματικότερες. Όλες οι ασθένειες που σχετίζονται με το περιβάλλον πρέπει να εντοπιστούν ώστε να μας είναι ξεκάθαρη η αιτία και η συνάφεια. Το άσθμα και οι αλλεργίες αυξάνουν, ιδιαίτερα μεταξύ των νέων. Η παρεμπόδιση και η πρόληψη της ασθένειας είναι σημαντική.
<P>
Έχω δύο ερωτήσεις: η μία είναι εάν πραγματικά θα επεξεργάζονται ζητήματα όπως τα early warning systems σε επίπεδο ΕΕ. Η άλλη ερώτηση είναι αν όντως θα συσταθούν βάσεις δεδομένων πληροφοριών σε ευρωπαϊκό επίπεδο. Όχι, δεν το πιστεύω αυτό, αλλά πιστεύω ότι είναι καλύτερα να το κάνουμε αυτό σε εθνικό επίπεδο.
<P>
Το σημαντικότερο είναι να περιγραφούν τα αποτελέσματα επί της υγείας από τα προγράμματα και τα μέτρα της ίδιας της ΕΕ, καθώς και να επιτραπεί στα κράτη μέλη να διατηρήσουν, αν το επιθυμούν, υψηλότερες περιβαλλοντικές προδιαγραφές, αν αυτές είναι υψηλότερες από αυτές της ΕΕ. Πιστεύω ότι αυτό είναι καλό για την ποικιλία στα διάφορα συστήματα.

<SPEAKER ID=309 LANGUAGE="FR" NAME="Lannoye">
Κυρία Πρόεδρε, δεδομένου ότι διαθέτω λίγο χρόνο, θα ασχοληθώ, στην παρέμβασή μου, με την έκθεση του κυρίου Cabrol.
<P>
Πράγματι, γνωρίζουμε από πολλές πρόσφατες επιστημονικές εκδόσεις, ότι οι ασθένειες λόγω ρύπανσης συνεχώς αυξάνονται. Μία έκθεση που δημοσιεύτηκε, πριν από λιγότερο από δύο χρόνια, από το Ευρωπαϊκό Γραφείο για το Περιβάλλον και του ευρωπαϊκού τμήματος της ΠΟΥ, κατέληγε στο συμπέρασμα ότι βρισκόμαστε μπροστά στην επανεμφάνιση μίας σειράς ασθενειών και όχι μόνον αναπνευστικών ασθενειών. Συγκεκριμένα, εννοώ τις ασθένειες που συνδέονται με τη ρύπανση των τροφίμων και ανήκουν κυρίως στον τύπο της ζωόνοσης, πρόκειται επομένως για σαλμονελώσεις και μολυσματικές εντερίτιδες. Η αύξηση των κρουσμάτων αυτών των ασθενειών είναι συνεχής και πολύ ανησυχητική.
<P>
Να γιατί λυπάμαι κάπως, όπως και η Επιτροπή Περιβάλλοντος, που η Επιτροπή αρνείται να διευρύνει το πεδίο εφαρμογής του προγράμματος πέρα από τις αλλεργίες και από τις αναπνευστικές ασθένειες, διότι υπάρχουν πολλά προβλήματα που συνδέονται με το περιβάλλον και χρίζουν εξ ίσου μεγάλης προσοχής. Ακόμα και όταν η σχέση αιτίας-αποτελέσματος δεν είναι και τόσο προφανής, νομίζω ότι δεν μπορούμε να μείνουμε αδιάφοροι μπροστά σε φαινόμενα τόσο σοβαρά όπως η αύξηση της στειρότητας, που είναι ολοφάνερη σε ορισμένες χώρες, ανάμεσα στις οποίες είναι και η πατρίδα μου. Οι μελέτες επιβεβαιώνουν ότι αυξάνονται τα ποσοστά στειρότητας στους νέους, γεγονός που επιβαρύνει πολύ τα ήδη μεγάλα έξοδα ιατρικής περίθαλψης, διότι η στειρότητα αυτή τούς επιβάλλει να καταφύγουν στην εξωσωματική γονιμοποίηση. Έτσι αρχίζει μια διαδικασία κυνηγητού με την τεχνολογία, που πρέπει με κάθε τίμημα να καταπολεμηθεί. Θα ήταν σαφώς προτιμότερο να ενεργήσουμε προληπτικά. Νομίζω όμως, πως η Ευρωπαϊκή Ένωση, χάρη στη διάστασή της, και αν λάβουμε υπ'όψιν τα μέσα που έχουν κανονικά στη διάθεσή τους τα κράτη μέλη, είναι σίγουρα πιο καλά οπλισμένη από αυτά για να αναλάβει να εκτελέσει αυτό το καθήκον.

<SPEAKER ID=310 LANGUAGE="ES" NAME="Aparicio Sαnchez">
Κυρία Πρόεδρε, κύριε Επίτροπε, επιτρέψτε μου να αρχίσω με μια γενική σκέψη. Αν θέλουμε η Ένωσή μας να αποτελεί Πολιτική Ένωση, και είμαι σίγουρος πως έτσι το θέλουν οι Ευρωπαίοι, ας ενισχύσουμε τις εσωτερικές πολιτικές. Για να επιτύχουμε αυτήν την πολυπόθητη Ευρωπαϊκή Ένωση πρέπει να ξεπεράσουμε τη σημερινή εξασθένιση των κοινών πολιτικών πέρα από την ΟΝΕ και την ΚΑΠ. Να την ξεπεράσουμε, κύριε Επίτροπε, μέσω των προϋπολογισμών, μέσω της πολιτικής βούλησης του Συμβουλίου, μέσω συζητήσεων όπως η αποψινή και μέσω της ώθησης της Επιτροπής, αυτό που, με σεβασμό αλλά πυγμή, σας ζητώ, κύριε Επίτροπε.
<P>
Δεν υπάρχει καλύτερο παράδειγμα αυτής της εξασθένισης των εσωτερικών πολιτικών από την εξασθένιση των πολιτικών υγείας. Για αυτόν τον λόγο, και επειδή η υγεία, από τη Συνθήκη για την Ευρωπαϊκή Ένωση, αποτελεί επίσημη αρμοδιότητα της Ευρωπαϊκής Ένωσης - χωρίς να βλάπτεται η επικουρικότητα- χαιρετίζουμε ως πολύ κατάλληλες τις πρωτοβουλίες της Επιτροπής που συμπληρώνουν τα οκτώ πεδία δράσης που η ίδια όρισε το 1983, και ως πολύ επιτυχημένες τις εκθέσεις που συζητήθηκαν εδώ απόψε και οι τροπολογίες των οποίων, κατά την κρίση μας, βελτιώνουν αυτές τις πρωτοβουλίες της Επιτροπής. Σε ορισμένες περιπτώσεις, λόγω της μεγάλης συχνότητας εμφάνισης, για παράδειγμα, των τραυμάτων ή λοιμωδών νόσων ή της νόσου Alzheimer· σε άλλες, αντιθέτως, λόγω της μεγάλης σπανιότητας, που δεν τις φέρνει καν στην κοινωνική αποδοτικότητα στην έρευνα, την εκπόνηση στατιστικών κλπ.
<P>
Έτσι, αυτά αποτελούν παραδείγματα της συνεργασίας της Επιτροπής με το Κοινοβούλιο στην αναζήτηση ενός τελικού στόχου. Υπάρχουν σοβαρές διαφορές. Αφενός η χρονολογική διαφορά. Τολμούμε να πούμε πως, σε προγράμματα αυτής της σχετικής μετριότητας και με τέτοια χαρακτηριστικά, το πρόγραμμα πρέπει να χρηματοδοτείται για πέντε χρόνια, ποτέ για ένα. Μήπως οι δημοσιονομικές προοπτικές θα ξεκινήσουν από το μηδέν; Δεν θα είναι, έτσι, εξ' αρχής υποθηκευμένες; Για αυτόν τον λόγο, ας συγκεκριμενοποιήσουμε προγράμματα για πέντε χρόνια. Αφ' ετέρου, υπάρχουν οι ποσοτικές διαφορές των προϋπολογισμών. Πιστεύω πως η Επιτροπή μειώνει σε λιγότερο από το ήμισυ τους γενικούς προϋπολογισμούς, σχεδιάζοντας ετήσιους προϋπολογισμούς, με βάση την μείωση των στόχων. Εγώ θα έλεγα μόνο πως οποιοδήποτε συμβούλιο μια μεγάλης ευρωπαϊκής πόλης αφιερώνει προϋπολογισμούς υψηλότερους από αυτόν της Επιτροπής σε τέτοια προγράμματα.
<P>
Έτσι, αποδεχόμενοι και υποστηρίζοντας άξιους προϋπολογισμούς για αυτά τα κατάλληλα και άξια προγράμματα, ενισχύουμε τις πολιτικές υγείας και, επομένως, ενισχύουμε τις εσωτερικές πολιτικές και τηρούμε αυτήν την ιστορική αποστολή που μας ζητείται στην Επιτροπή και το Κοινοβούλιο, που είναι η οικοδόμηση της Πολιτικής Ένωσης, της Ευρωπαϊκής Ένωσης.

<SPEAKER ID=311 NAME="Filippi">
Κυρία Πρόεδρε, θα ήθελα να θέσω ένα πρόβλημα το οποίο έχει ήδη αναφερθεί, δηλαδή για την αναγκαιότητα - όταν μιλάμε για τη προστασία της υγείας των πολιτών, με ιδιαίτερη αναφορά στη ποιότητα των προϊόντων διατροφής ή των γεωργικών προϊόντων εν γένει - να ξεπεραστεί λίγο μια σχιζοφρένεια η οποία υπάρχει μερικές φορές στο εσωτερικό των κοινοτικών οργάνων από τη μια πλευρά, μεταξύ της δράσης των οικονομικών επιτροπών και από την άλλη πλευρά της δράσης της Επιτροπής Γεωργίας και της Επιτροπής Περιβάλλοντος, έτσι ώστε μια μεγαλύτερη συνεργασία και ένας καλύτερος συντονισμός δράσεων σε αυτά τα διαφορετικά επίπεδα να έχουν ως αποτέλεσμα μια επίσης καλύτερη προστασία όχι μόνο της παραγωγής, αλλά και της υγείας των πολιτών.
<P>
Γι' αυτό τον λόγο, έχω την εντύπωση ότι η εισήγηση Flemming δυσκολεύεται να βρει αυτή την ισορροπία. Για τις άλλες παρεμβάσεις που ακούστηκαν εδώ, έχω την εντύπωση ότι δεν είχαν την ίδια ευαισθησία. Αναφέρομαι ιδιαίτερα στη παρέμβαση του επίσημου εισηγητή της σοσιαλιστικής Ομάδας ο οποίος, πριν από ένα μήνα είχε προτείνει, εξ ονόματος της ομάδας του, την ελευθέρωση των ελαφρών ναρκωτικών και απόψε, εισηγήθηκε την αναστολή της βοήθειας προς τους καπνοπαραγωγούς. Αυτό νομίζω ότι είναι το πιο χαρακτηριστικό παράδειγμα της προαναφερόμενης σχιζοφρένειας.
<P>
Νομίζω ότι εγκρίνοντας την τροπολογία στη παράγραφο 10 που πρότεινα μαζί με άλλους συναδέλφους της ομάδας PPE, θα βρούμε ακόμα καλύτερα αυτή την ισορροπία και είμαι σίγουρος ότι η εισηγήτρια θα δεχθεί αυτή την τροπολογία σαν μια θετική συνεισφορά σε μια διατύπωση η οποία ήδη υπάρχει στην εισήγησή της. Θα πρέπει να πω ότι προσωπικά θα προτιμούσα να αποσυρθεί και η παράγραφος 12, επειδή βρίσκεται σε οφθαλμοφανή αντιπαράθεση με όσα έχουν εγκριθεί από την επιτροπή γεωργίας. Θα έχουμε την ευκαιρία να επιστρέψουμε σε αυτά τα θέματα πολύ γρήγορα. Π.χ. θα προτιμούσα να απαγορευόταν η διαφήμιση, αφήνοντας δηλαδή παρ'όλα αυτά τη δυνατότητα στα κράτη μέλη να ρυθμίσουν τις χορηγίες των μεγάλων αθλητικών γεγονότων.
<P>
Ολοκληρώνοντας, νομίζω ότι θα πρέπει να βρούμε ένα καλύτερο τρόπο εργασίας, προς όφελος των παραγωγών όπως επίσης και για τη προστασία της υγείας των καταναλωτών.

<SPEAKER ID=312 LANGUAGE="EN" NAME="Hyland">
Κυρία Πρόεδρε, όσον αφορά τη νόσο του Alzheimer είμαι εξαιρετικά ευχαριστημένος που το Κοινοβούλιο είχε τη δυνατότητα να παίξει κάποιο ρόλο - έστω αν και όχι σημαντικό - σε σχέση με αυτή την σημαντική μάστιγα που απειλεί την υγεία. Η υιοθέτηση μίας νέας γραμμής προϋπολογισμού συνεπαγόταν τη διάθεση ειδικών κονδυλίων για την καταπολέμηση της ασθένειας. Αυτό όμως μπορεί να θεωρηθεί ως ένα πρώτο βήμα στη μάχη ενάντια σε αυτή την ασθένεια.
<P>
Η δέσμευση που συνεπάγεται η Συνθήκη του Αμστερνταμ για την πρόληψη των ασθενειών και νόσων που απειλούν τον άνθρωπο δεν περιορίζεται σε αυτή τη Συνθήκη, γεγονός που επικροτούμε. Οι ενέργειες της Κοινότητας για την αντιμετώπιση της νόσου του Alzheimer θα αποτελέσουν έναν επιπλέον τρόπο με τον οποίο θα αποδειχτεί κατά πόσο αυτή ανταποκρίνεται σε αυτή τη νέα δέσμευση. Θα ήθελα να παροτρύνω το Συμβούλιο των Υπουργών και την Επιτροπή να μην μας απογοητεύσουν από αυτή την άποψη.
<P>
Θα ήθελα να ζητήσω από την Επιτροπή να δηλώσει συγκεκριμένα τί έρευνες προβλέπεται να γίνουν - αν θα γίνουν καθόλου τέτοιες ενέργειες - στα πλαίσια του πέμπτου προγράμματος πλαισίου, προκειμένου να καταπολεμηθεί η νόσος του Alzheimer.
<P>
Έχω να κάνω δύο τελευταία σχόλια. Πρώτον, εμείς που ανήκουμε στην Ομάδα Ένωση για την Ευρώπη ζητούμε την εφαρμογή ενός συγκεκριμένου πενταετούς προγράμματος δράσης της ΕΕ για την καταπολέμηση αυτής της νόσου, ενός προγράμματος χρηματοδοτούμενου με επαρκή κονδύλια. Δεύτερον, η Επιτροπή πρέπει να συντονίσει τα μελλοντικά και παρελθοντικά αποτελέσματα των σχετιζόμενων με τη νόσο ερευνών και να είναι έτοιμη να συνεργαστεί με τις ενώσεις της Παγκόσμιας Οργάνωσης Υγείας και με άλλες οργανώσεις που δραστηριοποιούνται σε αυτό τον τομέα, συμπεριλαμβανομένων των οικογενειών και των ομάδων υποστήριξης των ασθενών.

<SPEAKER ID=313 LANGUAGE="SV" NAME="Cars">
Κυρία Πρόεδρε, αυτό που το Κοινοβούλιο θέλει να πετύχει με το ψήφισμά του για την άνοια είναι να εμπλέξει ενεργά περισσότερο την Ευρωπαϊκή Ένωση, και οικονομικά επίσης, στον αγώνα κατά της νόσου Alzheimer και άλλων νόσων άνοιας. Όπως επισημαίνει το Κοινοβούλιο είναι σημαντικό να αποβλέπουν οι ενέργειες της ΕΕ σε όλες τις μορφές άνοιας, π.χ. αγγειακή άνοια και άνοια του μετωπιαιού λοβού.
<P>
Η εύρεση θεραπείας για τις νόσους της άνοιας είναι το κύριο καθήκον της έρευνας, αλλά μέχρι να γίνει αυτό, η έρευνα πρέπει επίσης να αναζητήσει και να αναπτύξει μεθόδους που καθιστούν δυνατή τη διατήρηση όσων το δυνατόν περισσοτέρων από τις φυσιολογικές λειτουργίες των ασθενών με άνοια, για όσο το δυνατόν περισσότερο. Στο έργο αυτό συμπεριλαμβάνεται επίσης η ανάπτυξη μεθόδων για την συμπεριφορά των συγγενών και νοσηλευτών προς τον ασθενή με άνοια ώστε να δοθεί νόημα στη ζωή όλων των εμπλεκομένων.

<SPEAKER ID=314 LANGUAGE="DE" NAME="Graefe zu Baringdorf">
Κυρία Πρόεδρε, επιτρέψτε μου μέσα στο λεπτό που μου αναλογεί να κάνω τέσσερις παρατηρήσεις: από το παράδειγμα της ΣΕΒ μπορεί κανείς να δει πόσο γρήγορα οι σπάνιες ασθένειες παίρνουν έκταση καταστροφής. Δεύτερον: από την υπεροψία της διοίκησης μπορεί κανείς να διαπιστώσει πόσο γρήγορα είναι δυνατόν μία τέτοια εξέλιξη να προωθηθεί, επιπλέον, μέσω της διοίκησης. Γιατί δεχθήκαμε την υπόδειξη ότι η έρευνα για την ΣΕΒ πρέπει να περιμένει μέχρι να δημιουργηθεί ένα πρόγραμμα για σπάνιες ασθένειες. Τρίτη παρατήρηση: προκειμένου για τις σπάνιες ασθένειες, η βιομηχανία δεν δείχνει κανένα ενδιαφέρον, διότι η αναλογία ένα προς ένα εκατομμύριο είναι ασύμφορη για ένα φάρμακο. Τέταρτη παρατήρηση, που προκύπτει από την προηγούμενη: χρειαζόμαστε επειγόντως ένα πρόγραμμα σε ευρωπαϊκό επίπεδο που θα ερευνά αυτές τις σπάνιες ασθένειες, θα τις θέσει υπό έλεγχο και ύστερα θα περιορίσει τις ενδεχόμενες επιδράσεις, δηλαδή μία επιδημία σαν αυτήν που είδαμε στην περίπτωση της ΣΕΒ.

<SPEAKER ID=315 LANGUAGE="FI" NAME="Myller">
Αξιότιμη κυρία Πρόεδρε, επικεντρώνομαι κυρίως στην έκθεση που έχει εκπονηθεί από την βουλευτή κυρία Flemming σχετικά με την ενσωμάτωση στις κοινοτικές πολιτικές των απαιτήσεων για την προστασία της υγείας. Στις αιτιολογήσεις της, η έκθεση στρέφεται προς τη σωστή κατεύθυνση, αφού απαιτεί να υπάρξει καλύτερος συντονισμός και διασύνδεση των πολιτικών στον τομέα της υγείας με τις υπόλοιπες πολιτικές της ΕΕ.
<P>
Όπως έχει διαπιστωθεί και εδώ, η Συνθήκη του Αμστερνταμ, δίνει στα θέματα της δημόσιας υγείας περισσότερο βάρος απ' ό, τι έχει γίνει μέχρι σήμερα. Αυτό το σημείο της Συνθήκης θα έπρεπε να χρησιμοποιηθεί κατά τέτοιον τρόπο, ώστε πραγματικά να γίνει δυνατή η προώθηση της υγείας των πολιτών σε όλη την Ευρώπη. Επομένως, η ακολουθούμενη στρατηγική θα έπρεπε, περισσότερο απ' ότι έχει γίνει μέχρι σήμερα, να διέπεται από συγκεκριμένες αρχές και να είναι πιό περιεκτική, με χαρακτηριστικό την ευρεία και ολοκληρωμένη εφαρμογή της. Τα θέματα που άπτονται της υγείας, θα έπρεπε να λειτουργήσουν ως κριτήρια αποδοχής γιά όλες τις πολιτικές της κοινότητας.
<P>
Υπάρχει μια ξεκάθαρη σχέση μεταξύ της ισότητας και της υγείας. Γνωρίζουμε πως τα άτομα που υφίστανται κοινωνικό αποκλεισμό και που είναι σε πιό δεινή οικονομική θέση, αρρωσταίνουν περισσότερο από εκείνα που βρίσκονται σε καλύτερη οικονομική κατάσταση και διαθέτουν καλύτερη εκαπίδευση. Φυσικά, το θέμα αφορά εν μέρει και την ενημέρωση, τη διατροφή και τον τρόπο ζωής, όμως αφορά όλο και περισσότερο και τα οικονομικά δεδομένα.
<P>
Η Ευρώπη γερνάει όλο και περισσότερο. Ενα πολύ σημαντικό μελλοντικό ερώτημα αφορά στις επιπτώσεις που θα έχει το γεγονός αυτό στο έπιπεδο των διάφορων πολιτικών, και τον τρόπο με τον οποίο θα μοιραστούν οι οικονομικοί πόροι στον τομέα της υγείας. Όχι τόσο στο επίπεδο της Ευρωπαϊκής Ένωσης, όσο ειδικά στο επίπεδο των κρατών μελών.
<P>
Επιπλέον, στο επίπεδο της Ευρωπαϊκής Ένωσης απαιτείται να τεθούν σε σειρά προτεραιότητας τα ιδιαίτερα ευρωπαϊκά θέματα. Με ποιον τρόπο οι εθνικές προσπάθειες θα αποκτήσουν περισσότερη πλεονάζουσα αξία; Αυτή θα έπρεπε να είναι η πολιτική στο επίπεδο της Ευρώπης. Επιβάλλεται να υπάρχει μια αντίληψη για το ποια ζητήματα έχουν περισσότερη και ποιά λιγότερη σημασία στο εν λόγω θέμα.
<P>
Επομένως, ενώ κατανοώ τη σημασία των προγραμμάτων δράσης σχετικά με κάποιες ειδικές ασθένειες, θα ήθελα εντούτοις να τονίσω πως στον μελλοντικό σχεδιασμό του προγράμματος της ΕΕ σχετικά με την δημόσια υγεία, η αφετηρία απαιτείται να είναι η προώθηση της υγείας μέσω διαρθρωτικών πολιτικών στον τομέα της υγείας. Με άλλα λόγια, ασκόντας επιρροή σε θέματα κοινωνικής πολιτικής όπως στη γεωργία, στην αποτελεσματικότητά της, και στον τρόπο με τον οποίο χρησιμοποιούται τα φυτοφάρμακα, θα έπρεπε δηλαδή να καταφέρουμε να έχουμε οικολογικά συνετές δραστηριότητες στον τομέα αυτόν. Από την άλλη πλευρά, πώς διαχειρίζονται θέματα, όπως η πολιτική στον τομέα της οδικής κυκλοφορίας, θέματα απασχόλησης, θέματα κοινωνικού αποκλεισμού και άλλα παρεμφερή; Αυτά αποτελούν, κατά την άποψή μου σημαντικά διαρθρωτικά ζητήματα, όταν συζητάμε για πολιτική στον τομέα της υγείας.

<SPEAKER ID=316 LANGUAGE="EN" NAME="Whitehead">
Κυρία Πρόεδρε, επιθυμώ να κάνω μερικές παρατηρήσεις και να απευθύνω κάποιες ερωτήσεις στον Επίτροπο σχετικά με την έκθεση του κ. Τρακατέλλη. Οι ενοχές που νιώθω επειδή δεν άκουσα το λόγο του κ. Τρακατέλλη μετριάζονται κάπως από το γεγονός ότι δεν είναι παρών να με ακούσει. Θα προχωρήσω κατευθείαν στην ουσία των ερωτήσεών μου.
<P>
Όπως καταλαβαίνω, έχει κατατεθεί μία πρόταση που μπορεί και να διαφυλάξει και να παρατείνει το κοινοτικό πρόγραμμα πληροφόρησης ως προς τα οικιακά ατυχήματα και τις δραστηριότητες αναψυχής και να οδηγήσει στην ενσωμάτωσή του στο πρόγραμμα πρόληψης των τραυματισμών. Έτσι, θα έμπαινε ένα τέλος στις περιπτώσεις διπλής χορήγησης κονδυλίων ανάμεσα σε δύο από τις διευθύνσεις και θα αναγκάζονταν τα κράτη μέλη να αναλάβουν μεγαλύτερες ευθύνες να καλύψουν το 50 %, αντί για το 20 %, του κόστους για αυτό το πρόγραμμα. Τα ερωτήματα που έχω να υποβάλλω στην Επιτροπή - ξέρω φυσικά ότι ο Επιτροπος θα απαντήσει σε αυτά με το συνηθισμένο μεγαλοφυή του τρόπο - σχετίζονται πραγματικά με το πώς θα λειτουργήσει το πακέτο δημοσιονομικών κονδυλίων. Επικροτώ αυτή την πρόταση, επειδή θα ήταν πολύ θετικό, αν μπορούσαμε να εγγυηθούμε τη συνέχιση της εφαρμογής του κοινοτικού συστήματος πληροφόρησης ως προς τα οικιακά ατυχήματα και τις δραστηριότητες αναψυχής για ακόμη πέντε χρόνια, για όσο διάστημα δηλαδή θα εφαρμόζεται το πρόγραμμα πρόληψης τραυματισμών. Πιστεύω ότι ύστερα από αυτό το διάστημα θα έχει δημιουργηθεί εκείνη ακριβώς η βάση δεδομένων που χρειαζόμαστε για τη διάδοση πληροφοριών ως προς τα οικιακά ατυχήματα και τα ατυχήματα κατά τις δραστηριότητες αναψυχής.
<P>
Το πρόβλημα είναι ότι δεν υπάρχει πραγματικά καμία ένδειξη ως προς την ακριβή πηγή προέλευσης του απαιτούμενου κονδυλίου ύψους 7 εκατομμυρίων Ecu. Πρόκειται μήπως να διατεθεί από τις δύο διευθύνσεις; Πρόκειται άραγε να διατεθεί από μία από τις δύο; Έχουν γίνει έρευνες για να διαπιστωθεί σε ποιό βαθμό είναι έτοιμα τα κράτη μέλη να συνεισφέρουν το απαιτούμενο 50 % των κονδυλίων; Θα ήταν καλό να είχαμε απαντήσεις σε αυτά τα ερωτήματα, επειδή ένα από τα προβλήματα είναι ότι, δεδομένου ότι η ισχύουσα βάση του κοινοτικού συστήματος πληροφόρησης έχει ήδη λήξει, δεν πρόκειται ουσιαστικά μέχρι το 1999 ούτε να εφαρμοστεί το πρόγραμμα πρόληψης τραυματισμών ούτε να δημιουργηθεί το νομικό πλαίσιο για την πολιτική προστασίας των καταναλωτών, πάνω στο οποίο θα ήθελα να στηριχθεί αυτό το πρόγραμμα. Κάτω από αυτές τις συνθήκες, αναρωτιέται κανείς πώς μπορούμε να ξεκινήσουμε αυτό το ολοκληρωμένο πρόγραμμα το 1998.
<P>
Εκφράστηκαν κάποιες αντιρρήσεις από μερικά κράτη μέλη, κυρίως από τη Γερμανία και σε μικρότερο βαθμό από τη Γαλλία, πάνω στο θέμα εισαγωγής του κοινοτικού προγράμματος πληροφόρησης αρχικά. Πριν από δύο χρόνια είχα αναλάβει την παρακολούθηση λειτουργίας αυτού του προγράμματος για την Επιτροπή Περιβάλλοντος, Δημόσιας Υγείας και Προστασίας των Καταναλωτών και κατέληξα στο συμπέρασμα ότι ήταν ένα πρόγραμμα που άξιζε τον κόπο και ότι θα έπρεπε να συνεχιστεί η εφαρμογή του. Αυτό μπορεί να γίνει μόνο βάσει ενός ορθού υπολογισμού συγκέντρωσης των σχετικών κονδυλίων και σαφούς καθορισμού ατόμων για την ανάληψη ευθυνών. Αν και πιστεύω ότι το πιο κατάλληλο άτομο για την ανάληψη αυτών των καθηκόντων είναι ο Επίτροπος κ. Flynn, θα ήθελα απαντήσεις σε αυτά τα ερωτήματα.

<SPEAKER ID=317 NAME="Malone">
Κυρία Πρόεδρε, θα ήθελα να αναφερθώ μόνο στο θέμα της νόσου του Alzheimer. Γνωρίζουμε, αλλά και έχουμε ακούσει σήμερα εδώ, ότι χιλιάδες πολίτες σε όλη την Ευρωπαϊκή Ένωση πάσχουν από αυτή τη νόσο και τα σχετιζόμενα με αυτή συμπτώματα. Η Επιτροπή θα πρέπει να παρουσιάσει τώρα το διευρωπαϊκό πρόγραμμα δράσης για την αντιμετώπιση της νόσου του Alzheimer. Η Επιτροπή έχει ήδη αναλάβει ιδιαίτερα χρήσιμες πρωτοβουλίες κατά του καρκίνου, των σχετιζομένων με τη ρύπανση ασθενειών, των σπάνιων ασθενειών, του AIDS και του καπνίσματος, βάσει των υφιστάμενων αρμοδιοτήτων στον τομέα της δημόσιας υγείας.
<P>
Δυστυχώς, στο θέμα της νόσου του Alzheimer δεν κάνει τίποτα περισσότερο παρά έρευνα χρηματοδότησης, κάτι που απλά δεν είναι αρκετό. Χρειαζόμαστε μεν την έρευνα αλλά θα πρέπει να προχωρήσετε περαιτέρω, κ. Επίτροπε. Θα πρέπει να καταρτίσετε ένα διευρωπαϊκό πρόγραμμα δράσης κατά της νόσου του Alzheimer. Ένα τέτοιο πρόγραμμα θα συμπεριελάμβανε την ανάπτυξη στρατηγικών για εντατικοποίηση της έρευνας σχετικά με τα αίτια της νόσου, αναγνώριση των προδιαθεσικών παραγόντων, πρόληψη και θεραπεία, καθώς επίσης για προώθηση ειδικής κατάρτισης του υγειονομικού και γηριατρικού προσωπικού. Θα έπρεπε επίσης να αποσκοπεί στην αλλαγή των αρνητικών αντιλήψεων του κοινού σχετικά με τη νόσο. Θα πρέπει να φροντίζετε να αξιοποιείτε όλα τα κονδύλια που διατίθενται κάθε χρόνο στα πλαίσια του υφιαστάμενου προγράμματος.
<P>
Ένα πρόγραμμα δράσης για την αντιμετώπιση της νόσου του Alzheimer θα απέφερε τεράστια οφέλη στους χιλιάδες Ευρωπαίους που έχουν προσβληθεί από την ασθένεια. Δεν είναι μόνο ότι δε λαμβάνεται επαρκής μέριμνα για τα δικαιώματα των ασθενών, αλλά επίσης ότι αυτοί που τους φροντίζουν αγνοούνται πλήρως σε πολλές περιπτώσεις. Βάσει της δικής μου εμπειρίας από την Ιρλανδία μπορώ να πω ότι παραμελούνται οι πραγματικές ανάγκες πολλών χιλιάδων ανθρώπων, κυρίως γυναικών, οι οποίες φροντίζουν τους 25.000 περίπου ασθενείς που πάσχουν από τη νόσο του Alzheimer. Είναι, για παράδειγμα, επονείδιστο το γεγονός ότι εξετάζεται το εισόδημά τους προτού τους χορηγηθεί το επίδομα επιμελητών αναπήρων. Θα ήθελα να βελτιωθεί αμέσως αυτή η κατάσταση και έχω απευθυνθεί στον αρμόδιο υπουργό για αυτό το θέμα.
<P>
Τέλος, μπορεί να αποβεί πολύ χρήσιμη η εφαρμογή μικρών προγραμμάτων και η ανάληψη μικρών πρωτοβουλιών. Έχω πρόσφατα δει σε ένα νοσοκομείο του Δουβλίνου, το Blanchardstown, την εφαρμογή ενός προγράμματος στα πλαίσια του οποίου φέρονται κατοικίδια σκυλιά μέσα στο νοσοκομείο για να γνωρίσουν τους ασθενείς, κάτι που έχει υπέροχα θεραπευτικά αποτελέσματα. Θα πρέπει να προωθήσουμε αυτού του είδους τις θεραπευτικές ενέργειες σε όλη την Ευρώπη.

<SPEAKER ID=318 NAME="Flynn">
Σας ευχαριστώ κυρία Πρόεδρε. Επιτρέψτε μου απλά να ανακεφαλαιώσω πολύ σύντομα επειδή έχω πραγματικά εξετάσει πολλά από τα θέματα που αναφέρθηκαν λεπτομερώς κατά την πρώτη μου ομιλία. Ξέρω ότι χρειάστηκε κάποιος χρόνος για αυτό, αλλά το έκανα με την ελπίδα ότι θα έδινα μία γενική εικόνα σχετικά με τις απόψεις μας πάνω στα τρία προγράμματα, την έκθεση της κ. Flemming και το ζήτημα της νόσου του Alzheimer.
<P>
Οφείλω να πω ότι θα πρέπει να είμαστε πολύ ικανοποιημένοι για το επίπεδο της συζήτησης στο Σώμα σήμερα το βράδυ πάνω σε αυτό το τόσο σημαντικό θέμα για τη δημόσια υγεία. Αν και η ώρα είναι περασμένη και η προσέλευση των μελών μικρή, όπως έχουν αναφέρει κάποιοι, το γεγονός αυτό δε μειώνει την ποιότητα των ομιλιών που έχουμε ακούσει και το βαθμό σοβαρότητας που τις χαρακτήριζε. Φυσικά το Σώμα έχει δεσμευθεί όσον αφορά τα θέματα υπό συζήτηση από εκείνους που έχουν παραμείνει εδώ.
<P>
Λιγα έχω να προσθέσω επί της ουσίας των διαφόρων εκθέσεων και προφορικών ερωτήσεων, αλλά έχω δώσει ιδιαίτερη προσοχή σε διάφορα θέματα και σε όσα θα θεωρούσα βασικά μηνύματα ανάμεσα σε εκείνα που προέκυψαν από ορισμένες παρεμβάσεις. Έχουν πολλά κοινά, αλλά αξίζει τον κόπο να τα τονίσουμε επειδή θα πρέπει να τα λάβουμε πολύ σοβαρά υπόψη κατά την επόμενη πολύ σημαντική περίοδο, όταν θα εξετάζουμε το επόμενο πλαίσιο όσον αφορά θέματα της δημόσιας υγείας.
<P>
Πολλές παρεμβάσεις επικεντρώθηκαν στην ανάγκη να εξετάσουμε πολύ σοβαρά και να δώσουμε απόλυτη προτεραιότητα στους όρους για τη δημόσια υγεία που προέβλεπε τόσο η Συνθήκη του Μάαστριχτ όσο και η Συνθήκη του Αμστερνταμ. Θα ήθελα να πιστεύω ότι ίσως θα μπορούσαμε να έχουμε μία σαφέστερη ερμηνεία όσων συνεπάγεται η Συνθήκη του Αμστερνταμ κατά την προετοιμασία του νέου πλαισίου δράσης. Δίνω ιδιαίτερη σημασία σε αυτό που ειπώθηκε από τον κ. Needle, ότι χρειάζεται φυσικά να καθοριστεί ένα νέο πλαίσιο αλλά ότι θα κοστίσει πολλά.
<P>
Όλα τα χρήματα που διατέθηκαν για τη χρηματοδότηση των οκτώ προγραμμάτων έχουν δαπανηθεί. Τα πρώτα τρία ή τέσσερα προγράμματα πραγματικά απομύζησαν όλα τα χρήματα, οπότε δεν απέμεινε ουσιαστικά τίποτα για την εφαρμογή των τριών άκρως σημαντικών προγραμμάτων για τα οποία συζητάμε τώρα. Δεν πτοούμαι όμως από αυτό το γεγονός, γιατί παρ' όλο που το διαθέσιμο χρηματικό ποσό είναι μικρό και είναι μόνο για αυτό το χρόνο και σε ετήσια βάση, θα πρέπει να κάνουμε μία αρχή και να εμμείνουμε στις προσπάθειές μας, έτσι ώστε όταν καθοριστούν οι μελλοντικές δημοσιονομικές προοπτικές να μπορούμε να αποδείξουμε ότι ακολουθήσαμε σωστή τακτική, ότι τα προγράμματα ήταν αξιόλογα, καθώς επίσης ότι το γεγονός ότι δεν υπήρχαν επαρκή κονδύλια σημαίνει ότι αν διατεθούν κάποια στιγμή, θα μπορέσουμε να εφαρμόσουμε όσα έχουμε συζητήσει. Θα πω περισσότερα για αυτό το θέμα αμέσως τώρα.
<P>
Επιδοκιμάσατε την άποψη ότι η Ευρωπαϊκή Κοινότητα και οι διάφορες οργανώσεις μπορούν να φέρουν πραγματική προστιθέμενη αξία σε όσα γίνονται στα κράτη μέλη και αυτό ακριβώς συζητάμε εδώ. Ξέρουμε ότι τα κράτη μέλη είναι εκείνα που φέρουν το κύριο μέρος της ευθύνης όσον αφορά την προστασία της υγείας και την πρόνοια, αλλά αυτό που θα πρέπει να κάνουμε εμείς είναι να επικεντρώσουμε την προσοχή μας σε θέματα ευρείας κοινοτικής βάσης για τα οποία ενδιαφέρονται ιδιαίτερα οι πολίτες, έτσι ώστε να μπορέσουμε να συνδυάσουμε τις καλύτερες δράσεις και μεθόδους στα κράτη μέλη και να προετοιμάσουμε το έδαφος σε αυτό τον τομέα. Αυτή θα μπορούσε να είναι η προστιθέμενη αξία που μπορούν να μας προσφέρουν αυτά τα προγράμματα, ακόμη και αν δεν υπάρχουν για την ώρα επαρκή κονδύλια. Πιθανόν να μπορέσει να λυθεί αυτό το πρόβλημα με καλή διάθεση και εφαρμογή σωστών μεθόδων σε όσα κάνουμε όσον αφορά το πλαίσιο.
<P>
Το Σώμα έχει εκδηλώσει πραγματική και ενθαρρυντική στήριξη προς τα οκτώ προγράμματα προώθησης της δημόσιας υγείας που έχουν εκπονηθεί δυνάμει του άρθρου 128 της Συνθήκης του Μάαστριχτ. Όλα τα μέλη που μίλησαν - όπως και εγώ - συναισθάνονται ότι οι ισχύοντες περιορισμοί από πλευράς προϋπολογισμού δεν επιτρέπουν στην Κοινότητα να κάνει όλα όσα θα μπορούσε και θα έπρεπε να κάνει. Επιτρέψτε μας να γίνουμε σαφείς πάνω σε αυτό το θέμα. Επιθυμείτε να δείτε την εκτέλεση περισσότερων ενεργειών. Αυτή είναι μία άποψη που συμμερίζεται η Επιτροπή. Υπάρχουν πολλά που μπορούμε και θα πρέπει να επιχειρήσουμε. Πιθανόν θα πρέπει να εκθέσουμε στο επόμενο πρόγραμμα πλαίσιο την προοπτική όσων θα πρέπει να κάνουμε, στη συνέχεια να το υποβάλουμε στα κράτη μέλη - να αναπτύξουμε όσα το Κοινοβούλιο και η Επιτροπή συμφωνούν ότι θα πρέπει να χρηματοδοτηθούν για το καλό των πολιτών και στη συνέχεια να ζητήσουμε τα χρήματα από την αρμόδια επί του προϋπολογισμού αρχή. Ας ελπίσουμε ότι οι δημοσιονομικές προοπτικές μετά το 2000 θα συμβαδίζουν με αυτή την άποψη, επειδή η άποψή σας θα υποστηριχθεί και θα διασαφηνιστεί στην ανακοίνωση που έχω υποσχεθεί στο Σώμα όσο αφορά το επόμενο πλαίσιο. Θα εκθέσω όσα πιστεύω ότι θα πρέπει να γίνουν με τη συνεργασία σας στους τομείς που έχετε τονίσει σήμερα το βράδυ. Θα δούμε τί θα συμβεί στη συνέχεια.
<P>
Η πλειοψηφία των μελών έχει τονίσει τη σπουδαιότητα προσδιορισμού του επόμενου πεδίου δράσης στον τομέα της δημόσιας υγείας και την ανάγκη που υπάρχει εκεί να επεκτείνουμε ουσιαστικά τους ορίζοντες περα από το πεδίο εφαρμογής του υφιστάμενου πακέτου προγραμμάτων. Θα ήθελα να δραστηριοποιηθώ προς αυτή την κατεύθυνση με τη δική σας υποστήριξη.
<P>
Έχετε καταστήσει σαφές το γεγονός ότι περιμένετε πολλά από την Επιτροπή. Πρόκειται να δώσω ιδιαίτερη σημασία σε αυτό. Όταν επιστρέψουμε για να μιλήσουμε για τα στοιχεία που θα θέλαμε να συμπεριληφθούν και το ύψος των κονδυλίων για τα οποία συζητάμε, θα παρέχουμε στήριξη και προς αυτή την κατεύθυνση. Στην Ένωση δαπανώνται πολλά χρήματα για διάφορους σκοπούς. Μάλιστα, όταν κάποιο μέλος αναφερθεί στην εμπορία ενός καινούργιου προϊόντος, είναι δυνατόν να βρεθούν από τη μία στιγμή στην άλλη περισσότερα χρήματα για τη χρηματοδότηση μίας εκστρατείας προώθησης αυτού του προϊόντος από όσα θα ήταν δυνατόν να διατεθούν για τα προγράμματα των πέντε ετών συνολικά. Αυτό όμως μου φαίνεται παράλογο.
<P>
Μπορώ κάλλιστα να συμφωνήσω με την κ. Flemming η οποία αναφέρθηκε -κάτι που επίσης συμπεριλαμβάνεται στην έκθεσή της - στο πόσο δύσκολο είναι να ικανοποιηθεί το αίτημά της όσον αφορά την ανάγκη ενίσχυσης και επιχορήγησης των επικίνδυνων προϊόντων, εννοώντας φυσικά τον καπνό που καλλιεργείται στις χώρες της Ένωσης. Θεωρούσα πάντα ότι η πολιτική που ακολουθείται στον τομέα του καπνού είναι αντιφατική, κάτι που έχω τονίσει σε πολλές περιπτώσεις. Η Ένωση μπορεί να διαθέτει περίπου 800 εκατομμύρια Ecu το χρόνο για την οικονομική στήριξη ενός προϊόντος που δεν έχει ουσιαστικά καμία αξία από πλευράς εμπορίας και που, συγχρόνως, προκαλεί τεράστιες βλάβες στη δημόσια υγεία. Αυτό που ζητάμε εδώ είναι ένα μικρό χρηματικό ποσό που θα συμβάλλει στην προώθηση ενεργειών και προγραμμάτων που θα ενισχύσουν σημαντικά όσα πιθανόν έχουν τη δυνατότητα να κάνουν οι άνθρωποι για την προστασία της υγείας τους. Πιστεύω ότι η αρχή προφύλαξης είναι θέμα δημόσιας υγείας και ότι θα πρέπει να επιδιώξουμε την εφαρμογή της με αυτό τον τρόπο.
<P>
Παρατηρώ ότι έχει συζητηθεί πολύ το όλο θέμα της νόσου του Alzheimer. Όλοι έχουν τονίσει τη σπουδαιότητα του θέματος το οποίο -οφείλω να πω - έχει την υποστήριξη του Επιτρόπου και της Επιτροπής. Οι ηλικιωμένοι πρόκειται να προκαλέσουν τεράστιες αλλαγές επειδή δεν έχει βρεθεί ακόμη θεραπεία για τη συγκεκριμένη νόσο. Σύμφωνα με όσα έχω ακούσει κατά τη διάρκεια επισκέψεών μου στην Αμερική, υπάρχουν πιθανότητες να βρεθεί μελλοντικά κάποια θεραπεία. Όπως όμως έχει τώρα η κατάσταση, δεν υπάρχει τρόπος θεραπείας. Όπως έχουμε πει, έχουμε περιοριστεί όσον αφορά τη Συνθήκη στην πρόληψη της ασθένειας. Έχω συγκεκριμένα παρατηρήσει ότι ανυπομονείτε για την εφαρμογή του σχεδίου δράσης, για το οποίο μιλήσαμε εδώ λίγα χρόνια πριν. Θα μπορούσαμε ίσως να αντιμετωπίσουμε πιο θετικά το όλο θέμα της επιμόρφωσης των επιμελητών. Θα μπορούσαμε ίσως, όπως πολύ σωστά ανέφερε η κ. Malone, να ασχοληθούμε περισσότερο με την αλλαγή της αρνητικής στάσης που επικρατεί σε πολλά κράτη μέλη όσον αφορά τη συγκεκριμένη νόσο.
<P>
Έχω τονίσει ότι θα προωθήσω αυτό το θέμα στην ανακοίνωση σχετικά με το νέο πλαίσιο. Αναγνωρίζω ότι το Σώμα είναι έτοιμο για τη χρηματοδότησή του. Η σπουδαιότητα του θέματος τονίστηκε δυναμικά από τον κ. Poggiolini, ο οποίος είπε ότι η γενική πληθυσμιακή κίνηση είναι εκεί, ότι γνωρίζουμε πως η πιθανή διάρκεια ζωής είναι μεγαλύτερη, όπως επίσης ότι οι άνθρωποι έρχονται αντιμέτωποι με την απειλή - πρόκειται μάλιστα για μία ολοένα αυξανόμενη απειλή - ότι όλο και περισσότεροι άνθρωποι πρόκειται να προσβληθούν από τη νόσο του Alzheimer. Μέχρι να βρεθεί κάποια θεραπεία, οπότε θα είμαστε λογικά σε θέση να επικεντρώσουμε την προσοχή μας σε μία τέτοια ασθένεια και να προετοιμάσουμε το δρόμο. Μπορούμε να συμμετέχουμε στην εφαρμογή της καλύτερης μεθόδου και πιθανόν να ενισχύσουμε τους επιμελητές των ασθενών και τις οργανώσεις που έχουν αναλάβει ευθύνη. Θα υποβάλλω αυτή την πρόταση, οπότε θα εναπόκειται στα δύο θεσμικά όργανα να συμφωνήσουν όσον αφορά όσα θα πρέπει να κάνουμε στα πλαίσια του νέου προγράμματος.
<P>
Ο κ. Whitehead αναφέρθηκε συγκεκριμένα στο κοινοτικό σύστημα πληροφόρησης και, όπως άλλωστε το συνηθίζει, πάντα εστιάζει την προσοχή του σε κάποιο συγκεκριμένο σημείο εξαιρετικής σπουδαιότητας, κάτι που έκανε και στη συγκεκριμένη περίπτωση. Το βασικό του ερώτημα όσον αφορά τη χρηματοδότηση ήταν το εξής: θα χορηγηθούν άραγε κάποια κονδύλια, υπάρχει κάποια τέτοια συμφωνία; Η διεύθυνση V, η δική μου διεύθυνση, θα λάβει πάνω από 7, 5 εκατομμύρια Ecu από τη διεύθυνση XXIV για να καλύψει την ενσωμάτωση του κοινοτικού συστήματος πληροφόρησης στα προγράμματα προστασίας της δημόσιας υγείας. Να λοιπόν από πού θα βρεθούν τα χρήματα και αυτή η συμφωνία θα τεθεί σε εφαρμογή. Η χορήγηση κονδυλίων είναι σίγουρη από τη δική μας πλευρά.
<P>
Όσον αφορά την εισφορά, η συνάδελφός μου, κ. Bonino, υπέδειξε στο Συμβούλιο των Καταναλωτών μείωση σε ποσοστό 65 % αυτό το χρόνο και 50 % στη συνέχεια σε μία προσπάθεια ενίσχυσης των πλεονεκτημάτων που θα αποφέρει αυτό το πρόγραμμα. Επιθυμώ επίσης να πω ότι η συντριπτική πλειοψηφία των κρατών μελών έχουν - σε περιπτώσεις που τους υπεβλήθη το ερώτημα - εκφράσει τη σαφή θέλησή τους να συνεχιστεί η εφαρμογή του συστήματος σε πιο εξελιγμένη μορφή, ενώ έχουν παράλληλα αποδείξει ότι έχουν κάθε καλή πρόθεση να καλύψουν ένα μεγάλο μέρος των δαπανών. Αυτή η δέσμευση ισχύει και επιβεβαιώθηκε από πολλά κράτη μέλη, όταν τους τέθηκε το ερώτημα. Φαίνεται λοιπόν ότι δεν έχει προβληθεί καμία αντίρρηση ενάντια σε μία τέτοια λύση. Αισθάνομαι σίγουρος για αυτό. Πιστεύω ότι τόσο εγώ όσο και ο κ. Whitehead θα επιθυμούσαμε να εξελιχτούν έτσι τα πράγματα.
<P>
Έχουν γίνει πολλές χρήσιμες παρατηρήσεις. Συμφωνώ με όσα είπε η κ. Myller, ότι δηλαδή θα πρέπει να υιοθετήσουμε μία πιο ολιστική μέθοδο προσέγγισης στο όλο ζήτημα της δημόσιας υγείας. Αυτό ακριβώς θα προσπαθήσουμε να κάνουμε στο νέο πλαίσιο και ανυπομονούμε να μας δοθεί η δυνατότητα να το συζητήσουμε μαζί σας.
<P>
Ο κ. Hyland ανησυχούσε για το πέμπτο πρόγραμμα. Έχει όντως γίνει κάποια γενικευμένη αναφορά στο πέμπτο πρόγραμμα έρευνας. Αξιζε βέβαια τον κόπο που έγινε αναφορά σε πολλά άλλα θέματα. Συνοψίζοντάς τα όμως όλα, θα ήθελα να πω ότι το θέμα της δημόσιας υγείας - με την ενσωμάτωση του άρθρου σχετικά με την υγεία στη Συνθήκη του Μάαστριχτ και τη διεύρυνση του πεδίου εφαρμογής του με τη Συνθήκη του Αμστερνταμ - απασχολεί ιδιαίτερα το Σώμα. Αποτελεί κύριο μέλημα για μένα και την Επιτροπή. Αυτό που επιδιώκουμε τώρα είναι να προχωρήσουμε στην εφαρμογή των οχτώ προγραμμάτων μας, παρά το γεγονός ότι μπορεί να διατεθεί ένα μικρό μόνο χρηματικό ποσό κατά την έναρξη εφαρμογής τους, να θέσουμε τους στόχους που θα θέλαμε να υλοποιήσουμε, ακόμη και αν είχαμε πολλά χρήματα, έπειτα να προσπαθήσουμε να τα χρηματοδοτήσουμε σύμφωνα με τις νέες δημοσιονομικές προοπτικές και να προχωρήσουμε σε ενέργειες που θα συμβάλλουν στην προστασία της δημόσιας υγείας στην Ένωση.

<SPEAKER ID=319 NAME="Πρόεδρος">
Νομίζω ότι έγινε μια πολύ ποιοτική συζήτηση. Αν το επιτρέπετε όμως, έχω μία τελευταία παρέμβαση.

<SPEAKER ID=320 LANGUAGE="DE" NAME="Graefe zu Baringdorf">
Κυρία Πρόεδρε, μία ερώτηση προς τον Επίτροπο Flynn: αν δείξει την ίδια συνέπεια, που άφησε τώρα να διαφανεί στην αγόρευσή του και που φάνηκε καθαρά κυρίως στην τελευταία του φράση, κατά την επεξεργασία του θέματος της ΣΕΒ και όσων εντάσσονταν στην δική του ευθύνη, δεν θα είχαμε άραγε γλυτώσει πολλά από τα σκάνδαλα που δημιουργήθηκαν εξ αιτίας της ΣΕΒ;

<SPEAKER ID=321 NAME="Flynn">
Κυρία Πρόεδρε, επιθυμώ απλά να πω ως απάντηση σε αυτή την εμβριθή δήλωση ότι προτού προκύψει το πρόβλημα είχε προβλεφτεί σε μία από τις προτάσεις μας, ακόμη και πριν από τη ΣΕΒ. Αν ήταν δυνατόν να εφαρμοστεί το κοινοτικό δίκτυο εποπτείας και ελέγχου που είχε προταθεί, αλλά το οποίο δεν έχει καθοριστεί ακόμη πλήρως, τότε ίσως να είχαμε προχωρήσει περισσότερο. Εξακολουθώ να ελπίζω ότι θα υπάρξει συμφωνία όσον αφορά το κοινοτικό δίκτυο εποπτείας και ελέγχου, κάτι που θα αποτελέσει ένα σημαντικό βήμα προς τη διευθέτηση των θεμάτων στα οποία έχετε αναφερθεί.

<SPEAKER ID=322 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30.
<P>
(Η συνεδρίαση διακόπτεται στις 23.28)

