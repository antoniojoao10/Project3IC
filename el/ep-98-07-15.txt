<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Κύριε Πρόεδρε, δεν θα μακρυγορήσω. Θα ήθελα απλώς να περιληφθεί στα συνοπτικά πρακτικά σχόλιό μου σχετικά με την υποχρεωτική ψήφο, την οποία θεωρώ αντισυνταγματική. Θεωρώ επίσης παράνομη την επιβολή χρηματικών προστίμων στα πλαίσια αυτά. Είσαστε ωστόσο φημισμένος νομικός και αντί να αγορεύσω τώρα για το ζήτημα αυτό, θα γράψω και θα σας στείλω αύριο μία επιστολή σχετικά.

<SPEAKER ID=3 NAME="Πρόεδρος">
Ευχαριστώ πολύ, κύριε Jansen van Raay, για τη συνεργασία σας.
<P>
(Εγκρίνονται τα συνοπτικά πρακτικά)

<CHAPTER ID=2>
Καλωσόρισμα
<SPEAKER ID=4 NAME="Πρόεδρος">
Επιθυμώ, εξ ονόματος του Ευρωπαϊκού Κοινοβουλίου, να καλωσορίσω στη σημερινή συνεδρίαση τα μέλη της ουγγρικής αντιπροσωπείας στη Μικτή Κοινοβουλευτική Επιτροπή Ευρώπης-Ουγγαρίας, της οποίας προεδρεύει ο Δρ. Jςzsef Szαjer, που παρίστανται στα θεωρεία.
<P>
(Χειροκροτήματα)

<CHAPTER ID=3>
Πρόγραμμα δραστηριοτήτων της αυστριακής Προεδρίας
<SPEAKER ID=5 NAME="Πρόεδρος">
Η ημερήσια διάταξη προβλέπει τη δήλωση της Προεδρίας του Συμβουλίου σχετικά με το πρόγραμμα δραστηριοτήτων της αυστριακής Προεδρίας.
<P>
Θα δώσω τον λόγο στον κύριο Schόssel, που θα μιλήσει εξ ονόματος του Συμβουλίου. Θα ήθελα να τον καλωσορίσω ιδιαιτέρως σε αυτήν εναρκτήρια παρέμβαση της πρώτης αυστριακής Προεδρίας, στην οποία πιστεύω πως όλοι ευχόμαστε κάθε επιτυχία κατά την άσκηση, για πρώτη φορά, της Προεδρίας του Συμβουλίου της Ευρωπαϊκής Ένωσης.
<P>
(Χειροκροτήματα) Ο κ. Schόssel έχει το λόγο.

<SPEAKER ID=6 NAME="Schόssel">
Κύριε Πρόεδρε, κύριε Πρόεδρε της Επιτροπής, αξιότιμα μέλη του Ευρωπαϊκού Κοινοβουλίου. Η Αυστρία αναλαμβάνει την Προεδρία του Συμβουλίου σε μια εποχή με τεράστιο ενδιαφέρον, και μάλιστα αποφασιτικής σημασίας και κρίσιμη για την Ευρώπη. Η Ένωση αυτή τη στιγμή επιχειρεί την υλοποίηση δύο σχεδίων, τα οποία πρόκειται να επηρεάσουν αποφασιστικά το πρόσωπο της ηπείρου μας στον 21ο αιώνα.
<P>
Μέσω της καθιέρωσης του ευρώ η Ευρώπη διανύει ένα μεγάλο βήμα προς την κατεύθυνση της οικονομικής και πολιτικής ένωσης και ταυτόχρονα, ως ο μεγαλύτερος ολοκληρωμένος οικονομικός χώρος του κόσμου, γίνεται ένας από τους πρωταγωνιστές της παγκόσμιας οικονομίας. Παράλληλα, η διεύρυνση της Ένωσης θα προσδώσει σταθερότητα και ευημερία σε μία διευρυμένη Ευρώπη. Πρόσφατα γράφτηκε κάτι έξυπνο σε μια μεγάλη ευρωπαϊκή εφημερίδα: η ολοκλήρωση της νομισματικής ένωσης θα ενισχύσει την ταυτότητα των Ευρωπαίων, ενώ μέσω της διεύρυνσης θα δοκιμαστούν τα όριά της.
<P>
Οι ιδρυτές της Ευρωπαϊκής Κοινότητας οραματίζονταν ήδη μια μεγαλύτερη Ευρώπη που θα γεφύρωνε το βαθύ χάσμα μεταξύ Ανατολής και Δύσης στην ήπειρό μας. Οραματίζονταν μια Ευρώπη η οποία θα κρατά ψηλά το λάβαρο της δημοκρατίας και των ανθρωπίνων δικαιωμάτων στη βάση κοινών αξιών και θα διαφυλάττει μακροπρόθεσμα την ειρήνη και την ελευθερία. Οραματίζονταν μια Ευρώπη η οποία θα λειτουργεί χωρίς ανταλλακτήρια συναλλάγματος και μεθοριακούς ελέγχους και ως εκ τούτου δεν θα στέκεται πια εμπόδιο στη συνύπαρξη των Ευρωπαίων πολιτών. Τώρα έφθασε πλέον η ιστορική ευκαιρία να δημιουργήσουμε την πραγματικότητα του αύριο, βασισμένοι στα οράματα του χθες.
<P>
Η Ευρωπαϊκή Ένωση δεν υπήρξε άλλωστε ανεπιτυχής σε αυτή της την προσπάθεια. Εάν κάνουμε μια σύντομη αναδρομή σε όσα συνέβησαν από την ίδρυσή της μέχρι τώρα, θα δούμε τα εξής: το 1958 η Κοινότητα των Έξι είχε 160 εκατομμύρια κατοίκους, σήμερα έχει 370 εκατομμύρια, ενώ με τις υποψήφιες προς ένταξη χώρες θα φθάσει τα 500 εκατομμύρια ανθρώπους. Η σημερινή Ευρωπαϊκή Ένωση παρουσιάζει ένα Ακαθάριστο Εγχώριο Προϊόν το οποίο σε πραγματικές τιμές είναι έξι φορές μεγαλύτερο από αυτό της Ευρωπαϊκής Οικονομικής Κοινότητας του 1958. Η σημερινή Ένωση αντιπροσωπεύει το ένα τρίτο του παγκόσμιου εμπορίου. Συγχρόνως όμως είναι ο μεγαλύτερος χορηγός βοήθειας παγκοσμίως: το 60 % των πόρων για αναπτυξιακή συνεργασία και το 80 % των ενισχύσεων προς τις χώρες της πρώην Σοβιετική Ένωσης προέρχονται από την Ευρωπαϊκή Ένωση.
<P>
Μπορεί λοιπόν κανείς δικαίως να ισχυριστεί ότι έφθασε η ευκαιρία να κάνουμε πραγματικότητα τα οράματα του χθες. Το ευρώ αποτελεί την ευρωπαϊκή απάντηση στην παγκοσμιοποίηση. Μπορούμε έτσι να αντεπεξέλθουμε επιτυχώς σε αυτή την πρόκληση. Το κοινό αυτό νόμισμα θα βελτιώσει τη λειτουργία της εσωτερικής αγοράς και θα συμβάλει στη διασφάλιση των θέσεων εργασίας, ενώ συγχρόνως θα δημιουργήσει και κίνητρα για διαρθρωτικές μεταρρυθμίσεις με προσανατολισμό στην αγορά, οι οποίες προβάλλουν ως επιτακτικά αναγκαίες για την εξασφάλιση της ανταγωνιστικότητάς μας.
<P>
Οι προϋποθέσεις για την καθιέρωση του ευρώ είναι σήμερα πολύ καλύτερες από αυτές που περίμεναν οι περισσότεροι και οι πλέον αισιόδοξοι από εμάς - στους οποίους συγκαταλέγομαι κανονικά κι εγώ. Το Σώμα σας, η βουλή των Ευρωπαίων, το Ευρωπαϊκό Κοινοβούλιο, ανέλαβε την άσκηση μιας σημαντικής δημοκρατικής λειτουργίας ελέγχου μέσω της συμμετοχής στον διορισμό της Εκτελεστικής Επιτροπής της Ευρωπαϊκής Κεντρικής Τράπεζας και της διενέργειας αναγνωρισμένων από όλες τις πλευρές ακροάσεων.
<P>
Στους προσεχείς μήνες της θητείας της αυστριακής Προεδρίας θα επιδιώξουμε έναν ενισχυμένο οικονομικό και πολιτικό συντονισμό και θα προετοιμάσουμε τον τελικό καθορισμό των συναλλαγματικών ισοτιμιών. Η συμβολή σε ένα καλό ξεκίνημα του ευρώ, από την 1η Ιανουαρίου 1999, είναι αδιαμφισβήτητα ένα από τα σημαντικότερα μελήματα της αυστριακής Προεδρίας.
<P>
Πέρα από τους οικονομικούς και νομισματικούς δείκτες επιτυχίας, θεωρώ ακόμη πιο σημαντική μια άλλη σύγκριση: από το 1945 έχουν σημειωθεί παγκοσμίως πάνω από 200 πολεμικές συρράξεις, χωρίς να συνυπολογίσουμε συγκρούσεις μικρότερης κλίμακας. Σύμφωνα με παγκόσμιες στατιστικές, δεν πέρασαν συνολικά τέσσερις εβδομάδες που να μην σημειώθηκε κάπου στον κόσμο μια ευρύτερη στρατιωτική σύγκρουση. Ωστόσο, ο χώρος της σημερινής Ευρωπαϊκής Ένωσης κατόρθωσε να μείνει έξω από αυτές τις πολεμικές συρράξεις.
<P>
Θα ήθελα σε αυτό το σημείο να παραθέσω μια φράση του βαρόνου Friedrich von Gentz, γραμματέα του πρίγκηπα Μέττερνιχ, ο οποίος είχε εκτελέσει χρέη γραμματέα - κρατούσε δηλαδή τα πρακτικά - στο Συνέδριο της Βιέννης. Είχε πει ότι όποιο πολιτικό σύστημα κατάφερνε να δώσει την ελπίδα στην Ευρώπη πως θα γλύτωνε έστω και τρεις ή τέσσερις πολέμους μέσα σε έναν αιώνα θα ήταν άξιο υψίστης αναγνώρισης. Κυρίες και κύριοι, έχουμε αυτό το σύστημα!
<P>
(Χειροκροτήματα) Έχουμε ένα τέτοιο σύστημα, έχουμε ένα τέτοιο όργανο. Κι αυτό ονομάζεται Ευρωπαϊκή Ένωση. Εάν θέλουμε να εξασφαλίσουμε διαρκή ειρήνη, σταθερότητα και οικονομική ευημερία στην Ευρώπη, τότε η πεποίθησή μου είναι ότι δεν υπάρχει μακροπρόθεσμα καλύτερο μέσο για κάτι τέτοιο από την ενσωμάτωση των γειτονικών μας χωρών στην Ευρωπαϊκή Ένωση.
<P>
Βεβαίως, λόγω του μεγάλου αριθμού των υποψηφίων χωρών - καθώς ποτέ μέχρι τώρα δεν είχαμε διεξαγάγει συζητήσεις και διαπραγματεύσεις σε διάφορα επίπεδα με έναν κύκλο 11 χωρών - και λόγω της μεγάλης διαφοράς επιπέδου οικονομικής ανάπτυξης, είναι ιδιαιτέρως απαραίτητη μία εις βάθος προετοιμασία. Το Ευρωπαϊκό Κοινοβούλιο, στο ψήφισμά του του περασμένου Δεκεμβρίου, δικαίως αναγνώρισε ότι η επικείμενη διεύρυνση θα σημάνει την έναρξη μιας εντελώς νέας φάσης στην ευρωπαϊκή διαδικασία ολοκλήρωσης, για την οποία απαιτείται διεξοδική αναθεώρηση όλων των θεσμικών, πολιτικών, οικονομικών και κοινωνικών επιπτώσεων για την Ένωση και τις υποψήφιες προς ένταξη χώρες.
<P>
Η Αυστρία, όπως αναμφίβολα γνωρίζετε, μοιράζεται σχεδόν το ήμισυ των συνόρων της με τέσσερις υποψήφιες προς ένταξη χώρες. Θα ήθελα να ευχαριστήσω ιδιαίτερα το Ευρωπαϊκό Κοινοβούλιο για την κατανόηση και την ευαισθησία που επέδειξε, όταν στις 18 Ιουνίου έλαβε υπόψη το γεγονός αυτό στο ψήφισμα για την Ατζέντα 2000, κάνοντας μνεία ότι θίγονται ιδιαίτερα οι περιοχές με εξωτερικά σύνορα προς υποψήφιες χώρες και ότι υπάρχει ανάγκη υποστήριξης, ιδίως στο πλαίσιο του προγράμματος IΝTERREG.
<P>
Θα ήθελα, ωστόσο, να προσθέσω ότι κυρίως εξαιτίας της ιδιαιτερότητας της θέσης μας - παλαιότερα στο περιθώριο, σήμερα στο κέντρο - ενδιαφερόμαστε όσο καμία άλλη χώρα για την επιτυχία αυτής της διεύρυνσης. Πρέπει κανείς να είναι ειλικρινής προς τους πολίτες. Η διεύρυνση έχει κόστος. Όμως αυτά τα έξοδα διεύρυνσης που δαπανώνται στην προενταξιακή στρατηγική και τις ενταξιακές ενισχύσεις, τα οποία δικαίως και πολύ σωστά αναφέρθηκαν στην πρόταση της Επιτροπής, είναι ίσως η καλύτερη επένδυση στο ίδιο μας το μέλλον.
<P>
Ας κάνουμε μια σύγκριση: και εμείς βοηθηθήκαμε από τους Αμερικανούς την εποχή μετά τον Β· Παγκόσμιο Πόλεμο. Τότε είχαν μεταφέρει μέσα σε τέσσερα χρόνια σχεδόν το 2, 5 % του Ακαθάριστου Εγχώριου Προϊόντος μας στην Ευρώπη, στις χώρες των πρώην εχθρών τους. Το ενδιαφέρον είναι ότι σήμερα, σύμφωνα με την πρόταση της Επιτροπής, με την οποία είμαι απολύτως σύμφωνος, και ελπίζω σε αυτό το σημείο να μην υπάρξει διαφωνία - ούτως ή άλλως δεν έχω ακούσει ώς τώρα κάποιο πραγματικό επιχείρημα εναντίον της, ούτε καν κατά την περιοδεία που πραγματοποίησα στις διάφορες πρωτεύουσες -, θα διαθέσουμε επί επτά χρόνια το 2, 7 % του Ακαθάριστου Εθνικού Προϊόντος των χωρών αυτών. Αυτό αποτελεί το διπλό των αντίστοιχων ποσών του σχεδίου Marshall, μια επένδυση στο ίδιο μας το μέλλον και στο μέλλον των υποψήφιων χωρών για τον 21ο αιώνα.
<P>
Χαιρετίζω το γεγονός αυτό, και η αυστριακή Προεδρία θα προσπαθήσει στη βάση αυτών των προσπαθειών να απαλείψει κάθε διαφωνία. Οι αποφάσεις του Ευρωπαϊκού Συμβουλίου του Λουξεμβούργου δημιούργησαν τις βάσεις για τη διαδικασία διεύρυνσης, μια συνολική διαδικασία για 11 υποψήφιες χώρες. Η βρετανική Προεδρία βρέθηκε στο επίκεντρο της πανηγυρικής έναρξης αυτής της διαδικασίας. Τώρα εμείς, οι Αυστριακοί, πιστεύουμε ότι θα πρέπει να διατηρήσουμε αυτή την πολιτική δυναμική, και έτσι η υφυπουργός κυρία Benita Ferrero-Waldner και εγώ προβήκαμε κατά κάποιον τρόπο στην καινοτομία να συμπεριλάβουμε, στο πλαίσιο της περιοδείας στις πρωτεύουσες, και τις 11 υπό ένταξη χώρες, γιατί θέλαμε να μεταφέρουμε σε αυτές εξ αρχής το σημαντικό μήνυμα ότι από τώρα ανήκουν στην ευρωπαϊκή οικογένεια και ότι επιθυμούμε την ισότιμη και εταιρική μεταχείριση και ενημέρωσή τους.
<P>
Αλλωστε τις αγγίζουν και τις αφορούν όλες οι αποφάσεις που πρόκειται να λάβουμε, είτε πρόκειται για την Ατζέντα, τη θεσμική μεταρρύθμιση και τη στρατηγική διεύρυνσης, είτε άλλα σημαντικά θέματα εξωτερικής πολιτικής.
<P>
Κατά τη διάρκεια της Προεδρίας μας θέλουμε να ξεκινήσουμε κατ' ουσίαν διαπραγματεύσεις γύρω από επιμέρους κεφάλαια. Η Επιτροπή βρίσκεται με την αναθεώρηση του κοινοτικού κεκτημένου σε καλό δρόμο, και ευελπιστούμε ότι ώς το τέλος του έτους θα έχει εξεταστεί σχεδόν το ήμισυ όλων των κεφαλαίων, ούτως ώστε να μπορέσουμε πραγματικά μέσα στον Νοέμβριο να ξεκινήσουμε, σε ένα Συμβούλιο Υπουργών, με τις πρώτες ουσιαστικές πολιτικές συζητήσεις στο πλαίσιο των διαπραγματεύσεων.
<P>
Σε αυτό το σημείο θα πω τελείως ανοιχτά ότι κάτι τέτοιο είναι πολύ σημαντικό, καθώς στηρίζει και τη διαδικασία μεταρρύθμισης στις υποψήφιες χώρες. Ας μην τρέφουμε αυταπάτες! Σε όλες τις υποψήφιες χώρες - και βρεθήκαμε όλοι μας εκεί μαζί - υπάρχουν πολιτικά κόμματα που εκφράζουν έναν ευρωσκεπτικισμό, όπως επίσης και λαϊκιστές και επικριτές που δεν επιθυμούν τη διαδικασία διεύρυνσης. Η αποστολή μας είναι να βοηθήσουμε και να δώσουμε δύναμη σε εκείνους που στηρίζουν μια εύλογη προσέγγιση στην Ευρωπαϊκή Ένωση και μια τολμηρή, συχνά και επώδυνη προενταξιακή διαδικασία.
<P>
(Χειροκροτήματα) Η διεύρυνση δεν θα απαιτήσει μόνο από τους μελλοντικούς μας εταίρους μεγάλες προσπάθειες. Και η ίδια η Ένωση δεν είναι ακόμη έτοιμη για τις προσχωρήσεις. Το λέω αυτό τελείως ανοιχτά. Οι μεταρρυθμίσεις που συνοψίζονται υπό τον όρο "Ατζέντα 2000» - η γεωργική μεταρρύθμιση, οι διαρθρωτικές αναμορφώσεις, οι ροές χρηματοδότησης της Ένωσης - έχουν ασφαλώς ιδιαίτερη σημασία. Είναι απαραίτητες, ακόμα και αν σε επιμέρους σημεία ασκείται, φυσικά, μια δικαιολογημένη κριτική από τη μεριά πολλών κρατών μελών. Πιστεύω όμως ότι οι προτάσεις της Επιτροπής μπορούν σε κάθε περίπτωση να θέσουν μια καλή βάση για τις πολιτικές συζητήσεις που θα ξεκινήσουν φέτος το φθινόπωρο.
<P>
Ασφαλώς έχουμε επίγνωση της πρόκλησης που ενέχεται στις προτάσεις, όπως και της πίεσης χρόνου. Στο Κάρντιφ, άλλωστε, δεν αποφασίστηκε τίποτε άλλο από το ότι επιθυμούμε να επισπεύσουμε τις συζητήσεις κατά εννέα μήνες σχεδόν. Εάν θέλουμε πράγματι να έχουμε έτοιμο ένα πακέτο υπό τη γερμανική Προεδρία τον Μάρτιο - πράγμα που είναι επίσης σημαντικό, καθώς πρέπει να έχει συζητηθεί και αποφασιστεί ει δυνατόν πριν από τις εκλογές για το Ευρωπαϊκό Κοινοβούλιο - τότε απαιτούνται πραγματικά απίστευτες προσπάθειες για να μπορέσουμε να ξεφύγουμε από τη γενικόλογη ρητορική, από την ανταλλαγή προκαταρκτικών δηλώσεων αρχών, και να καταπιαστούμε με όλο μας το σθένος με το επίπονο έργο σκληρών και δύσκολων διαπραγματεύσεων.
<P>
Ξέρω πως αυτό δεν είναι εύκολο, καθώς το πρόγραμμα για το διάστημα 2000-2006 είναι σε τελευταία ανάλυση ένα πρόγραμμα ύψους 10.000 δισεκατομμυρίων σελινιών, υπολογιζόμενο στο δικό μας νόμισμα, και στην πραγματικότητα θα έπρεπε να καλυφθεί μέσα σε δύο κοινοβουλευτικές περιόδους. Αν αναλογιστεί κανείς πόσο δύσκολο είναι συχνά για τα εθνικά κράτη να καλύψουν ένα γενικό πρόγραμμα σε μία περίοδο, τότε καταλαβαίνει ότι αυτό δεν είναι εύκολο. Ξέρουμε, ωστόσο, πως αν θέλουμε να τηρήσουμε αυτή τη χρονική προθεσμία θα πρέπει να επιτύχουμε σημαντικά βήματα προόδου μέχρι το Ευρωπαϊκό Συμβούλιο της Βιέννης.
<P>
Η γερμανική Προεδρία θα αναλάβει το οριστικό κλείσιμο και τη λήψη αποφάσεων όσον αφορά το πακέτο. Αποφασίσαμε όμως στο Συμβούλιο Γενικών Υποθέσεων της Δευτέρας ένα πολύ φιλόδοξο και ακριβές χρονοδιάγραμμα. Το Συμβούλιο αυτό είναι άλλωστε υπεύθυνο για τον οριζόντιο συντονισμό - και πρέπει να είναι, αφού κάθε Συμβούλιο των εκάστοτε αρμοδίων υπουργών δικαίως θέτει προς διαπραγμάτευση τα θέματα που εμπίπτουν στη δική του αρμοδιότητα. Πρέπει σε κάθε σύνοδο να αφιερώνουμε τον απαιτούμενο χρόνο, να είμαστε διατεθειμένοι να διεξάγουμε διαπραγματεύσεις. Ένα από τα κύρια ζητήματα που είχε να αντιμετωπίσει η βρετανική Προεδρία ήταν η προετοιμασία για την ένταξη του Ευρωπαϊκού Κοινοβουλίου στη νομοθετική διαδικασία λήψης αποφάσεων.
<P>
Θεωρώ πολύ καλό το γεγονός ότι το Ευρωπαϊκό Κοινοβούλιο θα ασχοληθεί κατά τους επόμενους μήνες εντατικά με όλες τις πλευρές της Ατζέντας ούτως ώστε να συμβάλει στην έγκαιρη ολοκλήρωσή της. Σας ευχαριστώ για την προθυμία σας και θέλω να υπογραμμίσω πως εμείς στο Συμβούλιο οφείλουμε να γνωρίζουμε πολύ καλά ότι δεν γίνεται τίποτε χωρίς την υποστήριξη των βουλευτών των εθνικών κοινοβουλίων, αλλά επίσης και των ευρωβουλευτών που έχουν εκλεγεί απευθείας από τον λαό της Ευρώπης.
<P>
Η Συνθήκη του Αμστερνταμ, εκλεκτά μέλη του Σώματος, θα συνεισφέρει στον σκοπό μας να καταστήσουμε την Ευρώπη έτοιμη για το μέλλον. Αυτό το νέο νομοθετικό πλαίσιο θα επιφέρει πραγματικές βελτιώσεις παρά τις γνωστές ανεπάρκειες. Κάποιοι θεωρούν ότι το Κοινοβούλιο αναδείχθηκε νικητής μέσα από τη Συνθήκη του Αμστερνταμ. Είναι αλήθεια ότι ενισχύθηκε ο ρόλος του στη διαδικασία συναπόφασης. Υπενθυμίζω μόνο ότι κατά τη Διακυβερνητική Διάσκεψη η Αυστρία τασσόταν εξαρχής υπέρ της βέλτιστης και εκτεταμένης διαμόρφωσης του ρόλου του Ευρωπαϊκού Κοινοβουλίου και της συμμετοχής των αντιπροσώπων του Κοινοβουλίου στις διαπραγματεύσεις - και το γνωρίζει αυτό ο Πρόεδρος κύριος Hδnsch, που ήταν τότε παρών, αλλά όχι επαρκώς, θα ήθελα να προσθέσω επικριτικά.
<P>
Είναι κρίμα που το Αμστερνταμ δεν κατόρθωσε να κάνει και τα τελευταία βήματα προς τη θεσμική ολοκλήρωση. Αποφασίσαμε στο Κάρντιφ να ξεκινήσουμε τις συζητήσεις και τις διαπραγματεύσεις σχετικά με αυτά τα θεσμικά ζητήματα, που παραμένουν ακόμα ανοιχτά αμέσως μετά την κύρωση της Συνθήκης, που ελπίζω να γίνει σύντομα. Σε αυτό έρχεται να προστεθεί το ότι έχουμε να πάρουμε σημαντικές αποφάσεις στη Βιέννη ως προς τον τομέα της ΚΕΠΠΑ, στον οποίο θα αναφερθώ αργότερα. Ας προστεθεί επίσης ότι πρέπει να προετοιμάσουμε την ένταξη των κανονισμών του Schengen και της Γραμματείας του Schengen στην Ευρωπαϊκή Ένωση.
<P>
Ιδιαίτερη σημασία έχει η προετοιμασία για την εφαρμογή των νέων διαδικασιών συναπόφασης, τη μεταρρύθμιση της επιτροπολογίας και τη δίκαιη συμμετοχή του Κοινοβουλίου. Εδώ στο Κοινοβούλιο έχουν ξεκινήσει ήδη οι εργασίες για ένα κοινό σύστημα ανάδειξης των μελών του Ευρωπαϊκού Κοινοβουλίου και ένα ενιαίο καθεστώς για τους βουλευτές. Χαίρομαι που ορισμένα από τα θέματα αυτά βρίσκονται στην ημερήσια διάταξη για την πρώτη εβδομάδα της Ολομελείας υπό αυστριακή Προεδρία.
<P>
Σπανίως στην ιστορία της ευρωπαϊκής ολοκλήρωσης βρέθηκε η Ευρωπαϊκή Ένωση αντιμέτωπη με τόσες προκλήσεις. Για τις περισσότερες χρειαζόμαστε την υποστήριξη των πολιτών. Χαιρετίζουμε λοιπόν την πρωτοβουλία των Βρετανών να ξεκινήσουν μία διεξοδική συζήτηση γύρω από το μέλλον της Ένωσης, και θέλουμε να συνεχίσουμε ενεργά αυτό τον διάλογο και κατά το δεύτερο εξάμηνο αυτού του χρόνου. Η αποτελεσματικότητα της Ένωσης, των θεσμών, η εγγύτητα προς τον πολίτη, η επικουρικότητα, η δημοκρατική νομιμοποίηση αποτελούν πολύ συχνά μόνο λόγια του αέρα και ρητορισμούς.
<P>
(Χειροκροτήματα) Όμως σας λέγω ανοιχτά ότι με μισή καρδιά δεν πρόκειται ποτέ να εμπνεύσουμε στους ανθρώπους ενθουσιασμό για την ευρωπαϊκή υπόθεση. Ως εκ τούτου χαιρετίζω το ενδεχόμενο μιας έκτακτης συνάντησης των αρχηγών κυβερνήσεων σχετικά με αυτό το θέμα υπό την αυστριακή Προεδρία. Πρόκειται άλλωστε για ένα θέμα που προφανώς δεν μπορεί να λυθεί σε μία μόνο συνάντηση. Πρέπει να προσθέσω πάντως ότι θα παραμείνει ένα θέμα προς επίλυση, κι αυτό το θεωρώ καλό. Ο καθένας θα πρέπει να ξεκινά με τον ίδιο του τον εαυτό. Σκοπεύω ως Πρόεδρος του Συμβουλίου Γενικών Υποθέσεων να ασχοληθώ σοβαρά με το θέμα και να φέρω τους συναδέλφους μας αντιμέτωπους με το ερώτημα πώς μπορούμε εμείς οι ίδιοι να συμβάλουμε στην προαγωγή της αποτελεσματικότητας και του ευρωπαϊκού συντονισμού. Πρέπει ο καθένας να συλλογιστεί από μόνος του πώς μπορούν η Επιτροπή και το Συμβούλιο να βελτιωθούν σε όλες τις δομές τους. Μήπως έχουμε υπερβολικά πολλά Συμβούλια; Υπάρχει επαρκής συντονισμός της ευρωπαϊκής υπόθεσης σε ευρωπαϊκό επίπεδο; Πώς μπορούμε να χρησιμοποιήσουμε το Ευρωπαϊκό Συμβούλιο με πιο ξεκάθαρο και συγκεκριμένο τρόπο στη διαδικασία λήψης αποφάσεων; Τι ρόλο μπορεί να παίξει το Ευρωπαϊκό Κοινοβούλιο σε αυτόν τον τόσο σημαίνοντα διοργανικό διάλογο;
<P>
Το θέμα της επικουρικότητας είναι ενδιαφέρον - και επ' αυτού έχουμε προβλέψει και προετοιμάσει ένα αρκετά καλό πρωτόκολλο στη Συνθήκη του Αμστερνταμ - καθώς μπορεί να μας ανοίξει τον δρόμο για να ασχοληθούμε με το ουσιαστικό ευρωπαϊκό έργο. Υπάρχουν πολλά θέματα που υπερφορτώνουν την ημερήσια διάταξη και ουσιαστικά μας εμποδίζουν να αφιερώσουμε αρκετό χρόνο στα πραγματικά μεγάλα ζητήματα. Πρέπει όμως να πω ανοιχτά ότι η επικουρικότητα δεν θα πρέπει να χρησιμοποιηθεί με τρόπο ώστε να υποσκαφθεί, να υπονομευθεί η ευρωπαϊκή υπόθεση. Οι θεσμοί δεν θα πρέπει να αποδυναμωθούν.
<P>
(Χειροκροτήματα) Πιστεύω ακόμη ότι η επικουρικότητα και η αλληλεγγύη δεν θα πρέπει να αναπτυχθούν σε δύο αντίθετους πόλους, αλλά το ιδανικό θα είναι να αλληλοσυμπληρώνονται. Και οι δύο αποτελούν κεντρικά στοιχεία της αυριανής κοινωνίας των πολιτών. Χωρίς την Ευρώπη - εγώ προσωπικά είμαι βαθιά πεπεισμένος και ο καθένας που με γνωρίζει ξέρει ότι το λέω αυτό παντού όπου και αν μιλάω και όχι μόνο ενώπιον του Ευρωπαϊκού Κοινοβουλίου, μένω πάντα σταθερός σε αυτή τη γραμμή - χωρίς την Ευρώπη, λοιπόν, δεν μπορεί να υπάρξει απάντηση των εθνικών κρατών προς την παγκόσμια πρόκληση. Χωρίς την Ευρώπη δεν μπορούν να επιλυθούν τα μεγάλα ζητήματα του μέλλοντος που ενδιαφέρουν πραγματικά τους πολίτες, όπως η προστασία του περιβάλλοντος, η πολιτική απασχόλησης, ο σεβασμός των ανθρωπίνων δικαιωμάτων, η συνολική ασφάλεια. Για όλα αυτά χρειαζόμαστε περισσότερη Ευρώπη και όχι περισσότερο εθνικό κράτος ούτε κενά λόγια περί επικουρικότητας που μειώνουν την ευρωπαϊκή εμβέλεια.
<P>
(Χειροκροτήματα) Η καλύτερη μέθοδος για να εμπνεύσουμε ενθουσιασμό στους πολίτες όσον αφορά την υπόθεση της Ευρώπης είναι να ακούσουμε προσεκτικά τι είναι σημαντικό για αυτούς και να θέσουμε αυτές τις προτεραιότητες στην κορυφή του προγράμματος δραστηριοτήτων μας. Είναι ενδιαφέρον το ότι σε όλες τις ευρωπαϊκές χώρες οι προτεραιότητες αυτές είναι σχεδόν οι ίδιες: πρώτα οι θέσεις εργασίας, έπειτα η φροντίδα για ένα καθαρό περιβάλλον και η ασφάλεια. Ο τελευταίος αυτός όρος που αφορά την ασφάλεια - το λέω εντελώς ανοιχτά - πρέπει να εννοηθεί με την ευρύτερη δυνατή έννοια. Περιλαμβάνει βεβαίως και την ασφάλεια από το οργανωμένο έγκλημα, την ασφαλή προστασία, μέχρι και τις στρατιωτικές επιπτώσεις. Πιστεύω όμως πως υπό τον όρο ασφάλεια θα πρέπει να νοείται και ένα κοινωνικό πλαίσιο αλληλεγγύης, μέχρι και η πυρηνική ασφάλεια έναντι των μη ασφαλών πυρηνικών αντιδραστήρων.
<P>
(Χειροκροτήματα) Δεδομένου του ποσοστού ανεργίας, που κατά μέσον όρο ξεπερνά το 10 %, η κύρια προτεραιότητα, ειδικότερα της αυστριακής Προεδρίας, παραμένει συνεπώς η δημιουργία θέσεων απασχόλησης. Αυτό είναι το κύριο μέλημά μας, όπως ήταν και κατά τη Διακυβερνητική Διάσκεψη, και θα είναι όσον αφορά την συγκεκριμένη υλοποίησή του. Μέχρι τώρα αυτό αποτελούσε σε πολλές ευρωπαϊκές ομιλίες μέρος ενός "λυρισμού», όπως αρέσκομαι να τον χαρακτηρίζω. Το καινούριο στοιχείο είναι ότι τώρα έχουμε μετά το Αμστερνταμ και ορισμένα μέσα στα χέρια μας. Για πρώτη φορά έχουμε τώρα ακριβώς 15 κατατεθέντα εθνικά προγράμματα για την απασχόληση, τα οποία υπεβλήθησαν υπό τον αυστηρό έλεγχο της Επιτροπής - πράγμα που χαιρετίζω - και μέσα από τα οποία μπορούμε και οφείλουμε να διδαχθούμε ο ένας από τον άλλον, παραδείγματος χάριν, τι έκανε ένα κράτος μέλος καλύτερα από εμάς, τι είδους εμπειρίες έχει ο ένας παραπάνω από τον άλλο, ακόμη και αρνητικές. Πολλές καλές ιδέες, άλλωστε, δεν έχουν το αποτέλεσμα που θα επιθυμούσε κανείς. Ο Sir Karl Popper είχε πει κάποτε, αναφερόμενος στην ουσία του εξελιγμένου ανθρώπου: "Είναι προτέρημά μας το ότι μπορούμε να αφήνουμε τις ιδέες μας να πεθαίνουν αντί ημών». Είναι θετικό και σημαντικό να μπορεί κανείς να μαθαίνει και να ωφελείται εξίσου από αποτυχημένες ιδέες όσο και από επιτυχημένα παραδείγματα.
<P>
Το νέο στοιχείο, λοιπόν, όσον αφορά τις κατευθυντήριες γραμμές που πρέπει να καθοριστούν στη Βιέννη για την απασχόληση, είναι κατ' αρχάς ότι θα βασιστούν σε 15 συγκεκριμένα, δεσμευτικά εθνικά προγράμματα δράσης. Δεύτερον, για πρώτη φορά υπάρχουν αποφάσεις πάνω σε αυτή τη βάση που ισχύουν για την επιτυχή καθιέρωση του ευρωπαϊκού νομίσματος. Σε κάθε περίπτωση θα συμμετάσχουν σε αυτό 11 χώρες, ενώ άλλες 3 θα μπορούσαν να συμμετάσχουν - από τη στιγμή πληρούν τα κριτήρια - εάν υπήρχε η πολιτική βούληση και οι σχετικές πολιτικές αποφάσεις.
<P>
Θα προχωρήσω όμως ακόμη παραπέρα. Ειδικότερα όσον αφορά την απασχόληση, η Ευρώπη μπορεί να κάνει πολύ περισσότερα σε συγκεκριμένους τομείς: στη διεθνή σκηνή και - πράγμα που είναι πολύ σημαντικό- στις διαπραγματεύσεις με τον Παγκόσμιο Οργανισμό Εμπορίου, στον τομέα της έρευνας και ανάπτυξης. Δεν κρύβω την προσωπική συμπάθεια που τρέφω - αν και δεν θα έπρεπε να το λέω αυτό ως Προεδρεύων του Συμβουλίου - για πολλές ιδέες του Ευρωπαϊκού Κοινοβουλίου που αφορούν το πέμπτο πρόγραμμα-πλαίσιο, διότι αυτό αποτελεί, προφανώς, τη βάση για τις ιδέες και τις δυνατότητες για απασχόληση του αύριο.
<P>
Το όλο θέμα των διευρωπαϊκών δικτύων, όπως και η ορθολογική χρήση της περιβαλλοντικής τεχνολογίας, η ισότητα ευκαιριών μεταξύ γυναικών και ανδρών, οι βελτιωμένες συνθήκες για τις μικρομεσαίες επιχειρήσεις, η εκπαίδευση και δια βίου κατάρτιση των εργαζομένων βρίσκονται στο επίκεντρο των προσπαθειών μας.
<P>
Όσον αφορά το περιβάλλον: η διαρκής προστασία του περιβάλλοντος και των συνθηκών διαβίωσης είναι παντού για όλους τους πολίτες εξίσου σημαντική. Γι' αυτό επιδιώκουμε πολύ συνειδητά μια δραστήρια περιβαλλοντική πολιτική, υψηλά περιβαλλοντικά πρότυπα, αλλά και έναν ηγετικό ρόλο στις διεθνείς διαπραγματεύσεις για τα παγκόσμια περιβαλλοντικά προβλήματα. Χαιρετίζω ιδιαίτερα το Λευκό Βιβλίο για τις ανανεώσιμες μορφές ενέργειας. Παρουσιάζει πολύ μεγάλο ενδιαφέρον! Περιλαμβάνει άμεσες και έμμεσες ευκαιρίες απασχόλησης για 800.000 άτομα περίπου, το πρόγραμμα Auto-Oil, τον περιορισμό του προγράμματος βενζίνης και ντίζελ - όλα αυτά είναι πάρα πολύ ενδιαφέροντα. Το ζήτημα που βεβαίως θα πρέπει να μας απασχολήσει κατά τη διεύρυνση είναι τα πρότυπα ασφαλείας στην πυρηνική ενέργεια. Αυτό είναι πολύ σημαντικό, καθώς αφορά ιδιαίτερα εμάς τους Αυστριακούς λόγω της γεωγραφικής μας θέσης.
<P>
Θα πω επίσης ανοιχτά - γιατί γνωρίζω ότι ορισμένα μέλη του Κοινοβουλίου θα ήθελαν να γίνει επίσημη αναφορά σε αυτό - ότι το σημείο αυτό δεν θα πρέπει να παρερμηνευθεί ως διμερές θέμα. Δεν θα πρέπει να αποτελέσει εμπόδιο για κανέναν να ενταχθεί στην Ευρωπαϊκή Ένωση. Θέλουμε όμως οι νέοι, ανακαινισμένοι σταθμοί πυρηνικής ενέργειας να ανταποκρίνονται στα ανώτατα δυτικά πρότυπα, ενώ οι παλαιοί, που δεν μπορούν πλέον να ανακαινιστούν - όπως για παράδειγμα στο Bohunice, λίγα μόλις χιλιόμετρα από τη Βιέννη -, να κλείσουν όσο το δυνατό πιο γρήγορα, τόσο για το καλό των πολιτών εκεί όσο και για το καλό των δικών μας πολιτών.
<P>
(Χειροκροτήματα) Έχουμε σήμερα στη διάθεσή μας τη δημοσίευση μιας μελέτης για τα πρότυπα ασφαλείας στο Mochovce. Δεν την έχω προσωπικά στα χέρια μου, αλλά θα φροντίσω, σήμερα το απόγευμα ή αύριο, να λάβουν αμέσως όλες οι πολιτικές Ομάδες αυτή τη μελέτη σχετικά με την ασφάλεια στο Mochovce, γιατί προφανώς ενδιαφέρει ιδιαίτερα το Ευρωπαϊκό Κοινοβούλιο.
<P>
Η Ένωση πρέπει να πείσει τους πολίτες ότι τα ανοικτά σύνορα δεν θα πρέπει να οδηγήσουν σε απώλεια της ασφάλειας. Γι' αυτό μια πραγματική προτεραιότητα της Προεδρίας μας θα είναι η εσωτερική ασφάλεια: η καταπολέμηση του οργανωμένου εγκλήματος, της παράνομης διακίνησης ανθρώπων. Προετοιμάζουμε άλλωστε με το σύνολο των 15 κρατών μελών μια διεθνή διάσκεψη για την ξηρά και τη θάλασσα σε επίπεδο ΟΗΕ. Όσον αφορά την καταπολέμηση του εμπορίου ναρκωτικών, θα πρέπει να ενισχυθούν οι δυνατότητες δράσης της Ένωσης. Γνωρίζω από τις επαφές και τις επισκέψεις μας στην Κεντρική και Ανατολική Ευρώπη ότι ειδικά αυτό το θέμα εσωτερικής ασφάλειας είναι κεντρικού ενδιαφέροντος στις υποψήφιες προς ένταξη χώρες. Σε αυτό το σημείο θέλω να απευθύνω μια παράκληση στην Επιτροπή: τα εξωτερικά σύνορα αυτών των 11 υποψηφίων χωρών είναι συνολικά 6.600 χλμ. Ας το φανταστούμε μόνο: τα εξωτερικά σύνορα αυτών των 11 υποψηφίων όχι προς την Ένωση, αλλά προς τις γειτονικές τους χώρες, όπου γνωρίζουμε πολύ καλά πόσα προβλήματα υπάρχουν. Όσο σημαντικό κι αν είναι να βοηθήσουμε αυτές τις χώρες στους τομείς του περιβάλλοντος, των διευρωπαϊκών δικτύων και της ανάπτυξης των θεσμών, θα πρέπει να σκεφθούμε - κι αυτή είναι μια θερμή παράκληση των ίδιων των χωρών - μήπως μπορούμε να κάνουμε περισσότερα για να τις βοηθήσουμε στη διαφύλαξη των συνόρων, ούτως ώστε να εξαγάγουμε ασφάλεια σε αυτή την περιοχή για να μη χρειαστεί κάποτε να εισαγάγουμε αστάθεια.
<P>
(Χειροκροτήματα) Στον τομέα αυτόν θα δώσει βέβαια μεγάλη ώθηση η έναρξη δραστηριότητας της Europol κατά το δεύτερο ήμισυ του 1998. Ενθαρρύνουμε επίσης μία δίκαιη κατανομή των προσφύγων και την ανάπτυξη μιας στρατηγικής της Ένωσης για τη μεταναστευτική πολιτική.
<P>
Ένα κατά τη γνώμη μου ιδιαίτερα σημαντικό θέμα που θα ήθελα να αναφέρω σε αυτό το σημείο είναι η προστασία των παιδιών. Δεν υπάρχει τίποτε που να είναι περισσότερο αντιπροσωπευτικό της αξίας μιας κοινωνίας από τον τρόπο που προστατεύει το πιο αδύναμο τμήμα της. Έχουμε προγραμματίσει κάποιες ενδιαφέρουσες δραστηριότητες. Θέλουμε να αντιμετωπίσουμε το θέμα σε επίπεδο Ηνωμένων Εθνών. Στο πλαίσιο της Διεθνούς Οργάνωσης Εργασίας το θέμα της παιδικής εργασίας είναι βέβαια πρωτεύουσας σημασίας, όπως και η περαιτέρω ανάπτυξη της Σύμβασης των Ηνωμένων Εθνών για τα Δικαιώματα του Παιδιού. Η σεξουαλική εκμετάλλευση των παιδιών - ένα ιδιαίτερα θλιβερό και οδυνηρό θέμα -, καθώς και οι ολέθριες επιπτώσεις της παιδικής πορνογραφίας στο Ιντερνέτ θα πρέπει να καταπολεμηθούν κατεπειγόντως. Το 40 % των θυμάτων από χερσαίες νάρκες κατά προσωπικού είναι παιδιά - και νομίζω ότι η Ένωση μπορεί να κάνει πολλά σε αυτόν τον τομέα. Παρακολούθησα με μεγάλη χαρά το πρόγραμμα δράσης που προτάθηκε από την Επιτροπή και εγκρίθηκε στις 2 Ιουλίου από το Ευρωπαϊκό Κοινοβούλιο.
<P>
Ο σεβασμός και η επιβολή των ανθρωπίνων δικαιωμάτων θα αποτελέσει ένα ιδιαίτερα σημαντικό θέμα αυτή τη χρονιά, που γιορτάζουμε την πεντηκοστή επέτειο της Οικουμενικής Διακήρυξης των Ανθρωπίνων Δικαιωμάτων. Θέλουμε μάλιστα να την τιμήσουμε αναλόγως στο πλαίσιο μιας δικής μας εορταστικής εκδήλωσης.
<P>
Ένα θέμα που επί του παρόντος ανήκει στα πιο λεπτά και πιο επείγοντα ζητήματα είναι η χρηματοδότηση των μη κυβερνητικών οργανώσεων, η αποδέσμευση κονδυλίων χρηματοδότησης και θέσεων του προϋπολογισμού. Στο μεσημεριανό γεύμα της Δευτέρας ασχοληθήκαμε στο Συμβούλιο διεξοδικά με αυτό το θέμα μετά από παραίνεση δική μου. Μιλάμε για 560 εκατομμύρια Ecu ή ευρώ. Από αυτά, τα 200 εκατομμύρια αφορούν τον τομέα των ανθρωπίνων δικαιωμάτων, ένα ζήτημα με τρομακτικές συνέπειες, εάν δεν ληφθούν άμεσα μέτρα.
<P>
(Παρέμβαση του κυρίου Samland: Να το πείτε στους Υπουργούς Οικονομικών!) Γι' αυτό θα ήθελα να σημειώσω ότι αποφασίσαμε στο Συμβούλιο - και θέλω να εκφράσω τις ευχαριστίες μου για τις προτάσεις της Επιτροπής που ψηφίσθηκαν χθες - να ασκήσουμε αύριο στο πλαίσιο της Επιτροπής Μονίμων Αντιπροσώπων τη μεγαλύτερη δυνατή πίεση ώστε να απεμπλακεί αυτό το θέμα. Την Παρασκευή θα λάβει χώρα το Συμβούλιο Υπουργών Προϋπολογισμού. Παρακαλέσαμε τον καθέναν από τους υπουργούς Εξωτερικών να ασκήσει κι άλλη πίεση στο υπουργικό του συμβούλιο, ούτως ώστε να καταστεί δυνατή μια θετική διευθέτηση. Παρακαλώ επίσης να θέσουμε για λίγο κατά μέρος τα διοργανικά θέματα, κυρίως υπέρ της αποδέσμευσης των κονδυλίων για το 1998, γιατί εκατοντάδες μη κυβερνητικές οργανώσεις περιμένουν με μεγάλη ανυπομονησία να δουν τι θα συμβεί. Γνωρίζω πως το Ευρωπαϊκό Κοινοβούλιο βλέπει το θέμα αυτό πολύ καλά και θετικά.
<P>
Η εξωτερική πολιτική αποτελεί, βεβαίως, για κάθε Πρόεδρο του Συμβουλίου μια σημαντική πρόκληση. Σε σύγκριση με άλλα μεγάλα κράτη, το δυναμικό της Ευρωπαϊκής Ένωσης προσεγγίζει περισσότερο αυτό της παγκόσμιας δύναμης, της Αμερικής. Η ΕΕ είναι κάτι πολύ περισσότερο από μια περιφερειακή δύναμη. Είναι η κινητήρια δύναμη για την αναδιάταξη της ηπείρου στη μετασοβιετική εποχή. Έχει τη στρατηγική ευθύνη για τα 500 εκατομμύρια των μελών της, τα 250 εκατομμύρια του μεσογειακού χώρου και τα 250 εκατομμύρια που ζουν στην περιοχή της πρώην Σοβιετικής Ένωσης.
<P>
Η αδυναμία των Ευρωπαίων, όπως λέει ο Werner Weidenfeld, συνίσταται μέχρι τώρα στο χάσμα μεταξύ δυναμικού και πολιτικής υποδομής, και μέσα από αυτή τη σχέση μεταξύ δυναμικού και αδυναμίας εμφανίζεται η Ευρώπη σαν μια παγκόσμια δύναμη σε θέση αναμονής. Αυτή είναι κατά τη γνώμη μου μια πολύ όμορφη και σημαντική φράση. Θα πρέπει λοιπόν να εξοπλιστούμε σύμφωνα με το πρόγραμμα. Σκοπεύω κατά τη θητεία της αυστριακής Προεδρίας να μεριμνήσω ώστε να διαμορφωθούν σημαντικές προϋποθέσεις για την υλοποίηση της μονάδας σχεδιασμού που θα προετοιμάζει την εξωτερική πολιτική. Στη Βιέννη θα πρέπει να ληφθεί η απόφαση για τον γενικό γραμματέα που θα ενσαρκώσει την ανάδειξη, τη διαφάνεια της εξωτερικής πολιτικής. Θέλουμε να προχωρήσει ακόμη παραπέρα το προπαρασκευαστικό έργο της Συνθήκης του Αμστερνταμ για μια καλύτερη επαφή μεταξύ ΕΕ και Δυτικοευρωπαϊκής Ένωσης - συζητείται άλλωστε το ενδεχόμενο συγχώνευσης στο μέλλον - και θα πρέπει και εσωτερικά να αναπτύξουμε κάποιες σκέψεις σχετικά με το πώς θα μπορέσουμε να αμβλύνουμε ορισμένες περιπτώσεις λεπτών συγκρούσεων μεταξύ γειτόνων. Αν κοιτάξετε τις συγκρούσεις που έχουμε στο Κοσσυφοπέδιο - και αν θέλετε θα μπορούσα να πω αργότερα ορισμένα πράγματα σχετικά με αυτό το θέμα -, τη Βοσνία, την Τρανσνιστρία, θα δείτε ότι έχουν όλες παρόμοια χαρακτηριστικά: άλυτες εθνικές συγκρούσεις, συγκρούσεις μειονοτήτων, το ζήτημα του βαθμού αυτονομίας που μπορεί και θέλει κανείς να τους παραχωρήσει, οι εξελίξεις όσον αφορά την αποκέντρωση κρατικών συστημάτων. Αυτοί είναι τομείς όπου η Ένωση θα πρέπει να καταθέσει κάποιες προτάσεις.
<P>
Το Κοσσυφοπέδιο είναι ένα ζήτημα αφ' εαυτού, και γι' αυτό δεν θα πω τίποτε. Όσον αφορά την ειρηνευτική διαδικασία στη Μέση Ανατολή, ανησυχούμε για τη πάγωμα της ειρηνευτικής διαδικασίας, που διαρκεί εδώ και καιρό. Θα υποστηρίξουμε όλες τις πρωτοβουλίες για την οικοδόμηση εμπιστοσύνης και συνεργασίας, και θέλουμε επίσης να ενισχύσουμε ακόμη περισσότερο τον ορατό ρόλο της Ένωσης στον τομέα αυτόν. Πιστεύουμε ότι απαιτεί μεγαλύτερη προσοχή και ενδιαφέρον η οικονομική και κοινωνική κατάσταση στις περιοχές των Παλαιστινίων. Ένα σημαντικό στοιχείο είναι η ενασχόληση και πάλι με το πρόβλημα της Συρίας και του Λιβάνου.
<P>
Όσον αφορά την Τουρκία, η αυστριακή Προεδρία τρέφει μεγάλο ενδιαφέρον για τη σταθερότητα και τον ευρωπαϊκό προσανατολισμό της χώρας. Θα εργαστούμε για την εξομάλυνση και την περαιτέρω ανάπτυξη των σχέσεων, αλλά σε αυτή θα πρέπει να συμπεριληφθούν όλοι οι τομείς και, βεβαίως, τα ανθρώπινα δικαιώματα, το Κυπριακό, το Αιγαίο. Η εφαρμογή της ευρωπαϊκής στρατηγικής για την Τουρκία που επεξεργάστηκε η Επιτροπή είναι σημαντική για μας. Όσον αφορά την Κύπρο, θέλουμε να στηρίξουμε τα Ηνωμένα Έθνη στην προσπάθεια επανέναρξης της ειρηνευτικής διαδικασίας, η οποία πάντως θα πρέπει οπωσδήποτε να παραμείνει ανοιχτή προς την τουρκοκυπριακή κοινότητα. Θα πρέπει να συνεχιστούν οι προσπάθειες για τη συμμετοχή της, διότι πιστεύω πως οι κοινές διαπραγματεύσεις θα προσέδιδαν και στις δύο κοινότητες μια μεγάλη δυναμική για την ειρηνευτική διαδικασία.
<P>
Ένα εξάμηνο αποτελεί βέβαια ένα μικρό χρονικό διάστημα, αυτό το γνωρίζω. Ο κόσμος δεν μπορεί να αλλάξει, ούτε καν στην Ευρώπη δεν μπορεί να υπάρξει μια αειφόρος μεταβολή. Έτσι, θέλουμε πολύ συνειδητά να εμπλέξουμε την προηγούμενη Προεδρία, με την οποία βρισκόμασταν σε στενή και προσωπική επαφή. Θέλω να ευχαριστήσω τη βρετανική Προεδρία, αλλά και την ερχόμενη γερμανική Προεδρία, με την οποία θέλουμε επίσης να διατηρήσουμε μια εντατική και αρμονική συνεργασία, ούτως ώστε να προωθήσουμε όσο το δυνατόν περισσότερο όλα αυτά τα σημαντικά ζητήματα.
<P>
Έχουμε να ολοκληρώσουμε ορισμένα πράγματα που ξεκίνησαν οι Βρετανοί. Οι Γερμανοί θα αναλάβουν κάποια πράγματα από εμάς, και θα εξαρτηθεί από το πόσο αποτελεσματική θα αποβεί η αυστριακή Προεδρία για να τους παραδώσουμε μία όσο το δυνατόν καλύτερη κατάσταση. Για μας αυτή η Προεδρία είναι κάτι το ιδιαίτερο, φυσικά επειδή είναι η πρώτη μας. Για πολλούς από εσάς, που προέρχεστε από τις ιδρύτριες χώρες, είναι πια ρουτίνα. Ο φίλος μου ο Jacques Poos μού λέει με άνεση: έχω ζήσει τέσσερις Προεδρίες και είμαι πρόθυμος να σου δώσω κάποιες συμβουλές. Για μας είναι βεβαίως η πρώτη. Γι' αυτό, έχουμε προετοιμαστεί καλά και χρειαζόμαστε στο Συμβούλιο την υποστήριξη των εταίρων. Χρειαζόμαστε και επιδιώκουμε τη συνεργασία με το Ευρωπαϊκό Κοινοβούλιο και την Ευρωπαϊκή Επιτροπή. Δεν έχουμε ιστορικά ή θεαματικά συμβάντα μπροστά μας, αλλά αυτό δεν μας ενοχλεί καθόλου. Μερικοί εξακολουθούν να έχουν τη ματιά τους στραμμένη στο Συνέδριο της Βιέννης και να το αναφέρουν με κάθε ευκαιρία, εγώ όμως όχι, διότι γνωρίζετε τι λέγεται για τοΣσυνέδριο της Βιέννης: δεν ασχολήθηκε με τις εργασίες, αλλά με τους χορούς. Το συνέδριο λοιπόν χορεύει χωρίς να συμβάλλει στο προχώρημα των πραγμάτων.
<P>
Φιλοδοξία μας είναι να έχουμε όσο το δυνατόν λιγότερους εορτασμούς και να εργαστούμε όσο το δυνατόν πιο πολύ και πιο σκληρά. Υπάρχει εδώ μια μεγάλη διαφορά: το Συνέδριο της Βιέννης του 1814-1815 ήταν ουσιαστικά η υπερίσχυση πέντε μεγάλων δυνάμεων που στην πραγματικότητα διαίρεσαν την Ευρώπη εις βάρος των μικρών. Σήμερα είναι τελείως διαφορετικά. Η νέα ευρωπαϊκή ιδέα αφορά το ότι δεκαπέντε ισότιμοι εταίροι, καθένας εκ των οποίων είναι εξίσου σημαντικός, ακόμα κι αν ο ένας είναι μεγαλύτερος κι ο άλλος μικρότερος, θα πρέπει να συνυπάρξουν αρμονικά. Αυτή είναι η αποστολή μας. Έχουμε λοιπόν μπροστά μας μια Προεδρία εργασίας και ελπίζουμε ότι θα μας στηρίξετε στην εργασία μας.
<P>
(Χειροκροτήματα)
<SPEAKER ID=7 NAME="Πρόεδρος">
Ευχαριστώ πολύ, κύριε Schόssel.

<SPEAKER ID=8 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής. Θέλω να σας εκφράσω, κύριε Πρόεδρε του Συμβουλίου, τα θερμά μου συγχαρητήρια και την υποστήριξή μου για τη δήλωση που κάνατε στο όνομα της Αυστρίας. Εάν πιστεύετε ότι θα μπορέσετε να υλοποιήσετε και να τηρήσετε όλα αυτά που μας υποσχεθήκατε εδώ, τότε σίγουρα θα έχετε και την υποστήριξη της Ομάδας μου.
<P>
Θέλω να αναφερθώ σε πέντε σημεία - παρ' όλο που υπάρχουν πολλά άλλα σημεία στα οποία θα αναφερθούν άλλοι ομιλητές - στα οποία η Ομάδα μου θα παρακολουθήσει με κριτική ματιά την αυστριακή Προεδρία.
<P>
Πρώτον είναι το ζήτημα της ασφάλειας. Είπατε πολύ σωστά ότι βρισκόμαστε σε μια εξαιρετικά δύσκολη θέση. Χρειαζόμαστε ένα αναπτυγμένο σύστημα ασφάλειας στην Ευρώπη, μια πραγματικά κοινή εξωτερική πολιτική και κοινή πολιτική ασφάλειας. Ελπίζω πως μπορείτε να πραγματοποιήσετε αυτά που είπατε εδώ και ότι θα μπορέσουν να ληφθούν αποφάσεις στη Βιέννη για τα ήδη καθυστερούμενα θεσμικά μέτρα ώστε να μπορέσουμε να διαμορφώσουμε μια προοπτική και μια αποτελεσματική πολιτική ασφαλείας. Για το Κοσσυφοπέδιο θα έχουμε την ευκαιρία να συζητήσουμε. Νομίζω όμως πως θα πρέπει να ξεκαθαριστεί ότι κάποια πράγματα που συζητούνταν στην Αυστρία κατά τους τελευταίους μήνες - ξέρετε για ποιο πράγμα μιλώ - θα πρέπει τώρα να τεθούν σε δεύτερη μοίρα, διότι το μήνυμα της αυστριακής Προεδρίας πρέπει τώρα να είναι: ναι, πρέπει να προχωρήσουμε στη δημιουργία ενός κοινού ευρωπαϊκού συστήματος ασφαλείας.
<P>
Θέλω να υπογραμμίσω όσα είπατε για τον χώρο της Μεσογείου, διότι ιδιαίτερα η Αυστρία, που δεν υπήρξε αποικιοκρατική δύναμη και λόγω των φιλικών της σχέσεων με αυτόν τον χώρο, έχει αναμφίβολα πολλές δυνατότητες να επιτύχει ορισμένα πράγματα εκεί.
<P>
Δεύτερον, ένα σύντομο σχόλιο σχετικά με τη διεύρυνση: και σε αυτό το θέμα θέλω να υπογραμμίσω αυτό που είπατε. Πρέπει να ακολουθήσουμε μια ρεαλιστική πορεία. Δεν θα πρέπει να επιτρέψουμε καμία διακοπή στη διαδικασία της διεύρυνσης. Εύχομαι επίσης να κάνετε πραγματικότητα την έναρξη διαπραγματεύσεων με τα γειτονικά μας κράτη. Αυτά θα είναι, ομολογουμένως, τα πιο εύκολα κεφάλαια της δουλειάς, θέλουμε όμως να επιτύχουμε μια πρόοδο, να περάσουμε το μήνυμα ότι η διεύρυνση μπορεί μεν να αποτελεί μια δύσκολη διαδικασία, αλλά είναι μια διαδικασία που πρέπει να ξεκινήσει, για το καλό της Αυστρίας και όλων των κρατών μελών της ΕΕ.
<P>
Τρίτον, η Ατζέντα 2000. Είναι αλήθεια ότι κατά τη διάρκεια της αυστριακής Προεδρίας δεν πρόκειται να ληφθούν μεγάλες αποφάσεις. Όμως ειδικά οι Αυστριακοί ήταν εκείνοι που επεσήμαναν τελευταία ότι οι αποφάσεις πρέπει να είναι καλά προετοιμασμένες. Η αυστριακή Προεδρία θα αξιολογηθεί σύμφωνα με το πόσο καλά θα προετοιμάσει τα πράγματα. Το γεγονός ότι τις τελευταίες ημέρες πλανάται μέσα σε αυτό το Κοινοβούλιο η φήμη ότι θα μπορούσε να αναβληθεί για λίγο το όλο θέμα, οφείλεται βέβαια σε μια σειρά ανθρώπων που επιθυμούν την αναβολή, ίσως και μέχρι το πέρας των εκλογών, επειδή ακριβώς η Ατζέντα 2000 θα έχει και κάποιες επώδυνες συνέπειες. Επ' αυτού θέλω να πω ξεκάθαρα και εξ ονόματος της Ομάδας μου - υποθέτω πως ο Klaus Hδnsch θα πάρει πιο αναλυτικά θέση επ' αυτού - ότι θέλουμε γρήγορες αποφάσεις! Είναι σημαντικό για τους πολίτες μας να ληφθούν γρήγορα αποφάσεις. Πρέπει λοιπόν ειδικά υπό την αυστριακή Προεδρία να προετοιμαστούν καλά τα βασικά σημεία, ούτως ώστε να μπορούν να ληφθούν οι ανάλογες αποφάσεις όσο το δυνατόν πιο γρήγορα μέσα στο επόμενο έτος.
<P>
Τέταρτον, όσον αφορά την Ευρώπη των πολιτών. Θέλω επίσης να υπογραμμίσω σαφώς τα όσα είπατε, κύριε Πρόεδρε του Συμβουλίου, σχετικά με το θέμα αυτό. Ο σκοπός δεν είναι να αποδυναμώσουμε την Ευρώπη. Ξέρω πως μερικοί από τους συναδέλφους σας θέλουν να πάρουν το αίμα τους πίσω - όπως λέτε κι εσείς εκεί στη Βιέννη - από την Επιτροπή, γιατί τους εμποδίζει σε κάποια πράγματα. Όμως η ενιαία αγορά δεν έχει ολοκληρωθεί ακόμα. Μένουν πολλά να γίνουν. Χρειαζόμαστε κοινή εξωτερική πολιτική και κοινή πολιτική ασφαλείας, κι αυτή μπορεί να είναι μόνο μια ευρωπαϊκή εξωτερική πολιτική και μια ευρωπαϊκή πολιτική ασφαλείας! Είναι βέβαια απόλυτα σωστό το ότι χρειαζόμαστε τις απαραίτητες προσθήκες στους τομείς της πολιτικής για την απασχόληση και της οικονομικής πολιτικής.
<P>
Είμαι απόλυτα της γνώμης ότι ορισμένα κααθήκοντα μπορούν να μεταβιβαστούν από αυτό το Κοινοβούλιο σε άλλους, καθώς ίσως ασχολούμαστε υπερβολικά διεξοδικά με κάποια πράγματα. Πιστεύω επίσης ότι τόσο το Συμβούλιο όσο και οι αρχηγοί των κυβερνήσεων θα πρέπει να συλλογιστούν - κι αυτοί συγκροτούν κατά κάποιο τρόπο ένα σχεδόν κοινοβουλευτικό όργανο λήψης αποφάσεων - κατά πόσον δεν θα ήταν χρήσιμη λίγη περισσότερη διαφάνεια και ειλικρίνεια για την εγγύτητα προς τους πολίτες.
<P>
Το τελευταίο σημείο που θέλω να θίξω αφορά το ζήτημα της απασχόλησης, που είναι βεβαίως ιδιαίτερα σημαντικό για μας ενόψει του τρομακτικού αριθμού των ανέργων. Αυτό θα είναι και ένα καθοριστικό κριτήριο σύμφωνα με το οποίο εμείς, οι Σοσιαλδημοκράτες, θα αξιολογήσουμε την αυστριακή Προεδρία, το αν δηλαδή θα φθάσουμε στο τέλος του έτους με κοινοτοπίες και αοριστολογίες σχετικά με την κατάσταση της απασχόλησης ή αν θα επισημαίνονται τα λεπτά ζητήματα. Ακόμη και αν είναι επώδυνα για τη μία ή την άλλη χώρα, ακόμη και τη δική μας χώρα, πρέπει να έχουμε ξεκάθαρες δηλώσεις! Θέλουμε προόδους στην πολιτική απασχόλησης. Δεν πρόκειται για μια οποιαδήποτε πορεία, αλλά για την πορεία προς την πολιτική απασχόλησης που πρέπει να ακολουθήσουμε. Ίσως θα ήταν ενδιαφέρον να κοιτάξει κανείς στη Λευκή Βίβλο του Delors να δει τι έχει ήδη αναφερθεί εκεί, αλλά δεν έχει ακόμη αποφασιστεί.
<P>
Κύριε Πρόεδρε, τελειώνοντας θα ήθελα να υπογραμμίσω για ακόμα μία φορά το εξής: εάν αυτά τα οποία μας παρουσίασε σήμερα ο κύριος Πρόεδρος του Συμβουλίου υλοποιηθούν κατά 80 %, τότε θα λάβει σίγουρα τα συγχαρητήρια της Ομάδας μου στο τέλος του χρόνου. Σας ευχαριστώ!
<P>
(Χειροκροτήματα)

<SPEAKER ID=9 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, κύριε Πρόεδρε του Συμβουλίου, χαιρετίζουμε την Προεδρία σας. Οι προτεραιότητες μίας νέας Προεδρίας αποτελούν για πολλούς μία υπόθεση ρουτίνας.Απλώς παραλαμβάνουν τις υποθέσεις που άφησε ανοικτές η προηγούμενη Προεδρία και μεταφέρονται μόνο από το ένα Ευρωπαϊκό Συμβούλιο στο άλλο.
<P>
Θα πρέπει να πω ότι η απήχηση της Διάσκεψης Κορυφής του Κάρντιφ στην κοινή γνώμη είναι ίσως το ένα χιλιοστό και μόνον της απήχησης που είχε το παγκόσμιο πρωτάθλημα ποδοσφαίρου. Θα πρέπει ωστόσο να πάρουμε στα σοβαρά τα προβλήματα που θα εξετασθούν κατά τη διάρκεια της Προεδρίας σας. Είμαστε πεπεισμένοι ότι δεν θα θεωρήσετε την ανάληψη της Προεδρίας σας ως ζήτημα ρουτίνας και μονότονης συνέχειας, αλλά ότι θα θελήσετε να πραγματοποιήσετε μία αποφασιστική καμπή με την ευκαιρία αυτή.
<P>
Τονίσατε ότι οι πολίτες μας δείχνουν όλο και περισσότερο ενδιαφέρον και εμπιστοσύνη στη σταθερότητα του ευρώ. Προσυπογράφουμε τη διαπίστωσή σας αυτή και προσθέτουμε ότι η εμπιστοσύνη αυτή θα πρέπει να ενισχυθεί περαιτέρω, καθώς υπάρχει μία σαφής σχέση μεταξύ της Νομισματικής Ένωσης, της αποσκοπούμενης ώθησης στην οικονομική ανάπτυξη και της δημιουργίας νέων θέσεων απασχόλησης.
<P>
Σας περιμένουν τρεις επείγουσες προτεραιότητες: πρώτο σας καθήκον θα είναι να καταστήσετε λειτουργική τη Συνθήκη του Αμστερνταμ. Προσδοκούμε, όπως δηλώσατε κι εσείς, ότι θα προχωρήσετε στη σύσταση της μονάδας πολιτικού σχεδιασμού και έγκαιρης προειδοποίησης και ότι θα διορίσετε έναν "κύριο ΚΕΠΠΑ».
<P>
Μία δεύτερη επείγουσα προτεραιότητα είναι η Ατζέντα 2000. Ήδη στο Κάρντιφ έγινε λόγος για την Κοινή Γεωργική Πολιτική, αν και για τη χρηματοδότηση για τα έτη 2000-2006 οι απόψεις διίστανται έντονα. Φυσικά δεν μπορείτε να τετραγωνίσετε τον κύκλο ούτε να λύσετε όλα τα προβλήματα ως δια μαγείας. Ορισμένα κράτη μέλη θέλουν να συνεισφέρουν λιγότερο, ενώ άλλα θέλουν να διατηρήσουν τα κεκτημένα τους, όλοι ωστόσο συμφωνούν ότι θα πρέπει να υποστηριχθούν οικονομικά οι υποψήφιες προς ένταξη χώρες. Για να επιλυθεί αυτό το ακανθώδες ζήτημα και για να μη δηλητηριασθεί η προεκλογική περίοδος από εθνικούς εγωισμούς προσδοκούμε εκ μέρους σας μεγάλη φαντασία και πολλή διπλωματικότητα.
<P>
Στα πλαίσια αυτά θα ήθελα να θέσω τρία ερωτήματα. Θα πρέπει άραγε να θεωρήσουμε ως δεδομένη - ως ένα ταμπού αν θέλετε - την άποψη της Ευρωπαϊκής Επιτροπής, σύμφωνα με την οποία δεν θα πρέπει να θιγεί το τωρινό ανώτατο όριο των ιδίων πόρων μέχρι το έτος 2000; Ένας τέτοιος περιορισμός των πόρων της Ένωσης συνάδει με την όλη δυναμική της εσωτερικής και εξωτερικής εξέλιξης; Είναι δυνατόν να μεταφερθούν προς την Ένωση νέοι πόροι χωρίς ταυτόχρονη αύξηση των φορολογικών επιβαρύνσεων; Σε κάθε περίπτωση, το κοινοτικό κεκτημένο έχει αποδείξει ότι είναι εφικτή η μείωση των δαπανών και η καλύτερη διάθεση των κονδυλίων εφόσον υιοθετήσουμε μια κοινή στάση.
<P>
Η τρίτη σας άμεση προτεραιότητα αφορά τη διεύρυνση. Ανακοινώσατε ότι θέλετε να διαπραγματευθείτε με έξι κράτη σχετικά με τα κεφάλαια που έχουν ξεπεράσει τη φάση του screening. Κάτι τέτοιο θα αποτελέσει ένα ενθαρρυντικό μήνυμα για εκείνες τις χώρες που κατέβαλαν σημαντικές προσπάθειες για να μπορέσουν να ενσωματώσουν το κοινοτικό κεκτημένο. Ωστόσο, δεν θα πρέπει να οδηγηθούμε σε αμφίσημες και ασαφείς καταστάσεις ή να αναληφθούν κάποιες αόριστες δεσμεύσεις που θα μπορούσαν να υποθηκεύσουν το μέλλον. Τόσο η Επιτροπή όσο και το Συμβούλιο θα πρέπει να βεβαιωθούν προσεκτικά ότι οι υποψήφιες χώρες δεν έχουν μόνο καλές προθέσεις αλλά και ότι καταβάλλουν κάθε δυνατή προσπάθεια για να κάνουν σεβαστό το κοινοτικό κεκτημένο.
<P>
Κύριε Πρόεδρε, σας περιμένουν επίσης δύο καθήκοντα με μακροπρόθεσμες συνέπειες για τα οποία εμείς, η πολιτική Ομάδα του ΕΛΚ, είμαστε πεπεισμένοι ότι θα θελήσετε να πραγματοποιήσετε μία αποφασιστική καμπή κατά την Προεδρία σας. Το πρώτο καθήκον είναι επίσης σημαντικό και για τη χώρα σας, η οποία βρίσκεται γεωγραφικά στο κέντρο της ηπείρου και στην οποία πραγματοποιούνται έντονες ανταλλαγές και σημαντική διακίνηση αγαθών, κάτι που έχει ευαισθητοποιήσει σε μεγάλο βαθμό την κοινή σας γνώμη σχετικά με τους πυρηνικούς κινδύνους. Αναφέρομαι στην παγκόσμια και στην εσωτερική ασφάλεια, στην καταπολέμηση της εγκληματικότητας, στη μεταναστευτική πολιτική, στα ζητήματα του τρίτου πυλώνα τα οποία απασχολούν τόσο έντονα τους πολίτες των χωρών μας. Η ελεύθερη κυκλοφορία και η εσωτερική ασφάλεια αποτελούν τις δύο όψεις του ίδιου νομίσματος. Λόγω της γραφειοκρατικής καχυποψίας των εθνικών αρχών και των εκτός τόπου και χρόνου ανησυχιών για την κρατική κυριαρχία δεν σημειώθηκε επαρκής πρόοδος σε αυτό τον ζωτικό τομέα της ευρωπαϊκής ολοκλήρωσης. Ως Πρόεδρος του Συμβουλίου θα μπορούσατε να δώσετε ώθηση αναλαμβάνοντας πρωτοβουλίες προς την κατεύθυνση αυτή και συνεισφέροντας στο να ληφθούν αποφάσεις οι οποίες ενισχύουν άμεσα την ασφάλεια και βοηθούν στην καταπολέμηση της εγκληματικότητας. Επί της Προεδρίας σας θα γιορτάσουμε την πεντηκοστή επέτειο της Παγκόσμιας Διακήρυξης των Δικαιωμάτων του Ανθρώπου. Ας στείλουμε με την ευκαιρία αυτή ένα μήνυμα ότι αποτελεί ένα θεμελιώδες δικαίωμα του ανθρώπου το να ζει σε μία ειρηνική κοινωνία όπου προστατεύονται τα άτομα και τα αγαθά και όπου επίσης διαφυλάσσονται τα δικαιώματα των παιδιών.
<P>
Το δεύτερό σας καθήκον με μακροπρόθεσμες συνέπειες συνίσταται στη μεταρρύθμιση της Ευρωπαϊκής Ένωσης. Για τον Οκτώβριο έχει προγραμματισθεί μία άτυπη διάσκεψη κορυφής, όπου έχει προσκληθεί και ο Πρόεδρος της Επιτροπής, κάτι που μας χαροποιεί ιδιαίτερα. Δεν θα ήταν υπεύθυνη και σκόπιμη πράξη το να προσκληθεί και ο Πρόεδρος του Ευρωπαϊκού Κοινοβουλίου στη διάσκεψη αυτή; Η πολιτική μας Ομάδα έχει ξεκινήσει τις σχετικές συζητήσεις και θα υποβάλει τις προτάσεις της την κατάλληλη στιγμή. Πέρασε πια ο καιρός της προχειροδουλειάς και των ημιμέτρων. Εάν δεν διαθέτουμε μία σαφή θεώρηση της κατάστασης, των μεγάλων θεσμικών ισορροπιών, των φιλοδοξιών και του ρόλου μίας Ευρωπαϊκής Ένωσης με 25 κράτη μέλη στον κόσμο, τότε πορευόμαστε στα τυφλά, οπότε μπορεί και να τσακιστούμε ξαφνικά πάνω σε κάποιο τοίχο. Χωρίς οράματα και καθαρή θεώρηση των πραγμάτων είναι αδύνατη η θετική εξέλιξη μίας κοινωνίας.
<P>
Δεν μας μένει πλέον πολύς καιρός για να αποφασίσουμε ποιά Ευρώπη θέλουμε. Οι προσπάθειες που καταβάλλετε εσείς και η κυβέρνησή σας, όπως και οι φιλοδοξίες σας, ενισχύουν την πεποίθησή μας ότι μία μικρή χώρα μπορεί να ασκήσει επιτυχημένα την Προεδρία. Είμαστε απολύτως πεπεισμένοι ότι η Προεδρία σας θα στεφθεί με επιτυχία και σας δίνουμε τις καλύτερες ευχές μας για να ευοδωθεί.
<P>
(Χειροκροτήματα)

<SPEAKER ID=10 LANGUAGE="DE" NAME="Frischenschlager">
Κύριε Πρόεδρε, κύριε Πρόεδρε του Συμβουλίου, κάθε Προεδρία του Συμβουλίου αντιμετωπίζει βεβαίως το πρόβλημα ότι πρέπει και μπορεί να κάνει πολλές εξαγγελίες. Εύχομαι από όλα όσα παρουσιάσατε σήμερα να μπορέσετε να υλοποιήσετε όσο το δυνατόν περισσότερα. Χρειάζεστε τη βοήθεια των άλλων, και στις περισσότερες περιπτώσεις θα έχετε την υποστήριξη των Φιλελευθέρων Δημοκρατών αυτού του Κοινοβουλίου.
<P>
Θα ήθελα να αναφερθώ ειδικότερα σε δύο σημεία. Το πρώτο είναι η διεύρυνση. Ειδικότερα θέλω να θέσω προς συζήτηση το θέμα της ημερομηνίας της διεύρυνσης. Θεωρώ πως πρέπει να υπάρχει ένα και μόνο κριτήριο για την ένταξη αυτών των υποψήφιων χωρών: μόλις οι χώρες αυτές ολοκληρώσουν τις μεταρρυθμίσεις τους στον τομέα της δημοκρατίας και των ανθρωπίνων δικαιωμάτων, μόλις θα έχουν κάνει την οικονομία τους ανταγωνιστική για την ενιαία αγορά, θα αποκτήσουν δικαίωμα ένταξης. Το δικαίωμα αυτό δεν θα το αποκτήσουν όταν τα κράτη μέλη της Δύσης, με το μεγάλο προβάδισμα που έχουν, θα θεωρήσουν την οικονομία τους ικανή να αντιμετωπίσει τον ανταγωνισμό των ανατολικών αυτών γειτονικών χωρών των οποίων τα οικονομικά συστήματα εμφανίζονται αποδυναμωμένα μετά από δεκαετίες κεντρικά διευθυνόμενης οικονομικής πολιτικής, όταν αποφασίσουν λοιπόν να εκτεθούν στον ανταγωνισμό αυτό. Κάτι τέτοιο θα ήταν πραγματικά ντροπή για την Ευρώπη! Θέλω να πιστεύω πως η αυστριακή Προεδρία θα δηλώσει ξεκάθαρα ότι από τη στιγμή που θα πληρούνται οι προϋποθέσεις, οι χώρες αυτές θα έχουν δικαίωμα ένταξης, και όχι όποτε μας βολεύει!
<P>
(Χειροκροτήματα) Δεύτερον, το ζήτημα της θεσμικής μεταρρύθμισης αναφέρθηκε πολύ λίγο τόσο στη σημερινή ομιλία σας όσο και στο γραπτό πρόγραμμά σας. Γίνεται μεν μνεία σε αυτή την περίεργη, κατά τη γνώμη μου, Σύνοδο Κορυφής τον Οκτώβριο, που ίσως όμως να έχει κάποιο νόημα, εάν πρόκειται οι αρχηγοί των κυβερνήσεων να έχουν μια ανταλλαγή απόψεων σχετικά με την επικουρικότητα και την εγγύτητα προς τους πολίτες ή ακόμα και γενικότερα για το μέλλον της Ευρώπης, αλλά οι εξαγγελίες ή τα κίνητρα για αυτή τη Σύνοδο γεννούν αρνητικές προσδοκίες. Οι ισχυρότεροι αρχηγοί κυβερνήσεων της Ευρωπαϊκής Ένωσης σκοπεύουν αναμφίβολα να προβούν σε περικοπές των αρμοδιοτήτων της Επιτροπής και ιδιαίτερα του αρμόδιου Επιτρόπου για θέματα ανταγωνισμού, ο οποίος επιτελεί το έργο του με μεγάλη σοβαρότητα. Μια τέτοια εξέλιξη, αν υπάρξει, θα είναι κατά τη γνώμη μου καταστρεπτική!
<P>
Οι μικρές χώρες έχουν μόνο τη νομική σταθερότητα, τη Συνθήκη, ως σύμμαχο. Η Επιτροπή είναι ο θεματοφύλακας των Συνθηκών. Γι' αυτό πρέπει να γίνει το παν - και ελπίζω πως θα ανταποκριθείτε σε όσα είπατε σήμερα και θα καταφέρετε να επιβληθείτε - ώστε να μην υπάρξει μια τέτοια περικοπή των αρμοδιοτήτων της Επιτροπής σε αυτόν της τον κεντρικό της ρόλο!
<P>
Πιστεύω εν γένει ότι η Διακυβερνητική Διάσκεψη, αυτή η θεσμική Σύνοδος Κορυφής που θα πραγματοποιηθεί τον Οκτώβριο στην Αυστρία, μπορεί να έχει ένα μόνο νόημα: να συνεχίσει το έργο στο οποίο απέτυχαν οι αρχηγοί των κυβερνήσεων, δηλαδή τη θεσμική μεταρρύθμιση σε σχέση με τη Συνθήκη του Αμστερνταμ. Το σημαντικότερο εδώ είναι να ξεπεραστούν οι φραγμοί που τέθηκαν στην περαιτέρω ολοκλήρωση, εφόσον ξεπεραστεί η αρχή της ομοφωνίας.
<P>
Όσον αφορά το σημείο αυτό δεν είναι ποτέ πολύ νωρίς για να αρχίσουν το Συμβούλιο και η Ευρωπαϊκή Ένωση να προβληματίζονται. Αυτό θα πρέπει να κάνουν στην έκτακτη Σύνοδο του Οκτωβρίου! Εγγύτητα προς τον πολίτη σημαίνει περισσότερη δημοκρατία στην Ευρωπαϊκή Ένωση, περισσότερο Κοινοβούλιο, περισσότερες δημοκρατικές δομές. Σε αυτά θα πρέπει να επικεντρωθεί η θεσμική μεταρρύθμιση, και ελπίζω ότι θα αναλάβετε ευθύνες και σε αυτόν τον τομέα. Εύχομαι, αναμένω, αλλά είμαι και πεπεισμένος ότι θα εφαρμόσετε την καλή σας θέληση και τις καλές σας προθέσεις προς αυτή την κατεύθυνση!
<P>
(Χειροκροτήματα)
<SPEAKER ID=11 LANGUAGE="IT" NAME="Caccavale">
Κυρία Πρόεδρε, κύριε Πρόεδρε του Συμβουλίου, αξιότιμοι συνάδελφοι, αποτελεί πάνω απ' όλα χαρά το να μπορεί κανείς να καλωσορίζει κάποιον που για πρώτη φορά προεδρεύει του Συμβουλίου, πράγμα που έκανε σήμερα με τόσο σοβαρό τρόπο με αυτήν την σημαντικότατη ομιλία. Ωστόσο, τα καθήκοντα που αναμένουν την αυστριακή Προεδρία είναι τόσο φιλόδοξα, όπως ο ίδιος ο Πρόεδρος είπε, που φυσικά θα υπάρχει πολύ, πάρα πολύ δουλειά.
<P>
Πρώτα απ' όλα, το ζήτημα της πολιτικής Ευρώπης, κύριε Πρόεδρε του Συμβουλίου: είναι σαφές ότι η καθιέρωση του ευρώ απετέλεσε ένα σημαντικό βήμα προόδου προς την ολοκλήρωση των ευρωπαϊκών κρατών, αλλά έδωσε την εικόνα μιας τεχνοκρατικής Ευρώπης, με μια επιχείρηση που ξεκίνησε από ψηλά και δεν έχει, αντιθέτως, εμπλέξει τους απλούς πολίτες. Ιδού, κύριε Πρόεδρε, αυτό είναι το πρώτο σημείο με το οποίο θα αναμετρηθείτε: η Ευρώπη των πολιτών οικοδομείται μέσω ενός δημοκρατικού ελέγχου των αποφάσεων που λαμβάνονται, όχι μέσω της τεχνοκρατικής Ευρώπης.
<P>
Το δεύτερο σημείο είναι η Κοινή Εξωτερική Πολιτική και Πολιτική Ασφαλείας. Πάρα πολύ συχνά έχει λεχθεί σε αυτό το Κοινοβούλιο ότι υπάρχει ανάγκη μιας ενιαίας, ομοιόμορφης εκπροσώπευσης, μιας δυνατής, ισχυρής φωνής της Ευρώπης στον κόσμο. Και όμως, ποια είναι η εικόνα που η Ευρώπη δίνει αυτούς τους μήνες, αυτά τα χρόνια; Μια διαιρεμένη Ευρώπη, μια Ευρώπη στα όρια του γελοίου, όταν παρεμβαίνει στις περιοχές κρίσης ανά τον κόσμο, μια Ευρώπη που δεν έχει καμία βαρύτητα, που είναι αναγκασμένη να ζητά πάντα την βοήθεια των Αμερικανών φίλων για να μπορέσει να λύσει τα προβλήματα του οίκου της. Ιδού, κύριε Πρόεδρε: αρκετά πια με την Ευρώπη των δεκαπέντε πολιτικών νάνων. Θέλουμε μια Ευρώπη που να έχει μια σημαντική πολιτική βαρύτητα σε ευρωπαϊκό επίπεδο.
<P>
Επίσης, το ζήτημα της διεύρυνσης. Αυτό βέβαια δεν μπορεί να γίνει με τις μεθόδους της λογιστικής. Εμείς δεν είμαστε λογιστές, δεν πρέπει να δείχνουμε με το δάχτυλο τον έναν ή τον άλλον οικονομικό δείκτη των διαφόρων χωρών που ζήτησαν να ενωθούν μαζί μας. Η διεύρυνση είναι μία πολιτική διεύρυνση κι εμείς πρέπει να προσηλωθούμε στους λόγους που τείνουν προς αυτήν. Η Ευρώπη αποτελεί ένα όραμα ελευθερίας και δημοκρατίας για τις χώρες αυτές, που ζητούν να μπορέσουν να ενωθούν με αυτό που για αυτές ήταν για πολύ καιρό, ακριβώς, μόνο ένα όραμα ελευθερίας και δημοκρατίας.
<P>
Τέλος, η πιο σημαντική πτυχή: η ανεργία. Κύριε Πρόεδρε, εδώ γίνονται πολλές ρητορείες, αλλά τα ποσοστά ανεργίας στην Ευρώπη δείχνουν ότι η Ευρώπη βρίσκεται σε λάθος δρόμο: ένα κράτος πρόνοιας υπερβολικά πιεστικό, υπερβολικά άκαμπτο, υπερβολικά πλεονάζον και άδικο, που αφαιρεί πόρους από τις επενδύσεις. Είναι αναγκαίο να δώσουμε ένα μήνυμα ευκαμψίας, απαλλαγής από τους φόρους και την γραφειοκρατία. Επιθυμούμε συνεπώς μεγαλύτερο χώρο για την ελεύθερη διαπραγμάτευση, μεγαλύτερη αγορά, περισσότερο ανταγωνισμό. Μόνο μέσω της επιλογής από την πλευρά του πολίτη καταναλωτή μιας υπηρεσίας, της καλύτερης υπηρεσίας με την χαμηλότερη δυνατή τιμή, θα μπορέσουμε να καταστήσουμε την Ευρώπη πράγματι πιο κοινωνική και πιο αλληλέγγυα.

<SPEAKER ID=12 LANGUAGE="ES" NAME="Puerta">
Κυρία Πρόεδρε, η Ομάδα μας εύχεται κάθε επιτυχία στην αυστριακή Προεδρία σε αυτό το πρώτο εξάμηνο στα ηνία της Ευρωπαϊκής Ένωσης, αλλά η επιτυχία θα εξαρτηθεί από την επίτευξη αποτελεσμάτων στην διαχείριση των δράσεων που έχουν κηρυχθεί ως έχουσες προτεραιότητα: την απασχόληση, τη διεύρυνση και το περιβάλλον.
<P>
Όσον αφορά την απασχόληση, ελπίζουμε να επιβεβαιωθεί στο Ευρωπαϊκό Συμβούλιο της Βιέννης η αποτελεσματικότητα των εθνικών προγραμμάτων και να επιτευχθεί ο συντονισμός τους, ούτως ώστε να εκπληρωθούν οι προσδοκίες που δημιουργήθηκαν στο Λουξεμβούργο. Εφόσον η Αυστρία είναι η δεύτερη χώρα με το χαμηλότερο ποσοστό ανεργίας στην Ένωση, ελπίζουμε να μπορέσει να επωφεληθεί της πείρας της, ώστε να επιφέρει αποτελέσματα, ιδιαίτερα στην καταπολέμηση της ανεργίας των νέων και υπέρ της ισότητας μεταξύ των δύο φύλων, όσον αφορά την πρόσβαση στην απασχόληση.
<P>
Όσον αφορά την απασχόληση, η Προεδρία θα πρέπει να εργαστεί με ταχείς ρυθμούς, όσον αφορά τη μελέτη της συμβατότητας μεταξύ των νομοθεσιών των υποψηφίων χωρών και της κοινοτικής νομοθεσίας, ώστε να μπορέσει να αρχίσει αυτό το εξάμηνο τις συζητήσεις σχετικά με κάποιο από τα 26 κεφάλαια διαπραγμάτευσης, γνωρίζοντας πως θα πρέπει να οριστεί μια μεταβατική περίοδος, ώστε να μην υπάρξουν συγκρούσεις σε τομείς τόσο ευαίσθητους, όπως είναι η γεωργία ή η ελεύθερη κυκλοφορία των εργαζομένων.
<P>
Θεωρούμε θετικό τον ρόλο της Αυστρίας ως γέφυρα προς την Κεντρική και Ανατολική Ευρώπη, αλλά θέλουμε επίσης να της υπενθυμίσουμε τον ρόλο της διαπραγμάτευσης με τη νόμιμη κυβέρνηση της Κύπρου, η οποία πρέπει να συμπεριλάβει, ει δυνατόν, μια αντιπροσωπεία της τουρκοκυπριακής κοινότητας, χωρίς παρεμβάσεις ή εκβιασμούς εκ μέρους της κυβέρνησης της Τουρκίας.
<P>
Πριν από τη διεύρυνση θεωρούμε απαραίτητη τη θεσμική μεταρρύθμιση, η οποία τόσο παταγωδώς απέτυχε στο Ευρωπαϊκό Συμβούλιο του Αμστερνταμ. Για αυτόν τον λόγο, καθίσταται αναγκαίο, στην άτυπη Σύνοδο Κορυφής η οποία προβλέπεται για τον Οκτώβριο, να γίνουν αποφασιστικά βήματα στα πλαίσια μιας συζήτησης στην οποία πρέπει να είναι παρών ο Πρόεδρος του Ευρωπαϊκού Κοινοβουλίου. Θεωρούμε πως η πρόταση για θεσμική μεταρρύθμιση πρέπει να γίνει γνωστή στους πολίτες στις εκλογές του 1999, ώστε να συζητηθεί και να νομιμοποιηθεί. Δεν θα είχε νόημα να μιλάμε για την κοινή γνώμη και τη συμμετοχή των πολιτών και, ταυτόχρονα, την σημαντικότερη στιγμή της δέσμευσης των εκπροσώπων του λαού έναντι των πολιτών, να μην μπορούμε να ενημερώσουμε την κοινή γνώμη, όσον αφορά τις προτάσεις του Συμβουλίου και των θεσμικών οργάνων σχετικά με τη θεσμική μεταρρύθμιση.
<P>
Από την άλλη, πρέπει να αντιμετωπισθεί το δύσκολο θέμα της παράλληλης χρηματοδότησης της διεύρυνσης και της εσωτερικής αλληλεγγύης των κρατών μελών της Ένωσης. Θα μπορούσαμε να μιλήσουμε για την αλληλεγγύη Βορρά-Νότου των κρατών μελών της Ένωσης. Είναι πλήρως ανεπαρκές το 1, 27 % του ΑΕγχΠ ως ανώτατο όριο των ιδίων πόρων για την διατήρηση του στόχου της οικονομικής και κοινωνικής συνοχής, και αυτό διαφαίνεται στον σημερινό κοινοτικό προϋπολογισμό και στις μεγάλες ελλείψεις του. Είναι απαραίτητο να ξεπεραστεί το 1, 3 % του ΑΕγχΠ, και για αυτό πρέπει να σκεφτούμε την καθιέρωση ενός πέμπτου πόρου στον οποίο να λαμβάνεται υπόψη ο σχετικός πλούτος των κρατών μελών.
<P>
Σε ό, τι αφορά το περιβάλλον, χαιρόμαστε για τη θέση της αυστριακής Προεδρίας, η οποία υποστηρίζει τον σεβασμό του κοινοτικού κεκτημένου στις διαπραγματεύσεις για τη διεύρυνση, όπου λαμβάνονται υπόψη τα λεπτά θέματα των πυρηνικών σταθμών, και είναι επίσης απαραίτητη η ενσωμάτωση της περιβαλλοντικής διάστασης σε όλες τις πολιτικές της Ένωσης. Πρέπει να πούμε στην αυστριακή Προεδρία πως εκφράζονται ανησυχίες για μια πιθανή αποδοχή των χαμηλών περιβαλλοντικών επιπέδων στις υποψήφιες χώρες.
<P>
Και τέλος, κύριε Πρόεδρε, ελπίζουμε ότι η αυστριακή Προεδρία θα εξασφαλίσει την παρουσία της Ευρωπαϊκής Ένωσης για μια δίκαιη λύση του προβλήματος του Κοσσυφοπεδίου. Και ας ασχοληθεί ενεργά, ώστε να εξασφαλίσει τη διεξαγωγή του δημοψηφίσματος για αυτοδιάθεση της Δυτικής Σαχάρας υπό την αιγίδα των Ηνωμένων Εθνών, όχι μόνο γιατί είναι σημαντικό να επιτραπεί στον λαό Σαχαράουι να εκφράζει τη θέλησή του, έπειτα από εικοσαετή πόλεμο, αλλά ώστε να εξασφαλίσει επίσης την ευρωπαϊκή ασφάλεια στο νότιο τμήμα της Μεσογείου.
<P>
Θέλω να συγχαρώ ιδιαιτέρως την αυστριακή Προεδρία για την αντίληψή της περί ασφάλειας, την οποία προωθεί όχι μόνο στα θέματα της άμυνας, αλλά επίσης στο περιβάλλον και την κοινωνική συνοχή. Αυτή είναι η θέση στην οποία πιστεύουμε πολλοί από εμάς και, για αυτόν τον λόγο, με μεγάλη χαρά υποστηρίζουμε την αυστριακή Προεδρία και της ευχόμαστε κάθε επιτυχία.

<SPEAKER ID=13 LANGUAGE="DE" NAME="Roth">
Κυρία Πρόεδρε, κύριε Πρόεδρε του Συμβουλίου, κυρίες και κύριοι συνάδελφοι, ο Υπουργός Εξωτερικών κύριος Schόssel έστρωσε το τραπέζι. Τι είναι αυτό που κάνει την αυστριακή κουζίνα γνωστή σε όλο το κόσμο; Είναι το ό, τι κρύβει και συγκαλύπτει! Το δαμάσκηνο μέσα στον πατατοκεφτέ, το σνίτσελ μέσα στην τριμμένη φρυγανιά, τον κιμά μέσα στην πιπεριά. Φοβούμαι πως ο κύριος Schόssel μάς σερβίρισε σήμερα μόνο το εξωτερικό περίβλημα. Το θέμα όμως είναι η γέμιση, γιατί από το περίβλημα δεν μπορεί να χορτάσει η Ευρώπη! Η Ευρώπη μας πεινά για δημοκρατία. Περισσότερη Ευρώπη μέσα από λιγότερη δημοκρατία: αυτή είναι μια συνταγή με την οποία οι σεφ των κυβερνήσεων προσπαθούν να μας υποβάλουν σε δίαιτα. Αυτό που χρειαζόμαστε όμως δεν είναι να χάσουμε αλλά να βάλουμε κιλά, ούτως ώστε αυτή η Ευρώπη να γίνει δυνατή, κραταιή, ανθεκτική, θαρραλέα και υγιής και να βρει πάλι τη χαρά της ζωής. Υπάρχει μεγάλη πείνα για κοινωνική δικαιοσύνη, για δίκαιη κατανομή και συμμετοχή, για θεμελιώδη και ανθρώπινα δικαιώματα, για ισότητα ευκαιριών μεταξύ ανδρών και γυναικών, για περιβαλλοντικές αλλαγές, για μια πολιτική ειρήνης.
<P>
Αυτό που χρειαζόμαστε λοιπόν δεν είναι παλιές κονσέρβες αλλά φρέσκα προϊόντα! Κύριε Πρόεδρε του Συμβουλίου, μην αυταπατάστε με προπαρασκευασμένες συνταγές! Η σούπα της επικουρικότητας των Kohl, Chirac και Klima δεν θα χορτάσει όλους τους ανθρώπους, αλλά μόνο μερικούς - κι εμένα αυτές οι ανοησίες περί επανεθνικοποίησης όπως και η πατερναλιστική εγγύτητα προς τους πολίτες, μου κάθονται στο στομάχι. Δεν θέλουμε μόνο την κρέμα με το κερασάκι, θέλουμε δικαιώματα για τους πολίτες. Αυτό είναι το γλυκό που μας αρέσει! Αφήστε την Προεδρία αυτή να γίνει ένα γαστρονομικό γεγονός και ετοιμάστε μας δημοκρατία, που ποτέ δεν πρόκειται να περισσέψει και είναι η μόνη που μπορεί να απαλύνει τις μεγάλες ελλείψεις.
<P>
Το στρούντελ, ως γνωστόν, έφτασε στην Αυστρία από την Τουρκία μέσω της Ουγγαρίας και της Βοημίας. Ποιος λοιπόν, αν όχι η Αυστρία, δεν θα έπρεπε ήδη λόγω των παλαιών δεσμών και της εγγύτητας να έχει τη διεύρυνση πάνω πάνω στο μενού; Να μην την έχει όμως ως ειδική προσφορά αλλά ως σπεσιαλιτέ του μαγαζιού! Όμως, κύριε Schόssel, δεν θα πρέπει να την τραβάτε από τις άκρες σαν τη ζύμη του στρούντελ σας μέχρι να γίνει. Η ενωμένη Ευρώπη δεν μπορεί να μας αφήνει αμέτοχους - εμένα τουλάχιστον δεν μου είναι αδιάφορη.
<P>
Βάλτε λοιπόν στο μενού σας τη διεύρυνση και κατ' επέκταση την ελεύθερη κυκλοφορία των προσώπων που είναι οι βασικές προκλήσεις. Συμπεριλάβετε βασικούς στόχους όπως είναι η προώθηση μιας πραγματικής πολιτικής για την απασχόληση με πρωτοβουλίες για μείωση και ανακατανομή του ωραρίου εργασίας, η συντονισμένη οικονομική πολιτική με πρωτοβουλίες για φορολογική εναρμόνιση, η υλοποίηση μιας αειφόρου περιβαλλοντικής πολιτικής με πρωτοβουλίες για ελέγχους σχετικά με τη φιλικότητα προς το περιβάλλον και για την κατάργηση των πυρηνικών, μια εσωτερική πολιτική και πολιτική στον τομέα της δικαιοσύνης που θα βασίζεται στην νομική ασφάλεια αντί για την επέκταση αυταρχικών δομών στο πλαίσιο της Europol.
<P>
Οι άνθρωποι αυτής της Ευρώπης θα σας είναι ευγνώμονες γιατί θα αποκτήσουν επιτέλους πάλι επίγνωση των λόγων γιατί πρέπει να επιθυμούν αυτή την Ευρώπη. Όταν προσφέρεται δημοκρατία, αυξάνεται και η όρεξη. Ο έρωτας, ως γνωστόν, περνάει από το στομάχι, κύριε Υπουργέ των Εξωτερικών, αλλά δεν τηρούν όλα τα φαγητά όσα υπόσχονται. Προσφέρετέ μας λοιπόν κάτι καλύτερο! Η Ευρώπη χρειάζεται σήμερα κάτι παραπάνω από τη γνωστή γλυκιά σπεσιαλιτέ του Σάλτσμπουργκ από μαρέγκα που, ως γνωστόν, μέσα έχει μόνο αέρα και καταρρέει μόλις πάει κανείς να την αγγίξει. Καλή σας όρεξη!
<P>
(Χειροκροτήματα)

<SPEAKER ID=14 NAME="Πρόεδρος">
Σας ευχαριστούμε, κυρία Roth, που μας ανοίξατε έτσι την όρεξη.

<SPEAKER ID=15 LANGUAGE="FR" NAME="Lalumiθre">
Κυρία Πρόεδρε, κύριε Προεδρεύοντα του Συμβουλίου, η Αυστρία προεδρεύει, για πρώτη φορά, στο Συμβούλιο Υπουργών της Ένωσης και αυτή η Προεδρία προκαλεί μεγάλο ενδιαφέρον, καθώς και πάρα πολύ ωραίες εικόνες. Εγώ της έχω μεγάλη εμπιστοσύνη αφού κρατώ μία καλή ανάμνηση, μία πολύ καλή ανάμνηση από τη συνεργασία μου με την Αυστρία, όταν ήμουν Γενική Γραμματέας του Συμβουλίου της Ευρώπης. Η γνώση της Κεντρικής και Ανατολικής Ευρώπης, το ενδιαφέρον για ισορροπία μεταξύ Ανατολής και Δύσης, η μεγάλη εμπειρία των αυστριακών διπλωματικών υπηρεσιών είναι προσόντα που μας κάνουν να περιμένουμε πολλά από εσάς.
<P>
Κύριε Πρόεδρε του Συμβουλίου, θα επαναλάβω μερικές από τις προτεραιότητές σας. Κατά πρώτον, τη διεύρυνση της Ένωσης. Αναμφίβολα, δεν είναι η πρώτιστη προτεραιότητα των έξι επόμενων μηνών αλλά, ενδεχομένως, η γεωγραφική και ιστορική σας κατάσταση και η πολιτική σας εμπειρία μπορούν να μας βοηθήσουν να ξεπεράσουμε κάποια εμπόδια σε αυτόν τον τομέα. Πάνω απ' όλα, ξέρετε γιατί είναι σημαντικό η Κεντρική Ευρώπη να ενωθεί μαζί μας και ανησυχείτε κι εσείς για τη διεύρυνση η οποία, στη χώρα σας, θα φέρει ίσως αναταραχές στην απασχόληση, λόγω μίας υπερβολικής εισροής εργαζομένων ή θα προκαλέσει ενδεχομένως σκληρό ανταγωνισμό στη γεωργία σας, για να μην αναφερθούμε σε άλλα προβλήματα.
<P>
Η θέση, όμως, της Αυστρίας είναι ευνοϊκή, ώστε να αποτελέσει μία γέφυρα μεταξύ της Κεντρικής Ευρώπης και των χωρών όπως η δική μου, που δεν είναι όμορες με τις ΧΚΑΕ, που τις γνωρίζουν πολύ λίγο, χωρίς τις οποίες όμως η διεύρυνση θα αποτύχαινε. Αυτή η διεύρυνση δεν μπορεί να περιοριστεί σε μία προνομιακή συνάντηση μεταξύ γειτόνων, ακόμη κι αν, από πολιτιστικής και οικονομικής σκοπιάς, η Γερμανία και η Αυστρία βρίσκονται στην πρώτη γραμμή.
<P>
Κατά δεύτερον, αλλά για τους συμπολίτες μας είναι η κυριότερη έγνοια, θα πρέπει κατά την Προεδρία σας να συνεχίσετε τις προσπάθειες στον τομέα της απασχόλησης. Έλεος, κύριε Πρόεδρε, κάνετε κάτι! Αχ, τι καλά θα ήταν αν μπορούσαμε να κινητοποιηθούμε για την απασχόληση, όπως κινητοποιηθήκαμε για το ευρώ! Γνωρίζω ότι δεν μπορούμε να υποχρεώσουμε τις επιχειρήσεις να κάνουν προσλήψεις, αλλά η Ένωση μπορεί να δημιουργήσει ένα ευνοϊκό περιβάλλον και να κινητοποιήσει τα μέσα που διαθέτει. Γίνεται κάποια πρόοδος, αλλά απομένουν ακόμη πολλά, πολλά να γίνουν.
<P>
Μη μπορώντας, ελλείψει χρόνου, να αναφερθώ σε άλλες προτεραιότητες της Προεδρίας σας, όπως είναι η αναγκαία μεταρρύθμιση των θεσμικών οργάνων ή η τελειοποίηση της Ατζέντας 2000 - σε αυτό το θέμα, εκφράζω κι εγώ ανησυχίες σε ό, τι αφορά το ανώτατο όριο των δαπανών που προτείνει η Επιτροπή - θα ήθελα να τελειώσω υπογραμμίζοντας την επιλογή που κάνατε, ώστε να προσδώσετε στη Βιέννη μία ιδιαίτερη λάμψη, κατά τον εορτασμό της πεντηκονταετίας της Παγκόσμιας Διακήρυξης των Ανθρωπίνων Δικαιωμάτων. Αυτή η επιλογή είναι ωφέλιμη. Συλλογιζόμενη τον ρόλο της Αυστρίας στο Συμβούλιο της Ευρώπης, μπορώ να επιβεβαιώσω την ισχυρή δέσμευση της χώρας σας υπέρ της προάσπισης των ανθρωπίνων δικαιωμάτων και, εκ βάθους καρδίας, εύχομαι να συνεχιστεί αυτός ο ρόλος και σήμερα, προς όφελος της Ευρωπαϊκής Ένωσης.
<P>
Υπάρχει ένα τελευταίο σημείο που μου φαίνεται καλός οιωνός: η πρόσκληση που απευθύνθηκε στον Πρόεδρο της Τουρκίας, τον κ. Ντεμιρέλ. Όποιες κι αν είναι οι δυσκολίες των σχέσεών μας με αυτή τη μεγάλη χώρα, υπάρχουν χειρονομίες που πρέπει να ξέρουμε να κάνουμε, έτσι ώστε να εξαλείψουμε ατυχείς αδεξιότητες. Αναγνωρίζω σε αυτό το σημείο με ευχαρίστηση τον παραδοσιακό ρόλο της Αυστρίας, όπως την εποχή του Καγκελάριου Kreisky: δίνουμε το χέρι στους μεν και στους δε.

<SPEAKER ID=16 LANGUAGE="DA" NAME="Bonde">
Κυρία Πρόεδρε, εξ ονόματος της Ομάδας Ανεξαρτήτων για την Ευρώπη των Εθνών θα ήθελα να συγχαρώ την Αυστρία για την ανάληψη της Προεδρίας. Ελπίζω ότι οι απόψεις της Αυστρίας και του Υπουργού Εξωτερικών, σχετικά με την αρχή της επικουρικότητας, θα αποδειχθούν κάτι περισσότερο από κούφια λόγια. Πέντε χρόνια μετά από τη θέσπιση της αρχής της επικουρικότητας στη Συνθήκη του Μάαστριχτ, έχουμε αποκτήσει 50 % περισσότερους κανόνες, τους οποίους πρέπει να φέρουμε βόλτα στις Βρυξέλλες. Η Ένωση έφτασε στο σημείο που περιγράφεται από τον Όργουελ, όπου η γλώσσα σημαίνει το αντίθετο από το περιεχόμενο. Επικουρικότητα σημαίνει τώρα ότι 20 Επίτροποι στις Βρυξέλλες έχουν αποκλειστική ευχέρεια να κρίνουν αν μια απόφαση θα λαμβάνεται με γνώμονα εκείνους ή με γνώμονα τους πολίτες και τους εκλεγμένους νομοθέτες τους. Μια προτεινόμενη νομική βάση μπορεί να αλλάξει μόνο σε περίπτωση που οι 15 χώρες συμφωνήσουν. Αραγε 15 αλεπούδες μπορούν να συμφωνήσουν να προστατεύσουν μια κότα; Αρκεί ένα μεμονωμένο ειδικό συμφέρον σε μία μεμονωμένη χώρα για να παρεμποδίσει την επιστροφή της εξουσίας στα κράτη μέλη, στα εθνικά και τοπικά κοινοβούλια, στους εκλεγμένους από το λαό. Γι' αυτό η δική μου θλιβερή πρόγνωση είναι ότι θα υπάρξουν ακόμη περισσότεροι κανόνες όταν η Αυστρία παραδώσει τη σκυτάλη στη Γερμανία, όταν δε η Γερμανία την παραδώσει πάλι, αφού θα έχει μιλήσει επί μακρώ για την αρχή της επικουρικότητας, το βουνό των νομοθετημάτων θα έχει φτάσει σε αλπικά ύψη. Αλλα λέμε κι άλλα κάνουμε.
<P>
Ένα καινούριο παράδειγμα είναι η ψήφιση της εισαγωγής της πρότασης για το καθεστώς των μελών του Κοινοβουλίου, το οποίο θα μας προσφέρει έναν ομοιόμορφο υψηλότερο μισθό. Η πρόταση θέλει να μας κάνει αντιπροσώπους των Βρυξελλών στα κράτη μέλη. Εμείς της Ομάδας της Ευρώπης των Εθνών είμαστε της άποψης ότι είναι καλύτερο να είμαστε αντιπρόσωποι των κρατών μελών στην ΕΕ. Σε ποιο κράτος μέλος μπορεί κανείς να βρει κόσμο που θα πλήρωνε 1.000 Ecu για ένα ταξίδι των 500 Ecu; Πού είδατε να διαμαρτύρονται για να πάρουμε εμείς μεγαλύτερο μισθό; Η πρόταση για το καθεστώς που εμφανίζεται τώρα, θα μας απομακρύνει και άλλο από τους εκλογείς και δεν είναι σύμφωνη προς την αρχή της επικουρικότητας.

<SPEAKER ID=17 LANGUAGE="DE" NAME="Raschhofer">
Κυρία Πρόεδρε, κύριε Πρόεδρε του Συμβουλίου, πριν περισσότερο από τρία χρόνια προσχώρησαν στην Ευρωπαϊκή Ένωση η Αυστρία, η Σουηδία και η Φινλανδία. Η Αυστρία είναι η πρώτη από τις χώρες αυτές που αναλαμβάνει την Προεδρία του Συμβουλίου. Αυτό είναι ένα έργο με μεγάλη ευθύνη, ένα δύσκολο έργο που προσδίδει μεγάλο κύρος εάν επιτελεστεί καλά.
<P>
Το πρόγραμμα της Προεδρίας περιλαμβάνει κατ' ανάγκην θέματα που έχουν προκαθορισθεί. Με την Ατζέντα 2000 έχουμε ένα τεράστιο σχέδιο προς διαπραγμάτευση. Ένα σχέδιο για το οποίο ο Πρόεδρος της Επιτροπής, κ. Santer, ελπίζει πως θα προχωρήσει με γρήγορους ρυθμούς υπό την αυστριακή Προεδρία. Ένα σχέδιο για το οποίο αναμένεται να καθοριστούν υπό την αυστριακή Προεδρία όχι μόνο εναλλακτικές λύσεις, αλλά ήδη στοιχεία που θα οδηγήσουν σε μια εποικοδομητική ολοκλήρωση. Αυτό σημαίνει πως θα πρέπει να επιτευχθεί μια δύσκολη εξισορρόπηση των διαφόρων συμφερόντων.
<P>
Θα σας δώσω ένα συγκεκριμένο παράδειγμα, γιατί στη λεπτομέρεια βρίσκονται, ως γνωστόν, οι δυσκολίες: η διαρθρωτική μεταρρύθμιση των πόρων του Ταμείου Συνοχής. Τρία από τα τέσσερα κράτη που λαμβάνουν κονδύλια από το Ταμείο Συνοχής θα συμμετάσχουν στο τρίτο στάδιο της Οικονομικής και Νομισματικής Ένωσης. Με αυτό κανονικά παύει το δικαίωμά τους για τη λήψη κονδυλίων από αυτό το ταμείο. Ποιά είναι η θέση της Προεδρίας ως προς αυτό το ζήτημα και πώς σκοπεύει να το χειριστεί για την επίτευξη μιας ισορροπίας;
<P>
Ένα δεύτερο παράδειγμα: πώς σκοπεύει η Προεδρία να επιτύχει μια εξισορρόπηση στο ζήτημα των λεγόμενων καθαρών πληρωτών; Υπάρχει μια σαφής διαφωνία μεταξύ των αξιώσεων της Γερμανίας για δίκαιη κατανομή των βαρών και της ισπανικής πρότασης για την εξεύρεση νέων πηγών εσόδων.
<P>
Τρίτο παράδειγμα: η μεταρρύθμιση των θεσμικών οργάνων. Από αυτό το πολύπλοκο θέμα εξαρτάται μεταξύ άλλων και το μέλλον της Ένωσης, καθώς και η δυνατότητα διεύρυνσής της. Ωστόσο, δεν περιλαμβάνεται στο γραπτό πρόγραμμα της Προεδρίας. Παρ' όλα αυτά χαίρομαι, κύριε Υπουργέ, που, αντίθετα με προηγούμενες δηλώσεις σας, υποσχεθήκατε σήμερα να επιληφθείτε αυτού του ζητήματος.
<P>
Τέταρτο παράδειγμα: ίσως ορισμένοι από εσάς να μην το θεωρείτε σημαντικό, αλλά μια χώρα σαν την Αυστρία με άμεση γειτνίαση με τις χώρες της Ανατολικής Ευρώπης είναι φυσικό να ενδιαφέρεται για τα υψηλά πρότυπα ασφαλείας στους ευρισκόμενους κοντά στα σύνορα σταθμούς πυρηνικής ενέργειας. Αυτό δεν είναι πρόβλημα κάποιας μειονότητας ή περιθωριακό θέμα της Ευρώπης. Ο κατάλογος των θεμάτων θα μπορούσε να παραταθεί για πολύ ακόμα, αλλά δεν μου το επιτρέπει ο χρόνος που έχω στη διάθεσή μου.
<P>
Επ' ευκαιρία της ανάληψης της Προεδρίας του Συμβουλίου έγινε πολλή συζήτηση στην Αυστρία σχετικά με τα περιθώρια που προσφέρει μια τέτοια Προεδρία για ανάληψη δράσης. O Jacques Chirac και ο καγκελάριος Kohl απηύθυναν έκκληση στο Κάρντιφ για περισσότερη εγγύτητα προς τους πολίτες. Και ο Αυστριακός ομοσπονδιακός Πρόεδρος Klestil αναφέρθηκε σε αυτό το θέμα πριν μερικούς μήνες μέσα σε αυτό το Κοινοβούλιο. Η διαφάνεια και η εγγύτητα προς τους πολίτες, το ζήτημα των αρμοδιοτήτων που είναι σκόπιμο να διαθέτουν οι Βρυξέλλες, αποτελούν κεντρικά σημεία για την ανάπτυξη του ευρωπαϊκού οίκου.
<P>
Πέρα από τη σημερινή πανηγυρική δήλωση προθέσεων μένει λοιπόν το ερώτημα ποιά θα είναι η συγκεκριμένη συμβολή της αυστριακής Προεδρίας. Με τη συγκεκριμένη απάντηση σε αυτό το ερώτημα θα βρεθεί και η απάντηση για το ερώτημα κατά πόσον οι πολίτες της Ευρώπης είναι διατεθειμένοι να συνεχίσουν να οικοδομούν τον ευρωπαϊκό οίκο.

<SPEAKER ID=18 LANGUAGE="DE" NAME="Hδnsch">
Κυρία Πρόεδρε, συνάδελφοι, κύριε Πρόεδρε του Συμβουλίου, είπατε ότι η ίδια η Ένωση πρέπει ακόμη να γίνει ικανή προς διεύρυνση. Εμείς, το Ευρωπαϊκό Κοινοβούλιο, θα κάνουμε ό, τι είναι δυνατόν ώστε να μπορεί να ψηφισθεί η Ατζέντα 2000 ήδη σε αυτήν την κοινοβουλευτική περίοδο.
<P>
Παρακαλώ όμως αντίστοιχα το Συμβούλιο να συνυπολογίσει ότι υπάρχουν και προθεσμίες που πρέπει να ληφθούν υπόψη και ότι το Κοινοβούλιο πρέπει να έχει την ευκαιρία να αποφανθεί και αυτό στο τέλος της όλης διαδικασίας. Τον Μάιο τελειώνουν όλα. Είπατε ότι η γερμανική Προεδρία θα υπoβάλει τον Μάρτιο το σχέδιο απόφασης. Καλά! Αυτή όμως είναι και η τελευταία ευκαιρία, για να μπορέσει το Κοινοβούλιο να καταλήξει μέχρι τον Μάιο σε μία απόφαση. Εκτός από αυτά δεν υπάρχει τίποτε άλλο. Δηλαδή - και αυτό το λέω τώρα ως Γερμανός - μην αφήνετε πάρα πολλά στους Γερμανούς!
<P>
(Γέλια) Δεύτερη παρατήρηση: ο Kohl και ο Chirac σάς φόρτωσαν λοιπόν και με μία έκτακτη σύνοδο κορυφής. Εκεί προβλέπεται να συζητηθεί η βελτίωση της Ένωσης ως προς την αποδοτικότητά της, την ικανότητά της για δράση και την εγγύτητα προς τον πολίτη, καθώς και η καλύτερη οριοθέτηση των αρμοδιοτήτων. Αυτό έχει πραγματικά την όψη ενός καταλόγου όπου απαριθμούνται οι ελλείψεις του δικού σας έργου στο Αμστερνταμ. Όλα αυτά θα μπορούσατε να τα είχατε κάνει ήδη στο Αμστερνταμ.
<P>
(Χειροκροτήματα) Όμως δεν τα κάνατε. Είναι βέβαια καλό το ότι μιλάμε τώρα για το θέμα αυτό. Ωστόσο, η κατάσταση μου θυμίζει τον Βάλλενσταιν του Σίλλερ, όπου στην πρώτη πράξη, πρώτη σκηνή, η Πικολομίνι λέει: "Αργήσατε να έλθετε, αλλά ήλθατε τελικά!». Αυτό είναι οπωσδήποτε κάτι. Και εάν μέσω της συζήτησης στη Σύνοδο Κορυφής θα ήταν δυνατόν να επιτευχθεί τουλάχιστον η βελτίωση των εργασιών του Συμβουλίου, τότε αυτό θα αποτελούσε ήδη ένα εξαίρετο αποτέλεσμα της εν λόγω συνόδου.
<P>
Τρίτον: η επικουρικότητα. Επικουρικότητα, και εδώ υπογραμμίζω αυτό που είπατε, σημαίνει να παίρνει κανείς στα σοβαρά την ευρωπαϊκή υπόθεση. Επικουρικότητα δεν σημαίνει λιγότερη Ευρώπη, αλλά περισσότερη Ευρώπη στα σημεία που η Ευρώπη μπορεί πράγματι να κάνει κάτι. Δύο παραδείγματα: οι πολίτες περιμένουν ότι τώρα, μετά από την καθιέρωση της Ευρώπης του ευρώ, θα ακολουθήσει και μία κοινή πολιτική ως προς τη φορολογία, τον προϋπολογισμό και την οικονομία. Χρειαζόμαστε ένα είδος οικονομικής κυβέρνησης. Όμως σε αυτήν δεν αντιστέκεται μόνο η Βόννη, αλλά και άλλοι.
<P>
Δεν είναι αρκετό, και είναι και λάθος να καταγγέλλουμε απλά συνεχώς την αδυναμία της Ευρώπης στα Βαλκάνια και ταυτόχρονα να αρνούμεθα να δώσουμε στην Ευρώπη μεγαλύτερη δύναμη. Αυτό ισχύει και για τους υπουργούς Εξωτερικών. Πάντως θα ήθελα οι κυβερνήσεις να μην μιλάνε πάντα μόνο για το τι δεν επιτρέπεται να κάνει η Ευρώπη, και προπάντων να μην μιλήσουν μόνο για αυτό στην έκτακτη Σύνοδο Κορυφής, αλλά να μιλήσουν για το τι οφείλει να κάνει η Ευρώπη.
<P>
Τέλος, κύριε Πρόεδρε του Συμβουλίου, δεν πρόκειται τόσο για το ότι η Ευρώπη πρέπει να ενωθεί, ώστε να αποτραπεί η επανάληψη του παρελθόντος, αλλά για το ότι πρέπει να καταστεί σαφές στους πολίτες και σε μας τους ίδιους ότι πρέπει να ενώσουμε την Ευρώπη ώστε να υπεραμυνθεί του εαυτού της στον κόσμο του μέλλοντος.
<P>
(Χειροκροτήματα)
<SPEAKER ID=19 LANGUAGE="DE" NAME="Stenzel">
Κυρία Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, είναι μεγάλες οι προσδοκίες που στρέφονται σε κάθε νέα Προεδρία, ιδιαίτερα όταν την αναλαμβάνει ένα νέο κράτος μέλος της ΕΕ για πρώτη φορά. Μεγάλη είναι και η εμπιστοσύνη, που όπως ακούσατε εδώ, έχει δοθεί προκαταβολικά στην Αυστρία. Δεδομένου ότι η Προεδρία αλλάζει κάθε εξάμηνο, γεγονός το οποίο δικαίως θεωρείται από μερικούς ως εγγενής αδυναμία διακυβέρνησης της ΕΕ, καλό θα ήταν να επαναφέρουμε τις προσδοκίες αυτές πιο κοντά στην πραγματικότητα, να μην υπερτιμούμε, αλλά και να μην υποτιμούμε τις δυνατότητες που υπάρχουν.
<P>
Το πλαίσιο δράσης είναι δεδομένο. Κατά την τελευταία σύνοδο κορυφής της βρετανικής Προεδρίας στο Κάρντιφ, η Ένωση έθεσε τον εαυτό της υπό την πίεση συγκεκριμένων ημερομηνιών. Μέχρι τον Μάρτιο του επόμενου έτους - δηλαδή έγκαιρα, πριν από τις ευρωεκλογές - θα πρέπει να έχει ολοκληρωθεί η επεξεργασία των μεταρρυθμίσεων στη διαρθρωτική και τη γεωργική πολιτική καθώς και η επεξεργασία των βάσεων του επόμενου χρηματοδοτικού πλαισίου στα ουσιαστικά τους σημεία. Η αυστριακή Προεδρία έχει επωμισθεί την υποβολή ενός συνολικού πακέτου επιλογών για μια οριστική λύση. Είναι ένα από πολιτική άποψη υπέρογκο καθήκον, και έχετε ήδη δει ένα μικρό δείγμα του εδώ στο Κοινοβούλιο, διότι είναι εμφανέστατες οι αντιθέσεις των συμφερόντων στους κόλπους της Ευρωπαϊκής Ένωσης. Πρέπει να βρεθεί μία ισορροπία μεταξύ των καθαρών πληρωτών και των καθαρά εισπραττόντων, μεταξύ εκείνων που φοβούνται ότι θα γίνουν αντικείμενο εκμετάλλευσης και εκείνων που φοβούνται ότι δεν θα πάρουν αρκετά.
<P>
Η στιγμή επιβάλλει συνεπώς την ικανότητα για συναίνεση. Απαιτείται επίσης και ευρωπαϊκό πνεύμα που πρέπει να προσδώσει στην έννοια της αλληλεγγύης στους κόλπους της Ευρωπαϊκής Ένωσης ένα σαφές περιεχόμενο προς το συμφέρον μίας δίκαιης εξισορρόπησης των βαρών. Ήδη, για αυτόν και μόνο τον λόγο, το Κοινοβούλιο πρέπει να ενταχθεί εγκαίρως στη διαδικασία εξεύρεσης λύσεων σχετικά με την Ατζέντα 2000 - ο κ. Hαnsch το ανέφερε μόλις τώρα. Χαίρομαι που επιθυμείτε να εργασθείτε για την περαιτέρω ανάπτυξη του διοργανικού διαλόγου. Το μήνυμα το άκουσα, και προσωπικά δεν μου λείπει η πίστη. Η διαδικασία αυτή άρχισε κατά τη διάρκεια της βρετανικής Προεδρίας. Αυτό που πρέπει τώρα να γίνει είναι να σταθεροποιηθεί η εν λόγω διαδικασία κατά τη διάρκεια της αυστριακής Προεδρίας. Και τούτο, διότι διακυβεύονται πάρα πολλά, ώστε να μην μπορεί κανείς να διώξει το Κοινοβούλιο στο περιθώριο κατά την προετοιμασία της Ατζέντας 2000 η οποία, σε τελευταία ανάλυση, θα πρέπει να προετοιμάσει την Ευρωπαϊκή Ένωση για το τέλος της χιλιετηρίδας και την περίοδο μετά από αυτό. Διότι στο εν λόγω όργανο οι πολίτες εκπροσωπούνται άμεσα. Εδώ μπορεί να υλοποιηθεί συγκεκριμένα η αρχή της επικουρικότητας, στο όνομα της οποίας ορκίζονται τόσοι πολλοί. Οι δε πολίτες περιμένουν μία νέα ώθηση ενεργητικότητας στα ευρωπαϊκά θέματα. Ειδικά εσείς υποστηρίξατε με αποφασιστικό τρόπο την εισαγωγή του κεφαλαίου για την απασχόληση στη Συνθήκη του Αμστερνταμ, το να καταστεί η μέριμνα για τις θέσεις εργασίας μια υποχρέωση.
<P>
Η ενεργητικότητα της ΕΕ δεν πρέπει όμως να θεωρηθεί ότι εξαντλήθηκε με την καθιέρωση του ευρώ. Η αναθέρμανση της οικονομίας, που μπορούμε να περιμένουμε από το ευρώ, πρέπει να καταλήξει σε νέους ρυθμούς ανάπτυξης και συνεπώς σε νέες θέσεις εργασίας, προπάντων για τους νέους. Αλλά μόνον αυτό είναι πολύ λίγο. Πρέπει να προωθηθεί ή έρευνα που συνδέεται με τη βιομηχανία. Υποστηρίξτε ως Πρόεδρος του Συμβουλίου τη μέγιστη δυνατή εκδοχή του πέμπτου ευρωπαϊκού προγράμματος πλαισίου. Εδώ δεν πρέπει να κάνουμε οικονομίες, αυτό θα σήμαινε οικονομίες στο λάθος σημείο.
<P>
Η Ευρωπαϊκή Ένωση, και σε αυτό σας δίνω απόλυτο δίκιο, πρέπει να ενισχυθεί σε όλα τα επίπεδα, γιατί μόνο έτσι θα είναι σε θέση να υλοποιήσει πραγματικά το σχέδιο του αιώνα, τη διεύρυνση της Ευρωπαϊκής Ένωσης. Αν κοιτάξουμε γύρω μας, αν δούμε την κρίση στο Κοσσυφοπέδιο, τις εντάσεις στην Κύπρο και την παύση στη Μέση Ανατολή τότε μπορούμε να καταλήξουμε σε ένα και μόνον συμπέρασμα, δηλαδή στο πόσο σημαντικό είναι να δυναμώσουμε την Ευρώπη, ξεκινώντας από το κέντρο της και τούτο σημαίνει ότι πρέπει να βιαστούμε με αφετηρία το κέντρο, αυτό σημαίνει να εμφυσήσουμε δυναμισμό στη διαδικασία διεύρυνσης. Εσείς δηλώσατε αυτήν την πρόθεση. Εγώ και οι φίλοι μου στο Ευρωπαϊκό Κοινοβούλιο θα σας υποστηρίξουμε σε αυτήν την προσπάθεια. Και τούτο επίσης θα συμβάλει στην αξιοπιστία της Ευρωπαϊκής Ένωσης, στην οποία η δική σας συμβολή θα πρέπει να είναι ουσιαστική.

<SPEAKER ID=20 LANGUAGE="NL" NAME="Van Bladel">
Κύριε Πρόεδρε, καλωσορίζω την πρώτη αυστριακή Προεδρία. Διαπίστωσα ότι η Αυστρία θέλει να προσφέρει τις καλές της υπηρεσίες μεταξύ της βρετανικής και της γερμανικής Προεδρίας. Συμπαθής η φιλοδοξία αυτή. Δυστυχώς, η αυστριακή Προεδρία το 1998 δεν θέλει να σηκωθεί να χορέψει, θα μπορούσαμε ίσως ωστόσο να παίξουμε ποδόσφαιρο, διότι σε τέτοιες αυθόρμητες, βαθιά ανθρώπινες εκδηλώσεις μπορεί συχνά να επιδειχθεί αλληλεγγύη και ομόνοια.
<P>
Η αυστριακή Προεδρία θέλει να ενισχύσει την αποτελεσματικότητα της Ένωσης και να προσδώσει περιεχόμενο στην έννοια της επικουρικότητας. Συμφωνώ με τις προθέσεις της αυτές, αν και θα ήθελα να ακούσω κάποια συγκεκριμένα μέτρα για να επιτευχθεί αυτή η αποτελεσματικότητα. Είναι σήμερα, και θα είναι και αύριο, αναγκαίο να πραγματοποιηθεί η θεσμική μεταρρύθμιση πριν από τη διεύρυνση, κάτι το οποίο δεν άκουσα να τονίζεται ιδιαίτερα από τον Πρόεδρο.
<P>
Ο Πρόεδρος αναφέρθηκε διεξοδικά στο ζήτημα της ασφάλειας. Δυστυχώς το θέμα αυτό σχετίζεται σε μεγάλο βαθμό με την ανεργία και, φυσικά, και με την εγκληματικότητα που αυξάνει διαρκώς. Δεν θα ήταν ευχής έργο να θέσει τέλος η αυστριακή Προεδρία, η Αυστρία, στο έργο της μαφίας που επελαύνει από την Ανατολική Ευρώπη; Γνωρίζουμε όλοι μας ότι πριν από λίγες εβδομάδες είχαμε στη Βουδαπέστη τα πρώτα κρούσματα. Θα ήθελα να ακούσω κάποια σαφή και συγκεκριμένα μέτρα από την αυστριακή Προεδρία σχετικά με την καταπολέμηση της μαφίας. Θα ήταν διατεθειμένη η Προεδρία να καλέσει ένα κράτος μέλος, τις Κάτω Χώρες συγκεκριμένα, να λάβει σοβαρά μέτρα κατά του οργανωμένου εγκλήματος και να συλλάβει τον πρώην δικτάτορα του Σουρινάμ, έναν διεθνώς καταζητούμενο έμπορο ναρκωτικών;
<P>
Όσον αφορά τη σταθερότητα, η διεύρυνση παίζει ένα σημαντικό ρόλο σχετικά, αλλά θα παρακαλούσα την αυστριακή Προεδρία να μην επικεντρώσει την προσοχή της αποκλειστικά στις χώρες της Κεντρικής Ευρώπης, αλλά να προωθήσει και τη μεσογειακή πολιτική. Ανησυχώ: οι διαπραγματεύσεις με την Αίγυπτο διεξάγονται εδώ και τρία ολόκληρα χρόνια. Η χώρα που πρώτη είχε το θάρρος να ξεκινήσει την ειρηνευτική διαδικασία στη Μέση Ανατολή μπορεί τώρα, στο τέλος της θητείας αυτού του Κοινοβουλίου, να μην προσχωρήσει καν στις μεσογειακές συμφωνίες; Αυστρία, κάνε κάτι!
<P>
Αυστρία, επίσης δεν άκουσα τίποτα για τους ηλικιωμένους στις προγραμματικές σου δηλώσεις. 120 εκατομμύρια Ευρωπαίοι πολίτες είναι άνω των πενήντα. Η καθιέρωση του ευρώ δεν θα πρέπει με κανένα τρόπο να αποβεί εις βάρος τους. Αυτοί είναι που εργάσθηκαν για την οικονομική ανάπτυξη της Ευρώπης. Μη λησμονείτε τους ηλικιωμένους! Χαίρομαι πολύ που θέλετε να προστατεύσετε τα παιδιά, αλλά θα πρέπει να κάνετε το ίδιο και για τους ηλικιωμένους.
<P>
Τέλος, κύριε Πρόεδρε, έχουμε την πεντηκοστή επέτειο από τη Διακήρυξη των Δικαιωμάτων του Ανθρώπου και θα ήθελα να αναλάβετε μία πρωτοβουλία: 4000 πολίτες της Ένωσης βρίσκονται σε φυλακές σε χώρες εκτός της ΕΕ. Στερούνται κάθε νομικής αρωγής και κάποτε δυστυχώς και αρωγής από διπλωμάτες των χωρών τους. Αναλάβετε εσείς την πρωτοβουλία και δημιουργήστε ένα ταμείο για να μπορείτε να παρέχετε στους πολίτες την αναγκαία νομική συνδρομή, κάτι που θα συνεισφέρει στο να αποκατασταθεί η εμπιστοσύνη των πολιτών στην Ευρώπη.

<SPEAKER ID=21 NAME="Αλαβάνος">
Κυρία Πρόεδρε, θέλω να επισημάνω ότι η ομιλία του Προέδρου του Συμβουλίου συνδύαζε το μέτρο με την προοπτική. Περιμένουμε πολλά από την αυστριακή Προεδρία. Σημείωσα ότι ανέφερε το θέμα της προσέγγισης της Τουρκίας στην Ευρώπη μαζί με τα ανθρώπινα δικαιώματα και το Κυπριακό. 'Ισως ξέχασε το Κουρδικό. Ανέφερε τη σημασία της προώθησης του Κυπριακού.
<P>
Θέλω να θέσω ένα θέμα και ένα ερώτημα στον κύριο Πρόεδρο.
<P>
Μπαίνουμε σε μια μεγάλη κρίση στο χώρο της Τουρκίας, της Κύπρου και λοιπά. Η Τουρκία αμφισβητεί το δικαίωμα της Κύπρου -μιας ανεξάρτητης χώρας- να έχει την άμυνά της. Υπάρχουν πια ανοιχτές απειλές πολέμου και στρατιωτικών μέτρων. Πριν από δύο μέρες ο κύριος Κληρίδης, Πρόεδρος της Κυπριακής Δημοκρατίας, συναντήθηκε με τον Πρόεδρο Γιέλτσιν και δήλωσε και δημόσια την πρόθεση να μην προχωρήσει η Κύπρος στην εγκατάσταση των S-300, εφόσον γίνουν από πλευράς Τουρκίας βήματα προς την αποστρατιωτικοποίηση και υπάρξει πρόοδος στην επίλυση του Κυπριακού.
<P>
Πώς θα συμβάλει και πώς θα ενισχύσει αυτή την πρωτοβουλία η αυστριακή Προεδρία; Θα ήθελα την απάντηση του κυρίου Προέδρου.

<SPEAKER ID=22 LANGUAGE="DE" NAME="Voggenhuber">
Κυρία Πρόεδρε, κύριε Πρόεδρε του Συμβουλίου, η αρχή κάθε Προεδρίας του Συμβουλίου είναι, όπως είδατε, η ώρα για μεγάλα λόγια, και ευχές για την ευόδωση των εργασιών. Στο τέλος όμως υπάρχει μόνο η σύντομη φράση: το αποτέλεσμα μετράει. Αυτό θα κρίνουν τον Δεκέμβριο το Κοινοβούλιο και η ευρωπαϊκή κοινή γνώμη. Είμαι πεπεισμένος, ότι στο τέλος του χρόνου το Κοινοβούλιο θα έχει το σθένος και θα είναι σε θέση να ελέγξει εάν το ελαφρό περίβλημα που μας σερβίρατε σήμερα περιέχει κάποια γέμιση ή μόνο αέρα κοπανιστό.
<P>
Αυτό που μπορούμε ή μάλλον πρέπει να πούμε σήμερα είναι το τι περιμένουν οι άνθρωποι στην Ευρώπη: εργασία, δημοκρατία και μία δίκαιη κατανομή της ευημερίας. Αυτές είναι οι ελλείψεις από τις οποίες υποφέρουν. Αυτό είναι εκείνο βάσει του οποίου θα κριθείτε κατά την Προεδρία σας στο Συμβούλιο. Πολλοί άνθρωποι εκτός των πυλών της Ευρώπης περιμένουν να γίνουν δεκτοί σε έναν χώρο ειρήνης και σταθερότητας.
<P>
Κύριε Πρόεδρε του Συμβουλίου, ενόψει του προγράμματος που μας υποβάλατε σήμερα προκύπτει μία σειρά ενδοιασμών. Ό, τι δεν σπείρουμε δεν θα μπορέσουμε να το θερίσουμε! Όταν δεν αναγνωρίζει κανείς το πρόβλημα, δεν μπορεί και να το λύσει. Στο πρόγραμμά σας σήμερα δεν λάβατε θέση στα επείγοντα ζητήματα της μεταρρύθμισης ως προς τη δημοκρατία. Δεν αναφερθήκατε ούτε με μία λέξη σε κάποια ιδέα για την έκτακτη σύνοδο κορυφής, στην οποία το Κοινοβούλιο έχει εναποθέσει αρκετές ελπίδες - σε τελευταία ανάλυση πρόκειται για τη συνέχιση μίας συζήτησης που αναβάλλεται από πολύ καιρό. Ο συνάδελφος Hδnsch το είπε ήδη: το Συμβούλιο έφερε την Ευρωπαϊκή Ένωση σε αυτή τη θέση με την αποτυχία του στο Αμστερνταμ. Σήμερα δεν καταφέρατε να διαλύσετε τις ανησυχίες μας.
<P>
Σας ευχαριστώ για την κριτική και περιοριστική διάθεση που επιδείξατε μιλώντας για την επικουρικότητα. Ωστόσο, με λυπεί το γεγονός ότι δεν λάβατε θέση για την ανάγκη άρσης του δημοκρατικού ελλείμματος, το οποίο οφείλεται κυρίως στο Συμβούλιο. Είσαστε πρόθυμος να μεριμνήσετε για τη δημοσιότητα της νομοθεσίας στο πλαίσιο του Συμβουλίου; Είσαστε πρόθυμος να υποβάλετε τον τομέα της δικαιοσύνης και της εσωτερικής συνεργασίας σε ελέγχους κράτους δικαίου, δηλαδή σε δικαστικούς και κοινοβουλευτικούς ελέγχους; Είσαστε πρόθυμος να ασχοληθείτε στην εν λόγω έκτακτη σύνοδο κορυφής με τη μεταρρύθμιση των θεσμών την οποία καθυστερεί το Συμβούλιο;
<P>
Αυτά τα ερωτήματα παραμένουν ανοιχτά, καθώς και τα ερωτήματα που αφορούν το μέλλον του δικαιώματος συναπόφασης του Κοινοβουλίου, των αρμοδιοτήτων σχετικά με τον προϋπολογισμό, ενός κοινού εκλογικού δικαίου, ενός καταλόγου με τα θεμελιώδη δικαιώματα κ.λπ. Δεν είναι ώρα για μεταβατικές Προεδρίες, είναι ώρα για οράματα! Δεν αληθεύει ότι η πολιτική δυναμική στην Ευρώπη χρειάζεται μόνο να διατηρηθεί. Πρέπει να επανακτηθεί. Η αποστολή της Προεδρίας σας είναι εκείνη ενός παγοθραυστικού!
<P>
Σχετικά με τον κοινωνικό τομέα: δεν άκουσα ούτε λέξη για την εναρμόνιση των φόρων, για μία φιλοδοξία του δικού σας υπουργού οικονομικών. Ούτε λέξη για τη μείωση του χρόνου εργασίας! Ούτε λέξη για κοινή οικονομική πολιτική! Ελπίζω ότι θα συμπληρωθούν τα όσα λείπουν, έτσι ώστε να υπάρξει μία πραγματική γέμιση στο περίβλημα. Δυστυχώς, είναι έντονες μέχρι σήμερα οι υποψίες ότι πρόκειται για αέρα κοπανιστό.

<SPEAKER ID=23 LANGUAGE="NL" NAME="Blokland">
Κυρία Πρόεδρε, ο πρωθυπουργός Blair συμπέρανε κατά το τέλος της βρετανικής Προεδρίας ότι η Προεδρία του στέφθηκε με επιτυχία, διότι, μεταξύ άλλων, βελτιώθηκαν και οι σχέσεις μεταξύ της Ευρωπαϊκής Ένωσης και της Μεγάλης Βρετανίας.
<P>
Καθώς βρισκόμαστε στην αρχή της θητείας της αυστριακής Προεδρίας, θα ήταν χρήσιμο να παρουσιάζαμε με σαφήνεια τις προσδοκίες μας από αυτήν. Σίγουρα στόχος μίας Προεδρίας της Ένωσης δεν μπορεί να είναι το να χρησιμοποιηθεί η Προεδρία αυτή προς βελτίωση των σχέσεων με τα άλλα κράτη μέλη.
<P>
Η αυστριακή Προεδρία ανακοίνωσε ήδη ότι θα δώσει έμφαση κατά το ερχόμενο εξάμηνο στο θέμα της απασχόλησης, ένα σαφώς πολιτικό ζήτημα, επί του οποίου θα επανέλθουμε όταν κάνουμε την αξιολόγηση του έργου της Προεδρίας. Ελπίζουμε ωστόσο ότι η Προεδρία δεν θα περιορισθεί αποκλειστικά στο θέμα αυτό και ότι κατά την ερχόμενη μίνι διάσκεψη κορυφής της Βιέννης θα συζητηθούν και οι θεσμικές μεταρρυθμίσεις. Καθίσταται μέρα με τη μέρα πιο προφανές ότι οι πολίτες της Ευρώπης δεν νοιώθουν να εκπροσωπούνται από το Ευρωπαϊκό Κοινοβούλιο και τα άλλα θεσμικά όργανα. Η Προεδρία θα πρέπει επομένως να προσπαθήσει να επιφέρει βελτιώσεις σε διάφορα σημεία σε επίπεδο θεσμών.
<P>
Περαιτέρω δε, η αυστριακή Προεδρία θα πρέπει επίσης να δώσει προσοχή και σε ένα άλλο θέμα, δηλαδή την προς ανατολάς διεύρυνση της Ένωσης. Το ζήτημα αυτό δεν σηκώνει άλλη αναβολή, χρειάζεται λοιπόν μία αποφασιστική προσέγγιση εδώ.
<P>
Η Προεδρία παρουσίασε επίσης τις προτεραιότητές της για το περιβάλλον. Φυσικά, η πολιτική υπέρ της μείωσης των εκπομπών διοξειδίου του άνθρακα παίζει ένα κεντρικό ρόλο εδώ δεδομένης και της διάσκεψης των συμβαλλομένων μερών που θα λάβει χώρα στο Μπουένος Αιρες. Θα ήταν ευχής έργο εάν η Ευρωπαϊκη Ένωση μπορέσει να καμαρώνει στο Μπουένος Αιρες επιδεικνύοντας κάποια αποτελεσματική περιβαλλοντική πολιτική που θα είχε θεσπίσει ώς τότε, ιδίως μία πολιτική για τον περιορισμό της χρήσης καυσίμων στα ιδιωτικής χρήσης οχήματα και στα φορτηγά. Η σύναψη συμφωνιών με τη βιομηχανία όπως γίνεται τώρα δεν επαρκεί και δεν περιμένω να καταλήξει σε θεαματικά αποτελέσματα. Μακροπρόθεσμα οι συνέπειες των συμφωνιών αυτών θα είναι πολύ περιορισμένες. Αυτό που πραγματικά χρειαζόμαστε είναι μια σειρά αυστηρών νομοθετικών κανονισμών σχετικά με τη χρήση καυσίμων στις διάφορες κατηγορίες οχημάτων. Μας χρειάζεται λοιπόν μία πρόταση οδηγίας. Πάρα πολλά μπορούν να γίνουν από τεχνικής άποψης στον τομέα αυτό. Τότε μόνο θα μπορέσει η Ένωση να κλέψει την παράσταση στο Μπουένος Αιρες.
<P>
Για πρώτη φορά η Αυστρία αναλαμβάνει την Προεδρία. Ελπίζουμε ότι αυτή η πρώτη της Προεδρία θα στεφθεί με επιτυχία και της ευχόμαστε κι εμείς με τη σειρά μας καλή τύχη.

<SPEAKER ID=24 LANGUAGE="NL" NAME="van Velzen, Wim">
Κυρία Πρόεδρε, ένας από τους σημαντικότερους στόχους της αυστριακής Προεδρίας αφορά τη χάραξη των κατευθυντήριων γραμμών για την απασχόληση. Γι' αυτό και δεν έχει νόημα και κάνουμε λόγο για μία μεταβατική και μόνο Προεδρία. Ο στόχος αυτός είναι εξαιρετικά σημαντικός. Αρκετοί θεωρούν ότι θα πρέπει να αρκεστούμε στις αποφάσεις που έλαβε η Διάσκεψη Κορυφής του Λουξεμβούργου και να μην κάνουμε τίποτα άλλο κατά την επόμενη πενταετία. Κάτι τέτοιο είναι απολύτως απαράδεκτο, διότι οι ίδιες οι αποφάσεις του Λουξεμβούργου υπογραμμίζουν ότι θα πρέπει να εξασφαλισθεί η μετατροπή τους σε συγκεκριμένες κατευθυντήριες γραμμές για τα κράτη μέλη· ελπίζω λοιπόν να δει η προεδρία το ζήτημα αυτό με ιδιαίτερη αποφασιστικότητα και να σκεφθεί επίσης εάν θα ήταν ή όχι χρήσιμο και δυνατόν να καθορισθούν νέοι γνώμονες (benchmarkers). Θεωρώ ότι στα πλαίσια αυτά θα πρέπει να θέσουμε ως άμεση προτεραιότητα τον καθορισμό ενός νέου γνώμονα σχετικά με τις επενδύσεις των κρατών μελών στην εκπαίδευση και κατάρτιση, για τις οποίες ανακοινώνονται συχνά μεγαλεπήβολα σχέδια χωρίς ωστόσο και να αναλαμβάνονται εξίσου συχνά οι αντίστοιχες δημοσιονομικές δεσμεύσεις. Χαίρομαι για το γεγονός ότι η Προεδρία λαμβάνει στα σοβάρα το ζήτημα του συντονισμού μεταξύ της οικονομικής πολιτικής και της πολιτικής για την απασχόληση. Χαίρομαι επίσης ιδιαίτερα που θα οργανωθεί μία μέγα-συνάντηση (jumbo-meeting) και ευελπιστώ ότι αυτή θα αποτελέσει το έναυσμα για να υπάρξει στο μέλλον καλύτερος συντονισμός των δύο αυτών πτυχών της πολιτικής για την απασχόληση.
<P>
Θα ήθελα στη συνέχεια να πω δυο λόγια σχετικά με τον κοινωνικό διάλογο. Η Συνθήκη του Αμστερνταμ προσδίδει ένα εξαιρετικά σημαντικό ρόλο στους κοινωνικούς εταίρους, και σε νομοθετικό επίπεδο. Είναι ωστόσο εξαιρετικά λυπηρό το γεγονός ότι η Συνθήκη λησμόνησε να προσδώσει έναν ανάλογο ρόλο και στο Ευρωπαϊκό Κοινοβούλιο. Καλώ την Προεδρία να υποβάλει συγκεκριμένες προτάσεις προς την κατεύθυνση αυτή, και εφόσον αδυνατεί να κάνει κάτι τέτοιο, να συγκρατήσει απλώς τις σχετικές προτάσεις του Ευρωπαϊκού Κοινοβουλίου.
<P>
Τέλος, θα ήθελα να θίξω ένα θέμα για το οποίο έχετε εξάλλου και εσείς η ίδια εκφραστεί θετικά: την έλλειψη νομικής βάσης. Μας αρέσει εδώ στο Ευρωπαϊκό Κοινοβούλιο να συζητούμε για τα μεγάλα σχέδια της Ευρώπης. Θεωρώ ότι το σημαντικότερο σχέδιο που μας απασχολεί τη στιγμή αυτή αφορά το πώς θα κάνουμε τους πολίτες της Ευρώπης να προσεγγίσουν αυτά τα μεγάλα σχέδια που συζητούμε. Οποιοσδήποτε ισχυρισθεί ότι μπορούμε να πραγματοποιήσουμε τα σχέδια αυτά μόνοι μας δεν έχει ιδέα περί τίνος πρόκειται. Θα πρέπει να αναθέσουμε έναν σημαντικότατο ρόλο στις μη κυβερνητικές οργανώσεις, διότι αυτές μπορούν να δράσουν ως καταλύτης, ούτως ώστε το έργο μας να εμπνεύσει την επιδιωκόμενη εμπιστοσύνη στους πολίτες. Θεωρώ ακατανόητο και απαράδεκτο το να θίγονται αυτά ακριβώς τα σχέδια που μπορούν να έχουν ένα τέτοιο θετικό αποτέλεσμα και να προσφέρουν ένα κοινωνικό πρόσωπο στην Ευρώπη. Είδα τις σχετικές προτάσεις της Ευρωπαϊκής Επιτροπής και ελπίζω να μην επιδιώκει να ακολουθήσει μία στρατηγική του διαίρει και βασίλευε, δίνοντας το πράσινο φως για ορισμένα μόνο σχέδια και βάζοντας τα άλλα στο ντουλάπι. Αναφέρομαι ιδιαίτερα στα σχέδια κατά του κοινωνικού αποκλεισμού. Θεωρώ ακατανόητο το να ξεκινούν αφενός σχέδια, όπως αυτό για τη γραμματεία του Schengen, επειδή ήδη έχουν ρυθμιστεί στα πλαίσια της Συνθήκης κι αφετέρου να μπαίνουν στην κατάψυξη σχέδια κατά του κοινωνικού αποκλεισμού τα οποία ρητώς επιτρέπει η Συνθήκη. Κάνω επείγουσα έκκληση στην Ευρωπαϊκή Επιτροπή να παράσχει τη δυνατότητα στην προεδρία να λάβει μία απόφαση σχετικά ήδη αυτή την εβδομάδα.
<P>
(Χειροκροτήματα)

<SPEAKER ID=25 LANGUAGE="DE" NAME="Brok">
Κυρία Πρόεδρε, αγαπητοί συνάδελφοι, κύριε Πρόεδρε του Συμβουλίου, δικαίως αναφερθήκατε στην αρχή της ομιλίας σας στο ότι χρειαζόμαστε ένα σύστημα που θα παρεμποδίζει τους πολέμους και ότι η διεύρυνση της Ευρωπαϊκής Ένωσης είναι ένα σημαντικό συστατικό στοιχείο του συστήματος αυτού καθώς επίσης και η κοινή εξωτερική πολιτική και η κοινή πολιτική για την ασφάλεια. Ειδικά στον τομέα των εν λόγω πολιτικών πρέπει κατά την μεταφορά της Συνθήκης του Αμστερνταμ να εκμεταλλευθούμε το δυναμικό του τομέα αυτού. Και τούτο πρέπει να γίνει υπό την δική σας Προεδρία του Συμβουλίου μέχρι τη σύνοδο κορυφής της Βιέννης. Πρέπει να διαπιστωθεί εάν οι δυνατότητες της νέας τρόικας, της ενότητας σχεδιασμού και στρατηγικής, εάν οι δυνατότητες λήψης αποφάσεων οδηγούν πραγματικά σε μία υψηλότερη ευρωπαϊκή προστιθέμενη αξία, ή εάν τα πράγματα θα εξακολουθούν να παραμένουν αντίστοιχα προς την κλασική προσέγγιση "παλιά πολιτική σε νέα κανάλια» που ισχύει για πολλές κυβερνήσεις. Πιστεύω ότι εσείς θα έχετε στο πλαίσιο αυτό έναν ρόλο κλειδί.
<P>
Κάτι παρόμοιο ισχύει και για την ενσωμάτωση του Schengen. Ως Κοινοβούλιο θα παρακολουθήσουμε με μεγάλη προσοχή κατά πόσο στη διάρκεια των διαπραγματεύσεων οι εθνικές γραφειοκρατίες θα αφήσουν στον τρίτο πυλώνα περισσότερα στοιχεία του Schengen απ' όσα χρειάζεται, αντί να τα μεταφέρουν στον πρώτο πυλώνα, σύμφωνα με τις δυνατότητες που προσφέρει η Συνθήκη του Αμστερνταμ. Στο σημείο αυτό μπορούν να δημιουργηθούν μεγάλες φασαρίες, αν έχω ενημερωθεί σωστά για την παρούσα πορεία των διαπραγματεύσεων στο πλαίσιο της Επιτροπής Μονίμων Αντιπροσώπων καθώς και σε άλλες επιτροπές. Θέλω να επιστήσω ρητά την προσοχή σας στο ζήτημα αυτό!
<P>
Θέλω να αναφερθώ σε ένα ακόμα σημείο. έχετε απόλυτο δίκιο ότι δεν έχουμε ακόμα δρομολογήσει επαρκώς τις θεσμικές μεταρρυθμίσεις που είναι αναγκαίες για τη διεύρυνση, και ότι κατά την έκτακτη σύνοδο κορυφής και κατόπιν θα πρέπει να θέσουμε τους απαιτούμενους όρους σχετικά με όσα πρέπει εδώ ακόμα να ρυθμισθούν.
<P>
Είναι προφανές ότι το Ευρωπαϊκό Κοινοβούλιο πρέπει να έχει τον τελευταίο λόγο κατά την επικύρωση των συμβάσεων για τη διεύρυνση. Σας παρακαλώ, κατά την προετοιμασία των θεσμικών μεταρρυθμίσεων που για μας αποτελούν όρο για τη διεύρυνση να έχετε κατά νου να διαμορφωθεί η ημερήσια διάταξη και η πορεία της με τέτοιο τρόπο, ώστε το Ευρωπαϊκό Κοινοβούλιο να μείνει ευχαριστημένο από τις θεσμικές μεταρρυθμίσεις προκειμένου να μην τεθεί σε κίνδυνο η διεύρυνση. Για τον λόγο αυτόν προσφέρεται εδώ, κατά την άποψή μου, σε μία πολύ πρώιμη φάση ο απαραίτητος διάλογος με το Ευρωπαϊκό Κοινοβούλιο. Τούτο δεν μπορεί να γίνει μόνο με τη μορφή προτάσεων για ψηφίσματα, τις οποίες μπορεί να σας υποβάλει το Ευρωπαϊκό Κοινοβούλιο, και είναι ευγνώμον για αυτό, αλλά πρέπει να γίνει και σε άλλα επίπεδα και με εποικοδομητικό τρόπο.
<P>
Με τον ίδιο τρόπο θα πρέπει να γίνει αναφορά και στο ζήτημα της επικουρικότητας. Όταν στην έκτακτη σύνοδο κορυφής θα συζητήσετε το θέμα της επικουρικότητας, πρέπει να γνωρίζετε ότι το θέμα αυτό πρέπει να έχει βασικό του προσανατολισμό το παρόν κείμενο της Συνθήκης. Αυτό σημαίνει δηλαδή, ότι ο ένας από τους δύο συννομοθέτες, δηλαδή το Ευρωπαϊκό Κοινοβούλιο θα πρέπει να έχει μία παρόμοια άποψη για την επικουρικότητα, όπως και η σύνοδος κορυφής. Στην περίπτωση που η σύνοδος βρει μία ερμηνεία διαφορετική από εκείνη του Κοινοβουλίου δεν χρειάζεται να γίνει η σύνοδος. Και τούτο διότι δεν θα προσανατολιζόμασταν προς αυτήν και με τις δυνατότητες που διαθέτουμε, θα εξακολουθούσαν να εξελίσσονται τα πράγματα στην πολιτική όπως μέχρι σήμερα. Συνεπώς, για την προετοιμασία της συνόδου κορυφής είναι επίσης σημαντικό να συμπεριληφθεί κατά αντίστοιχο τρόπο στη διαδικασία αυτή και το Κοινοβούλιο. Πρέπει να καταστήσουμε σαφές ότι πρέπει να ανακαλύψουμε ξανά νέα εργαλεία - ίσως να πρόκειται και για παλιά. Θα μπορούσε κανείς για παράδειγμα να θεσπίσει και πάλι οδηγίες ως οδηγίες πλαίσιο, έτσι ώστε να επιτελούνται τα όσα είναι αναγκαία για τη διαμόρφωση στην Ευρώπη, αλλά να αφήνονται μεγάλα περιθώρια στον εθνικό νομοθέτη. Βέβαια δεν γίνεται να μας ανακοινώνει το Συμβούλιο, το τι είναι για μας επιτρεπτό, και κατά τα άλλα να παραγεμίζει τις αποφάσεις του με ό, τι θέλει και κατόπιν να προσπαθεί να μας σταματήσει. Τούτο πρέπει να γίνεται επίσης στη συνεργασία μεταξύ Συμβουλίου και Ευρωπαϊκού Κοινοβουλίου. Πρέπει επίσης να δούμε ότι αυτό μπορεί να λειτουργήσει μόνο στην περίπτωση που το Συμβούλιο προβεί σε δική του μεταρρύθμιση με την κατάλληλη μορφή.
<P>
Τελειώνοντας θέλω να πω - ο Klaus Hδsch αναφέρθηκε σε αυτό - ότι η μέθοδος που ακολουθούσε μέχρι σήμερα ως νομοθέτης το Συμβούλιο Γενικών Υποθέσεων είναι ένα από τα καλύτερα κωμικά σκετς στο πλαίσιο αυτής της Ευρωπαϊκής Ένωσης.
<P>
(Χειροκροτήματα) Στο σημείο αυτό το Συμβούλιο πρέπει να οργανωθεί εκ νέου - ακριβώς όπως και εμείς - εάν ασκήσει το ρόλο του ως νομοθέτης. Εάν δεν ληφθεί υπόψη αυτός ο σαφής διαχωρισμός μεταξύ του Συμβουλίου ως εκτελεστικής εξουσίας και του νομοθέτη και δεν υπάρξει από την άποψη αυτή σαφής προσανατολισμός, μπορείτε να αποφασίσετε ό, τι θέλετε σε σχέση με την επικουρικότητα. Δεν πρόκειται να γίνει τίποτα! Αυτό είναι το πρόβλημα που πρέπει να λύσετε!
<P>
(Χειροκροτήματα)
<SPEAKER ID=26 LANGUAGE="DE" NAME="Randzio-Plath">
Κυρία Πρόεδρε, κύριε Πρόεδρε του Συμβουλίου, η διαμόρφωση της οικονομικής και νομισματικής ένωσης δεν είναι ένα καθήκον που πρέπει να αντιμετωπίσουμε μετά την 1η Ιανουαρίου 1999, αλλά ήδη τώρα. Συνεπώς η μορφή του οικονομικοπολιτικού συντονισμού θα πρέπει να αποτελέσει το κεντρικό θέμα και για την Αυστριακή Προεδρία του Συμβουλίου, επειδή για πρώτη φορά θα λάβουν χώρα υπό αυτήν την Αυστριακή Προεδρία του Συμβουλίου περισσότερα Ευρωπαϊκά Συμβούλια των 11. Εμείς, ως Ευρωπαϊκό Κοινοβούλιο δεν μπορούμε να υπογραμμίσουμε αρκετά πόσο σημαντικό είναι για μας από τη μία πλευρά να λειτουργήσει η διαδικασία της εναρμόνισης των κρατών της ζώνης του ευρώ και από την άλλη πόσο σημαντικό είναι επίσης για μας να διατηρηθεί η σύνδεση με το ECOFIN. Συνεπώς θα αποτελεί ιδιαίτερο αίτημά μας τα ανεπίσημα συμβούλια ECOFIN καθώς και τα Ευρωπαϊκά Συμβούλια των 11 να χαρακτηρίζονται από περισσότερη διαφάνεια και πληροφόρηση προς τα έξω απ΄ ό, τι γινόταν μέχρι σήμερα. Γιατί οι αποφάσεις που λαμβάνονται σε αυτούς τους υπαρξιακά σημαντικούς τομείς της οικονομίας, της ανάπτυξης και της απασχόλησης αφορούν τους πάντες.
<P>
Κατά την αυστριακή Προεδρία του Συμβουλίου θα συζητηθούν επίσης για πρώτη φορά τα σχέδια σχετικά με τη σταθερότητα τα οποία θα πρέπει να υποβληθούν από τα 11 κράτη της ζώνης του ευρώ. Στο σημείο αυτό θέλω να υπενθυμίσω ότι ήταν το Ευρωπαϊκό Κοινοβούλιο εκείνο το οποίο επέβαλε με έμφαση να συμπεριληφθεί στα σχέδια για τη σταθερότητα η εξέλιξη των επενδύσεων τόσο στον δημόσιο όσο και στον ιδιωτικό τομέα. Θα ήθελα να έχω από την αυστριακή Προεδρία του Συμβουλίου τη διαβεβαίωση ότι δεν θα γίνει μόνο ανάλυση αλλά και ανάπτυξη σχεδίων. Διότι αυτό που λείπει από την Ευρωπαϊκή Ένωση είναι η οργάνωση της ανάπτυξης στον ιδιωτικό και στον δημόσιο τομέα. Δεν έχουμε τα περιθώρια να επιτρέψουμε μια τέτοια αδυναμία, εάν πραγματικά θέλουμε τα καταπολεμήσουμε τη μαζική ανεργία. Η αδυναμία αυτή χαρακτηρίζει την Ευρώπη κατά μοιραίο τρόπο και από την άποψη αυτή τα σχέδια για τη σταθερότητα είναι πολύ σημαντικά. Ωστόσο, δεν πρέπει να καταρτισθούν με άκαμπτους όρους και ούτε να μηδενίζουν τις υπόλοιπες πολιτικές μας προσπάθειες. Τα σχέδια για τη σταθερότητα δεν πρέπει να οδηγήσουν σε έναν χειρισμό των σχεδίων προσέγγισης των υποψηφίων χωρών αυστηρότερο από εκείνον που είχε επιβάλει η Συνθήκη του Μάαστριχ, και εδώ δεν πρέπει να καταλήξουμε σε διάσπαση.
<P>
Επιτρέψτε μου να σας επιστήσω την προσοχή σε ένα ακόμα σημείο. Η αυστριακή Προεδρία του Συμβουλίου επισήμανε δικαιολογημένα ότι το τέλος της αυστριακής Προεδρίας του Συμβουλίου θα σημάνει τον αποχαιρετισμό στα 14 εθνικά νομίσματα και τη μετάβαση των 11 χωρών της ζώνης του ευρώ στο ενιαίο νόμισμα. Αυτή η γηραιά ήπειρος πραγματικά τα κατάφερε να δώσει με το ενιαίο και καινούργιο νόμισμα μία απάντηση στην πρόκληση του παρόντος.
<P>
Ας κάνουμε με την Αυστριακή Προεδρία του Συμβουλίου μία αρχή και στους τομείς του οικονομικοπολιτικού συντονισμού και ας προχωρήσουμε σε διοργανικές συμφωνίες, σε διαδικασίες πολυμερούς παρακολούθησης, στη διαδικασία παρακολούθησης του υπερβολικού ελλείμματος, αλλά και των κύριων οικονομικοπολιτικών γραμμών. Είναι αναγκαίο για μας να λειτουργούν το Κοινοβούλιο, το Συμβούλιο και η Επιτροπή ως εταίροι και θα ήταν πολύ καλό αν η Αυστριακή Προεδρία του Συμβουλίου ασχολιόταν επιτέλους με το θέμα αυτό προς το συμφέρον του εκδημοκρατισμού της διαδικασίας λήψης αποφάσεων στην Ευρωπαϊκή Ένωση. Παρά τις εμπειρίες με το Συνέδριο της Βιέννης, η Αυστρία καλείται να δώσει στις 31 Δεκεμβρίου, το βράδυ της Πρωτοχρονιά, γιορταστικό τόνο στο ευτυχές γεγονός, ώστε το ευρώ να γίνει ένα υπέροχο παιδί υπερήφανων γονέων. Από αυτή την σκοπιά είμαι της άποψης ότι θα πρέπει να οργανωθούν καλωσορίσματα, ώστε να μάθουν όλοι στην Ευρωπαϊκή Ένωση, προ πάντων ο πληθυσμός της, ότι το ευρώ είναι καλοδεχούμενο.

<SPEAKER ID=27 LANGUAGE="ES" NAME="Salafranca Sαnchez-Neyra">
Κυρία Πρόεδρε, κατ' αρχάς θα ήθελα να συγχαρώ την αυστριακή Προεδρία του Συμβουλίου για το φιλόδοξο πρόγραμμά της, όπως επίσης να της ευχηθώ επιτυχία και καλά αποτελέσματα.
<P>
Έχετε δίκιο, κύριε Υπουργέ, λέγοντας πως ούτε αυτή η Προεδρία ούτε καμία άλλη δεν μπορεί να επιλύσει στο χρονικό διάστημα των έξι μηνών όλα και το καθένα ξεχωριστά από τα προβλήματα που αντιμετωπίζει αυτή τη στιγμή η Ένωση. Αλλά αυτό που μπορούμε να αναμένουμε από την αυστριακή Προεδρία είναι να μπορέσει, επιτυγχάνοντας συναίνεση, συνενώνοντας θελήσεις και κάνοντας αυτό που είναι και το δυσκολότερο, δηλαδή να τοποθετηθεί στη θέση του κοινού συμφέροντος, να επιτύχει σημαντικές προόδους σε όλα τα ζητήματα που ανέφεραν οι συνάδελφοι που μίλησαν πριν από εμένα. Όλα αυτά, προφανώς, τοποθετώντας τις βάσεις για την ενδυνάμωση και μεταρρύθμιση των πολιτικών της Ένωσης, κατά τέτοιο τρόπο, ώστε να μπορεί να έχει θετικές επιπτώσεις η διεύρυνση, ώστε να επιφέρει μια βελτίωση των συνθηκών διαβίωσης των πολιτών μας και την αειφόρο ανάπτυξη με τη δημιουργία θέσεων απασχόλησης.
<P>
Είναι εμφανής - όπως άλλωστε επεσήμανε και ο κ. Brok - η αναγκαιότητα μιας θεσμικής μεταρρύθμισης. Και στο κεφάλαιο αυτό θα ήθελα να συμπεριλάβω ένα σημείο το οποίο με ενδιαφέρει ιδιαιτέρως: το ζήτημα της επικουρικότητας. Με την έννοια αυτή, κύριε Προεδρεύοντα του Συμβουλίου, χαίρομαι για το γεγονός ότι δεν υποπέσατε σε μια ιδιοτελή, δημαγωγική και κατευθυνόμενη χρησιμοποίηση αυτής της αρχής, που ορισμένοι επικαλούνται ώστε να θέσουν τροχοπέδη ή να επιτύχουν μια αλλαγή πορείας του σχεδίου πολιτικής ενοποίησης. Πρόκειται για τους ίδιους που ισχυρίζονται ότι η Επιτροπή δεν είναι τίποτα άλλο από μια ομάδα γραφειοκρατών χωρίς πατρίδα, ενώ η αλήθεια είναι ότι εάν δεν υπήρχε η καθοριστική της ώθηση και η έκφραση της βούλησής της, το ευρωπαϊκό σχέδιο δεν θα είχε φθάσει στον σημερινό βαθμό ανάπτυξης που ο καθένας μπορεί να αντιληφθεί.
<P>
Από αυτήν την άποψη, υπάρχουν τρία ζητήματα τα οποία μου παρουσιάζουν ιδιαίτερο ενδιαφέρον. Η Προεδρία του Συμβουλίου αναφέρθηκε στη σπουδαιότητα που προσδίδει στην αρχή της αλληλεγγύης. Και εγώ θα ήθελα να γνωρίζω την τοποθέτηση της αυστριακής Προεδρίας και την τοποθέτησή της όσον αφορά τη συζήτηση των δημοσιονομικών προοπτικών και, συγκεκριμένα, όσον αφορά την πρόσφατη συζήτηση σχετικά με τους κοινοτικούς ίδιους πόρους.
<P>
Το δεύτερο ζήτημα είναι το εξής. Σκοπεύει η Προεδρία του Συμβουλίου να προβεί στην κατά γράμμα τήρηση των συμφωνιών που συνήφθησαν τον Μάιο με τις Ηνωμένες Πολιτείες σχετικά με τους εξωεδαφικούς νόμους.
<P>
Και, τρίτον, πώς αντιμετωπίζει και πώς εστιάζεται η Προεδρία του Συμβουλίου στις σχέσεις με τις χώρες της Λατινικής Αμερικής και τι διατάξεις σκοπεύει να θεσπίσει, σύμφωνα με την γερμανική Προεδρία, ενώπιον της επόμενης Διάσκεψης Κορυφής των αρχηγών κρατών και κυβερνήσεων της Ευρωπαϊκής Ένωσης και της Λατινικής Αμερικής, και ποιον ρόλο σκοπεύει να δώσει στο Ευρωπαϊκό Κοινοβούλιο σε αυτήν τη διάσκεψη κορυφής δεδομένου ότι, όπως είναι γνωστό, το Ευρωπαϊκό Κοινοβούλιο συμμετέχει στις εσωτερικές διασκέψεις κορυφής των αρχηγών κρατών και κυβερνήσεων της Ευρωπαϊκής Ένωσης.
<P>
Τελειώνω, κυρία Πρόεδρε. Ο χρόνος, εσείς το είπατε, κύριε Υπουργέ, είναι το μέτρο των πάντων και εγώ ελπίζω πως, όταν έπειτα από έξι μήνες συνεδριάσουμε εκ νέου για τον απολογισμό των όσων θα έχουν επιτευχθεί από την Προεδρία του Συμβουλίου, ο απολογισμός αυτός να ανταποκρίνεται στις φιλοδοξίες και τους στόχους του προγράμματος που μας παρουσιάσατε εδώ σήμερα το πρωί.

<SPEAKER ID=28 LANGUAGE="DE" NAME="Roth-Behrendt">
Κυρία Πρόεδρε, κύριε Πρόεδρε του Συμβουλίου σας άκουσα με μεγάλη προσοχή και οι συνάδελφοί μου Hδnsch και Brok είπαν ήδη αρκετά σχετικά με τον τρόπο που ερμηνεύετε την επικουρικότητα. Ομολογώ ότι χαμογέλασα όταν είπατε ότι η έκτακτη σύνοδος των αρχηγών κυβερνήσεων πρέπει επίσης να συμβάλει, ώστε να εμπνευσθεί ενθουσιασμός στους πολίτες για την Ευρώπη και ότι αυτό δεν γίνεται με μισή καρδιά. Είμαι περίεργη να δω πως θα το κατορθώσουν αυτό οι αρχηγοί των κυβερνήσεων με όλη τους την καρδιά.
<P>
Παρακολούθησα τη δήλωσή σας για την Αυστριακή Προεδρία του Συμβουλίου η οποία είχε πολύ σαφή προσανατολισμό προς την εξωτερική πολιτική και περίμενα τη στιγμή που θα περνούσατε σε μεμονωμένα συγκεκριμένα σημεία. Αναφέρατε πράγματι μερικά λιγοστά. Πάντως χρησιμοποιήσατε και μερικές λακωνικές φράςεις και για την περιβαλλοντική πολιτική και αυτό το εκτίμησα.
<P>
Θα ήθελα να ακούσω από σας, στην περίπτωση που είσαστε πεπεισμένος ότι αυτή η Ευρωπαϊκή Ένωση πρέπει να γίνει αποδοτικότερη και να πλησιάσει περισσότερο τον πολίτη - πράγμα για το οποίο συμφωνούμε όλοι - ποια θα είναι η συμβολή σας ως Προέδρου του Συμβουλίου, διότι μία από τις προϋποθέσεις της Αυστριακής Προεδρίας του Συμβουλίου είναι η περιβαλλοντική πολιτική και πάντα είχαν έτσι τα πράγματα στην Αυστρία. Διάβασα ότι αυτό θα συνεχιστεί και στους επόμενους έξι μήνες. Εάν τούτο ευσταθεί, τότε θα πρέπει να είσαστε σε θέση να γίνετε πράγματι πιο συγκεκριμένος μετά από τη σύνοδο κορυφής του Κάρντιφ. Τούτο σημαίνει την ένταξη της περιβαλλοντικής πολιτικής σε άλλους τομείς της πολιτικής.
<P>
Δεν θέλω να κουράσω ούτε εσάς ούτε εμάς με οριακές τιμές. Δεν θέλω να συζητήσω μαζί σας τι πρέπει να γίνει με τα αυτοκίνητα ή την ατμόσφαιρα. Θέλω όμως να συζητήσω μαζί σας για το ζήτημα κατά πόσο θα κατορθώσετε να εντάξετε την περιβαλλοντική πολιτική στην οικονομική πολιτική ως απαραίτητο συντελεστή της οικονομικοπολιτικής νομοθεσίας εδώ και σε σας, στα εθνικά κράτη. Θα κατορθώσετε να συνδέσετε δεσμευτικά το περιβάλλον με τις μεταφορές και τις συγκοινωνίες; Και όταν λέω δεσμευτικά, εννοώ δεσμευτικά και αυτό δεν ανήκει στους ρητορισμούς στους οποίους δικαιολογημένα ασκήσατε αυστηρή κριτική.
<P>
Εάν δεν το κατορθώσετε, τότε θα συνεχίσουμε να υποφέρουμε από έλλειψη αποδοτικότητας. Δικαιολογημένα επισημάνατε ότι η Ευρωπαϊκή Επιτροπή πρέπει να είναι αποδοτική. Αυτό το εκτιμώ πολύ. Εάν όμως δεν κατορθώσετε για παράδειγμα να ελέγξετε κατά πόσο υλοποιούνται στα κράτη μέλη, στα κράτη των συναδέλφων σας, εκείνα που αποφασίζουμε εδώ, δηλαδή να ελέγξετε γενικά την αποδοτικότητα, τότε δεν θα έχετε επιτυχία.
<P>
Εάν η Ευρωπαϊκή Ένωση πρόκειται να είναι πραγματικά κοντά στον πολίτη και εάν η περιβαλλοντική πολιτική είναι θέμα σημαντικό και εάν αυτά αποτελούν προτεραιότητα της Προεδρίας σας - και αν μία Προεδρία είναι επιτυχής, μόνο όταν εκπληρώνει τις προτεραιότητές της - τότε και η Προεδρία σας θα είναι τότε μόνο επιτυχής, εάν πετύχετε αυτό που σας παρακάλεσα εδώ.
<P>
(Χειροκροτήματα)

<SPEAKER ID=29 LANGUAGE="IT" NAME="Castagnetti">
Κυρία Πρόεδρε, συγχαίρω και εγώ τον σημερινό Προεδρεύοντα του Συμβουλίου για αυτήν την πράγματι πολιτικού περιεχομένου ομιλία του: πολιτικού περιεχομένου γιατί, κατά την γνώμη μου, είναι πολύ συγκεκριμένη, πολύ λειτουργική, πολύ υπεύθυνη. Αυτή είναι η μέθοδος για να κερδίσει την αξιοπιστία και να επανακτήσει την εμπιστοσύνη από την πλευρά των Ευρωπαίων πολιτών.
<P>
Εσείς είπατε, κύριε Πρόεδρε, ότι θα είναι μια Προεδρία περισσότερο δουλειάς παρά γιορτής. Είναι ανάγκη να παραμείνουμε επί του έργου, δεν χρειάζεται να προγραμματίσουμε άλλα έργα. Το έργο έχει ήδη ξεκινήσει, το ευρώ σηματοδότησε μια ιδιαίτερη καμπή. Τώρα είναι ανάγκη, όπως έλεγε και ο Πρόεδρος Delors, να βάλουμε τα χέρια στο κατακάθι, και κατ' αυτή την έννοια πιστεύω ότι, εάν η αυστριακή Προεδρία είναι μια δραστήρια προεδρία - όπως εσείς, κύριε Πρόεδρε, υποσχεθήκατε - θα αποτελέσει μια πολύτιμη και αξιομνημόνευτη προεδρία.
<P>
Σας ευχαριστώ, κύριε Πρόεδρε, και γιατί δεν διαφεύγει από κανέναν η σημασία της ιδιαίτερης πολιτικής περιόδου, αρκετά δύσκολης, που μας περιμένει: έχουμε μπροστά μας τις γερμανικές εκλογές, και το Ευρωπαϊκό Κοινοβούλιο πλησιάζει στο τέλος της κοινοβουλευτικής περιόδου.
<P>
Σας ευχαριστούμε, Πρόεδρε, γιατί φοβόμασταν ότι το πρόγραμμα της αυστριακής Προεδρίας θα υποχωρούσε στον πειρασμό να γίνει ένα πρόγραμμα για την λήξη της κοινοβουλευτικής περιόδου: δεν είναι έτσι, και χαιρόμαστε γι' αυτό.
<P>
Σε αυτό το πνεύμα θα ήθελα να αναφέρω κάποια συγκεκριμένα ζητήματα που εσείς σημειώσατε. Αναφέρομαι ιδιαίτερα σε ένα: τα διευρωπαϊκά δίκτυα. Πιστεύω ότι αυτή η Προεδρία θα αποτελούσε μία αξιομνημόνευτη προεδρία στην χώρα μου εάν μπορούσε να προωθήσει προς επίλυση, κατά τη διάρκεια αυτού του εξαμήνου, το ζήτημα του διπλασιασμού της σιδηροδρομικής γραμμής του Brennero, ένα πρόβλημα που κατά κάποιο τρόπο στέκεται εμπόδιο στη διασύνδεση όλου του κέντρου της Ευρώπης με την Μεσόγειο. Πέραν τούτου, υπάρχει ακόμα η επίλυση του ζητήματος του αερολιμένα Malpensa 2000, που αφορά ολόκληρη την οικονομία της Μεσογείου, και δεν είναι συνεπώς μόνο ένα εθνικό ζήτημα. Θα ήθελα να υπενθυμίσω ότι, σίγουρα, υπάρχουν προβλήματα που πρέπει να λυθούν στην Ιταλία, αλλά έχουμε την εντύπωση - το λέω κυρίως στον Πρόεδρο Santer - ότι την στάση της Επιτροπής καθορίζουν επίσης η επιρροή και η πίεση κάποιων ισχυρών συμφερόντων στην Ευρώπη.
<P>
Πολύ καλά όσον αφορά την ανεργία: μετά το ευρώ πρέπει να περάσουμε από τα λόγια στην πράξη στον τομέα αυτόν. Πρέπει να αφαιρέσουμε από τα εθνικά κράτη λίγες αρμοδιότητες γιατί ορισμένα ζητήματα, όπως η ανεργία - και αναφέρομαι στην ανεργία στον νότο των διαφόρων ευρωπαϊκών χωρών - χρειάζονται μια ισχυρή ώθηση σε κοινοτικό επίπεδο για να επιλυθούν.
<P>
Τελευταίο ζήτημα, κύριε Πρόεδρε: εσείς είπατε ότι η Ευρωπαϊκή Ένωση δεν είναι έτοιμη να οργανώσει την προσχώρηση νέων χωρών. Ας την προετοιμάσουμε! Δεν μπορούμε να εντάξουμε νέα κράτη σε μια Ευρώπη που έχει παραλύσει, που δεν είναι σε θέση να λαμβάνει αποφάσεις. Συνεπώς, αυτή είναι η προσδοκία μας από την Σύνοδο Κορυφής της Βιέννης: η Συνθήκη του Αμστερνταμ πρέπει να διορθωθεί, πρέπει να τροποποιηθεί, πρέπει οι μεταρρυθμίσεις να γίνουν πριν - επαναλαμβάνω, πριν την έναρξη - των ενταξιακών διαδικασιών. Το ερώτημα όμως είναι το εξής: πώς θα γίνουν αυτές οι μεταρρυθμίσεις; Με ποιόν να τις κάνουμε; Δεδομένου ότι η χώρα σας είναι μικρή, κύριε Πρόεδρε, της επιτρέπεται να θέσει στις μεγαλύτερες χώρες αυτές τις δύο ερωτήσεις, που όλοι γνωρίζουμε αλλά δεν τολμούμε να κάνουμε.

<SPEAKER ID=30 LANGUAGE="ES" NAME="Dόhrkop Dόhrkop">
Κύριε Προεδρεύοντα του Συμβουλίου, σας ευχαριστώ για την παρουσία σας και, ως γενική εισηγήτρια για τον προϋπολογισμό για το 1999, έχω πλήρη πίστη στο πνεύμα συνεργασίας σας.
<P>
Θέλω να σας ευχαριστήσω που αναφέρατε ένα από τα σημαντικότερα θέματα που έχουμε επί τάπητος: τις νομικές βάσεις, δηλαδή, την αποδέσμευση των κονδυλίων του προϋπολογισμού για τα οποία συζητούμε.
<P>
Σημειώνω επίσης πως επιτύχατε να πείσετε -ή πείστηκαν από μόνοι τους- τους υπουργούς των Εξωτερικών. Αλλά σας διαβεβαιώνω, κύριε Πρόεδρε, πως την Παρασκευή 17 Ιουλίου θα πρέπει να έχουν πεισθεί και οι υπουργοί Οικονομικών, γιατί είναι αυτοί οι οποίοι θα μας οδηγήσουν, και με τους οποίους θα βρεθούμε πρόσωπο με πρόσωπο στις 17 Ιουλίου.
<P>
Γνωρίζετε επίσης ότι το Ευρωπαϊκό Κοινοβούλιο δεν μπορεί να απαρνηθεί τις πολιτικές του προτεραιότητες. Ούτε θα δεχτούμε να διορθωθούν μόνο κάποια κονδύλια του προϋπολογισμού τα οποία ευχαριστούν το Συμβούλιο, αλλά θα πρέπει να καταλήξουμε σε μια γενική, συνολική και δεσμευτική συμφωνία και, προπάντων, δεν πρόκειται να δεχτούμε κάποια ημίμετρα για τη διάσωση μόνο της περιόδου 98-99. Χρειαζόμαστε κάτι το οποίο να στρέφεται προς την Ατζέντα 2000 και να είναι δεσμευτικό για αυτήν.
<P>
Από την άλλη, κύριε Πρόεδρε, εγώ και το Κοινοβούλιο θα θέλαμε να έχουμε εφέτος μια διαδικασία του προϋπολογισμού με μία μόνο ανάγνωση. Μια ανάγνωση θα ήταν καρπός μιας καλής συνεργασίας και θα οδηγούσε στην απομάκρυνση της θύμησης αυτού του κουραστικού παιχνιδιού "πάρε δώσε» μεταξύ των δύο αναγνώσεων, ανάμεσα στο Συμβούλιο και το Κοινοβούλιο. Θα μπορούσαμε έτσι να εκπονήσουμε έναν πραγματικό προϋπολογισμό πολιτικών προτεραιοτήτων και όχι μόνο λογιστικής.
<P>
Σας εύχομαι μια καρποφόρα Προεδρία, και αυτό το Κοινοβούλιο σας προσφέρει τη συνεργασία του.

<SPEAKER ID=31 LANGUAGE="DE" NAME="Flemming">
Κυρία Πρόεδρε, κύριε Πρόεδρε του Συμβουλίου, σας ευχαριστώ που αναφερθήκατε σε μία πολιτική για τα παιδιά, καθώς το μέλλον της Ευρώπης είναι τα παιδιά μας. Μία από το νόμο κατοχυρωμένη προστασία της μητρότητας, διετή ειδική άδεια μητρότητας, οικογενειακό επίδομα, νομικά κατοχυρωμένη απαγόρευση της χειροδικίας σε παιδιά - αυτά εύχομαι για όλα τα παιδιά της Ευρώπης. Τα παιδιά χρειάζονται ένα υγιές περιβάλλον. Είμαι πεπεισμένη ότι η Αυστριακή Προεδρία θα προωθήσει την ενσωμάτωση περιβαλλοντικών στόχων σε όλους τους τομείς της πολιτικής, ακόμα και στον τομέα της προστασίας των ζώων. Ανεξάρτητα από το αν πρέπει να αναφέρουμε εδώ τον Leonardo da Vinci ή τον Αγιο Φραγκίσκο της Ασίζης, ήταν πάντα οι πολύ μεγάλοι εκείνοι που δάνειζαν τη φωνή τους σε όσους δεν είχαν φωνή για να μιλήσουν.
<P>
Η Ευρωπαϊκή Ένωση είναι μία γιγαντιαία οικονομική δύναμη και είμαστε υπερήφανοι για αυτήν. Χθες πλανιόταν το μεγάλο ευρωπαϊκό πνεύμα πάνω από αυτήν τη χώρα: ελευθερία, ισότητα αδελφοσύνη. Είμαστε υπερήφανοι για αυτό. Η ηθική αξία μίας κοινωνίας γίνεται όμως εμφανής στον τρόπο με τον οποίο αντιμετωπίζει τους πιο αδύνατους, τους ηλικιωμένους, τους άρρωστους, τα παιδιά. Εδώ γίνεται εμφανής η ψυχή της Ευρώπης που γεννήθηκε από τη χριστιανική κατανόηση ότι ο κάθε άνθρωπος είναι ασύγκριτος, ανεπανάληπτος και εύχομαι η Αυστριακή Προεδρία να κάνει αισθητή μία πνοή της ψυχής της μεγάλης μας ηπείρου.

<SPEAKER ID=32 LANGUAGE="DE" NAME="Schδfer">
Κυρία Πρόεδρε, κύριε Πρόεδρε του Συμβουλίου, συνάδελφοι το θέμα που αρχικά δεν είχε προβλεφθεί για την παρούσα Προεδρία του Συμβουλίου, δηλαδή η περαιτέρω ανάπτυξη των θεσμών, απέκτησε μεγάλη επικαιρότητα και δυναμική. Προωθήθηκε θετικά με την απρόσκοπτη επικύρωση της Συνθήκης του Αμστερνταμ σε μία σειρά κοινοβουλίων και με τη σαφή ψήφο έγκρισης που έδωσε ο πληθυσμός της Δανίας, έχει όμως αρνητικά πρόσημα λόγω της κοινής επιστολής του Γάλλου Προέδρου Chirac και του Γερμανού Καγκελαρίου Kohl οι οποίοι, προβάλλοντας τον όρο «επικουρικότητα', άρχισαν ισχυρότατες επιθέσεις εναντίον ενός δήθεν ευρωπαϊκού συγκεντρωτισμού και μίας δήθεν αποξένωσης των ευρωπαϊκών θεσμών από τους πολίτες.
<P>
Από τη γερμανική σκοπιά το υπόβαθρο είναι σαφές. Η άρνηση της Ευρωπαϊκής Επιτροπής για το τηλεοπτικό σχέδιο των Bertelsmann και Kirch έθιξε έναν ιδιαίτερα στενό φίλο και πολιτικό προστάτη του Helmut Kohl. Φαίνεται ότι αυτό αποτελεί μία από τις πανουργίες της ιστορίας, ότι δηλαδή η ίδια γερμανική κυβέρνηση που στη δεκαετία του '80 είχε υποστηρίξει το ευρωπαϊκό δίκαιο του ανταγωνισμού στη δεκαετία του '90 δεν είναι πλέον πρόθυμη να αποδεχθεί τις αποφάσεις της Ευρωπαϊκής Ένωσης.
<P>
Στο θέμα αυτής της κοροϊδίας πρόκειται ακριβώς για αυτό που τάχα δεν είναι η πρόθεση του Kohl και του Chirac, πρόκειται δηλαδή για την προσπάθεια να προωθήσουν την επανεθνικοποίηση και τον λαϊκισμό. Όλοι γνωρίζουν ότι στο ζήτημα της επικουρικότητας έχουν θεσπισθεί όλες οι απαιτούμενες συμβατικές ρυθμίσεις και ότι δεν υπάρχει καμία ουσιαστική ανάγκη για δράση. Ανάγκη για δράση υπάρχει ωστόσο εκεί όπου η Κοινότητα δεν έχει ολοκληρωθεί από θεσμική άποψη, δηλαδή κατά τη στάθμιση των ψήφων στο Συμβούλιο, τη διεύρυνση της ειδικής πλειοψηφίας και τη σύνθεση της Επιτροπής.
<P>
Σε όλα αυτά τα ζητήματα δεν βρέθηκε, όπως γνωρίζουμε, λύση κατά την τελευταία διακυβερνητική σύσκεψη. Βέβαια, η Αυστρία ανήκε ήδη από τότε στα κράτη που συνεργάζονταν ιδιαιτέρως στενά και καλά με το Ευρωπαϊκό Κοινοβούλιο. Με αυτό το υπόβαθρο και ενόψει της παράδοσης του κράτους που ασκεί την Προεδρία του Συμβουλίου, της παράδοσης ενός ομοσπονδιακού κράτους, έχουμε εμπιστοσύνη στο ζήλο και τη δημιουργικότητα της Αυστρίας για την προώθηση κοινών ευρωπαϊκών λύσεων.

<SPEAKER ID=33 LANGUAGE="DE" NAME="Rόbig">
Κυρία Πρόεδρε, κύριε Πρόεδρε του Συμβουλίου, κυρίες και κύριοι, η ερώτηση υπ' αριθ. 1 για το φετινό φθινόπωρο είναι: πώς δημιουργούνται θέσεις εργασίας; Η απάντηση είναι αφάνταστα απλή: Δεν χρειάζεται παρά να παράγει κανείς προϊόντα και να προσφέρει υπηρεσίες για τις οποίες υπάρχει αγορά. Και πως το πετυχαίνει κανείς αυτό; Πρέπει να επενδύσει στην εκπαίδευση, στη συνεχιζόμενη κατάρτιση, στη δια βίου μάθηση. Θα πρότεινα εδώ να αυξήσουμε τις πιστώσεις για το πρόγραμμα LEONARDO τουλάχιστον κατά 100 % - η κυρία Flemming αναφέρθηκε ήδη σε αυτό. Σήμερα χρηματοδοτούμε το εν λόγω πρόγραμμα με το 0, 1 % του ευρωπαϊκού προϋπολογισμού. Αν αυξήσουμε το ποσοστό αυτό στο επίπεδο του 0, 2 % θα μπορούσαμε να συμβάλουμε ουσιαστικά στην ενδιαφέρουσα διαμόρφωση της απασχόλησης και στην ένταξη των νέων ανθρώπων σε αυτήν.
<P>
Τι χρειαζόμαστε ακόμα; Χρειαζόμαστε έναν συντονισμό των φόρων, χρειαζόμαστε μία εναρμόνιση της νομικής βάσης στους φόρους. Δεν θα έπρεπε να αλληθωρίζουμε τόσο πολύ προς την πλευρά των φορολογικών συντελεστών, διότι εδώ χρειαζόμαστε μία αγορά και όχι ένα καρτέλ των υπουργών οικονομικών, χρειαζόμαστε υπηρεσίες για τον πολίτη σε ευνοϊκές τιμές. Χρειαζόμαστε όσο το δυνατόν λιγότερους φόρους, αλλά χρειαζόμαστε μία κανονική βάση και όχι 163 διαφορετικές διατάξεις για το φόρο προστιθέμενης αξίας, αλλά χρειαζόμαστε και έναν ορισμό για τη φορολογική απάτη και πολλά άλλα ζητήματα.
<P>
Τι χρειαζόμαστε ακόμα; ; Eναν κοινωνικό διάλογο! Αυτό σημαίνει ότι πρέπει να μιλάμε μεταξύ μας. Eχουμε υπερβολικά πολλά προβλήματα για να μπορούμε να τα συζητάμε μόνο θεωρητικά, πρέπει λοιπόν να καθίσουμε γύρω από ένα τραπέζι με τους ανθρώπους της πράξης.

<SPEAKER ID=34 LANGUAGE="IT" NAME="Vecchi">
Κυρία Πρόεδρε, στις 30 Σεπτεμβρίου θα ξεκινήσει επισήμως η διαπραγμάτευση ανάμεσα στην Ευρωπαϊκή Ένωση και τις χώρες ΑΚΕ, με σκοπό τον προσδιορισμό των χαρακτηριστικών της νέας εταιρικής συμφωνίας που θα διαδεχτεί την τέταρτη Σύμβαση της Λομέ. Ήδη κατά τους περασμένους μήνες, κατά την διάρκεια της συζήτησης που διεξήχθη στους κόλπους του Συμβουλίου σχετικά με τα χαρακτηριστικά που αυτή η συμφωνία θα πρέπει να έχει, εκδηλώθηκαν, δυστυχώς, μερικές επιφυλάξεις από την πλευρά ορισμένων χωρών σχετικά με ουσιαστικές πτυχές της μελλοντικής συνεργασίας.
<P>
Θα ήθελα να τονίσω ότι είναι απολύτως αναγκαίο να ενισχυθεί το πολιτικό περιεχόμενο της Σύμβασης, τόσο όσον αφορά την προώθηση της δημοκρατίας, του Κράτους δικαίου και των ανθρωπίνων δικαιωμάτων, όσο και σχετικά με την πρόληψη των συγκρούσεων αλλά επίσης, και, κυρίως, για την προσπάθεια ανάπτυξης μιας κοινής στρατηγικής, ανάμεσα στην Ευρωπαϊκή Ένωση και τις χώρες ΑΚΕ. Μία στρατηγική που στοχεύει στην αντιμετώπιση, με μεγαλύτερη αποτελεσματικότητα, των προκλήσεων της παγκοσμιοποίησης.
<P>
Πέρα από τα περιεχόμενα της εντολής για την διεξαγωγή διαπραγματεύσεων, που έληξε τον περασμένο μήνα, θα είναι βασικό το πνεύμα με το οποίο οι χώρες της Ένωσης, και κυρίως η αυστριακή Προεδρία, θα αντιμετωπίσουν την διαπραγμάτευση με τις χώρες ΑΚΕ. Χρειάζεται να είμαστε πεπεισμένοι για το γεγονός ότι στην νέα Σύμβαση διακυβεύεται ένα πολύ σημαντικό τμήμα της διεθνούς μας προβολής.
<P>
Η αυστριακή Προεδρία θα πρέπει να αντιμετωπίσει επίσης, σε εξαιρετικά επείγουσες συνθήκες, το πρόβλημα της έγκρισης κατάλληλων νομικών βάσεων για όλα εκείνα τα δημοσιονομικά κονδύλια, σχετικά με την διεθνή συνεργασία, που κινδυνεύουν να παγώσουν έπειτα από την νέα νομική κατάσταση που δημιουργήθηκε κατά την διάρκεια των προηγούμενων εβδομάδων.
<P>
Όσον αφορά ιδιαίτερα τους μη κυβερνητικούς οργανισμούς και τις δράσεις σε θέματα ανθρωπίνων δικαιωμάτων χρειάζεται, πράγματι, να προχωρήσουμε γρήγορα στη δημιουργία της κατάλληλης νομοθεσίας, διαφορετικά το Συμβούλιο θα πρέπει να αναλάβει την βαρειά ευθύνη της λήξης ενός σημαντικού μέρους της συνεργασίας μας για την ανάπτυξη.
<P>
Τέλος, χρειάζεται να εγκρίνουμε και άλλα μέτρα, που έχουν μείνει στάσιμα στους κόλπους του Συμβουλίου, ξεκινώντας από τον κανονισμό αναφορικά με τις χώρες ΑΚΕ παραδοσιακές παραγωγούς μπανάνας, σχετικά με τον οποίον επιμένουμε ώστε οι τροπολογίες που εγκρίνονται από το Κοινοβούλιο να υιοθετηθούν και από το Συμβούλιο.

<SPEAKER ID=35 LANGUAGE="NL" NAME="Maij-Weggen">
Κυρία Πρόεδρε, θα ήθελα καταρχήν να ευχηθώ στην αυστριακή Προεδρία καλό κουράγιο κατά το επόμενο εξάμηνο. Η περίοδος αυτή είναι σύντομη αλλά σημαντική και βλέπω ότι η Προεδρία ξεκίνησε το έργο με αποφασιστικότητα και ηρεμία. Αυτό αποτελεί την καλύτερη εγγύηση ότι το έργο της θα ευοδωθεί. Θα ήθελα ωστόσο να υπογραμμίσω δύο ζητήματα.
<P>
Το πρώτο ζήτημα αφορά τις θεσμικές μεταρρυθμίσεις και τις βελτιώσεις στη Συνθήκη του Αμστερνταμ, τις οποίες θέλει να ξεκινήσει η αυστριακή Προεδρία με μία άτυπη διάσκεψη κορυφής. Ως παλαιός εισηγητής για το ζήτημα αυτό μπορώ να σας διαβεβαιώσω ότι ο εκδημοκρατισμός της Ευρωπαϊκής Ένωσης δεν έχει ακόμη ολοκληρωθεί. Παρ' όλο που το Κοινοβούλιο αποκαλείται ο κερδισμένος από τη Συνθήκη του Αμστερνταμ, μένουν πολλά βήματα ακόμα να γίνουν, γι' αυτό και απευθύνω έκκληση προς όλους σας να βοηθήσετε στην ολοκλήρωση της διαδικασίας εκδημοκρατισμού της Ένωσης.
<P>
Θα ήθελα επίσης να κάνω ακόμη μία έκκληση σχετικά με τα ανθρώπινα δικαιώματα. Και ο πρόεδρος της πολιτικής μας ομάδας αναφέρθηκε στο ζήτημα αυτό. Πρόκειται σύντομα να γιορτάσουμε την πεντηκοστή επέτειο της Σύμβασης για τα δικαιώματα του ανθρώπου. Διαρκώς διεξάγουμε συζητήσεις επί συζητήσεων για τα ανθρώπινα δικαιώματα εδώ στο Κοινοβούλιο, παρόλ' αυτά δεν καταλήγουμε πάντοτε στο επιδιωκούμενο αποτέλεσμα. Παράδειγμα οι δράσεις της Ευρωπαϊκής Ένωσης σχετικά με τη Νιγηρία και τη Βιρμανία. Και στις δύο αυτές χώρες, η κατάσταση κλιμακώθηκε κατά το τελευταίο δίμηνο. Απευθύναμε έκκληση στην αγγλική Προεδρία να δράσει αποφασιστικά και να λάβει αυστηρότερα μέτρα. Κάτι τέτοιο δεν έγινε, και γι' αυτό απευθύνουμε εκ νέου έκκληση προς την αυστριακή Προεδρία να απαντήσει στην πρόκληση και να βοηθήσει στην αποκατάσταση του δικαίου και της δημοκρατίας στις δύο αυτές χώρες, διότι κάτι τέτοιο είναι ακόμα πιο σημαντικό από τα όποια οικονομικά συμφέροντα, όχι μόνο για τις χώρες αυτές, αλλά και για την ίδια την Ευρωπαϊκή Ένωση.

<SPEAKER ID=36 LANGUAGE="DE" NAME="Linkohr">
Κυρία Πρόεδρε, κύριε Πρόεδρε του Συμβουλίου, ζητάτε να σας δώσουμε δουλειά. Έχω και εγώ δύο θέματα που θα ήθελα να σας αναθέσω. Το πρώτο αφορά το 5ο Πρόγραμμα Πλαίσιο για την Έρευνα. Εδώ πρόκειται για το γελοίο ποσό των 15 ή 16 δις Εcu. Πρέπει να τελειώνουμε γρήγορα με αυτήν την εργασία, ειδάλλως δεν θα μπορεί η Επιτροπή να διαθέσει τους πόρους τον επόμενο χρόνο. Αυτό σημαίνει ότι πρέπει να γνωρίζουμε πριν από τη λήψη της απόφασης για τον προϋπολογισμό τι ποσά έχουμε στη διάθεσή μας. Και αυτό μας θέτει υπό χρονική πίεση και τους δύο, και εσάς και εμάς - καθότι πρέπει να το κάνουμε μαζί. Πιστεύω ότι θα αρχίσουμε με τη διαδικασία συνδιαλλαγής τον Σεπτέμβριο το συντομότερο δυνατόν, ώστε να μπορέσουμε να καταλήξουμε σε κάποιο αποτέλεσμα.
<P>
Το δεύτερο που θέλω να σας αναθέσω που έτσι και αλλιώς το έχετε στην ημερήσιά σας διάταξη, αλλά είναι πολύ σημαντικό, αφορά τη σύνοδο κορυφής για το κλίμα στο Μπουένος Αϊρες. Μολονότι το Μπουένος Αϊρες είναι πολύ μακριά από την Ευρώπη, πρόκειται και για δικά μας θέματα. Στην τελευταία σύνοδο κορυφής για το κλίμα στο Κιότο δώσαμε μία καλή μάχη. Οι Ευρωπαίοι απόδειξαν πράγματι, ότι στο συγκεκριμένο θέμα βρίσκονται στην κορυφή της εξέλιξης. Τούτο αναγνωρίσθηκε και συνέβαλε εξάλλου κατά πολύ στο ότι δημιουργήθηκε στην Ευρώπη ένα αίσθημα ότι είμαστε συνδεδεμένοι μεταξύ μας και ότι γίνεται ένα νέο ξεκίνημα.
<P>
Μετά από αυτά τα κείμενα που υπογράφηκαν τότε ή που εγκρίθηκαν, ακολούθησαν κανονικά λίγα πράγματα. Ως φυσικός, δεν κοιτάζω μόνο τα κείμενα, αλλά μετρώ ή βάζω άλλους να μετρήσουν και διαπιστώνω ότι σήμερα παράγεται περισσότερο διοξείδιο του άνθρακα απ' ό, τι πριν από έναν χρόνο. Και αυτό συνεχίζεται! Αυτό σημαίνει ότι χρειαζόμαστε μία στρατηγική - το Μπουένος Αιρες μπορεί να αποτελέσει αφορμή. Εσείς έχετε τώρα την Προεδρία για να αποδείξετε εδώ, ότι δεν είμαστε ικανοί μόνο για λόγια αλλά και για έργα. Σας εύχομαι καλή τύχη για την Προεδρία σας και ελπίζω ότι θα μπορέσουμε να συνεργασθούμε στο πλαίσιο αυτό.

<SPEAKER ID=37 NAME="Schόssel">
Κυρία Πρόεδρε, εκλεκτά μέλη του Σώματος, τέθηκε μία πληθώρα ζητημάτων και δεν μπορώ φυσικά να ασχοληθώ τώρα λεπτομερειακά με κάθε θέμα ξεχωριστά. Ζητώ επίσης συγνώμη επειδή λόγω απειρίας ξεπέρασα λίγο τα χρονικά όρια στην αρχή, αλλά θα προσπαθήσω να επανορθώσω τώρα με μεγάλη ακρίβεια.
<P>
Αρχικά σας ευχαριστώ πολύ για τα πραγματικά φιλικά σας λόγια για την Αυστρία. Αποδέχομαι τις καλές ευχές, τη δύναμη και την ενέργεια που μας ευχηθήκατε, όχι προσωπικά, αλλά πραγματικά σε σχέση με τη χώρα μας, επειδή τελικά από αυτό πρόκειται να ωφεληθεί η Ένωση στο σύνολό της. Χρειάζομαι αυτήν την υποστήριξη επίσης, γιατί ο Πρόεδρος του Συμβουλίου - και αυτό το γνωρίζεται ως επαγγελματίες με πολύχρονη πείρα πολύ καλύτερα από κάποιον που ασκεί ένα τέτοιο καθήκον για πρώτη φορά - δεν μπορεί βέβαια να εξαναγκάσει τους άλλους σε πράξεις, σαν να ήταν δικτάτορας, αλλά έχει το δύσκολο καθήκον όσο το δυνατόν περισσότερο να μεσολαβεί, να συνεργάζεται, να φέρνει συχνά σε κοινό παρονομαστή πολύ αντιθετικά μεμονωμένα συμφέροντα και να συνδέει. Έτσι χρειάζομαι πράγματι τις καλές ευχές. Τις αποδέχομαι ως αυτό που ειπώθηκε ανοιχτά, ως προκαταβολική παροχή εμπιστοσύνης στην Αυστρία, για τους δρώντες, για τους πολιτικούς, του υπαλλήλους, τους κοινοβουλευτικούς εκπροσώπους, για όλους εκείνους που θα εργασθούν εδώ.
<P>
Θίξατε μερικά σημαντικά ζητήματα. Ας αρχίσουμε με το ζήτημα των θεσμών και το ζήτημα της έκτακτης σύσκεψης - δεν είναι βέβαια σύνοδος κορυφής με την κλασσική έννοια. Μπορώ να σας πω ανοικτά ότι αμέσως μετά από την επικύρωση της Συνθήκης του Αμστερνταμ θα ξεκινήσουμε τη μεταρρύθμιση των θεσμών - αυτή ήταν και η απόφαση του Κάρντιφ. Ενδεχομένως να αρχίσουμε να μιλάμε προηγουμένως για το συγκεκριμένο θέμα, αλλά τελικά μπορούμε να το ξεκινήσουμε μόνο μετά από την επικύρωση της Συνθήκης του Αμστερνταμ.
<P>
Επιπλέον, πιστεύω ότι το ζήτημα των θεσμών δεν μπορεί να περιορισθεί στη στάθμιση των ψήφων, στη σύνθεση της Επιτροπής, αν και εδώ διαπιστώνω μια κάποια ευελιξία, σήμερα μάλιστα πολύ περισσότερο παρά τότε στο Αμστερνταμ. Τα κράτη εκείνα που για παράδειγμα έδωσαν έμφαση στο θέμα της σύνθεσης της Επιτροπής, αρχίζουν σήμερα να καταλαβαίνουν πόσο σημαντικό είναι να εκπροσωπείται στην Επιτροπή το κάθε κράτος μέλος. Τούτο ενισχύει και την αξιοπιστία της Επιτροπής, όταν εκεί εκπροσωπούνται όλοι, μολονότι βέβαια δεν είναι πλέον εθνικοί εκπρόσωποι - αυτό είναι σαφές.
<P>
Από την άλλη πλευρά, αρχίζουν να καταλαβαίνουν και τα μικρά και μεσαία κράτη, ότι στο ζήτημα της στάθμισης των ψήφων θα χρειασθεί περισσότερη ευελιξία. Σε αυτό δεν βρίσκω τίποτα κακό, αντιθέτως το θεωρώ καλό. Πιστεύω ότι με έναν μεγαλύτερο αριθμό ψηφοφοριών με πλειοψηφία θα είναι δυνατόν να βρεθεί μία διέξοδος προς την κατεύθυνση μιας πιο αποτελεσματικής Ένωσης.
<P>
Και τώρα στο ζήτημα της απασχόλησης. Θέλουμε να αποδείξουμε από κοινού, ότι ένα ισχυρό, αξιόπιστο νόμισμα που θα γίνει ανταγωνιστής του δολαρίου δεν θα αποτελέσει αντίθεση ως προς την ευθύνη μας για την απασχόληση, αλλά αντιθέτως θα μπορέσει να καταστεί για την Ευρώπη χωρικό πλεονέκτημα για τη βιομηχανία, τους μικρούς επιτηδευματίες και τις επιχειρήσεις παροχής υπηρεσιών. Αυτό είναι που πρέπει και είναι δυνατόν να αποδειχθεί. Είμαι πεπεισμένος - χωρίς να χρησιμοποιήσω μεγαλεπήβολα λόγια που δεν μου αρέσουν - ότι στο τέλος του χρόνου θα έχουμε έναν σαφώς υψηλότερο αριθμό θέσεων εργασίας από το περασμένο έτος - θα μπορούσε μάλιστα θα ξεπερνά το εκατομμύριο. Σε αυτό μας βοηθά φυσικά η ανάπτυξη, αλλά έχει επίσης να κάνει και με το γεγονός ότι εναρμονίσαμε την οικονομική μας πολιτική καλύτερα απ' ό, τι τα προηγούμενα χρόνια, και ότι η συνοχή και η σύγκλιση έχουν ήδη αρχίσει να καρποφορούν.
<P>
Στο δημοσιονομικό ζήτημα και το ζήτημα της αλληλεγγύης. Επιτρέψτε μου να μιλήσω ανοιχτά. Και η Ένωση του μέλλοντος θα χρειαστεί αλληλεγγύη στην επικράτεια της Ένωσης, αλλά και αλληλεγγύη με τις πιο φτωχές χώρες - αναφέρθηκαν οι χώρες ΑΚΕ καθώς και υποψήφιες χώρες εκτός της Ένωσης. Τούτο είναι τόσο σημαντικό, ώστε να συνιστά βασική αρχή ότι αυτή η αλληλεγγύη πρέπει να διασωθεί, ανεξάρτητα από το πόσο σκληρή μπορεί να είναι η συζήτηση γύρω από το θέμα αυτό. Εδώ δεν επιτρέπεται να υπάρξει καμία αμφιβολία.
<P>
Περιμένουμε με ενδιαφέρον την έκθεση της Επιτροπής σχετικά με τη δίκαιη κατανομή του βάρους στο πλαίσιο της Ένωσης. Κατόπιν θα αρχίσει μία συζήτηση στην Ένωση και στα κράτη μέλη. Όμως, είμαι βέβαιος - αυτό σας το λέω ανοικτά - ότι στο τέλος θα μπορέσει να βρεθεί λύση στις συγκεκριμένες δύσκολες διαπραγματεύσεις, όπως βρίσκεται λύση για όλα όσα γίνονται ανάμεσα σε ανθρώπους που διαθέτουν μια κάποια ικανότητα να σκέπτονται λογικά, ακόμα και στην περίπτωση που ακολουθούν διαφορετικά συμφέροντα.
<P>
Στο θέμα της διεύρυνσης. Είπα ότι θέλουμε να αρχίσουμε τις διαπραγματεύσεις. Το θέμα που επιδέχεται συζήτηση είναι εάν θα περιμένουμε μέχρις ότου η Επιτροπή ελέγξει όλα τα σημεία ή εάν θα αρχίσουμε παράλληλα, αφού ολοκληρωθεί ο έλεγχος μεμονωμένων σημείων. Προτιμώ τη δεύτερη οδό και χρειάζομαι πραγματικά την υποστήριξή σας, επειδή πιστεύω ότι το μήνυμα που λέει να αρχίσουν τώρα οι ειλικρινείς και ανοικτές διαπραγματεύσεις είναι πολύ σημαντικό και υποστηρίζει τη διαδικασία μεταρρύθμισης στις εν λόγω χώρες.
<P>
Οι χώρες αυτές θα πρέπει να κάνουν μεγάλες θυσίες. Ας μην έχουμε αυταπάτες. Οι κυβερνήσεις και οι πολιτικοί που θα υποστηρίξουν την Ευρωπαϊκή Ένωση και την ολοκλήρωση θα έχουν ακόμα να αντιμετωπίσουν ένα πολύ σκληρό κλίμα, έναν πολύ ισχυρό αντίθετο άνεμο. Θα πρέπει - και αυτό είναι επίσης αλληλεγγύη - να τους βοηθήσουμε στη διαδικασία αυτή και να μην προκαλέσουμε για τυπικούς λόγους μία τεχνητή καθυστέρηση όσον αφορά την αρχή των διαπραγματεύσεων. Αυτό είναι το θέμα. Αυτό ήθελα να το τονίσω σαφέστατα και ανοικτά εδώ.
<P>
Ίσως ακόμα μερικά λόγια στο ζήτημα της συνόδου κορυφής, γιατί έχει σχέση με τη διεύρυνση. Χρειαζόμαστε μία στρατηγική για κράτη που δεν συγκαταλέγονται στα 11 κράτη με τα οποία έχουμε αναπτύξει ένα είδος ενταξιακής φιλοσοφίας. Τι θα γίνει με κράτη όπως η Ουκρανία, η Μολδαβία, τα Βαλκάνια; Αυτό είναι ένα πολύ σημαντικό ζήτημα που φυσικά δεν μπορεί να απαντηθεί με τη μία ή την άλλη γραμμή. Μια τέτοια συζήτηση στρατηγικού χαρακτήρα αφορούσε το ερώτημα ποιο δίκτυο ευρωπαϊκών σχέσεων προσφέρουμε, την ευρωπαϊκή διάσκεψη ή τι άλλο; Αυτό είναι ένα θέμα που μπορεί να συζητηθεί και στην έκτακτη σύνοδο κορυφής, στο άτυπο συμβούλιο του Gymnich, στο Salzburg, άλλα ίσως και από τους αρχηγούς τους κυβερνήσεων.
<P>
Αναφέρθηκε η Λατινική Αμερική. Αρχίσαμε χθες υπό Αυστριακή Προεδρία το πρώτο κοινό συμβούλιο με το Μεξικό. Και λέω ανοιχτά το γιατί. Το Μεξικό ήταν το μοναδικό κράτος που είχε διαμαρτυρηθεί πριν από εξήντα χρόνια για την κατάληψη της Αυστρία από τη χιτλερική Γερμανία. Ήταν το μοναδικό κράτος! Το γεγονός αυτό είχε χαραχθεί για εξήντα χρόνια στη συλλογική μας μνήμη. Ήταν εντελώς ασυνήθιστο το ότι δημιουργήσαμε το συγκεκριμένο κοινό συμβούλιο πριν ακόμα περάσουν δύο εβδομάδες από την ημέρα που τέθηκε σε ισχύ αυτή η προσωρινή συμφωνία.
<P>
Με αυτό θέλουμε να ξεπληρώσουμε κάπως την υποχρέωσή μας με ένα δείγμα ευγνωμοσύνης. Βλέπετε λοιπόν ότι τα μικρά πράγματα μπορεί συχνά να αποβούν πολύ σημαντικά και η ευθύνη της Ευρώπης καθώς και οι σχέσεις με τη Λατινική Αμερική έχουν αποφασιστική σημασία. Θέλουμε να κάνουμε από κοινού το παν, φυσικά και μαζί με τους Γερμανούς, για να λειτουργήσει με επιτυχία η συνάντηση κορυφής που θα γίνει τον επόμενο χρόνο στο Ρίο ντε Τζανέιρο.
<P>
Μερικά λόγια σχετικά με το περιβάλλον. Η ευθύνη για τη συμφωνία του Κιότο ανήκει στην Ευρώπη. Το 8 % πλην ήταν πραγματικά φοβερό. Εάν το μεταφράσει κανείς σε εντελώς συγκεκριμένα μέτρα, τότε θα πρέπει να ληφθούν μερικές επώδυνες αποφάσεις τις οποίες θα πρέπει όμως και να τηρήσουν οι εθνικές κυβερνήσεις. Για το λόγο αυτό πρέπει να ασκήσουμε πίεση, ώστε το ζήτημα αυτό να θεμελιωθεί με τη λήψη εντελώς συγκεκριμένων μέτρων. Δεν υπάρχει πλέον ζήτηση για ρητορισμούς. Η μεγάλη διαφορά προς τις προηγούμενες δηλώσεις εθνικών κυβερνήσεων είναι ότι εδώ πρόκειται για μία διεθνή υποχρέωση η οποία μπορεί να καταγγελθεί. Για τους λόγους αυτούς θεωρώ ότι οι συζητήσεις που διεξάγουμε τώρα με την Επιτροπή και το Συμβούλιο έχουν σε τελευταία ανάλυση μία νέα ποιότητα. Το βρίσκω επίσης πολύ θετικό ότι στο θέμα του περιβάλλοντος αναφέρθηκαν πολλοί κοινοβουλευτικοί εκπρόσωποι.
<P>
Μερικά σαφή λόγια σχετικά με τα ανθρώπινα δικαιώματα. Έχουμε ήδη προετοιμάσει μια τριμερή συνάντηση με την Αλγερία. Βρισκόμαστε σε στενή επαφή με τη Νιγηρία και εδώ δεν θα αποσιωπήσω μερικά θετικά στοιχεία. Ελπίζω ότι ο νέος ηγέτης, ο στρατηγός, Abubakar, θα τηρήσει πράγματι τα όσα δήλωσε προσφάτως. Μπορείτε να είσαστε βέβαιοι ότι η Αυστριακή Πορεδρία θα επανέρχεται σαφώς στα ζητήματα αυτά που υποστηρίχθηκαν και σήμερα.
<P>
Σας ευχαριστώ για άλλη μία φορά για την εμπιστοσύνη, σας ευχαριστώ επίσης και για μερικές παρατηρήσεις που διατυπώθηκαν οπωσδήποτε με σκεπτικισμό. Φυσικά, η Κύπρος βρίσκεται στον κατάλογο προτεραιοτήτων. Θέλουμε και εμείς να γίνει μία αρχή. Δεν παραγνωρίζω το γεγονός ότι υφίσταται το δικαίωμα αυτοάμυνας. Στο ζήτημα της εγκατάστασης πυραύλων ελπίζω ότι θα καταλήξουμε σε μία διαφορετική λύση που δεν θα θέτει σε κίδυνο την ασφάλεια της Κύπρου.
<P>
Ο κ. Klaus Hδnsch μας παρέπεμψε στον Βάλλενσταϊν: ?Αργήσατε να έλθετε, αλλά ήλθατε τελικά». Αλλά η πρόταση συνεχίζεται: ¨» Ο μακρύς δρόμος συγχωρεί την καθυστέρησή σας».
<P>
(Χειροκροτήματα) Βρισκόμαστε εδώ και πολύ καιρό καθ' οδόν και ο στόχος που θέλουμε να επιτύχουμε είναι καλός.

<SPEAKER ID=38 NAME="Πρόεδρος">
Αυτή η τόσο συναρπαστική συζήτηση έληξε.

<CHAPTER ID=4>
Κατάσταση στο Κοσσυφοπέδιο
<SPEAKER ID=39 NAME="Πρόεδρος">
Η ημερήσια διάταξη προβλέπει τη δήλωση του Προεδρεύοντος του Συμβουλίου σχετικά με την κατάσταση στο Κοσσυφοπέδιο.

<SPEAKER ID=40 NAME="Schόssel">
Κυρία Πρόεδρε, θα μου επιτρέψετε να καλωσορίσω και τον Επίτροπο κ. Hans van den Broek με τον οποίο συζητήσαμε επισταμένως τη Δευτέρα στο Συμβούλιο Γενικών Υποθέσεων το θέμα αυτό. Αρχικά τα δεδομένα έχουν ως εξής: αυτή τη στιγμή 80 0-90 000 άνθρωποι έχουν εγκαταλείψει τα σπίτια τους. Ένας μεγάλος αριθμός βρίσκεται ακόμα στο Κοσσυφοπέδιο, αλλά λόγω των κατεστραμμένων χωριών στην πατρίδα τους οι πρόσφυγες αυτοί έχουν βρει καταφύγιο κάπου αλλού, εκ των οποίων περίπου 15-20 000 βρίσκονται στη Βόρεια Αλβανία. Ο Klaus Kinkel είχε πάει εκεί προσωπικά. Κυριαρχούν τρομακτικές συνθήκες. Δεκαμελείς μέχρι και δεκαπενταμελείς οικογένειες φιλοξενούν 10 έως 15 πρόσφυγες. Σε μικρούς χώρους κοιμόνται 15 άτομα στο πάτωμα που δεν είναι τίποτε άλλο παρά πατημένη γη. Χάρη στη βοήθεια της Επιτροπής και των διαφόρων ΜΚΟ υπάρχει τώρα τουλάχιστον πρώτη ανθρωπιστική βοήθεια. Ευχαριστούμε πολύ για την έγκριση των αντίστοιχων προγραμμάτων. Πιστεύω όμως ότι και μεμονωμένα κράτη οφείλουν να προσφέρουν περισσότερα σε διμερές επίπεδο. Αυτή τη στιγμή υπάρχουν περίπου 10 000 πρόσφυγες στη Μακεδονία.
<P>
Χαιρετίζουμε ρητά την εμπλοκή της Ρωσίας. Είναι ένα πολύ σημαντικό σημείο. Η συνάντηση μεταξύ Milosevic και Jelzin στη Μόσχα ήταν κάθε άλλο παρά τέλεια, δεν τίθεται θέμα. Δεν ικανοποιήθηκαν σημαντικά σημεία των απαιτήσεων της διεθνούς Κοινότητας. Ωστόσο, επετεύχθη παρ΄ όλα αυτά να εμπλακούν οι Ρώσοι και να αναγκασθούν να ασχοληθούν επίσης με το συγκεκριμένο θέμα με τρόπο διαφορετικό απ΄ ό, τι έκαναν μέχρι σήμερα. Είχα πάει ο ίδιος στο Βελιγράδι και είχα μιλήσει με τον Milosevic Ήμουν ο πρώτος και μέχρι σήμερα ο μοναδικός υπουργός εξωτερικών που πήγε επιτόπου, στην Πρίστινα. Έχουμε τώρα ανοίξει ένα πρώτο γραφείο της Προεδρίας στην Πρίστινα.
<P>
(Χειροκροτήματα) Επιτύχαμε την αποστολή διεθνών παρατηρητών στην περιοχή. Αυτή τη στιγμή βρίσκονται εκεί 28 Ευρωπαίοι παρατηρητές που δεν λειτουργούν ως διαμεσολαβητές της Ευρωπαϊκής Κοινότητας αλλά, τρόπος του λέγειν, ως διπλωμάτες των εκεί πρεσβειών μας και άλλοι τόσοι έχουν σταλεί από την αμερικανική και τη ρωσική πλευρά. Το Σαββατοκύριακο έστειλα στο Βελιγράδι, στην Πρίστινα και νοτιότερα, στο Μαλίτσεβο όπου είναι και το στρατηγείο του ΑΣΚ, τον γενικό γραμματέα του αυστριακού υπουργείου Εξωτερικών ως τον προσωπικό μου εκπρόσωπο, προκειμένου να διασφαλισθεί στην περιοχή η ορατή παρουσία της Ένωσης και της Προεδρίας αυτόν τον καιρό. Δεν βλέπω το λόγο γιατί πρέπει να είναι εκεί μόνο ο Holbrooke και ο Afanasiewsky. Πρέπει να φανούν εκεί και Ευρωπαίοι εκπρόσωποι και διπλωμάτες
<P>
(Χειροκροτήματα) Αποκομίσαμε μερικές πολύ σημαντικές γνώσεις. Πρώτον: οι υφιστάμενες κυρώσεις έχουν τουλάχιστον εν μέρει κάποιο αποτέλεσμα. Το πάγωμα των ιδιωτικοποιήσεων στερεύει φυσικά τις χρηματοδοτικές πηγές για τον Milosevic. Δεύτερον: ασκούν βέβαια μία ορισμένη εξ αποστάσεως επίδραση. Δεν πρέπει όμως να την υπερτιμούμε. Προπάντων κατά την απαγόρευση των διεθνών πτήσεων που αποφασίσθηκε τώρα, πρέπει να ληφθεί υπόψη ότι λόγω των διαφορετικών ημερομηνιών λήξης των διεθνών συμβάσεων θα περάσουν αρκετοί μήνες μέχρι η απαγόρευση να γίνει πλήρως αποτελεσματική. Δεν πρέπει λοιπόν να περιμένει κανείς πολλά από τις κυρώσεις.
<P>
Αυτό που σύμφωνα με τις δικές μου εκτιμήσεις έρχεται να προστεθεί είναι το γεγονός ότι η κατάσταση έχει αλλάξει εντελώς από στρατιωτική πλευρά. Το 30 % του εδάφους του Κοσσυφοπεδίου - αυτό το λένε οι Ρώσοι, άλλες πηγές λένε το 40 % και νομίζω ότι βρίσκονται πιο κοντά στην αλήθεια - ελέγχεται στρατιωτικά από τον ΑΣΚ. Και λέω ότι ο Milosevic δεν μπορεί να κερδίσει πραγματικά αυτήν την αντιπαράθεση με στρατιωτικά μέσα, εκτός και εάν γίνει κάποια απίστευτη στρατιωτική επιχείρηση. Αλλά υπάρχουν μεγάλες αμφιβολίες κατά πόσο είναι δυνατή μία τέτοια επιχείρηση λόγω της στάσης της ηγεσίας του γιουγκοσλαβικού στρατού. Αυτό καθαυτό, τούτο αποτελεί βέβαια θετικό σημάδι, αλλά φυσικά δεν μπορεί κανείς να αποκλείσει τίποτα.
<P>
Δεύτερο: διαπιστώνουμε μία κάποια τάση αυξανόμενης ριζοσπαστικοποίησης επίσης - ας γίνει εδώ μία κριτική παρατήρηση - και από την πλευρά των Αλβανών Κοσοβάρων. Τα πράγματα έχουν ως εξής. Η προσωπικότητα στην οποία είχαμε κανονικά εναποθέσει, όπως πιστεύω πάντα από κοινού, τις ελπίδες μας, ο Ibrahim Rugova, αποδυναμώνεται κάθε μέρα και κάθε ώρα όλο και περισσότερο. Πρόκειται για έναν άνθρωπο που αξίζει τον αμέριστο θαυμασμό μας, επειδή σε πολύ, πάρα πολύ δύσκολους καιρούς είχε το θάρρος να υποστηρίζει πάντα την αποφυγή βίας. Όταν ο γενικός γραμματέας μου ήταν στο Μαλίτσεβο είχε κατά τα άλλα μία εμπειρία της ανατριχιαστικής τρίτης διάστασης, σχεδόν όπως και στη εποχή του Che Guevara, όπου δεν χρησιμοποιούσαν ονόματα, αλλά έλεγαν μόνο, είμαι ο διοικητής αριθ. 7 ή κάτι παρόμοιο. Εκεί διαπίστωσε ότι στο Μαλίτσεβο ο πραγματικός εχθρός θεωρείται ότι είναι οι πολιτικοί στην Πρίστινα, προ πάντων ο Rugova. Αυτό με κάνει να ανησυχώ και το λέω εδώ ανοικτά.
<P>
Οι προσπάθειές μας πρέπει να έχουν ως στόχο τους την ενίσχυση των λογικών και μετριοπαθών δυνάμεων της ηγεσίας των Αλβανών Κοσοβάρων και δεν πρέπει να τις αποδυναμώνουμε, εκπέμποντας λάθος σήματα. Είμαι της γνώμης ότι πρέπει να φροντίσουμε, ώστε να γίνει εκεί ορατή η ευρωπαϊκή παρουσία. Θέλουμε να επικεντρωθούμε ιδιαίτερα στο ζήτημα του enhanced status - έτσι το ονομάζουμε πάντα στην περίπλοκη κοινοτική γλώσσα. Κανείς δεν γνωρίζει ακριβώς τι σημαίνει. Οι μεν λένε ότι ουσιαστικά σημαίνει κάτι περισσότερο από το σημερινό status quo και οι Αλβανοί Κοσοβάροι λένε ότι εκτός από την απόσχιση, δηλαδή το ανεξάρτητο κράτος, δεν τίθεται κανένα άλλο θέμα προς συζήτηση.
<P>
Πρέπει οπωσδήποτε να προσέξουμε, ώστε η επεξεργασία ενός τέτοιου καθεστώτος που φυσικά πρέπει να περιέχει την πλήρη αυτονομία και όχι μόνο το ζήτημα της χρήσης της γλώσσας, της πρόσβασης των φοιτητών στα πανεπιστήμια ή της πρόσβασης των νοσοκόμων στα νοσοκομεία, να προσέξουμε δηλαδή, ώστε η επεξεργασία αυτή να συνιστά ένα καθαρά ευρωπαϊκό θέμα στο οποίο επιθυμούμε να αφιερώσουμε τις δυνάμεις μας. Παράλληλα, πρέπει να συνεχίσουμε να απαιτούμε σαφώς, όπως κάνουμε μέχρι στιγμής, την απόλυτη παύση των βιαιοπραγιών και την άμεση έναρξη διαπραγματεύσεων με την παρουσία των Αμερικανών, των Ευρωπαίων και των Ρώσων.
<P>
Προσωπικά, δεν πιστεύω ότι τελικά υπάρχει λύση στην περιοχή δίχως συμμετοχή. Παράλληλα προετοιμάζουμε στο Συμβούλιο Ασφαλείας του ΟΗΕ ένα είδος διακήρυξης δύο επιπέδων, που θα διασφαλίσει de facto απεριόριστα την ελευθερία κινήσεων για περαιτέρω ενέργειες.
<P>
Οι επόμενες εβδομάδες θα δείξουν αν θα επιτύχουμε να πείσουμε τον Μιλόσεβιτς να ενδώσει πραγματικά και να καταστεί εδώ δυνατή η διεθνής συμμετοχή. Οπωσδήποτε, θα μπορούσε κανείς να προσφέρει και κίνητρα, όπως για παράδειγμα μία επανασύνδεση στην ΟΑΣΕ. Εάν θέλει κανείς την εγκατάσταση στην περιοχή μιας αποστολής που θα σηματοδοτεί την πραγματική μας παρουσία, τότε θεωρώ την επανασύνδεση αυτή ως το μοναδικό εύλογο σημείο, ως το μοναδικό εύλογο κίνητρο για να πεισθούν οι Γιουγκοσλάβοι. Λέω επίσης εντελώς ανοικτά ότι δεν μπορεί κανείς να περιμένει από τους Αλβανούς να αρκεσθούν σε κάποιες παραχωρήσεις σχετικά με την αυτονομία τους, εάν δεν ασκηθεί ταυτόχρονα πίεση στη Γιουγκοσλαβία για πλήρη εκδημοκρατισμό και πλουραλιστική ανάπτυξη. Μόνο υπό αυτές τις συνθήκες είναι δηλαδή κατά την εκτίμησή μου δυνατόν να επιτευχθεί μια αυτονομία, μία πραγματική συζήτηση για το καθεστώς, μία θετική λύση μέσω διαπραγματεύσεων.
<P>
(Χειροκροτήματα)
<SPEAKER ID=41 NAME="Πρόεδρος">
Έλαβα έξι προτάσεις ψηφίσματος για το τέλος αυτής της συζήτησης.

<CHAPTER ID=5>
Καλωσόρισμα
<SPEAKER ID=42 NAME="Πρόεδρος">
Έχω την τιμή να καλωσορίσω μια αντιπροσωπεία του κοινοβουλίου της Δημοκρατικής και Λαϊκής Δημοκρατίας της Αλγερίας, υπό την ηγεσία του κ. Abdelkader Hadjar, Προέδρου της Επιτροπής Εξωτερικών Υποθέσεων αυτού του κοινοβουλίου, που μόλις έλαβε θέση στο θεωρείο των επισήμων.
<P>
(Χειροκροτήματα) Διευκρινίζω ότι μας τιμάτε με αυτή την επίσκεψη για την τέταρτη διακοινοβουλευτική συνάντηση με την αρμόδια αντιπροσωπεία του Ευρωπαϊκού Κοινοβουλίου. Θα προσθέσω ότι οι σχέσεις της Αλγερίας με την Ευρωπαϊκή Ένωση θα βασιστούν σε λίγο καιρό στην αρχή της ευρωμεσογειακής εταιρικής σχέσης και ότι οι επαφές που έχουμε σε κοινοβουλευτικό επίπεδο έχουν δείξει μία κοινή θέληση συνεργασίας σε έναν μεγάλο αριθμό ζωτικών τομέων.
<P>
Ελπίζω, επίσης, η αλγερινή αντιπροσωπεία να έχει καρποφόρες συνομιλίες και της εύχομαι μία εξαίρετη διαμονή στο Στρασβούργο.

<CHAPTER ID=6>
Κατάσταση στο Κοσσυφοπέδιο (συνέχεια)
<SPEAKER ID=43 LANGUAGE="DE" NAME="Swoboda">
Κυρία Πρόεδρε, χαίρομαι ιδιαιτέρως που βρίσκεται σήμερα εδώ η αποστολή της Αλγερίας και ελπίζω, όπως και εσείς, κυρία Πρόεδρε, ότι η συνάντηση αυτή θα αποβεί καρποφόρα, ότι θα βελτιώσουμε βήμα προς βήμα τις σχέσεις μεταξύ Ευρώπης και Αλγερίας και ότι σε αυτό θα μπορέσει να συμβάλει ειδικά η αυστριακή Προεδρία.
<P>
Αλλά ας επιστρέψουμε στο Κοσσυφοπέδιο. Κύριε Πρόεδρε του Συμβουλίου, μιλήσατε για την τεράστια αποδυνάμωση του Rugova. Τούτο δεν πρέπει να μας εκπλήσσει. Δεν είναι δικό σας το φταίξιμο, ωστόσο η κ. Pack και πολλοί άλλοι εδώ στο Σώμα - και το γνωρίζει ο κ. Επίτροπος τον οποίο επιθυμώ να καλωσορίσω με ιδιαίτερη χαρά - έλεγαν συχνά ότι η Ευρωπαϊκή Ένωση πρέπει να κάνει περισσότερα για να υποστηρίξει τις φιλειρηνικές δυνάμεις. Πρέπει να μιλήσουμε ειλικρινά και να πούμε ότι η ΕΕ δεν έχει κάνει τίποτα ή έστω ότι έχει κάνει πολύ λίγα πράγματα. Είναι και δικό μας φταίξιμο που αποδυναμώθηκαν οι δημοκρατικές και φιλειρηνικές δυνάμεις. Αυτό πρέπει να το πούμε με σαφήνεια και με πλήρη αυτεπίγνωση. Χαίρομαι ιδιαιτέρως και εξ ονόματος της Ομάδας μου, ότι τελικά - σύμφωνα με την επιθυμία του Κοινοβουλίου - έχουμε ισχυρότερη εκπροσώπηση ως Ευρωπαίοι και ότι αυτό γίνεται ειδικά υπό την Αυστριακή Προεδρία.
<P>
Δεύτερον: ο πολιτικός στόχος, καθότι υπάρχουν ήδη διαφορετικές απόψεις στο Σώμα. Ας καταστήσουμε σε όλους σαφή τον πολιτικό μας στόχο, ακόμα και στο ενδεχόμενο μιας στρατιωτικής επέμβασης. Γιατί αυτό το είπε πριν από λίγες μέρες ο στρατηγός Norman εντελώς ξεκάθαρα. Είναι και εκείνος έτοιμος για μία ενδεχόμενη επέμβαση από την πλευρά του ΝΑΤΟ, θέλει μόνο να γνωρίζει τον πολιτικό στόχο. Ο πολιτικός στόχος πρέπει να είναι η αυτονομία του Κοσσυφοπεδίου - και εδώ σας δίνω απόλυτα δίκιο - στο πλαίσιο μίας δημοκρατικής Γιουγκοσλαβίας. Εάν όμως θέσουμε άλλον ή άλλους στόχους και οι μεν είναι υπέρ της αυτονομίας ή δε υπέρ της ανεξαρτησίας, τότε ξέρουμε καλά ότι στην περίπτωση της ανεξαρτησίας θα έχουμε τα επόμενα προβλήματα στη Μακεδονία, ή όπως εδώ ονομάζεται επισήμως στη FYROM και στην ίδια την Αλβανία. Δεν θα πρέπει να μπούμε σε αυτό το παιχνίδι. Πρέπει να υποστηρίξουμε παράλληλα την αυτονομία και οπωσδήποτε ένα αντίστοιχο δημοκρατικό σύστημα στην Γιουγκοσλαβία.
<P>
Είμαι πολύ ευχαριστημένος για όλες εκείνες τις προσπάθειες που στόχο τους έχουν να φέρουν με το μέρος μας τα Ηνωμένα Έθνη, ειδικά μέσω των συνομιλιών με την Ρωσία, ή αντίστοιχα να τα πείσουν να εγκρίνουν μία ανάλογη επέμβαση στην περίπτωση που θα χρειαζόταν - πράγμα που ελπίζω να μην χρειασθεί ποτέ. Ωστόσο, λέω επίσης ανοικτά, σε πλήρη αλληλεγγύη ή ταύτιση με τους στόχους των Ηνωμένων Εθνών, ότι ο αλβανικός πληθυσμός πρέπει να γνωρίζει το εξής. Η Ευρώπη δεν πρέπει ποτέ και για κανέναν λόγο να ανεχθεί τη σφαγή του λαού αυτού, την αφαίρεση όρων επιβίωσης του. Θα πρέπει να καταβάλουμε όλες τις δυνατές προσπάθειες για να επιφέρουμε μία ειρηνική ρύθμιση της κατάστασης και να πείσουμε τα Ηνωμένα Έθνη να δώσουν τη συγκατάθεσή τους στην περίπτωση που θα καταστεί αναγκαία μία επέμβαση. Ωστόσο, πρέπει να γίνει απόλυτα σαφές ότι δεν αγωνιζόμαστε μόνο για την αυτονομία του αλβανικού λαού, αλλά σήμερα αγωνιζόμαστε και για το δικαίωμα επιβίωσης του αλβανικού λαού. Αυτό πού μας συνέβη στη Βοσνία δεν πρέπει να επαναληφθεί ποτέ, ειδάλλως θα χάσουμε εντελώς την αξιοπιστία μας. Όταν υποστηρίζουμε μία κοινή εξωτερική πολιτική και μία κοινή πολιτική για την ασφάλεια, τότε πρέπει τώρα να αποδείξουμε ότι είμαστε εντέλει ικανοί να την εφαρμόσουμε μέχρι την τελικής της συνέπεια.

<SPEAKER ID=44 LANGUAGE="DE" NAME="Pack">
Κυρία Πρόεδρε, κύριε Πρόεδρε του Συμβουλίου, την ομιλία σας κ. Schussel, την βρήκα εξαίρετη, μόνο που ήρθε με καθυστέρηση πάρα πολλών ετών. Ο χρόνος μας φεύγει στην κυριολεξία μέσα από τα χέρια μας. Όπως είπε ήδη και ο κ. Swoboda δεν είσαστε εσείς ο υπαίτιος, αντίθετα, την ευθύνη την έχουν από κοινού όλες οι δυτικές κυβερνήσεις. Από το 1989 επισκέπτομαι σχεδόν κάθε χρόνο το Κοσσυφοπέδιο. Ξέρω λοιπόν πραγματικά για τι πράγμα μιλάω. Μόλις πριν από δέκα μέρες ήμουν στην Αλβανία και είδα και εγώ την αθλιότητα στην οποία ζουν οι πρόσφυγες. Θεωρώ ότι πρέπει να συνυπολογίσουμε ότι έχουμε καθυστερήσει πάρα πολύ.
<P>
Ευσταθούν όλα όσα είπατε για τον Rugova. Ο Rugova προσπαθούσε για οκτώ χρόνια να κινητοποιήσει τους ανθρώπους σε μία αντίσταση δίχως βία, και αυτό έκαναν οι Σκιπτάρ.Και είναι αφάνταστο το ότι το έκαναν. Εντωμεταξύ όμως η κατάσταση είναι έτσι, ώστε ο Rugova να μην μπορεί να αποδείξει τίποτα. Περισσότερο από οκτώ χρόνια προσπαθούσε να καθοδηγήσει τους ανθρώπους σε δίχως βία αντίσταση και η Δύση ούτε που τον ευχαρίστησε. Και τώρα τα πράγματα έχουν έτσι, ώστε η δυτική εξωτερική πολιτική, που αντιδρά πάντα μόνο κοντοπρόθεσμα και ad hoc και η οποία δεν είχε μεσοπρόθεσμους ή μακροπρόθεσμους στόχους στην εν λόγω περιοχή, όπως είδαμε εξάλλου και στη Βοσνία, αυτή λοιπόν η πολιτική να αντιδρά μόνο, όταν η τηλεόραση παραπέμπει τους θεατές της στο ότι εκεί κάτω χύνεται αίμα.
<P>
Η πολιτική λύση για το Κοσσυφοπέδιο δεν μπορεί, ήδη από πολλού, να είναι η αυτονομία την οποία διέλυσε ο Milosevic το 1989. Τούτο πρέπει να το ξέρει ο καθένας. Υποστήριζα από χρόνια τώρα ότι θα μπορούσαμε να έχουμε σε μία δημοκρατική νέα γιουγκοσλαβική ένωση τρείς δημοκρατίες: τη Σερβία, το Μαυροβούνιο και το Κοσσυφοπέδιο. Αλλά για ρωτήστε! Και αυτή η λύση φαίνεται να μην είναι πλέον εφικτή, εφόσον μάλιστα η Γιουγκοσλαβία είναι οτιδήποτε άλλο παρά δημοκρατική. Όσο περισσότερο συνεχίζονται οι σφαγές, οι λεηλασίες και οι εθνικοί διωγμοί των Αλβανών, τόσο περισσότερο θα δυναμώνει η υποστήριξη στον ΑΣΚ και τόσο περισσότερο θα εξασθενεί η υποστήριξη στον Rugova.
<P>
Η ενδοτικότητα απέναντι στο Βελιγράδι ενισχύει τον ΑΣΚ και αποδυναμώνει τον Rugova. Οι κυρώσεις είναι, όπως είπατε, φοβερά αναποτελεσματικές. Για το λόγο αυτό πρέπει να αναλάβουμε περισσότερο τις ευθύνες μας και να προσπαθήσουμε να λύσουμε το πρόβλημα αυτό. Η γνώμη μου είναι ότι μπορούμε να το επιτύχουμε, μόνο εάν χρησιμοποιήσουμε τη γλώσσα που καταλαβαίνει ο Milosevic.
<P>
(Χειροκροτήματα)

<SPEAKER ID=45 LANGUAGE="SV" NAME="Cars">
Κυρία Πρόεδρε, το Ευρωπαϊκό Κόμμα των Φιλελευθέρων αντιμετωπίζει επικριτικά τη στάση του Συμβουλίου Υπουργών σε κάποια σημεία αλλά, παρ' όλα αυτά, ευχαριστούμε για την όμορφη ομιλία του κ. Schόssel.
<P>
Κατ' αρχάς, θεωρούμε ότι το Συμβούλιο Υπουργών, οι κύριοι εκπρόσωποι των ευρωπαϊκών δημοκρατιών, θα πρέπει να ενεργεί με μεγαλύτερη ταχύτητα και ισχύ. Ο Μιλόσεβιτς συνεχίζει τις παραβιάσεις, συγκρούσεις διεξάγονται, χωριά βομβαρδίζονται, πολλοί σκοτώνονται, άνθρωποι τρέπονται σε φυγή. Κύριε Schόssel, το Συμβούλιο Υπουργών πρέπει να κάνει περισσότερα από ό, τι έχει κάνει μέχρι τώρα για να θέσει τέλος στην αθλιότητα - με την αθλιότητα εννοώ τον κ. Μιλόσεβιτς. Πρέπει να εξαναγκαστεί υπό απειλή και, αν χρειαστεί, με σοβαρά αντίποινα, να σταματήσει τις παραβιάσεις και να αποσύρει τα στρατεύματά του από το Κοσσυφοπέδιο. Μετά από αυτό μπορούν να αρχίσουν πραγματικές διαπραγματεύσεις για το μέλλον του Κοσσυφοπεδίου. Ή μήπως θεωρείτε, κύριε Schόssel, ότι μπορούμε να απαιτήσουμε από τον καταπιεσμένο να διαπραγματευθεί, ενώ τα χέρια του καταπιεστή εξακολουθούν να είναι σφιγμένα γύρω από τον λαιμό του;
<P>
Δεύτερον, υπάρχει σφοδρή επιθυμία το Συμβούλιο Ασφαλείας του ΟΗΕ να είναι ανοιχτό στο ενδεχόμενο λήψης στρατιωτικών μέτρων από πλευράς των δημοκρατιών, αν δεν υποχρεωθεί να συμμορφωθεί με άλλον τρόπο ο κ. Μιλόσεβιτς. Ωστόσο, το Συμβούλιο Υπουργών δεν πρέπει να επιτρέψει να δεσμευθεί από ένα ενδεχόμενο βέτο. Προσδοκούμε να θέσει η Ευρωπαϊκή Ένωση, υπό την ηγεσία του Συμβουλίου Υπουργών της, τέλος στην καταπίεση και την τυραννία στην ήπειρό μας.
<P>
Τρίτον, εμείς οι Φιλελεύθεροι θεωρούμε ότι το μελλοντικό καθεστώς του Κοσσυφοπεδίου θα πρέπει να καθορισθεί μέσω διαπραγματεύσεων και όχι πριν από αυτές. Θεωρούμε ότι αγγίζει τα όρια της θρασύτητας να απαιτούμε από τον εκλεγμένο Πρόεδρο των Κοσσοβάρων, τον κ. Ρουγκόβα, να παραιτηθεί του αιτήματός του για αυτοδιάθεση ήδη πριν αρχίσουν οι ουσιαστικές διαπραγματεύσεις. Αυτό το αίτημα είναι μία βασική θέση για τον Ρουγκόβα όλα αυτά τα χρόνια που ηγείται των καταπιεσμένων από τον Μιλόσεβιτς συμπατριωτών του, ενώ ταυτόχρονα όλα αυτά τα χρόνια τόνιζε με έμφαση ότι ο αγώνας πρέπει να διεξάγεται μόνο με ειρηνικά μέσα. Τον στήριξαν όμως τότε οι δημοκρατίες; Όχι, τον εγκαταλείψαμε! Διότι "στο Κοσσυφοπέδιο επικρατούσε ηρεμία».
<P>
Στην Ευρωπαϊκή Ένωση το γεγονός ότι είμαστε Σουηδοί, Έλληνες, Αυστριακοί ή Πορτογάλοι, είτε είμαστε διαμαρτυρόμενοι, καθολικοί, μουσουλμάνοι ή εβραίοι, δεν θα πρέπει να παίζει κανέναν ρόλο. Η Ένωση υπάρχει για εμάς ως άτομα. Ελπίζω από βάθους ψυχής, ότι αυτοί που τώρα αγωνίζονται ενάντια στην καταπίεση και υπέρ της ελευθερίας στο Κοσσυφοπέδιο θα οδηγηθούν από τη θέληση να μην στρέψουν τη μία ομάδα ενάντια στην άλλη, τους ορθόδοξους εναντίον των μουσουλμάνων, τους Σέρβους εναντίον των Αλβανών και ότι ο στόχος τους θα είναι να εντάξουν το Κοσσυφοπέδιο σε μία ευρωπαϊκή κοινότητα που θα την διαπνέει η δημοκρατία και ο σεβασμός για κάθε άνθρωπο.

<SPEAKER ID=46 LANGUAGE="IT" NAME="Caccavale">
Κύριε Πρόεδρε του Συμβουλίου, στην ομιλία σας πριν λίγο είπατε ότι θέλετε να συνεργαστείτε με το Ευρωπαϊκό Κοινοβούλιο, και σας ευχαριστούμε γι'αυτό. Έχετε υπόψη σας λοιπόν, ότι δεν υπάρχει θέμα όπως αυτό του Κοσσυφοπεδίου, σχετικά με το οποίο το Ευρωπαϊκό Κοινοβούλιο να έχει εκφραστεί περισσότερο και πιο πολλές φορές, προειδοποιώντας για το δράμα που θα μπορούσε να συμβεί, και που έπειτα πράγματι συνέβη. Και όλα αυτά με το Ευρωπαϊκό Συμβούλιο και την Επιτροπή να αδιαφορούν πλήρως. Εμείς φανταζόμασταν ήδη ότι, αργά ή γρήγορα, ο δικτάτορας Μιλόσεβιτς θα εκδικούνταν τους Αλβανούς που βρίσκονται στην χώρα του, επωφελούμενος των μεθόδων που είχε ήδη χρησιμοποιήσει κατά την διάρκεια του πολέμου και των εθνοτικών καθάρσεων στην Βοσνία.
<P>
Κύριε Πρόεδρε, κατά την γνώμη μου το ουσιαστικό σημείο είναι το τελευταίο που εσείς αναφέρατε: έως ότου, δηλαδή, δεν υπάρχει δημοκρατία στην Γιουγκοσλαβία, δεν θα έχουμε καμία δυνατότητα επίλυσης ούτε του προβλήματος του Κοσσυφοπεδίου. Εγώ πιστεύω ότι απέναντι στον δικτάτορα Μιλόσεβιτς, η φωνή της Ευρώπης πρέπει να είναι δυνατή, ισχυρή και ομόφωνη, απειλώντας ότι θα πάρει ξεκάθαρη και δυναμική θέση πριν να είναι πάρα πολύ αργά.

<SPEAKER ID=47 NAME="Θεωνάς">
Κυρία Πρόεδρε, ο λεγόμενος Απελευθερωτικός Στρατός του Κοσσυφοπεδίου δηλώνει ότι όποιος επιθυμεί ειρήνη στα Βαλκάνια πρέπει να υποστηρίξει την ανεξαρτησία του Κόσσοβο. Παρόλα αυτά, η αμερικάνικη διπλωματία, εκδηλώνοντας τις προθέσεις της απέναντι στη Γιουγκοσλαβία, επιμένει να εντάξει τον Απελευθερωτικό Στρατό στη διαδικασία εξεύρεσης λύσης. Απ'την άλλη πλευρά, το Συμβούλιο φαίνεται ότι αρχίζει να προσεγγίζει μια τέτοια άποψη, θεωρώντας ότι κάθε ομάδα που έχει κάτι να πει πρέπει να συμμετέχει.
<P>
Δεν νομίζει το Συμβούλιο ότι η μονομερής πίεση προς το Βελιγράδι, χωρίς να υιοθετεί κανείς την τακτική του Μιλόσεβιτς, υπονομεύει στην ουσία τις μετριοπαθείς δυνάμεις των Αλβανών στο Κόσσοβο και ενισχύει τις αδιάλλακτες δυνάμεις του Απελευθερωτικού Στρατού; Ο κύριος Προεδρεύων μας είπε ότι ελέγχουν το 40 % του Κόσσοβο και η θέση τους είναι «ανεξαρτησία». Πώς θα επιβάλουν την ειρηνική λύση στα πλαίσια μιας αυτονομίας που επιδιώκει το Συμβούλιο;
<P>
Νομίζω ότι κάποτε πρέπει να βγάλουμε τα συμπεράσματά μας και να αναλάβουμε τις δικές μας ευθύνες απέναντι στην κατάσταση που έχει δημιουργηθεί στα Βαλκάνια.

<SPEAKER ID=48 LANGUAGE="NL" NAME="Vandemeulebroucke">
Κυρία Πρόεδρε, αγαπητοί συνάδελφοι, πολλές φορές το Κοινοβούλιο αναφέρθηκε στο δράμα του Κοσσυφοπεδίου. Πληθώρα είναι τα σχετικά μας ψηφίσματα. Πολλές φορές επισκέφθηκε ο Rugova το Στρασβούργο, απονείμαμε στον Demaηi το βραβείο Sacharov, ωστόσο το Συμβούλιο παραμένει όλον αυτόν τον καιρό σε αδιέξοδο διότι δεν υπήρξε μέχρι τώρα μία κοινή εξωτερική πολιτική ούτε και για το Κοσσυφοπέδιο. Όλο αυτό το διάστημα το Συμβούλιο γνώριζε ότι η σερβική βία θα γεννούσε αυτόματα ακόμη περισσότερη βία. Γι' αυτό η κατάσταση τέθηκε εκτός ελέγχου, δεν διακρίνεται προοπτική επίλυσης του προβλήματος και μπορεί να προκληθεί λουτρό αίματος. Γι'αυτό θα πρέπει πρώτα από όλα να λείψει η βασική αιτία της βίας: ο σερβικός κρατικός εθνικισμός, η σερβική κρατική τρομοκρατία. Γι' αυτό θα πρέπει με κάθε τρόπο να επιβληθεί το διεθνές δίκαιο στο Κοσσυφοπέδιο. Θεωρώ ότι κάτι τέτοιο συνεπάγεται μία έντονα επιθετική διπλωματική πολιτική στα πλαίσια της οποίας το Κοσσυφοπέδιο θα πρέπει εξαρχής να αντιμετωπισθεί ως ισότιμο έθνος.
<P>
Εμπιστεύομαι απολύτως την αυστριακή Προεδρία, θα ήθελα ωστόσο να καλέσω το Συμβούλιο να προτείνει την απόδοση ενός πραγματικού διπλωματικού καθεστώτος στο Κοσσυφοπέδιο, όπως έκανε για παράδειγμα πρόσφατα η χώρα μου με τους Παλαιστινίους. Θα πρέπει κάποτε να προτρέξουμε των γεγονότων αντί να τα αφήνουμε πάντοτε να μας ξεπερνούν.

<SPEAKER ID=49 LANGUAGE="FR" NAME="Antony">
Κυρία Πρόεδρε, αγαπητοί συνάδελφοι, εκπρόσωποι της κομμουνιστικής Σερβίας του Μιλόσεβιτς που βρίσκεστε εδώ ως αντιπρόσωποι, πριν από επτά χρόνια, όταν έγινε η ηρωική απελευθερωτική επανάσταση της Σλοβενίας και της Κροατίας, είχα διατυπώσει τις ακόλουθες τρεις παρατηρήσεις.
<P>
Πρώτον, αντί η Σερβία να θέλει να διατηρήσει την κυριαρχία της στα παλιά έθνη που δημιουργήθηκαν ιστορικά και που, αν και ήταν ομόσπονδα στους κόλπους της Γιουγκοσλαβίας, διατηρούσαν το αναγνωρισμένο από το σύνταγμα δικαίωμα απόσχισης, κάτι που θα γίνει, ελπίζω, και με τις χώρες μας στην Ευρωπαϊκή Ένωση, θα ήταν προτιμότερο και η ίδια να απελευθερωθεί από τον κομμουνισμό.
<P>
Δεύτερον, διεκδικώντας για τη Σερβία τα εδάφη της κροατικής Κράινα, με την πρόφαση ότι αυτές οι περιοχές των συνόρων κατοικούνταν κατά μεγάλη πλειοψηφία από Σέρβους, εκτίθονταν ανάλογα μία μέρα στην αμφισβήτηση της επαρχίας τους του Κοσσυφοπεδίου, ιστορικό λίκνο του σερβικού έθνους, που κατοικείται όμως κατά 90 % από Αλβανούς μουσουλμάνους.
<P>
Πριν από εξήντα χρόνια, οι Σέρβοι υπερτερούσαν αριθμητικά στο Κοσσυφοπέδιο. Σήμερα, δεν είναι πάνω από 10 % για δύο λόγους: τη σημαντική μείωση της γεννητικότητας και τη συνεχή μετανάστευση Αλβανών που ενίσχυσε την ήδη υπάρχουσα μουσουλμανική μειονότητα.
<P>
Τρίτον, θα ήταν προτιμότερο οι Σέρβοι να προσπαθήσουν να ανατρέψουν το ρεύμα μετανάστευσης και να εποικίσουν εκ νέου την περιοχή τους, παρά να θέλουν να περιορίσουν τον καθολικό λαό της Κροατίας, όπως κυνικά είπε ένας από τους φιλοπόλεμους αρχηγούς τους, να κατοικεί στην ορατή έκταση από το καμπαναριό του καθεδρικού ναού του Ζάγκρεμπ. Ας υπενθυμίσουμε ότι εκείνη την εποχή, το σερβικό καθεστώς των μπολσεβίκων του Βελιγραδίου έχαιρε της εδώ υποστήριξης του Jacques Delors.
<P>
Οι λαοί, δυστυχώς, πληρώνουν πάντα τις απερισκεψίες των κυβερνώντων τους και την τρέλα των ιδεολογιών. Αυτά όμως τα επιχειρήματα δεν δικαιολογούν, ωστόσο, τη σημερινή ανάμειξη των αστυνομικών της Νέας Παγκόσμιας Τάξης στις εσωτερικές υποθέσεις της Σερβίας και ακόμη λιγότερο την αναζήτηση πρόφασης για μία στρατιωτική παρέμβαση που θα επιφέρει τον διαμελισμό της, με όλες τις συνέπειες που μπορούμε να φανταστούμε για τα Βαλκάνια και για την Ελλάδα, η οποία δικαιολογημένα ανησυχεί και θυμάται τους αιώνες της τρομακτικής οθωμανικής κυριαρχίας.
<P>
Οφείλουμε σε αυτό το σημείο να διατυπώσουμε εκ νέου τις αρχές του διεθνούς δικαίου. Πρώτον, το απαραβίαστο των συνόρων που δεν θα έπρεπε, παρά μόνο σε εξαιρετικές περιπτώσεις, να τροποποιούνται κατόπιν κοινής συναινέσεως. Δεύτερον, το δικαίωμα αυτοδιάθεσης των λαών που εκφράζεται όμως μόνο δημοκρατικά και όχι υπό την πίεση τρομοκρατικών οργανώσεων, όπως συνέβη στη γαλλική Αλγερία και σήμερα στην ισπανική χώρα των Βάσκων. Τρίτον, τη μη-ανάμειξη στις εσωτερικές υποθέσεις ενός κράτους.
<P>
Τέλος, θα διατυπώσω κάποιες σκέψεις. Πώς να παραδεχτούμε ότι οι Παλαιστίνιοι, που ανέκαθεν κατοικούσαν στην Παλαιστίνη, θα είχαν πολύ λιγότερα δικαιώματα από τους Αλβανούς, των οποίων η παρουσία στο Κοσσυφοπέδιο είναι πολύ πιο πρόσφατη; Πώς να παραδεχτούμε ότι μπορούμε να εξυμνούμε το δικαίωμα της κοιτίδας για τους Ισραηλινούς και να το αρνηθούμε στους Σέρβους; Πώς να παραδεχτούμε ότι οι καταδίκες του Ισραήλ, που διατηρεί το ανελέητο απαρτχάιντ και που επιβάλλει όλο και περισσότερο την αποικιοκρατία του, δεν συνοδεύονται από καμία αρχή εφαρμογής κυρώσεων, ενώ είμαστε έτοιμοι να χτυπήσουμε τη Σερβία; Θα έπρεπε ομοίως να δεχτούμε, για περιοχές της Γαλλίας, του Βελγίου ή της Γερμανίας, τη διακήρυξη των μουσουλμανικών δημοκρατιών, με την πρόφαση ότι αυτή θα ήταν η θέληση των νέων πληθυσμών; Λέμε, όχι, όχι, όχι!

<SPEAKER ID=50 LANGUAGE="EN" NAME="Titley">
Κυρία Πρόεδρε, ευχαριστώ τον Προεδρεύοντα για τη δήλωσή του. Είναι, με διαφορά, η θετικότερη δήλωση που ακούσαμε σχετικά με το Κοσσυφοπέδιο τους τελευταίους μήνες και αποτελεί σαφή ένδειξη ότι η πολύμηνη προώθηση ιδιαίτερα υπομονετικής διπλωματίας αρχίζει να αποφέρει καρπούς. Είναι σημαντικό το ότι καταφέραμε να το επιτύχουμε αυτό, ενώ διατηρούμε τη συνοχή της Ομάδας Επαφής. Είναι επίσης σημαντικό να εξακολουθήσει να λαμβάνει τις αποφάσεις το σύνολο της Ομάδας Επαφής, συμπεριλαμβανομένης της Ρωσίας. Διαφορετικά, θα πάψουμε να ασκούμε τον οποιονδήποτε έλεγχο στη συγκεκριμένη κατάσταση.
<P>
Δύο πράγματα με ανησυχούν μετά τη δήλωση του Προεδρεύοντα. Πρώτον, οι παρατηρήσεις του σχετικά με την εξασθένηση της θέσης του κ. Ρουγκόβα πρέπει να μας απασχολούν όλους. Πρέπει να είμαστε, για μία ακόμη φορά, σαφείς - και χαίρομαι που το επισήμανε ο Προεδρεύων - ότι, στη συγκεκριμένη περίπτωση, γίνεται λόγος για αυτονομία, και πλέον για διευρυμένη αυτονομία· δεν μιλάμε για ανεξαρτησία. Επαναλαμβάνω εκείνο που είπα τον προηγούμενο μήνα, ότι, δηλαδή, εκείνοι που μιλούν αβασάνιστα για ανεξαρτησία, απλώς θα επιδεινώσουν την κατάσταση, δεν θα την βελτιώσουν. Αν το καταστήσουμε τούτο σαφές, θα υποστηρίξουμε ανθρώπους σαν τον κ. Ρουγκόβα.
<P>
Δεύτερον, ωστόσο, ανησύχησα όταν δεν άκουσα τον Προεδρεύοντα να αναφέρει ότι, ως μέρος της εξομάλυνσης της εν λόγω κατάστασης, πρέπει να προασπίσουμε τα δικαιώματα των Σέρβων που ζουν στο Κοσσυφοπέδιο. Πρέπει να αποδεχθούμε ότι το Κοσσυφοπέδιο έχει ιστορική και παραδοσιακή σημασία για το σερβικό έθνος, και δεν πρέπει να αντικαταστήσουμε το φόβο μιας ομάδας ανθρώπων από το φόβο μιας άλλης. Αυτό το στοιχείο πρέπει να είναι βασικό.
<P>
Σε ό, τι αφορά τους Σέρβους στο σύνολό τους, πρέπει να καταστήσουμε σαφές ότι, μόλις επιλυθεί το πρόβλημα του Κοσσυφοπεδίου, θα θελήσουμε να άρουμε τις κυρώσεις. Θα θελήσουμε να αναλάβουμε προσπάθειες για την ανασυγκρότηση της πρώην Γιουγκοσλαβίας. Δεν καθιστούμε τον σερβικό λαό αποδιοπομπαίο τράγο για τις ενέργειες των ηγετών του. Πρέπει να εκφραστούμε θετικά, αν επιχειρούμε να βρούμε διέξοδο από την παρούσα κατάσταση. Το να προσπαθούμε συνεχώς να τυραννούμε τους ανθρώπους, δεν αποτελεί λύση.
<P>
Κατόπιν τούτου, είναι πλέον σαφές ότι ο ίδιος ο Μιλόσεβιτς θα καταλάβει μόνο αν απειληθεί με χρησιμοποίηση βίας. Αν και επιδιώκουμε την εξεύρεση διπλωματικών λύσεων, δεν πρέπει να χαλαρώσουμε την προσοχή μας, αλλά να συνεχίσουμε τόσο τις στρατιωτικές προετοιμασίες που είναι απαραίτητες μέσω του ΝΑΤΟ, όσο και την έκδοση ψηφίσματος των Ηνωμένων Εθνών, το οποίο να παράσχει τη νομική βάση για την ανάληψη στρατιωτικής δράσης. Ευελπιστούμε ότι δεν θα χρειαστεί κάτι τέτοιο, αλλά, παρ' όλα αυτά, πρέπει να ακολουθήσουμε τη διττή προσέγγιση, η οποία συνίσταται, αφενός, στην εφαρμογή αμιγώς ειρηνευτικής διπλωματίας και, αφετέρου, στη διατήρηση της επιλογής να χρησιμοποιηθεί στρατιωτική δύναμη.

<SPEAKER ID=51 LANGUAGE="DE" NAME="von Habsburg">
Κύριε Πρόεδρε του Συμβουλίου, προπάντων θέλω να σας ευχαριστήσω για τη συγκεκριμένη και σαφή ομιλία σας σχετικά με ένα θέμα για το οποίο έγιναν αρκετές συζητήσεις που δεν είχαν σχέση με την πραγματικότητα. Εδώ βλέπω και ένα σημάδι ότι δεν είναι μάταιο το γεγονός πως η αυστριακή ιστορία είχε παίξει έναν αρκετά σημαντικό ρόλο ειδικά στο Κοσσυφοπέδιο. Διότι για τους Αλβανούς η Αυστρία έχει πολύ μεγάλη σημασία. Για το λόγο αυτό σας παρακαλώ να εκμεταλλευθείτε αυτό το κύρος της Αυστρίας για να φέρετε την ειρήνη εκεί έτσι όπως είχε φέρει την ειρήνη η Αυστρία στον καιρό της.
<P>
Θέλω όμως επίσης να πω ότι είναι σημαντικό για μας να ακολουθήσουμε επιτέλους μία πολύ πιο σαφή πολιτική και σας είμαι ευγνώμων που την εισαγάγατε. Ωστόσο, το σημαντικότερο όλων είναι ότι τα μηνύματά μας πρέπει να είναι σαφή ότι δηλαδή υποστηρίζουμε τον κ. Rugova, διότι αυτή είναι η πολιτική λύση που πρέπει να αναζητήσουμε. Είμαι επομένως ευτυχής που η Ομάδα μου υπέβαλε το αίτημα να αποδοθεί στον κ. Rugova το επόμενο βραβείο Ζαχάρωφ.
<P>
(Χειροκροτήματα) Πρέπει να κάνουμε το παν για να ενισχύσουμε τη θέση του κ. Rugova η οποία δυστυχώς προδόθηκε από την πολιτική ακόμα και της Ευρωπαϊκής Ένωσης όχι μόνο τους τελευταίους μήνες, αλλά και τα τελευταία χρόνια. Οι φιλειρηνικές δυνάμεις δεν υποστηρίχθηκαν εκεί. Έτσι είναι κατανοητό το ότι έχουμε τώρα δυσκολίες. Με αυτή την έννοια σας εύχομαι κάθε επιτυχία στην εκτέλεση των καθηκόντων σας.

<SPEAKER ID=52 LANGUAGE="IT" NAME="La Malfa">
Κυρία Πρόεδρε, μου φαίνεται ότι ο Πρόεδρος του Συμβουλίου κ. Schόssel περιέγραψε καλά και παρουσίασε με μεγάλη σοβαρότητα μία θέση της Ευρώπης που στην ουσία είναι, ωστόσο, πολύ αδύναμη. Φυσικά, πιστεύω ότι το Συμβούλιο θα έχει την στήριξη όλων ή του μεγαλύτερου μέρους των πολιτικών δυνάμεων αυτού του Κοινοβουλίου για τις δράσεις που ανήγγειλε και ανέλαβε και οι οποίες οδεύουν προς την σωστή κατεύθυνση. Παρ'όλα αυτά ας μας επιτραπεί να πούμε ότι πιστεύουμε ότι, όπως είπε η συνάδελφος κ. Spaak σε μία παρέμβαση με την οποία συμφωνώ πλήρως, ο καιρός για μία ειρηνική λύση πέρασε μάταια και αυτή η εξασθένιση που εσείς, κύριε Υπουργέ, παρατηρήσατε στην πιο μετριοπαθή πλευρά του αλβανικού κόσμου του Κοσσυφοπεδίου, δηλαδή του Ρουγκόβα, θα επιφέρει σοβαρές συνέπειες. Κατά κάποια έννοια, η δήλωση που πολλοί συνάδελφοι εδώ κάνουν, σύμφωνα με την οποία η Ευρώπη και η διεθνής κοινότητα μπορούν να είναι υπέρ της αυτονομίας, αλλά ποτέ της ανεξαρτησίας, σημαίνει - πράγματι - ότι ο Μιλόσεβιτς γνωρίζει ότι οι ενέργειές του για να συνθλίψει το Κοσσυφοπέδιο θα βρούν μία ασθενέστατη απάντηση από την πλευρά της διεθνούς κοινότητας. Είναι πολύ δύσκολο, κύριε Υπουργέ, υπό αυτές τις συνθήκες να μπορέσουμε να επιβάλλουμε στην Γιουγκοσλαβία να κάνει αυτόν τον τόσο μεγάλο δρόμο, που είναι ακόμα πιθανόν να διανύσει, για να αποφύγει την έκρηξη της κατάστασης του Κοσσυφοπεδίου.
<P>
Συνεπώς, η ευχή μας είναι εσείς να έχετε δίκιο, αλλά η ανησυχία μας είναι ότι, ακόμα μία φορά, οι διπλωματικές ενέργειες της Ευρώπης θα φτάσουν όταν θα είναι πλέον αργά και δεν θα έχουν καλή κατάληξη.

<SPEAKER ID=53 NAME="Σαρλής">
Κυρία Πρόεδρε, αγαπητοί συνάδελφοι, πρέπει να στηριχθούν οι προσπάθειες του κ. Ρουγκόβα για μία πολιτική λύση με διάλογο και γι'αυτό χαιρετίζω τη δημόσια δήλωση στήριξης του κ. Ρουγκόβα, εκ μέρους του Προέδρου του Δημοκρατικού Κόμματος της Αλβανίας, κ. Σαλί Μπερίσα. Είναι σημαντική αυτή η δήλωση, που προέρχεται από το μείζον κόμμα της αντιπολίτευσης της Αλβανίας.
<P>
Υπενθυμίζω ότι η δήλωση του Κάρντιφ στηρίζει την αυτονομία και αποκρούει την ανεξαρτησία του Κοσσυφοπεδίου, απελευθερώνει τους Σέρβους και τους Μαυροβουνίους που είναι αντίθετοι προς τις πολιτικές του κατεστημένου στο Βελιγράδι, για να συνεχίσουν τον αγώνα για περισσότερη ελευθερία και δημοκρατία στην Γιουγκοσλαβία και για ευρεία αυτονομία στο Κόσσοβο.
<P>
Και κυρίως, υπενθυμίζω στους συναδέλφους, στα γεράκια τα οποία ακούστηκαν μέσα σ'αυτήν την αίθουσα, το όχι, το όχι της Ευρωπαϊκής 'Ενωσης, αλλά και αυτού του Κοινοβουλίου απέναντι στα αποσχιστικά κινήματα των Σέρβων της Ανατολικής Σλαβονίας και Κράινας. Η Κροατία και η Βοσνία-Ερζεγοβίνη διατηρούν την εδαφική τους ακεραιότητα χάρη στην συνεπή και σώφρονα αυτή πολιτική της 'Ενωσης και ολόκληρης της Δύσης.
<P>
Τέλος, προέχει να σταματήσουν οι εχθροπραξίες για την άσκηση πίεσης προς αμφότερα τα αντιμαχόμενα μέρη. Και μόνο ως έσχατο μέσον, κύριοι συνάδελφοι, να χρησιμοποιηθούν στρατιωτικά μέσα. Αυτά πρέπει να χρησιμοποιηθούν εάν δεν υπάρχει άλλη λύση, είτε ΝΑΤΟ λέγεται αυτό, είτε Ευρώπη λέγεται αυτή, ούτως ώστε να σταματήσει η αιματοχυσία η οποία συνεχίζεται.

<SPEAKER ID=54 LANGUAGE="NL" NAME="Oostlander">
Κυρία Πρόεδρε, ο Πρόεδρος του Συμβουλίου έδειξε σήμερα το πρωί ότι είναι ένας πραγματικός Ευρωπαίος με σαφή εικόνα της κατάστασης στο Κοσσυφοπέδιο. Με εντυπωσίασε έντονα η παρουσίασή του καθώς και η ορθή ανάλυση του προβλήματος που έκανε. Εδώ στο Κοινοβούλιο μιλήσαμε συχνά για το θέμα και είπαμε ότι η αυτοδιάθεση έχει νόημα μόνο στα πλαίσια ενός δημοκρατικού κράτους δικαίου. Εφόσον η Γιουγκοσλαβική Ομοσπονδία κατορθώσει να μετασχηματισθεί σε ένα δημοκρατικό κράτος δικαίου, τότε και η αυτονομία είναι κάτι το απολύτως αποδεκτό και δεν είναι παρά αυτό που δηλώνει η λέξη: αυτονομία και τίποτα άλλο. Δεν μπορούμε ωστόσο να υποχρεώσουμε κανέναν να διάγει σε μία αντιδημοκρατική και βίαιη δικτατορία. Είναι αδύνατον κάτι τέτοιο! Το πρόβλημα είναι λοιπόν πώς θα μπορέσουμε να πείσουμε τους Σέρβους να μην εκλέγουν πλέον εγκληματίες στην ηγεσία της χώρας τους. Προς το σκοπό αυτό θα πρέπει πραγματικά να ακολουθήσουμε μία ξεκάθαρη πολιτική απέναντι στον Μιλόσεβιτς. Συμφωνώ με όλους όσους υπογραμμίζουν ότι ο Μιλόσεβιτς καταλαβαίνει μόνο όσους μιλούν σκληρή γλώσσα. Το είδαμε αυτό και στη Βοσνία όταν χρειάστηκε να αναλάβει δράση το ΝΑΤΟ επί μία βδομάδα για να σταματήσει επιτέλους τον Μιλόσεβιτς και τα υποχείριά του. Χρειάζεται ωστόσο, επίσης, να ακολουθήσουμε μία διαφορετική πολιτική εντός της Σερβικής Δημοκρατίας και του συνόλου της Γιουγκοσλαβικής Ομοσπονδίας. Ερωτώ τον Πρόεδρο του Συμβουλίου, αλλά επίσης και την Επιτροπή, διότι και αυτή ενέχεται την πολιτική εκδημοκρατισμού, εάν η πολιτική αυτή μπορεί να πραγματοποιηθεί και να ασκηθεί από το Συμβούλιο και την Ευρωπαϊκή Επιτροπή ούτως ώστε να αναλάβουμε όντως τις ευθύνες μας όπως οφείλουμε. Γιατί δεν μπορούμε να αποσείουμε τις ευθύνες μας!

<SPEAKER ID=55 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο.
<P>
Όπως διαπιστώσατε, αγαπητοί συνάδελφοι, η συζήτηση για την αυστριακή Προεδρία διήρκεσε λίγο παραπάνω από ό, τι προβλεπόταν, δεν πρέπει όμως να το μετανιώσουμε και νομίζω ότι είμαστε όλοι σύμφωνοι να ευχηθούμε καλή επιτυχία και καλή τύχη στην αυστριακή Προεδρία.
<P>
(Χειροκροτήματα)

<CHAPTER ID=7>
Ψηφοφορίες
<SPEAKER ID=56 NAME="Macartney">
Κύριε Πρόεδρε, πρόκειται για μια πραγματικά μικρή διόρθωση, αλλά υπάρχει μεταφραστικό πρόβλημα με την τροπολογία αριθ. 49, η οποία υποτίθεται ότι διευρύνει την εκπροσώπηση των μειονοτήτων και σε εκείνες που καλύπτουν περισσότερα από ένα κράτη - όπως, π.χ., οι Sαmi της Λαπωνίας. Το αγγλικό κείμενο κάνει λόγο για μειονότητες που είναι "κατά παράδοση εγκατεστημένες». Η διατύπωση που θα επιθυμούσα, είναι ίδια με της τροπολογίας αριθ. 46 - δηλαδή "μειονότητες που κατά παράδοση κατοικούν». Δεν πρόκειται για εποίκους, αλλά για ανθρώπους που ζουν παραδοσιασκά σε ένα έδαφος.
<P>
Η τροπολογία αριθ. 46 συντάχθηκε αρχικώς στα ιταλικά. Θα ήθελα απλώς να εξασφαλίσω ότι είμαστε συνεπείς ως προς αυτό.

<SPEAKER ID=57 NAME="Πρόεδρος">
Θα προχωρήσουμε στις αναγκαίες τροποποιήσεις, κύριε Macartney.
<P>
Σχετικά με την τροπολογία αριθ. 8 της Ομάδας των Πράσινων
<SPEAKER ID=58 LANGUAGE="DE" NAME="Mόller">
Κύριε Πρόεδρε, κατά την ψηφοφορία για το άρθρο 2 είπατε ότι η τροπολογία αριθ. 8 της Ομάδας των Πρασίνων καταπίπτει. Κατά την άποψή μου αυτό δεν είναι σωστό, επειδή οι προηγούμενε τροπολογίες που υπερψηφίσαμε αναφέρονται στη σύσταση εκλογικών περιφερειών επί περιφερειακής βάσεως. Η τροπολογία των Πρασίνων επιχειρεί να προσθέσει κάτι στο άρθρο 2 και συγκεκριμένα την εξισορρόπηση του αναλογικού εκλογικού συστήματος σε εθνικό επίπεδο στην περίπτωση που θα υπάρξουν εκλογικές περιφέρειες επί περιφερειακής βάσεως. Αυτό είναι από συνταγματικής άποψης σημαντικό για τα μικρά κόμματα στην Ευρώπη. Για το λόγο αυτό παρακαλώ να τεθεί παρ' όλα αυτά ακόμα μία φορά σε ψηφοφορία η τροπολογία αριθ. 8.

<SPEAKER ID=59 NAME="Πρόεδρος">
Κυρία Mόller, για αυτόν ακριβώς τον λόγο εκτιμήσαμε ότι η τροπολογία σας ήταν ασυμβίβαστη.
<P>
Θα ζητήσω όμως τη γνώμη του εισηγητού για να μας διαφωτίσει.

<SPEAKER ID=60 NAME="Αναστασόπουλος">
Κύριε Πρόεδρε, συμμερίζομαι την άποψή σας.

<SPEAKER ID=61 NAME="Πρόεδρος">
Θεωρούμε, λοιπόν, ότι η τροπολογία είναι ασυμβίβαστη.
<P>
Πριν την τελική ψηφοφορία
<SPEAKER ID=62 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να προτείνω την αναπομπή αυτής της έκθεσης σε επιτροπή, βάσει του άρθρου 129. Πράγματι, η έκθεση, κατά την γνώμη μου, δεν είναι πλήρης. Δεν νομίζω, ούτως εχόντων των πραγμάτων, ότι ανταποκρίνεται στη νομοθετική εξουσία που η Συνθήκη προσδίδει στο Ευρωπαϊκό Κοινοβούλιο. Είναι κάτι αρκετά σπάνιο, κατά την γνώμη μου, για να θέλει το Ευρωπαϊκό Κοινοβούλιο να ασκήσει πλήρως την αρμοδιότητά του. Η έκθεση μιλά για κοινές αρχές, για την ευρωπαϊκή ψηφοφορία, μα δεν είναι καθόλου πλήρης. Αρκετές πτυχές δεν θίγονται, ιδιαίτερα αυτές που αναφέρει η γνωμοδότηση της Επιτροπής Νομικών Θεμάτων. Για παράδειγμα, η ηλικία για το δικαίωμα του εκλέγεσθαι ανέρχεται, ανάλογα με τα κράτη μέλη, είτε στα 18, είτε στα 25 έτη.
<P>
Η έκθεση είναι επίσης γεμάτη αντιφάσεις. Σύμφωνα με την αρχή της εγγύτητος, θέλουμε να συσφίξουμε τις σχέσεις των εκπροσώπων με τους εκλογείς. Ωστόσο, προβλέπουμε έναν υπερεθνικό ευρωπαϊκό συνδυασμό. Αναφερόμαστε στο γαλλικό παράδειγμα, ενώ, όπως γνωρίζετε, η Γαλλία εγκατέλειψε το σχέδιό της, αφού η κυβέρνηση το απέσυρε από την Εθνοσυνέλευση. Δεν νομίζω ότι θα συνέφερε τη γαλλική κυριαρχία, λίγες μέρες μόνο μετά την Κυριακή 12 Ιουλίου και μετά την εθνική εορτή της χώρας, να έχει η έκθεση ως μοναδική πρακτική συνέπεια το ότι έρχεται σε αντίφαση με τη θέληση των γαλλικών αρχών. Γι' αυτό προτείνω την αναπομπή της σε επιτροπή και σας υποδεικνύω να θέσετε την πρότασή μου σε ψηφοφορία με ονομαστική κλήση.

<SPEAKER ID=63 LANGUAGE="NL" NAME="De Vries">
Κύριε Πρόεδρε, δράττομαι της ευκαιρίας που μου δίνετε το λόγο για να εκφράσω την εκτίμηση και το θαυμασμό μου για το έργο του συναδέλφου Αναστασόπουλου, ο οποίος, όπως γνωρίζετε, δεν ανήκει στην πολιτική μου Ομάδα. Θεωρώ ότι η έκθεση αυτή είναι μία από τις σημαντικότερες, αλλά επίσης και μία από τις δυσκολότερες εκθέσεις που συζήτησε το Κοινοβούλιο αυτή την περίοδο. Λέω μία από τις σημαντικότερες διότι με αυτή πραγματοποιούμε ένα βήμα προς την κατεύθυνση της εφαρμογής της Συνθήκης της Ρώμης του 1957, η οποία ήδη όριζε ότι θα πρέπει να ισχύσει ένα ενιαίο ευρωπαϊκό εκλογικό σύστημα. Μετά από σαράντα ολόκληρα χρόνια κάτι τέτοιο δεν έχει ακόμα εφαρμοσθεί. Η έκθεση Αναστασόπουλου μας φέρνει ένα βήμα εγγύτερα προς το στόχο που όρισαν οι ιδρυτές της Ένωσης. Πρόκειται επίσης για μία από τις δυσκολότερες εκθέσεις που συζητήσαμε, εξαιτίας των μεγάλων διαφορών μεταξύ των χωρών μας και εξαιτίας της αξίας που όλοι μας αποδίδουμε στις εθνικές παραδόσεις. Θεωρώ ότι ο εισηγητής κατόρθωσε απολύτως να υποβάλει μία ρεαλιστική πρόταση η οποία δεν είναι ακραία και λαμβάνει υπόψη τις ευαισθησίες που υπάρχουν στις χώρες μας. Πιστεύω ότι διαπιστώσαμε κατά την ψηφοφορία ότι υπάρχει ευρεία υποστήριξη για την πρόταση αυτή και θα ήθελα γι' αυτό ευχαρίστως να περάσουμε στην ψηφοφορία.
<P>
(Χειροκροτήματα)
<P>
(Το Σώμα απορρίπτει την αίτηση αναπομπής σε επιτροπή)
<P>
(Το Σώμα εγκρίνει το ψήφισμα)

<SPEAKER ID=64 LANGUAGE="NL" NAME="Martens">
Κύριε Πρόεδρε, αγαπητοί συνάδελφοι, θα μιλήσω πολύ σύντομα. Συμφωνώ πλήρως με τον κύριο De Vries. Το Ευρωπαϊκό Κοινοβούλιο επιτέλεσε ένα σημαντικό καθήκον που του ανέθεσε η Συνθήκη της Ρώμης. Κάτι τέτοιο δεν θα είχε γίνει δυνατό χωρίς την ικανότητα και τη θέληση για διαπραγματεύσεις που επέδειξε ο κύριος Αναστασόπουλος αλλά και άλλοι πολλοί οι οποίοι συνεισέφεραν στην έγκριση της έκθεσης αυτής και του ψηφίσματός μας.

<CHAPTER ID=8>
Καλωσόρισμα
<SPEAKER ID=65 NAME="Πρόεδρος">
Θα ήθελα να επισημάνω την παρουσία ανάμεσά μας του κ. Francesco Cossiga, πρώην Πρωθυπουργού και πρώην Προέδρου της Ιταλίας, που μόλις έλαβε θέση στο θεωρείο των επισήμων, ανεπισήμως μεν, αλλά, παρ' όλα αυτά, έχω τη χαρά να τον χαιρετήσω και να τον καλωσορίσω.
<P>
(Χειροκροτήματα)

<CHAPTER ID=9>
Ψηφοφορίες (συνέχεια)
<SPEAKER ID=66 NAME="Olsson">
Έγινε μία πρόταση να αντικατασταθεί η λέξη "ενέργεια» στην απαρίθμηση που υπάρχει στην παράγραφο αριθ. 25 με τη λέξη "εκπομπές διοξειδίου του άνθρακα». Είχα μία συνομιλία με αυτόν που υπέβαλε την πρόταση και συμφωνήσαμε ότι θα μπορούσε να γίνει ως προσθήκη, ώστε το κείμενο της αγγλικής μετάφρασης να έχει ως εξής: energy, for example emission of carbon dioxide .

<SPEAKER ID=67 NAME="Πρόεδρος">
Θα συμβουλευτώ το Σώμα για το αν δέχεται αυτήν την προφορική τροπολογία ή αν υπάρχουν δώδεκα συνάδελφοι που έχουν αντίρρηση.
<P>
(Ο Πρόεδρος διαπιστώνει ότι δεν υπάρχει αντίρρηση στην κατάθεση της προφορικής τροπολογίας) -Σχετικά με την παράγραφο 27
<SPEAKER ID=68 NAME="Olsson">
Η πρόταση τροπολογίας αφορά μία φράση του κειμένου στην παράγραφο 27, όπου αναφέρεται "φόρος επί των εκπομπών του διοξειδίου του άνθρακα και επί της ενέργειας». Θα ήθελα να αντικαταστήσω αυτές τις λέξεις με τις λέξεις ενεργειακός φόρος του διοξειδίου του άνθρακα . Πιστεύω ότι ακούγεται περισσότερο φυσιολογικό στο αγγλικό κείμενο, καθώς υπάρχει η έννοια carbon dioxide energy tax. Αυτό, λοιπόν, θα αντικαθιστούσε το υπάρχον κείμενο tax on carbon dioxide emissions and energy .

<SPEAKER ID=69 NAME="Πρόεδρος">
Κύριε εισηγητή, φαντάζομαι ότι η πρότασή σας εφαρμόζεται τόσο στο αρχικό κείμενο όσο και στις δύο τροπολογίες που θα θέσω σε ψηφοφορία, την τροπολογία αριθ. 9 του ΕΛΚ και την τροπολογία αριθ. 2 της Ομάδας των Πρασίνων.
<P>
Υπάρχουν αντιρρήσεις σε αυτήν την τροποποίηση;

<SPEAKER ID=70 LANGUAGE="DE" NAME="Liese">
Κύριε Πρόεδρε, δεν έχω αντιρρήσεις, επειδή αυτό είναι ένα κείμενο που είναι σύνηθες και στη γλώσσα της Επιτροπής. Παρακαλώ όμως επειγόντως να τεθεί οπωσδήποτε σε ψηφοφορία η τροπολογία αριθ. 9, διότι εκεί εμφανίζεται η έκφραση "ουδέτερο ως προς τα φορολογικά έσοδα». Με τη συγκεκριμένη τροπολογία θέλουμε να καταστήσουμε σαφές ότι η επιβολή περιβαλλοντικών φόρων και επιβαρύνσεων, ανεξάρτητα από το πού και το πώς, δεν πρέπει με κανένα τρόπο να οδηγήσει σε μία αύξηση των φορολογικών εσόδων, αλλά ότι τα χρήματα πρέπει να επιστρέφουν στους πολίτες. Αυτό είναι το ζήτημα για το οποίο πρέπει να ψηφίσουμε.

<SPEAKER ID=71 NAME="Πρόεδρος">
Να είσαστε βέβαιος ότι θα θέσω σε ψηφοφορία την τροπολογία σας, καθώς επίσης και την τροπολογία της Ομάδας των Πρασίνων, μαζί όμως με την προφορική τροπολογία του εισηγητή που εφαρμόζεται κάθε φορά στο κείμενο, αφού δεν αφορά το κείμενο της τροπολογίας αυτό καθαυτό.
<P>
(Το Σώμα εγκρίνει το ψήφισμα)

<SPEAKER ID=72 NAME="Bonde, Lis Jensen, Krarup και Sandbζk">
Στη Δανία αποτελεί μακρά και καλή παράδοση το να εργάζεται κανείς εθελοντικά. Αυτό ισχύει για όλες τις ηλικιακές ομάδες και όχι μόνο για τους νέους, παρ' όλο που το επίπεδο δραστηριότητας είναι σαφώς μεγαλύτερο στη συγκεκριμένη ομάδα πληθυσμού. Η Δανία συχνά ονομάζεται "χώρα των οργανώσεων» και κατά μέσο όρο ο κάθε Δανός είναι μέλος κάποιας οργάνωσης, είτε είναι πολιτικό κόμμα, είτε οργάνωση νέων, είτε ένωση προσκόπων είτε μια ένωση ενοικιαστών. Όλοι αυτοί οι άνθρωποι εργάζονται για να βελτιώσουν τη θέση των μελών της κάθε οργάνωσης, αλλά και άλλων που ενστερνίζονται το σκοπό τους. Είναι όμως μειοψηφία αυτοί που θέλουν να εργαστούν για να αναπτύξουν την ευρωπαϊκή διάσταση.
<P>
Εμείς θέτουμε ένα ερωτηματικό για το αν υπάρχει καν αυτή η "ευρωπαϊκή διάσταση». Τηρούμε τις αποστάσεις μας από αυτό το είδος κοινοτικής προπαγάνδας μεταξύ των νέων, αλλά και μεταξύ του υπόλοιπου πληθυσμού. Παρομοίως, νομίζουμε ότι δεν υπάρχει ανάγκη για ένα κοινό καταστατικό νέων εθελοντών. Βάσει των ανωτέρω απόψεων καταψηφίζουμε την έκθεση Fontaine για μια ευρωπαϊκή εθελοντική εργασία για τους νέους.

<SPEAKER ID=73 NAME="Darras">
Δεν μπορώ παρά να εγκρίνω την έκθεση της συναδέλφου και πρώτης αντιπροέδρου, Nicole Fontaine.
<P>
Η ευρωπαϊκή εθελοντική υπηρεσία των νέων είναι μία πρωτοβουλία της Ευρωπαϊκής Επιτροπής, και ιδιαίτερα της κ. Edith Cresson, την οποία το Ευρωπαϊκό Κοινοβούλιο ενστερνίστηκε με μεγάλο ενθουσιασμό.
<P>
Εκφράζει ομοφωνία ως προς τους στόχους της:
<P>
ενθάρρυνση της αλληλεγγύης μέσω της προώθησης της εθελοντικής εργασίας των νέων ηλικίας 18 έως 25 χρόνων, -προώθηση της συμμετοχής των νέων στην ευρωπαϊκή οικοδόμηση μέσω των ανταλλαγών νέων και, τέλος, -προώθηση του επιχειρηματικού και δημιουργικού πνεύματος των νέων.Λαμβάνοντας υπόψη αυτούς τους στόχους, ως μέλος της Επιτροπής Πολιτισμού και Νεότητας, οφείλω να εκφράσω τη θλίψη μου για την στάση των υπουργών που συνέρχονται στο πλαίσιο του Συμβουλίου, η οποία, για ακόμη μία φορά, δεν έχει καμία σχέση με όσα διακηρύσσουν.
<P>
Δεν αρκεί, πράγματι, να συμφωνούμε επί των αρχών. Οφείλουμε, επίσης, να προσφέρουμε τα πρακτικά μέσα για την υλοποίηση αυτών των αρχών. Σε αυτό, όμως, το επίπεδο είναι προφανές ότι τα 47, 5 εκατομμύρια Ecu που έχουν χορηγηθεί για την περίοδο 1998-1999 δεν ανταποκρίνονται στις φιλοδοξίες μας και, ακόμη λιγότερο, στις φιλοδοξίες των νέων που περιμένουν με αδημονία τη στιγμή που θα μπουν στην περιπέτεια της αλληλεγγύης.
<P>
Θα ψηφίσω, λοιπόν, υπέρ της έκθεσης, εκφράζοντας ωστόσο αυτήν την επιφύλαξη.

<SPEAKER ID=74 NAME="Deprez">
Ενώ όλοι αναγνωρίζουν ομόφωνα ότι η επιμόρφωση και η εκπαίδευση των νέων ανά την υφήλιο αποτελούν σήμερα τους θεμελιώδεις άξονες ανάπτυξης της κοινωνίας μας, βρισκόμαστε αντιμέτωποι με ένα κοινό σχέδιο που βρίσκεται στο επίκεντρο αυτών των θεμάτων και που είναι άκρως απογοητευτικό.
<P>
Είναι απογοητευτικό επειδή είναι αποτέλεσμα μικρών προόδων που επιτεύχθηκαν επίπονα, ύστερα από συνδιαλλαγές. Γιατί, το λιγότερο που μπορούμε να πούμε είναι ότι, παρ' όλες τις προσπάθειες του Κοινοβουλίου μας, το Συμβούλιο δεν ήταν καθόλου διαλλακτικό κατά τη διάρκεια της διαδικασίας, και ιδιαίτερα στο ζήτημα του προϋπολογισμού του προγράμματος...
<P>
Τι είναι πράγματι, αγαπητοί συνάδελφοι, 47, 5 εκατομμύρια Ecu σε σχέση με τα δείγματα γενναιοδωρίας δεκάδων χιλιάδων νέων Ευρωπαίων, που περιμένουν αυτή τη μορφή ανταλλαγών, οι οποίες, όπως δεν σταματάμε να λέμε, ταυτίζονται με την άσκηση του δικαιώματος του πολίτη, την εισαγωγή στην κοινωνική και πολιτιστική πολυμορφία, τον αμοιβαίο εμπλουτισμό και το απαραίτητο μέσο για την πλήρη άνθησή τους;
<P>
Πώς να τους δώσουμε να καταλάβουν ότι, αν και επιθυμούν να επενδύσουν σε υπερεθνικές δραστηριότητες κοινής ωφελείας, θα αναγκαστούν να αντιμετωπίσουν μία πληθώρα νομικών και διοικητικών εμποδίων; Τι να πούμε για τον βαθμό ευρωπαϊκής ολοκλήρωσης, αν δεν είμαστε ικανοί, στο κατώφλι του 21ου αιώνα, να ευνοήσουμε έξυπνα αυτού του είδους τις πρωτοβουλίες;
<P>
Γνωρίζουμε ήδη ότι αυτό το πρόγραμμα διαθέτει ένα τεράστιο δυναμικό και μπορεί να γνωρίσει εκπληκτική επιτυχία. Αυτό συνέβη με τα προγράμματα ανταλλαγής φοιτητών. Οι πολυάριθμοι νέοι εργαζόμενοι ή νέοι άνεργοι που δεν σπουδάζουν πλέον, και στους οποίους απευθύνεται κυρίως η ευρωπαϊκή εθελοντική υπηρεσία, επιθυμούν και αξίζουν, εξίσου, να τους υποστηρίξουμε στα σχέδιά τους για κινητικότητα και εκπαίδευση σε όλη την Ευρώπη.
<P>
Πρέπει, φυσικά, να υποστηρίξουμε αυτό το κείμενο που τόσο περιμέναμε, ακόμα κι αν είναι ανεπαρκές, γιατί πιστεύω ότι είναι καλύτερα κάτι μικρό και ατελές από το τίποτα.

<SPEAKER ID=75 NAME="Wibe">
Εμμένω στην άποψη που δήλωσα νωρίτερα σ' αυτό το θέμα όταν αυτό ήλθε προς ανάγνωση στο Κοινοβούλιο.
<P>
Η έντονη επιδίωξη της έκθεσης ήταν να αυξηθεί το χρηματοδοτικό πλαίσιο για την υλοποίηση του προγράμματος κατά την περίοδο 1998-1999 από τα 35 εκατομμύρια Εcu, που ήταν η πρόταση του Συμβουλίου, στα 80 εκατομμύρια Εcu. Μετά από διαπραγματεύσεις, το Συμβούλιο προτείνει τώρα μία αύξηση του ποσού στα 47, 5 εκατομμύρια Εcu.
<P>
Μου είναι αδύνατον να ψηφίσω υπέρ αυτής της πρότασης όταν, ταυτόχρονα, βλέπω τα κράτη μέλη να επιβάλλουν περικοπές, οι οποίες οδηγούν σε απολύσεις στον αντίστοιχο δημόσιο τομέα αυτών των χωρών.
<P>
Έκθεση Dybkjζr (A4-0275/98)
<SPEAKER ID=76 NAME="Deprez">
Η αειφόρος ανάπτυξη αποτελεί σήμερα αντικείμενο μίας πολύ ευρείας συναίνεσης στις χώρες μας. Πολλοί λίγοι είναι αυτοί που θα τολμούσαν ακόμα να υποστηρίξουν ότι η οικονομία και το περιβάλλον είναι δύο αντικρουόμενα πράγματα. Θα έπρεπε, άλλωστε, οι καλές προθέσεις που διακηρύσσονται τόσο ευρέως, να αποτελέσουν το αντικείμενο λήψης συγκεκριμένων μέτρων.
<P>
Οι διοργανικές διαπραγματεύσεις για το πέμπτο πρόγραμμα δράσης στον τομέα του περιβάλλοντος είναι, από αυτήν την άποψη, υποδειγματικές. Μπορούμε, σίγουρα, να μετανιώσουμε για τη διάρκειά τους σε έναν τόσο σημαντικό τομέα. Πράγματι, η διαδικασία, που ξεκίνησε τον Φεβρουάριο του 1996, μόλις σήμερα καρποφόρησε. Χρειάστηκαν σχεδόν τριάντα μήνες για να εφαρμοστούν οι νέες διατάξεις που προβλέπονται στη Συνθήκη για την Ευρωπαϊκή Ένωση, η οποία ετέθη σε ισχύ τον Νοέμβριο του 1993, ενώ το πέμπτο πρόγραμμα δράσης προέβλεπε την επανεξέταση της στρατηγικής που θα εφαρμοζόταν στο πλαίσιό της πριν από το τέλος του 1995. Μετά από αυτό, το Ευρωπαϊκό Κοινοβούλιο μπορεί να χαρεί για τα αποτελέσματα που αποκομίστηκαν χάρη στην εφαρμογή της διαδικασίας συναπόφασης, η οποία εφαρμόζεται τώρα σε αυτό το θέμα.
<P>
Το πεδίο των περιβαλλοντικών τομέων επεκτάθηκε, και το Συμβούλιο συμφώνησε ότι χρειάζεται να γίνει μια συνολική εκτίμηση του τρέχοντος προγράμματος. Θα συνοδεύεται από προτάσεις που θα αναφέρονται στους στόχους που έχουν προτεραιότητα και στα μέτρα που πρέπει να ληφθούν μετά το 2000. Η αποδοχή αυτή γίνεται ακόμη πιο θετική, χάρη στο γεγονός ότι το Συμβούλιο έχει, εφεξής, αναγνωρίσει ότι και οι μεν και οι δε θα έπρεπε να είναι "ακόμα πιο φιλόδοξοι». Μια άλλη αιτία προσωπικής ικανοποίησης έγκειται στη συμφωνία που επιτεύχθηκε με το Συμβούλιο, σχετικά με το ενδεχόμενο λήψης νομοθετικών πρωτοβουλιών στον τομέα προσφυγής σε φορολογικούς μηχανισμούς για περιβαλλοντικά θέματα, ούτως ώστε να προωθηθεί η απασχόληση, η ανταγωνιστικότητα και η ανάπτυξη. Πρόκειται για μια ήδη παλιά απαίτηση που πρέπει να συγκεκριμενοποιηθεί το γρηγορότερο.
<P>
Προσμένοντας το Λευκό Βιβλίο που ανήγγειλε η Επιτροπή, υποστηρίζω ανεπιφύλακτα τα αποτελέσματα της συνδιαλλαγής, όπως μας έχουν υποβληθεί.

<SPEAKER ID=77 NAME="Holm και Schφrling">
Όσον αφορά τα αποτελέσματα της συνδιαλλαγής για το κοινοτικό πρόγραμμα μέτρων για το περιβάλλον, διαπιστώνουμε, δυστυχώς, ότι δεν έχουν μείνει πολλά από τα αιτήματα και τα μέτρα του Κόμματος του Περιβάλλοντος και του ενωμένου περιβαλλοντικού κινήματος, τα οποία είναι απαραίτητα για την επίτευξη του στόχου της αειφόρου ανάπτυξης. Δεν έχουν απομείνει σε μεγάλο βαθμό ούτε καν οι προτάσεις από την πρώτη ανάγνωση του Ευρωπαϊκού Κοινοβουλίου.
<P>
Στη δεύτερη ανάγνωση του Ευρωπαϊκού Κοινοβουλίου εγκρίθηκαν δέκα σημαντικές προτάσεις τροπολογίας με απόλυτη πλειοψηφία. Αφορούσαν π.χ. το ότι τα τρία νέα κράτη μέλη της ΕΕ δεν θα χρειαστεί να περιορίσουν τις αυστηρές περιβαλλοντικές προδιαγραφές τους, το ότι η Επιτροπή θα διαμορφώσει ένα σχέδιο λήψης μέτρων σχετικά με τα πυρηνικά απόβλητα και το ότι η Επιτροπή θα καταθέσει μία οδηγία για την περιβαλλοντική ευθύνη. Όλες αυτές οι προτάσεις έχουν, μετά από διαπραγματεύσεις, αφαιρεθεί από το συμβιβαστικό ψήφισμα που θα εγκριθεί τώρα.
<P>
Το περιεχόμενο του συμβιβαστικού ψηφίσματος μοιάζει σε γενικές γραμμές με την πρόταση που η Επιτροπή είχε, ούτως ή άλλως, σκεφτεί να καταθέσει στον τομέα του περιβάλλοντος. Όλες αυτές οι προτάσεις, που πράγματι θα ήταν μία πηγή φωτός για την Επιτροπή (και για το Συμβούλιο), ώστε να ενεργήσουν και να αντιμετωπίσουν με πραγματική σοβαρότητα τα θέματα του περιβάλλοντος, έχουν αφαιρεθεί από το κείμενο. Οι βουλευτές του Ευρωπαϊκού Κοινοβουλίου στην Επιτροπή Συνδιαλλαγής δεν κατάφεραν να υπερασπιστούν τις προϋποθέσεις που ενέκρινε η πλειοψηφία του Ευρωπαϊκού Κοινοβουλίου κατά τη δεύτερη ανάγνωση.
<P>
Η πρόταση, όσον αφορά τους μεταβατικούς κανονισμούς για τη Σουηδία, τη Φινλανδία και την Αυστρία, δεν συνεπάγεται καμία εγγύηση ότι θα επιτραπεί σ' αυτές τις χώρες να διατηρήσουν ένα υψηλότερο επίπεδο προστασίας του περιβάλλοντος από την υπόλοιπη ΕΕ.

<SPEAKER ID=78 NAME="Pinel">
Το να εναρμονίσουμε τις προδιαγραφές σημαίνει ότι θα διακινδυνεύσουμε να τις εξισώσουμε προς τα κάτω. Αυτό, εξάλλου, σχεδόν συνέβη σε τρία από τα κράτη μέλη μας, στην Αυστρία, στη Σουηδία και στη Φινλανδία, που ευτυχώς φαίνεται ότι μπορούν να ωφεληθούν από ένα ιδιαίτερο καθεστώς. Τόσο το καλύτερο για αυτά, κρίμα για τα άλλα!
<P>
Από την άλλη, γιατί να προάγουμε τις περιβαλλοντικές προδιαγραφές στην Ευρώπη αν, παράλληλα, δεν δείχνουμε κανένα κριτικό πνεύμα σε ό, τι εισάγουμε από τις τρίτες χώρες;
<P>
Οι υπέρμαχοι της ευρωπαγκοσμιότητας έρχονται εδώ αντιμέτωποι με τις αντιφάσεις τους. Πράγματι, πώς μπορούν τα κράτη μέλη να αρχίσουν μία πολιτική αειφόρου ανάπτυξης σε ένα πλαίσιο παγκόσμιου εμπορίου, κάτω από τη δικτατορία του ΠΟΕ, ο οποίος τείνει να απαγορεύσει στα κράτη να έχουν το δικαίωμα να εξετάζουν την ποιότητα των εισαγόμενων προϊόντων;
<P>
Αν πράγματι θέλουμε να έχουμε μία φιλόδοξη πολιτική για το περιβάλλον και την υγεία, πρέπει να προχωρήσουμε τον συλλογισμό μας έως το τέλος και να διατηρήσουμε την κυριαρχία σε αυτά τα πολύτιμα φίλτρα που είναι τα σύνορά μας. Τοιουτοτρόπως, αν μόνο τα σεβαστά προϊόντα του ανθρώπου και της φύσης επιτρέπεται να μπαίνουν στον κοινοτικό χώρο, αναμφισβήτητα οι τρίτες χώρες θα εργαστούν πιο γρήγορα προς την αναβάθμιση των προδιαγραφών τους.
<P>
Στην αντίθετη περίπτωση, αν επικρατήσει ο νόμος της ζούγκλας, δεν δίνω, δυστυχώς, πολλές ελπίδες στις προσπάθειες μας όσον αφορά στη βιώσιμη ανάπτυξη.

<SPEAKER ID=79 NAME="Rovsing">
Κατόπιν της απόρριψης του μεγαλύτερου αριθμού των τροπολογιών του Κοινοβουλίου από το Συμβούλιο κατά την πρώτη και τη δεύτερη ανάγνωση, θεωρώ θετικό το γεγονός ότι η Επιτροπή Συνδιαλλαγής, χάρη σε μια αποτελεσματική δουλειά και με σχετική ταχύτητα, κατάφερε να καταλήξει σε ένα κείμενο συμβιβασμού. Είμαι πεπεισμένος ότι οι πολλές πρωτοβουλίες που περιέχει το πρόγραμμα δράσης είναι απαραίτητες, εάν θέλουμε να εξασφαλίσουμε καλό και καθαρό περιβάλλον για τα παιδιά μας. Η εισηγήτρια δικαίως έδωσε μεγάλη βαρύτητα στο να υλοποιήσουμε όσες περισσότερες δυνατόν από τις δράσεις του προγράμματος δεσμευτικές για την Κοινότητα αντί να τις θεωρούμε πολιτικούς τομείς με προτεραιότητα. Η βελτίωση του περιβάλλοντος μπορεί κατά την πεποίθησή μου να εξασφαλιστεί μόνο μέσω ενός σαφούς και αυστηρού συστήματος κανόνων.
<P>
Έκθεση Cabrol (A4-0276/98)
<SPEAKER ID=80 NAME="Bonde, Lis Jensen, Krarup και Sandbζk">
Δεν μπορούμε να στηρίξουμε την έκθεση Cabrol για τη δημιουργία ενός δικτύου επιδημιολογικής παρακολούθησης και ελέγχου των μεταδοτικών ασθενειών στην Ευρωπαϊκή Κοινότητα. Είμαστε της άποψης ότι είναι περιττό να ιδρύσουμε ένα μόνιμο δίκτυο σε κοινοτικό επίπεδο, για το οποίο θα πρέπει να φροντίζει η Επιτροπή. Θα ήταν απείρως καλύτερο να συντονίσουμε τις προσπάθειες στα πλαίσια της ΠΟΥ, δεδομένου ότι οι περί ων ο λόγος ασθένειες δεν περιορίζονται μόνο στην επικράτεια της ΕΕ. Επίσης, δεν μπορούμε να συμφωνήσουμε ούτε και με την περιεκτική καταγραφή, στην οποία στοχεύει το ψήφισμα του Κοινοβουλίου και του Συμβουλίου. Οι ανωτέρω αναφερόμενες απόψεις συνεπάγονται ότι ψηφίζουμε κατά της έκθεσης.

<SPEAKER ID=81 NAME="Lindqvist">
Η επιτήρηση, οι διαβουλεύσεις και η γνωστοποίηση πληροφοριών για τις μεταδοτικές ασθένειες στην ΕΕ και σε άλλες χώρες, είναι ένας φυσικός και αυτονόητος τομέας συνεργασίας. Ο κίνδυνος της μετάδοσης μπορεί να μειωθεί από την ανεπτυγμένη συνεργασία μεταξύ των κρατών μελών. Μία τέτοια κοινοτική λειτουργία είναι ένα σημαντικό εργαλείο για τη μείωση του κινδύνου μετάδοσης και την πρόληψη των ασθενειών, αλλά, δεν μπορεί ποτέ να αφαιρέσει την τελική ευθύνη από τα δημοκρατικά θεσμικά όργανα και τις υπεύθυνες υπηρεσίες των κρατών μελών. Δεν υφίσταται μία τέτοια αντίστοιχη δημοκρατική ευθύνη σε κοινοτικό επίπεδο, διότι ο νομοθέτης δεν μπορεί να αντικατασταθεί σε γενικές εκλογές.

<SPEAKER ID=82 NAME="Rovsing">
Για να είναι εφικτό να επιτευχθεί μια αποτελεσματική θεραπεία των μεταδιδόμενων ασθενειών στην Κοινότητα ο διασυνοριακός συντονισμός είναι απολύτως αναγκαίος. Ως εκ τούτου είναι σημαντικό να συσταθεί ένα αποτελεσματικό και λειτουργικό δίκτυο για την επιδημιολογική παρακολούθηση και έλεγχο. Ένα μόνιμο δίκτυο μεταξύ των αρχών και των κεντρικών επιδημιολογικών θεσμικών οργάνων των κοινοτήτων είναι, κατά την πεποίθησή μου, το μόνο μέσο που θα μπορέσει να εξασφαλίσει σε μακρόπνοη βάση ότι μπορεί να προσφερθεί αποτελεσματική ιατρική αγωγή των μεταδιδόμενων ασθενειών και ότι μπορεί να βάλει φρένο στη θλιβερή εξέλιξη των μολυσματικών μικροοργανισμών που έχουν αναπτύξει πολλαπλή αντίσταση και οι οποίοι ήδη απαντώνται σε ορισμένα μέρη της Κοινότητας. Χαίρομαι ιδιαίτερα που η Επιτροπή Συνδιαλλαγής κατάφερε να φτάσει σε έναν λογικό συμβιβασμό για το προταθέν δίκτυο.

<SPEAKER ID=83 NAME="Wibe">
Επαναλαμβάνω την άποψή μου, την οποία αποσαφήνισα κατά τη δεύτερη ανάγνωση αυτής της έκθεσης τον Ιανουάριο του 1998.
<P>
Φυσικά εδώ πρόκειται για την ικανοποίηση ενός καλού σκοπού, συγκεκριμένα η σύσταση ενός κέντρου ελέγχου των μεταδοτικών ασθενειών. Ωστόσο, διατηρώ έντονες επιφυλάξεις για την αξία της διαρκούς σύστασης νέων θεσμικών οργάνων σε "κοινοτικό επίπεδο». Η Σουηδία έχει ήδη ανεπτυγμένα δίκτυα γι' αυτόν το σκοπό, μεταξύ άλλων σε συνεργασία με την ΠΟΥ. Αν συσταθεί ένα δίκτυο στην Ευρώπη τότε θα πρέπει να αποτελέσει μία πανευρωπαϊκή διάρθρωση.
<P>
Αυτά τα διαρκώς δημιουργούμενα νέα κοινοτικά θεσμικά όργανα απαιτούν πόρους και αυτοί οι πόροι πρέπει να αφαιρεθούν από κάπου. Επομένως, η θετική επιλογή ενός κοινοτικού θεσμικού οργάνου απαιτεί ίσως, ιδιαίτερα αν φέρουμε στην μνήμη μας την αρνητική στάση στην Ένωση αναφορικά με τους φόρους, αρνητικές αποφάσεις σε εθνικό ή παγκόσμιο επίπεδο.
<P>
Σύσταση Breyer (Α4-0242/98)
<SPEAKER ID=84 NAME="des Places">
Η Ομάδα των Ανεξαρτήτων για την Ευρώπη των Εθνών υποστήριξε ταυτόχρονα την έκθεση και τις τροπολογίες της Επιτροπής Περιβάλλοντος.
<P>
Η οδηγία-πλαίσιο, σχετικά με την προσέγγιση των νομοθεσιών των κρατών μελών που αναφέρονται στα πρόσθετα, τα οποία θα μπορούσαν να χρησιμοποιηθούν στα τρόφιμα που προορίζονται για την ανθρώπινη διατροφή, έχει τεθεί σε ισχύ από το 1989.
<P>
Η πρόταση της Επιτροπής που ψηφίζουμε σήμερα έχει ως αντικείμενο την προσαρμογή της ευρωπαϊκής νομοθεσίας στην πιο πρόσφατη κατάσταση της επιστημονικής, τεχνικής και τεχνολογικής εξέλιξης.
<P>
Όσον αφορά στην χρήση της νισίνης (ενός αντιβιοτικού) για την παρασκευή παστεριωμένων αυγών, η Επιτροπή προτείνει την κατάργησή της επιτρέποντάς την, ωστόσο, για την παρασκευή μασκαρπόνης. Αντί, όμως, να θέλει να καταργήσει κάθε αντιβιοτικό στη διατροφή των ζώων για λόγους βιοανθεκτικότητας, εκτιμούμε ότι είναι πολύ πιο σημαντικό να μειώσουμε τη χρήση τους στην ανθρώπινη διατροφή. Πράγματι, η βιοανθεκτικότητα αναπτύσσεται σύμφωνα με την απορρόφηση ενεργών αντιβιοτικών που προορίζονται για τη διατροφή. Αυτή είναι η πραγματικότητα. Η Ομάδα μας δεν κατανοεί, γι' άλλη μία φορά, τη θέση της Επιτροπής και καταγγέλλει τον παραλογισμό της, εκτός κι αν ανταποκρίνεται, μέσω των προτάσεών της, στο ένα ή στο άλλο συμφέρον που επιδιώκει την αποσταθεροποίηση της ευρωπαϊκής παραγωγής ζωικών προϊόντων.
<P>
Όπως κι αν έχει, είναι αναγκαίο η ευρωπαϊκή νομοθεσία να προσαρμόζεται τακτικά στην επιστημονική, τεχνική και τεχνολογική εξέλιξη και αυτό να γίνεται ως ανταπόκριση στον μοναδικό στόχο, που είναι η υγειονομική προστασία των καταναλωτών.

<SPEAKER ID=85 NAME="Rovsing">
Η τροποποίηση της οδηγίας 95/2/ΕΚ στοχεύει στο να προσαρμοστούν τα παραρτήματά της στις μεγάλες τεχνολογικές εξελίξεις, που έχουν γίνει κατά την πάροδο αυτών των λίγων ετών και στο να καταστεί δυνατό για τα κράτη μέλη, που έχουν προσχωρήσει στην ΕΕ μετά από την ψήφιση της οδηγίας, να συνεχίσουν να χρησιμοποιούν παραδοσιακά πρόσθετα. Είναι θετικό, ότι η παρακολούθηση από την Επιτροπή της εξέλιξης της αγοράς προσθέτων κατέληξε σε μια γρήγορη πρόταση, ώστε η κοινοτική νομοθεσία σε τούτον τον σημαντικό τομέα να είναι πάντοτε επίκαιρη. Η δανέζικη κυβέρνηση εξέφρασε στο Συμβούλιο την ανησυχία της, όσον αφορά την επίτρεψη ορισμένων προσθέτων στην οδηγία. Ελπίζω, εντούτοις, ότι θα είναι δυνατό να καταλήξουμε σε έναν συμβιβασμό που θα είναι αποδεκτός από όλα τα κράτη μέλη.
<P>
Έκθεση Αναστασόπουλου (Α4-0212/98)
<SPEAKER ID=86 LANGUAGE="FR" NAME="Fabre-Aubrespy">
Κύριε Πρόεδρε, αγαπητοί συνάδελφοι, η έκθεση Αναστασόπουλου, όπως ψηφίστηκε σήμερα το πρωί, δεν τιμά το Κοινοβούλιο. Επιμένω στο ότι δεν ανταποκρίνεται, κάθε άλλο μάλιστα, στην υποχρέωση που απορρέει από τη Συνθήκη του Μάαστριχτ, καθώς και με τη μελλοντική Συνθήκη του Αμστερνταμ. Η έκθεση δεν ενσωμάτωσε, δεν πραγματεύτηκε πολλές πτυχές, και μάλιστα από τις περισσότερο σημαντικές.
<P>
Εξάλλου, οι τροπολογίες που καταθέσαμε - αναφέρομαι στις τροπολογίες αριθ. 35, 29 και 26 - απορρίφθηκαν, παρ' όλο που υποστηρίζαμε ότι οι πτυχές που δεν πραγματεύτηκαν υπόκειντο στη δικαιοδοσία των κρατών μελών. Το Κοινοβούλιο παραδέχθηκε, λοιπόν, ότι θα έπρεπε να είχαν γίνει αναφορές στην έκθεση, αυτές όμως δεν έγιναν. Δεν έγιναν αναφορές ούτε στις απαραίτητες προϋποθέσεις για να αποκτήσει κανείς το δικαίωμα του εκλέγειν, ούτε στη θέσπιση ελέγχου και αναθεώρησης των εκλογικών καταλόγων, ούτε στους όρους εκλογιμότητας και μη-εκλογιμότητας, ούτε στα ασυμβίβαστα πέρα από αυτά που αναφέρονται στο άρθρο 8, ούτε στην προεκλογική εκστρατεία, ούτε στην χρηματοδότηση της προεκλογικής εκστρατείας, ούτε στην προετοιμασία, στη διεξαγωγή και στον έλεγχο των λειτουργιών ψηφοφορίας, ούτε στη διαδικασία ενστάσεων επί των εκλογικών αποτελεσμάτων.
<P>
Ακόμη πιο σοβαρό είναι το γεγονός ότι η έκθεση που εγκρίναμε είναι γεμάτη αντιφάσεις. Θέλει να συσφίξει τις σχέσεις μεταξύ εκλογέων και εκλεγόμενων και προτείνει την κατάρτιση υπερεθνικών ευρωπαϊκών συνδυασμών υποψηφίων. Αναφέρεται στο γαλλικό παράδειγμα ενώ η Γαλλία, αφού έλαβε υπόψη της τις πολύ ισχυρές επιφυλάξεις του λαού, εγκατέλειψε το σχέδιο της περιφερειακής εκλογικής διαδικασίας. Πώς μπορούμε, την στιγμή που οι εκλογείς επιθυμούν να λαμβάνονται οι αποφάσεις όσο πιο κοντά τους γίνεται, να θέλουμε έναν συνδυασμό που, αν εφαρμοζόταν, θα οδηγούσε σε ποσοστό αποχής περί του 99 %;
<P>
Έφθασε η στιγμή να μιλήσουν τα έθνη, έφθασε η στιγμή να μιλήσει ο λαός. Αυτό που εκφράστηκε πρόσφατα σε μία αθλητική εκδήλωση ήταν ότι η ευτυχία των λαών της Ευρώπης είναι το να ανήκουν σε ένα έθνος. Αυτό, λοιπόν, θα έπρεπε να εκφράσουμε σήμερα και όχι το να αναφερόμαστε σε αυτήν την έκθεση που δεν είναι ολοκληρωμένη, ούτε πρόκειται να ολοκληρωθεί.

<SPEAKER ID=87 LANGUAGE="EN" NAME="McKenna">
Κύριε Πρόεδρε, ένα από τα προβλήματα με την υπό εξέταση έκθεση και με την ιδέα ότι το Ευρωπαϊκό Κοινοβούλιο, οι βουλευτές και τα πολιτικά κόμματα θα πρέπει να καταρτίσουν ένα εκλογικό σύστημα, είναι ότι θα προβάλουν τα συμφέροντα των ίδιων των πολιτικών κομμάτων και όχι των πολιτών. Βασικά, θα εξετάσουν ποιο είναι το καλύτερο σύστημα που θα τους δώσει τη δυνατότητα να συγκεντρώσουν περισσότερα οφέλη στις επόμενες εκλογές.
<P>
Επιπλέον, παραγνωρίζει το γεγονός ότι σε ορισμένα κράτη μέλη ισχύουν πολύ δίκαια εκλογικά συστήματα. Παραδείγματος χάριν, η Ιρλανδία διαθέτει ένα από τα δικαιότερα εκλογικά συστήματα σε ολόκληρη την Ευρωπαϊκή Κοινότητα. Η εναρμόνιση των εκλογικών συστημάτων για τις ευρωπαϊκές εκλογές ενδέχεται, πράγματι, να βλάψει το πολύ ανόθευτο και δίκαιο σύστημα που έχουμε στην Ιρλανδία, και τα περισσότερα μέλη του Κοινοβουλίου πιθανώς το αγνοούν παντελώς.
<P>
Επιπροσθέτως, η ιδέα να αφεθεί ένα ορισμένο ποσοστό εδρών στο Ευρωπαϊκό Κοινοβούλιο και να καλυφθεί μέσω εκλογών που θα διενεργηθούν σε ευρωπαϊκή κλίμακα, θέτει ως προϋπόθεση ότι υπάρχει ένα είδος ευρωπαϊκής πολιτικής ταυτότητας. Τέτοια ταυτότητα, όμως, δεν υπάρχει. Τούτο θα απέβαινε εις βάρος των μικρότερων κρατών μελών, εις βάρος των μικρότερων κομμάτων και των περιφερειακών περιοχών. Η σκέψη και μόνο ότι θα ήταν δυνατό να επιβληθεί αυτή η ευρωπαϊκή πολιτική ταυτότητα στους ανθρώπους, με την έγκριση ενός τέτοιου συστήματος, είναι γελοία. Αυτό που κάνατε σήμερα εδώ είναι καταστρεπτικό για τους απλούς ανθρώπους, καθώς και για το πολιτικό σύστημα και τη δημοκρατία.
<P>
Πρέπει, οπωσδήποτε, να επανεξετάσουμε το συγκεκριμένο ζήτημα. Πρόκειται για τεράστιο σφάλμα. Δεν θα είναι προς το συμφέρον του λαού, σε αντίθεση με όσα προσπαθείτε να μας πείτε σήμερα εδώ. Αυτός είναι ο λόγος για τον οποίο καταψήφισα την έκθεση: είναι μια πραγματικά κακή ιδέα.

<SPEAKER ID=88 NAME="Falconer">
Κύριε Πρόεδρε, συμφωνώ με όσα προείπε η κ. McKenna· επομένως, δεν θα τα επαναλάβω. Αντ' αυτού, θα εστιαστώ στο κατά πόσον η εν λόγω έκθεση στηρίζεται, πράγματι, σε κάποια βάση.
<P>
Σύμφωνα με τα αποδεικτικά στοιχεία για την απλή αναλογική, λαμβάνοντας υπόψη τα νοθευμένα ψηφοδέλτια που εξακολουθούν να παρατηρούνται σε κάθε κράτος μέλος που εφαρμόζει την απλή αναλογική, πολλοί ψηφοφόροι την απορρίπτουν σε κάθε εκλογική αναμέτρηση. Η μόνη χώρα της Ευρωπαϊκής Ένωσης που έχει μικρότερο ποσοστό νοθευμένων ψηφοδελτίων, είναι το Ηνωμένο Βασίλειο, στο δοκιμασμένο και επιτυχημένο σύστημα "first-past-the-post» που εφαρμόζει. Απ' ό, τι μπορώ να διακρίνω, με τη δεκατετράχρονη πείρα μου στο Κοινοβούλιο, η απλή αναλογική είναι δίκαιη ως προς ένα σημείο, και μόνο ως προς ένα σημείο: τα πολιτικά κόμματα. Σε αυτό, συμφωνώ με την κ. McKenna γιατί, δυστυχώς, η απλή αναλογική παράγει πλήθος κλώνων· δηλαδή, εδώ θα έρχονται εκείνοι που είναι αποδεκτοί από την ηγεσία και όχι εκείνοι που είναι αποδεκτοί από το εκλογικό σώμα. Για αυτό, υποστηρίζω την άποψη ότι το εκλογικό σώμα πρέπει να έχει τον τελευταίο λόγο για το ποιον, ουσιαστικά, θα στείλει στο Ευρωπαϊκό Κοινοβούλιο - ή σε οποιοδήποτε κοινοβούλιο, γενικότερα.
<P>
Για αυτό καταψήφισα την παρούσα έκθεση.

<SPEAKER ID=89 LANGUAGE="FR" NAME="Bourlanges">
Κύριε Πρόεδρε, κάθε έκθεση επιφέρει μία ιδέα και μία πολύ μεγάλη ιδέα. Η έκθεση Gucht επέφερε την ιδέα του αναλογικού εκλογικού συστήματος και το Κοινοβούλιο αποφάνθηκε υπέρ αυτού. Η έκθεση Αναστασόπουλου επέφερε την ιδέα ότι οι μεγάλες εκλογικές περιφέρειες στις μεγάλες, πιο πυκνοκατοικημένες χώρες έπρεπε να χωρίζονται σε πολλές εκλογικές περιφέρειες, οι οποίες χαρακτηρίζονται ως εδαφικές.
<P>
Το ζήτημα που τίθεται τώρα είναι το ακόλουθο: παραλείποντας από το άρθρο 2 τη λέξη "εδαφικός», αλλάξαμε ή όχι το μήνυμα του εισηγητή; Θα ήθελα, λοιπόν, απλά να επιστήσω την προσοχή αυτού του Κοινοβουλίου στο γεγονός ότι δεν αλλάξαμε πραγματικά την ουσία αυτού που πρότεινε ο εισηγητής για έναν απλό λόγο: το τελευταίο εδάφιο του άρθρου 2 αποκλείει την υποχρέωση των κρατών με λιγότερο από 20 εκατομμύρια κατοίκους να δημιουργήσουν εκλογικές περιφέρειες. Φανταζόμαστε ότι αυτά τα κράτη εξαιρούνται της υποχρέωσης να δημιουργήσουν μία εθνική εκλογική περιφέρεια. Καθόλου. Και μόνο το γεγονός ότι υπάρχει αυτή η απαγόρευση για τα μικρά κράτη σημαίνει ότι οι εκλογικές περιφέρειες για τις οποίες γίνεται λόγος στην πρώτη πρόταση του άρθρου 2 είναι περιφέρειες υπερεθνικές, εδαφικές περιφέρειες.
<P>
Παραλείψαμε, αγαπητοί συνάδελφοι, τη λέξη όχι όμως την ιδέα. Το πνεύμα της έκθεσης Αναστασόπουλου είναι η υποχρέωση για τα μεγάλα κράτη να διαιρέσουν την εθνική εκλογική περιφέρεια σε πολλές περιφέρειες.

<SPEAKER ID=90 NAME="Ahlqvist, Theorin και Wibe">
Η άποψή μας είναι ότι το κάθε κράτος μέλος ξεχωριστά θα πρέπει να λάβει την απόφαση για την εκλογική διαδικασία που θα έχει στις εκλογές για το Ευρωπαϊκό Κοινοβούλιο. Η άποψή μας είναι ότι ένα αναλογικό εκλογικό σύστημα είναι περισσότερο δίκαιο από ένα εκλογικό σύστημα με εκλογές σε μονοεδρικές εκλογικές περιφέρειες, αλλά αυτός είναι ένας διάλογος που πρέπει να διεξαχθεί σε κάθε κράτος μέλος ξεχωριστά. Το ίδιο ισχύει και για το θέμα της δυνατότητας της προτιμησιακής ψήφου για τους ψηφοφόρους.
<P>
Σε ό, τι αφορά τη συζήτηση για την κατανομή μέσω εκλογών ενός ποσοστού εδρών σε μία ενιαία εκλογική περιφέρεια για ολόκληρη την ΕΕ, αυτή η ιδέα μας βρίσκει απολύτως αντίθετους. Όπως είναι η Ευρώπη σήμερα, με την έλλειψη διαλόγου στα μέσα επικοινωνίας σ' ολόκληρη την επικράτεια της ΕΕ και με τις διαφορές στη γλώσσα, τις πολιτιστικές και πολιτικές παραδόσεις, είναι αυτονόητο ότι η ΕΕ δεν είναι ώριμη για να δημιουργήσει μία κοινοτική εκλογική περιφέρεια.
<P>
Θέλουμε να διατυπώσουμε μία αυστηρή προειδοποίηση για τις απόπειρες συγκεντρωτισμού της δημοκρατίας κατ' αυτόν τον τρόπο. Αυτό μπορεί να οδηγήσει στη δημιουργία μίας ολιγαρχίας, διότι η δημοκρατία συγκεντρωποιείται τόσο πολύ και αποκτά μεγάλης κλίμακας διαστάσεις, ώστε οι πολίτες δεν αισθάνονται ότι συμμετέχουν στην πολιτική.

<SPEAKER ID=91 NAME="Andersson, Hulthιn, Lφφw  και Waidelich">
Η έκθεση, με υπόβαθρο τη Συνθήκη του Αμστερνταμ, εκφράζει τα οράματα του Ευρωπαϊκού Κοινοβουλίου για μία εκλογική διαδικασία με κοινές αρχές για τους βουλευτές του Ευρωπαϊκού Κοινοβουλίου. Για να μπορέσουμε να στηρίξουμε αυτές τις αρχές, πρέπει να βασίζονται στη βασική ιδέα μίας "Ένωσης των λαών και των κρατών».
<P>
Θεωρούμε ότι η έκθεση δεν θα πρέπει να αποτελεί κάτι περισσότερο από αυτό που ορίζεται στη Συνθήκη του Αμστερνταμ, δηλαδή "κοινές αρχές». Ως εκ τούτου, δεν μπορούμε να στηρίξουμε το άρθρο 7 που καθορίζει ότι ένα συγκεκριμένο ποσοστό του αριθμού των εδρών για το Ευρωπαϊκό Κοινοβούλιο θα εκλέγεται σε μία κοινή εκλογική περιφέρεια.

<SPEAKER ID=92 NAME="Barros Moura">
Υποστήριξα και έδωσα τη θετική μου ψήφο στον κεντρικό στόχο της παρούσας έκθεσης, που δεν είναι άλλος από τον ορισμό κοινών εκλογικών αρχών για τη διενέργεια των ευρωπαϊκών εκλογών, αρχές οι οποίες θεμελιώνονται στην αναλογική εκπροσώπηση, που συνιστά την καλύτερη εγγύηση για δημοκρατικότητα.
<P>
Υποστήριξα επίσης και διάφορες άλλες πτυχές, όπως συγκεκριμένα το ασυμβίβαστο μεταξύ της εντολής του ευρωβουλευτή και αυτής του μέλους εθνικού κοινοβουλίου, καθώς και τη διαίρεση της επικράτειας των κρατών μελών σε εκλογικές περιφέρειες, ως μέθοδο προσέγγισης ανάμεσα σε εκλογείς και εκλεγόμενους, ανεξαρτήτως της αρχής της αναλογικής εκπροσώπησης.
<P>
Καταψήφισα την πρόταση σχετικά με τη δημιουργία μιας ενιαίας ευρωπαϊκής εκλογικής περιφέρειας μέσω της συγκρότησης υπερεθνικών συνδυασμών, διότι η καιροσκοπική αυτή ιδέα, που δεν αποβλέπει στη διόρθωση παρεκκλίσεων στον κανόνα της αναλογικότητας και στην εξασφάλιση της εκπροσώπησης των μειονοτήτων, συν τοις άλλοις δεν ούτε είναι αναγκαία για τη διασφάλιση μιας υπερεθνικής συμμετοχής στις ευρωπαϊκές εκλογές, λαμβάνοντας υπόψη τις διατάξεις της Συνθήκης του Μάαστριχτ περί ευρωπαϊκής πολιτικής ιθαγένειας. Και αυτό επειδή:
<P>
αντίκειται σε όλες τις αρχές που διέπουν ένα υπερεθνικό δημοκρατικό πολίτευμα στηριζόμενο σε ομοσπονδιακό πρότυπο, το οποίο θα θεμελιώνεται σε ένα εθνικό κοινοβούλιο, απαρτιζόμενο από βουλευτές του κάθε κράτους μέλους, των οποίων η εκπροσώπηση θα είναι ανάλογη προς τον πληθυσμό του αντίστοιχου κράτους·-και είναι προφανές το γιατί: παρακάμπτει το πράγματι νευραλγικό ζήτημα, που συνίσταται στην ανάδειξη του Συμβουλίου στο ρόλο μιας "υπεργερουσίας», όπου θα υπάρχει ίση εκπροσώπηση των κρατών·-θέτει, δίχως όμως και να το επιλύει, το πρόβλημα της σταθμισμένης εκπροσώπησης των κρατών μελών στον ευρωπαϊκό συνδυασμό, ένα πολιτικό πρόβλημα που καθ' όλα θυμίζει το πρόβλημα της στάθμισης των ψήφων στους κόλπους του Συμβουλίου·-αντί να προσεγγίσει, απομακρύνει ακόμη περισσότερο τους εκλογείς από τους εκπροσώπους τους·-θα μπορούσε, τέλος, να χρησιμοποιηθεί και ως μέθοδο διαιώνισης της εντολής κάποιων ευρωβουλευτών, οι οποίοι θα απομακρύνονται όλο και περισσότερο από την εκλογική τους βάση και που ίσως δεν θα είχαν καμία δυνατότητα να επανεκλεγούν με άλλο τρόπο.Απορρίπτω, επομένως, την εν λόγω πρόταση εμπνεόμενος από φιλοευρωπαϊκές αρχές και όχι για οποιαδήποτε τυχαία σκοπιμότητα, όπως ορισμένες που βρίσκονται στη βάση συγκεκριμένων συμβιβαστικών προτάσεων που υπεβλήθησαν στο κείμενο της έκθεσης Αναστασόπουλου.
<P>
Η συγκεκριμένη πρόταση περιορίζεται στην έκφραση μιας δήθεν φιλοευρωπαϊκής πρωτοπορίας, η οποία δεν μπορεί να επιφέρει παρά μόνον αντίθετα αποτελέσματα σε μια κοινή γνώμη η οποία έχει πλέον κουραστεί να διαπιστώνει τον απόμακρο χαρακτήρα ορισμένων θεσμικών οργάνων των "μακρινών Βρυξελλών».
<P>
Όμως καθίσταται απαραίτητο και επείγον να δοθεί κάποια φιλοευρωπαϊκή ώθηση, και η ώθηση αυτή θα έπρεπε να ακολουθήσει άλλο δρόμο: ακριβώς τον ακανθώδη δρόμο που η παρούσα έκθεση αρνήθηκε να ακολουθήσει, στο βωμό των εύκολων λύσεων και του φόβου να αναπτύξει μια πολιτική μάχη υπέρ της εγκαθίδρυσης της δημοκρατίας στην Ευρώπη.
<P>
Κατά τη γνώμη μου, ο δρόμος που προανέφερα προϋποθέτει την αναβάθμιση του υπερεθνικού ρόλου της Επιτροπής, με τη συνεπαγόμενη αύξηση της πολιτικής ευθύνης της ενώπιον του αιρετού Κοινοβουλίου. Προϋποθέτει την επιλογή, για τις θέσεις υποψηφίων στο Ευρωπαϊκό Κοινοβούλιο, εξεχουσών φιλοευρωπαϊκών πολιτικών προσωπικοτήτων με πραγματικές ρίζες και βαθιά επιρροή στα πολιτικά συστήματα που τους ανέδειξαν. Προϋποθέτει την επιλογή για το αξίωμα του Προέδρου του Ευρωπαϊκού Κοινοβουλίου μίας πράγματι γνωστής προσωπικότητας με φιλοευρωπαϊκά ιδανικά και πραγματικό πολιτικό κύρος. Πρτοϋποθέτει, τέλος, την αποδοχή της πρότασης Delors να υποβάλλουν τα ευρωπαϊκά πολιτικά κόμματα σε ψηφοφορία τον υποψήφιό τους για τη θέση του Προέδρου της Επιτροπής, ο οποίος με τον τρόπο αυτό θα διέθετε στο εξής δημοκρατική νομιμότητα έναντι των εθνικών κυβερνήσεων. Την φιλοευρωπαϊκή αυτή πολιτική τόλμη δεν την συναντάμε στην παρούσα πρόταση του υπερεθνικού ευρωπαϊκού κυκλώματος, η οποία δεν είναι παρά "πολιτικώς ορθή».

<SPEAKER ID=93 NAME="Berthu">
Το Ευρωπαϊκό Κοινοβούλιο ενέκρινε την έκθεση Αναστασόπουλου, η οποία προβλέπει - αν και με πιο ασαφή τρόπο από ό, τι το αρχικό κείμενο - την υποχρέωση δημιουργίας περιφερειών για τις ευρωεκλογές σε όλα τα κράτη μέλη, όπου ο πληθυσμός ανέρχεται πάνω από 20 εκατομμύρια κατοίκους. Η Ομάδα μου έχει αγωνιστεί και θα συνεχίσει να αγωνίζεται εναντίον αυτής της πρότασης, που δεν βρίσκεται παρά στην αρχή της νομοθετικής της διαδρομής, αφού πρέπει, σύμφωνα με το άρθρο 138 της Συνθήκης, να εγκρίνει ομόφωνα το Συμβούλιο μία σύσταση (βέβαια, υπό την πίεση του Ευρωπαϊκού Κοινοβουλίου) και κυρίως να εγκριθεί στη συνέχεια από το κάθε κράτος μέλος σύμφωνα με τους δικούς του συνταγματικούς κανόνες.
<P>
Εντούτοις, η διαδικασία ξεκίνησε. Κατά την γνώμη μας, αντίκειται στην επικουρικότητα, που θα έπρεπε να αφήνει σε κάθε κράτος μέλος την επιλογή του αριθμού και της έκτασης των εκλογικών περιφερειών. Είναι επίσης επικίνδυνο για τα μεγάλα κράτη, που θα κινδύνευαν αρκετά γρήγορα να βρεθούν χωρισμένα σε αρκετές εδαφικές οντότητες, καθεμιά ίση με ένα μικρό κράτος. Μερικοί υποστηρίζουν ότι αυτή η εξέλιξη δεν θα γίνει, αν οι υποεθνικές εκλογικές περιφέρειες που θα γίνουν δεν συμπίπτουν με τα όρια των ιστορικών περιοχών. Αυτό, όμως, που κάνουν είναι να καθησυχάζουν απατηλά τη συνείδησή τους. Στην πραγματικότητα, είναι ξεκάθαρο ότι μία ανατρεπτική πράξη αρχίζει και μπορούμε να υπολογίσουμε στην Επιτροπή ότι θα την τροφοδοτήσει με κάθε μέσον.
<P>
Για την ενημέρωσή σας θα σας υπενθυμίσω ότι τα ευνοϊκά επιχειρήματα για τον περιφερειακό τρόπο ψηφοφορίας αναπτύχθηκαν στη Γαλλία με μία έκθεση που πραγματοποιήθηκε τον Ιούνιο 1996, υπό την αιγίδα του "Ευρωπαϊκού Κινήματος-Γαλλία», το οποίο, όπως ξέρετε, ή θα έπρεπε να ξέρετε, επιχορηγείται κατά ένα μεγάλο μέρος από την Επιτροπή, της οποίας αντικαθιστά αυτάρεσκα τις ιδέες που δεν αποκαλύπτονται άμεσα. Αυτό το μοντέλο έμμεσης επιρροής χρησιμοποιείται συχνά από την Επιτροπή, χάρη στους πολυάριθμους άλλους συλλόγους με μεσολαβητικό χαρακτήρα, οι οποίοι μερικές φορές χρηματοδοτούνται κατά 100 % και που θα έπρεπε μία μέρα να αναλύσουμε για να καταλάβουμε τους μηχανισμούς διάδοσης του ομοσπονδιακού συστήματος.
<P>
Ακόμα πιο αξιοσημείωτο, εν προκειμένω, είναι το ότι η έκθεση του Ευρωπαϊκού Κινήματος συντάχθηκε από μία πολυκομματική επιτροπή της οποίας τα μέλη - επιβεβαιώνεται κάπως επιδεικτικά στον πρόλογο (σελ. 11) - "προέρχονταν από το σύνολο των αντιπροσωπευτικών πολιτικών κομμάτων των μεγάλων ρευμάτων της δημοκρατικής ευαισθησίας της χώρας». Εντούτοις, ας σημειωθεί ότι οι εκπρόσωποι της Ευρώπης των Εθνών δεν αναφέρονταν.
<P>
Υπήρχε μεταξύ των μελών και των διοικητικών αρχών του Ευρωπαϊκού Κινήματος αυτό που η παρουσίαση της έκθεσης ονομάζει "αρχικό συμβόλαιο» που διευκρίνιζε κυρίως: "ο κύριος στόχος που θα έπρεπε να καθορίσει ο νέος εκλογικός νόμος: η σύσφιξη των σχέσεων του εκλογέα με τον εκπρόσωπο (καταπληκτική παραδρομή, σε παρένθεση) καταρρίπτοντας το πλαίσιο της μοναδικής εθνικής εκλογικής περιφέρειας» (σελίδα 13). Λαμβάνοντας υπόψη αυτό το "αρχικό συμβόλαιο», δεν μας ξαφνιάζει που διαβάζουμε στο τέλος (σελίδα 16) ότι "τα μέλη της επιτροπής συνέστησαν ομόφωνα τη μεταρρύθμιση του ισχύοντος συστήματος και, με αυτήν την προοπτική, τη διατήρηση της αναλογικής αντιπροσώπευσης και την κατάτμηση του εκλογικού σώματος σε πολλές εδαφικές περιφέρειες».
<P>
Με ποιο τρόπο κάποια από τα μέλη αυτής της επιτροπής ξεγελάστηκαν, δεν το γνωρίζουμε. Εν πάση περιπτώσει, αυτό που είναι σίγουρο είναι ότι η κοινή γνώμη είναι έρμαιο των εντυπώσεων που δημιουργούν οι επιχορηγήσεις της Επιτροπής. Εκμεταλλευόμενοι, λοιπόν, αυτήν την ευκαιρία θα απαιτήσουμε ακόμη μία φορά την ολοκληρωτική και οριστική τους κατάργηση.
<P>
Υπενθυμίζουμε, επίσης ότι για να συσφίξουμε τις σχέσεις του ευρωπαίου εκλογέα με τον εκπρόσωπο (και όχι το αντίθετο), το πιο απλό και σίγουρο μέσον είναι να ξαναδώσουμε έναν μέγιστο ρόλο στα εθνικά κοινοβούλια στη διαδικασία της κοινοτικής απόφασης και να τα κάνουμε, κατά κάποιο τρόπο, πιο ενεργούς παράγοντες στην ευρωπαϊκή σκηνή. Όσον αφορά τους εκπροσώπους στο Ευρωπαϊκό Κοινοβούλιο, που θα πρέπει πάντα να εκλέγονται για λόγους τόσο θεωρητικούς όσο και πρακτικούς, στο πλαίσιο μίας ενιαίας εθνικής εκλογικής περιφέρειας, θα μπορούσαν να ελέγχονται καλύτερα από τον εκλογέα, αν εφαρμόζονταν οι προτάσεις που εμπεριέχονται στα διάφορα έγγραφα της Ομάδας των Ανεξαρτήτων για την Ευρώπη των Εθνών. Μεταξύ άλλων, πρέπει οι ευρωβουλευτές να διοικούνται σε εθνικό επίπεδο και όχι στις Βρυξέλλες, θα ήταν καλύτερο να συνδυαστούν με την εργασία συλλογισμού που προετοιμάζει τους εθνικούς νόμους, αφού τα θέματα είναι κοινά και πρέπει να επιτραπεί στους πολίτες να κάνουν έναν πραγματικό απολογισμό των θέσεων που έλαβαν οι εκπρόσωποί τους στις Βρυξέλλες, δημοσιεύοντας τις διάφορες παρεμβάσεις τους σε ένα ειδικό μέρος στη γαλλική Εφημερίδα της Κυβέρνησης.

<SPEAKER ID=94 NAME="Caudron">
Υποστηρίζω την έκθεση του συναδέλφου, Γεωργίου Αναστασόπουλου. Ως προς την ουσία, οι προτάσεις που μας παρουσιάζει αποσκοπούν στην Ευρώπη των πολιτών και στην ενίσχυση της ευρωπαϊκής ιθαγένειας και αποτελούν στόχους που υποστηρίζω και κινητοποιούν όλη μου την ενέργεια.
<P>
Σε αυτές τις απαραίτητες απαιτήσεις απαντούν δύο διατάξεις, η δημιουργία εδαφικών εκλογικών περιφερειών για τα κράτη με περισσότερους από είκοσι εκατομμύρια κατοίκους και η εκλογή ευρωβουλευτών σε ευρωπαϊκή κλίμακα.
<P>
Όσον αφορά σε αυτά τα δύο σημεία, λυπάμαι που κάποιοι, και από τη δεξιά και από την αριστερά, έδειξαν μικροψυχία. Αν ορθώς κατανοώ, χωρίς να συμμερίζομαι τα επιχειρήματα που φέρουν ως πρόφαση την απώλεια της κυριαρχίας για να αρνηθούν μία τέτοια εξέλιξη, δεν μπορώ να αποδεχτώ ότι άλλοι καταδικάζουν αυτήν την εξέλιξη για λόγους πολιτικάντικης στρατηγικής. Αυτοί είναι συχνά οι ίδιοι που λυπούνται για την έλλειψη αντιπροσωπευτικότητας και την απομάκρυνση του Κοινοβουλίου μας από τους συμπολίτες μας. Θα προσπαθούσα να καταλάβω...αν δεν καταλάβαινα πολύ καλά..
<P>
Ωστόσο, είναι λυπηρό που πρέπει να περιμένουμε μέχρι το 2009 για να μπορέσει να εκλεγεί το 10 % από εμάς σε μία επικράτεια που τα μοναδικά σύνορά της είναι αυτά που είναι σχεδιασμένα γύρω από το σύνολο των κρατών μελών. Η εκλογή 60 βουλευτών από το σύνολο των Ευρωπαίων θα αποτελούσε ένα ισχυρό σύμβολο του ευρωπαϊκού οικοδομήματος αν εφαρμοζόταν από το 2004.
<P>
Από την άλλη, αποδέχομαι ότι η εντολή του βουλευτή του Ευρωπαϊκού Κοινοβουλίου είναι ασυμβίβαστη με την εντολή του βουλευτή σε ένα εθνικό κοινοβούλιο. Αυτές οι δύο θητείες απαιτούν διαθεσιμότητα και εργασία. Το να επιτρέψουμε αυτήν την πολυθεσία συνεπάγεται, εκ των πραγμάτων, ότι ο ρόλος μας χάνει την αξιοπιστία του στα μάτια του λαού: η άρνησή της είναι συνεπώς ένα λογικό μέτρο.
<P>
Θέλω, για μία τελευταία φορά, να συγχαρώ τον Γεώργιο Αναστασόπουλο ελπίζοντας ότι οι συστάσεις του θα βρουν απήχηση στους βουλευτές των εθνικών κοινοβουλίων, πέρα από κάθε πολιτικάντικη πολιτική. Το ελπίζω χωρίς, δυστυχώς, να μπορώ να πω ότι είμαι σίγουρος ότι θα συμβεί.

<SPEAKER ID=95 NAME="Delcroix">
Στο "σχέδιο πράξεως» του άρθρου 7, ο εισηγητής είχε την έμπνευση και την τόλμη να εισάγει την πρόταση των υπερεθνικών συνδυασμών υποψηφίων που θα καλύπτουν το 10 % του συνόλου των εδρών του Ευρωπαϊκού Κοινοβουλίου. Κάποιοι ίσως εκτιμήσουν ότι δίπλα στις άλλες προτάσεις αυτού του κειμένου - συνδυασμοί αναλογικού συστήματος, ελάχιστο όριο, προτιμησιακή ψήφος, εδαφικές εκλογικές περιφέρειες στα κράτη με πληθυσμό άνω των 20 εκατομμυρίων κατοίκων - η πρόταση του υπερεθνικού συνδυασμού έρχεται δεύτερη. Δεν είμαι αυτής της άποψης. Είναι, αντίθετα, μία πρωτοβουλία που εγγράφεται απευθείας στο ευρωπαϊκό οικοδόμημα και που επικεντρώνεται λιγότερο στα εθνικά συμφέροντα.
<P>
Είναι η λογική συνέχεια της οδηγίας που παρέχει το δικαίωμα ψήφου στους Ευρωπαίους που είναι εγκατεστημένοι σε μία άλλη χώρα, όταν γίνονται δημοτικές εκλογές στη χώρα υποδοχής τους. Και στις δύο περιπτώσεις, πρόκειται για τη συνέχιση της πραγματοποίησης μίας πραγματικής ευρωπαϊκής ιθαγένειας. Εξάλλου, η νομική υπηρεσία του ΕΚ, στηριζόμενη σε αυτήν την οδηγία, η οποία ξεπερνά το κρατικό πλαίσιο, γνωμοδότησε για αυτήν την πρόταση που, κατά την γνώμη της, δεν αποτελεί ξένο στοιχείο στις αρχές της Συνθήκης, γιατί υπάρχουν ήδη στοιχεία υπερεθνικότητας για τις ευρωεκλογές.
<P>
Με την ιδιότητα του σοσιαλιστή του Ευρωπαϊκού Σοσιαλιστικού Κόμματος (ΕΣΚ) που βρίσκεται δίπλα στην κοινοβουλευτική ομάδα του ΕΣΚ, θα ήθελα να προσθέσω ότι αυτή η πρόταση θα έδινε ένα πολύ συγκεκριμένο περιεχόμενο στη συγκρότηση πραγματικών ευρωπαϊκών κομμάτων, που θα διαφέρουν από τις παραδοσιακές πολιτικές ομάδες.
<P>
Θα ήταν ενδιαφέρον να προσθέσω ένα στοιχείο που δραματοποιεί τις ευρωεκλογές, για να τις διαχωρίσω από τις εθνικές εκλογές και να απομακρύνω τους κινδύνους σύγχυσης μεταξύ των δύο επιπέδων.
<P>
Χάρη στους υπερεθνικούς συνδυασμούς, οι μειονοτικές ομάδες που βρίσκονται στα κράτη μέλη μπορούν να βρουν ένα μέσο για να πάρουν αξία και ακόμη να εκπροσωπηθούν στο Ευρωπαϊκό Κοινοβούλιο. Αναφέρομαι, μεταξύ άλλων, στους τσιγγάνους και στους μουσουλμάνους.
<P>
Αυτές είναι λοιπόν οι αρχές. Τι γίνεται όμως με την υλοποίησή τους; Δεν έχουμε φθάσει ακόμα εκεί, αλλά ο καθένας ξέρει ότι πρέπει να λύσουμε πολλά πρακτικά προβλήματα: κατάρτιση των συνδυασμών των υποψηφίων, συνολική ισορροπία των βουλευτών που κατανέμονται ανάλογα με τη χώρα, απόφαση των προσωπικοτήτων ευρωπαϊκού κύρους να προτιμήσουν να συμμετάσχουν σε έναν υπερεθνικό συνδυασμό από ό, τι σε έναν εθνικό, κ.λπ.
<P>
Είναι το πρόβλημα της Ευρώπης που οικοδομείται μεταξύ εθνών και ομοσπονδιών. Ούτως ή άλλως, είναι τέτοια η φύση της αρχής των υπερεθνικών συνδυασμών που θα αναπτυχθεί το αίσθημα της ευρωπαϊκής συνείδησης.

<SPEAKER ID=96 NAME="Deprez">
Στα πλαίσια της λειτουργίας των εκλογών με καθολική, ελεύθερη, ίση και μυστική ψηφοφορία, η ανανέωση, σε τακτά διαστήματα, από τους πολίτες των αντιπροσώπων τους, αναμφίβολα αποτελεί την ειδοποιό διαφορά μιας αρχής πραγματικά δημοκρατικής. Με την προϋπόθεση ότι γίνονται σεβαστά αυτά τα βασικά χαρακτηριστικά, ο τρόπος της ψηφοφορίας μπορεί ωστόσο να αλλάζει. Στην ουσία δεν είναι ένας όρος εφαρμογής που παραλλάσσεται στο χρόνο και στον χώρο, χωρίς να μπορεί κανείς να επισημάνει την αιτία μιας οποιασδήποτε αμφισβήτησης της δημοκρατικής φύσης ενός αντιπροσωπευτικού πολιτεύματος.
<P>
Ο τρόπος με τον οποίο οικοδομείται σήμερα η Ευρώπη, δείχνει ότι δίνεται προτεραιότητα στην πλήρη και ίση εκπροσώπηση όλων των πολιτών μέσα στο Ευρωπαϊκό Κοινοβούλιο.
<P>
Με την προοπτική αυτή, η προσέγγιση των κύριων στοιχείων των εθνικών εκλογικών διαδικασιών (προς την κατεύθυνση μιας γενικευμένης χρήσης της αναλογικής ψηφοφορίας ανά εκλογική περιφέρεια για τις ευρωπαϊκές εκλογές), που να συνδυάζεται με την εισαγωγή ενός κατώτατου ορίου αντιπροσωπευτικότητας (με σκοπό να αποφευχθεί ο υπερβολικός κατακερματισμός των πολιτικών κομμάτων), εμφανίζεται ως η καλύτερη λύση από τότε που η βρετανική κυβέρνηση κατέθεσε στη Βουλή της ένα νομοσχέδιο, εγκαθιδρύοντας την αναλογική και τοπική ψηφοφορία για τις ευρωπαϊκές εκλογές του 1999.
<P>
Για το λόγο αυτό στηρίζω αυτό το σχέδιο ψηφίσματος που μας υποβλήθηκε.
<P>
Θα ήθελα ωστόσο να προσθέσω ότι η προσέγγιση των κύριων στοιχείων των εθνικών εκλογικών διαδικασιών για τις ευρωπαϊκές εκλογές δεν επαρκεί για να καλύψει το κενό νομιμότητας και αναγνώρισης από το οποίο πάσχει το Ευρωπαϊκό Κοινοβούλιο. Είμαι βαθιά πεπεισμένος ότι θα είναι έτσι τόσο, όσο δεν θα αναλαμβάνει το Κοινοβούλιο θεμελιώδεις εξουσίες, όπως αναλαμβάνει κάθε πραγματικό κοινοβούλιο, μεταξύ άλλων: να ψηφίζει τελεσίδικα τους φόρους και τον προϋπολογισμό, να καθιστά ή μη μία ευρωπαϊκή κυβέρνηση υπεύθυνη απέναντί του.

<SPEAKER ID=97 NAME="Fayot">
Η συγκεκριμένη έκθεση περιέχει την δίχως τη δέουσα ωριμότητα πρόταση για τα λεγόμενα υπερεθνικά ψηφοδέλτια στις ευρωεκλογές την οποία δεν μπορώ να αποδεχθώ με αυτήν την μορφή.
<P>
Λόγω της παντελούς έλλειψης περαιτέρω διευκρινίσεων στην έκθεση για το εν λόγω θέμα είναι δύσκολο να κατανοήσει κανείς τι ακριβώς σημαίνει αυτό.
<P>
Η κατάρτιση υπερεθνικών, δηλαδή ευρωπαϊκών, ψηφοδελτίων φαίνεται ότι σημαίνει για τον κ. εισηγητή ότι το 10 % των βουλευτών του Ευρωπαϊκού Κοινοβουλίου δεν θα εκλέγεται σε εθνικό επίπεδο, αλλά με βάση το σύνολο της επικράτειας της Ένωσης. Τούτο όμως αποτελεί αντίφαση σε σχέση με άλλες προτάσεις που περιέχονται στην έκθεση. Έτσι για παράδειγμα με την προτεινόμενη διαίρεση της επικράτειας των μεγάλων κρατών σε εκλογικές περιφέρειες επί περιφερειακής βάσης καταβάλλεται η προσπάθεια να οδηγηθεί ο πολίτης πιο κοντά στην πολιτική. Αντίθετα, τα υπερεθνικά ψηφοδέλτια για ολόκληρη την επικράτεια της Ένωσης θα δημιουργήσουν μία και μοναδική τεράστια εκλογική περιφέρεια, γεγονός που με τη σειρά του θα απομακρύνει οριστικά τους ευρωβουλευτές σε υψηλότερες σφαίρες, μακριά από τον πολίτη.
<P>
Ίσως όμως τα υπερεθνικά ψηφοδέλτια να σημαίνουν ότι σε επιμέρους περιοχές, όπως π.χ. στην περιοχή ΣάαρΛορένη-Λουξεμβούργο, θα μπορούσαν να καταρτισθούν διαμεθοριακά ψηφοδέλτια για τις ευρωεκλογές, μία σκέψη που δεν θα ήταν καθόλου λανθασμένη για την προώθηση της ευρωπαϊκής ιδέας. Αν είναι αυτή η πρόθεση της έκθεσης θα έπρεπε τουλάχιστον να υπάρχει κάποιος υπαινιγμός.
<P>
Δεν είναι επίσης σαφής ο τρόπος πως θα καταρτισθούν τέτοια ψηφοδέλτια, και ιδιαίτερα ασαφής είναι ο τρόπος που θα εφαρμοσθεί η συγκεκριμένη πρόταση όσον αφορά κράτη με πολύ μικρό αριθμός βουλευτών, όπως το Λουξεμβούργο.
<P>
Όσο περισσότερο το σκέπτομαι, τόσο περισσότερο αυτό το υπερεθνικό ψηφοδέλτιο μου φαίνεται σαν κάποιο πολιτικό εφεύρημα που βρίσκεται διαμετρικά αντίθετο προς το στόχο που εγώ ο ίδιος ακολουθώ στην ευρωπαϊκή πολιτική, δηλαδή προς την εγγύτητα των ευρωπαίων πολιτικών στον πολίτη, τη συμμετοχή των πολιτών στην πολιτική συζήτηση της Ευρώπης, και την "ανάδειξη» της ευρωπαϊκής πολιτικής των πολιτών.

<SPEAKER ID=98 NAME="Ferrer">
Η εκπόνηση ενός ενιαίου εκλογικού νόμου για τις εκλογές του Ευρωπαϊκού Κοινοβουλίου αποτελεί ένα από τα σκέλη της πορείας προς την ευρωπαϊκή ολοκλήρωση που είναι δυσκολότερο να ενσωματωθούν. Απόδειξη αυτού αποτελεί το γεγονός ότι η επιφόρτιση για την εκπόνηση του εν λόγω νόμου εμφανιζόταν στη Συνθήκη της Ρώμης και, ωστόσο, σχεδόν πενήντα χρόνια αργότερα συνεχίζουμε χωρίς να έχουμε μπορέσει να την εγκρίνουμε. Πρώτον, ήταν το ίδιο το γεγονός των άμεσων εκλογών στο Ευρωπαϊκό Κοινοβούλιο το οποίο ήταν υπό συζήτηση· έπειτα, ήταν οι διάφορες υφιστάμενες παραδόσεις στα διάφορα κράτη μέλη αυτές που εμπόδισαν την επίτευξη συμφωνίας. Για αυτό πρέπει να χαιρόμαστε για την έγκριση της έκθεση Αναστασόπουλου την οποία, για αυτόν τον λόγο, υπερψήφισα. Γιατί, όντως, η συγκεκριμένη έκθεση επιτρέπει στο Κοινοβούλιο να κάνει ένα βήμα όχι τόσο μεγάλο όσο ήταν επιθυμητό, αλλά ένα βήμα μεγάλης πολιτικής σημασίας το οποίο, αναμφίβολα, θα συμβάλλει στην επίτευξη αυτής της προσέγγισης μεταξύ των εκλογέων και των εκλεχθέντων η οποία είναι αναγκαία για την καλή λειτουργία του δημοκρατικού συστήματος και προκειμένου να συμμετέχουν αμεσότερα οι πολίτες στη διαδικασία λήψης των αποφάσεων που τους αφορούν και να αισθάνονται, συνεπώς, πρωταγωνιστές της μεγάλης περιπέτειας της οικοδόμησης μιας Ευρώπης ειρήνης και ευημερίας.

<SPEAKER ID=99 NAME="Gasςliba i Bφhm">
Χαίρομαι που θα αιτιολογήσω την ευνοϊκή μου ψήφο στην έκθεση Αναστασοπούλου σχετικά με την εκπόνηση μιας εκλογικής διαδικασίας βασιζόμενης στις κοινές αρχές για την εκλογή των βουλευτών του Ευρωπαϊκού Κοινοβουλίου.
<P>
Η έκθεση και η πρόταση πράξης, η οποία καθορίζεται σύμφωνα με την παράγραφο 3 του άρθρου 138 της Συνθήκης για την ίδρυση της Ευρωπαϊκής Κοινότητας (παράγραφος 4 του άρθρου 190 της παγιωμένης Συνθήκης του Αμστερνταμ) καλύπτει ένα κενό στην εφαρμογή της Συνθήκης της Ρώμης, η οποία προέβλεπε ένα ενιαίο εκλογικό σύστημα στο επίπεδο αυτού που είναι σήμερα η Ευρωπαϊκή Ένωση.
<P>
Στην απαραίτητη δημοκρατική διεύρυνση της Ένωσης, που ακόμη σήμερα πάσχει από ένα δημοκρατικό έλλειμμα σε κάποιους από τους τομείς της, η εκπλήρωση της αναφερθείσας εντολής θα σημάνει ένα ακόμη πολύ σημαντικό βήμα προς την εκπροσώπηση των πολιτών της Ένωσης στο Ευρωπαϊκό Κοινοβούλιο, το οποίο συνέχεια διατρανώνει αυτήν την αναγκαιότητα. Αξίξει να υπενθυμίσουμε από αυτήν την άποψη το εξαιρετικό προηγούμενο σχέδιο το οποίο εκπόνησε ο πρώην συνάδελφός μου των Φιλελευθέρων, ο Φλαμανδός βουλευτής Karel De Gucht. Δυστυχώς, η απουσία βούλησης και συμφωνίας μεταξύ των κυβερνήσεων των κρατών μελών της Ένωσης εμπόδισαν την εφαρμογή των διαδοχικών προτάσεων του Κοινοβουλίου.
<P>
Ελπίζω και εύχομαι πως αυτήν τη φορά το σχέδιο του αντιπροέδρου μας, Γεωργίου Αναστασόπουλου, θα γίνει πραγματικότητα.
<P>
Πρόκειται για μια καλή πρόταση, η οποία περιέχει στοιχεία ουσιαστικής σημασίας για τη θεμελίωση του ενιαίου εκλογικού συστήματος που απαιτεί η δημοκρατία της Ένωσης. Ανάμεσα σε αυτά τα στοιχεία, χαίρομαι που τελούν υπό θεώρηση οι υποδιαιρέσεις σε εκλογικές περιφέρειες στα κράτη μέλη με περισσότερους από 20 εκατομμύρια κατοίκους. Οι υποδιαιρέσεις, που αντιστοιχούν σε έθνη δίχως κράτος και σαφώς καθορισμένες περιφέρειες της Ευρωπαϊκής Ένωσης, είναι μονάδες που συμβάλλουν κατά εξέχοντα τρόπο στην παγίωση της πραγματικότητας της Ένωσης και την ενσωμάτωση των λαών που την απαρτίζουν.
<P>
Η εκλογή των εκπροσώπων τους στο Ευρωπαϊκό Κοινοβούλιο με τον σεβασμό προς αυτές τις ταυτότητες, θα βοηθήσει αναμφίβολα και κατά εξέχοντα τρόπο στη βελτίωση του βαθμού εκπροσώπησης και σχέσης μεταξύ των πολιτών και των εκπροσώπων τους στο Κοινοβούλιο.
<P>
Για ακόμη μια φορά το Ευρωπαϊκό Κοινοβούλιο αποτελεί εγγυητή της προόδου και της δημοκρατίας στην οικοδόμηση της ενωμένης Ευρώπης. Ας ελπίσουμε πως αυτήν τη φορά οι κυβερνήσεις των κρατών μελών θα έχουν συναίσθηση των υποχρεώσεών τους και δεν αποτελέσουν ούτε εμπόδιο ούτε κώλυμα προς το εισάκουσμα της βούλησης που εκφράζεται στο σχέδιο της έκθεσης Αναστασόπουλου.

<SPEAKER ID=100 NAME="Grossetκte">
Στα πλαίσια της εξέλιξης του θεσμικού πλαισίου, που σημαδεύτηκε κυρίως από την εγκαθίδρυση της άμεσης καθολικής ψηφοφορίας, σχετικά με την εκλογή των ευρωβουλευτών, την καθιέρωση της διαδικασίας συναπόφασης από τη Συνθήκη του Μάαστριχτ και, πιο πρόσφατα από τη Συνθήκη του Αμστερνταμ, είναι αναγκαίο να συγχαρώ τον Γ. Αναστασόπουλο για το έργο του.
<P>
Συμμερίζομαι απόλυτα τη δικαιολογημένη φιλοδοξία του να προσεγγίσει ο ευρωβουλευτής τους πολίτες, και ιδιαίτερα τους εκλογείς του. Όμως δεν συμφωνώ με την επιλογή της μεθόδου που συνιστά. Στην πραγματικότητα, το μόνο είδος ψηφοφορίας που επιτρέπει πραγματικά να επιτευχθεί αυτή η προσέγγιση είναι η ψηφοφορία για έναν υποψήφιο, όπου ο αριθμός των περιφερειών θα αντιστοιχούσε στον αριθμό των υποψηφίων βουλευτών.
<P>
Από την τελευταία απόπειρα της γαλλικής κυβέρνησης να εφαρμόσει τη διεξαγωγή των εκλογών ανά περιφέρειες, η θέση μου παρέμεινε η ίδια. Εξάλλου, η μεγάλη πλειοψηφία της πολιτικής τάξης σε εθνικό επίπεδο, έχει καταγγείλει το γεγονός ότι αυτή η πρόταση μεταρρύθμισης στηριζόταν σε μία μέθοδο που δεν επέτρεπε να επιτευχθούν άμεσα οι επιθυμητοί στόχοι.
<P>
Αυτή η αποτυχία της κυβέρνησης Jospin, η οποία τελικά απέσυρε την πρότασή της, αποδεικνύει ότι στη μεταρρύθμιση του τρόπου ψηφοφορίας των ευρωεκλογών πρέπει οπωσδήποτε να ληφθούν υπόψη οι πραγματικές προσδοκίες των πολιτών και των εκλεγέντων, τα ισχύοντα γεωγραφικά και διοικητικά δεδομένα, καθώς και η εξέλιξη του αριθμού των ευρωβουλευτών για κάθε κράτος μέλος, μετά την διεύρυνση.
<P>
Εξάλλου, αν είναι ιδιαίτερα σημαντικό να προβλεφθούν από τώρα γενικές κοινές αρχές σε όλα τα κράτη μέλη, τα τελευταία οφείλουν, σύμφωνα με την αρχή της επικουρικότητας, να διατηρήσουν τις αρμοδιότητες σχετικά με τους όρους για την κατάρτιση των εκλογικών λιστών, την οργάνωση και τη χρηματοδότηση των εκλογικών εκστρατειών, την προετοιμασία και διεξαγωγή των εκλογών, τις διαφορές τους, καθώς και για τον καθορισμό ενός κατώτατου ορίου για την ανάθεση των εδρών.
<P>
Το σύνολο των τροπολογιών που συμβάλλουν στην οργάνωση του κειμένου προς αυτήν την κατεύθυνση δυστυχώς δεν ψηφίστηκε. Γι' αυτόν τον λόγο, Κύριε Πρόεδρε, ψήφισα κατά του τελικού κειμένου.

<SPEAKER ID=101 NAME="von Habsburg">
Με λύπη μου πρέπει να καταψηφίσω την έκθεση του αξιότιμου αντιπροέδρου κ. Αναστασόπουλου, όμως θέτει ζητήματα που θίγουν βασικά στοιχεία της πολιτικής μας. Η ιστορία του κοινοβουλευτισμού μας δείχνει με λογική συνέπεια ότι ποτέ δεν ανέβηκε νόμιμα στην εξουσία κάποιο εξτρεμιστικό κόμμα σε μία χώρα που να ισχύει εκλογικό σύστημα το οποίο περιέχει την ονομαστική ψήφο. Μία μελέτη ενός μεγάλου γερμανικού πανεπιστημίου είχε αποδείξει ότι ο Χίτλερ δεν θα αποκτούσε ποτέ την πλειοψηφία εάν δεν ίσχυε στη Γερμανία το αναλογικό σύστημα ψήφισης συνδυασμών.
<P>
Ας μην έχουμε ψευδαισθήσεις. Η δημοκρατία διατρέχει σήμερα κίνδυνο, και δεν μπορούμε να επιτρέψουμε να γίνονται λάθη. Πρέπει να της δοθεί ανθρώπινο πρόσωπο, οι ψηφοφόροι πρέπει να γνωρίζουν σε ποιόν χαρίζουν την εμπιστοσύνη τους. Το αναλογικό σύστημα ψήφισης συνδιασμών μας οδηγεί σε εκείνη την κομματοκρατία, στην οποία οι περισσότεροι βουλευτές δεν είναι πλέον εκπρόσωποι του λαού, αλλά όργανα των κομματικών στελεχών. Ο αυξανόμενος αριθμός εκείνων που απέχουν από τις εκλογές πρέπει να αποτελέσει για μας σοβαρή προειδοποίηση. Η εντολή πρέπει να δίνεται σε εκείνους που θα αποκτήσουν με δική τους δύναμη την εμπιστοσύνη των πολιτών. Όμως το σύστημα, για του οποίου τη διεύρυνση συζητάμε σήμερα, κάνει τους αντιπροσώπους πολύ εύκολα υπαλλήλους των κομματικών δομών. Αυτό όμως οδηγεί στην παρακμή της δημοκρατίας και κατόπιν στην άμεση διακινδύνευσή της.
<P>
Όποιος από μας βίωσε τη δικτατορία και τον πόλεμο δεν μπορεί συνεπώς παρά να έχει μέγιστους ενδοιασμούς σε σχέση με τον δρόμο που μπορεί να πάρουν τα πράγματα μέσω ενός εσφαλμένου εκλογικού συστήματος.

<SPEAKER ID=102 NAME="Kirsten Jensen, Blak, Sindal και Iversen">
Σύμφωνα με το νέο άρθρο 190 της Συνθήκης του Αμστερνταμ πρέπει να υπάρξει η επεξεργασία ενός συστήματος κοινών κανόνων εκλογής για το Ευρωπαϊκό Κοινοβούλιο. Ο εισηγητής τάσσεται μεταξύ άλλων υπέρ:
<P>
της χρήσης της απλής αναλογικής, -της θέσπισης ενός ελάχιστου ορίου όχι υψηλότερου του 5 %, -το 10 % των εδρών να κατανέμονται βάσει συνδυασμών, με εκλογική περιφέρεια ολόκληρη την ΕΕ κατά την εκλογή του Ευρωπαϊκού Κοινοβουλίου το 2009.Το νέο στο άρθρο 190, παράγραφος 4, της Συνθήκης του Αμστερνταμ ορίζει ότι θα χρησιμοποιηθεί μια: "ομοιόμορφη διαδικασία ή αρχές, που θα είναι κοινές για όλα τα κράτη μέλη». Μια άμεση εναρμόνιση - όπως μας πληροφορεί ο εισηγητής - δεν απαιτείται συνεπώς από τη Συνθήκη. Οι Δανοί σοσιαλδημοκράτες θεωρούν ότι ο εισηγητής προχώρησε πολύ μακριά, δεδομένου ότι το άρθρο 190 δεν απαιτεί εναρμόνιση. Οι διαδικασίες που ισχύουν για την εκλογή της Ευρωβουλής - π.χ. η απλή αναλογική και το ελάχιστο όριο - σκιαγραφούν ακριβώς τις διαφορές μεταξύ των μεγάλων και των μικρών χωρών και προσφέρουν κατ' αυτόν τον τρόπο σχετικά μεγαλύτερη επιρροή στις μικρές χώρες. Οι Δανοί σοσιαλδημοκράτες στηρίζουν τις υπόλοιπες τροπολογίες της Ομάδας του Ευρωπαϊκού Σοσιαλιστικού Κόμματος, που στοχεύουν να απομακρύνουν την έκθεση του εισηγητή από την ιδέα της εναρμόνισης.
<P>
Lindqvist (ELDR), Eriksson, Seppδnen και Sjφstedt (GUE/NGL), Holm και Schφrling (V), Bonde και Lis Jensen (IEDN), γραπτώς. (SV) Οι υπογράφοντες καταψήφισαν την έκθεση. Θεωρούμε ότι η ρύθμιση των εκλογικών διαδικασιών είναι έργο των εθνικών κοινοβουλίων και των συνταγμάτων, ακόμη και όσον αφορά τις εκλογές για το Ευρωπαϊκό Κοινοβούλιο. Τα εθνικά κοινοβούλια είναι αυτά που έχουν τη δημοκρατική νομιμότητα και γνωρίζουν τις τοπικές συνθήκες. Θεωρούμε ότι η δημοκρατία στις χώρες της ΕΕ βασίζεται στα εθνικά κοινοβούλια και τα συντάγματα, γι' αυτό είναι σημαντικό να έχουν αυτά την εξουσία επί θεμάτων τόσο καθοριστικών, όπως η εκλογική διαδικασία.
<P>
Αντιτιθέμεθα ιδιαιτέρως στην παράγραφο 4 της έκθεσης, όπου προτείνεται να κατανέμεται το 10 % των εδρών σε μία ενιαία εκλογική περιφέρεια σε κοινοτικό επίπεδο. Μία τέτοια ρύθμιση προϋποθέτει κοινοτικά κόμματα εν λειτουργία, κάτι που μάλλον δεν πρόκειται να πραγματοποιηθεί σ' ένα ορατό μέλλον. Τα λεγόμενα ευρωπαϊκά κόμματα δεν έχουν σήμερα πλήρη ερείσματα και βάση μεταξύ των πολιτών. Οι διαφορές μεταξύ των εθνικών κομμάτων με τον ίδιο πολιτικό προσανατολισμό είναι σημαντικές και ο πολιτικός διάλογος είναι σε ύψιστο βαθμό εθνικός.

<SPEAKER ID=103 NAME="Macartney">
Στο πνεύμα της πλουραλιστικής δημοκρατίας και μιας Ευρώπης όλων των λαών, θα ήθελα να δηλώσω ότι υποστηρίζω τις τροπολογίες αριθ. 46 (που υποβλήθηκε από τον κ. Ebner του Κόμματος Sόdtiroler Volkspartei) και αριθ. 49 (που υπέβαλα ο ίδιος).
<P>
Και οι δύο τροπολογίες εκφράζουν κοινές ανησυχίες για τους μικρότερους λαούς της Ευρώπης. Οι κάτοικοι του Νότιου Τυρόλου, του Βάλντο, της Σαρδηνίας και της Φριούλης στην Ιταλία, και οι Φρίσσιοι στις Κάτω Χώρες, π.χ., καλύπτονται από την τροπολογία αριθ. 46.
<P>
Αλλά η τροπολογία αριθ. 49 προχωρεί περαιτέρω, διευρύνοντας το πεδίο ισχύος σε ιστορικά αναγνωρισμένες εθνικότητες σε περισσότερα από ένα κράτη. Ο κύριος δικαιούχος της συγκεκριμένης προσέγγισης θα είναι οι Sαmi, που κατοικούν στο βόρειο τμήμα δύο κρατών μελών (της Σουηδίας και της Φινλανδίας), καθώς και της πρώην αιτούσας χώρας, της Νορβηγίας. Υπάρχει σημαντικός λόγος ηθικής τάξης να δοθεί στους Sαmi μια έδρα στο Ευρωπαϊκό Κοινοβούλιο. Στο πλαίσιο του ισχύοντος συστήματος, δεν συμβαίνει κάτι τέτοιο. Αλλά ένα Ευρωπαϊκό Κοινοβούλιο χωρίς μια έδρα εκπροσώπου των Sαmi είναι ελλιπές Κοινοβούλιο, και απευθύνω έκκληση προς τους συναδέλφους να εξαλείψουν το συγκεκριμένο έλλειμμα, καθώς και όλα τα άλλα που η παρούσα έκθεση προσπαθεί να αντιμετωπίσει.

<SPEAKER ID=104 NAME="McMillan-Scott">
Σήμερα, 15 Ιουλίου, το Ευρωπαϊκό Κοινοβούλιο ψηφίζει την έκθεση Αναστασόπουλου, η οποία προτείνει ένα κοινό εκλογικό σύστημα για όλη την Ευρώπη, το οποίο να βασίζεται στην απλή αναλογική, και να ισχύει σε μελλοντικές εκλογές για την ανάδειξη του Ευρωπαϊκού Κοινοβουλίου. Παρά το γεγονός ότι σεβόμαστε ιδιαίτερα τον κ. Αναστασόπουλο, και εκτιμούμε την τεράστια προσπάθεια που κατέβαλε για τη σύνταξη της παρούσας έκθεσης, οι ευρωβουλευτές του Συντηρητικού Κόμματος θα καταψηφίσουν τα συμπεράσματά του.
<P>
Δύο από τα κυριότερα συμπεράσματά του είναι απαράδεκτα για εμάς. Αντιτιθέμεθα κατ' αρχήν στην ιδέα να αποτελέσει η απλή αναλογική ένα εκλογικό σύστημα, είτε σε ευρωπαϊκό, είτε σε εθνικό επίπεδο. Δεν μπορούμε να υποστηρίξουμε την ιδέα ορισμένοι βουλευτές να εκλέγονται σε μια ενιαία πανευρωπαϊκή εκλογική περιφέρεια, κάτι που η έκθεση προτείνει να ισχύσει από το 2009.
<P>
Η βρετανική εμπειρία αποδεικνύει ότι οι εκλογικές περιφέρειες κατά μεμονωμένα κράτη μέλη κρατούν τους βουλευτές πιο κοντά στο λαό απ' ό, τι τα ηπειρωτικά συστήματα, και τους ενθαρρύνουν να αποδίδουν μεγαλύτερη προσοχή στους εκλογείς τους απ' ό, τι στην κομματική ηγεσία. Οι ευρείες περιφέρειες ή, ακόμη χειρότερα, οι μονοεθνικές εκλογικές περιφέρειες, αποτελούν τον εχθρό της αποτελεσματικής εκπροσώπησης. Χαιρετίζουμε το γεγονός ότι το Γκωλικό Κόμμα RPR στη Γαλλία προσφάτως πρότεινε η μονοεθνική εκλογική περιφέρεια στη χώρα αυτή να αντικατασταθεί από 87 επιμέρους εκλογικές περιφέρειες, κατά τα βρετανικά πρότυπα.
<P>
Αν και αντιπαθούμε την απλή αναλογική, είναι σημαντικό, οπουδήποτε και αν χρησιμοποιείται η απλή αναλογική, οι κυβερνήσεις και τα κοινοβούλια να επιλέγουν την πλέον ανοιχτή και φιλική προς τον εκλογέα μορφή που προτείνεται. Οι κλειστές λίστες είναι αντιδημοκρατικές και βλάπτουν την αγωγή του πολίτη. Ο Γερμανός συνάδελφος από την Ομάδα του Ευρωπαϊκού Λαϊκού Κόμματος, ο κ. von Habsburg, δικαίως τις καταδίκασε ως τα μέσα ενός κόμματος-κράτους.
<P>
Θα αρχίσουμε μια εκστρατεία, ώστε οι ανοιχτές, και όχι οι κλειστές λίστες να αποτελέσουν κανόνα στις επόμενες ευρωπαϊκές εκλογές. Η προσωπική υποστήριξη του κ. Αναστασόπουλου για τις ανοιχτές λίστες είναι ιδιαίτερα ικανοποιητική. Σήμερα, ως μέρος της εκστρατείας μας, δημοσιεύουμε ένα έγγραφο του καθηγητή Vernon Bogdanor από το Πανεπιστήμιο της Οξφόρδης - ενός από τους επιφανείς Βρετανούς συνταγματολόγους και εκλογολόγους - όπου τίθεται το θέμα οι ανοιχτές λίστες να προωθήσουν την επιλογή των εκλογέων στην Ευρώπη.
<P>
Σήμερα αρχίζει επίσης η ψηφοφορία στους κόλπους του βρετανικού Εργατικού Κόμματος για την επιλογή των υποψηφίων για τις εκλογές του Ευρωπαϊκού Κοινοβουλίου τον προσεχή Ιούνιο. Σε κάθε υπάρχουσα ευρωπαϊκή εκλογική περιφέρεια, τα μέλη του Εργατικού Κόμματος θα είναι σε θέση να συμμετάσχουν στην ανάδειξη δύο ή τριών υποψηφίων σε σύνολο 200 και πλέον επίδοξων μνηστήρων. Τότε, η ηγεσία των Εργατικών, μέσω της Εθνικής Εκτελεστικής Επιτροπής, θα αποφασίσει τη σειρά των υποψηφίων σε κάθε περιφέρεια. Τα μέλη του κόμματος θα αποκλειστούν από τη λήψη των κυριοτέρων αποφάσεων ως προς το ποιος θα εκλεγεί.
<P>
Αν και τα δύο άλλα βασικά κόμματα στη Βρετανία - Συντηρητικοί και Φιλελεύθεροι Δημοκράτες - επέτρεψαν στα εθελοντικά μέλη τους να ελέγξουν πλήρως τη σειρά κάθε περιφερειακής λίστας, η τάση των Εργατικών να αποστρέφονται οποιαδήποτε μορφή ελέγχου, θα επιβάλει, αναπόφευκτα, ανάτυπα κλώνων του Μπλερ από το κέντρο. Η ανταπόκριση της ηγεσίας των Εργατικών στην απλή αναλογική επιβεβαιώνει όλες τις χειρότερες υποψίες μας για το πώς μπορεί το σύστημα να γίνει αντικείμενο κατάχρησης, όταν οι κομματικοί αχυράνθρωποι αρνούνται να εγκαταλείψουν τον έλεγχο και αποφασίζουν να αποκλείσουν τους εκλογείς.

<SPEAKER ID=105 NAME="Novo Belenguer">
Η εκλογική διαδικασία για την εκλογή των βουλευτών του Ευρωπαϊκού Κοινοβουλίου είναι θεμελιώδης, κυρίως για εκείνα τα κράτη μέλη όπου υπάρχει κάποιο αποκεντρωμένο σύστημα διακυβέρνησης, όπως συμβαίνει στην Ισπανία, όπου υπάρχουν 17 αυτόνομες κοινότητες, των οποίων οι διοικητικές οργανώσεις είναι πιο κοντά στους πολίτες.
<P>
Για αυτόν τον λόγο, θεωρώ πως στις ευρωοεκλογές πρέπει να εφαρμοσθούν οι αυτόνομες διαιρέσεις εκλογικών περιφερειών, εφόσον αυτή η μέθοδος προσεγγίζει και κάνει περισσότερο προσιτό τον ευρωπαίο βουλευτή στους πολίτες που εκπροσωπεί επιτυγχάνοντας, κατά αυτόν τον τρόπο, έναν από τους στόχους μας, δηλαδή να είναι το Ευρωπαϊκό Κοινοβούλιο πιο ευαισθητοποιημένο στις ανάγκες και τις ανησυχίες όλων των Ευρωπαίων πολιτών.
<P>
Επιπλέον, σκοπός είναι με αυτό το είδος διαίρεσης περιφερειών να εφαρμοσθεί η πραγματικότητα που υφίσταται σε πολλά κράτη μέλη που συμμερίζονται διαφορετικές ιστορικές εθνικότητες, όπως είναι η περίπτωση της Ισπανίας, όπου όχι μόνο υπάρχουν οι περιπτώσεις των Βάσκων και των Καταλανών, αλλά όπου επίσης συνυπάρχουν άλλες ιστορικές εθνικότητες, όπως η Κοινότητα της Βαλένθια, οπότε είναι επιθυμητή η ενσωμάτωση μιας αυτόνομης περιφέρειας για τις εκλογές των βουλευτών του Ευρωπαϊκού Κοινοβουλίου. Από αυτήν την άποψη, υποστηρίζω την έκθεση Αναστασόπουλου.

<SPEAKER ID=106 NAME="Ojala">
Ψήφισα κατά της έκθεσης, διότι δεν δέχομαι το γεγονός ότι από το 2009 όλες οι θέσεις των εκπροσώπων στο Ευρωπαϊκό Κοινοβούλιο θα πληρούνται κατά 10 % με εκπροσώπους της εκλογικής περιφέρειας, που απαρτίζουν τα κράτη μέλη της Ευρωπαϊκής Ένωσης. Αυτή η διαδικασία ευνοεί υπερβολικά τα μεγάλα κράτη μέλη εις βάρος των μικρών κρατών μελών. Αυτό θα έχει ως συνέπεια την παρουσία περισσότερο δημοφιλών υποψηφίων, με διεθνή φήμη και όχι μόνο πολιτικών. Αυτό όμως δεν θα προσδώσει μεγαλύτερη αξία στο Κοινοβούλιο.
<P>
Επίσης, το ζήτημα της υποδιαίρεσης των χωρών σε μία ή περισσότερες εκλογικές περιφέρειες πρέπει να αποφασισθεί από τα κράτη μέλη.

<SPEAKER ID=107 NAME="Robles Piquer">
Ο κ. Αντιπρόεδρος του Κοινοβουλίου και εισηγητής αυτής της έκθεσης θα με συγχωρέσει που θα του θυμίσω έναν διάσημο συμπατριώτη του, τον Πλάτωνα, για να του δηλώσω πως είμαι πολύ φίλος του Αναστασόπουλου αλλά είμαι περισσότερο φίλος της Αλήθειας.
<P>
Και η Αλήθεια, κατά την ταπεινή μου γνώμη, είναι ότι κάθε κράτος μέλος πρέπει να έχει κυριαρχία, ώστε να αποφασίζει πώς θα επιλέγονται ή θα εκλέγονται οι βουλευτές που το εκπροσωπούν σε αυτό το Κοινοβούλιο. Κατά τη γνώμη μου, δεν έχει νόημα, δέκα κράτη μέλη με πληθυσμό μικρότερο των δέκα εκατομμυρίων κατοίκων να υποχρεώνουν τα άλλα πέντε κράτη μέλη να δημιουργούν διαιρέσεις που, σίγουρα, στην πράξη αντιβαίνουν στην αρχή να εκπροσωπούν όλοι και ο κάθε ένας βουλευτής το σύνολο των εκλογέων της χώρας.
<P>
Από την άλλη, το σύστημα αυτό μπορεί να έχει απρόσμενες επιπτώσεις τις οποίες ίσως δεν έχουμε σκεφτεί αρκετά. Θα δώσω ένα παράδειγμα: με το σημερινό ισπανικό σύστημα που σύμφωνα με το οποίο όλη η χώρα αποτελεί μια περιφέρεια, σε αυτήν την νομοθεσία μέλη του Κοινοβουλίου είναι έξι ισπανοί πολίτες που προέρχονται από τη Χώρα των Βάσκων. Αν εφαρμοζόταν το αναλογικό σύστημα στην Χώρα των Βάσκων και τον πληθυσμό της, σύμφωνα με αυτό το σύστημα θα είχε η Χώρα των Βάσκων μόνο δύο βουλευτές στο μελλοντικό Κοινοβούλιο.
<P>
Έτσι, σίγουρα θα είμαστε αντίθετοι προς τα συμφέροντα της Χώρας των Βάσκων και της βούλησης προσέγγισης του Κοινοβουλίου σε ένα τμήμα της Ισπανίας που αξίζει, και λαμβάνει, την ιδιαίτερη προσοχή αυτού του Σώματος, μεταξύ άλλων λόγων λόγω του έργου που διεξάγουν οι σημερινοί έξι ευρωβουλευτές της.
<P>
Τα όσα ειπώθηκαν είναι συμβατά με τον θαυμασμό που αξίζει η θαυμάσια έκθεση που συνέταξε ο συνάδελφός μας, Γεώργιος Αναστασόπουλος. Και για αυτόν τον λόγο υπερψήφισα το κείμενό της.

<SPEAKER ID=108 NAME="Souchet">
Η έκθεση Αναστασόπουλου εκφράζει τέλεια τις αντεθνικές μεθόδους και ιδεολογίες που διακατέχουν την πλειοψηφία των φεντεραλιστών αυτού του Κοινοβουλίου.
<P>
Πρόκειται για μία έκθεση πρωτοβουλίας, που βασίζεται σε μία νομική βάση που υπάρχει σε μία Συνθήκη, η οποία δεν έχει κυρωθεί από τα κράτη μέλη και που, κατ' επέκταση, δεν ισχύει. Αυτό όμως δεν έχει και πολλή σημασία γιατί η τακτική είναι πάντα η ίδια: αφορά τη δημιουργία τετελεσμένων γεγονότων, αψηφώντας το δίκαιο, με τρόπο ώστε να είναι εφικτή στη συνέχεια η χρήση των προτάσεων του Κοινοβουλίου ως μοχλός για την άσκηση πίεσης στο Συμβούλιο και για να θέσει το τελευταίο σε αμυντική θέση.
<P>
Κατά βάθος, αυτό που επιδιώκεται είναι ο διάσπαση των εθνικών περιφερειών. Για να τα καταφέρει, η φεντεραλιστική ιδεολογία χρησιμοποιεί από κοινού δύο κυρίως επίπεδα: το υποεθνικό και το υπερεθνικό.
<P>
Με τη δικαιολογία της προσέγγισης των ευρωβουλευτών με το εκλογικό κοινό, η έκθεση Αναστασόπουλου προτείνει τη μεγαλύτερη δυνατή διάσπαση του εκλογικού σώματος, η οποία καταστρέφει την έννοια της ενιαίας εθνικής περιφέρειας και τον χαρακτήρα εθνικών αντιπροσώπων που έχουν οι βουλευτές στο Ευρωπαϊκό Κοινοβούλιο, οι οποίοι έχουν εκλεγεί στα διάφορα κράτη μέλη.
<P>
Παράλληλα, η εισήγηση συνιστά την κατάρτιση υπερεθνικών λιστών που έχουν ακριβώς το αντίθετο αποτέλεσμα από τον σκοπό που είχε ανακοινωθεί προηγουμένως.
<P>
Όμως δεν έχει και τόσο σημασία που οι προτάσεις αυτές είναι αντικρουόμενες: ο στόχος είναι αρνητικός - πρόκειται για την καταστροφή του εθνικού πλαισίου - και όχι θετικός - η προσέγγιση των βουλευτών με το εκλογικό σώμα δεν είναι παρά μια απατηλή δικαιολογία.

<SPEAKER ID=109 NAME="Thors">
Μετά την σημερινή ψηφοφορία είναι σαφές ότι μελλοντικά σ' ολόκληρη την Ένωση θα ισχύει ένα αναλογικό εκλογικό σύστημα, ενώ, ταυτόχρονα, η πρόταση για την εκλογική διαδικασία σέβεται την αρχή της εγγύτητας και αποφεύγει την υπερβολική ρύθμιση των εκλογικών διαδικασιών (π.χ. εκλογικές δαπάνες, όρια ηλικίας για δικαίωμα ψήφου κ.ά.). Επίσης, σημαντική και σύμφωνη με την αρχή της επιουρικότητας ήταν η διαπίστωση ότι η θέσπιση ελαχίστου ορίου είναι προαιρετική. Ως ένα βήμα προς τη δημιουργία περισσότερο ενιαίων προϋποθέσεων για τους βουλευτές του Ευρωπαϊκού Κοινοβουλίου, ήταν σημαντικό να καταστεί σαφές ότι η κατοχή κάποιας άλλης κοινοβουλευτικής έδρας είναι ασυμβίβαστη με την ταυτόχρονη κατοχή βουλευτικής έδρας στο Ευρωπαϊκό Κοινοβούλιο.
<P>
Όμως, εκφράζω τη λύπη μου για τις αποφάσεις τις οποία έλαβε η πλειοψηφία των βουλευτών σε τρία σημεία. Κατ' αρχάς, ήταν ατυχές που η πλειοψηφία της ολομέλειας θεώρησε ότι οι εκλογικές περιφέρειες θα πρέπει είναι υποχρεωτικές σε κράτη μέλη με 20 εκατομμύρια κατοίκους και άνω. Αν η χώρα έχει λιγότερους κατοίκους από αυτό το όριο, δεν χρειάζεται να χωριστεί σε εκλογικές περιφέρειες, επομένως, ούτε και η Φινλανδία υποχρεούται να το κάνει.
<P>
Δεύτερον, ήταν επίσης ατυχές ότι η πλειοψηφία του Κοινοβουλίου (349 υπέρ, 173 κατά) ψήφισε υπέρ του να συζητηθεί η πρόταση για την κατανομή ενός συγκεκριμένου ποσοστού από το σύνολο των εδρών σε μια εκλογική περιφέρεια, κοινή για όλα τα κράτη μέλη. Ένα τέτοιο σύστημα θα ήταν κατάλληλο μόνο για να δημιουργήσει ακόμη περισσότερη σύγχυση στην εκλογική διαδικασία.
<P>
Τρίτον, ήταν ατυχές ότι δεν κατέστη δυνατόν να συγκεντρωθεί πλειοψηφία, ώστε να διατυπωθεί με απόλυτη σαφήνεια ότι θα πρέπει να υπάρχουν μηχανισμοί προστασίας των μειονοτήτων (190 ψήφοι υπέρ και 287 κατά).
<P>
Παρά τις προαναφερθείσες ελλείψεις, βρίσκω σημαντικό το ότι οι εργασίες για τους κοινούς κανονισμούς μπορούν τώρα να συνεχιστούν στο Συμβούλιο Υπουργών και γι' αυτό υπερψήφισα την έκθεση στην τελική ψηφοφορία.

<SPEAKER ID=110 NAME="Verwaerde">
Θα ήθελα να ευχαριστήσω τον συνάδελφό μας Γ. Αναστασόπουλο για το έργο του.
<P>
Ωστόσο, αν και συμμερίζομαι την απόλυτα δικαιολογημένη φιλοδοξία του, για την προσέγγιση των ευρωβουλευτών με τους πολίτες, δεν συμφωνώ με τη μέθοδο που συνιστά. Το να καταφύγουμε στην αναλογική ψηφοφορία ανά περιφέρεια δεν είναι η καλύτερη λύση.
<P>
Στην πραγματικότητα μόνο η ψηφοφορία που αποβλέπει στην εκλογή ενός υποψηφίου με περιφέρειες ίσες με τον αριθμό των βουλευτών που πρόκειται να εκλεγούν μπορεί να μας οδηγήσει σ' αυτόν το στόχο.
<P>
Στη Γαλλία, η αποτυχία της κυβέρνησης Jospin, στην πρόταση που έκανε πρόσφατα για μεταρρύθμιση, με σκοπό να καθιερώσει την ψηφοφορία των ευρωεκλογών ανά περιφέρεια, είναι συνυφασμένη με την έλλειψη αντιστοιχίας των μέσων με τον σκοπό. Θα ήταν ευχής έργο να μπορούσε το Κοινοβούλιό μας να παραδειγματιστεί από αυτήν την εμπειρία.
<P>
Κύριε Πρόεδρε, έχω ψηφίσει υπέρ ενός μεγάλου αριθμού τροπολογιών που θα βελτίωναν σημαντικά την πρόταση, λαμβάνοντας κυρίως υπόψη μου την αρχή της επικουρικότητας. Δεν ψηφίστηκαν όλες, και για το λόγο αυτό, ψήφισα κατά του κειμένου αυτού.
<P>
Έκθεση Olsson (A4-0200/98)
<SPEAKER ID=111 LANGUAGE="FR" NAME="Pinel">
Κύριε Πρόεδρε, για να επιτύχει η κοινωνία μας μία διαρκή και αειφόρο ανάπτυξη, πρέπει να αντεπεξέλθει σε μια διπλή πρόκληση: να παροτρύνει τους πολίτες και τις επιχειρήσεις να ρυπαίνουν λιγότερο και να διορθώσει την έλλειψη ισορροπίας που δημιουργεί ο ανταγωνισμός, η οποία επιβαρύνει τους βιομηχάνους που έχουν ενεργό ρόλο στη μάχη κατά της ρύπανσης, γενικεύοντας την αρχή σύμφωνα με την οποία "ο ρυπαίνων πληρώνει»
<P>
Βεβαίως, είναι απαραίτητο να ενσωματωθεί η περιβαλλοντική διάσταση, όπως άλλωστε και η κοινωνική διάσταση, στα φορολογικά εργαλεία, όμως η έκθεση Olsson στηρίζεται στην ιδέα του περιβαλλοντικού φόρου, δηλαδή σε έναν συμπληρωματικό φόρο που προστίθεται σε μια φορολογική επιβάρυνση που είναι ήδη υπερβολική. Αυτό δεν μπορεί παρά να έχει καταστροφικά αποτελέσματα για την οικονομία.
<P>
Εντούτοις, έχουμε ανάγκη από μία φορολογία που να προσαρμοστεί στις απαιτήσεις της αειφόρου ανάπτυξης. Όμως, εδώ μιλάμε για μια πραγματική φορολογική επανάσταση, όχι επιπρόσθετους φόρους, αλλά διαφορετικούς, λιγότερο επαχθείς, πιο σωστά υπολογισμένους, που να ευνοούν τις προσλήψεις, και όχι την ανεργία, που να ευνοούν το περιβάλλον και όχι αυτούς που ρυπαίνουν, που να ευνοούν την υγεία και όχι την κακοζωία.
<P>
Η έκθεση Olsson καθιστά αδύνατη την πραγματοποίηση αυτών των στόχων.

<SPEAKER ID=112 LANGUAGE="FR" NAME="Martinez">
Κύριε Πρόεδρε, ο εικοστός αιώνας ξεκίνησε με κόκκινους φόρους: φόροι για το εισόδημα, φόροι κληρονομιάς, φόροι κεφαλαίου, ταυτόχρονα στην Ευρώπη και στη Δύση.
<P>
Ο εικοστός αιώνας πρέπει τώρα να κλείσει με πράσινους φόρους και μας παρουσιάζουν μία νέα εκδοχή φορολογικού παρεμβατισμού, οι φόροι για το νερό, κατά της ρύπανσης. Κάτι τέτοιο δεν πρόκειται να είναι αποτελεσματικό ως προς την αρχή, ενώ παράλληλα είναι επικίνδυνο ως προς το σύστημα.
<P>
Όσον αφορά την αρχή, έχουμε χορτάσει με το γαλλικό, το ευρωπαϊκό και το δυτικό φορολογικό δόγμα. Ποτέ δεν είδαμε να φέρνει αποτέλεσμα ο φορολογικός παρεμβατισμός. Η Αφρική τον δοκίμασε, σε οικονομικά θέματα, με δεκάδες επενδυτικές σχολές. Δεν έπιασε! Και στον τομέα της δικαιοσύνης. Δεν έπιασε! Για να επιτύχει δημογραφική ανάκαμψη, δεν έπιασε! Και το ίδιο πρόκειται να συμβεί και στο θέμα του περιβάλλοντος. Εξαιτίας του συστήματος. Γιατί θα πρέπει κατ' αρχάς να τιμολογήσουμε και να λάβουμε υπόψη μας τις διάφορες υποθέσεις, τους διάφορους βαθμούς ρύπανσης, τις διάφορες πηγές ρύπανσης. Αυτό θα επιφέρει μια νέα νομοθετική περιπλοκή και μια κανονιστική ρύπανση.
<P>
Είναι επικίνδυνο από οικονομική άποψη, γιατί θα προκαλέσει ανισορροπία ανάμεσα στις χώρες που θα τον εφαρμόσουν και σε εκείνες που δεν θα τον εφαρμόσουν. Είναι η ιστορία με τα φιλέτα. Η Τυνησία, η Ιαπωνία, δεν θα τους εφαρμόσουν στη Μεσόγειο. Τέλος, είναι καταδικαστέο από ηθική άποψη, γιατί δεν είναι η αρχή σύμφωνα με την οποία όποιος ρυπαίνει πληρώνει, που εφαρμόζεται, αλλά η αρχή σύμφωνα με την οποία όποιος καταναλώνει πληρώνει, η αρχή σύμφωνα με την οποία όποιος δεν φταίει πληρώνει, όπως η υπερβολική φορολογία στο κρέας για να αντιμετωπιστεί η ρύπανση, η ιστορία των τρελών αγελάδων.
<P>
Και αν ο στόχος είναι να ευνοήσουμε την απασχόληση, ας προχωρήσουμε τότε σε μια μεγάλη φορολογική μεταρρύθμιση, θέτοντας ένα ανώτατο όριο για τις υποχρεωτικές εισφορές, και ας σκεφτούμε επιτέλους πόσο ανόητο είναι να έχουμε φορολογία για τον πλούτο, δηλαδή τη φορολογία εισοδήματος.

<SPEAKER ID=113 NAME="Ahlqvist, Theorin και Wibe">
Θεωρούμε ότι οι περιβαλλοντικές επιβαρύνσεις και οι περιβαλλοντικοί φόροι είναι καλοί και συμβάλλουν στη μείωση των ρύπων και της κατά έναν εσφαλμένο τρόπο εκμετάλλευσης των φυσικών πόρων. Ωστόσο, αυτό πρέπει να είναι ευθύνη των κρατών μελών και δεν πρέπει να βρίσκεται σε επίπεδο ΕΕ.

<SPEAKER ID=114 NAME="Grossetκte">
Χαίρομαι για την πρωτοβουλία της Επιτροπής, η οποία, για πρώτη φορά, εξετάζει την χρήση από τα κράτη μέλη των εισφορών για το περιβάλλον και καταγράφει τις δυνατότητες και τις υποχρεώσεις με τις οποίες συνδέονται.
<P>
Είναι ωστόσο απογοητευτικό το ότι η Επιτροπή δεν ξεκίνησε πιο πριν αυτήν την καταγραφή. Στην πραγματικότητα, μια κριτική και συγκριτική μελέτη για την αποτελεσματικότητα και την αποδοτικότητα αυτών των φόρων, τόσο από περιβαλλοντική όσο και από οικονομική άποψη, θα ήταν ιδιαίτερα ενδιαφέρουσα και χρήσιμη.
<P>
Σε πολλά σημεία, δεν συμμερίζομαι την άποψη της Επιτροπής Περιβάλλοντος Δημόσιας Υγείας και Προστασίας των Καταναλωτών, που συνιστά την προώθηση των περιβαλλοντικών εισφορών, χωρίς μάλιστα να απαιτεί προηγουμένως μια μελέτη κόστους-ωφέλειας.
<P>
Προσωπικά, δεν είμαι υπέρ της επιβολής νέων φόρων. Αντιθέτως, πρεσβεύω, από τη μια, να προσφύγουμε σε φορολογικά κίνητρα, των οποίων το αποτέλεσμα είναι πάντα πιο θετικό, και, από την άλλη, στην υπευθυνότητα των φορέων οι δραστηριότητες των οποίων προκαλούν ρύπανση. Η φορολογία δεν είναι η ιδανική λύση, το αντίθετο μάλιστα! Η αρχή σύμφωνα με την οποία όποιος ρυπαίνει πληρώνει, είναι μια καλή ιδέα αν δεν καταλήξει στο να εξαγοράζει κανείς το δικαίωμα να ρυπαίνει.
<P>
Γι' αυτόν τον πολύ βασικό λόγο, ψήφισα κατά του προτεινόμενου ψηφίσματος.

<SPEAKER ID=115 NAME="Lis Jensen και Krarup">
Η έκθεση του Karl Erik Olsson επισημαίνει πολλά ουσιαστικά περιβαλλοντικά προβλήματα, στη δημιουργία των οποίων συνετέλεσε και η ενιαία αγορά της ΕΕ, καθώς και η υπόλοιπη παγκοσμιοποίηση της οικονομίας. Συγχρόνως, η έκθεση Olsson αναφέρεται επίσης σε μια σειρά περιβαλλοντικών υποχρεώσεων, τις οποίες θέσπισαν οι συμμετέχουσες χώρες κατά τις συνόδους του Ρίο και του Κυότο.
<P>
Συντασσόμαστε πλήρως με την αντίληψη ότι οι περιβαλλοντικοί φόροι διαφόρων ειδών μπορούν να είναι ένα από πολλά δραστικά μέσα για τη μείωση της ρύπανσης. Αυτό όμως που μας κάνει να βρίσκουμε την έκθεση Olsson απαράδεκτη είναι, για παράδειγμα, οι συστάσεις της για κοινοτικούς περιβαλλοντικούς φόρους και εναρμόνιση των εθνικών δημοσιονομικών πολιτικών σε κοινοτικό επίπεδο.
<P>
Το να αναθέσουμε στην ΕΕ την αρμοδιότητα για τον τομέα φόρων και εισφορών δεν συμβαδίζει με τις υποσχέσεις που έχουμε δώσει στους ψηφοφόρους μας. Υποσχεθήκαμε ότι θα πολεμούσαμε κάθε προσπάθεια να δοθεί στην ΕΕ περισσότερη ισχύ σε βάρος των εθνικών δημοκρατιών. Παράλληλα, στηρίζουμε με όλη μας την καρδιά όλες τις καλές τοπικές, εθνικές περιφερειακές και διεθνείς προσπάθειες, που μπορούν να συμβάλουν στη μείωση της ρύπανσης οιουδήποτε τύπου. Ωστόσο, είμαστε εναντίον των εκτενών προτάσεων της έκθεσης Olsson που συνεπάγονται μια κοινοτική εναρμόνιση των ζωτικών τμημάτων της δημοσιονομικής πολιτικής.
<P>
Για τους ανωτέρω λόγους καταψηφίζουμε την έκθεση Olsson.

<SPEAKER ID=116 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες στηρίζουν τις πρωτοβουλίες για περιβαλλοντικούς φόρους σε κοινοτικό επίπεδο. Τα έσοδα πρέπει ωστόσο να περιέρχονται στο ίδιο το κάθε κράτος μέλος και οι φόροι δεν πρέπει να υπεισέλθουν σε άλλους τομείς. Στηρίζουμε την προτροπή της έκθεσης προς την Επιτροπή να υποβάλει κοινές προτάσεις, που τουλάχιστον θα προωθήσουν τη χρήση περιβαλλοντικών φόρων.
<P>
Οι περιβαλλοντικοί φόροι στα μεμονωμένα κράτη μέλη μπορούν να σταθούν αφορμή να ενσκήψουν προβλήματα με τους κανόνες της ενιαίας αγοράς και γι' αυτό πρέπει οι περιβαλλοντικοί φόροι φυσικά να αιτιολογούνται λόγω της ανάγκης επίλυσης των προβλημάτων του περιβάλλοντος. Χαιρόμαστε που το θέμα βρίσκεται στην ημερήσια διάταξη της Προεδρίας το φθινόπωρο και ελπίζουμε ότι από αυτή τη συζήτηση θα προκύψει κάτι το απτό.

<SPEAKER ID=117 NAME="Lienemann">
Θα ψηφίσω υπέρ της έκθεσης του κ. Olsson, γιατί μια φορολογία ευνοϊκή προς το περιβάλλον και βασισμένη στην αρχή σύμφωνα με την οποία όποιος ρυπαίνει πληρώνει, επιτρέπει να ενθαρρυνθούν βιομηχανικές και καταναλωτικές πρακτικές που να ευνοούν περισσότερο μια αειφόρο ανάπτυξη.
<P>
Ωστόσο, οι έμμεσοι καταναλωτικοί φόροι έχουν το μεγάλο μειονέκτημα ότι δεν λαμβάνουν υπόψη τους τα εισοδήματα και ότι δεν βασίζονται στην αναλογικότητα του φόρου, πράγμα το οποίο θα ήταν απολύτως σωστό.
<P>
Έτσι, ο πολλαπλασιασμός αυτών των φόρων, όπως και στην περίπτωση του ΦΠΑ, αυξάνει τις κοινωνικές ανισότητες επιβαρύνοντας περαιτέρω τους πλούσιους. Δεν μπορούν λοιπόν να χρησιμοποιηθούν παρά μόνο αφού σιγουρευτούμε ότι ο φόρος που δημιουργήσαμε αλλάζει όντως τις συμπεριφορές, και όντως σταματάει τη ρύπανση.
<P>
Θα σημειώσουμε, για παράδειγμα, ότι παρά τους σημαντικούς και συνεχώς αυξανόμενους φόρους, η κατανάλωση της βενζίνης στη Γαλλία δεν έχει μειωθεί ουσιαστικά.
<P>
Εν συντομία, η παρέμβαση αυτή έχει ως στόχο να ζητήσει από το Ευρωπαϊκό Κοινοβούλιο και από την Επιτροπή να εξετάσουν προσεκτικά τις κοινωνικές επιπτώσεις των περιβαλλοντικών φόρων.

<SPEAKER ID=118 NAME="Porto">
Ο ανεπιφύλατος, ή σχεδόν ανεπιφύλακτος ενθουσιασμός που εκδηλώθηκε κατά τη διεξαγωγή της συζήτησης σχετικά με τους περιβαλλοντικούς φόρους, και συγκεκριμένα του ενεργειακού φόρου, δεν μπορεί παρά να προκαλεί έντονες ανησυχίες.
<P>
Παρ' ότι αναγνωρίζουμε τα πλεονεκτήματα αυτού του φόρου, πιστεύουμε ωστόσο πως δεν είναι προφανές ότι θα οδηγήσει στο προσδοκώμενο αποτέλεσμα, δηλαδή να υποκαταστήσει τη φορολόγηση της εργασίας (ακόμη και σε περίπτωση που από περιβαλλοντικής άποψης αποδειχθεί αποδοτικός, το ύψος των αναμενόμενων εισπράξεων θα είναι χαμηλό...), ή ότι δεν κινδυνεύει να επιβαρύνει τις επενδύσεις, ιδίως σε έναν κόσμο με ανοιχτά σύνορα όπου κυριαρχεί ο ανταγωνισμός.
<P>
Από την άλλη, μας εκπλήσσει η παντελής απουσία οποιασδήποτε αναφοράς στις φθίνουσες επιπτώσεις του, εφόσον οι φτωχότεροι θα επιβαρύνονται περισσότερο από τους πλουσίους, όπως επίσης και η έλλειψη οποιασδήποτε αναφοράς στο γεγονός ότι οι μεγαλύτεροι ρυπαίνοντες στην Ένωση είναι ακριβώς οι πλουσιότερες χώρες (η Γερμανία, το Ηνωμένο Βασίλειο, η Ιταλία και η Γαλλία εκπέμπουν από μόνες τους το 71, 5 % του διοξειδίου του άνθρακα, ενώ η Πορτογαλία περιορίζεται στο 1, 4 %...). Επομένως, αιτιολογούνται οι διαφοροποιημένες απαιτήσεις και χρονοδιαγράμματα, ή ακόμη η άποψη ότι η φορολόγηση της ενέργειας επιβαρύνει κατά κύριο λόγο τις μεταφορές, άρα σε μεγαλύτερο βαθμό τις φτωχότερες χώρες της Περιφέρειας.
<P>
Για το λόγο αυτό, έκπληξη προκαλεί και το γεγονός ότι ουδέποτε αναφέρεται πως η μοναδική, σαφώς βέλτιστη πολιτική, μια πολιτική δίχως φθίνουσες επιπτώσεις και που δεν οδηγεί σε οικονομικές στρεβλώσεις, θα συνίστατο σε μια πολιτική παροχής άμεσης στήριξης για την αναδιάρθρωση των εξοπλισμών. Και θα ήταν καλύτερη για τον πρόσθετο λόγο ότι στην προκειμένη περίπτωση, θα την επωμίζονταν σε μεγαλύτερο βαθμό οι πλουσιότερες χώρες, αυτές ακριβώς που δίδουν έμφαση στην επιβολή περιβαλλοντικών φόρων και προσπαθούν, με τον τρόπο αυτό, να έχουν ήσυχη τη συνείδησή τους...

<SPEAKER ID=119 NAME="Souchet">
Σχετικά με την έκθεση του συναδέλφου μας Olsson, πρέπει να κάνουμε επιμελώς διαχωρισμό σε δύο επίπεδα: την εναρμόνιση των οικολογικών φόρων και την πιθανή ευρωπαϊκή φορολογία.
<P>
Για την Ομάδα της Ευρώπης των Εθνών, η προστασία του περιβάλλοντος είναι αναμφισβήτητα ένας πρωτεύων τομέας κοινού ενδιαφέροντος, όπου ένας υψηλός βαθμός εναρμόνισης μπορεί και πρέπει να επιζητείται από τα περισσότερα κράτη μέλη. Αντιθέτως, είναι απαράδεκτο να χρησιμοποιούνται τα σχετικά με τη ρύπανση ζητήματα ως δικαιολογίες για να αποκτήσει η Κοινότητα δικούς της πόρους, ξεφεύγοντας από κάθε έλεγχο των κρατών μελών, πράγμα το οποίο επιδιώκει ασταμάτητα η Επιτροπή.
<P>
Είδαμε, με τις υποθέσεις των τρελών αγελάδων και των φιλέτων, πόσο έμπειρη ήταν η Επιτροπή στο χειρισμό ζητημάτων σχετικών με την υγεία και το περιβάλλον, ζητήματα για τα οποία είμαστε ιδιαίτερα ευαίσθητοι. Δεν πρόκειται λοιπόν να δεχτούμε, με το πρόσχημα των οικολογικών φόρων, τη δημιουργία, στην ουσία, ενός ευρωπαϊκού φόρου. Οφείλουμε να αναζητήσουμε ταυτόχρονα, την προστασία του περιβάλλοντος, της ενιαίας αγοράς και τη φορολογική κυριαρχία των κρατών μελών.
<P>
Σχετικά με τον ΦΠΑ και τους ειδικούς φόρους κατανάλωσης, για παράδειγμα, εφαρμόστηκαν διοικητικές διαδικασίες που σέβονταν τη φορολογική ανεξαρτησία των κρατών μελών, διατηρώντας παράλληλα την αρχή της ενιαίας αγοράς.
<P>
Όσον αφορά τους οικολογικούς φόρους, κάποια από τα κράτη μέλη τους έχουν εφαρμόσει στο θέμα της συσκευασίας. Στη Γερμανία, για παράδειγμα το dual-system που επιτρέπει στους τηλεφωνητές να συμμετέχουν στον οικολογικό φόρο, όποια κι αν είναι η προέλευση (κράτος μέλος ή άλλη χώρα). Το σύστημα των πράσινων σημείων, στη Γαλλία, με την εφαρμογή της οικοσυσκευασίας και του Adelphe επιτρέπει και σ' εκείνη επίσης άνετες ενδοκοινοτικές ανταλλαγές.
<P>
Ωστόσο, το σύστημα των οικολογικών φόρων που έχει εφαρμοστεί στο Βέλγιο, και που υποχρεώνει τους τηλεφωνητές κάποιου κράτους μέλους να σημειώνουν τον αριθμό αδείας σε κάθε διανομέα, είναι ένα βαρύ σύστημα που δημιουργεί κατά κάποιο τρόπο προστατευτισμό.
<P>
Οι τροπολογίες που κατέθεσε η ομάδα μας στόχο έχουν να επιφορτίσουν την Επιτροπή με το έργο της εναρμόνισης των διοικητικών διαδικασιών, σχετικά με τους οικολογικούς φόρους. Στην πραγματικότητα, αντίθετα με ό, τι έγινε στο Βέλγιο, το διοικητικό σύστημα συγκέντρωσης των φόρων πρέπει να είναι απλό, δίκαιο, αποτελεσματικό και δεν πρέπει να εμποδίζει τις ενδοκοινοτικές ανταλλαγές. Αν η Επιτροπή παραμείνει αμετακίνητη στη σημερινή της θέση, τα εμπόδια θα είναι τέτοια, που ορισμένοι θα θελήσουν να δημιουργήσουν ένα ευρωπαϊκό φόρο, πράγμα το οποίο είναι απολύτως απαράδεκτο.
<P>
Ο προϋπολογισμός της Ευρωπαϊκής Ένωσης πρέπει να παραμείνει ένας προϋπολογισμός που να χρηματοδοτείται αποκλειστικά από τα κράτη μέλη και τους τελωνειακούς δασμούς των εισαγόμενων προϊόντων από τρίτα κράτη. Η δημιουργία ενός ευρωπαϊκού φόρου θα σήμαινε ένα ακόμα βήμα προς τη δημιουργία ενός υπερευρωπαϊκού κράτους, πράγμα το οποίο δεν αποτελεί επιθυμία των πολιτών μας.

<SPEAKER ID=120 NAME="Θεωνάς">
Το θέμα της επιβολής των λεγόμενων περιβαλλοντικών φόρων και επιβαρύνσεων, ή αλλιώς οικολογικών φόρων, δεν είναι καινούργιο και εδώ και χρόνια εκκρεμεί στα κοινοτικά όργανα. Τώρα όμως επανέρχεται με μεγαλύτερη ένταση, με σειρά προτάσεων, όπως, μεταξύ άλλων, με την πρόταση οδηγίας για την επιβολή φόρου επί των εκπομπών διοξειδίου του άνθρακα και επί της ενέργειας, την πρόταση για την φορολογία των ενεργειακών προϊόντων, την Πράσινη Βίβλο για τις τιμές στις μεταφορές, στα πλαίσια και της γενικότερης προσπάθειας διεύρυνσης της φορολογικής αρμοδιότητας της Ευρωπαϊκής 'Ενωσης.
<P>
Εμείς θεωρούμε ότι ο παράγοντας περιβάλλον πρέπει να αποτελεί βασική παράμετρο όλων των πολιτικών και δράσεων, ότι μια βιώσιμη και μακρόπνοη ανάπτυξη δεν μπορεί παρά να συμβαδίζει με την προστασία του περιβάλλοντος; ότι η περιβαλλοντική πολιτική πρέπει να στηρίζεται στην πρόληψη, στον καταλογισμό ευθυνών σε όσους ενέχονται στην καταστροφή του, στη λήψη μέτρων για την αποκατάσταση των ζημιών.
<P>
Πρωταρχικό ρόλο παίζει, εξάλλου, η συμπλήρωση και η εφαρμογή του υφιστάμενου -σε εθνικό και διεθνές επίπεδο- νομικού πλαισίου, η ανάληψη συντονισμένης δράσης για την εφαρμογή διακηρύξεων που κατά καιρούς γίνονται, όπως τα μέτρα που αναγγέλθηκαν στο Ρίο και το Κιότο, που αγνοούνται σκανδαλωδώς στο όνομα της αύξησης των υπερκερδών του μεγάλου κεφαλαίου.
<P>
Η πρόταση για περιβαλλοντικούς φόρους δεν εγγυάται καν ότι τα έσοδα θα χρησιμοποιούνται για τη χρηματοδότηση δραστηριοτήτων προστασίας του περιβάλλοντος, για δράσεις βιώσιμων προτύπων παραγωγής, για την τόνωση της χρησιμοποίησης και της παραγωγής τεχνολογιών φιλικών προς το περιβάλλον.
<P>
Ο τομέας του περιβάλλοντος θα μπορούσε να οδηγήσει στη δημιουργία νέων θέσεων εργασίας και να συμβάλει, έτσι, στην αύξηση της απασχόλησης. Πρέπει, όμως, να εξασφαλιστεί ότι όποια μέτρα λαμβάνονται για την προστασία του δεν θα οδηγήσουν σε νέα έμμεση επιδότηση της εργοδοσίας, καθώς υπάρχει σοβαρός κίνδυνος καταχρήσεων, κατακράτησης πόρων και μη καταβολής τους (όπως αποδεικνύουν και τα αντίστοιχα προβλήματα απόδοσης του ΦΠΑ ή, όπως στην Ελλάδα και σε άλλες χώρες, οι μη καταβαλλόμενες εισφορές κοινωνικής ασφάλισης). Εξάλλου, οι όποιες χρηματοδοτήσεις για δράσεις προστασίας του μπορεί να οδηγήσουν σε χαριστικές επιδοτήσεις στο μεγάλο κεφάλαιο, χωρίς μάλιστα να υπάρχει καμιά εγγύηση για την επίπτωσή τους στη δημιοργία σταθερών θέσεων πλήρους απασχόλησης, όπως αποδεικνύεται και από τη μέχρι σήμερα αναξιοπιστία των περιβαλλοντικών μελετών που υποχρεωτικά συνοδεύουν τα μεγάλα έργα.
<P>
Διαφωνούμε με κάθε προσπάθεια σύνδεσης των περιβαλλοντικών φόρων με τη λογική της Λευκής Βίβλου για αύξηση της ανταγωνιστικότητας μέσω της μείωσης του κόστους εργασίας, και συνακόλουθα των εργοδοτικών εισφορών κοινωνικής ασφάλισης. Κάτι τέτοιο θα οδηγούσε στην παραπέρα συρρίκνωση του δημόσιου συστήματος κοινωνικών ασφαλίσεων και στην στήριξη της ιδιωτικής ασφάλισης. Κι αυτό γιατί η θέσπισή τους, αν συνδυαστεί με τη μείωση των εργοδοτικών εισφορών, θα οδηγήσει σε μείωση των εσόδων των οργανισμών κοινωνικής ασφάλισης. Εξάλλου, η μέχρι σήμερα πραγματικότητα αποδεικνύει ότι η μείωση των εργοδοτικών εισφορών δεν οδηγεί σε ουσιώδη αύξηση της απασχόλησης, αλλά στην αύξηση των κερδών.
<P>
Μας προξενεί ιδιαίτερη ανησυχία το γεγονός ότι το φάσμα των υποψηφίων για φορολόγηση προϊόντων διευρύνεται επικίνδυνα, καλύπτοντας σειρά αγαθών πρώτης ανάγκης και ευρείας κατανάλωσης, όπως το νερό, οι μεταφορές, τα δομικά έργα, τα χημικά φυτοφάρμακα και τα λιπάσματα. Φοβούμαστε ότι ο απώτερος στόχος είναι μια επιπρόσθετη γενικευμένη φορολογική επιβάρυνση με σκοπό την αύξηση των φορολογικών εσόδων.
<P>
Για τους λόγους αυτούς δεν μπορούμε να ψηφίσουμε την έκθεση.

<SPEAKER ID=121 NAME="Πρόεδρος">
Κηρύσσω τη λήξη των αιτιολογήσεων ψήφου, και έτσι εξαντλήσαμε τα θέματα της ημερήσιας διάταξης για σήμερα το πρωί.
<P>
(Η συνεδρίαση διακοπείσα στις 13.20, επαναλαμβάνεται στις 15.00)

<CHAPTER ID=10>
Ετήσια έκθεση του ΕΝΙ
<SPEAKER ID=122 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0263/98) του κ. Fourηans, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ετήσια έκθεση του Ευρωπαϊκού Νομισματικού Ιδρύματος (1997)

<SPEAKER ID=123 NAME="Duisenberg">
Κύριε Πρόεδρε, αισθάνομαι μεγάλη χαρά που παρουσιάζω την ετήσια έκθεση του Ευρωπαϊκού Νομισματικού Ιδρύματος για το 1997 ενώπιον του Ευρωπαϊκού Κοινοβουλίου. Αποτελεί ειρωνεία το γεγονός ότι την προηγούμενη φορά που εμφανίστηκα ενώπιον του Κοινοβουλίου ήταν για να παρουσιάσω την ετήσια έκθεση ενός θεσμικού οργάνου υπό εκκαθάριση, δηλαδή την ετήσια έκθεση της Επιτροπής Διοικητών της Ευρωπαϊκής Κεντρικής Τράπεζας. Τώρα, βρίσκομαι εδώ για να παρουσιάσω την έκθεση ενός θεσμικού οργάνου που πρόκειται να εκκαθαριστεί - το Ευρωπαϊκό Νομισματικό Ίδρυμα.
<P>
Οι προπαρασκευαστικές εργασίες για το Τρίτο Στάδιο πραγματοποιήθηκαν όπως είχε σχεδιαστεί το 1997. Από τις αρχές του 1994 το EΝI, σε στενή συνεργασία με τις εθνικές κεντρικές τράπεζες της Ευρωπαϊκής Ένωσης, ανέλαβε τις απαραίτητες τεχνολογικές προετοιμασίες για τη δημιουργία του Ευρωπαϊκού Συστήματος Κεντρικών Τραπεζών, την εφαρμογή της ενιαίας νομισματικής πολιτικής και τη δημιουργία του ενιαίου νομίσματος. Τα έργα αυτά θα ολοκληρωθούν από τη διάδοχό του, την ΕΚΤ.
<P>
Το ΕΝΙ δημοσίευσε μια έκθεση, σχετικά με τη στρατηγική για τη νομισματική πολιτική το Φεβρουάριο του 1997, όπου διέκρινε δύο δυνητικές στρατηγικές για το τρίτο στάδιο: η μία θα έχει ενδιάμεσο νομισματικό στόχο και η άλλη θα έχει ως άμεσο στόχο τον πληθωρισμό. Ωστόσο, η έκθεση επισήμαινε επίσης ότι ανεξάρτητα από την τελική απόφαση, ο στόχος της σταθερότητας των τιμών πρέπει να οριστεί σαφώς, και να χρησιμοποιηθούν συγκεκριμένοι στόχοι για να μετρηθεί η απόδοση του ΕΣΚΤ. Υποστηρίζεται, εξάλλου, ότι ο κίνδυνος για τη σταθερότητα των τιμών έπρεπε να υπολογιστεί βάσει μιας ευρείας κλίμακας μεταβλητών δεικτών, με ιδιαίτερη αναφορά στα νομισματικά μεγέθη.
<P>
Οι θεωρητικές προετοιμασίες σχετικά με τα μέσα και τις διαδικασίες της νομισματικής πολιτικής ολοκληρώθηκαν στα τέλη του 1996. Η "έκθεση-πλαίσιο» που δημοσιεύθηκε τον Ιανουάριο του 1997, εξέθεσε την ενιαία νομισματική πολιτική στο Τρίτο Στάδιο και το λειτουργικό πλαίσιο.
<P>
Σε ό, τι αφορά τη συναλλαγματική πολιτική, η συνεδρίαση του Ευρωπαϊκού Συμβουλίου στο Αμστερνταμ, πέρσι τον Ιούνιο, ενέκρινε απόφαση για την ένταξη ενός νέου μηχανισμού συναλλαγματικών ισοτιμιών στο τρίτο στάδιο, τον ΜΣΙ2. Το ΕΝΙ έδωσε την τελική μορφή σε ένα σχέδιο συμφωνίας μεταξύ της ΕΚΤ και των μελλοντικών ΕΚΤ της ζώνης μη ευρώ, όπου παρουσιαζόταν το καταστατικό λειτουργίας που θα υποβαλλόταν στην ΕΚΤ για έγκριση. Εξακολούθησε να επεξεργάζεται τα ζητήματα τεχνικής υποδομής, ώστε να καταστήσει το σύστημα λειτουργικό από την 1η Ιανουαρίου 1999.
<P>
Οι εργασίες εφαρμογής διενεργήθηκαν με σκοπό να δοθεί η δυνατότητα στην ΕΚΤ να παρέμβει στις τιμές συναλλάγματος, εστιάζοντας στην υποστήριξη του λειτουργικού πλαισίου και του συστήματος παροχής πληροφοριών. Οι εργασίες αναλήφθηκαν, επίσης, με την προοπτική να μεταβιβαστούν στοιχεία αποθεματικών σε συνάλλαγμα στην ΕΚΤ κατά την έναρξη του Τρίτου Σταδίου.
<P>
Σε ό, τι αφορά τις στατιστικές προετοιμασίες, οι εργασίες έχουν εστιαστεί στην εφαρμογή και διευκρίνιση των στατιστικών απαιτήσεων ευρείας κλίμακας για το τρίτο στάδιο. Παραδείγματος χάριν, το 1997 το ΕΝΙ δημοσίευσε έναν προσωρινό κατάλογο - ο οποίος αργότερα αναθεωρήθηκε - των συμβαλλομένων οργάνων νομισματικών και χρηματοπιστωτικών θεσμικών οργάνων. Δημοσίευσε, επίσης, έγγραφα με στατιστικά στοιχεία για το χρήμα και τον τραπεζικό τομέα, καθώς και το ισοζύγιο πληρωμών. Οι εργασίες ξεκίνησαν ομοίως με τη Eurostat σε τριμηνιαίους χρηματοοικονομικούς λογαριασμούς.
<P>
Σε ό, τι αφορά τα συστήματα πληρωμών, τον Σεπτέμβριο του 1997 το ΕΝΙ δημοσίευσε μια δεύτερη έκθεση προόδου για το σύστημα TARGET, το οποίο ήδη δοκιμάζεται και εφαρμόζεται, ώστε να μπορεί να είναι πλήρως λειτουργικό μέχρι τα τέλη Δεκεμβρίου. Τόσο οι στατικές και δυναμικές δοκιμές όσο και οι πολύπλευρες δοκιμασίες έχουν ολοκληρωθεί. Οι δοκιμές προσομοίωσης διενεργούνται σε συνθήκες που να είναι όσο το δυνατό πλησιέστερες προς το μελλοντικό ζωντανό περιβάλλον.
<P>
Οι προετοιμασίες για τα τραπεζογραμμάτια του ευρώ συνεχίζονται. Το 1997 πραγματοποιήθηκαν τα τελικά σχέδια, που βασίζονται σε προσχέδια που επελέγησαν από το Συμβούλιο του ΕΝΙ το Δεκέμβριο του 1996. Οι εικονογραφήσεις των αναθεωρημένων σχεδίων δημοσιεύθηκαν τον Ιούλιο του 1997 και αποτέλεσαν πλάκες πιεστηρίου το πρώτο εξάμηνο του 1998. Για να μπορέσει η παραγωγή τραπεζογραμματίων του ευρώ να συντελεστεί με ομαλό ρυθμό, κατασκευάστηκαν πρωτότυπα από οκτώ διαφορετικά πιεστήρια και δέκα διαφορετικές εκτυπώσεις το 1997. Το σχέδιο αυτό αποκάλυψε ότι όλες οι εκτυπώσεις που συμμετείχαν, θα είναι έτοιμες να παράγουν όλες τις ονομασίες των τραπεζογραμματίων του ευρώ, επιτυγχάνοντας ενιαία πρότυπα ποιότητας και εμφάνισης. Η μαζική παραγωγή τραπεζογραμματίων του ευρώ θα ξεκινήσει στις αρχές του 1999.
<P>
Τέλος, το 1997 το ΕΝΙ συμμετείχε ενεργά σε άλλες πτυχές της μετάβασης στο ευρώ. Για να αναφέρουμε μόνο ελάχιστα παραδείγματα, το ΕΝΙ συναντήθηκε με εκπροσώπους του τραπεζικού τομέα και χρηματοοικονομικών ενώσεων της Ευρωπαϊκής Ένωσης, για να εξετάσουν ζητήματα, όπως η αντικατάσταση των συμβατικών τιμών που μπορεί να καταστούν ασήμαντες μετά την έναρξη του τρίτου σταδίου και την ισχύ ενδοτραπεζικών επιτοκίων.
<P>
Όταν το ΕΝΙ ενθάρρυνε τις τραπεζικές ενώσεις, καθώς και τις χρηματαγορές και τις αγορές συναλλάγματος να ορίσουν από κοινού τους δείκτες της ζώνης ευρώ, η τραπεζική ομοσπονδία της Ευρωπαϊκής Ένωσης και η ένωση χρηματοοικονομικών αγορών, δηλαδή η επαγγελματική ένωση χρηματιστών της αγοράς συναλλάγματος, εκδήλωσαν την πρόθεσή τους να υπολογίσουν και να δημοσιεύσουν ένα δείκτη ενδοτραπεζικών επιτοκίων, που θα ισχύει στη ζώνη ευρώ και θα ονομάζεται EURIBOR.
<P>
Η αρχική σύνθεση της ζώνης ευρώ από την 1η Ιανουαρίου 1999 και εφεξής αποφασίστηκε, όπως γνωρίζουμε, στις αρχές Μαΐου. Η ετήσια έκθεση περιέγραψε αδρομερώς τα κύρια χαρακτηριστικά της ζώνης ευρώ, βάσει των διαθέσιμων πληροφοριών.
<P>
Σήμερα, υπενθύμισα ότι η δημιουργία της ΕΚΤ και του Ευρωπαϊκού Συστήματος Κεντρικών Τραπεζών συνέβη μόλις πριν από έξι εβδομάδες, την 1η Ιουνίου 1998. Έκτοτε, ήμασταν απασχολημένοι με την ολοκλήρωση των προετοιμασιών για το τρίτο στάδιο. Τόσο το Γενικό Συμβούλιο, όσο και το Διοικητικό Συμβούλιο συνεδρίασαν - το Διοικητικό Συμβούλιο έχει ήδη συνεδριάσει δύο φορές. Στη συνεδρίασή της μέχρι σήμερα, η Ευρωπαϊκή Κεντρική Τράπεζα ασχολήθηκε με πολλά οργανωτικά ζητήματα, όπως η εκχώρηση από την Εκτελεστική Επιτροπή αρμοδιοτήτων στα μέλη της και η δημιουργία μιας νέας δομής που να εξυπηρετεί το έργο της ΕΚΤ. Επίσης, έχει ήδη συμφωνήσει για τον κανονισμό της ΕΚΤ, που θα δημοσιευθεί σύντομα στην Επίσημη Εφημερίδα των Ευρωπαϊκών Κοινοτήτων, και ενέκρινε την ίδρυση 11 επιτροπών του ΕΣΚΤ που θα βοηθούν στο έργο της ΕΚΤ.
<P>
Ως προς το προπαρασκευαστικό έργο, στην πρώτη συνεδρίασή του, το Διοικητικό Συμβούλιο συμφώνησε στη μέθοδο που θα εφαρμοστεί για τον καθορισμό των ποσοστιαίων μεριδίων των εθνικών κεντρικών τραπεζών, στο βασικό τμήμα του κεφαλαίου της ΕΚΤ και τα απαραίτητα μέτρα για την αποπληρωμή του κεφαλαίου της ΕΚΤ. Ως αποτέλεσμα τούτου, η Ευρωπαϊκή Κεντρική Τράπεζα έλαβε αρχικό κεφάλαιο ελαφρώς κάτω από 4 δισεκατομμύρια ευρώ στις αρχές Ιουλίου. Το Διοικητικό Συμβούλιο, επίσης, συμφώνησε στο πλαίσιο για την οργάνωση της συνολικής δοκιμασίας των συστημάτων και διαδικασιών της κλίμακας της ΕΣΚΤ, που θα διενεργηθούν το υπόλοιπο εξάμηνο μετά την 1η Ιανουαρίου.
<P>
Ασχολήθηκε, επίσης, με δύο ειδικά ζητήματα που αφορούν την προετοιμασία για το Τρίτο Στάδιο: το σύστημα TARGET και τα τραπεζογραμμάτια ευρώ. Ως προς το σύστημα TARGET, συμφωνήθηκε μια τιμολογική πολιτική. Το βασικό στοιχείο αυτής της πολιτικής είναι ότι ένας φθίνων δασμός θα επιβληθεί στις μεταβιβαστικές πληρωμές που απορρέουν από το εν λόγω σύστημα. Ως προς τα τραπεζογρμμάτια, συμφωνήθηκε ότι η αρχική προσφορά τραπεζογραμματίων για τη ζώνη ευρώ θα πρέπει να παράγεται, σε μεγάλο βαθμό, βάσει μιας αποκεντρωμένης προσέγγισης, δηλαδή, κάθε μία από τις 11 συμμετέχουσες εθνικές κεντρικές τράπεζες θα είναι σε θέση να οργανώσει την παραγωγή των τραπεζογραμματίων ευρώ, που χρειάζονται για να αντικαταστήσουν τα εθνικά τραπεζογραμμάτιά τους, είτε παράγοντας οι ίδιες τα σχετικά τραπεζογραμμάτια, είτε προσχωρώντας σε διμερείς συμφωνίες με τις οποίες δεσμεύονται να ενεργούν κατά τον ίδιο τρόπο.
<P>
Η δεύτερη συνεδρίαση του Διοικητικού Συμβουλίου διεξήχθη την Τρίτη, την προηγούμενη εβδομάδα. Αποφασίστηκε η εισαγωγή ενός ελάχιστου συστήματος αποθεματικών. Μεταξύ των λειτουργιών που ένα τέτοιο σύστημα μπορεί κάλλιστα να πραγματοποιήσει, η συμβολή που μπορεί να προσφέρει στη σταθεροποίηση των επιτοκίων των χρηματαγορών και στην αύξηση της ζήτησης για χρήματα της Κεντρικής Τράπεζας, με τη δημιουργία ή τη διεύρυνση μιας διαρθρωτικής ανεπάρκειας ρευστών στην αγορά, θεωρήθηκε από το Συμβούλιο ότι είναι ιδιαίτερα σημαντικό. Ωστόσο, το Συμβούλιο εξέτασε επίσης πολύ προσεκτικά τις επιπτώσεις ενός τέτοιου συστήματος για τον τραπεζικό τομέα. Έχοντας τούτο υπόψη, αποφάσισε ότι η διατήρηση ελάχιστων αποθεματικών θα αποζημιωνόταν σε επίπεδο που θα αντιστοιχούσε στο επιτόκιο των κυριοτέρων αναχρηματοδοτικών λειτουργιών. Ο καθορισμός του συστήματος ελάχιστων αποθεματικών, συμπεριλαμβανομένου του ποσοστού ανακαταθέσεων, που κυμαίνεται προς το παρόν μεταξύ 1, 5 και 2, 5 %, θα αποφασιστεί -το αργότερο - μέχρι το Νοέμβριο του 1998.
<P>
Ελήφθη επίσης μια απόφαση για το μέγεθος και τη μορφή της αρχικής μεταβίβασης στοιχείων αποθεμάτων σε συνάλλαγμα στην ΕΚΤ από τις συμμετέχουσες εθνικές κεντρικές τράπεζες. Χωρίς να υπεισέλθω σε λεπτομέρειες, η μεταβίβαση ανέρχεται περίπου σε 39, 5 δισεκατομμύρια ευρώ.
<P>
Αποφασίστηκαν επίσης οι όροι για τη συμμετοχή των κεντρικών τραπεζών και των χρηματοπιστωτικών ιδρυμάτων των κρατών μελών της Ευρωπαϊκής Ένωσης, που δεν συμμετέχουν στη ζώνη ευρώ, στο σύστημα TARGET, λαμβάνοντας υπόψη τον κίνδυνο που θα μπορούσε να δημιουργήσει στην εφαρμογή της νομισματικής πολιτικής η εκχώρηση απεριόριστης πρόσβασης σε πίστωση, που χορηγείται εντός της ημέρας στα πιστωτικά ιδρύματα εκτός της ζώνης ευρώ. Για αυτό, οι κεντρικές τράπεζες των κρατών μελών της Ευρωπαϊκής Ένωσης, που δεν συμμετέχουν στη ζώνη ευρώ, θα μπορούν να χορηγούν παράλληλη πίστωση εντός της ημέρας σε ευρώ στα πιστωτικά ιδρύματά τους, αλλά η οποία θα υπόκειται σε ανώτατο όριο, τόσο σε επίπεδο κρατικών τραπεζών των κρατών μελών της Ευρωπαϊκής Ένωσης που δεν συμμετέχουν στη ζώνη ευρώ, όσο και των πιστωτικών ιδρυμάτων που δεν συμμετέχουν στη ζώνη ευρώ.
<P>
Τέλος, το Διοικητικό Συμβούλιο ενέκρινε σειρά συστάσεων της ΕΚΤ για τους κανονισμούς του Συμβουλίου της Ευρωπαϊκής Ένωσης σχετικά με τη συγκέντρωση στατιστικών στοιχείων από την ΕΚΤ, την εφαρμογή ελάχιστων αποθεματικών και τη δυνατότητα της ΕΚΤ να επιβάλλει κυρώσεις.
<P>
Θα ήθελα να επιστήσω την προσοχή σας, κύριε Πρόεδρε, στη σύσταση σχετικά με τα στατιστικά στοιχεία. Έχει ιδιαίτερη σημασία για την ΕΚΤ, γιατί θα χρειαστεί να στηρίξει τις αποφάσεις της σε στατιστικά στοιχεία που θα καλύπτουν τη ζώνη ευρώ, ιδιαίτερα, στο πλαίσιο αυτό, σε στατιστικά στοιχεία που αφορούν τη νομισματική πολιτική και το ισοζύγιο πληρωμών, τα οποία θα παρέχονται στο πλαίσιο αυτής της νομοθεσίας. Ένας κανονισμός της ΕΚΤ που να προσδιορίζει λεπτομερώς τον σημερινό φορολογούμενο πληθυσμό και οι στατιστικές πληροφορίες που τα αναφέροντα ιδρύματα θα κληθούν να παράσχουν, δεν μπορεί να εκδοθεί αν δεν έχει τεθεί προηγουμένως σε ισχύ η απόφαση του Συμβουλίου. Οι απαιτήσεις αυτές έχουν ήδη εξεταστεί επί μακρόν, αλλά ένα νομικό μέσο θα παράσχει την απαραίτητη βεβαιότητα για εκείνους που θα πρέπει να συμμορφωθούν με αυτούς. Θα υπάρξει μια ευκαιρία για το Συμβούλιο Ecofin να εγκρίνει το σχετικό κείμενο κατά τη συνεδρίασή της τον Οκτώβριο, και τούτο σημαίνει ότι θα το εκτιμούσαμε ιδιαίτερα, αν το Ευρωπαϊκό Κοινοβούλιο μπορούσε να εκδώσει γνωμοδότηση, όπως απαιτείται, εντός του Σεπτεμβρίου.
<P>
Εν κατακλείδι, κατά την άποψή μου, η ενδελεχής τεχνική προετοιμασία που πραγματοποιήθηκε από το ΕΝΙ το 1997 και παλαιότερα, μας δίνει τη δυνατότητα να αναμένουμε με εμπιστοσύνη την εισαγωγή του ενιαίου νομίσματος στις αρχές τους προσεχούς έτους. Αυτή η προπαρασκευαστική εργασία τείνει πλέον να ολοκληρωθεί από την ΕΚΤ και το ΕΣΚΤ. Ωστόσο, τα γερά θεμέλια που τέθηκαν από το ΕΝΙ, πρέπει να βοηθήσουν την ΕΚΤ και το Ευρωπαϊκό Σύστημα Κεντρικών Τραπεζών να εξελιχθεί σε ένα αξιόπιστο και ισχυρό θεσμικό όργανο, το οποίο θα προσπαθήσει να επιτύχει τον πρωταρχικό στόχο του, που συνίσταται στη διατήρηση της σταθερότητας των τιμών στη ζώνη ευρώ, με καθορισμένο τρόπο. Τούτο, με τη σειρά του, θα παράσχει τις απαραίτητες συνθήκες για τη βιώσιμη οικονομική ανάπτυξη. Η βελτίωση της οικονομικής κατάστασης στην Ευρωπαϊκή Ένωση, που παρατηρήθηκε πέρσι και αναμένεται να εξακολουθήσει το 1998, ενδέχεται να θεωρηθεί ότι συνιστά ένα πολύ ικανοποιητικό σημείο έναρξης για τη νομισματική ένωση. Ωστόσο, οι φορολογικές πολιτικές των κρατών μελών πρέπει τώρα να στραφούν προς την επίτευξη των μεσοπρόθεσμων απαιτήσεων του Συμφώνου Σταθερότητας και Ανάπτυξης, το συντομότερο δυνατό. Το σημείο αναφοράς για τις φορολογικές πολιτικές είναι σαφώς η επίτευξη ενός προϋπολογισμού που να είναι ισοσκελισμένος ή πλεονασματικός, και ένα πλεόνασμα, θα προσέθετα, είναι απαραίτητο ιδίως για τις χώρες που εξακολουθούν να έχουν υψηλό λόγο χρέους προς ΑΕΠ.
<P>
(Χειροκροτήματα)

<SPEAKER ID=124 NAME="Fourηans">
Πριν ξεκινήσω, κύριε. Duisenberg, θα ήθελα να σας πω πόσο εκτιμάμε την παρουσία σας για να σταθμίσουμε μαζί τα δεδομένα, σχετικά με την εφαρμογή της μελλοντικής νομισματικής πολιτικής της Ευρωπαϊκής Κεντρικής Τράπεζας (ΕΚΤ).
<P>
Πιστεύω ότι εκφράζω την πλειοψηφία του Κοινοβουλίου, λέγοντας ότι έχετε εκπληρώσει τον ρόλο σας ως Προέδρου του Ευρωπαϊκού Νομισματικού Ιδρύματος (ΕΝΙ), όπως και ο προκάτοχός σας άλλωστε, ο κ. Lamfalussy, ικανά, αποτελεσματικά και με πνεύμα διαλόγου. Πιστεύω ότι όλα αυτά προϊδεάζουν θετικά για τις σχέσεις εμπιστοσύνης που θα υπάρξουν ανάμεσα στο Ευρωπαϊκό Κοινοβούλιο και την ΕΚΤ, και όλα αυτά, φυσικά, με κάθε σεβασμό για την ανεξαρτησία της Τράπεζας, ανεξαρτησία στην οποία, πιστέψτε με, είμαστε όλοι προσηλωμένοι.
<P>
Για να επανέλθω στην έκθεση του ΕΝΙ, η οποία αποτελεί το θεμέλιο της σημερινής μας συζήτησης, θα ήθελα να πω κατ' αρχάς ότι αποτελεί μια θαυμάσια πηγή πληροφόρησης σχετικά με την κατάσταση σύγκλισης των διαφόρων κρατών μελών και μια εξίσου θαυμάσια σύνθεση των θεσμικών και τεχνικών χαρακτηριστικών, σχετικά με την εφαρμογή της μελλοντικής νομισματικής πολιτικής της ζώνης ευρώ.
<P>
Οφείλουμε όμως να ομολογήσουμε, κύριε Πρόεδρε, ότι απουσιάζουν τα νεωτεριστικά στοιχεία στα οποία ήμασταν συνηθισμένοι στις προηγούμενες εκθέσεις. Γι' αυτό και παρατηρήθηκε ως ένα βαθμό ανησυχία με την ανάγνωσή της και θα ήθελα να προσπαθήσω να μειώσω αυτήν την ανησυχία θέτοντας κάποιες ερωτήσεις.
<P>
Όσον αφορά την οικονομική κατάσταση της Ένωσης, ως εισηγητής του Κοινοβουλίου που είμαι, χαίρομαι, όπως και εσείς άλλωστε, για τις προτάσεις που πραγματοποιήθηκαν από τη μεγάλη πλειοψηφία των κρατών μελών γενικά στον τομέα της οικονομικής σύγκλισης, και πιο συγκεκριμένα σχετικά με τη μείωση των ελλειμμάτων του προϋπολογισμού. Όπως και εσείς, παρά τη βελτίωση της οικονομικής κατάστασης, παραμένω λίγο διστακτικός σχετικά με το χαμηλό επίπεδο των επενδύσεων και με το ακόμα υπερβολικά υψηλό επίπεδο ανεργίας σε πολλά κράτη μέλη. Εξ ού και η αναγκαιότητα να προχωρήσουμε σε μέτρα εξυγίανσης του προϋπολογισμού, ελέγχου των δημοσίων δαπανών, μείωσης του κόστους εργασίας, ιδίως για τους ανειδίκευτους, καθώς και η εξίσου επιτακτική ανάγκη μεταρρυθμίσεων στις δομές, ιδιαίτερα στην αγορά εργασίας.
<P>
Όλα αυτά τα μέτρα είναι απαραίτητα αν θέλουμε να εξασφαλίσουμε διαρκή ανάπτυξη, και με ένα επίπεδο απασχόλησης υψηλό και σταθερό. Νομίζω ότι στα σημεία αυτά, δεν υπάρχουν διαφωνίες. Ωστόσο, είναι λυπηρό ότι η έκθεση δεν επεκτείνεται στην τόσο απαραίτητη συνεργασία των πολιτικών, σχετικά με τον προϋπολογισμό και τη φορολογία των χωρών της ζώνης ευρώ, συνεργασία που θα αποδειχθεί πρωταρχική, στα πλαίσια της ενιαίας νομισματικής πολιτικής. Ως προς τη σημασία αυτής της ερώτησης, θα επιθυμούσαμε το ΕΝΙ να προσεγγίσει το θέμα και την ανάλυση με ποιο εμπεριστατωμένο τρόπο.
<P>
Σε ό, τι αφορά το τρίτο στάδιο που προβλέπει η Συνθήκη του Μάαστριχτ, είναι προφανές ότι το ΕΝΙ πραγματοποίησε ένα σοβαρό έργο προετοιμασίας της νομισματικής πολιτικής, όμως αν και η σοβαρότητα αυτού του έργου είναι αναμφισβήτητη, οφείλω να σας πω, κύριε Πρόεδρε, ότι είμαστε απογοητευμένοι ως προς τις κύριες επιλογές αυτής της πολιτικής. Υπάρχουν σκοτεινά και ασαφή σημεία, αν και τα αγνοήσατε στον εναρκτήριο λόγο σας. Ελπίζω ότι σύντομα θα ξεκαθαρίσουν, γιατί, σε τελική ανάλυση, η νέα πολιτική θα δρομολογηθεί σε λιγότερο από έξι μήνες.
<P>
Πότε θα μας αποκαλύψετε, κύριε Πρόεδρε, τις βασικές αρχές τη μελλοντικής νομισματικής πολιτικής της ζώνης ευρώ; Πότε θα μας επεξηγήσετε τη νομισματική στρατηγική που πρόκειται να ακολουθήσετε, με άλλα λόγια, τους τελικούς και ενδιάμεσους στόχους αυτής της πολιτικής; Πριν λίγο, στην ομιλία σας, μας μιλήσατε για δύο πιθανές στρατηγικές, πότε όμως θα αποφασίσετε ποια θα επιλέξετε τελικά; Ξέρουμε ότι σύμφωνα με τη συνθήκη, ο κύριος στόχος πρέπει να είναι η σταθερότητα των τιμών, όμως ξέρουμε επίσης, σύμφωνα πάντα με τη συνθήκη, ότι η Κεντρική Τράπεζα οφείλει να στηρίζει τις γενικές οικονομικές πολιτικές της Κοινότητας. Στο πλαίσιο αυτό, ποιος θα είναι ο δείκτης της σταθερότητας των τιμών; Μήπως ένας μηδενικός πληθωρισμός ή μία κλίμακα του πληθωρισμού; Στην τελευταία περίπτωση, τι κλίμακα και για ποια περίοδο θα υπολογιστεί; Θα επιλέξετε ένα νομισματικό σύνολο ως τελικό στόχο της νομισματικής πολιτικής; Εάν ναι, τι είδους σύνολο θα είναι; Στοχεύετε σε έναν στενό ή ευρύ ορισμό της νομισματικής μάζας; Θα θέσετε έναν αριθμό ως στόχο της ανάπτυξης αυτού του συνόλου, μία κλίμακα ποσοστού ανάπτυξης; Και σ' αυτήν την περίπτωση, για ποιο χρονικό διάστημα; Ή μήπως, όπως ισχύει σήμερα με αρκετές κεντρικές τράπεζες, θα είναι ο μέσος όρος για ένα απροσδιόριστο χρονικό διάστημα;
<P>
Όσον αφορά τους ενδιάμεσους στόχους, σύμφωνα με τον τελικό στόχο, θα είναι η νομισματική μάζα, θα είναι τα επιτόκια, θα είναι η τραπεζική πίστωση, ή ένας συνδυασμός των παραπάνω; Πότε θα αποφανθείτε, κύριε Πρόεδρε, για τα ερωτήματα αυτά, τη σημασία των οποίων γνωρίζετε και ο ίδιος, και για τη νομισματική διαχείριση της ΕΚΤ, και για τις αγορές, και για την οικονομική πολιτική των κρατών, και για τους οικονομικούς παράγοντες στο σύνολό τους; Και αν μπορώ να προσθέσω, και για να μπορέσει το Κοινοβούλιό μας να ασκήσει σωστά τη δημοκρατική του ευθύνη στον τομέα της νομισματικής πολιτικής.
<P>
Αλλο αδιευκρίνιστο σημείο, οι δεσμοί της ΕΚΤ με τις εθνικές κεντρικές τράπεζες, στα πλαίσια της εφαρμογής της νομισματικής πολιτικής. Θα μπορούσατε να μας διευκρινίσετε αυτούς τους δεσμούς, ιδιαίτερα για τις πράξεις ανοιχτής αγοράς;
<P>
Υπάρχουν επίσης δύο στοιχεία για τη νομισματική πολιτική πάνω στα οποία θα ήθελα να επιμείνω, κύριε Πρόεδρε, αν μου διαθέτετε ένα λεπτό ακόμα: πρώτον, είναι βασικό η νομισματική πολιτική του ευρώ να καθοδηγείται σύμφωνα με τις γενικές συνθήκες της ζώνης και όχι σύμφωνα με τις ιδιαίτερες συνθήκες του ενός ή του άλλου κράτους μέλους - ορισμένα κράτη φαίνεται ότι το ξεχνάνε - και δεύτερον, για να γίνει αξιόπιστη, η ΕΚΤ δεν πρέπει να προβεί σε αυξήσεις των επιτοκίων, . που δεν θα μπορούσαν να δικαιολογηθούν από τις κύριες οικονομικές συνθήκες της ζώνης.
<P>
Αυτοί είναι αγαπητοί συνάδελφοι, κύριε Πρόεδρε, κατά τη γνώμη μας οι πιο σημαντικοί προσανατολισμοί. Ξεκινήσατε να απαντάτε σε κάποιες ερωτήσεις στην ομιλία σας. Προσωπικά, θα επιθυμούσα να μας είχατε πει περισσότερα, και, για να τελειώσω, θα ήθελα να επισημάνω για μια ακόμα φορά το θαυμάσιο έργο του ΕΝΙ, κατά τη διάρκεια της σύντομης αλλά έντονης δράσης του. Ας ευχηθούμε μακροημέρευση στην ΕΚΤ!
<P>
(Χειροκροτήματα)

<SPEAKER ID=125 NAME="Randzio-Plath">
Κύριε Πρόεδρε, κύριε Πρόεδρε της Ευρωπαϊκής Κεντρικής Τράπεζας, το παρόν Ευρωπαϊκό Κοινοβούλιο, ήδη πριν αρχίσει η δεύτερη φάση της νομισματικής ένωσης, είχε αναλάβει την ευθύνη να διοργανώσει έναν διάλογο επί νομισματικών θεμάτων με το Ευρωπαϊκό Νομισματικό Ίδρυμα και είχε ταυτόχρονα τονίσει ότι ο διάλογος αυτός πρέπει να αναπτυχθεί περαιτέρω στην τρίτη φάση της νομισματικής ένωσης, μόλις αρχίσει η εποχή του ευρώ.
<P>
Εμείς εδώ, στο Ευρωπαϊκό Κοινοβούλιο, μπορέσαμε να παρακολουθήσουμε τον ζήλο του εν λόγω ευρωπαϊκού θεσμού, του Ευρωπαϊκού Νομισματικού Ιδρύματος, σε μία περίοδο όπου κυριαρχούσαν πολλές αμφιβολίες κατά πόσο θα μπορούσε να αρχίσει η λειτουργία της νομισματικής ένωσης πραγματικά στην προκαθορισμένη ημερομηνία. Από αυτήν την άποψη πρέπει κανείς να ευχαριστήσει το Ευρωπαϊκό Νομισματικό Ίδρυμα, τον Πρόεδρό του και τους συνεργάτες του για το έργο που επιτέλεσαν, το οποίο χαρακτηριζόταν πάντα από την Αρχή της Ελπίδας καθώς και από το πνεύμα ευρωπαϊκής συνεργασίας, επειδή, όπως όλοι γνωρίζουμε, όταν ένα πράγμα δεν γίνεται από κοινού δεν μπορεί να ολοκληρωθεί. Συνεπώς κύριε Πρόεδρε σας εύχομαι όλα τα καλά για την εργασία σας στην Ευρωπαϊκή Κεντρική Τράπεζα που θα είναι τόσο σημαντική για την καθημερινότητά μας, για τη ζωή μας.
<P>
Επομένως θέλω να ευχαριστήσω και τον εισηγητή, την θέση του οποίου υποστηρίζει η Ομάδα του Ευρωπαϊκού Σοσιαλιστικού Κόμματος, για τις παρατηρήσεις του σχετικά με την έκθεση του Ευρωπαϊκού Νομισματικού Ιδρύματος. Ακόμα και αν το τελευταίο δεν βρίσκεται πλέον εν ζωή, πολλές από τις συστάσεις του εν λόγω ιδρύματος έχουν ιδιαίτερη σημασία για την Ευρωπαϊκή Κεντρική Τράπεζα. Επιτρέψτε μου να τονίσω ένα πράγμα ήδη στην αρχή αυτής της συζήτησης. Όταν την 1η Ιανουαρίου 1999 θα αρχίσει η ενιαία νομισματική πολιτική θα πρέπει όχι μόνο οι αγορές, αλλά και ο πληθυσμός να έχουν πεισθεί για την αξία της εργασίας που εκτελεί ο θεσμός αυτός, για την αξιοπιστία των αποφάσεών του προς το συμφέρον της σταθερότητας των τιμών αλλά και προς το συμφέρον της ανεξαρτησίας αυτής της ευρωπαϊκής νομισματικής εξουσίας.
<P>
Ταυτόχρονα, πρέπει όμως να είναι δυνατόν να αναπτυχθεί μία στρατηγική πληροφόρησης και επικοινωνίας που θα αντιμετωπίζει τις ανάγκες των ανθρώπων οι οποίοι εισέρχονται σε αυτήν την εποχή του ευρώ, με την αίσθηση της αβεβαιότητα, της ανησυχίας και του σκεπτικισμού. Ως εκ τούτου το ερώτημα που θέτει το Ευρωπαϊκό Κοινοβούλιο είναι: τι προτίθεται ή τι πρέπει να κάνει από την πλευρά της η Ευρωπαϊκή Κεντρική Τράπεζα πέρα από τον διάλογο με το Ευρωπαϊκό Κοινοβούλιο για τη νομισματική πολιτική στο πλαίσιο των τριμηνιαίων και ετησίων εκθέσεων προκειμένου να δώσει συγκεκριμένη μορφή στη δημοκρατική υποχρέωση απολογισμού και τη συγκρότηση ευρωπαϊκής δημοσιότητας ως προς τις αποφάσεις της.
<P>
Εδώ τίθεται επίσης και το εξής συγκεκριμένο ερώτημα: τι σημαίνει ουσιαστικά μία άρνηση δημοσίευσης των πρακτικών; Πραγματικά αδυνατεί η Ευρωπαϊκή Κεντρική Τράπεζα να δημοσιοποιεί τις νομισματικού χαρακτήρα αποφάσεις, όπως έχει επανειλλημμένως απαιτήσει το Ευρωπαϊκό Κοινοβούλιο, και ταυτόχρονα να δημοσιοποιεί τα επιχειρήματα και τη θεμελίωση των νομισματικού χαρακτήρα αποφάσεων την ημέρα λήψης της απόφασής τους; Το ζήτημα για μας δεν είναι να γνωρίζουμε ποιος επιχειρηματολόγησε και πως επιχειρηματολόγησε ή ποιος ψήφισε τι στο Συμβούλιο της Ευρωπαϊκής Κεντρικής Τράπεζας. Το ζήτημα είναι απλά να κατανοεί η κοινή γνώμη, να κατανοούμε όλοι εμείς, ποιο είναι το υπόβαθρο αυτών των αποφάσεων νομισματικής πολιτικής που δεν έχουν βέβαια επιπτώσεις μόνο στη σταθερότητα των τιμών, αλλά συνκαθορίζουν στην πραγματικότητα τις επενδύσεις, την ανάπτυξη και την απασχόληση.
<P>
Εδώ έρχεται να προστεθεί το ότι αυτός ο διάλογος για τη νομισματική πολιτική δεν είναι μόνο προς όφελος του δημοκρατικού συστήματος, αλλά και προς όφελος της Ευρωπαϊκής Κεντρικής Τράπεζας η οποία μέσω αυτού δεν μπορεί παρά μόνο να κερδίσει σε αξιοπιστία. Από αυτήν την άποψη θεωρώ επίσης ότι είναι πολύ σημαντικό να συζητούνται και οι στρατηγικές της νομισματικής πολιτικής. Η ποσότητα του χρήματος και οι στόχοι σε ό, τι αφορά το επίπεδο του πληθωρισμού βρίσκονται σε ανταγωνισμό και ο εισηγητής μας παρέπεμψε στο γεγονός αυτό. Εμείς, ως Ευρωπαϊκό Κοινοβούλιο, έχουμε ήδη από πολύ νωρίς προβεί σε σκέψεις ως προς μία διττή και μικτή στρατηγική και είμαστε της άποψης ότι η ποσότητα του χρήματος και οι στόχοι που αφορούν το απίπεδο του πληθωρισμού πρέπει να συνδυασθούν, διότι θέλουμε να αποφύγουμε κά θε κίνδυνο, ειδικά την εποχή του ηλεκτρονικού χρήματος.
<P>
Εδώ πρέπει για ακόμα μια φορά να ειπωθεί ότι όσο περισσότεροι είναι οι δείκτες που πρέπει να κρίνει η Ευρωπαϊκή Κεντρική Τράπεζα, τόσο πιο απλό θα είναι να τεθεί υπό έλεγχο η εξέλιξη της ποσότητας του χρήματος και με αυτήν ο πληθωρισμός, και τούτο αποτελεί ένα από τα σημαντικά καθήκοντα της Ευρωπαϊκής Κεντρικής Τράπεζας.

<SPEAKER ID=126 LANGUAGE="FR" NAME="Herman">
Κύριε Πρόεδρε, ελπίζω ότι την επόμενη φορά που θα παραστείτε ενώπιον του Κοινοβουλίου, δεν θα είναι όπως τις δύο προηγούμενες φορές, για να παρουσιάσετε την έκθεση για έναν οργανισμό που βρίσκεται υπό εκκαθάριση.
<P>
Θα ήθελα να σας αναφέρω τρία ζητήματα που με απασχολούν και να σας θέσω δύο ερωτήσεις. Το πρώτο αφορά την εξωτερική αντιπροσώπευση της νομισματικής ένωσης. Η κατάσταση στενής αλληλεξάρτησης των χρηματοπιστωτικών αγορών καθιστά σήμερα ακόμα πιο αναγκαία παρά ποτέ τη συνεργασία ανάμεσα στις κύριες νομισματικές αρχές - κι εσείς είστε μία από αυτές - όμως, το είδαμε πρόσφατα κατά την ασιατική κρίση, δεν το δείχνετε, εν πάση περιπτώσει, δεν βρίσκεστε στην πρώτη γραμμή για να συζητήσετε αυτά τα προβλήματα.. θα ήθελα να μας πείτε ποιο είναι το πρόβλημα με την εξωτερική σας αντιπροσώπευση.
<P>
Το δεύτερο είναι ο συντονισμός των οικονομικών πολιτικών, ο οποίος, με τη διαδικασία που προβλέπεται από τη Συνθήκη, δεν φαίνεται να δίνει και θεαματικά αποτελέσματα, και κυρίως η συνέχιση της προσπάθειας, η ενίσχυση της εξυγίανσης του προϋπολογισμού. Μας απασχολεί αυτό, όπως πιστεύω ότι απασχολεί και την Επιτροπή. Φαίνεται ότι πολλά κράτη που κατάφεραν να σεβαστούν τα κριτήρια της σύγκλισης εγκαταλείπονται σήμερα και έχουν την τάση να χαλαρώνουν την προσπάθεια, η οποία ωστόσο πρέπει να συνεχιστεί.
<P>
Το τρίτο αφορά τον αντίκτυπο της ασιατικής κρίσης σε συνδυασμό με την κρίση στη Ρωσία, όχι τόσο σε οικονομικό επίπεδο - από αυτήν την άποψη, έχουμε στατιστικές που είναι μάλλον καθησυχαστικές - όσο ως προς την άμεση δέσμευση του ευρωπαϊκού και διεθνούς τραπεζικού συστήματος στις χώρες τις οποίες αφορά. Φαίνεται ότι οι δυνατότητες εξόφλησης χρεών, ιδιαίτερα της Ρωσίας, είναι περιορισμένες και γνωρίζουμε ότι πρέπει να καταβάλει αυτόν τον χρόνο πάνω από τριάντα δισεκατομμύρια δολάρια ενώ δεν έχει τίποτα.
<P>
Εξάντλησα τον χρόνο μου αλλά, όσον αφορά την εγκαθίδρυση της ΕΚΤ, θα ήθελα ωστόσο να ρωτήσω ποια είναι η αυτονομία δράσης που σας αφήνει το Συμβούλιο, γιατί πρόκειται για ένα σημαντικό σημείο. Έχετε μια καλή ομάδα, που έχει συνοχή. Το αποδείξατε κατά την ώρα των ακροάσεων. Πώς θα ξεκινήσει η Τράπεζα και πόσο μπορούμε να πιστέψουμε τις φήμες που κυκλοφορούν σχετικά με την έκδοση των χαρτονομισμάτων;

<SPEAKER ID=127 LANGUAGE="ES" NAME="Gasςliba i Bφhm">
Κύριε Πρόεδρε, βρισκόμαστε σε μια μεταβατική στιγμή. Τυπικά ασχολούμαστε με την έκθεση του Ευρωπαϊκού Νομισματικού Ιδρύματος για την περυσινή χρονιά, ο πρόεδρος του οποίου αναδείχθηκε πρώτος πρόεδρος της Κεντρικής Ευρωπαϊκής Τράπεζας. Προφανώς, όπως ειπώθηκε στις προηγούμενες παρεμβάσεις, αρχίζοντας με αυτήν του εισηγητή, κυρίου Fourηans, την έκθεση του οποίου υποστηρίζουμε, αυτή υπήρξε το μέσο για μια πρώτη ανταλλαγή απόψεων σχετικά με τα πρώτα βήματα της Κεντρικής Ευρωπαϊκής Τράπεζας, η οποία από την 1η Ιουνίου του τρέχοντος έτους βρίσκεται σε μια διαδικασία εδραίωσης.
<P>
Προφανώς, θα ήθελα να επιμείνω σε κάποια σημεία τα οποία έχουν επισημανθεί και τα οποία πιστεύω ότι είναι καλό να διασαφηνιστούν. Εχθές, στην ίδια αυτήν αίθουσα, εγκρίναμε την έκθεση της κυρίας Berθs, η οποία αναφέρεται στη σύνθεση της Οικονομικής και Δημοσιονομικής Επιτροπής, και εμείς εκφράζουμε τη δική μας έλλειψη ικανοποίησης για την αυθαιρεσία που υπήρξε στη σύνθεση της εν λόγω επιτροπής, εκ μέρους των εκπροσώπων των κεντρικών τραπεζών των κρατών μελών και ανωτάτων υπαλλήλων των υπουργών οικονομικών και οικονομίας. Αφησαν εκτός έναν μεγάλο αριθμό εμπειρογνωμώνων σε θέματα φορολογικά και δημοσιονομικά, αναλυτές της διεθνούς κατάστασης· με αυτό εμποδίζουν, όντως, την ύπαρξη μιας πραγματικής κοινοτικής διάστασης. Την έλλειψη αυτής της κοινοτικής διάστασης τη διαπιστώνουμε επίσης, για παράδειγμα, στην παρουσία της ίδιας της Κεντρικής Ευρωπαϊκής Τράπεζας και στην εκπροσώπηση της Νομισματικής Ένωσης στα διεθνή φόρουμ και στους διεθνείς οργανισμούς που ασχολούνται με νομισματικά θέματα: από το Διεθνές Νομισματικό Ταμείο ως τις ομάδες στις οποίες εκπροσωπούνται οι μεγάλες βιομηχανικές οικονομίες. Επίσης, όπως επεσήμανε ο κ. Herman, αναφέρομαι στο θέμα των σχέσεων με το ECOFIN, EURO 11 και στον ρόλο που διαδραματίζουν αυτοί οι θεσμοί στις σχέσεις τους με την Κεντρική Ευρωπαϊκή Τράπεζα. Πρόκειται για ζητήματα που μας ανησυχούν πάρα πολύ και που πιστεύουμε πως, από τώρα και ως τις αρχές του 1999, θα πρέπει να επιλυθούν κατά τον καλύτερο δυνατό τρόπο.

<SPEAKER ID=128 LANGUAGE="EN" NAME="Gallagher">
Κύριε Πρόεδρε, κύριε Επίτροπε και κύριε Πρόεδρε της Ευρωπαϊκής Κεντρικής Τράπεζας, κατ' αρχάς θα ήθελα να δράξω την ευκαιρία για να συγχαρώ τον πρόεδρο της Κεντρικής Τράπεζας για το διορισμό του και να του ευχηθώ κάθε καλό κατά τη διάρκεια της εντολής του.
<P>
Η εν λόγω ετήσια έκθεση δεν συνιστά επαρκές σημείο αναφοράς ή ερμηνείας ως προς τον τύπο πολιτικής που πρέπει να ακολουθηθεί. Στο μέλλον, η Ευρωπαϊκή Κεντρική Τράπεζα πρέπει να περιλαμβάνει σημαντικά στοιχεία, όπως είναι η λεπτομερέστερη ανάλυση των εξελίξεων στο χώρο των χρηματοοικονομικών αγορών και πιθανοί τομείς, όπου είναι δυνατό να διεξαχθούν συζητήσεις σχετικά με το συντονισμό φορολογικών πολιτικών. Η περίληψη που αφορά τις χώρες της Κεντρικής και Ανατολικής Ευρώπης είναι υπερβολικά σύντομη ως προς τη μελλοντική διεύρυνση. Αν εξετάσουμε συνολικά την κατάσταση που επικρατεί στην Ευρώπη, η καταπολέμηση της ανεργίας πρέπει να παραμείνει πρώτη προτεραιότητα και, βεβαίως, ένας τρόπος αντιμετώπισης του προβλήματος είναι να αυξηθούν οι παραγωγικές επενδύσεις.
<P>
Είναι επίσης χρήσιμο να θυμηθούμε, ότι η νομισματική πολιτική της ζώνης ευρώ είναι αναπόσπαστη από την άσκηση μιας οικονομικής πολιτικής της ΕΕ, που να βασίζεται στο συντονισμό των οικονομικών πολιτικών των κρατών μελών. Η Ευρωπαϊκή Κεντρική Τράπεζα θα διαδραματίσει καθοριστικό ρόλο στη διαμόρφωση ενός οικονομικού κλίματος που να ενθαρρύνει τις επενδύσεις και, συνεπώς, θα διαδραματίσει σημαντικό ρόλο στη δημιουργία θέσεων εργασίας.
<P>
Ενώ από το 1994 η έμφαση δίδεται στην προετοιμασία του διαχειριστικού πλαισίου για την Ευρωπαϊκή Κεντρική Τράπεζα, πρέπει να ληφθούν και άλλες αποφάσεις. Οι σημαντικότερες αποφάσεις αφορούν τα μέσα για τη νομισματική πολιτική. Πάνω από όλα, πρέπει να καθοριστεί ένας ενδιάμεσος στόχος νομισματικής πολιτικής. Συνεπάγεται ότι η Κεντρική Τράπεζα, εφόσον θα υπάρχει ένας συγκεκριμένος στόχος, πρέπει να εξετάσει μια ολόκληρη σειρά κριτηρίων για να λάβει αποφάσεις. Το Συμβούλιο της Ευρωπαϊκής Κεντρικής Τράπεζας πρέπει να αποκαλύψει τη στρατηγική του ως προς το ζήτημα αυτό, το Σεπτέμβριο.
<P>
Θα ήθελα να ζητήσω από τον πρόεδρο της Κεντρικής Τράπεζας να μας πει ποια βήματα πρόκειται να πραγματοποιηθούν, προκειμένου να εξασφαλιστεί ότι εκείνοι που έχουν προβλήματα όρασης δεν θα βρεθούν σε μειονεκτική θέση, όταν κυκλοφορήσουν τα νέα τραπεζογραμμάτια. Εν κατακλείδι, θα ήθελα να πω στον πρόεδρο της Κεντρικής Τράπεζας, ότι εκτιμούμε ιδιαίτερα την προσφορά του να εμφανίζεται τακτικά ενώπιον της κοινοβουλευτικής υποεπιτροπής. Μπορώ να τον διαβεβαιώσω ότι θα ενεργήσουμε σαν φύλακες του ευρώ. Θα προσβλέπουμε σε εκείνον να προασπίσει τα συμφέροντα των μικρότερων κρατών μελών.

<SPEAKER ID=129 LANGUAGE="PT" NAME="Ribeiro">
Κύριε Πρόεδρε, οι υπό συζήτηση εκθέσεις, αυτή του Ευρωπαϊκού Νομισματικού Ιδρύματος και η έκθεση του συναδέλφου Fourηans, κινούνται προς την ίδια κατεύθυνση: συμμερίζονται τις απόψεις όσων διακηρύσσουν την έμμονη αρχή της σταθερότητας των τιμών, αυτών που προβάλλουν την ενιοποίηση των φορολογικών και δημοσιονομικών πολιτικών, που προσβλέπουν στη συγκεντροποίηση της οικονομικής πολιτικής. Πρόκειται για δύο ακόμη εκθέσεις που αγνοούν τις τεχνικές δυσκολίες, που παραβλέπουν την έλλειψη προσδιορισμού της έννοιας του δημοκρατικού πολιτικού ελέγχου, που ευνοούν την ονομαστική σύγκλιση, προσπαθώντας παράλληλα να πείσουν ότι όλα βαίνουν καλώς στην πραγματική οικονομία.
<P>
Έχουμε μπροστά μας την τελευταία έκθεση που υποβάλλει ο κύριος Duisenberg πριν περάσει από την ηγεσία του Ευρωπαϊκού Νομισματικού Ιδρύματος σε αυτήν της Ευρωπαϊκής Κεντρικής Τράπεζας. Και ήδη στο πλαίσιο των προηγούμενων καθηκόντων του είχε εκφράσει κάποιες ανησυχίες, τις οποίες επαναλαμβάνει και επαυξάνει τώρα, στο πλαίσιο των νέων και μεταγενέστερων καθηκόντων του: πρέπει να επιτύχουμε περισσότερα και γοργότερα βήματα προς την κατεύθυνση της ίδιας στρατηγικής, προς την ίδια κατεύθυνση της σταθερότητας των τιμών μέχρι σημείου αποπληθωρισμού, προς τη μείωση των δημοσιονομικών ελλειμμάτων μέχρι να επιτύχουμε πλεονάσματα. Με σωρεία συμβουλών και προειδοποιήσεων, σχεδόν απειλεί τα κράτη μέλη, μην αφήνοντας τους καν την ευχέρεια να πανηγυρίσουν το γεγονός ότι συγκαταλέγονται ανάμεσα στους Ένδεκα. Εάν ο κύριος Duisenberg είναι ανήσυχος, θυμίζοντας το βιαστικό κουνέλι της "Αλίκης στη χώρα των θαυμάτων του ευρώ», εμείς όμως ανησυχούμε με τη δική του ανησυχία. Και αυτό επιθυμούμε να τονίσουμε.

<SPEAKER ID=130 LANGUAGE="DE" NAME="Wolf">
Κύριε Πρόεδρε, κύριε Πρόεδρε της Ευρωπαϊκής Κεντρικής Τράπεζας η πτώση του παλαιού, δηλαδή του ΕΝΙ είναι η αρχή του νέου, δηλαδή της Ευρωπαϊκής Κεντρικής Τράπεζας. Για το λόγο αυτό συζητάμε όλοι εδώ την πολιτική της Ευρωπαϊκής Κεντρικής Τράπεζας. Πιστεύω ότι ο κ. Duisenberg θα διαψεύσει δημοσιεύματα του Τύπου σύμφωνα με τα οποία το θέμα της αμοιβής του αντιμετωπίζεται σαν κρατικό απόρρητο. Πιστεύω επίσης ότι θα διεξάγουμε ακόμα πολλές συζητήσεις για το ποια είναι η πραγματικά κατάλληλη νομισματική πολιτική προκειμένου να διασφαλισθούν οι αναγκαίες μελλοντικές επενδύσεις στο πλαίσιο της Ευρώπης και η ανάπτυξη της απασχόλησης που χρειαζόμαστε επειγόντως. Πρέπει να συζητηθούν και να ανεκτά όρια του πληθωρισμού, το πρόβλημα του αντιπληθωρισμού, της έλλειψης επενδύσεων καθώς και το πρόβλημα της μη συγχρονισμένης πορείας της οικονομίας που εντωμεταξύ δεν υφίσταται μόνο περιφερειακά αλλά και κοινωνικά. Πρέπει μήπως να επανεκδώσουμε σε μερικά χρόνια την Ιστορία δύο Πόλεων , στην πλοκή της οποίας θα εκτείνεται ο τρίτος κόσμος παντού στην Ευρώπη; Εδώ πρέπει να συμβάλει και η νομισματική πολιτική.
<P>
Δεύτερο: το μεγάλο σύμπλεγμα που θα συζητήσουμε είναι το ζήτημα της δημοκρατικής ένταξης της Ευρωπαϊκής Κεντρικής Τράπεζας και του Ευρωπαϊκού Συστήματος των Κεντρικών Τραπεζών. Εδώ θέλω να δώσω μόνον στην ΕΚΤ μία συμβουλή για το δρόμο: Ο θεσμικός παράδεισος δεν είναι ασφαλής τόπος.

<SPEAKER ID=131 LANGUAGE="FR" NAME="de Lassus Saint Geniθs">
Κύριε Πρόεδρε, αγαπητοί συνάδελφοι, οφείλουμε να αναγνωρίσουμε ότι η τελευταία ετήσια έκθεση του ΕΝΙ αντιπροσωπεύει ένα έργο πλούσιο και αποτελεσματικό. Πρέπει εντούτοις να παρατηρήσουμε, όπως οι ομιλητές που είχαν τον λόγο πριν από μένα, ότι σε ορισμένα σημεία, κατά τη γνώμη μας σημαντικά, η έκθεση περιορίζεται σε γενικότητες.
<P>
Γιατί λοιπόν αυτές οι επιφυλάξεις; Γιατί, αν είχε ως αποστολή να προμηνύσει την τρίτη φάση της οικονομικής και νομισματικής ένωσης, το ινστιτούτο είχε επίσης την αποστολή να προβληματιστεί, όχι μόνο στην εφαρμογή της μελλοντικής κοινής νομισματικής πολιτικής, αλλά και να φέρει στο φως τρία θεμελιώδη επιχειρήματα για να τεθεί η νομισματική πολιτική σε σωστή βάση.
<P>
Κατά πρώτον, ποιοι είναι οι όροι για μια καλή συνεργασία ανάμεσα στην νομισματική πολιτική, που θα καθοδηγείται στο εξής από την ΕΚΤ κάτω από τον έλεγχο του Ευρωπαϊκού Κοινοβουλίου και τις οικονομικές πολιτικές, τις οποίες καθοδηγούν τα διάφορα κράτη; Κατά δεύτερον, ποιοι είναι οι όροι για την καλύτερη δυνατή συνεργασία, τόσο στον τομέα του προϋπολογισμού όσο και στη φορολογία; Κατά τον ίδιο τρόπο, ποια ήταν η ανάλυση που έκανε το ινστιτούτο για την αλληλεξάρτηση των κρίσεων στην Ασία και τη Ρωσία; Ποια ανάλυση έκανε για τον απαιτούμενο ή επιθυμητό ρυθμό της παγκοσμιοποίησης; Κατά τρίτον, ποιες είναι οι επιπτώσεις των αρχών της σταθερής ανάπτυξης, της ευημερίας και της απασχόλησης ως προς τους στόχους που έχουν τεθεί στον νομισματικό τομέα;
<P>
Η έκθεση του ινστιτούτου είναι πολύ γενική και ασαφής στα τρία αυτά σημεία. Η Ομάδα της Ευρωπαϊκής Ριζοσπαστικής Συμμαχίας συμμερίζεται λοιπόν την κριτική άποψη του κ. Fourηans και θα ψηφίσει υπέρ της έκθεσής του. Ελπίζω, κύριε Πρόεδρε, ότι η ΕΚΤ θα βρίσκεται μαζί μας τους επόμενους μήνες, και θα μπορεί να παραδειγματίζεται από τις ατέλειες για τις οποίες μετανιώνουμε σήμερα.

<SPEAKER ID=132 LANGUAGE="NL" NAME="Blokland">
Κύριε Πρόεδρε, με αυτή την τέταρτη ετήσια έκθεση ολοκληρώνεται η τετράδα των εκθέσεων του ΕΝΙ. Ωστόσο δεν βλέπουμε να γίνεται κάποια ενδελεχής ανασκόπηση της προηγούμενης τετραετίας. Τα σημαντικότερα νέα στοιχεία περιλαμβάνονται ήδη στην έκθεση σύγκλισης του περασμένου Μαρτίου. Θα ήθελα ωστόσο να επιστήσω την προσοχή σας σε ορισμένα ζητήματα.
<P>
Ένα πρώτο ζήτημα αφορά την παράγραφο 13 του σχεδίου ψηφίσματος. Φαίνεται γενικά διατυπωμένη, ωστόσο το πρόβλημα με την ΟΝΕ είναι ακριβώς ότι μία κοινή νομισματική πολιτική μπορεί να συγκρουσθεί με τα ιδιαίτερα χαρακτηριστικά μίας εθνικής οικονομίας. Κάτι τέτοιο συμβαίνει ιδιαίτερα με την Ιρλανδία, τη Φινλανδία και το Ηνωμένο Βασίλειο. Και οι Κάτω Χώρες αντιμετώπισαν πέρυσι μία συγκυριακή διαφορά ανάπτυξης. Όταν το πρόβλημα αυτό παρατηρείται σε μικρές χώρες, η απήχησή του σε επίπεδο ΕΕ δεν είναι μεγάλη. Η κατάσταση είναι ωστόσο διαφορετική όταν πρόκειται για μία μεγάλη χώρα. Πώς αντιμετωπίζει η ΕΚΤ το δίλημμα αυτό;
<P>
Θα ήθελα στη συνέχεια να αναφερθώ στο ζήτημα του ΕΝΣ-ΙΙ και στη θέση των χωρών που βρίσκονται σε φάση μετάβασης. Είναι άραγε έτοιμες να συμμετάσχουν στο ΕΝΣ-ΙΙ και να συνδέσουν τα νομίσματά τους με το ευρώ; Η Τσεχία προσπάθησε το 1997 να συνδέσει το νόμισμά της με το γερμανικό μάρκο και το δολλάριο ΗΠΑ, αλλά αναγκάστηκε να εγκαταλείψει αυτό το εγχείρημα. Η εξέλιξη αυτή με κάνει να διερωτώμαι μήπως η δημιουργία της ΟΝΕ δημιουργεί επιπρόσθετα εμπόδια για την ταχεία προσχώρηση των χωρών της Κεντρικής και Ανατολικής Ευρώπης στην Ευρωπαϊκή Ένωση.
<P>
Τέλος, θα ήθελα να κάνω μία παρατήρηση σχετικά με την κατάσταση των δημοσίων οικονομικών στα κράτη μέλη. Σε σχέση με την σημερινή εξέλιξη της οικονομικής συγκυρίας θα έλεγα ότι τα ελλείμματα και τα χρέη είναι σχετικά υψηλά, και μάλιστα αν λάβουμε υπόψη τις μελλοντικές δημογραφικές εξελίξεις και τη γήρανση του πληθυσμού. Θα ήταν πιστεύω σκόπιμο η ΕΚΤ ή η Ευρωπαϊκή Επιτροπή ή η Ευρωστάτ να μελετήσουν το πρόβλημα αυτό.

<SPEAKER ID=133 NAME="Donnelly, Alan">
Κύριε Πρόεδρε, καλωσορίζω τον κ. Duisenberg στην πρώτη επίσκεψή του στο Ευρωπαϊκό Κοινοβούλιο. Ελπίζω ότι θα έχουμε μια πολύ καλή σχέση τα επόμενα οκτώ χρόνια της Προεδρίας του.
<P>
Θα ήθελα, επίσης, να του πω ότι αυτή είναι η πρώτη ευκαιρία που έχει να απευθυνθεί σε πολίτες της Ευρωπαϊκής Ένωσης, συγκεκριμένα σε 290 εκατομμύρια πολίτες που θα καλύπτονται από την Κεντρική Τράπεζά του. Για αυτό, θα ήθελα να του υπενθυμίσω ότι πρέπει να διασφαλίσει πως η εν λόγω τράπεζα θα εμπνεύσει δημόσια εμπιστοσύνη. Η Ευρωπαϊκή Κεντρική Τράπεζα δεν είναι η Bundesbank. Η Bundesbank διαθέτει άριστο ιστορικό και χαίρει γενικής εμπιστοσύνης στη Γερμανία. Η Ευρωπαϊκή Κεντρική Τράπεζα είναι το νεώτερο ευρωπαϊκό θεσμικό όργανο και πρέπει να κερδίσει την εμπιστοσύνη των πολιτών της Ευρωπαϊκής Ένωσης. Δεν είναι δυνατό να κερδίσετε αυτή την εμπιστοσύνη με το να κρύβεστε στο γραφείο σας στη Φραγκφούρτη· δεν μπορείτε να την κερδίσετε χωρίς να αποκαλύψετε πληροφορίες και χωρίς να διασφαλίσετε ότι οι πολίτες και οι κοινότητές μας θα ενημερώνονται για τον τρόπο με τον οποίο θα εργάζεστε και θα λαμβάνετε τις αποφάσεις σας.
<P>
Έτσι, εκείνο που θα ήθελα να ζητήσω από τον πρόεδρο της ΕΚΤ σήμερα, είναι να σκιαγραφήσει για χάρη μας, με απόλυτη σαφήνεια και με απλά λόγια, τον τρόπο κατά τον οποίο η Ευρωπαϊκή Κεντρική Τράπεζα πρόκειται να αποκαλύπτει πληροφορίες στο κοινό. Δεν αναμένουμε από εσάς να δημοσιοποιείτε τα ονόματα και τα αποτελέσματα των ψηφοφοριών που θα διεξάγονται στις νομισματικές αρχές. Δεν έχουμε την απαίτηση από εσάς να το κάνετε, γιατί χρειαζόμαστε αυτονομία σε αυτόν τον τομέα. Αλλά πρέπει οι αποφάσεις να κοινοποιούνται στο λαό· πρέπει οι αποφάσεις να κοινοποιούνται στην επιχειρηματική κοινότητα και πρέπει οι αποφάσεις να κοινοποιούνται στις χρηματαγορές. Οι χρηματαγορές έχουν ανάγκη από προβλεψιμότητα. Η επιχειρηματική κοινότητα χρειάζεται εμπιστοσύνη στο έργο που επιτελείτε, και οι πολίτες της Ευρωπαϊκής Ένωσης πρέπει να έχουν συνείδηση ότι ενεργείτε για λογαριασμό τους.
<P>
Όταν παρουσιαστήκατε ενώπιόν μας για την ακρόασή σας, είπατε ότι θα δημασιεύετε μόνο τα συνοπτικά πρακτικά περίπου 16 χρόνια μετά τη διεξαγωγή μιας συνεδρίασης. Ελπίζω, εκ των υστέρων, να έχετε πλέον συνειδητοποιήσει ότι κάτι τέτοιο είναι εντελώς απαράδεκτο. Πρέπει να υπάρχει μια σχέση αλληλεπίδρασης ανάμεσα σε εσάς και τα άλλα μέλη του Διοικητικού Συμβουλίου στη Φραγκφούρτη, το Ευρωπαϊκό Κοινοβούλιο και τους πολίτες της Ευρωπαϊκής Ένωσης.
<P>
Την προηγούμενη εβδομάδα, μάλιστα, αντιμετωπίσαμε τη γελοία κατάσταση, κ. Duisenberg, όπου κάποιος ζήτησε να μάθει το μισθό σας ως προέδρου της Κεντρικής Τράπεζας, και ήταν αδύνατο να βρει αυτή την πληροφορία. Είστε δημόσιος λειτουργός και αυτή η πληροφορία πρέπει να δημοσιοποιηθεί· έτσι πρέπει να συμβαίνει στον δημόσιο τομέα.
<P>
Θέλω να διαβεβαιώσω ότι θα έχουμε μια καλή σχέση με εσάς. Πιστεύω πως αυτό είναι εφικτό γιατί θέλετε να επιδείξετε την ίδια καλή θέληση που επιδείξατε ως πρόεδρος του ΕΝΙ, αλλά καθώς θα παρίσταστε σε ακροάσεις του Ευρωπαϊκού Κοινοβουλίου, καθώς θα παρακολουθείτε συνεδριάσεις της Επιτροπής Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου, πρέπει να μας παρέχετε πληροφορίες, ώστε οι πολίτες να έχουν εμπιστοσύνη στην Ευρωπαϊκή Κεντρική Τράπεζα, αλλά - κάτι που είναι ακόμη πιο σημαντικό - να έχουν εμπιστοσύνη στο ευρώ.

<SPEAKER ID=134 LANGUAGE="IT" NAME="Garosci">
Κύριε Πρόεδρε, πέρισυ στις 30 Ιουνίου εορτάσαμε στην Φρανκφούρτη μία βάφτιση, την επίσημη γέννηση δηλαδή της Ευρωπαϊκής Κεντρικής Τράπεζας, ο κοινός οίκος του ενιαίου νομίσματος. Η έλευση του ευρώ, πράγματι, τροποποιεί την ύπαρξη του Ευρωπαϊκού Νομισματικού Ιδρύματος, του οποίου σήμερα εξετάζουμε την ετήσια έκθεση. Σε αυτό το έγγραφο παρουσιάζεται η κατάσταση προετοιμασίας των ευρωπαϊκών νομισματικών ιδρυμάτων λίγο πριν την έναρξη ισχύος του ευρώ και, ως εκ τούτου, της νομισματικής πολιτικής της νέας Ευρωπαϊκής Κεντρικής Τράπεζας.
<P>
Πράγματι, η νέα τράπεζα θα συναντήσει από νωρίς την επιτυχία εάν, πέραν του να εκπληρώνει τις νέες λειτουργίες για τις οποίες δημιουργήθηκε, υλοποιήσει με ορθό τρόπο τις υποχρεώσεις με τις οποίες είχε επιφορτιστεί το ΕΝΙ. Να γιατί χαιρετίζουμε με συμπάθεια τον Πρόεδρο εκκαθαριστή στο διπλό του αξίωμα, κύριο Duisenberg. Η Επιτροπή Οικονομικής, Νομισματικής και Βιομηχανικής Πολιτικής εξέφρασε ήδη ικανοποίηση για το πλούσιο ενημερωτικό περιεχόμενο του εγγράφου. Ευχαριστούμε συνεπώς τον εισηγητή, που θέλησε να θυμίσει καλά τα δικαιώματα και τις υποχρεώσεις του Νομισματικού Θεσμικού Οργάνου που γεννιέται- να γιατί μιλήσαμε για βάφτιση - σχολιάζοντας και αναλύοντας εκείνα του Νομισματικού Θεσμικού Οργάνου που πεθαίνει, για το οποίο όμως δεν χρειάζεται κηδεία. Επίσης, δεν θα μιλήσουμε για κηδείες ούτε και για τις εθνικές κεντρικές τράπεζες. Ο ρόλος τους είναι ακόμα πάρα πολύ σημαντικός για το νομισματικό οικοδόμημα του ευρώ, αρκεί να συγκρίνουμε τους 60 χιλιάδες τωρινούς τους εργαζόμενους στα κράτη μέλη με τους 281 συνολικά υπαλλήλους του ΕΝΙ. Ωστόσο, αλλά στο μέλλον και μεσοπρόθεσμα, η ΕΚΤ θα πρέπει να επιτελέσει πλήρως όλες τις λειτουργίες που προβλέπονται από τις Συνθήκες. Οι τελικοί στόχοι που θα επεξηγηθούν με αριθμούς, όπως ο δείκτης πληθωρισμού και ο νομισματικός όγκος, θα αποτελέσουν στοιχεία σταθερότητας και ανάπτυξης, και για να δείξουν σε όλους τους ευρωπαίους πολίτες ότι εάν σήμερα εργαζόμαστε τόσο έντονα σχετικά με το νόμισμα είναι για να πετύχουμε καλύτερα και γρηγορότερα τους άλλους κοινοτικούς στόχους, και πρώτον απ' όλους την απασχόληση.
<P>
Τέλος, για να μην κάνουμε λάθος επαναλαμβάνουμε ότι το Ευρωπαϊκό Κοινοβούλιο είναι το μόνο κοινοτικό όργανο που εκλέγεται απευθείας από τους πολίτες στο οποίο το ΕΝΙ ήταν υποχρεωμένο να λογοδοτεί. Μία υποχρέωση που θα επαναληφθεί με την ΕΚΤ. Το Ευρωπαϊκό Κοινοβούλιο θα συνεργαστεί στο μέγιστο, αλλά θα ελέγχει επιμελώς την δραστηριότητα και τις λειτουργίες, όπως παλαιότερα του ΕΝΙ, έτσι και σήμερα της Ευρωπαϊκής Κεντρικής Τράπεζας.

<SPEAKER ID=135 LANGUAGE="FR" NAME="Giansily">
Κύριε Πρόεδρε, η έκθεση του συναδέλφου μας Andrι Fourηans μάς επιτρέπει να μιλήσουμε για μια ακόμα φορά για το ΕΝΙ και να χαιρετίσουμε το εξαιρετικό έργο που πραγματοποίησε μαζί με τους δύο προέδρους του, τον κ. Wim Duisenberg και τον άμεσο προκάτοχό του, τον κ. Alexandre Lamfallussy. Δίνει επίσης την ευκαιρία να θυμηθούμε κάποιες αρχές που κυριάρχησαν κατά την καθιέρωση του ενιαίου νομίσματος και που, τα επόμενα χρόνια, θα κατευθύνουν τη δράση των Ευρωπαίων.
<P>
Η πρώτη από αυτές τις αρχές είναι ότι το Ευρωπαϊκό Σύστημα Κεντρικών Τραπεζών οφείλει να οδηγήσει το ενιαίο νόμισμα προς την κατεύθυνση της συμπληρωματικότητας μεταξύ της ενιαίας νομισματικής πολιτικής και των οικονομικών πολιτικών, που φυσικά θα είναι συντονισμένες, των οποίων όμως η στρατηγική θα ορίζεται σε εθνικό επίπεδο.
<P>
Αν οι κυρίαρχες λέξεις είναι η σταθερότητα των τιμών και η περιστολή του πληθωρισμού, και αν οι στόχοι είναι η σταθερή ανάπτυξη και η ευημερία, είναι σαφές ότι πρέπει να λυπηθούμε, όπως ο εισηγητής μας, που η έκθεση του ΕΝΙ δεν προσέγγισε τη γενική προβληματική του συντονισμού των δημοσιονομικών και φορολογικών πολιτικών της Ένωσης.
<P>
Με το ευρώ και την Ευρωπαϊκή Κεντρική Τράπεζα, πρέπει να βρούμε όλα τα μέσα για τη δημιουργία ενός αυστηρού πλαισίου αυτών των πολιτικών, που είναι αναγκαίες για την εξυγίανση της δημόσιας οικονομίας, την οποία έχουμε ανάγκη. Στην πραγματικότητα, δεν μπορούμε να θέλουμε τη μεταρρύθμιση της ΚΑΠ, να θέτουμε φιλόδοξους στόχους στον τομέα της διεύρυνσης, να δεσμευόμαστε για δύο θητείες με την Ατζέντα 2000 και ταυτόχρονα να μην προετοιμαζόμαστε για την καθιέρωση των τεχνικών μέσων που θα μας προφυλάξουν όχι μόνο από αυτό που ονομάζουμε πιθανά ασυμετρικά σοκ, αλλά και από μία αργή παρέκκλιση προς την ανεκτικότητα που θα ακρωτηρίαζε τους καρπούς της ανακτημένης ανάπτυξης προς όφελος των συμφερόντων μεμονωμένων κατηγοριών και αψηφώντας το γενικό συμφέρον.
<P>
Η συνθηκολόγηση της γαλλικής κυβέρνησης πριν μερικές εβδομάδες στην απεργία των πιλότων της Air France αποτελεί ένα καλό παράδειγμα, του τι δεν πρέπει να κάνουμε. Τα 200 εκατομμύρια Ecu που χάθηκαν από την αεροπορική εταιρία είναι αρκετά χρήματα που θα επιβαρύνουν τα πορτοφόλια των γάλλων φορολογουμένων και, που κατ' επέκταση, δεν θα αφαιρεθούν από το έλλειμμα του εθνικού προϋπολογισμού. Είναι καιρός να συνειδητοποιήσουν οι ιθύνοντες των κρατών ότι πέρασε ο καιρός των άτακτων παιδιών που τα έχουν όλα και ότι η μια σοβαρή μεταρρύθμιση της αγοράς εργασίας είναι αναγκαία, όπως γράφει ο εισηγητής, για την επίτευξη της εξάλειψης της ανεργίας. Φυσικά, η Ομάδα μας θα υποστηρίξει την έκθεση του κ. Fourηans.

<SPEAKER ID=136 NAME="Θεωνάς">
Κύριε Πρόεδρε, κάθε φορά που συζητάμε στο Ευρωπαϊκό Κοινοβούλιο την οικονομική πολιτική και την οικονομική κατάσταση της 'Ενωσης, περισσεύουν τα λόγια αυτοϊκανοποίησης των παραγόντων χάραξης της οικονομικής πολιτικής για τα επιτεύγματα αυτής της πολιτικής που ακολουθεί η Ευρωπαϊκή 'Ενωση. Το ίδιο γίνεται περίπου και τώρα. Αλλά πόσο μπορεί κανείς να νιώθει ικανοποιημένος με αυτό το επίπεδο ανεργίας που υπάρχει στην 'Ενωση και το επίπεδο επενδύσεων που είναι ανεπαρκέστατο για να οδηγήσει στοιχειωδώς στην αντιμετώπιση της ανεργίας;
<P>
Θα ήθελα να ρωτήσω τον Πρόεδρο της Ευρωπαϊκής Κεντρικής Τράπεζας:
<P>
Πρώτον, νομίζει ότι με την άτεγκτη εφαρμογή του συμφώνου σταθερότητας, όπως ζήτησε στην παρέμβασή του, είναι δυνατό να αντιμετωπισθεί η ανεργία με τους τεράστιους δημοσιονομικούς περιορισμούς που επιβάλλει;
<P>
Δεύτερον, είναι δυνατόν να προχωρήσουμε με μία πολιτική στήριξης του ενιαίου νομίσματος στα πλαίσια μιας φορολογικής πολιτικής σαν αυτή που εφαρμόζεται σήμερα;
<P>
Θα ήθελα απαντήσεις από τον κύριο Duisenberg για να δούμε εάν μπορούν να νιώθουν οι λαοί της Ευρώπης ικανοποιημένοι από αυτή την κατάσταση.

<SPEAKER ID=137 NAME="Harrison">
Κύριε Πρόεδρε, καλωσορίζοντας σήμερα τον κ. Duisenberg εδώ, θα ήθελα επίσης να συγχαρώ τον κ. Fourηans για το σχόλιό του στην τελευταία και ιστορική έκθεση του ΕΝΙ. Η διαβεβαίωσή του ότι ο προκαταρκτικός διάλογος με την ΕΚΤ δεν πρέπει να περιοριστεί στη νομισματική πολιτική, υποστηρίζεται από πειστικά επιχειρήματα. Θα δανειστώ τα λόγια του κ. Fourηans: "Η επιτυχία του ευρώ πρέπει να είναι τόσο οικονομική όσο και νομισματική. Με αυτό το μέτρο οι ευρωπαίοι πολίτες θα κρίνουν το νέο νόμισμα». Λιγότερο ευχάριστα είναι τα σχόλια του εισηγητή για την υποτιθέμενη ανάγκη να μετριαστούν οι μισθοί και να περισταλούν οι δημόσιες δαπάνες, ώστε να επιτευχθούν οι στόχοι του Συμφώνου Σταθερότητας. Πίστευα ότι όλοι συμφωνούσαμε πως οι μισθολογικές αυξήσεις που δικαιολογούνται από τα κέρδη παραγωγικότητας, πρέπει να θεωρούνται λογικές και αποδεκτές.
<P>
Κύριε Πρόεδρε, επιτρέψτε μου, στο σημείο αυτό, να απευθυνθώ στον κ. Duisenberg και να του ζητήσω να διευκρινίσει τη θέση του ως προς την επιλογή της στρατηγικής και των μέσων της νομισματικής πολιτικής, για να διατηρηθεί η σταθερότητα των τιμών. Η έκθεση του ΕΝΙ που δημοσιεύθηκε το 1997, δεν αντανακλά τις ενδιαφέρουσες και διαφωτιστικές ανταλλαγές απόψεων που είχε το Κοινοβούλιο με άλλους υποψηφίους για την ΕΚΤ, στις 7 και 8 Μαΐου, ως προς την επιλογή άμεσων στόχων για τον πληθωρισμό, με περιθώριο ή στόχους νομισματικής προσφοράς - ή συνδυασμό και των δύο - ως προτιμότερο μέτρο για τη σταθερότητα των τιμών. Πράγματι, το τότε ενδεικτικό περιθώριο διακύμανσης που είχε θέσει ο πρόεδρος - μεταξύ 0 % και 2 % - ως λογικό στόχο για τον πληθωρισμό, φαίνεται ότι αντικαταστάθηκε από τον διακαή πόθο για στόχους νομισματικής προσφοράς, αν είναι αξιόπιστες οι πρόσφατες εκθέσεις και εξαγγελίες του κ. Duisenberg. Θα μπορούσε να διασαφηνίσει τις προτιμήσεις του στον τομέα αυτό, ιδιαίτερα καθώς η χθεσινή έκθεση των Financial Times σχετικά με την αβεβαιότητα των στατιστικών στοιχείων για τα νομισματικά μεγέθη γεννά αμφιβολίες ως προς το κατά πόσον πρέπει να ανησυχούμε για τη ραγδαία αύξησή τους.
<P>
Τέλος, πιστεύει, άραγε, ο κ. Duisenberg ότι ήταν συνετή η απόφαση να τυπωθούν τα τραπεζογραμμάτια ευρώ από τα έντεκα κράτη μέλη ξεχωριστά; Δεν πρόκειται, άραγε, για μια δαπανηρή μέθοδο, που επιφέρει επίσης επιπτώσεις στην ασφάλεια;

<SPEAKER ID=138 NAME="Χριστοδούλου">
Κύριε Πρόεδρε, η έκθεση αυτή αποτελεί κατά κάποιο τρόπο έναν απολογισμό της δραστηριότητας του ΕΝΙ σε σχέση με την ολοκλήρωση της αποστολής του. Παραμένει κατ'ανάγκη, λοιπόν, σε γενικά πλαίσια, εφόσον αρκετά από τα επί μέρους θέματα απετέλεσαν το αντικείμενο χωριστών, περισσότερο εξειδικευμένων εκθέσεων.
<P>
Ωστόσο, είναι πολύ χρήσιμη και, με τον λιτό αλλά μεθοδικό τρόπο που διακρίνει πάντοτε το Ευρωπαϊκό Νομισματικό Ινστιτούτο, όχι μόνον δίνει πολλές χρήσιμες πληροφορίες, αλλά προβαίνει και σε επισημάνσεις και παρέχει συμβουλές για την αντιμετώπιση των οικονομικών προβλημάτων που αντιμετωπίζει η 'Ενωση και για την αποτελεσματική λειτουργία της ΟΝΕ.
<P>
Βέβαια, θα πρέπει κανείς να πει ότι είναι μία αξιόλογη έκθεση, παρόλο ότι πολλοί θα περίμεναν να υπεισέρχεται σε περισσότερες λεπτομέρειες και σε αναλύσεις και, ενδεχομένως, να επιθυμούσαν πιο συγκεκριμένο τρόπο αντιμετωπίσεως. Αλλά ο χαρακτήρας του Ευρωπαϊκού Νομισματικού Ινστιτούτου επιβάλλει αυτήν την μορφή της εκθέσεως και, όπως πολύ σωστά ανέφερε στην εξαιρετική έκθεσή του ο συνάδελφος κ. Fourηans, είναι ο τρόπος με τον οποίο θα πρέπει να αντιμετωπισθεί.
<P>
Επομένως, αξίζουν συγχαρητήρια και στον κ. Duisenberg, για την δουλειά που έκανε μέχρι στιγμής και για την δουλειά την οποία θα κάνει στο μέλλον, αλλά και στον κ. Lamfaloussi, για την πολύ καλή εργασία της ιδρύσεως του ΕΝΙ και της εν συνεχεία λειτουργίας του. Θυμάμαι την πρώτη ετήσια έκθεση, της οποίας ήμουν εισηγητής και η οποία έλεγε ότι θα έπρεπε κατά κάποιον τρόπο να προσέξουμε και τα διαρθρωτικά θέματα.
<P>
Φοβάμαι ότι τώρα περνάμε μία κρίση υπερβολικής εμπιστοσύνης γιατί το Ευρώ καθιερώθηκε πολύ πιο εύκολα από ό, τι περιμέναμε. Και έτσι ενδεχομένως να ξεχάσαμε ότι πολλά από τα διαρθρωτικά προβλήματα εξακολουθούν να υπάρχουν. Τα δημοσιονομικά προβλήματα λύθηκαν σε μεγάλο βαθμό επειδή αυξήθηκε η οικονομική δραστηριότητα στην Ευρωπαϊκή 'Ενωση. Ο πληθωρισμός καταπολεμήθηκε σε πολύ μεγάλο βαθμό από μία σωστή νομισματική πολιτική, αλλά και από το γεγονός ότι είχαμε και πάρα πολλά ενισχυτικά στοιχεία από το εξωτερικό. Μην μας παρασύρει, λοιπόν, ο ενθουσιασμός ότι καθιερώθηκε το Ευρώ και από εδώ και εμπρός θα πρέπει να έχουμε μία πολιτική η οποία να μην είναι συνέχεια αυτής που ακολουθήθηκε έως τώρα, δηλαδή της καταπολεμήσεως των διαρθρωτικών αιτίων της ανεργίας και των άλλων προβλημάτων τα οποία παρουσιάζει η 'Ενωση.
<P>
Θέλω να ελπίζω ότι τώρα πλέον θα καταβληθεί κάποια προσπάθεια να λυθεί και το πρόβλημα του Μηχανισμού Συναλλαγματικών Ισοτιμιών ΙΙ για τα κράτη τα οποία είναι εκτός του συστήματος, εκτός της Οικονομικής και Νομισματικής Ενώσεως, ούτως ώστε να μπορέσει τελικώς η ΟΝΕ να αποτελέσει ενωτικό στοιχείο, όπως είχε σχεδιασθεί, για να εκπληρώσει τον σκοπό της και να συντελέσει στην πρόοδο όλων των κρατών της Ευρωπαϊκής Ενώσεως.

<SPEAKER ID=139 LANGUAGE="FI" NAME="Seppδnen">
Αξιότιμε κύριε Πρόεδρε, η Κεντρική Τράπεζα έχει ως κύρια ιδέα της τη νεοφιλελεύθερη ιδεολογία. Ταυτόχρονα με την ουσία της νεοφιλελεύθερης ιδεολογίας, στην Ευρώπη δημιουργήθηκε αντιπληθωρισμός και πληθωρισμός. Αντιπληθωρισμός στην αγορά εργασίας και πληθωρισμός στις αγορές κεφαλαίων. Οι αγορές εργασίας παρουσιάζουν αύξηση της ανεργίας περισσότερο από 10 % του μέσου όρου. Ενώ οι αγορές των κεφαλαίων παρουσιάζουν αύξηση, με συνέπεια την άνοδο κατά 40-50 % των χρηματιστηριακών τιμών. Τη μεγαλύτερη άνοδο στο χρηματιστήριο παρουσιάζει η Ιταλία, η Γαλλία και η Φινλανδία. Στις χώρες αυτές παρατηρούνται τα χειρότερα ποσοστά ανεργίας, καθώς και κυριαρχία των αριστερών κομμάτων στην κυβέρνηση. Το γεγονός αυτό αποδεικνύει εντυπωσιακά, ότι οι πολιτικές επιλογές των κυβερνήσεων είναι να ικανοποιούν τους κερδοσκόπους.
<P>
Κύριε Duisenberg, εσείς δημιουργείτε ταυτόχρονα αντιπληθωρισμό, δηλαδή πλήθος ανέργων, και πληθωρισμό, δηλαδή οικονομία-σαπουνόφουσκα για τις κεφαλαιαγορές. Το κόστος της απασχόλησης και των κεφαλαίων διαχωρίζεται κατά τέτοιον τρόπο, ώστε τείνει να προκαλέσει στην Ευρώπη οικονομική κρίση ύφεσης παρόμοια με της Ασίας. Τότε, η Ευρωπαϊκή Κεντρική Τράπεζα δεν θα έχει τα χρήματα για να σώσει τους κερδοσκόπους.
<P>
Κύριε Duisenberg, τον καιρό που εργαζόμουν στο διοικητικό συμβούλιο της Κεντρικής Τράπεζας της χώρας μου ανέφερα τα παραπάνω πολύ αναλυτικά στην διευθύντρια κυρία Sirkka Ηδmδlδinen και μπορείτε να ρωτήσετε την ίδια περισσότερα για το τί ακριβώς εννοώ.

<SPEAKER ID=140 LANGUAGE="FR" NAME="Berθs">
Κύριε Πρόεδρε, θέλω κι εγώ με τη σειρά μου, να ευχαριστήσω τον κ. Duisenberg για την ποιότητα του έργου του στην ηγεσία του ΕΝΙ. Η θαυμάσια αποστολή που ολοκλήρωσε μας αφήνει κάθε ελπίδα για το έργο που πρόκειται να εκπληρώσει ως διευθύνων της ΕΚΤ, στην οποία ευχόμαστε κάθε επιτυχία και η οποία σίγουρα αποτελεί εγγύηση ως προς την αντίληψή της για τη δημοκρατική υπευθυνότητα. Μπορεί να βασίζεται στο Κοινοβούλιο για να είναι, από την άποψη αυτή, πολύ απαιτητικός ως προς τον εαυτό του.
<P>
Θα ήθελα επίσης να ευχαριστήσω και τον κ. Fourηans για την ποιότητα της εργασίας του. Θα επιθυμούσα με τη σειρά μου να σας ρωτήσω, κύριε Duisenberg, πώς αντιλαμβάνεστε τον ρόλο της αύξησης των δημοσίων και ιδιωτικών επενδύσεων απέναντι στην ανάπτυξη. Από την εμπειρία πολλών κρατών μελών της Ένωσης προκύπτει ότι μια αύξηση των δημοσίων και ιδιωτικών δαπανών μπορεί σήμερα να συμβάλει στην ανάπτυξη - το μόνο πραγματικό μέσο για τη δημιουργία θέσεων εργασίας - πολύ περισσότερο από μια στρατηγική μεταρρύθμισης της αγοράς εργασίας, της οποίας τα αποτελέσματα δεν γνωρίζουμε επακριβώς.
<P>
Ως προς αυτό, κύριε Πρόεδρε, έχω επίσης κάποιες ερωτήσεις να θέσω που μοιάζουν με εκείνες ορισμένων συναδέλφων. Ποιος θα είναι ο προσανατολισμός της νομισματικής πολιτικής της Κεντρικής Τράπεζας; Θυμάστε βέβαια τις ερωτήσεις που σας είχαμε θέσει κατά τη διάρκεια της ακρόασής σας ενώπιον του Κοινοβουλίου. Εφόσον δεν έχουν απαντηθεί ακόμα αυτές οι ερωτήσεις, είναι αναγκαίο να ξεκινήσουμε έναν διάλογο, για παράδειγμα σχετικά με τον καθορισμό ενός πραγματικού ορίου του πληθωρισμού. Ποιο είναι το όριο για τη σταθερότητα; Μεταξύ 2 και 0 %, υπάρχει μία ασάφεια για την οποία περιμένουμε διευκρινήσεις. Εξάλλου, θεωρούμε, όπως και ο εισηγητής μας, ότι μια νομισματική πολιτική, για να ταυτιστεί με τους στόχους της Συνθήκης, ιδίως με το άρθρο 2 της Συνθήκης, δεν θα έπρεπε να βρίσκεται στην υπηρεσία ενός κράτους μέλους της Ένωσης, αλλά να συνυπολογίζει το σύνολο των στόχων της οικονομικής πολιτικής της Ένωσης και να χαραχθεί για το σύνολο της ζώνης.
<P>
Κύριε Πρόεδρε, εκμεταλλευόμενος την παρουσία σας, θα ήθελα να σας θέσω μία ερώτηση σχετικά με ένα παρεμφερές θέμα. Τι πιστεύετε για την παρουσία των έντεκα τραπεζιτών των εθνικών κεντρικών τραπεζών στην Οικονομική και Δημοσιονομική Επιτροπή; Δεν πιστεύετε ότι αυτό αποτελεί διπλή απασχόληση με τα δύο μέλη που θα διορίσει η Ευρωπαϊκή Κεντρική Τράπεζα στους κόλπους της εν λόγω επιτροπής;

<SPEAKER ID=141 LANGUAGE="NL" NAME="Metten">
Κύριε Πρόεδρε, θα ήθελα να απευθύνω τρείς ερωτήσεις προς τον κύριο Duisenberg, μία από τις οποίες αποτελεί συνέχεια προηγούμενης ερώτησης της κυρίας Berθs. Καταρχήν, εάν κοιτάξουμε τα δημοσιονομικά μεγέθη των διαφόρων κρατών μελών, διαπιστώνουμε ότι παρά την ευνοϊκή οικονομική συγκυρία, τα ελλείμματα δεν μειώνονται πλέον, ενώ σε ορισμένα κράτη μέλη, τα οποία παρουσιάζουν πολύ υψηλή ανάπτυξη, αυξάνονται μάλιστα κάπως. Θα επιθυμούσα ιδιαίτερα να ακούσω πώς σχολιάζει το φαινόμενο αυτό ο Πρόεδρος της Ευρωπαϊκής Κεντρικής Τράπεζας. Πιστεύω ότι δυναμιτίζονται οι μελλοντικές εξελίξεις, εφόσον τα κράτη μέλη δεν είναι σε θέση να μειώσουν τα ελλείμματα τους σε μία τόσο ευνοϊκή οικονομική συγκυρία.
<P>
Το δεύτερό μου ερώτημα αφορά την αντιπροσώπευση της Κοινότητας προς τα έξω. Ατυπες διαβουλεύσεις, όπως αυτές των υπουργών Οικονομικών της Ομάδας των 7, είναι εξαιρετικά σημαντικές. Μέχρι σήμερα συμμετέχουν μεν σε αυτές εκπρόσωποι τριών κρατών μελών των ευρώ-11, πολιτικοί τους εκπρόσωποι, εκπρόσωποι των τραπεζών τους, αλλά δεν συμμετέχει κανείς εκπρόσωπος της Ευρωπαϊκής Επιτροπής, κανείς εκπρόσωπος του Ευρωπαϊκού Συμβουλίου, κανείς εκπρόσωπος της Ευρωπαϊκής Κεντρικής Τράπεζας. Πώς μπορούν να υπάρξουν αποτελεσματικές οικονομικές και νομισματικές διαβουλεύσεις σε παγκόσμιο επίπεδο εφόσον δεν συμμετέχουν σ' αυτές οι πραγματικοί εκπρόσωποι των ευρώ-11;
<P>
Το τελευταίο μου σχόλιο, που αποτελεί συνέχεια αυτού της κυρίας Berιs, είναι το εξής: ο ίδιος ο υπουργός εξωτερικών της χώρας μου προειδοποίησε την κοινή γνώμη της Ευρώπης κατά μίας Ευρώπης υπό την κυριαρχία υπουργών Οικονομικών. Γνωρίζετε κι εσείς όπως κι εγώ ότι οι υπουργοί Οικονομικών ενεργούν στηριζόμενοι στη νομισματική επιτροπή. Το έργο της επιτροπής αυτής παρακολουθείται από την επιτροπή οικονομικών θεμάτων στην οποία συμμετέχουν οι δεκαπέντε αντιπρόσωποι των κεντρικών τραπεζών των κρατών μελών καθώς και δύο αντιπρόσωποι της Ευρωπαϊκής Κεντρικής Τράπεζας, συνολικά δεκαεπτά δηλαδή αντιπρόσωποι του ευρωπαϊκού συστήματος κεντρικών τραπεζών. Δεν είναι κάπως υπερβολικό αυτό; Και δεν δημιουργεί κάτι τέτοιο προβλήματα στην άσκηση συγκροτημένης πολιτικής;

<SPEAKER ID=142 LANGUAGE="ES" NAME="Pιrez Royo">
Κύριε Πρόεδρε, θέλω, κατ' αρχάς, να εκφράσω τη συμφωνία μου με την έκθεση του κυρίου Fourηans και, παράλληλα, να χαιρετήσω τον κύριο Duisenberg στο Ευρωπαϊκό Κοινοβούλιο.
<P>
Αυτή είναι στιγμή χαράς για τη συμβολή του Ευρωπαϊκού Νομισματικού Ιδρύματος στην επίτευξη του στόχου της Οικονομικής και Νομισματικής Ένωσης. Η Οικονομική και Νομισματική Ένωση αρχίζει, όντως, μέσα σε έναν ορίζοντα τον οποίο μπορούμε να θεωρήσουμε ως ικανοποιητικό. Η Ευρώπη των 11 βρίσκεται σε μια ανοδική περίοδο ανάπτυξης, με ένα επίπεδο σταθερότητας τιμών που μπορούμε να θεωρήσουμε ως πρακτικώς απόλυτο.
<P>
Παρότι υπάρχουν σε αυτόν τον ορίζοντα κάποια αρνητικά σημεία τα οποία δημιουργούν αβεβαιότητα. Αναφερόμαστε στην ασιατική κρίση, ιδιαίτερα στην κρίση του αντιπληθωρισμού στην Ιαπωνία και τον κίνδυνο πτώχευσης στη Ρωσία. Αλλά κυρίως, πέρα από αυτά τα σημεία αβεβαιότητας, η ευρωπαϊκή οικονομία, αφού διόρθωσε τις μακροοικονομικές ανισορροπίες της, συνεχίζει να πλήττεται από μια ουσιαστική ανισορροπία: τη διαφορά μεταξύ εκείνων που αναζητούν εργασία και εκείνων που εργάζονται, την ανισορροπία της ανεργίας. Σε αυτήν την κατάσταση η Νομισματική Ένωση προσφέρει ευκαιρίες για την παγίωση της ανάπτυξης, για την αύξηση του επιπέδου των επενδύσεων και για την πρόοδο στη μείωση της ανεργίας, αλλά υπό τον όρο ότι η Ένωση δεν θα περιοριστεί στη νομισματική πτυχή της, αλλά θα είναι ακόμη μια Ένωση στην οποία θα υπάρχει μια φορολογική πολιτική σε πανευρωπαϊκή κλίμακα ικανή να αντιμετωπίσει όλα της τα προβλήματα.
<P>
Για αυτόν τον λόγο, κύριε Duisenberg, θα μου επιτρέψετε να σας πω πως μου τράβηξε την προσοχή αυτό το πρώτο σας μήνυμα προς τα έξω, προς την κοινωνία, της περασμένης εβδομάδας, και που επαναλήφθηκε σήμερα, ένα μήνυμα συναγερμού σχετικά με τον ρυθμό μείωσης των ελλειμμάτων, προσθέτοντας πως σε κάποιες χώρες πρέπει να βγάλουμε κίτρινη κάρτα.
<P>
Κατά τη δική μας άποψη, είναι σίγουρα σημαντικό να επωφεληθούμε από την τωρινή φάση ανάπτυξης για τη μείωση των δημοσιονομικών ελλειμμάτων, αντίθετα με το ότι έγινε στο δεύτερο ήμισυ της δεκαετίας του 80, την προηγούμενη ανοδική περίοδο· παρότι ο παραλληλισμός με αυτήν τη φάση δεν είναι ακριβής, γιατί σήμερα υπάρχει μια πολύ μεγαλύτερη και περισσότερο ομογενοποιημένη σταθερότητα των τιμών από τότε, στην οποία ο μέσος ρυθμός αύξησης των τιμών ήταν διπλάσιος από τον σημερινό και με τεράστιες διαφορές μεταξύ των κρατών μελών.
<P>
Αλλά, κυρίως, και περισσότερο επείγον από αυτό, είναι κατά τη γνώμη μας ότι το γεγονός ότι το μήνυμα που πρέπει να ακούσουμε είναι άλλο: το μήνυμα σχετικά με την απαραίτητη οικονομική διάσταση της Ένωσης, σχετικά με τις προόδους που πρέπει να γίνουν προς αυτήν την κατεύθυνση, για να φτάσουμε σε αυτό που λέγεται στην έκθεση του κυρίου Fourηans, και το οποίο τελειώνοντας αναφέρω αυτολεξί: "πως η νομισματική πολιτική της ζώνης του Ευρώ δεν είναι ανεξάρτητη από την αποκατάσταση μιας οικονομικής πολιτικής της Ένωσης βασιζόμενης στον συντονισμό των οικονομικών πολιτικών των κρατών μελών».

<SPEAKER ID=143 NAME="Duisenberg">
Κύριε Πρόεδρε, θα ήθελα να ευχαριστήσω τους αξιότιμους βουλευτές για την προσοχή που επέδειξαν στην ετήσια έκθεση και σε πολλά άλλα ζητήματα που εξακολουθούν να περιβάλλουν τη νεότευκτη ΕΚΤ. Ορισμένες ερωτήσεις τέθηκαν περισσότερες φορές ή επικαλύφθηκαν· θα προσπαθήσω να τις συνθέσω όσο μπορώ.
<P>
Πρώτον, όπως επισήμανε ο κ. Fourηans και άλλα μέλη του Κοινοβουλίου, πρέπει να συνεχίσουμε με αυστηρές δημοσιονομικές πολιτικές. Δεν μπορώ να πω τίποτε περισσότερο. Τονίζω, απαντώντας στις ερωτήσεις που έθεσαν ο κ. Mr Metten και, τέλος, ο κ. Pιrez Royo, ότι η σημερινή οικονομική ανάπτυξη φαίνεται ότι παρέχει κάθε ευκαιρία για να προχωρήσουμε περαιτέρω τη διαδικασία σύγκλισης και, ιδιαίτερα, να στρέψουμε τα κυβερνητικά ελλείμματα προς τους στόχους που τέθηκαν στο Σύμφωνο Σταθερότητας και Ανάπτυξης.
<P>
Ωστόσο, σύμφωνα με τις ισχύουσες ενδείξεις, τουλάχιστον σε ορισμένες χώρες, διαφαίνεται η τάση να καθυστερήσει ενδεχομένως η διαδικασία, για να μην πούμε κάτι χειρότερο. Αυτός είναι ο λόγος για τον οποίο, όπως είπε ο κ. Pιrez Royo, την προηγούμενη εβδομάδα έδωσα κίτρινη κάρτα και προειδοποίησα ορισμένες κυβερνήσεις να λάβουν σοβαρά υπόψη τούς στόχους του Συμφώνου Σταθερότητας και Ανάπτυξης. Ως προς αυτό, θα ήθελα να τονίσω στον κ. Herman ότι συμφωνούμε πλήρως με όσα δηλώνει δημοσίως η Επιτροπή για το συγκεκριμένο ζήτημα.
<P>
Πολλοί από τους ερωτώντες με προέτρεψαν να εξηγήσω τη νομισματική στρατηγική, τα μέσα που πρόκειται να χρησιμοποιηθούν, το ζήτημα της σταθερότητας των τιμών, τον ορισμό της και τα μεγέθη που πρέπει να αποτελέσουν αντικείμενο παρακολούθησης. Πολλές, αν όχι όλες οι αποφάσεις που ελήφθησαν από το Ευρωπαϊκό Νομισματικό Ίδρυμα κατά την τελευταία τριετία θα μπορούσαν, αναγκαστικά, να αποτελούν μόνο συστάσεις προς την ΕΚΤ. Τελικά, η ΕΚΤ έπρεπε να λάβει τις αποφάσεις. Βρισκόμαστε πλέον στη μέση αυτής της διαδικασίας. Γνωρίζουμε ότι πολλές αποφάσεις απαιτούνται επειγόντως από το κοινό, το Κοινοβούλιο, τους φορείς της αγοράς και τα αντίστοιχα όργανα του μελλοντικού Ευρωπαϊκού Συστήματος Κεντρικών Τραπεζών.
<P>
Αυτός είναι, επίσης, ο λόγος για τον οποίο, ακόμη και τις πρώτες εβδομάδες λειτουργίας της ΕΚΤ, καταλήξαμε σε ορισμένες αποφάσεις. Αναφέρομαι στις αποφάσεις σχετικά με το σύστημα TARGET και στην πρόσβαση στο TARGET από τους "Εξωτερικούς»· αναφέρομαι στις αποφάσεις για το κατώτατο όριο υποχρεωτικών καταθέσεων, οι οποίες δημοσιεύθηκαν την περασμένη εβδομάδα και οι οποίες, πρέπει να το επισημάνω, αποτέλεσαν τις τελικές αποφάσεις για τα νομισματικά μέσα που θα χρησιμοποιηθούν. Επομένως, ως προς τα νομισματικά μέσα, η δέσμη μέτρων είναι πλέον ολοκληρωμένη. Θα υπάρξουν δύο μόνιμες δυνατότητες παράλληλα με το κατώτο όριο υποχρεωτικών καταθέσεων, που θα χρησιμοποιηθούν ως τα τρία κύρια μέσα για τη νομισματική πολιτική. Δεν υπάρχει πλέον καμία αβεβαιότητα ως προς αυτό.
<P>
Η ανάλυση της νομισματικής στρατηγικής είναι διαθέσιμη. Βασικά, αναφέρεται ότι η νομισματική στρατηγική που θα ακολουθηθεί συνοψίζεται στην επιλογή μεταξύ άμεσων στόχων για τον πληθωρισμό και στόχων νομισματικής προσφοράς, ως ενδιάμεσος στόχος. Απαντώντας σε μια άλλη ερώτηση, ευελπιστώ ότι οι σχετικές αποφάσεις θα ληφθούν το Σεπτέμβριο - τον Οκτώβριο είμαι σίγουρος ότι τούτο θα γίνει. Οι τελικές αποφάσεις ως προς αυτές τις στρατηγικές θα δημοσιευθούν το αργότερο τον Οκτώβριο. Είναι πιθανό να λάβουμε τις αποφάσεις το Σεπτέμβριο.
<P>
Τέθηκε μια ερώτηση σχετικά με το πώς συνδέονται οι πολιτικές της ΕΚΤ με τις πολιτικές των Εθνικών Κρατικών Τραπεζών. Το γεγονός ότι η νομισματική πολιτική πρέπει να καλύπτει τη ζώνη ευρώ, σίγουρα αληθεύει. Ο σύνδεσμος μεταξύ των πολιτικών της ΕΚΤ και των Εθνικών Κεντρικών Τραπεζών δεν δημιουργεί κανένα πρόβλημα. Η νομισματική πολιτική θα αποφασίζεται από το Διοικητικό Συμβούλιο του Ευρωπαϊκού Συστήματος Κεντρικών Τραπεζών. Επομένως, σε συγκεντρωτικό επίπεδο, η εκτέλεση των αποφάσεων που πρόκειται να ληφθούν, θα εναπόκειται - όχι πλήρως, αλλά σε έναν πολύ μεγάλο βαθμό - στις εθνικές κεντρικές τράπεζες, αλλά υπό τη στενή και άγρυπνη παρακολούθηση και καθοδήγηση της ΕΚΤ. Δεν φρονώ ότι ο συντονισμός τους παρουσιάζει το οποιοδήποτε πρόβλημα. Είναι απολύτως αληθές ότι η νομισματική πολιτική πρέπει να καλύπτει τη ζώνη ευρώ. Ανέκαθεν υποστήριζα ότι η περιφερειακή νομισματική πολιτική δεν υφίσταται και ότι όπου υπάρχουν περιφερειακώς διαφοροποιημένες νομισματικές εξελίξεις, ασκείται μεγαλύτερη βαρύτητα σε άλλα μέσα πολιτικής, όπως είναι η φορολογική πολιτική, η μισθολογική πολιτική και οι οικονομικές-χρηματοοικονομικές πολιτικές, εκτός της νομισματικής πολιτικής.
<P>
Τέθηκαν διάφορες ερωτήσεις για τη δημοκρατική ενημέρωση και αξιοπιστία. Η απάντησή μου είναι "Ναι», χρειαζόμαστε την αξιοπιστία· χρειαζόμαστε την εμπιστοσύνη. Και απαντώ στον κ. Donnelly και την κ. RandzioPlath ότι δεν θα τις αποκτήσουμε χωρίς αντίτιμο. Θα χρειαστεί να τις κερδίσουμε και αυτό μπορεί να πάρει κάποιο χρόνο. Αλλά θα πρέπει το λειτουργικό σύστημα της Ευρωπαϊκής Κεντρικής Τράπεζας να είναι τόσο ανοιχτό και διαφανές, όσο αυτό είναι απαραίτητο και εφικτό. Τούτο συνεπάγεται πως, σε ό, τι μας αφορά, θα υπάρξει έντονος και ανοιχτός διάλογος με το Ευρωπαϊκό Κοινοβούλιο. Θα κοινοποιούνται σε μεγάλο βαθμό οι πολιτικές και το σκεπτικό που διέπει τις πολιτικές και τις αποφάσεις.
<P>
Απαντώντας σε ερώτηση του κ. Donnelly, είμαι βέβαιος ότι καταλαβαίνει γιατί δεν επιθυμούμε να αποκαλύψουμε τις ακριβείς εκλογικές σχέσεις στο εσωτερικό του Διοικητικού Συμβουλίου, για λόγους που είναι πλεόν απολύτως κατανοητοί. Αλλά, από την άλλη πλευρά, όποτε λαμβάνονται αποφάσεις - είτε στρατηγικές αποφάσεις είτε συγκεκριμένες αποφάσεις νομισματικής πολιτικής - θα δημοσιοποιούνται και θα πρέπει να δημοσιοποιούνται το συντομότερο δυνατό μετά τη λήψη της απόφασης·, θα συνοδεύονται με τις εκτενέστερες δυνατές εξηγήσεις. Το σκεπτικό που θα διέπει τις εν λόγω αποφάσεις θα δημοσιοποιείται εξίσου. Ενδεχομένως θα φθάσουμε να αποκαλύπτουμε εν μέρει τα πλεονεκτήματα και τα μειονεκτήματα των διαφόρων προβληματισμών και μια εξήγηση της τελικής απόφασης που ελήφθη. Εν πάση περιπτώσει, οι πληροφορίες θα είναι όσο το δυνατό εκτενέστερες. Με δυο λόγια, είμαστε πανέτοιμοι να δημοσιοποιούμε τις ενέργειές μας και να είμαστε ανοιχτοί.
<P>
Ο κ. Metten, ο κ. Herman και άλλοι ρώτησαν για την εξωτερική προβολή της νομισματικής ένωσης. Το ζήτημα αυτό εξακολουθεί να αποτελεί αντικείμενο προβληματισμού και διαπραγματεύσεων. Πρόκειται για ένα δύσκολο θέμα. Φρονούμε ότι η ΕΚΤ πρέπει να παρίσταται στο ΔΝΤ και στον ΟΟΣΑ. Η σχέση με την Ευρωπαϊκή Επιτροπή, την G10 και την G7 - όλα αυτά βρίσκονται υπό εκπόνηση και, μέχρι στιγμής, εξελίσσονται καλώς. Μάλιστα, έχω ήδη δεχθεί πρόσκληση και παρέστην, για πρώτη φορά, στις μηνιαίες συνεδριάσεις των διοικητών των κεντρικών τραπεζών της G10 και, στο μέλλον, θα παρίσταμαι κάθε μήνα.
<P>
Ως προς την G7, γνωρίζω ότι προτίθεται να με προσκαλέσει και στις δικές της συνεδριάσεις. Σε ό, τι αφορά το ΔΝΤ, συζητούμε ήδη για να βρούμε μια μορφή κατάλληλης εκπροσώπησης του Ευρωπαϊκού Συστήματος Κεντρικών Τραπεζών στο ΔΝΤ, κάτι που περιπλέκεται από το γεγονός ότι η ένταξη στο ΔΝΤ περιορίζεται στις χώρες, στις κυρίαρχες κυβερνήσεις. Καμία κεντρική τράπεζα δεν είναι μέλος του ΔΝΤ· επομένως, θα χρειαστεί να βρούμε έναν τρόπο, και θα τον βρούμε, για να διασφαλίσουμε ότι η φωνή αυτού του σημαντικού νομισματικού ιδρύματος θα ακούγεται, ωστόσο, στο ΔΝΤ. Οι εργασίες προς αυτή την κατεύθυνση σημειώνουν πρόοδο.
<P>
Θα αναφερθώ στην εκπροσώπηση στην Οικονομική και Δημοσιονομική Επιτροπή: Η Οικονομική και Δημοσιονομική Επιτροπή είναι ο διάδοχος της σημερινής Νομισματικής Επιτροπής - μιας νομισματικής επιτροπής που αποτελείται από τους ύπατους εκπροσώπους των υπουργείων Οικονομικών των 15, και εκπροσώπους των κεντρικών τραπεζών των 15. Στο μέλλον, η Οικονομική και Δημοσιονομική Επιτροπή, παράλληλα με αυτούς τους εκπροσώπους, θα διαθέτει επίσης δύο εκπροσώπους της ΕΚΤ. Επομένως, ως προς αυτό, κερδίζουμε και δεν χάνουμε με το να είμαστε παρόντες εκεί. Προς το παρόν, παριστάμεθα στη Νομισματική Επιτροπή ως παρατηρητές, με καθεστώς παρατηρητή. Στο μέλλον, θα είμαστε πλήρες μέλος της Οικονομικής και Δημοσιονομικής Επιτροπής και συμφωνήθηκε ατύπως ότι όταν θα περιλαμβάνονται στην ημερήσια διάταξη ζητήματα νομισματικού χαρακτήρα και θα συζητώνται στην Οικονομική και Δημοσιονομική Επιτροπή, οι εκπρόσωποι των εθνικών κεντρικών τραπεζών, για να το θέσω κάπως ωμά, θα κρατούν το στόμα τους κλειστό και οι εκπρόσωποι της ΕΚΤ θα είναι οι ομιλητές για την κοινή νομισματική πολιτική, όπως αυτή θα διαμορφωθεί μελλοντικά.
<P>
Σε ό, τι αφορά την ανάλυση των επιπτώσεων που θα έχει στη νομισματική ένωση η χρηματοοικονομική κρίση στην Ασία και τη Ρωσία, σας ζητώ συγγνώμη, αλλά δεν είμαστε ακόμη σε θέση να λειτουργήσουμε ως μια Ευρωπαϊκή Κεντρική Τράπεζα και, για αυτό, αν και παρατηρήσαμε και επιβλέψαμε εκ του σύνεγγυς τις εκεί εξελίξεις και τις συνέπειες που επέφεραν στις οικονομικές εξελίξεις στην Ευρώπη, δεν έχουμε ακόμη το δικαίωμα να κάνουμε το παραμικρό για αυτό. Επιτρέψτε μου να προσθέσω ότι μέχρι στιγμής, τουλάχιστον κατά τη δική μου άποψη, η κρίση αυτή ήταν διαφορετική από όλες τις άλλες κρίσεις ρευστότητας που συνέβησαν στο παρελθόν. Αναφέρομαι στην πρώτη κρίση που γνώρισε το Μεξικό λόγω υψηλού χρέους, στη δεύτερη αντίστοιχη κρίση που έπληξε τη Λατινική Αμερική και σε άλλες κρίσεις ρευστότητας που συνέβησαν τις προηγούμενες δεκαετίες. Πάντοτε είχαν ως αποτέλεσμα να δημιουργούν ένταση και μεγάλη σύγχυση στον ευρωπαϊκό μηχανισμό συναλλαγματικών ισοτιμιών. Αυτή τη φορά, η κρίση δεν επέφερε καμία συνέπεια: δεν παρατηρήθηκε καθόλου ένταση και δεν παρουσιάστηκε η ανάγκη παρεμβάσεων στην Ευρώπη, κάτι που θεωρώ ότι είναι σημαντικό.
<P>
Επισημαίνω με ευχαρίστηση ότι η προαγγελία των διμερών τιμών που θα χρησιμοποιούνταν για τη μετατροπή στο τέλη του τρέχοντος έτους, υπήρξε πράγματι αξιόπιστη, όπως προτίθετο να είναι. Οι αγορές την πίστεψαν, όπως αποδεικνύεται από το γεγονός ότι οι κρίσεις ρευστότητας σε άλλα μέρη του κόσμου δεν έχουν καμία επίπτωση στις σχέσεις εσωτερικού συναλλάγματος στην Ευρώπη. Μέχρι σήμερα, η Ρωσία και η Ασία αντιμετώπισαν ορισμένες, αλλά - τείνω να πιστεύω - εντυπωσιακά μικρές επιπτώσεις στις οικονομικές εξελίξεις στο εσωτερικό της Ευρώπης.
<P>
Μου τέθηκαν κάποιες ερωτήσεις για τα τραπεζογραμμάτια. Μια προφανής ερώτηση είναι τι γίνεται για τη μέριμνα των ατόμων με προβλήματα όρασης. Αφού ολοκληρώσαμε τις ευρείες διαβουλεύσεις με την Ευρωπαϊκή Ένωση Οργανώσεων Τυφλών και Ατόμων με Προβλήματα Όρασης, πρέπει να ληφθούν ορισμένες αποφάσεις ειδικά για το συμφέρον τον ατόμων αυτών.
<P>
Κατ' αρχάς, τα επτά τραπεζογραμμάτια ευρώ θα έχουν διαφορετικό μέγεθος. Αυτός είναι ο πρώτος τρόπος με τον οποίο οι τυφλοί θα μπορούν να καταλαβαίνουν τι έχουν στα χέρια τους.
<P>
Δεύτερον, οι αριθμοί στα τραπεζογραμμάτια θα μπορούν να γίνονται αντιληπτοί με την αφή: θα είναι ανάγλυφοι. Ο τυφλός θα μπορεί να καταλαβαίνει με την αφή τι κρατά στα χέρια του. Επιπροσθέτως, για να βοηθήσουμε εκείνους που δεν είναι εντελώς τυφλοί, αλλά αντιμετωπίζουν προβλήματα όρασης, αποφασίστηκε ότι τα χρώματα των επτά τραπεζογραμματίων θα διαφέρουν πράγματι πολύ μεταξύ τους και θα μπορούν να αναγνωρίζονται εύκολα ακόμη και από κείνους που έχουν μόνο πολύ μερική όραση.
<P>
Είναι, άραγε, ο μισθός μου κρατικό μυστικό; Τέθηκαν ορισμένες ερωτήσεις για αυτό το ζήτημα. Όχι, δεν αποτελεί κρατικό μυστικό. Οφείλω να ομολογήσω ότι ούτε καν γνωρίζω πόσος ακριβώς είναι ο μισθός μου. Γενικώς, αν και οι αριθμοί δεν αποτελούν σημεία αναφοράς, το σύστημα είναι τέτοιο, ώστε ο μισθός ενός μέλους της Εκτελεστικής Επιτροπής της ΕΚΤ να είναι υψηλότερος κατά περίπου 10 % από τον υψηλότερο μισθό ενός Γενικού Διευθυντή της Ευρωπαϊκής Επιτροπής. Ο μισθός του αντιπροέδρου είναι υψηλότερος κατά 20 %. Ο μισθός μου ως προέδρου είναι υψηλότερος κατά 40 % από το μισθό ενός Εκτελεστικού Διευθυντή. Αυτή είναι η κατά προσέγγιση μισθολογική διάρθρωση. Επιπροσθέτως, σε αντίθεση με όσα φαίνεται ότι πιστεύουν μερικοί στην Ευρώπη, παρακρατείται ευρωπαϊκός φόρος επί του μισθού αυτού, γεγονός που καθιστά τον οριακό φόρο εισοδήματός μου - αν θέλετε να μάθετε τις λεπτομέρειες - 45 %. Ο μέσος φόρος εισοδήματός μου ανέρχεται περίπου σε 33 %. Δεν μπορώ να πω τίποτα περισσότερο. Φορολογούμαι όπως όλοι οι άλλοι ευρωπαίοι αξιωματούχοι.
<P>
Κατά τη γνώμη μου, έδωσα διεξοδικές απαντήσεις σε όλες αυτές τις ερωτήσεις.
<P>
Είναι, άραγε, συνετή απόφαση να τυπώνονται τα τραπεζογραμμάτια από δέκα εκτυπωτικά έργα; Πιστεύω ότι ήταν μια συνετή απόφαση που ακολουθήθηκε αυτός ο τρόπος. Ελήφθησαν υπόψη παράγοντες όπως η απασχόληση σε διάφορες χώρες, με όλες τις υπάρχουσες δυνατότητες εκτύπωσης που διέθεταν. Αν με ρωτούσατε αν αυτή η απόφαση ήταν η πλέον αποτελεσματική που θα μπορούσε να ληφθεί, τότε η απάντηση θα ήταν "όχι». Ο συγκεντρωτισμός της εκτύπωσης θα ήταν αποτελεσματικότερος, αλλά δεν θα ήταν τόσο καλή απόφαση. Έτσι, αποφασίστηκε να τυπωθούν τα τραπεζογραμμάτια σύμφωνα με την αρχή της επικουρικότητας. Κάθε εθνική κεντρική τράπεζα μπορεί να αποφασίσει πότε, πού και πόσα θα παράγει. Όπως επισήμανα στην εισαγωγική δήλωσή μου, ορισμένες κεντρικές τράπεζες ενδέχεται να υπογράψουν οικειοθελώς συμφωνία με την οποία να δεσμεύονται ότι θα ενεργούν κατά τον ίδιο τρόπο, βάσει της οποίας κάθε τράπεζα θα λαμβάνει ένα μερίδιο της εργασίας.
<P>
(Χειροκροτήματα)

<SPEAKER ID=144 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Εμπορία λιπασμάτων με κάδμιο
<SPEAKER ID=145 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0254/98) της κ. Hautala, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 76/116/ΕΟΚ περί προσεγγίσεως τω νομοθεσιών των κρατών μελών περί λιπασμάτων, όσον αφορά την κυκλοφορία λιπασμάτων που περιέχουν κάδμιο στην Αυστρία, τη Φινλανδία και τη Σουηδία.

<SPEAKER ID=146 NAME="Hautala">
Αξιότιμε κύριε Πρόεδρε, είναι καιρός να υπενθυμίσουμε τί υποσχέθηκε η Ευρωπαϊκή Ένωση στα νέα κράτη μέλη, στην Αυστρία, στη Φινλανδία και στη Σουηδία, όταν αυτά προσχώρησαν σε αυτήν, πριν από τέσσερα χρόνια. Κατά τη μεταβατική περίοδο των τεσσάρων πρώτων ετών, δόθηκε στις χώρες αυτές η άδεια να διατηρήσουν τους δικούς τους αυστηρούς περιβαλλοντικούς κανόνες. Αυτή η τετραετία λήγει στο τέλος του έτους. Κατά το συγκεκριμένο χρονικό διάστημα η Ευρωπαϊκή Ένωση είχε σκοπό να κάνει ό, τι ήταν δυνατό για να βελτιώσει τους δικούς της περιβαλλοντικούς κανόνες, ώστε να φτάσουν στο επίπεδο των νέων κρατών μελών. Το αποτέλεσμα έπρεπε να ήταν η επίτευξη ενός υψηλού επιπέδου προστασίας στον χώρο της Ευρωπαϊκής Ένωσης.
<P>
Αυτή η έκθεση, σχετικά με το κάδμιο, ακούγεται λίγο βαρετή, αλλά έχει μεγάλη πολιτική σημασία για το μέλλον. Επιβεβαιώνω το γεγονός ότι οι πολίτες της Αυστρίας, της Φινλανδίας και της Σουηδίας παρακολουθούν πολύ προσεκτικά την υπόσχεση που έδωσε η Ευρωπαϊκή Ένωση, η οποία ήταν, επαναλαμβάνω, υψηλό επίπεδο περιβαλλοντικής και υγειονομικής προστασίας. Στη σημερινή συνεδρίαση έγινε αποδεκτή η θέση, που στηρίζει τα δικαιώματα των Φινλανδών, των Σουηδών και των Αυστριακών, σχετικά με τους αυστηρούς κανόνες τους. Σε τι κατάσταση βρισκόμαστε σήμερα λίγους μόνο μήνες πρίν την λήξη της μεταβατικής περιόδου;
<P>
Από τις πιο σημαντικές εξαιρέσεις ήταν το όριο για τα λιπάσματα που περιέχουν κάδμιο. Το κάδμιο είναι γνωστό ως τοξικό βαρύ μέταλλο, το οποίο ενοχλεί τους μικροοργανισμούς του εδάφους και τη βλάστηση. Επίσης μεταφέρεται στα ζώα και στους ανθρώπους. Η πρώτη ύλη των φωσφορικών λιπασμάτων περιέχει συνήθως πολύ κάδμιο, ειδικά αν αυτή η πρώτη ύλη προέρχεται από συγκεκριμένες χώρες της Αφρικής. Η Ευρωπαϊκή Επιτροπή επιδοτεί τις αφρικανικές χώρες που είναι προμηθευτές φωσφόρου, με σκοπό την ανάπτυξη της τεχνολογίας, η οποία παρέχει τη δυνατότητα αφαίρεσης του καδμίου από την πρώτη ύλη των φωσφορικών λιπασμάτων. Τώρα, το σημαντικό είναι ότι και οι έρευνες και οι εξελικτικές διεργασίες θα γίνουν ταχύτερες. Από την άλλη πλευρά, υπάρχουν μέρη όπου η πρώτη ύλη του φωσφορικού λιπάσματος δεν περιέχει τόσο πολύ κάδμιο. Τέτοια μέρη βρίσκονται στη Φινλανδία και στη Χερσόνησο Κόλα της Ρωσίας.
<P>
Το συμπέρασμά μου είναι ότι η Επιτροπή και τα κράτη μέλη έχασαν τέσσερα χρόνια της μεταβατικής περιόδου επειδή ανέβαλαν τον υπολογισμό του κινδύνου, υπολογισμός ο οποίος ήταν απαραίτητος για να εξαχθούν συμπεράσματα, εάν η Ένωση πρέπει να θεσπίσει κανόνες για τα λιπάσματα που περιέχουν κάδμιο. Γνωρίζουμε λοιπόν πολύ καλά από τα νέα κράτη μέλη ότι αυτός ο περιορισμός του καδμίου αιτιολογείται σε μεγάλο βαθμό για υγειονομικούς και περιβαλλοντικούς λόγους, ενώ από την άλλη πλευρά δεν διαθέτουμε αρκετές πληροφορίες από τα παλαιά κράτη μέλη.
<P>
Ως εισηγήτρια της πρότασης ψηφίσματος της κοινοβουλευτικής επιτροπής νομίζω ότι η Επιτροπή κάνει το σωστό βήμα. Η Επιτροπή προσφέρει ακόμη τρία χρόνια μεταβατική περίοδο στη Φινλανδία, τη Σουηδία και την Αυστρία, ώστε η Ευρωπαϊκή Ένωση να μπορέσει να συνεχίσει στο επίπεδό της τον υπολογισμό του κινδύνου. Παρ' όλα αυτά, κατά την γνώμη μου, η Επιτροπή και τα κράτη μέλη θα έπρεπε να είχαν πιο σαφείς στόχους, γεγονός το οποίο έγινε αποδεκτό από την Επιτροπή Οικονομικής Πολιτικής. Τέτοια εξαίρεση δεν επιτρέπεται, παρ' όλο που η αβλαβής περιβαλλοντική δράση, η υγειονομική δράση και η εσωτερική αγορά, απαιτούν την πραγματοποίηση των πιθανών και χρήσιμων νομοθετικών αλλαγών μέσα σε προθεσμία τριών χρόνων.

<SPEAKER ID=147 LANGUAGE="FI" NAME="Paasilinna">
Αξιότιμε κύριε Πρόεδρε, αγαπητοί συνάδελφοι, όπως προανέφερε και η εισηγήτρια, το τοξικό κάδμιο που βρίσκεται στα φωσφορικά λιπάσματα και καταστρέφει τους μικροοργανισμούς, όπως διαπιστώθηκε στη Φινλανδία, τη Σουηδία και την Αυστρία, παρουσιάζει κινδύνους και για τους ανθρώπους και το περιβάλλον. Η οδηγία της Ευρωπαϊκής Ένωσης για τα λιπάσματα δεν καθορίζει τα όρια της περιεκτικότητας σε κάδμιο, κάτι το οποίο δημιουργεί πρόβλημα.
<P>
Γενικά είναι γνωστό ότι τα φωσφορικά λιπάσματα που περιέχουν κάδμιο είναι επικίνδυνα. Το κάδμιο πρέπει και στο μέλλον να ταξινομηθεί ως βλαβερό υλικό και τα όρια του οφείλουν να καθοριστούν προσεκτικά στις καινούριες οδηγίες. Οι χώρες που παράγουν λιπάσματα, ιδιαίτερα το Μαρόκο, αντί να αδιαφορούν, οφείλουν να αναπτύξουν μεθόδους για την αφαίρεση του καδμίου από τα φωσφορικά λιπάσματα. Αυτό θα είναι προς όφελος κάθε χώρας παραγωγού. Η χρηματοδότηση της Ένωσης θα συνεχιστεί στις χώρες της αφρικανικής ηπείρου, οι οποίες είναι οι βασικοί προμηθευτές της πρώτης ύλης στην εσωτερική αγορά της Ευρωπαϊκής Ένωσης, και για τις οποίες η ΕΕ αποτελεί την κύρια αγορά.
<P>
Στην ΕΕ πρέπει να επισπεύσουμε τον υπολογισμό του κινδύνου από το κάδμιο. Ο σκοπός μας είναι καθαρά τρόφιμα μέσα στον αλλεργικό κόσμο της Ένωσης και θεμελιώδης αρχή είναι να διώξουμε το δηλητήριο από τη γη, καθώς και από τα δένδρα και, σε τελική ανάλυση, από τους ανθρώπους.

<SPEAKER ID=148 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, με την προσχώρηση της Αυστρίας, της Σουηδίας και της Φινλανδίας η Ευρωπαϊκή Ένωση υποχρεώθηκε το 1995 να λαμβάνει περισσότερο υπόψη της τις περιβαλλοντικές πτυχές. Τούτο είναι εξαιρετικά σημαντικό για τους οικονομικούς όρους πλαίσιο, διότι μόνο ένα ίδιο πλαίσιο καθιστά δυνατές ίδιες συνθήκες ανταγωνιστικότητας. Έτσι συμφωνήσαμε τότε γενικά ότι οι υψηλότερες αυστριακές προδιαγραφές για το περιβάλλον θα εξακολουθήσουν αρχικά να ισχύουν για άλλα τέσσερα χρόνια. Ταυτόχρονα, άρχισε μία διαδικασία αναθεώρησης σε κοινοτικό επίπεδο. Ο στόχος ήταν η προσαρμογή των προδιαγραφών για το περιβάλλον, αν είναι ανάγκη, στα υψηλότερα εθνικά πρότυπα.
<P>
Οι εν λόγω συμφωνίες ίσχυαν και εξακολουθούν να ισχύουν ως μία μεγάλη επιτυχία στην περιβαλλοντική πολιτική τόσο για να τα νέα κράτη μέλη που προσχώρησαν στην Ένωση όσο και για όλη την κατάσταση του περιβάλλοντος στην επικράτεια της Ευρωπαϊκής Ένωσης. Εντωμεταξύ σημειώθηκε μία πρώτη επιτυχία στο περιεχόμενο της βενζίνης σε βενζόλιο. Η οριακή τιμή μειώθηκε θεαματικά. Όσον αφορά την περιεκτικότητα του πετρελαίου θέρμανσης σε θείο, θα διατηρηθούν σε κάθε περίπτωση οι αυστριακές οριακές τιμές, αλλά επίσης και η εξέλιξη των οριακών τιμών του καδμίου στα λιπάσματα είναι οπωσδήποτε θετική, επειδή τόσο οι οριακές τιμές της Αυστρίας όσο και της Σουηδίας και της Φινλανδίας παρατάθηκαν μέχρι το έτος 2002 και τούτο με βάση το ότι μία αντικειμενική μελέτη πρόκειται να διαπιστώσει, εάν το κάδμιο μεταφέρεται πραγματικά από το έδαφος στο ανθρώπινο κυκλοφοριακό σύστημα. Στην περίπτωση που θα αποδειχθεί αυτό, η κατάσταση σχετικά με τις οριακές τιμές στην επικράτεια της Ευρωπαϊκής Ένωσης θα είναι εξαιρετικά σαφής. Αυτόν τον καιρό δεν έχουμε ακόμη επαρκείς πληροφορίες για τους κινδύνους που προκαλεί το κάδμιο. Θέλουμε όμως μία αντικειμενική αξιολόγηση των επιδράσεων στον τομέα αυτόν.

<SPEAKER ID=149 LANGUAGE="FI" NAME="Anttila">
Αξιότιμε κύριε Πρόεδρε, συγχαρητήρια στη συνάδελφο κυρία Hautala για την καλή έκθεσή της. Η Επιτροπή αποδέχθηκε το δικαίωμα της Φινλανδίας της Σουηδίας και της Αυστρίας, σύμφωνα με τα έγγραφα προσχώρησης, με τα οποία δύναται να παρεκκλίνουν από τις απαιτήσεις των οδηγιών. Η Επιτροπή υποσχέθηκε να ολοκληρώσει τον υπολογισμό του καδμίου σε όλη την επικράτεια της Ευρωπαϊκής Ένωσης. Στη συνέχεια η Επιτροπή οφείλει να αναπτύξει μεθόδους για την αφαίρεση του καδμίου από την πρώτη ύλη των λιπασμάτων που εισάγει η ΕΕ. Από ότι άκουσα πρόσφατα, κάποια χημικά εργαστήρια πραγματοποιούν ήδη αφαίρεση του καδμίου από την πρώτη ύλη του φωσφορικού λιπάσματος. Η μέθοδος έχει βρεθεί, απομένει μόνο η εκτέλεση.
<P>
Το κάδμιο αποθηκεύεται στο έδαφος και είναι επικίνδυνο για τους ανθρώπους. Όπως διαπιστώθηκε σε μερικές χώρες της Ευρωπαϊκής Ένωσης η περιεκτικότητα του εδάφους σε κάδμιο είναι ήδη πολύ υψηλή. Για αυτόν τον λόγο, η αφαίρεση του καδμίου από τα λιπάσματα έχει ιδιαίτερη σημασία.
<P>
Στη Φινλανδία επιτρέπεται η προσθήκη σεληνίου στα λιπάσματα από το 1984. Παλαιότερα, έξι γραμμάρια ανα κιλό λιπάσματος και από τον Απρίλιο του 1998 δέκα γραμμάρια ανα κιλό λιπάσματος. Στην Φινλανδία, η χρήση του σεληνίου είναι υπό έλεγχο εδώ και δέκα χρόνια. Κατά αυτόν τον τρόπο μειώθηκε η πρόσληψη σεληνίου από τα κατοικίδια ζώα και τους ανθρώπους. Αυτός είναι ο λόγος για την άυξηση του σεληνίου σε 10 γραμμάρια από έξι γραμμάρια στα λιπάσματα. Οι έρευνες δείχνουν ότι η αύξηση οφελεί την υγεία των κατοικιδίων ζώων και των ανθρώπων. Αυτή η μέθοδος αποτελεί καλό παράδειγμα για την ΕΕ. Προτείνω στην Επιτροπή να μελετήσει πιο ολοκληρωμένα και τον υπολογισμό της προσθήκης σεληνίου στα μικτά λιπάσματα, ώστε να βελτιωθεί η υγεία των κατοικιδίων ζώων, καθώς και των ανθρώπων.
<P>
Τέλος, φρονώ ότι η ΕΕ πρέπει να επιβάλει πιο αυστηρούς κανόνες, χωρίς όμως να παρεμποδίζεται η λειτουργία της αγοράς.

<SPEAKER ID=150 LANGUAGE="FR" NAME="Barthet-Mayer">
Κύριε Πρόεδρε, κατά τις διαπραγματεύσεις ένταξης, η Αυστρία, η Φινλανδία και η Σουηδία εξασφάλισαν τη διατήρηση περιβαλλοντικών κανόνων που είναι πιο αυστηροί από την κοινοτική νομοθεσία, όπως στην περίπτωση των φωσφορικών λιπασμάτων που περιέχουν κάδμιο.
<P>
Στην πραγματικότητα, είμαστε υποχρεωμένοι τελικά, μέσω της Επιτροπής, να προβούμε σε εναρμόνιση των προδιαγραφών προς τα πάνω. Μέχρι σήμερα όμως, τίποτα δεν έχει γίνει, αν και ο επιβλαβής χαρακτήρας των συγκεκριμένων ουσιών έχει αποδειχθεί επιστημονικά. Η Επιτροπή περιορίζεται στην παραχώρηση παρεκκλίσεων για τα πιο προηγμένα κράτη. Εντούτοις, η δημόσια υγεία και η προστασία του περιβάλλοντος δεν είναι ζητήματα δευτερεύουσας σημασίας, νομίζω ότι η επικαιρότητα μας το θυμίζει καθημερινά. Για μια φορά, η κοινοτική νομοθεσία οφείλει να εναρμονιστεί με τους πιο απαιτητικούς, ώστε να παραμείνει αξιόπιστη.
<P>
Αυτό το ζήτημα, καθαρά τεχνικό εκ πρώτης όψεως, αποκτά μία πολιτική διάσταση, κυρίως στα πλαίσια της διεύρυνσης προς τις χώρες της Ανατολικής και Κεντρικής Ευρώπης. Δεν είναι για να απευθύνουμε απατηλά πολιτικά μηνύματα στις υποψήφιες χώρες, και αν οι παρεκκλίσεις πρέπει, φυσικά, να χρησιμεύουν για να προλάβουμε τις πιο αυστηρές πολιτικές, δεν πρέπει να εμποδίσουν τις πιο φιλόδοξες να συνεχίσουν να προοδεύουν. Η παρέκκλιση, η αρχή της παρέκκλισης δεν πρέπει να διαιωνίζεται. Οφείλουμε να τηρούμε τις υποχρεώσεις μας, και είναι με αυτό το πνεύμα που υποστηρίζουμε την έκθεση της κ. Hautala, την οποία ειλικρινά συγχαίρουμε για το τόσο ξεκάθαρο έργο της.

<SPEAKER ID=151 NAME="Bangemann">
Κύριε Πρόεδρε, οι συμμετέχοντες στη συζήτηση περιέγραψαν ήδη επαρκώς την αρχική κατάσταση. Έχουμε μπροστά μας μία ιδιάζουσα κατάσταση επειδή τα τρία κράτη μέλη που προσχώρησαν είχαν ιδιαίτερες προδιαγραφές, τις οποίες διατηρήσαμε με την υποχρέωση να ελέγξουμε αν μπορεί να υπάρξει μία κοινοτική ρύθμιση που να υιοθετήσει τις προδιαγραφές αυτές ή και άλλες προδιαγραφές.
<P>
Ήταν από την αρχή σαφές ότι η κοινοτική ρύθμιση θα έπρεπε να βασίζεται σε επιστημονικά θεμελιωμένα στοιχεία. Δεν είναι αλήθεια ότι η Επιτροπή δεν έκανε τίποτα, όπως μόλις ισχυρίσθηκε η τελευταία ομιλήτρια. Εκπονήθηκε μία μελέτη σχετικά με το συγκεκριμένο πρόβλημα, και η μελέτη αυτή δεν μας παρέσχε επαρκή στοιχεία για να εισαγάγουμε αυστηρότερες προδιαγραφές σε ευρωπαϊκό επίπεδο.
<P>
Τούτο σημαίνει ότι τώρα βρισκόμαστε στην εξής κατάσταση: οι ανησυχίες αυτές τις οποίες μοιραζόμαστε με το Κοινοβούλιο - και στο σημείο αυτό ο κ. Rubig έχει απόλυτο δίκιο - δεν μπορούν να οδηγήσουν σε ένα νομοθετικό βήμα, επειδή δεν διαθέτουμε επαρκή επιστημονικά στοιχεία. Αυτό είναι το όλο πρόβλημα, όσον αφορά τις ενέργειες της Επιτροπής. Το να επικρίνει κανείς την Επιτροπή μπορεί σε μερικές άλλες περιπτώσεις να είναι απόλυτα σωστό, αλλά στην προκείμενη περίπτωση είναι δυστυχώς απόλυτα λανθασμένο.
<P>
Τι μπορούμε να κάνουμε; Σε συνεργασία με τα κράτη μέλη αναθέσαμε μία νέα μελέτη για να αποκτήσουμε ακριβέστερα στοιχεία που θα μας επιτρέψουν να προβούμε κατόπιν στα αντίστοιχα νομοθετικά διαβήματα. Τα εν λόγω στοιχεία, για να είναι καλής ποιότητας και να μπορεί κανείς να στηριχθεί πάνω τους, δεν θα βρίσκονται όμως στη διάθεσή μας πριν από το 2000, γιατί μερικές από τις ενδεχόμενες συνέπειες απαιτούν ένα ορισμένο χρονικό διάστημα παρακολούθησης. Και επειδή έχουν έτσι τα πράγματα, πρέπει να περιμένουμε μέχρι το 2000. Τούτο μας αναγκάζει να προτείνουμε μία παράταση του δικαιώματος παρέκκλισης των εν λόγω κρατών μελών, διότι εάν δεν το κάναμε, τα τρία νέα κράτη μέλη θα ζούσαν δίχως το αντίστοιχο νομικό πλαίσιο, και δεν μπορεί να είναι αυτό το νόημα του όλου εγχειρήματος. Ταυτόχρονα, είναι αδύνατον να υιοθετήσουμε αυτό που προτείνει η κ. Hautala, διότι εάν τώρα - δηλαδή πριν από την επιστημονική γνωμοδότηση - εισαγάγουμε κοινές προδιαγραφές θα γελοιοποιήσουμε εντελώς την εν λόγω επιστημονική διαδικασία. Δεν έχει κανένα νόημα να αναθέτουμε μία επιστημονική μελέτη, για να αποκτήσουμε τα στοιχεία που θα στηρίξουν τις προδιαγραφές, αλλά ταυτόχρονα να πούμε προκαταβολικά ότι υιοθετούμε οπωσδήποτε τις τάδε ή τις δείνα προδιαγραφές. Κυρία Hautala, αυτό πραγματικά δεν είναι μία νομοθετική πράξη που θα μπορούσα να υποστηρίξω και για τον λόγο αυτόν παρακαλώ το Κοινοβούλιο να δεχθεί την πρότασή μας, την οποία άλλωστε και η εισηγήτρια δεν την απορρίπτει. Εάν δεν θέλετε μία παράταση του δικαιώματος παρέκκλισης, εάν δεν μπορούμε να ψηφίσουμε τώρα, τότε θα ζούμε, όσον αφορά τα τρία νέα κράτη μέλη, σε ένα πολύ επισφαλές νομικό καθεστώς, και αυτό δεν μπορεί να είναι σύμφωνο με το πνεύμα των ενεχομένων.
<P>
Εννοώ μόνο αυτό το τμήμα. Το άλλο τμήμα - αυτό το είπα ήδη - δεν μπορούμε να το δεχθούμε, επειδή δεν μπορούμε να αναθέτουμε μία μελέτη και να λέμε εκ των προτέρων ότι ανεξάρτητα από το πόρισμά της, θα κάνουμε αυτό που θεωρούμε τώρα σωστό. Αυτή είναι η κατάστασή μας και παρακαλώ το Κοινοβούλιο να συμβάλει, ώστε να μπορέσει να παραταθεί το εν λόγω δικαίωμα παρέκκλισης, ώστε να έχουμε τουλάχιστον το νομικό καθεστώς που ισχύει σήμερα.

<SPEAKER ID=152 NAME="Ηautala">
Αξιότιμε κύριε Πρόεδρε, θέλω μόνο να διευκρινίσω ότι στην έκθεση έγινε απόλυτα δεκτή η παράταση των τριών χρόνων. Επιθυμώ να τα ακούσει αυτά ο Επίτροπος Bangemann, διότι προφανώς παρακολουθεί με τα ακουστικά. Η θεμελιώδης γραμμή έγινε αποδεκτή, αλλά είναι κατανοητό ότι η παρέκκλιση δεν μπορεί να είναι open end, δηλαδή απεριόριστη χρονικά. Όπως αναφέρατε και εσείς ο ίδιος, ο υπολογισμός του κινδύνου από το κάδμιο θα ολοκληρωθεί μέχρι το 2000, κάτι το οποίο είναι πολύ σωστό. Πρέπει να διευκρινιστεί ότι η Επιτροπή έκανε το καθήκον της, αλλά τα παλαιά κράτη μέλη έχουν καθυστερήσει, οπότε αυτή η πρόταση του Κοινοβουλίου είναι ρεαλιστική και εφικτή για όλους τους εταίρους.

<SPEAKER ID=153 NAME="Πρόεδρος">
Ευχαριστώ πολύ, κυρία Hautala.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Μηχανοκίνητα οχήματα που μεταφέρουν ορισμένα είδη ζώων
<SPEAKER ID=154 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0253/98) της κυρίας Hautala, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τα μηχανοκίνητα οχήματα και τα ρυμουλκούμενά τους που μεταφέρουν ορισμένα είδη ζώων, η οποία τροποποιεί την οδηγία 70/156/ΕΟΚ για την έγκριση τύπου των μηχανοκινήτων οχημάτων και των ρυμουλκουμένων τους (COM(97)0336 - C4-0339/97-97/0190(COD)).

<SPEAKER ID=155 NAME="Hautala">
Αξιότιμε κύριε Πρόεδρε, η πρόταση οδηγίας την οποία διαπραγματευόμαστε, αφορά ένα σύστημα αποδεκτού τύπου για τα μηχανοκίνητα οχήματα, τα οποία χρησιμοποιούνται για τη μεταφορά ορισμένων ειδών ζώων. Οι κανόνες αυτοί προσφέρονται για τη μεταφορά ζώων λιγότερο από 8 ώρες. Σύμφωνα με αυτήν την οδηγία, οι κατασκευαστές των μηχανοκίνητων οχημάτων έχουν τη δυνατότητα να επιλέγουν στην εσωτερική αγορά της Ένωσης το σύστημα που συμφωνεί με τις τεχνικές προδιαγραφές.
<P>
Πρόκειται για δημοκρατική διαδικασία, διότι σκοπός μας είναι η καλύτερη εσωτερική αγορά για τα συγκεκριμένα μηχανοκίνητα οχήματα. Πράγματι, τα περισσότερα συμπεράσματα του Κοινοβουλίου για την ευεξία των ζώων είναι εκτός της κυρίαρχης απόφασης, διότι συνήθως αφορούν την εφαρμογή της Κοινής Γεωργικής Πολιτικής. Σε αυτές τις περιπτώσεις, το Κοινοβούλιο διαβιβάζει την έκθεση, αλλά το Συμβούλιο αυθαιρετεί, και πολλές φορές μάλιστα παρ' όλο που θα έπρεπε να υπάρχει λανθασμένη συμφωνία. Αλλά αυτή τη φορά, κατά τη γνώμη μου για πρώτη φορά, το Κοινοβούλιο μπορεί να ασκήσει επιρροή στο θέμα της ευεξίας των ζώων, ως συμμέτοχος στη νομοθεσία. Για αυτόν τον λόγο είναι πολύ σημαντικό το Κοινοβούλιο να αξιοποιήσει τώρα τις ευκαιρίες. Πολλά μέλη του Κοινοβουλίου έρχονται συχνά σε επαφή με τους πολίτες, οι οποίοι είναι συγχυσμένοι και οργισμένοι για τον τρόπο με τον οποίο μεταφέρονται τα ζώα. Τώρα όμως μας δόθηκε η ευκαιρία να βελτιώσουμε τις συνθήκες.
<P>
Η λύση δεν στηρίζεται αποκλειστικά στα τεχνικά μέσα. Μπορούν να λύσουν τα προβλήματα ευεξίας των ζώων, πιθανώς όμως είναι σημαντικά. Γιατί λοιπόν να μην εκμεταλλευτούμε τη σύγχρονη τεχνολογία και τις δυνατότητές της να κατασκευάσουμε νέα μηχανοκίνητα οχήματα μεταφοράς; Τότε ίσως να προκαλούνταν λιγότερα προβλήματα στα μεταφερόμενα ζώα. Είναι πιθανόν οι προδιαγραφές για την ευεξία των ζώων να γίνουν πιο αυστηρές και σε καμία περίπτωση πιο χαλαρές. Για αυτόν τον λόγο είναι πολύ σημαντικό στα μελλοντικά μηχανοκίνητα οχήματα να λάβουμε υπόψη την τεχνολογία που προάγει την προστασία των ζώων, κάτι που είναι και η πιο έξυπνη οικονομική λύση.
<P>
Όλες οι προτάσεις της έκθεσης μπορούν να πραγματοποιηθούν πλήρως με τα σύγχρονα υλικά και την τεχνολογία, όπως και η πρόταση για τις ράμπες. Μερικά ζητήματα από αυτά έχουν συζητηθεί στους κόλπους του Κοινοβουλίου. Οι κατασκευαστές έχουν διαπιστώσει ότι είναι δυνατή η πραγματοποίησή τους, ενώ το οικονομικό κόστος είναι μέτριο.
<P>
Θέλω να τονίσω ότι η ευεξία των ζώων είναι και οικονομικό ζήτημα, διότι αν τα ζώα υποφέρουν κατά τη διάρκεια της μεταφοράς, τότε και η ποιότητα του κρέατος είναι κακή. Συνεπώς, με τα τεχνικά μέσα των μηχανοκίνητων οχημάτων μεταφοράς βελτιώνουμε την ποιότητα του κρέατος και έχουμε οικονομικό κέρδος.
<P>
Η συζήτηση για τις ράμπες είναι ουσιώδης. Η Επιτροπή προτείνει κλίση 25 μοιρών, αλλά οι έρευνες σχετικά με την ευεξία των ζώων δείχνουν ότι η κλίση δεν πρέπει να ξεπερνά τις 20 μοίρες. Η κλίση αφορά τη φόρτωση και την εκφόρτωση κατά τη μεταφορά. Επίσης και κάτι ακόμη, οι χοίροι, που μοιάζουν πολύ στους ανθρώπους, είναι έξυπνα και ευαίσθητα ζώα και ιδιαίτερα ευαίσθητα στη φόρτωση και εκφόρτωση. Προς τούτο, η έκθεση περιέχει την γνωμοδότηση της Επιτροπής Γεωργίας - την οποία συνέταξε η κυρία Anttila - τα οχήματα για τη μεταφορά των χοίρων να διαθέτουν υδραυλική εξέδρα.
<P>
Είναι πολύ σημαντικό το Κοινοβούλιο να μη χάσει αυτήν την ευκαιρία για τη βελτίωση των μελλοντικών μηχανοκίνητων οχημάτων μεταφοράς για τα ζώα, λαμβάνοντας υπόψη την ευεξία τους. Ο καλύτερος σχεδιασμός και έλεγχος των μεταφορικών οχημάτων είναι σημαντικός, συνεπώς, προτείνεται η επιθεώρηση των μεταφορικών οχημάτων ανά τρία χρόνια. Είναι σαφές ότι και η συμπεριφορά του οδηγού μπορεί να επηρεάσει την ευεξία των ζώων, και αυτό το θέμα δεν μπορούμε να το αγνοήσουμε.

<SPEAKER ID=156 NAME="Anttila">
Αξιότιμε κύριε Πρόεδρε, συγχαίρω τη συνάδελφο κ. Hautala για την εμπεριστατωμένη έκθεσή της. Είμαι ικανοποιημένη από τις προτάσεις ελέγχου που περιέχει η έκθεση, οι οποίες εάν υλοποιηθούν, θα ελαττώσουν το άγχος των ζώων που δημιουργείται κατά τη φόρτωση και τη μεταφορά τους. Το άγχος κατά τη διάρκεια της μεταφοράς, όπως ανέφερε η συνάδελφος κ. Hautala, επιδρά στην ποιότητα του κρέατος.
<P>
Οι συνθήκες μεταφοράς στην επικράτεια της Ευρωπαϊκής Ένωσης διαφέρουν ριζικά, λόγω των κλιματολογικών συνθηκών. Στα βόρεια έχει παγωνιά, ενώ στα νότια καύσωνα. Και στις δύο περιπτώσεις οι κλιματολογικές συνθήκες πρέπει να λαμβάνονται υπόψη κατά τον εξοπλισμό των μεταφορικών οχημάτων. Είμαι ιδιαίτερα ευτυχής, που στην έκθεση αναφέρθηκε το θέμα της υποχρεωτικής υδραυλικής εξέδρας για τα αρνιά και τους χοίρους, γνωμοδότηση την οποία είχα ήδη παρουσιάσει στην Επιτροπή Γεωργίας. Κατά την προετοιμασία των οδηγιών του 2000, οι στόχοι μας οφείλουν να είναι φιλόδοξοι.
<P>
Οι τεχνικές και υλικές προδιαγραφές των εξαρτημάτων των μηχανοκίνητων οχημάτων μεταφοράς, η εφαρμογή τους, καθώς και οτιδήποτε άλλο συνδέεται με τις προδιαγραφές, δεν έχουν οριστικοποιηθεί στην οδηγία. Οι προδιαγραφές των εξαρτημάτων συνδέονται με τη χρήση τους. Η απλή απαίτηση για σωστή χρήση των εξαρτημάτων δεν εξασφαλίζει την ευεξία των ζώων. Αλλά ούτε τα ωραία εξαρτήματα, με καλό εξοπλισμό, εξασφαλίζουν την ευεξία τους κατά τη μεταφορά, αν η χρήση των μεταφορικών οχημάτων και οι πράξεις του οδηγού δεν είναι οι πρέπουσες. Για αυτόν τον λόγο, κατά τη γνώμη μου, είναι σημαντικό να παραχωρηθούν αρκετά δικαιώματα για τον έλεγχο των μεταφορών στις αρχές των κρατών μελών.
<P>
Ο επόμενος στόχος μας θα πρέπει να είναι η επέκταση των υπό εξέταση θεμάτων για τους υφιστάμενους εξοπλισμούς κατά τη συγκεκριμένη μεταβατική περίοδο. Στο τέλος της περιόδου, οι εξοπλισμοί θα πρέπει να συμφωνούν με τις απαιτήσεις της οδηγίας, τουλάχιστον σε συγκεκριμένα και σημαντικά θέματα σχετικά με την ευεξία των ζώων.
<P>
Όπως αναφέρεται στην πρόταση της Επιτροπής, θα πρέπει να αναγράφεται σε πίνακα η επόμενη ημερομηνία ελέγχου, χωρίς όμως να αναφέρεται το χρονικό διάστημα μεταξύ των ελέγχων. Αυτό αποτελεί μειονέκτημα που πρέπει να διορθωθεί και είναι προτιμότερο οι ελέγχοι να γίνονται κάθε τρία χρόνια.
<P>
Η μεταφορά των ζώων στις χώρες της ΕΕ συγκεντρώνει τα αρνητικά σχόλια της κοινής γνώμης, γεγονός που δεν ωφελεί κανέναν. Τώρα που οι κανόνες για τις μεταφορές εκσυγχρονίστηκαν και θα βελτιωθεί ο εξοπλισμός των μηχανοκίνητων οχημάτων μεταφοράς, συγκεντρώνουμε τις προϋποθέσεις για καλύτερη μεταφορά των ζώων.

<SPEAKER ID=157 NAME="Van Dijk">
Πρόεδρε, η μεταφορά των βοοειδών οδικώς εξοργίζει την κοινή γνώμη εδώ και πολύ καιρό, κυρίως μετά από τις φρικιαστικές εικόνες από τη μεταφορά ζώων σε πραγματικά μεγάλες αποστάσεις, εικόνες τις οποίες γνωρίζουμε σήμερα όλοι μας. Συζητούμε σήμερα την παροχή αδειών σε μηχανοκίνητα οχήματα που προορίζονται για μεταφορά ζώων, ενώ συγχρόνως στο νου μας ζωντανεύουν οι φρικτές εκείνες εικόνες. Είναι προφανές ότι το Ευρωπαϊκό Κοινοβούλιο οφείλει να επιβάλει αυστηρούς όρους για την παροχή των αδειών αυτών διότι θα πρέπει κάποτε να ξεπερασθούν οι απαράδεκτες καταστάσεις κατά τις οποίες τα μεταφερόμενα ζώα δεν υποφέρουν απλώς από υπερβολικά υψηλές θερμοκρασίες, αλλά επίσης και από έλλειψη νερού και τροφίμων. Τα προβλήματα αυτά θα πρέπει να αντιμετωπισθούν διότι δεν μπορεί μία πολιτισμένη κοινωνία να μην μεταχειρίζεται τα ζώα με τρόπο πολιτισμένο, ακόμα κι αν πρόκειται για ζώα που προορίζονται για σφαγή.
<P>
Η Επιτροπή Μεταφορών και Τουρισμού συμφωνεί με την Ευρωπαϊκή Επιτροπή ότι τα οχήματα θα πρέπει να διαθέτουν διαφορετικό εξοπλισμό για τα διάφορα είδη ζώων που μεταφέρουν, αν και η πρόταση δεν περιέχει αρκετές λεπτομέρειες σχετικά. Γι' αυτό και η επιτροπή μου υπέβαλε συγκεκριμένες προτάσεις, ούτως ώστε τα ζώα να μην πέφτουν από τα οχήματα ή από τους διαδρόμους φόρτωσης και εκφόρτωσης, ούτε να τραυματίζονται κατά τη μεταφορά τους από το ένα επίπεδο στο άλλο. Το μεγαλύτερο πρόβλημα ωστόσο είναι ότι η Επιτροπη παραλείπει αρκετά ζητήματα διότι θεωρεί ότι αυτά θα πρέπει να ρυθμιστούν στα πλαίσια οδηγίας για τη χρήση οχημάτων, και όχι στα πλαίσια της συζήτησης για την παροχή αδειών στα οχήματα αυτά. Σας διαβεβαιώνω ωστόσο ότι τα ίδια τα ζώα αδιαφορούν παγερώς για το ποιά οδηγία θα ρυθμίσει το ζήτημα. Μου φαίνεται μάλιστα περίεργο να διακρίνουμε μεταξύ της χρήσης και του εξοπλισμού των οχημάτων διότι η χρήση ενός οχήματος εξαρτάται σε μεγάλο βαθμό από τον εξοπλισμό που φέρει. Η Επιτροπή Οικονομικών και Νομισματικών Θεμάτων και Βιομηχανικής Πολιτικής έκανε δεκτές πολλές από τις προτάσεις της Επιτροπής Μεταφορών και Τουρισμού και θα ήθελα επίσης να ευχαριστήσω την κυρία Hautala για τις προσπάθειες που κατέβαλε προς την κατεύθυνση αυτή.
<P>
Ελπίζω ότι οι προτάσεις αυτές θα συνεχίσουν να υποστηρίζονται όχι μόνο κατά την πρώτη αλλά και κατά τη δεύτερη ανάγνωση και ότι θα πείσουμε τελικά την Ευρωπαϊκή Επιτροπή και το Συμβούλιο για την ορθότητά τους. Έστω και στον ύστατο γύρο.

<SPEAKER ID=158 LANGUAGE="FI" NAME="Paasilinna">
Αξιότιμε κύριε Πρόεδρε, θέλω να ευχαριστήσω την εισηγήτρια για τη καλή έκθεσή της. Η Ευρώπη έφριξε πολύ τα τελευταία χρόνια από τον κτηνώδη τρόπο μεταχείρισης των ζώων προς σφαγή. Οι συνθήκες υπο τις οποίες γίνονται σήμερα οι μεταφορές στα κράτη μέλη, και ιδιαίτερα στις τρίτες χώρες, είναι φοβερές και απάνθρωπες και δεν βρίσκονται οι κατάλληλες λέξεις για να τις χαρακτηρίσουν. Η κατάσταση αυτή συνεχίζεται και τώρα. Επειδή έχω εργασθεί ως σφαγέας και οδηγός μεταφορικού οχήματος, άρα γνωρίζω το συγκεκριμένο θέμα. Τα μεγάλα ταξίδια των ζώων προς σφαγή στις τρίτες χώρες - όσο και αν σας φαίνεται γελοίο, είναι καλό όμως να δώσετε περισσότερη προσοχή - είναι απάνθρωπα και αντιοικονομικά. Οφείλουμε να λάβουμε υπόψη μας τις απάνθρωπες συνθήκες μεταφοράς των ζώων προς σφαγή, διότι αυτές οι μεταφορές χρηματοδοτούνται από την Ένωση. Έτσι, γινόμαστε αυτουργοί στη βάναυση μεταχείριση των ζώων.
<P>
Η οδηγία για τα μεταφορικά οχήματα δεν είναι τελική, αλλά βαδίζει προς τη σωστή κατεύθυνση. Όπως αναφέρθηκε και προηγουμένως, πρέπει να προσεχθεί η φόρτωση και η εκφόρτωση. Η φόρτωση αποτελεί πηγή άγχους, ποιός δεν θα αγχωθεί άλλωστε αν πρέπει να πεθάνει με άσχημο τρόπο μεταχείρισης. Το άγχος των ζώων, λόγω της φόρτωσης, όπως έχει διαπιστωθεί, μπορεί να εξαλειφθεί με απλές υδραυλικές εξέδρες. Στην οδηγία για τις ποιοτικές προδιαγραφές πρέπει να προσέξουμε τις διαφορές ανάμεσα στις χώρες της Ένωσης, όπως και τις διαφορές μεταξύ του βορρά και του νότου. Στη χώρα μου υπάρχει πρόοδος σε αυτά τα θέματα, αλλά στις χώρες της Ένωσης πρέπει να ξεκινήσει ο έλεγχος.
<P>
Αξιότιμοι κυρίες και κύριοι, εδώ μπροστά, το σημαντικότερο είναι να σταματήσει η μεταφορά ζωντανών ζώων μεταξύ των ηπείρων. Αντίθετα, η μεταφορά κρέατος δεν επηρεάζεται από τα ταξίδια.

<SPEAKER ID=159 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, η Ομάδα μου καλωσορίζει τους στόχους και τις διατάξεις αυτού του σχεδίου οδηγίας που περιλαμβάνει σημαντικές βελτιώσεις, σε σχέση με τις ισχύουσες διατάξεις. Όποιος μιλάει για βελτίωση εννοεί και αύξηση του κόστους. Δεν έχουμε τίποτα αν δεν δώσουμε πρώτα.
<P>
Για τον λόγο αυτό, αν και μπορούμε να δεχτούμε την ενίσχυση ορισμένων περιορισμών που προτείνει ο εισηγητής, δεν μπορούμε να αποδεχθούμε όλα όσα προτείνει και κυρίως δυνάμει μιας σημαντικής αρχής νομοθετικού περιεχομένου, που είναι η αρχή του αναλογικού καταμερισμού. Οι εικόνες που προκάλεσαν την συμπόνια και το θυμό ή την αδιαφορία πολλών συμπολιτών μας, αντιστοιχούν σε μία πραγματικότητα που πρέπει να καταργήσουμε, που όμως δεν έχουν καμία σχέση με ορισμένες διατάξεις που προτάθηκαν, ιδίως όσον αφορά το πρόβλημα με τις ράμπες.
<P>
Αν ο κ. Ilaskivi είναι ειδήμων στον τομέα αυτόν, μπορώ κι εγώ, με τη σειρά μου, να πω ότι είμαι ειδήμων στη φόρτωση και την εκφόρτωση ζώων. Όταν ήμουν νέος, φόρτωσα και ξεφόρτωσα εκατοντάδες γουρούνια και άλλα ζώα. Ξέρω λοιπόν τι είναι η ράμπα. Οι ράμπες που χρησιμοποιούσαν μέχρι σήμερα είχαν κλίση 30 με 40 μοίρες. Θα ήθελα να μπορούσα να κάνω μία επίδειξη μπροστά σας για να δείξω τη διαφορά ανάμεσα σε μία ράμπα των 25 μοιρών και μία ράμπα των 20 μοιρών. Θα είχατε εκπλαγεί. Και μην υποτιμάτε την ικανότητα των ζώων να ξεπερνάνε εμπόδια τέτοιας φύσης.
<P>
Έκανα αυτά τα πειράματα και μπορώ να σας πω ότι στην προκειμένη περίπτωση το κόστος είναι υπερβολικό. Η κ. Hautala δηλώνει ότι από τεχνική άποψη, κάτι τέτοιο μπορεί να γίνει. Βέβαια, θα μπορούσαμε να μεταφέρουμε τα ζώα σε λεωφορεία που να διαθέτουν κλιματισμό και κρεβάτια - από τεχνική άποψη, και αυτό είναι εφικτό. Το ζήτημα είναι να καταλάβουμε αν υπάρχει αναλογία μεταξύ των σωστών συνθηκών μεταφοράς και του κόστους, και ως προς αυτό, η εισηγήτρια πάει πολύ μακριά. Μία ράμπα των 20 μοιρών δημιουργεί σημαντικά προβλήματα, και θα έπρεπε κυρίως να είναι πτυσσόμενη για να μπορεί να κατεβαίνει, πράγμα το οποίο στοιχίζει πολύ ακριβά.
<P>
Για το λόγο αυτό η Ομάδα μας δεν συμφωνεί με τις υπερβολικές προτάσεις της εισηγήτριας, πρώτοι απ' όλους, όμως, με ενθουσιασμό θα υποστηρίξουμε αυτές που είναι λογικές.

<SPEAKER ID=160 NAME="Killilea">
Κύριε Πρόεδρε, η πρώτη αντίδρασή μου στην έκθεση της κ. Hautala ήταν να διερωτηθώ γιατί ανατέθηκε στην Επιτροπή Οικονομικής, Νομισματικής και Βιομηχανικής Επιτροπής να εξετάσει ένα ζήτημα που ταιριάζει περισσότερο, κατά τη γνώμη μου, στην Επιτροπή Γεωργίας και στην Επιτροπή Μεταφορών και Τουρισμού. Πώς είναι δυνατό το θέμα της ευεξίας των ζώων κατά τη μεταφορά να μπορεί να θεωρηθεί περισσότερο σχετικό με την οικονομική και νομισματική πολιτική απ' ό, τι με τη γεωργική πολιτική ή την πολιτική μεταφορών, αυτό δεν μπορώ να το καταλάβω. Υποθέτω ότι οι γνωμοδοτήσεις αυτών των επιτροπών ζητήθηκαν σαν κάποια παρηγοριά, αλλά, γενικώς, η απόφαση αυτή χρήζει κάποιας εξήγησης. Ωστόσο, το "ανεξήγητο» καθίσταται διαρκώς περισσότερο κανόνας σε αυτό το Σώμα.
<P>
Σε ό, τι αφορά το θέμα της έκθεσης - την ασφαλή και μη βάναυση μεταφορά ζώων - όλοι αναγνωρίζουμε αβίαστα ότι πρόκειται για θεμελιώδη απαίτηση. Αλλά για μία ακόμη φορά υπερθεματίζουμε ως προς το ζήτημα αυτό, το οποίο έχει αντιμετωπιστεί καταλλήλως με τις προτάσεις της ίδιας της Επιτροπής. Στα κράτη μέλη ήδη ισχύουν - και δικαίως - τα αυστηρότερα συστήματα ελέγχου των ζώων προς μεταφορά, ιδίως εκείνων που θα καλύψουν μεγάλες αποστάσεις. Οι τρόποι μεταφοράς είναι εξίσου, όπως πιστεύω, υψίστης ποιότητας και πληρούν τα υψηλότερα πρότυπα. Είναι απαραίτητο να είναι έτσι, αν θέλουμε τα ζώα να φθάσουν στον τελικό προορισμό τους σε καλή κατάσταση - που να είναι αποδεκτή από τον τελικό αποδέκτη. Στη γεωργική βιομηχανία, όπως και σε οποιαδήποτε άλλη βιομηχανία, οι γεωργοί και οι ζωέμποροι έχουν τεράστια κεκτημένα δικαιώματα να παρουσιάσουν το προϊόν τους σε άριστη κατάσταση, ώστε να απαιτήσουν την καλύτερη δυνατή τιμή.
<P>
Αν είμαστε αποφασισμένοι να επιβάλουμε περαιτέρω νομοθετικά μέτρα, αν επιμένουμε σε μια ολόκληρη σειρά τροποποιήσεων σχετικά με τη μεταφορά ζώων, θα εξαντλήσουμε τα περιθώρια του συστήματος, με αποτέλεσμα να αυξηθεί το κόστος και να μειωθεί η αποτελεσματικότητα. Το κόστος τέτοιων διαδικασιών θα βαρύνει, βεβαίως, μόνο δύο ομάδες: τους γεωργούς και τους καταναλωτές. Επανερχόμαστε στη μορφή ενός τυπικού Πράσινου Προγράμματος Δράσης, κύριε Πρόεδρε· πρόκειται για την ίδια παλιά ιστορία: ανεξάρτητα από αυτά που τους δίνεις, εκείνοι θέλουν διαρκώς περισσότερα. Αλλά οι Πράσινοι που κατοικούν σε διαμερίσματα ψηλών πολυκατοικιών, γνωρίζουν ελάχιστα στοιχεία για την πραγματικότητα της γεωργίας σήμερα και έμαθαν εξίσου πολύ λίγα πράγματα για αυτή.

<SPEAKER ID=161 LANGUAGE="IT" NAME="Tamino">
Κύριε Πρόεδρε, τα πρόσφατα επεισόδια κακομεταχείρισης ζώων κατά τις μεταφορές, και ιδιαίτερα από τις ανατολικές χώρες, είναι αυτά που έπαιξαν καθοριστικό ρόλο για την έντονη συγκινησιακή αντίδραση από την πλευρά της κοινής γνώμης. Είναι συνεπώς αυτή η κοινή γνώμη και όχι οι Πράσινοι στην οποία πρέπει να δοθεί απάντηση με την πρόταση που συζητάμε αυτή τη στιγμή.
<P>
Σε γενικές γραμμές, ήδη στις 2 Οκτωβρίου 1997 το Ευρωπαϊκό Κοινοβούλιο εντόπισε ποια θα έπρεπε να είναι τα χαρακτηριστικά της μεταφοράς των ζωντανών ζώων, τονίζοντας ιδιαίτερα ότι δεν θα έπρεπε να ξεπερνά τις οκτώ ώρες ταξιδίου και, γενικότερα, δηλώνοντας ότι η μεταφορά θα έπρεπε να περιορίζεται σε τόπο όσο το δυνατό πιο κοντινό, όπου θα εξασφαλίζεται η σφαγή.
<P>
Είναι σαφές ότι αυτή είναι η προοπτική με την οποία θα έπρεπε να πραγματοποιείται και η γενική συζήτηση περί μεταφοράς. Με αυτήν την πρόταση για οδηγία εμείς ασχολούμαστε μόνο με τα χαρακτηριστικά των οχημάτων αλλά, και από αυτήν την άποψη, πρέπει να πούμε ότι η πρόταση για οδηγία έχει κάποια όρια, και ιδιαίτερα τον προαιρετικό χαρακτήρα και το γεγονός ότι γίνεται λόγος μόνο για νέα οχήματα, αυτά δηλαδή που θα πάρουν άδεια κυκλοφορίας, σύμφωνα με την περίπτωση αυτή, μετά την 1η Μαΐου του 1999.
<P>
Επιπλέον, υπάρχουν διάφορες πλευρές, που έχουν ήδη τονιστεί κατά τις προηγούμενες παρεμβάσεις, οι οποίες έχουν ανάγκη βελτίωσης: από το θέμα της κλίσης που θα έχουν οι ράμπες έως την ανάγκη για υδραυλικούς αναβατήρες φόρτωσης για την μεταφορά χοίρων, το διαθέσιμο ύψος για τα ζώα, την αντίδρασή τους και το πρόβλημα της θερμοκρασίας.
<P>
Είναι σαφές συνεπώς ότι πρόκειται για μία πρόταση για την οποία ζητάμε να εγκριθεί όχι μόνο το κείμενο της έκθεσης αλλά και όλες οι τροπολογίες, τονίζοντας το γεγονός ότι σε αυτόν τον τύπο πρότασης λείπει εντελώς η αναφορά στα πουλερικά, και ιδιαίτερα στις κότες.

<SPEAKER ID=162 NAME="Ewing">
Κύριε Πρόεδρε, σε αντίθεση με τον κ. Herman, δεν είμαι ειδική στη φόρτωση ζώων σε οχήματα, αλλά είμαι ειδική στο να παρατηρώ τη διαδικασία αυτή, γιατί ζω σε μια τέτοια περιοχή, όπου εκατομμύρια ζώα αναγκάζονται μονίμως να καλύπτουν πολύ μεγάλες αποστάσεις. Η περιοχή μου διαθέτει 90 νησιά, και μπορεί κάποιος να φανταστεί ένα μέρος της αγωνίας που προϋποθέτει η μεταφορά των ζώων από τα νησιά στην ενδοχώρα και, μετά, σε ακόμη μακρύτερα ταξίδια.
<P>
Τόσο το Κοινοβούλιο, όσο και η Επιτροπή ενδιαφέρθηκαν. Υπάρχει ο κανόνας των 8 ωρών και η σύσταση που αναφέρθηκε από τον τελευταίο ομιλητή, ότι δηλαδή τα ζώα που προορίζονται για σφαγή πρέπει να σφάζονται όσο το δυνατό πλησιέστερα στον τόπο προέλευσής τους.
<P>
Θα ήθελα πράγματι να δράξω την ευκαρία για να ρωτήσω τον επίτροπο αν πιστεύει ότι υπάρχει υπερβολικά μεγάλη χαλαρότητα σε ό, τι αφορά την επιθεώρηση. Πολλές από τις επικρίσεις της κοινής γνώμης αφορούν τα ζώα που προέρχονται από χώρες εκτός Ευρωπαϊκής Ένωσης στην Ευρωπαϊκή Ένωση. Θα ήθελα να ήξερα τι στο καλό μπορούμε να πούμε για να ικανοποιήσουμε τους δημόσιους επικριτές μας, γιατί - δυστυχώς, ίσως - ο ογκωδέστερος φάκελος που παίρνει ένας βουλευτής για την εκλογική περιφέρειά του, αφορά την ευεξία των ζώων.
<P>
Θα ήθελα να υποστηρίξω όλες τις τροπολογίες σχετικά με τις ράμπες και τα γουρούνια, γιατί έχω δει τη φρίκη που συνιστά η προσπάθεια να φορτωθούν γουρούνια σε φορτηγό. Ο κακόμοιρος ο οδηγός ξέρει ότι διαθέτει μόνο οκτώ ώρες, αλλά χρειάζεται μία ώρα για να φορτωθούν τα γουρούνια· επομένως, πρέπει πράγματι να εξετάσουμε το ζήτημα του αναβατήρα φόρτωσης.

<SPEAKER ID=163 LANGUAGE="FR" NAME="des Places">
Κύριε Πρόεδρε, το να λάβουμε υπόψη μας τις καλές συνθήκες της μεταφοράς των ζώων είναι ένας θεμιτός στόχος, και δεν έχει τίποτα το επιλήψιμο. Εξάλλου, ό, τι δίνουμε παίρνουμε. Ο κλάδος της ζωικής παραγωγής, στο σύνολό του, έχει κάθε συμφέρον να σεβαστεί τα ζώα κατά τη μεταφορά τους και όλοι γνωρίζουν ότι η εμπορική αξία των ζώων μειώνεται αισθητά αν οι συνθήκες μεταφοράς δεν είναι καλές. Επομένως, είμαστε απόλυτα σύμφωνοι ως προς τον σεβασμό των συνθηκών μεταφοράς, με την προϋπόθεση όμως να εφαρμόζονται παντού, συμπεριλαμβανομένων και των ανταλλαγών με τρίτες χώρες, τόσο κατά την εισαγωγή όσο και κατά την εξαγωγή, και όλα αυτά να εφαρμόζονται και να είναι χρήσιμα.
<P>
Για παράδειγμα, σε τι χρησιμεύουν οι αυστηροί κανόνες για την κατασκευή νέων οχημάτων όταν κατά τη χρήση τους δεν γίνονται σεβαστές οι αρχές που θα έπρεπε να διέπουν τη μεταφορά των ζώων; Ξέρουμε επίσης ότι από κλιματολογική άποψη, οι μεσογειακές περιοχές διαφέρουν κατά πολύ από τις βόρειες. Γιατί λοιπόν να ισχύουν οι ίδιοι κανόνες κατασκευής;
<P>
Τέλος, και οι κτηνοτρόφοι χρησιμοποιούν ειδικά οχήματα για τη μεταφορά των ζώων, είτε πρόκειται για εμπορία, είτε απλώς για να μεταβούν στον τόπο βοσκής. Και εδώ επίσης, χρειάζεται προσοχή για να μην υπάρξουν περιττές δαπάνες σους κτηνοτρόφους.
<P>
Συνεπώς διαφωνούμε με όλες τις τροπολογίες που αποσκοπούν στην επιβάρυνση των κτηνοτρόφων και των επιχειρήσεων του κλάδου, και ζητάμε στις συμφωνίες του ΠΟΕ να λαμβάνονται υπόψη, κατά τις διεθνείς ανταλλαγές, οι κανόνες που διέπουν τις διεθνείς μεταφορές.

<SPEAKER ID=164 LANGUAGE="DA" NAME="Sindal">
Η έκθεση της Heidi Hautala είναι τεχνική σε μεγάλο βαθμό, αλλά όπως με όλες τις εγκρίσεις τύπου είναι απαραίτητο να ληφθεί υπόψη ο σκοπός, ο οποίος στη συγκεκριμένη περίπτωση είναι η μεταφορά ζώων. Κατά τη γνώμη μου, η έκθεση ανταποκρίνεται καλά στον σκοπό. Από το 1994 ο πρόεδρος του Κοινοβουλίου έχει δεχτεί καταγγελίες με εκατομύρια υπογραφές, που αφορούν την ευημερία των ζώων και ειδικά τη μεταφορά τους. Οι κανονισμοί και οι οδηγίες δεν έχουν συμβάλει ουσιαστικά στη βελτίωση της ευημερίας των ζώων κατά τη μεταφορά τους. Όπως η οδηγία του 1995, όπως και ο κανονισμός του 1998 δείχνουν ότι είναι απαραίτητο να καθοριστούν απαιτήσεις για τα μέσα μεταφοράς που χρησιμοποιούνται για ζώα. Αυτό κάνουμε εμείς σήμερα.
<P>
Η κοινή λήψη απόφασης αποτελεί λοιπόν τη σημαντικότερη τεχνική προσπάθεια για να εξασφαλίσουμε ότι πραγματικά θα σημειωθεί πρόοδος. Είναι βέβαια δύσκολο. Υπάρχουν μεγάλες διαφορές μεταξύ των κρατών μελών. Θα πετύχει όμως. Πολλά ψηφίσματα και γνωμοδοτήσεις έχουν δει το φως της ημέρας, είμαστε όμως καθ' οδόν προς κάτι το συγκεκριμένο. Με την παρούσα οδηγία χτίζουμε τη βάση για να βελτιωθεί η ευημερία των ζώων στη μεταφορά, όμως η γεωργία και τα σφαγεία στις χώρες μέλη είναι υποχρεωμένα να παρακολουθούν και να ελέγχουν ότι οι μεταφορές στο μέλλον - συμπεριλαμβανομένων και των μεταφορικών μέσων - θα ελέγχονται. Για αυτό πρέπει να μεριμνήσουν και άλλες επιτροπές, άλλοι επίτροποι και φυσικά το Συμβούλιο. Τι ωφελεί αν δημιουργήσουμε τις πλέον θετικές συνθήκες στα σφαγεία αν ταλαιπωρούμε τα ζώα κατά τη μεταφορά τους;
<P>
Η μεταφορά ζώντων ζώων, είτε προς το σφαγείο, είτε προς το εκτροφείο μπορεί να μην είναι επιθυμητή, παραμένει όμως γεγονός. Αυτό με οδηγεί στο αναφέρω ότι παρόλο που βελτιώνουμε την ευημερία των ζώων η μετάδοση ασθενειών αυξάνεται. Αυτό δεν έχει να κάνει με το θέμα που συζητάμε σήμερα, όμως έχει να κάνει όσο να' ναι με το πώς θα καθαρίζονται τα οχήματα. Υπάρχουν καλοί λόγοι να εκτιμήσουμε τι πρέπει να κάνουμε στο μέλλον. Υπάρχουν καλοί λόγοι να βάλουμε φρένο στις διευρωπαϊκές μεταφορές ζώων, όμως κατά τα άλλα στηρίζω την έκθεση Hautala και ελπίζω ότι η Επιτροπή και το Συμβούλιο θα καταλήξουν σε κάτι θετικό.

<SPEAKER ID=165 LANGUAGE="DE" NAME="Funk">
Κύριε Πρόεδρε, αγαπητέ κύριε Επίτροπε, ή έκθεση Hautala έχει ως θέμα της τον τεχνικό εξοπλισμό των οχημάτων που μεταφέρουν ζώα. Ακούσαμε τώρα από πολλές πλευρές ότι η μεταφορά ζώων που προορίζονται προς σφαγή - άλογα, χοίροι, βοοειδή και πρόβατα - είναι ένα πολύ ευαίσθητο θέμα, δεδομένου ότι τα φιλμ που γυρίσθηκαν παρουσίασαν φυσικά μόνο επιλήψιμα πράγματα και πράγματα που είναι εντάξει δεν παρουσιάσθηκαν καθόλου. Δεν επιτρέπεται να θεωρούμε ότι όλοι είναι ίδιοι. Υπάρχουν και αξιοπρεπείς μεταφορείς.
<P>
Αυτά τα γεγονότα δεν επιτρέπεται να επαναληφθούν. Δεν τίθεται θέμα. Μόλις πριν από λίγο καιρό ψηφίσαμε την έκθεση van Dijk και μας προκαλεί εντύπωση ότι η προστασία των ζώων εμφανίζεται κάθε φορά σε διαφορετική επιτροπή. Αυτό δεν είναι πολύ καλό. Θέλουμε να αφήσουμε την προστασία των ζώων εκεί που υπάρχει άμεση σχέση με αυτήν, δηλαδή στον αγροτικό τομέα και στον τομέα των μεταφορών. Με τόσες προσπάθειες που καταβάλλουμε πρέπει κατόπιν να γνωρίζουμε πως εξελίχθηκαν τα πράγματα.
<P>
Η εισηγήτρια κατέβαλε μεγάλες προσπάθειες, αλλά και οι γνωμοδοτικές επιτροπές έκαναν καλή δουλειά. Θέλω όμως να καταστήσω σαφές - και έχω γνώσεις επί του θέματος επειδή είμαι αγρότης - ότι η χρήση αναβατήρων φόρτωσης για τη μεταφορά χοίρων δεν αποτελεί την πεμπτουσία της σοφίας
<P>
Η κ. van Dijk ζήτησε πριν από λίγο καιρό στην έκθεσή της οι χοίροι μέχρι 30 κιλών να φορτώνονται με τον αναβατήρα φόρτωσης. Αυτό είναι σωστό. Η κ. Hautala μας λέει τώρα ότι όλοι οι χοίροι πρέπει να φορτώνονται με αναβατήρα φόρτωσης. Θα σας πω το εξής. Στο δικό μου το αγρόκτημα έχω μία ράμπα φόρτωσης που είναι τόσο ψηλή όσο και το φορτηγό. Αυτό έχει αποφασιστική σημασία, επειδή έτσι τα ζώα μπαίνουν στο φορτηγό σε ένα επίπεδο παράλληλο προς την επιφάνεια της γης. Όταν πάλι αγοράζουμε ζώα, κατεβαίνουν με τον ίδιο τρόπο από το φορτηγό. Με τον τρόπο αυτόν μπορείτε να ξεχάσετε όλους τους αναβατήρες φόρτωσης. Αυτός είναι ο καλύτερος τρόπος, γιατί τα ζώα είναι συνηθισμένα σε αυτόν.
<P>
Σημασία έχουν οι άνθρωποι και όχι τα οχήματα. Ο άνθρωπος πρέπει να μεταχειρίζεται καλά τα ζώα. Σε μεγαλύτερους αριθμούς ζώων πρέπει να απαιτούμε αυτήν τη ράμπα που αντιστοιχεί ακριβώς στο ύψος του οχήματος. Οι ράμπες είναι τυποποιημένες και το σύστημα λειτουργεί καλά. Αυτό δεν μπορούμε να το απαιτήσουμε από μικρότερους κτηνοτρόφους, γιατί, εάν πρέπει να εγκαταστήσουν στα οχήματά τους αναβατήρα φόρτωσης, όταν μεταφέρουν οι ίδιοι τα ζώα τους στην αγορά, τότε θα εγκαταλείψουν εξαρχής την προσπάθεια, ήδη πριν κάνουν μία τέτοια αγορά. Συνεπώς δεν έχει νόημα.
<P>
Θέλω απλά να τονίσω για άλλη μια φορά το εξής. Πρέπει να ενισχύσουμε στα κράτη μέλη τη μεταφορά και τον έλεγχο των κανονισμών σχετικά με την προστασία των ζώων. Δεν κατακρίνω την Επιτροπή για αυτό, επειδή δεν είναι σε θέση να το πραγματοποιήσει. Δεν διαθέτει καθόλου προσωπικό για τον συγκεκριμένο σκοπό. Έχουμε πολλές φορές εγκρίνει κονδύλια στον προϋπολογισμό που όμως ποτέ δεν δαπανήθηκαν διότι το Συμβούλιο αρνήθηκε την πρόσληψη προσωπικού για την εκτέλεση της συγκεκριμένης επιτήρησης. Αυτό είναι καθοριστικό. Οι άνθρωποι που έχουν σχέση με τα ζώα παίζουν αποφασιστικό ρόλο στην προστασία των ζώων και όταν αυτοί τα μεταχειρίζονται καλά, τότε τα πράγματα θα πάνε καλά.

<SPEAKER ID=166 LANGUAGE="DE" NAME="Schierhuber">
Κύριε Πρόεδρε, η προστασία των ζώων αποτελεί για μένα σημαντικό ζήτημα. Ειδικά στην Αυστρία οι άνθρωποι έχουν σε μεγάλο βαθμό συναίσθηση της σημασίας που έχει η μεταχείριση των ζώων, ανεξάρτητα από το εάν πρόκειται για ζώα εκμετάλλευσης, αναπαραγωγής ή ζώα που προορίζονται για σφαγή. Η Αυστριακή Προεδρία θα επιληφθεί του θέματος, προκειμένου να επέλθει βελτίωση των συνθηκών μεταφοράς ζώων σε όλη την επικράτεια της Ένωσης.
<P>
Όσον αφορά τη μεταφορά ζώων θέλω να υπογραμμίσω ότι χρειάζονται ρυθμίσεις σε όλη την επικράτεια της Ένωσης. Το Ευρωπαϊκό Κοινοβούλιο θα έπρεπε να δείξει την πολιτική κατεύθυνση και να θεσπίσει όρους πλαίσιο. Ωστόσο το Ευρωπαϊκό Κοινοβούλιο δεν θα έπρεπε να προβεί σε ψήφιση υπερβολικά λεπτομερών τεχνικών διατάξεων.
<P>
Έχουμε εκλεγεί ως πολιτικοί για να κάνουμε πολιτική και όχι για να αντικαταστήσουμε τους ειδήμονες άλλων εξειδικευμένων τομέων, όπως για παράδειγμα τους κτηνίατρους, τους τεχνικούς κ.λπ.
<P>
Η φιλική προς τα ζώα μεταφορά των ζώων εκμετάλλευσης και αναπαραγωγής είναι πολύ σημαντική για την καλή κατάστασή τους. Αλλά και η μεταφορά ζώντων ζώων προς σφαγή πρέπει να γίνεται κάτω από καλές συνθήκες, γιατί από αυτό εξαρτάται η ποιότητα του κρέατος.
<P>
Εμείς, ως παραγωγοί, επιθυμούμε την καλή μεταχείριση. Μόνο που μετά την πώληση, το ζώο δεν ανήκει πλέον στον κτηνοτρόφο. Υπεύθυνος είναι πια ο αγοραστής. Η χρήση της σύγχρονης τεχνολογίας είναι ασφαλώς καλή και θετική. Παρακαλώ όμως να συνεκτιμηθεί ότι τα διάφορα είδη ζώων εκμετάλλευσης έχουν διαφορετικές συμπεριφορές. Κατά την άποψή μου είναι αδύνατον να φορτωθούν χοίροι με αναβατήρα φόρτωσης, επειδή δεν μένουν ποτέ ήσυχοι. Όταν μιλάμε διαρκώς για την κλίση της ράμπας τότε επιτρέψτε μου να σας πω ότι σε μας, στην Αυστρία, υπάρχουν σταθερές ράμπες που έχουν την κατάλληλη κλίση. Ουσιαστική σημασία έχει επίσης για μένα οι οδηγοί και το προσωπικό φορτεκφόρτωσης να αντιμετωπίζουν τα ζώα με ηρεμία.

<SPEAKER ID=167 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, αξιότιμες κυρίες και κύριοι, είμαι σχεδόν δέκα χρόνια εδώ και κάθε φορά αναλογίζομαι τι και τι δεν έχουμε συζητήσει σχετικά με την προστασία των ζώων, πόσα έγγραφα έχουμε κυκλοφορήσει και μερικές φορές έχω πραγματικά την εντύπωση ότι στο θέμα αυτό υπάρχει πολλή θεωρία και πραγματικά λιγοστές πράξεις.
<P>
Λέω ναι στην προστασία των ζώων, αλλά λέω όχι στην πρόταση της κ. Hautala όσον αφορά τον αναβατήρα φόρτωσης. Δημιουργούμε την εντύπωση σαν να υπήρχε μόνο η μαζική παραγωγή. Τέθηκαν ήδη πολλά ερωτήματα πρακτικής φύσης. Τι θα συμβεί με τους μικρούς κτηνοτρόφους που θέλουν να μεταφέρουν τα ζώα τους από τον τόπο Χ στον τόπο Ψ; Τι θα συμβεί με τον χασάπη του χωριού, που συνηθίζουμε να λέμε: Βέβαια, η τοπική παραγωγή - και τούτο το απευθύνω προς τους Πράσινους - πρόκειται υποτίθεται για ζώα που προέρχονται από μονοκατοικίες, που κοιμούνται σε άχυρα και μετά σερβίρονται παρακαλώ πάνω σε ασημένιους δίσκους. Όλα αυτά δεν συμβαδίζουν με εκείνα που προτείνει εδώ η κ. Hautala.
<P>
Κύριε Επίτροπε Bangemann, έχω επίσης δυσκολίες με το ζήτημα της διεξαγωγής ελέγχων συνολικά. Και τι δεν έχουμε ήδη αποφασίσει! Οκτάωρη μεταφορά, φορτοεκφόρτωση, τροφοδοσία με νερό, μερικά από τα σημεία αυτά είναι πραγματικά κάπως ξένα προς την πράξη και για τον λόγο αυτόν θα πρότεινα να συμφωνήσουμε σε εφαρμοστέες λύσεις. Θα έπρεπε πράγματι να λάβετε υπόψη την πρακτική πείρα των συναδέλφων κτηνοτρόφων.

<SPEAKER ID=168 NAME="Bangemann">
Κύριε Πρόεδρε, θα απαντήσω πρώτα στις παρατηρήσεις της κ. Keppelhoff-Wiechert: Η όλη συζήτηση ή ας πούμε τα δύο τρίτα της συζήτησης δεν αφορούν καθόλου την έκθεση, αλλά ούτε και το πρόβλημα. Εδώ δεν πρόκειται δηλαδή για τον έλεγχο της μεταφοράς ζώων ή για τον τρόπο της μεταφοράς ζώων, αλλά πολύ απλά για την έγκριση του τύπου οχημάτων που χρησιμοποιούνται κατόπιν για τη μεταφορά ζώων. Τούτο είναι κάτι το εντελώς διαφορετικό από πολλά που ειπώθηκαν εδώ. Εάν τώρα η κ. Ewing και άλλοι είδαν αυτές τις φρικτές εικόνες και λένε ότι αυτό πρέπει να σταματήσει, αυτό δεν είναι το αντικείμενο της προκείμενης έκθεσης.
<P>
Στην έκθεση που έχουμε ανά χείρας το ζήτημα είναι ότι θέλουμε να εγκρίνουμε οχήματα που είναι κατά έναν ορισμένο τρόπο κατάλληλα για μεταφορές ορισμένων ζώων. Αυτό είναι όλο! Τις παρατηρήσεις για τους ελέγχους μπορείτε να τις πάρετε πάλι όλες σπίτι σας, διότι στα οχήματα θα διεξαχθούν φυσικά έλεγχοι κατά πόσο αντιστοιχούν στον συγκεκριμένο τύπο, ειδάλλως δεν θα εγκρίνονται. Για το ζήτημα αυτό δεν χρειαζόμαστε νέους δημόσιους υπαλλήλους, γιατί για τον σκοπό αυτό έχουμε τις αντίστοιχες τεχνικές υπηρεσίες ελέγχου. Λοιπόν, μην με παρεξηγήσετε, αλλά θα είχαμε τελειώσει πριν από μισή ώρα εάν είχαμε συζητήσει αυτό το οποίο είχαμε υποβάλει εδώ και όχι ένα εντελώς διαφορετικό πρόβλημα, δηλαδή πώς ελέγχονται και πως διεξάγονται οι μεταφορές ζώων. Δεν είναι αυτό το θέμα της συζήτησης.
<P>
Επιτρέψτε μου ακόμα μία παρατήρηση. Το βρίσκω πάντα κάπως περίεργο ότι οι άνθρωποι που ενδιαφέρονται τόσο πολύ για τα ζώα επικεντρώνουν το ενδιαφέρον τους στη μεταφορά τους. Τη στιγμή όμως που το ζώο σφάζεται, το ενδιαφέρον τους ατονεί. Το βρίσκω λίγο παράξενο. Ένα ζώο πρέπει να έχει υπέροχη μεταχείριση, μετά όμως σφάζεται. Μπορώ να φαντασθώ ότι ένας αγχωμένος χοίρος θα ανεχόταν πολύ καλύτερα το άγχος του, εάν δεν τον περίμενε η σφαγή του.
<P>
Και τώρα έρχομαι στην έκθεση. Η εισηγήτρια υπέβαλε 24 τροπολογίες. Από αυτές μπορούμε να δεχτούμε τις εννέα, δηλαδή τις υπ' αριθ. 3, 4, 6, 14, 17, 18, 19, 20 και 21. Όλες αυτές οι τροπολογίες αφορούν βελτιώσεις συντακτικού χαρακτήρα και τούτο είναι άκρως επιθυμητό. Εν μέρει παραχωρούν επίσης στους παραγωγούς μεγαλύτερη ευελιξία και για τον λόγο αυτόν μπορούμε να δεχτούμε τις συγκεκριμένες τροπολογίες. Τις υπόλοιπες δεν μπορούμε να τις δεχθούμε. Δεν μπορώ να εξηγήσω τους λόγους για την κάθε μία χωριστά, αλλά θέλω να αναφερθώ επιλεκτικά σε μερικές.
<P>
Κατ' αρχάς η έγκριση του τύπου. Θέλω να επαναλάβω ότι η έγκριση του τύπου δεν αφορά τη χρήση των οχημάτων ούτε την προστασία των ζώων καθεαυτή. Για τον λόγο αυτόν, όλες οι τροπολογίες που στοχεύουν στη βελτίωση της χρήσης ή της προστασίας των ζώων καθεαυτής δεν έχουν θέση εδώ. Φυσικά, θα μπορούσε κανείς σε έναν τύπο να ρυθμίσει το ύψος της μονάδας μεταφοράς διαφορετικά απ' ό, τι προτείνουμε εδώ. αυτό θα ήταν μία τέτοια τροποποίηση. Παραμείναμε όμως στις αποφάσεις που είχε λάβει ήδη το Συμβούλιο Υπουργών Γεωργίας, και στις οδηγίες 91/628 και 95/29 καθώς και σε έναν κανονισμό καθορίζονται τα ύψη που υιοθετήσαμε. Και τούτο επειδή δεν έχει νόημα να έχουμε στις ήδη υπάρχουσες οδηγίες διαφορετικά ύψη απ' ό, τι η οδηγία για την έγκριση των τύπων οχημάτων. Θα μας έπαιρναν όλοι για ανισόρροπους εάν ορίζαμε δύο διαφορετικά ύψη. Για τονλόγο αυτόνπρέπει να παραμείνουμε σε αυτά που έχουν ήδη αποφασισθεί μέχρι τώρα.
<P>
Μετά υπάρχει και η γωνία κλίσης. Δεν είμαι ειδικός όπως ο Fernand Herman και πάντα τον θαυμάζω για όσα έχει κάνει στη ζωή του. Σε κάθε έκθεση διηγείται για τη ζωή του και τις εμπειρίες του. Πρέπει λοιπόν να έχει αποκτήσει απίστευτα πολλές εμπειρίες. Υπολογίσαμε λοιπόν τα εξής. Εάν μειώσει κανείς τη γωνία κλίσης στις 20Ί, αυτό σημαίνει ότι η ράμπα θα γίνει τόσο μεγάλη, ώστε δεν θα μπορέσει να τηρηθεί το όριο των 4 μέτρων για το συνολικό ύψος. Καλά λοιπόν, κυρία Hautala, μπορεί κανείς να διαφωνήσει για πολλά πράγματα, αλλά στα μαθηματικά είναι πολύ δύσκολο, γιατί εδώ έχουν χώρο μόνο οι υπολογισμοί. Εδώ δεν υπάρχουν διαφορετικές απόψεις. Εάν δεν θέλουμε να ξεπεράσουμε το καθορισμένο ύψος των 4 μ. δεν μπορούμε να δεχτούμε τη συγκεκριμένη τροπολογία.
<P>
Όπως είπα δεν μπορώ να ασχοληθώ τώρα με την κάθε τροπολογία χωριστά. Ελπίζω, - και είμαι σχετικά αισιόδοξος μετά από τις παρεμβάσεις των μελών της ομάδας του ΕΛΚ, ότι θα κατορθώσουμε παρ' όλα αυτά να επιτύχουμε μία κοινή θέση, όπου θα είναι δυνατόν να ψηφισθεί μία από τις τελευταίες διατάξεις σχετικά με την έγκριση τύπων. Δεν είναι η τελευταία, αλλά μία από τις τελευταίες, έτσι ώστε να ολοκληρώσουμε επιτέλους κάποτε το πακέτο αυτό.

<SPEAKER ID=169 NAME="Hautala">
Αξιότιμε κύριε Πρόεδρε, θέλω να πω στον Επίτροπο Bangemann, ότι γνωρίζω γεωμετρία και σπούδασα γεωπόνος, εσείς όμως έχετε ακούσει τη λέξη μεντεσές; Ο μεντεσές είναι πολύ ενδιαφέρουσα και απλή εφεύρεση, που μπορεί να λύσει το πρόβλημα της ράμπας όσον αφορά το ύψος. Γενικώς, είναι ένα από τα απλούστερα τεχνικά εξαρτήματα. Συζητάμε, όπως ανέφερε η κ. Anttila, για τα καινούρια μεταφορικά οχήματα του 2000. Αν παραιτηθούμε τώρα από τον φιλόδοξο στόχο μας, τότε, σε δύο χρόνια, οι οργανώσεις προστασίας των ζώων θα μας ανακοινώσουν ότι τα μεταφορικά οχήματα απαγορεύονται. Νομίζετε ότι αυτό θα οφελούσε τους κατασκευαστές των μεταφορικών οχημάτων;

<SPEAKER ID=170 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση διακόπτεται επί πέντε λεπτά εν αναμονή της έναρξης της Ώρας των Ερωτήσεων)

<CHAPTER ID=13>
Ώρα των Ερωτήσεων (Συμβούλιο)
<SPEAKER ID=171 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0481/98).
<P>
Κατ' αρχάς, επιτρέψτε μου να καλωσορίσω την κυρία Ferrero-Waldner, Προεδρεύουσα του Συμβουλίου, η οποία θα βρίσκεται μαζί μας κατά τη διάρκεια του επόμενου εξαμήνου. Ας ευχηθούμε ότι όπως πάντα, θα επικρατεί σε αυτήν την αίθουσα ένα κλίμα κατανόησης, πως, σίγουρα, οι ερωτήσεις μας θα απαντώνται με ακρίβεια και με την ικανότητα που αναγνωρίζουμε στην κυρία Ferrero-Waldner και ότι επομένως, με τη συνήθη ηρεμία και την ορθότητα που χαρακτηρίζει αυτήν την αίθουσα θα αρχίσουμε αυτήν την Ώρα των Ερωτήσεων.
<P>
Ερώτηση αριθ. 1 του κ. Freddy Black (H-0607/98):
<P>
Θέμα: Kανονισμός Υπηρεσιακής Κατάστασης και διάκριση εις βάρος των ομοφυλόφιλων
<P>
Ο σημερινός Kανονισμός Υπηρεσιακής Κατάστασης των κοινοτικών υπαλλήλων συνεπάγεται διάκριση εις βάρος των ομοφυλόφιλων και των επισήμων συντρόφων τους. Παρόλο που οι ομοφυλόφιλοι υπάλληλοι έχουν ακριβώς τα ίδια καθήκοντα και τις ίδιες υποχρεώσεις, με τους ετεροφυλόφιλους συναδέλφους τους, δεν έχουν τα ίδια δικαιώματα.
<P>
Σ' αυτήν την κατάφωρη διάκριση το Συμβούλιο των Υπουργών έχει τη δυνατότητα να θέσει τέρμα, όταν θα πρέπει να εγκρίνει τροποποίηση του Kανονισμού Υπηρεσιακής Κατάστασης του προσωπικού. Το Συμβούλιο των Υπουργών πρέπει να ακούσει το Ευρωπαϊκό Κοινοβούλιο, το οποίο, με μεγάλη πλειοψηφία, ζήτησε την τροποποίηση του Kανονισμού Υπηρεσιακής Κατάστασης των υπαλλήλων, ούτως ώστε οι ομοφυλόφιλοι και οι κατοικούντες υπό την ίδια στέγη υπάλληλοι να απολαύουν των ιδίων δικαιωμάτων όπως και οι συνάδελφοί τους. Για το λόγο αυτό είναι ιδιαίτερα λυπηρό το γεγονός ότι η Προεδρία καλεί το Συμβούλιο των Υπουργών να τροποποιήσει τον Kανονισμό Υπηρεσιακής Κατάστασης των υπαλλήλων χωρίς να ικανοποιήσει την επιθυμία του Ευρωπαϊκού Κοινοβουλίου να καταργηθούν οι διακρίσεις εις βάρος των ομοφυλόφιλων υπαλλήλων και των συντρόφων τους. Αληθεύει άραγε πράγματι ότι η Προεδρία επιθυμεί να συνεχίσει να προωθεί διακρίσεις; Κυρία Ferrero-Waldner, σας καλώ να απαντήσετε στην ερώτηση του κυρίου Black.

<SPEAKER ID=172 NAME="Ferrero-Waldner">
Κύριε Πρόεδρε, κύριε βουλευτά, θα τοποθετηθώ στην ερώτησή σας σχετικά με τον Κανονισμό Υπηρεσιακής Κατάστασης των κοινοτικών υπαλλήλων και τη διάκριση εις βάρος των ομοφυλοφίλων. Η ίση μεταχείριση των ομοφυλοφίλων αναφορικά με τον Κανονισμό που αφορά τους κοινοτικούς υπαλλήλους συζητήθηκε πριν από λίγο καιρό στα αρμόδια όργανα του Συμβουλίου. Κατά την εξέταση της πρότασης που διαβίβασε η Επιτροπή για την αλλαγή του Κανονισμού σχετικά με την ίση μεταχείριση το Συμβούλιο έλαβε θέση στις ακόλουθες δύο πτυχές:
<P>
Κατά πρώτον, κατά την αποδοχή του κανονισμού 781/98 της 7ης Απριλίου 1998 σχετικά με την τροποποίηση του Κανονισμού για τους υπαλλήλους των Ευρωπαϊκών Κοινοτήτων και τους όρους απασχόλησης για τα μέλη του λοιπού προσωπικού των εν λόγω Κοινοτήτων όσον αφορά την ίση μεταχείριση, το Συμβούλιο επικύρωσε την αρχή της μη διάκρισης ως προς τον σεξουαλικό προσανατολισμό. Το άρθρο 1a του κανονισμού ορίζει από τώρα και στο εξής ότι - παραθέτω - "υπό την επιφύλαξη των σχετικών διατάξεων του Κανονισμού που προϋποθέτουν μία ορισμένη προσωπική κατάσταση, στις περιπτώσεις όπου οφείλει να εφαρμόζεται ο Κανονισμός, οι υπάλληλοι έχουν δικαίωμα σε ίση μεταχείριση δίχως άμεση ή έμμεση διάκριση λόγω της φυλής, των πολιτικών, φιλοσοφικών και θρησκευτικών πεποιθήσεων, του φύλου και του σεξουαλικού προσανατολισμού τους».
<P>
Κατά δεύτερον, ειδικά ενόψει των εξελίξεων στη νομοθεσία μερικών κρατών μελών, το Συμβούλιο ζήτησε κατά την αποδοχή του συγκεκριμένου Κανονισμού από την Επιτροπή να προβεί στις απαιτούμενες έρευνες σχετικά με την αναγνώριση εγγεγραμμένων ατόμων που συμβιώνουν σε ελεύθερη σχέση και να του υποβάλει στη βάση των εν λόγω ερευνών αντίστοιχες προτάσεις σε αυτόν τον τομέα. Η Προεδρία θα μεριμνήσει για την εξέταση αυτής της νέας πρότασης, μόλις την υποβάλει η Επιτροπή στο Συμβούλιο.

<SPEAKER ID=173 LANGUAGE="DA" NAME="Blak">
Θα ξεκινήσω απευθύνοντας στην εκπρόσωπο του Συμβουλίου ένα εγκάρδιο καλωσόρισμα. Πρέπει να πω, ότι έχουν περάσει πολλά χρόνια από τότε που είχαμε εδώ μια τόσο γοητευτική εκπρόσωπο. Ωστόσο, δεν ικανοποιήθηκα με την απάντηση που έλαβα. Βρισκόμαστε βέβαια στη διαδικασία τροποποίησης της υπηρεσιακής κατάστασης, όμως συνεχίζουμε να ξεχνάμε να λάβουμε υπόψη ότι υπάρχουν άτομα του ίδιου φύλου που επιθυμούν να ζήσουν μαζί, κάτι που οφείλουμε να σεβαστούμε. Δεν το σεβαστήκαμε όμως. Θα ήθελα να σας θέσω την ακόλουθη ερώτηση: η σουηδική κυβέρνηση στηρίζει επίσημα έναν Σουηδό λειτουργό του Συμβουλίου, ο οποίος έχει αναλάβει μια υπόθεση ενώπιον του Δικαστηρίου που αφορά τη διάκριση που υφίστανται οι δηλωμένοι σύντροφοι του ίδιου φύλου. Ποια είναι η θέση της Προεδρίας απέναντι στα επιχειρήματα του συγκεκριμένου Σουηδού λειτουργού;

<SPEAKER ID=174 LANGUAGE="DE" NAME="Ferrero-Waldner">
Κύριε Πρόεδρε, αξιότιμε κύριε βουλευτά, σας ευχαριστώ πολύ για το καλωσόρισμά σας. Στην συμπληρωματική σας ερώτηση θα ήθελα να επαναλάβω ότι σε σχέση με τις προτάσεις και τις ιδέες που λάβαμε από τη σουηδική πλευρά περιμένουμε φυσικά τις προτάσεις που θα μας υποβάλει η Επιτροπή, ειδ' άλλως το Συμβούλιο δεν μπορεί να ενεργοποιηθεί στο θέμα αυτό.
<P>
Θα ήθελα να εξηγήσω σύντομα γι' άλλη μια φορά το εξής: τον Μάρτιο του 1993 η Επιτροπή είχε ήδη διαβιβάσει στο Συμβούλιο μία πρόταση σχετικά με έναν κανονισμό για την τροποποίηση του Κανονισμού Υπηρεσιακής Κατάστασης των κοινοτικών υπαλλήλων και των όρων απασχόλησης για τα μέλη του λοιπού προσωπικού των Κοινοτήτων ως προς την ίση μεταχείριση ανδρών και γυναικών. Στόχος της συγκεκριμένης τροποποίησης ήταν από τη μία πλευρά να εγγραφεί η γενική αρχή της ίσης μεταχείρισης ανδρών και γυναικών στα ενεχόμενα κείμενα και από την άλλη πλευρά να προστεθούν διατάξεις μέσω των οποίων τα όργανα θα αποκτούσαν τη δυνατότητα να εξαλείψουν τις πραγματικές ανισότητες που μειώνουν τις ευκαιρίες των γυναικών στους τομείς που καλύπτει ο Κανονισμός.
<P>
Από τις τροποποιήσεις που πρότεινε το Ευρωπαϊκό Κοινοβούλιο τον Νοέμβριο του 1993, η Επιτροπή συγκράτησε εν μέρει την πρώτη τροποποίηση, σύμφωνα με την οποία η αρχή της μη διάκρισης πρέπει να επεκτείνεται και στις σεξουαλικές προτιμήσεις. Μετά από μία σειρά διαβουλεύσεων, η Επιτροπή υπέβαλε στις 3 Μαρτίου 1996 μία τροποποιημένη πρόταση επί της οποίας αποφάνθηκε εκ νέου το Κοινοβούλιο.
<P>
Αυτή η νέα γνωμοδότηση του Κοινοβουλίου έχει ως αφετηρία της τη σκέψη ότι η Ευρωπαϊκή Κοινότητα θα πρέπει να λάβει υπόψη της το γεγονός ότι - όπως είπατε - ένας αυξανόμενος αριθμός, προπάντων νέων ανθρώπων, συμβιώνει δίχως να προχωρήσει σε γάμο και συνεπώς θα έπρεπε σύμφωνα με το πρότυπο του Ευρωπαϊκού Νομισματικού Ιδρύματος να γίνει η ανάλογη τροποποίηση στο Υπηρεσιακό Δίκαιο της Δημόσιας Διοίκησης της Κοινότητας.
<P>
Κατά την εξέταση της πρότασης της Επιτροπής στα αρμόδια όργανα του Συμβουλίου, η Επιτροπή επεσήμανε ότι δεν θα υποβάλει νέα τροποποιημένη πρόταση που να λαμβάνει υπόψη τις τροποποιήσεις του Κοινοβουλίου. Σε αυτήν την περίπτωση για την τροποποίηση της πρότασης της Επιτροπής χρειαζόταν η ομόφωνη απόφαση του Συμβουλίου. Δηλαδή το Συμβούλιο περιμένει την υποβολή νέων προτάσεων από την Επιτροπή, με τις οποίες και θα ασχοληθεί.

<SPEAKER ID=175 LANGUAGE="SV" NAME="Holm">
Ευχαριστώ το Συμβούλιο για την απάντηση, αλλά δεν είμαι ικανοποιημένος από αυτήν. Αν κατανόησα ορθώς την απάντηση, έκαναν μια εξαίρεση τώρα και ανέφεραν ότι θα υποβληθεί μία νέα πρόταση αργότερα, όσον αφορά τις νέες πρϋποθέσεις συγκατοίκησης, ή επίσημες σχέσεις ζευγαριού που υπάρχουν σε ορισμένα εκ των κρατών μελών. Το θέμα είναι τότε, πότε θα έρθει η νέα αυτή πρόταση και πώς θα εξετάσουν αυτό το θέμα αργότερα.
<P>
Οι Κανονισμοί Υπηρεσιακής Κατάστασης δεν τροποποιούνται αρκετά συχνά· αντιθέτως, αυτό γίνεται πολύ σπάνια. Ακόμη και αν στην πραγματικότητα είναι γνωστό ότι η επίσημη σχέση ζευγαριού υπάρχει σε αρκετά κράτη μέλη της ΕΕ, αυτό συνεπάγεται ότι το Συμβούλιο σκοπεύει να συνεχίσει να κάνει διακρίσεις εις βάρος των υπαλλήλων που προέρχονται απ' αυτές τις χώρες. Συνεχίζονται, απλούστατα, οι διακρίσεις εις βάρος των ομοφυλοφίλων, παρ' ότι αυτό το είδος των συνθηκών συγκατοίκησης επιτρέπεται στις χώρες από τις οποίες αρχικά αυτοί προέρχονται. Θα ήθελα ευχαρίστως να έχω μια απάντηση επ' αυτού.

<SPEAKER ID=176 LANGUAGE="DE" NAME="Ferrero-Waldner">
Κύριε Πρόεδρε, επιτρέψτε μου να επισημάνω για ακόμη μία φορά, - ίσως να μην εκφράσθηκα καλά, και για αυτό το ξανατονίζω - ότι το Συμβούλιο παρακάλεσε την Επιτροπή να εκπονήσει μία μελέτη σχετικά με το συγκεκριμένο θέμα και μόλις η Επιτροπή υποβάλει τις αντίστοιχες προτάσεις, το Συμβούλιο θα μπορέσει να δραστηριοποιηθεί εκ νέου.

<SPEAKER ID=177 LANGUAGE="FI" NAME="Ojala">
Αξιότιμε κύριε Πρόεδρε, αξιότιμη κυρία εκπρόσωπε του Συμβουλίου. Κατ' αρχάς θα ήθελα να σας συγχαρώ, επειδή η Αυστρία, την οποία εκπροσωπείτε, είναι η πρώτη χώρα από τα νέα κράτη μέλη που αναλαμβάνει την Προεδρία. Καλή επιτυχία κατά την θητεία της Προεδρίας σας!
<P>
Σχετικά με το θέμα των διακρίσεων κατά των ομοφυλόφιλων ανδρών και γυναικών, το άρθρο 13 της Συνθήκης του Αμστερνταμ απαγορεύει τις διακρίσεις εις βάρος ομοφυλόφιλων, όμως η σχετική τροποποίηση των κανονισμών υπηρεσιακής κατάστασης είναι εξαιρετικής σημασίας. Βεβαίως είναι ουσιαστικό να μην γίνονται διακρίσεις εις βάρος των ομοφυλόφιλων στα κράτη μέλη και για αυτό βασιζόμαστε ιδιαίτερα στη νομοθεσία της Αυστρίας, επειδή η Αυστρία είναι η Προεδρεύουσα χώρα. Όμως και η δική σας νομοθεσία παρουσιάζει ελλείψεις σχετικά με το θέμα των ομοφυλοφίλων. Θα ήθελα να σας ρωτήσω πώς σκοπεύετε να συνεχίσετε βάσει του άρθρου 13 σχετικά με την τροποποίηση των κανονισμών υπηρεσιακής κατάστασης.

<SPEAKER ID=178 LANGUAGE="DE" NAME="Ferrero-Waldner">
Κυρία Ojala, επιτρέψτε μου να τονίσω για άλλη μία φορά αυτό που εξέφρασα σαφώς ήδη στην πρώτη απάντηση που έδωσα στην ερώτηση, ότι δηλαδή το Συμβούλιο επικύρωσε την αρχή της μη διάκρισης ως προς τις σεξουαλικές προτιμήσεις, ήδη κατά την αποδοχή του κανονισμού 781/98 της 7ης Απριλίου 1998 σχετικά με την τροποποίηση του Κανονισμού για τους υπαλλήλους των Ευρωπαϊκών Κοινοτήτων και τους όρους απασχόλησης για τα μέλη του λοιπού προσωπικού των εν λόγω Κοινοτήτων όσον αφορά την ίση μεταχείριση. Και παραθέτω για άλλη μία φορά, διότι αυτό είναι ακριβώς το υπό συζήτηση θέμα. Το άρθρο 1α του κανονισμού ορίζει ότι "υπό την επιφύλαξη των σχετικών διατάξεων του Κανονισμού που προϋποθέτουν μία ορισμένη προσωπική κατάσταση, στις περιπτώσεις όπου οφείλει να εφαρμόζεται ο Κανονισμός, οι υπάλληλοι έχουν δικαίωμα προς ίση μεταχείριση δίχως άμεση ή έμμεση διάκριση λόγω της φυλής, των πολιτικών, φιλοσοφικών και θρησκευτικών πεποιθήσεων, του φύλου και των σεξουαλικών προτιμήσεών τους».
<P>
Τούτο αντιστοιχεί ακριβώς στη διατύπωση της Συνθήκης του Αμστερνταμ και κατόπιν αυτού έγινε παράκληση προς την Επιτροπή να διεξαγάγει έρευνες σχετικά με την αναγνώριση εγγεγραμμένων ατόμων που συμβιώνουν σε ελεύθερη σχέση και να υποβάλει στο Συμβούλιο προτάσεις.

<SPEAKER ID=179 NAME="Πρόεδρος">
Ερώτηση αριθ. 2 του κ. Felipe Camisσn Asensio (H-0608/98):
<P>
Θέμα: Overbooking στις εναέρειες συγκοινωνίες
<P>
Προτίθεται το Συμβούλιο να αναλάβει κάποια νέα πρωτοβουλία για την αντιμετώπιση του προβλήματος του overbooking στις εναέρειες συγκοινωνίες, πρακτική από την οποία θίγεται ολοένα και μεγαλύτερος αριθμός επιβατών στην Ευρωπαϊκή Ένωση; Κυρία Ferrero-Waldner, σας καλώ να απαντήσετε στην ερώτηση του κυρίου Camisσn.

<SPEAKER ID=180 NAME="Ferrero-Waldner">
Κύριε Πρόεδρε, κύριε Camisσn Asensio, η Επιτροπή υπέβαλε στις 30 Ιανουαρίου 1998 στο Συμβούλιο μία πρόταση σχετικά με έναν Κανονισμό (ΕΚ) του Συμβουλίου για την τροποποίηση του Κανονισμού (ΕΟΚ) 295/91 ως προς μία κοινή ρύθμιση για ένα σύστημα αντισταθμιστικών παροχών σε περίπτωση άρνησης επιβίβασης στις τακτικές αεροπορικές μεταφορές. Ο εν λόγω Κανονισμός τέθηκε σε ισχύ τον Απρίλιο του 1991 και η Επιτροπή συλλέγει από τότε πληροφορίες για την εφαρμογή του. Λαμβάνοντας υπόψη τις τελευταίες εξελίξεις στον τομέα των αεροπορικών μεταφορών, οι τροποποιήσεις που προτείνει η Επιτροπή έχουν ως στόχο τους να περιορίσουν μέχρις ενός πιο εύλογου βαθμού την πρακτική του overbooking, μέσω της επέκτασης των περιπτώσεων όπου ο επιβάτης έχει δικαίωμα σε αποζημίωση και μέσω της προσαρμογής του ελάχιστου ύψους των αποζημιώσεων.
<P>
Οι προταθείσες τροποποιήσεις ελέγχονται αυτόν τον καιρό από τις αρμόδιες υπηρεσίες του Συμβουλίου. Εντωμεταξύ, στις 18 Ιουνίου του τρέχοντος έτους, το Συμβούλιο κατέληξε σε συμπεράσματα στα οποία αναγνωρίζει την αναγκαιότητα να γίνει μία εκ νέου επεξεργασία του παρόντος Κανονισμού με στόχο την αύξηση του ελάχιστου ποσού και ζητά από την Επιτροπή να εξετάσει με ποιο τρόπο θα μπορούν να ενημερωθούν καλύτερα για τα δικαιώματά τους οι επιβάτες. Οι υπηρεσίες του Συμβουλίου θα συνεχίσουν την εξέταση της πρότασης της Επιτροπής με στόχο να επιτευχθεί σύντομα μία συμφωνία.

<SPEAKER ID=181 LANGUAGE="ES" NAME="Camisσn Asensio">
Θέλω κατ' αρχάς να συγχαρώ επίσης με όλη την κοινοβουλευτική ευγένεια την κυρία Προεδρεύουσα του Συμβουλίου. Δεν εξεπλάγην καθόλου όταν διαπίστωσα πως το αυξανόμενο πρόβλημα του overbooking ανησυχεί πολύ τα ευρωπαϊκά θεσμικά όργανα, γεγονός που οδήγησε στην ενημέρωση, όπως είπε η κυρία Προεδρεύουσα του Συμβουλίου, του αντίστοιχου κανονισμού σε ένα πρόσφατο Συμβούλιο.
<P>
Αλλά το μεγάλο παράδοξο σε αυτό το ζήτημα είναι ότι στις περισσότερες περιπτώσεις, οι επιβάτες που δεν μπορούν να επιβιβασθούν δεν γνωρίζουν τα δικαιώματά τους όσον αφορά αυτό το θέμα. Ενώπιον αυτής της κατάστασης, έχουμε δύο συμπληρωματικές ερωτήσεις:
<P>
Πότε θα υποχρεωθούν οι αεροπορικές εταιρείες να τοποθετήσουν στον γκισέ τους έναν πίνακα με τα δικαιώματα για ζημίες οφειλόμενες στις υπερβολικές κρατήσεις; Θα υπάρξει μέριμνα στον υπό εκκρεμότητα κανονισμό, ώστε οι ζημίες που προκύπτουν από την απώλεια ανταποκρίσεων με άλλες πτήσεις να αποζημιώνονται δικαίως; Γιατί, σήμερα, το ζήτημα αυτό βρίσκεται στον αέρα, και αυτό πέφτει "κουτί», εφόσον μιλάμε για τις εναέρειες μεταφορές.

<SPEAKER ID=182 LANGUAGE="DE" NAME="Ferrero-Waldner">
Κύριε Πρόεδρε, κύριε Camisσn Asensio, επιτρέψτε μου να κάνω κάποιες γενικότερες αναφορές και κατόπιν να αναφερθώ ακριβώς στην προκείμενη ερώτηση. Οι προταθείσες τροποποιήσεις του Κανονισμού 295/91 περιλαμβάνουν, πρώτον, την επέκταση της εφαρμογής σε όλες τις πτήσεις, δεύτερον, την κράτηση θέσης στο αεροπορικό εισιτήριο, το ονομαζόμενο "έγγραφο μεταφοράς», από τις αεροπορικές εταιρείες με τη σημείωση ok, τρίτον, το ύψος των αποζημιώσεων και, τέταρτον, τις αποζημιώσεις σε όλες τις περιπτώσεις overbooking.
<P>
Όσον αφορά ακριβώς το θέμα της ενημέρωσης των επιβατών, μπορώ να πω ότι χθες διάβασα η ίδια τυχαία στο περιοδικό που προσφέρεται κατά τη διάρκεια της πτήσης ένα εξαιρετικό άρθρο με πληροφορίες το οποίο ενημέρωνε τους επιβάτες σχετικά με το συγκεκριμένο ζήτημα. Φυσικά, δεν μπορούμε να ορίσουμε ακόμη κάποια ημερομηνία, γιατί πρώτα πρέπει να κληθεί η Επιτροπή να ελέγξει τις δυνατότητες, και αυτό θα διαρκέσει μάλλον αρκετό καιρό.
<P>
Το Συμβούλιο κατέληξε στις 18 Ιουνίου 1998, βάσει της πρότασης που σκιαγράφησα προηγουμένως, σε συμπεράσματα όπου αναγνωρίζει ειδικά, πρώτον, ότι η πείρα από την εφαρμογή καθιστά αναγκαία την αναθεώρηση του Κανονισμού. Δεύτερον, χαιρετίζει την πρόταση της Επιτροπής για την τροποποίηση του Κανονισμού και παρακαλεί την Επιτροπή των Μονίμων Αντιπροσώπων να συνεχίσει τη συζήτηση επί των προτάσεων της Επιτροπής, γεγονός που παραπέμπει σε μία σχετικά σύντομη ολοκλήρωση της διαδικασίας και καλεί την Επιτροπή να ασχοληθεί ακριβώς με αυτό το θέμα της πληροφόρησης.
<P>
Με άλλα λόγια, ασφαλώς δεν θα αργήσει να ρυθμισθεί το όλο θέμα και ο ανταγωνισμός θα φροντίσει από την πλευρά του για την καλύτερη εξυπηρέτηση των επιβατών και θα εξυπηρετήσει περισσότερους επιβάτες, διότι το υπό εξέταση ζήτημα εξελίσσεται όλο και περισσότερο σε ένα σημαντικό ζήτημα που αφορά το σύνολο των επιβατών.

<SPEAKER ID=183 NAME="Ewing">
Αναγνωρίζεται ανοιχτά, ότι εφαρμόζεται η πρακτική του overbooking - λένε σε επιβάτες σαν και εμένα ότι όλες οι αεροπορικές εταιρείες την εφαρμόζουν - και, όπως έχει αναφερθεί, οι άνθρωποι δεν γνωρίζουν τα δικαιώματά τους. Θα ήθελα να ρωτήσω την Προεδρεύουσα, την οποία καλωσορίζω θερμά - προσέθεσε πολύ χρώμα σε αυτή την ιδιαίτερα σκοτεινή Αίθουσα -, αν πιστεύει ότι οι εν λόγω προτάσεις θα τεθούν σε ισχύ κατά τη θητεία της αυστριακής Προεδρίας;

<SPEAKER ID=184 LANGUAGE="DE" NAME="Ferrero-Waldner">
Κύριε Πρόεδρε, αξιότιμη κύρια βουλευτή, σας ευχαριστώ πάρα πολύ για το ευγενικό σας καλωσόρισμα. Είναι δύσκολο να το πει κανείς από τώρα. Γνωρίζετε ότι η Επιτροπή έχει κληθεί να δράσει, αλλά μέχρι σήμερα δεν είδαμε κανενός είδους προτάσεις. Συνεπώς, μου είναι δύσκολο να σας διαβεβαιώσω ήδη αυτή τη στιγμή ότι θα καταστεί δυνατό στη διάρκεια της Προεδρίας μας. Οπωσδήποτε όμως πρόκειται για ένα θέμα στο οποίο θα στρέψουμε την προσοχή μας.

<SPEAKER ID=185 NAME="Πρόεδρος">
Ερώτηση αριθ. 3 του κ. Αλέξανδρου Αλαβάνου (Η-0609/98):
<P>
Θέμα: Αυστηρή τήρηση της Συνθήκης του Αμστερνταμ
<P>
Σε σωρευτική παραβίαση της Συνθήκης του Αμστερνταμ προέβη ο Προεδρεύων του Συμβουλίου, Βρετανός Υπουργός Εξωτερικών κ. Ρόμπιν Κούκ κατά την επίσκεψή του στην Αγκυρα με την προσπάθεια διαμόρφωσης κοινής θέσης των «14» - με εξαίρεση, δηλαδή, της Ελλάδας - για τις πολιτικές σχέσεις Ευρωπαϊκής Ένωσης-Τουρκίας, προσπαθώντας να μετατοπίσει τις αποφάσεις του Ευρωπαϊκού Συμβουλίου του Λουξεμβούργου για την Τουρκία, κάτι που μόνο Σύνοδος Κορυφής μπορεί να αποφασίσει.
<P>
Επειδή με την ενέργεια αυτή παραβιάζονται τα άρθρα Ι.3 -παρ. 3, Ι.8-παρ. 2, Ι.13-παρ. 1, Ι.13-παρ. 2, της Συνθήκης του Αμστερνταμ, ερωτάται το Συμβούλιο τί μέτρα λαμβάνει ώστε η εκάστοτε Προεδρία του Συμβουλίου της Ευρωπαϊκής Ένωσης να τηρεί αυστηρά την εφαρμογή της Συνθήκης της Ευρωπαϊκής Ένωσης. Κυρία Προεδρεύουσα του Συμβουλίου, έχετε τον λόγο για να απαντήσετε στον κύριο Αλαβάνο που βρίσκεται πίσω σας.

<SPEAKER ID=186 NAME="Ferrero-Waldner">
Κύριε Πρόεδρε, επιτρέψτε μου να αναφερθώ σύντομα στην ερώτηση του βουλευτή κ. Αλαβάνου και θέλω να παρακαλέσω τον κ. βουλευτή να λάβει υπόψη του ότι η Συνθήκη του Αμστερνταμ δεν έχει τεθεί ακόμα σε ισχύ και συνεπώς δεν μπορεί κανείς να μιλά για παραβιάσεις των διατάξεών της. Εν πάσει περιπτώσει, το Συμβούλιο είναι πεπεισμένο ότι η στάση του κ. Robin Cook στην Αγκυρα είναι σύμφωνη με τις διατάξεις της Συνθήκης. Συνεπώς, δεν βλέπει τον λόγο να προβεί σε διαβήματα, αντίστοιχα με την πρόταση του κυρίου βουλευτού.

<SPEAKER ID=187 NAME="Αλαβάνος">
Κύριε Πρόεδρε, θέλω να ευχαριστήσω την κυρία Προεδρεύουσα. Η ερώτηση απευθυνόταν -και ήθελε να προλάβει- στον κ. Κουκ. Δεν τον πρόλαβε γιατί άλλαξε η Προεδρία. Δεν περιμένω από την κυρία Προεδρεύουσα να κάνει κριτική στον συνάδελφό της; είναι πάρα πολύ δύσκολο αυτό. Θα ήθελα απλώς να θέσω μια συμπληρωματική ερώτηση στην κυρία Προεδρεύουσα. Η αυστριακή Προεδρία, στα ζητήματα της εξωτερικής πολιτικής, θα επιδιώκει τη συναίνεση των 15, με βάση όχι μόνο τη Συνθήκη του 'Αμστερνταμ, που θα ισχύσει σε λίγο, αλλά και τα άρθρα της προηγούμενης Συνθήκης, και όχι τη συμφωνία των 13 ή των 14; Η Αυστρία, ως δημοκρατική και ευαίσθητη χώρα, θα επιδιώκει την συναίνεση των 15 στα θέματα της εξωτερικής πολιτικής, και ειδικά στο ευαίσθητο θέμα με την Τουρκία;

<SPEAKER ID=188 LANGUAGE="DE" NAME="Ferrero-Waldner">
Κύριε Πρόεδρε, αξιότιμε κύριε βουλευτή επιτρέψτε μου να σας πω ότι η Αυστρία και η αυστριακή Προεδρία θα καταβάλουν πράγματι κάθε προσπάθεια ώστε να επιτευχθεί συναίνεση των Δεκαπέντε. Επιτρέψτε μου επίσης να σας πω ότι στο δύσκολο ζήτημα των σχέσεων μεταξύ Ελλάδας και Τουρκίας, αλλά και μεταξύ Κύπρου, Ελλάδας και Τουρκίας, έχουμε προβεί σε πρώτες βολιδοσκοπήσεις προς αυτήν την κατεύθυνση, τόσο με την Τουρκία όσο και με την Ελλάδα.
<P>
Φυσικά γνωρίζουμε ότι τα ζητήματα αυτά είναι πολύ δύσκολα πολιτικά ζητήματα και ότι μάλλον θα μπορέσουμε να προχωρήσουμε μόνο με μικρά βήματα. Είναι όμως κάτι που το επιθυμούμε ειλικρινά. Ίσως να είναι ειδικά μία μικρότερη Προεδρία, μία μικρότερη χώρα, εκείνη που θα μπορέσει να πετύχει κάτι περισσότερο, επειδή όλα τα συμφέροντα στοχεύουν στην προώθηση της Ευρωπαϊκής Ένωσης. Ελπίζουμε, πάντως, να επιτύχουμε μικρά βήματα προόδου με την Ελλάδα, την Τουρκία και την Κύπρο σχετικά με αυτό το πολύ δύσκολο πολιτικό ζήτημα.

<SPEAKER ID=189 NAME="Πρόεδρος">
Ερώτηση αριθ. 4 του κ. Pedro Marset Campos (H-0610/98):
<P>
Θέμα: Ανθρώπινα δικαιώματα στην Ισημερινή Γουινέα
<P>
Ο λαός της Ισημερινής Γουινέας ζει από 30ετίας υπό καθεστώτα δικτατορικά, που κύριο χαρακτηριστικό τους είναι η πλήρης περιφρόνηση προς τα ανθρώπινα δικαιώματα και η διαιώνιση μιας κατάστασης βίας και καταπίεσης.
<P>
Προτίθεται το Συμβούλιο να υιοθετήσει μια αποφασιστική στάση και να καταδικάσει σαφώς και απεριφράστως τις παραβιάσεις των ανθρωπίνων δικαιωμάτων, απαιτώντας από την κυβέρνηση της Ισημερινής Γουινέας τη μετατροπή των ποινών των προσφάτως καταδικασθέντων σε θάνατο 15 πολιτών της χώρας αυτής, σε μια δίκη χωρίς εγγυήσεις και με παρεμπόδιση της παρουσίας των μέσων ενημέρωσης, όπως προκύπτει από την απέλαση των ισπανών δημοσιογράφων; Δεν νομίζει το Συμβούλιο ότι για να διασφαλιστεί το δικαίωμα της πρόσβασης σε δίκαιη και αμερόληπτη δίκη θα ήταν σκόπιμο να ασκηθεί μια αποτελεσματική πολιτική πίεση επί των αρχών της Ισημερινής Γουινέας, μέσω της αναστολής κάθε προγράμματος στον τομέα της συνεργασίας που δεν υπαγορεύεται από αυστηρώς ανθρωπιστικούς λόγους; Κυρία Προεδρεύουσα του Συμβουλίου, επιτρέψτε μου να γίνω λίγο αδιάκριτος αλλά, σε αυτό το τόσο φιλικό περιβάλλον στο οποίο βρισκόμαστε, αντελήφθην πως το επίθετο "Campos» κάτι σημαίνει για σας. Ο κ. Marset Campos βρίσκεται πίσω σας, θα σας ακούσει και σας καλώ να απαντήσετε στην ερώτησή του.

<SPEAKER ID=190 NAME="Ferrero-Waldner">
Κύριε Πρόεδρε, αξιότιμε βουλευτή κύριε Marset Campos, σχετικά με την ερώτησή σας θέλω να πω το εξής: θέλω να σας παραπέμψω στις απαντήσεις των ερωτήσεων αριθ. H-0135/98 και E-1115 που αφορούν την κατάσταση στη νήσο Bioko. Το Συμβούλιο παρακολούθησε με μεγάλη ανησυχία τη δίκη εναντίον μερικών μελών της φυλής Bubi που ζει στη νήσο Bioko και τα οποία κατηγορούντο για συμμετοχή ή υποστήριξη στο κίνημα για την ανεξαρτησία της νήσου, δηλαδή στο Movimiento de Autodeterminaciσn de la Isla de Bioko (MAIB).
<P>
Η Ευρωπαϊκή Επιτροπή εξέφρασε στις 24 Φεβρουαρίου 1998 στον πρεσβευτή της Ισημερινής Γουϊνέας τη μεγάλη της ανησυχία για τις παραβιάσεις των ανθρωπίνων δικαιωμάτων που διαπράχθηκαν μετά από την επίθεση που υποτίθεται ότι έγινε από το MAIB στην πόλη Luba. Φέρεται ότι έγιναν συλλήψεις εκατοντάδων ατόμων και ότι τουλάχιστον τρία άτομα πέθαναν μετά από τις ανακρίσεις που τους έγιναν κατά τη διάρκεια της κράτησής τους.
<P>
Η Επιτροπή απαίτησε από τις αρχές να ανακαλύψουν και να τιμωρήσουν τους υπαιτίους για τέτοιες παραβιάσεις των ανθρωπίνων δικαιωμάτων. Ο πρεσβευτής δήλωσε ότι έχει συσταθεί μία ειδική επιτροπή στο υπουργείο Εσωτερικών που - όπως διατείνεται - δέχεται και εξετάζει τις καταγγελίες για τέτοιου είδους παραβιάσεις. Υποστηρίζει ότι ο πρόεδρος της Ισημερινής Γουινέας επενέβη προσωπικά ώστε να μην συνεχίζουν να παραμένουν ατιμώρητες τέτοιες βιαιοπραγίες. Ο πρεσβευτής διαβεβαίωσε ακόμα ότι έχει αναγνωρισθεί η ταυτότητα των υπαιτίων της επίθεσης που έγινε στις 21 Ιανουαρίου και έχουν προσαχθεί σε δίκη. Κατά τον πρεσβευτή, όλοι οι υπόλοιποι συλληφθέντες έχουν αφεθεί ελεύθεροι
<P>
Σε μία συνάντηση των διαπιστευμένων επικεφαλής των αποστολών της ΕΕ στην Ισημερινή Γουϊνέα με τον Πρόεδρο Obiang, τον Μάιο του 1998 στο Καμερούν, οι επικεφαλής των αποστολών εξέφρασαν στον Πρόεδρο την ανησυχία της Ευρωπαϊκής Ένωσης όσον αφορά την κατάσταση των ανθρωπίνων δικαιωμάτων στην Ισημερινή Γουϊνέα. Παρ' όλα αυτά, την 1η Ιουνίου ένα στρατοδικείοκαταδίκασε σε θάνατο 15 από τους περίπου 100 κατηγορούμενους. Η Προεδρία απηύθυνε πριν από λίγο έκκληση στον Πρόεδρο της Ισημερινής Γουινέας εξ ονόματος της Ένωσης να μην επικυρώσει την εκτέλεση των θανατικών ποινών. Από όσα γνωρίζουμε οι θανατικές ποινές δεν έχουν ακόμη εκτελεσθεί.
<P>
Το Συμβούλιο θα εξακολουθήσει να παρακολουθεί στενά τις εξελίξεις στην Ισημερινή Γουϊνέα και να αξιοποιεί την κάθε ευκαιρία για να τονίζει τη σημασία που αποδίδει στην προάσπιση των ανθρωπίνων δικαιωμάτων και των δημοκρατικών αρχών στην εν λόγω χώρα. Όσον αφορά την αναπτυξιακή βοήθεια της ΕΕ, ο Πρόεδρος Obiang ζήτησε τον Αύγουστο του 1996 διαβουλεύσεις με την Επιτροπή, σύμφωνα με το άρθρο 366Α της Τέταρτης Σύμβασης της Λομέ με στόχο την επίτευξη συμφωνίας για μία επανέναρξη της συνεργασίας για την ανάπτυξη. Με αφορμή μία επίσκεψή του στην Επιτροπή στις 31 Οκτωβρίου 1997 έγινε δεκτός από τον Πρόεδρο της Επιτροπής Santer στον οποίο ανέλυσε και υπερασπίσθηκε το δικό του πρόγραμμα εκδημοκρατισμού.
<P>
Η Επιτροπή τον πληροφόρησε ότι η σταδιακή επανέναρξη της χορήγησης βοήθειας εξαρτάται από την πρόοδο που θα σημειωθεί στα προβλήματα των ανθρωπίνων δικαιωμάτων, των δημοκρατικών αρχών και των αρχών κράτους δικαίου.

<SPEAKER ID=191 LANGUAGE="ES" NAME="Marset Campos">
Θέλω να ευχαριστήσω την κυρία Προεδρεύουσα του Συμβουλίου για την ευγένεια και την καλωσύνη της σχετικά με αυτό το ζήτημα, αλλά φαντάζομαι ότι όπως μαθαίνουμε σήμερα από τον Τύπο, λάβαμε την άσχημη είδηση του θανάτου σε νοσοκομείο ενός από τους κατάδικους που ακριβώς δεν είχε καταδικαστεί σε θάνατο, αλλά το γεγονός αυτό αποκαλύπτει τις απάνθρωπες συνθήκες κάτω από τις οποίες βρίσκονται οι κατάδικοι και τη συστηματική καταπάτηση των ανθρωπίνων δικαιωμάτων που ο Obiang επιβάλλει σε ολόκληρη τη χώρα. Πιστεύω ότι αυτό μας κάνει να φοβόμαστε για συνέπειες, ακόμη δραματικότερες στο άμεσο μέλλον, και δυσχεραίνει τη δημοκρατική αντιπολίτευση της Ισημερινής Γουϊνέας από το να διεξάγει την απαραίτητη μετάβαση. Για αυτό, η Ευρωπαϊκή Ένωση πρέπει να δράσει με πυγμή με όλα τα διαθέσιμα μέσα, ώστε σε αυτό το σημείο του κόσμου να μπορέσουν να αποκατασταθούν τα ανθρώπινα δικαιώματα και, από την άλλη, να μην επιτραπεί η παρέμβαση ξένων δυνάμεων στην Αφρική.

<SPEAKER ID=192 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, πράγματι ακόμα και εγώ έλαβα γνώση της τελευταίας είδησης ότι ο αρχηγός του Movimiento de Autodeterminaciσn de la Isla de Bioko πέθανε στη φυλακή και μάλιστα πιθανότατα μετά από βασανιστήρια που υπέστη. Επιτρέψτε μου να επαναλάβω για άλλη μία φορά ότι το Συμβούλιο θα εξακολουθήσει ακόμη πιο έντονα να παρακολουθεί στενά την εξέλιξη στην Ισημερινή Γουϊνέα και να αξιοποιεί την κάθε ευκαιρία για να τονίζει τη σημασία που πρέπει να έχουν στη χώρα αυτή ειδικά τα ανθρώπινα δικαιώματα και οι θεμελιώδεις δημοκρατικές αρχές. Θα κάνει το παν ώστε στο μέλλον να μπορεί να αποφευχθεί κάτι τέτοιο.

<SPEAKER ID=193 LANGUAGE="ES" NAME="Carnero Gonzαlez">
Κυρία Προεδρεύουσα του Συμβουλίου, και εγώ επίσης σας ευχαριστώ για την καλωσύνη σας, αλλά πρέπει να πω ότι δυστυχώς, δεν ανταποκρίνεστε ούτε καν στις προσδοκίες που μπορούμε να έχουμε σε αυτό το Σώμα ή στη δημοκρατική αντιπολίτευση της Ισημερινής Γουϊνέας, όσον αφορά το ζήτημα που ετέθη. Καταλαβαίνω, όντως, πως η χώρα σας, η Αυστρία, σίγουρα βλέπει ως απόμακρη τη σοβαρότατη κατάσταση, όσον αφορά τα ανθρώπινα δικαιώματα, την οποία ζει η Ισημερινή Γουϊνέα· αλλά σας συνιστώ, για παράδειγμα, να ζητήσετε πληροφορίες από την ισπανική κυβέρνηση, γιατί ήταν επίσης αυτή η κυβέρνηση η οποία ζήτησε - το περασμένο φθινόπωρο - από τον Πρόεδρο Santer να δεχθεί τον δικτάτορα Teodoro Obiang, ο οποίος έπειτα συγκάλεσε πολεμικό συμβούλιο, του οποίου επακολούθησαν καταδίκες σε θάνατο και ο θάνατος -σίγουρα λόγω βασανιστηρίων- του ηγέτη της Ισημερινής Γουϊνέας, Martin Puye.
<P>
Επομένως, θα ήθελα, περισσότερο από την εκ του σύνεγγυς παρακολούθηση της κατάστασης, να μου λέγατε σαφώς εάν δεν θεωρείτε απαραίτητο να λάβει το Συμβούλιο μια κοινή θέση, ώστε να εφαρμοσθεί στην Ισημερινή Γουϊνέα το άρθρο 5 της Σύμβασης της Λομέ και να ανασταλεί η συμμετοχή της σε αυτήν τη συμφωνία όσο, με εύλογο τρόπο, δεν τηρούνται οι ελάχιστες δημοκρατικές αρχές και τα ανθρώπινα δικαιώματα.

<SPEAKER ID=194 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, σας διαβεβαιώνω για άλλη μία φορά ότι παρακολουθούμε βεβαίως αυτή τη δύσκολη εξέλιξη με τη μεγαλύτερη δυνατή προσοχή. Μέχρι σήμερα δεν διαθέταμε λεπτομερείς πληροφορίες. Υποθέτω ότι το Συμβούλιο θα ασχοληθεί στο άμεσο μέλλον με τις εν λόγω εξελίξεις, όμως χρειαζόμαστε επακριβέστερες πληροφορίες. Μπορώ να σας διαβεβαιώσω ότι αυτό θα αποτελέσει φυσικά ένα από τα κύρια μελήματά μας το οποίο θα παρακολουθήσουμε στενά και φυσικά θα κάνουμε το παν στο πλαίσιο των δυνάμεών μας. Αυτή τη στιγμή δεν μπορώ να πω κάτι περισσότερο, επειδή δεν μπορώ φυσικά να προκαταλάβω τις αποφάσεις του Συμβουλίου.

<SPEAKER ID=195 NAME="Πρόεδρος">
Ερώτηση αριθ. 5 του κ. Allan Macartney (H-0616/98):
<P>
Θέμα: Έγγραφο της Επιτροπής σχετικά με τα αντισταθμιστικά μέτρα για την κατάργηση του duty-free
<P>
Μπορεί το Συμβούλιο να διασφαλίσει ότι το έγγραφο της Επιτροπής για τις δυνατότητες αντισταθμιστικών μέτρων υπέρ των περιφερειών που πλήττονται περισσότερο από την κατάργηση των πωλήσεων στο εσωτερικό της Ευρωπαϊκής Ένωσης αδασμολόγητων και αφορολόγητων προϊόντων μετά το 1999, όπως αποφασίστηκε από το Συμβούλιο ECOFIN του Μαίου, θα υποβληθεί και θα συζητηθεί σε ένα Συμβούλιo ECOFIN το προσεχές φθινόπωρο; Κυρία Ferrero-Waldner, σας καλώ να απαντήσετε στην ερώτηση του κυρίου Macartney.

<SPEAKER ID=196 NAME="Ferrero-Waldner">
Κύριε Πρόεδρε, κύριε βουλευτή, ως αποτέλεσμα των διαβουλεύσεων στη σύνοδο του Συμβουλίου ECOFIN, στις 19 Μαΐου 1998, έγινε εμφανές ότι δεν υπάρχει συναίνεση προκειμένου να ζητηθεί να εκπονηθεί μία μελέτη για όλη την επικράτεια της Ένωσης σχετικά με τις επιπτώσεις που θα έχει στο εσωτερικό της Ευρωπαϊκής Ένωσης η κατάργηση των πωλήσεων αδασμολόγητων και αφορολόγητων προϊόντων στις 30 Ιουνίου 1999. Βάσει των διαφόρων μελετών που έχουν εκπονηθεί από τα επιμέρους κράτη μέλη και βάσει των παρατηρήσεων που έγιναν κατά τη διάρκεια της συνόδου, η Επιτροπή θα αποσαφηνίσει σε ένα έγγραφο εργασίας - και αυτό θέλω να το τονίσω ιδιαιτέρως - τα μέσα που έχουν στη διάθεσή τους τα κράτη μέλη για να αντισταθμίσουν τις επιπτώσεις των εν λόγω μέτρων.

<SPEAKER ID=197 LANGUAGE="EN" NAME="Macartney">
Καλωσορίζω και εγώ την αυστριακή Προεδρεύουσα του Συμβουλίου. Η αυστριακή Προεδρία ξεκίνησε πολύ καλά. Εκτιμούμε την ευθύτητα με την οποία αντιμετωπίζετε τις ερωτήσεις μας.
<P>
Εκείνο που δεν καταλαβαίνω εδώ, είναι ότι στη συνεδρίαση του Συμβουλίου το Μάιο, ο επίτροπος Monti υποσχέθηκε ότι θα ληφθούν μέτρα για να αμβλυνθούν οι αρνητικές επιπτώσεις από την κατάργηση των πωλήσεων στο εσωτερικό της Ευρωπαϊκής Ένωσης αδασμολόγητων και αφορολόγητων προϊόντων. Έκτοτε, φαίνεται ότι διεξάγεται μια μάχη υποχώρησης από ορισμένα μέλη της Επιτροπής, που εμφανίζονται να αντιτίθενται στις δεσμεύσεις του επιτρόπου. Εκείνο που επιθυμούσα ήταν μια δέσμευση από την πλευρά του Συμβουλίου, ότι θα καταβάλει κάθε δυνατή προσπάθεια για να διασφαλίσει ότι αυτά τα μέτρα θα ληφούν.
<P>
Βάσει των όσων αναφέρει τώρα η Προεδρεύουσα, θεωρώ ότι το Συμβούλιο έχει ήδη επιληφθεί του θέματος και, κατά μία έννοια, ανέλαβε την ευθύνη, κάτι που με χαροποιεί ιδιαίτερα. Πρέπει να ξέρουμε τις επιπτώσεις στις περιοχές που πρόκειται να πληγούν, συμπεριλαμβανομένης και της δικής μου.

<SPEAKER ID=198 LANGUAGE="DE" NAME="Ferrero-Waldner">
Κύριε Πρόεδρε, αξιότιμε βουλευτή κύριε Macartney, ίσως να μην εκφράστηκα καλά, αλλά δεν είπα ότι το Συμβούλιο έχει ήδη στα χέρια του κάποιο έγγραφο. Περιμένουμε ένα αντίστοιχο έγγραφο από την Επιτροπή, όμως έχουμε παρακαλέσει την Επιτροπή να αποσαφηνίσει τα μέσα που έχουν στη διάθεσή τους τα κράτη μέλη για να αντισταθμίσουν τις επιπτώσεις του εν λόγω μέτρου. Το συγκεκριμένο έγγραφο δεν υπάρχει ακόμα. Στο κείμενο αυτό θα αναφέρεται και το ζήτημα του περιεχομένου των μέτρων, στο οποίο όμως δεν μπορώ να δώσω ακόμα απάντηση την παρούσα στιγμή.

<SPEAKER ID=199 NAME="Πρόεδρος">
Κυρία Ferrero-Waldner, αυτό το ζήτημα των αντισταθμιστικών μέτρων για την κατάργηση των πωλήσεων αφορολογήτων ειδών προκαλεί όλο και περισσότερο ενδιαφέρον σε αυτό το Σώμα, ώστε να λαμβάνω αίτηση για τέσσερις συμπληρωματικές ερωτήσεις. Ο Κανονισμός μού επιτρέπει να παραχωρήσω μόνο δύο· επομένως, θα δώσω τον λόγο διαδοχικά στους κ.κ. Morris και Lindqvist, οι οποίοι με αυτήν τη σειρά μου τον ζήτησαν, και, με μεγάλη μου λύπη, δεν θα μπορέσω να δώσω τον λόγο ούτε στην κυρία McIntosh ούτε στον κύριο Cushnahan που μου τον ζήτησαν αργότερα.
<P>
Κατ' αρχάς τον λόγο έχει ο κ. Morris για μια συμπληρωματική ερώτηση.

<SPEAKER ID=200 NAME="Morris">
Χαιρετίζω την προοπτική της λήψης αντισταθμιστικών μέτρων, εφόσον αυτά είναι διαθέσιμα. Ωστόσο, σε μια Κοινότητα όπου υπάρχουν περίπου 20 εκατομμύρια άνεργοι - και εφόσον ερχόμαστε αντιμέτωποι με την προοπτική επιπλέον 42.000 ατόμων που απασχολούνται στον τομέα των καταστημάτων αφορολόγητων και αδασμολόγητων ειδών, και αντιμετωπίζουν το ενδεχόμενο της ανεργίας - θα προτιμούσα η Επιτροπή, μέσω του Συμβουλίου, να μπορούσε να αναλάβει τη διενέργεια πολύ σοβαρής έρευνας για να μας δώσει τα γεγονότα όπως έχουν επί του παρόντος. Το μέλημά μου τώρα έγκειται στο ότι πρέπει να μάθουμε τα γεγονότα πριν αναλάβει οποιαδήποτε δράση η Επιτροπή και το Συμβούλιο στο πλαίσιο της εγκατάλειψης της πολιτικής αφορολόγητων πωλήσεων.

<SPEAKER ID=201 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, ίσως να πρέπει να πάω λίγο πιο πίσω και να πω τώρα το εξής. Ο κύριος βουλευτής γνωρίζει ασφαλώς ότι η κατάργηση των πωλήσεων αδασμολόγητων και αφορολόγητων ειδών στους λιμένες, στους αερολιμένες, στα πλοία και στα αεροπλάνα στο πλαίσιο των ενδοκοινοτικών μεταφορών αποτελεί συνέπεια της πραγμάτωσης της ενιαίας αγοράς. Εδώ πρέπει να τονισθεί ότι η εν λόγω κατάργηση δεν συνιστά ένα εντελώς νέο μέτρο.
<P>
Στους συμμετέχοντες στην αγορά του θιγόμενου τομέα είχε παραχωρηθεί επίσης μία μεταβατική περίοδος μεγαλύτερη των πέντε ετών η οποία λήγει το 1999 και της οποίας ο ειδικός σκοπός ήταν να τους δώσει τη δυνατότητα να προβούν σε προσαρμογές που είναι αναγκαίες για την αντιστάθμιση των κοινωνικών επιπτώσεων που θα έχει η κατάργηση των πωλήσεων αδασμολόγητων και αφορολόγητων προϊόντων. Από την άλλη πλευρά το Συμβούλιο έχει πλήρη επίγνωση του γεγονότος ότι με την εν λόγω κατάργηση στις ενδοκοινοτικές θαλάσσιες και εναέριες μεταφορές θα δημιουργηθεί πρόβλημα στην απασχόληση. Επομένως, περιμένει με ενδιαφέρον τα αποτελέσματα της μελέτης που πρόκειται να υποβάλει η Επιτροπή - όπως είπα προηγουμένως - σε ένα κείμενο εργασίας σχετικά με τους μηχανισμούς που διαθέτουν τα κράτη μέλη για να αντιμετωπίσουν την κατάσταση αυτή.
<P>
Μπορώ να το τονίσω για μία ακόμα φορά: έχει γίνει η σχετική ανάθεση στην Επιτροπή η οποία θα μας υποβάλει το εν λόγω κείμενο το οποίο φυσικά θα περιέχει και κάποια στοιχεία και αριθμούς.

<SPEAKER ID=202 LANGUAGE="SV" NAME="Lindqvist">
Θέλω να συγχαρώ την Αυστρία για την ανάληψη της Προεδρίας του Συμβουλίου. Ελπίζω ότι το θέμα των αφορολογήτων θα έχει μία θετική κατάληξη. Είμαι από τη Σουηδία και εκεί αγωνιούμε πολύ να γίνει κάτι, περισσότερο απ' ό, τι έγινε μέχρι τώρα, από πλευράς Επιτροπής και ίσως και από πλευράς Συμβουλίου.
<P>
Σε συνάρτηση με τη λήψη της απόφασης για τις πωλήσεις των αφορολογήτων και αδασμολογήτων ειδών δόθηκε όντως η υπόσχεση, ότι θα υλοποιηθεί μια εκτεταμένη έρευνα των επιπτώσεων για τις χώρες που έχουν αφορολόγητα είδη και πλήττονται από την επιδείνωση, μεταξύ άλλων σ' ό, τι αφορά την απασχόληση. Αυτό δεν έγινε. Ακούω τώρα ότι θα υπάρξει ένα τέτοιο έγγραφο εργασίας, κάτι που είναι πολύ καλό. Ωστόσο, ακόμη καλύτερα θα ήταν να υποσχεθεί το Συμβούλιο ότι θα δοθούν αποζημιώσεις στις χώρες που πλήττονται. Αν μπορούμε να λάβουμε μια καλή απάντηση αναφορικά με αυτό το σημείο, τότε δεν χρειαζόμαστε καμία έρευνα. Τότε θα είμαι ικανοποιημένος. Γι' αυτό θέτω αυτή την ερώτηση άλλη μια φορά, ώστε να μπορώ να δώσω απάντηση σε αυτούς που αντιπροσωπεύω στη Σκανδιναβία, οι οποίοι μου θέτουν το ερώτημα.

<SPEAKER ID=203 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, σας ευχαριστώ για τα φιλικά σας λόγια. Σχετικά με το θέμα επιτρέψτε μου να πω για άλλη μία φορά, ότι ως προς τα αντισταθμιστικά μέτρα, γνωρίζετε, κύριε βουλευτή, ότι το Συμβούλιο είχε τότε εγκρίνει ομόφωνα - όπως ήδη ανέφερα - το ψήφισμα αυτό και δεν μπορεί να ενεργοποιηθεί εκ νέου στο συγκεκριμένο ζήτημα. Ωστόσο παρέπεμψα ήδη στο γεγονός ότι το Συμβούλιο έχει πλέον αναθέσει στην Επιτροπή την εκπόνηση μίας αντίστοιχης μελέτης, ενός εγγράφου εργασίας και μπορώ μόνο να τονίσω ότι το έγγραφο θα δημιουργήσει τη δυνατότητα να δοθούν στα ίδια τα κράτη μέλη μέσα ή να τους συστήσει συμβουλές για τα υπάρχοντα μέσα αντιστάθμισης και εξισορρόπησης της εν λόγω κατάργησης.

<SPEAKER ID=204 NAME="McIntosh">
Κύριε Πρόεδρε, θα μπορούσατε να διευκρινίσετε πώς πρέπει να υποβάλλουμε τις συμπληρωματικές ερωτήσεις; Αντιλαμβάνομαι ότι δεν γίνεται πλέον τραβώντας σας την προσοχή ή κάνοντας ένα νεύμα με τα χέρια μας, αλλά μάλλον πρέπει να πατάμε το κουμπί και οι ερωτήσεις θα λαμβάνονται με την ακριβή σειρά κατά την οποία υποβλήθηκαν. Θα μπορούσατε να αποσαφηνίσετε το σημείο αυτό;

<SPEAKER ID=205 NAME="Πρόεδρος">
Κυρία McIntosh, οι συμπληρωματικές ερωτήσεις γίνονται ακριβώς τη στιγμή που ανακοινώνεται η κύρια ερώτηση. Μπορείτε να ζητήσετε την παρέμβαση σηκώνοντας το χέρι ή πατώντας το κουμπί. Η Προεδρία, κατά χρονολογική σειρά, παραχωρεί τον λόγο με τη σειρά που έχει ζητηθεί, είτε σηκώνοντας το χέρι, είτε πατώντας το κουμπί. Δεν υπάρχει καμία διαφορά. Είναι σίγουρο πως η Προεδρία έχει κάποια επιφύλαξη για να παραχωρήσει τον λόγο όταν υπάρχουν πολλές ερωτήσεις στη μία ή στην άλλη πλευρά της αίθουσας. Αλλά, μέχρι στιγμής, δεν υπήρξε ανάγκη για αυτό και, αν υπάρξει, θα το έκανα -μπορείτε να είστε σίγουρη- με την πιο απόλυτη -και θα έλεγα ακόμη και αρρωστημένη- θεσμική ουδετερότητα. Γνωρίζετε πολύ καλά πως μπορείτε να ζητήσετε τον λόγο· με βοηθούν στο Προεδρείο, οπότε δεν εργάζεται μόνο ένα άτομο αλλά τρία· και εγώ προσπαθώ να προσαρμοστώ αυστηρώς στην χρονολογική σειρά. Ίσως κάποια στιγμή να σφάλλω αλλά, σε αυτήν την περίπτωση, πιστέψτε με ότι το κάνω απολύτως άθελά μου.
<P>
Κύριε Watts, θέλετε να διατυπώσετε ένα διαδικαστικό θέμα;

<SPEAKER ID=206 NAME="Watts">
Απλώς προσπαθούσα να τραβήξω την προσοχή σας για την επόμενη ερώτηση.

<SPEAKER ID=207 NAME="Πρόεδρος">
Κυρίες και κύριοι, ας μη μετατρέψουμε αυτήν τη συνεδρίαση σε διαγωνισμό. Γνωρίζω, όντως, πως η στιγμή λήξης είναι όταν ανακοινώνεται η επόμενη ερώτηση, και καταλαβαίνω ότι υπήρχε κάποια νευρικότητα, αλλά, σας παρακαλώ, μη την παρατείνετε. Τώρα θα ανακοινώσω την επόμενη ερώτηση. Εν πάση περιπτώσει, κυρίες και κύριοι, θα μου επιτρέψετε να χρησιμοποιήσω τα μέσα που μου δίνει ο Κανονισμός και, σε αυτήν την περίπτωση, εφόσον αυτή η ερώτηση είναι πολύ σχετική με την προηγούμενη θα θεωρήσω πως έχουν προτεραιότητα ο κ. Cushnahan και η κυρία McIntosh. Επομένως, από αυτήν την άποψη θα κάνω χρήση των όσων μου προσδίδει ο Κανονισμός και ελπίζω να το καταλαβαίνετε.
<P>
Επομένως, χωρίς άλλη συζήτηση, περνάμε στην ερώτηση αριθ. 6 του κ. Brian Crowley (H-0714/98):
<P>
Θέμα: Συζητήσεις του Συμβουλίου σχετικά με τα καταστήματα αφορολογήτων ειδών
<P>
Θα μπορούσε η αυστριακή Προεδρία να διευκρινίσει ποια είναι τα σχέδιά της, εάν πράγματι υπάρχουν τέτοια σχέδια, όσον αφορά τη διεξαγωγή συζητήσεων στο πλαίσιο του Συμβουλίου Υπουργών σχετικά με την πρόταση για την κατάργηση των καταστημάτων αφορολογήτων ειδών το 1999 και τις επιπτώσεις της στην απασχόληση; Κυρία Ferrero-Waldner, έχουμε κι εδώ το ίδιο πρόβλημα. Δεν καταλαβαίνω γιατί οι δύο αυτές ερωτήσεις δεν προβλέπεται να εξεταστούν από κοινού. Εγώ ο ίδιος είχα τη συγκεκριμένη απορία και ρώτησα τις υπηρεσίες του Σώματος για ποιο λόγο οι δύο αυτές ερωτήσεις δεν εξετάζονται από κοινού. Αλλά δεν μου δόθηκε καμία απάντηση και, επομένως, κυρία Ferrero-Waldner, εάν θεωρείτε ότι έχετε ήδη απαντήσει στην ερώτηση, τότε θα παραχωρήσω το λόγο στον κ. Crowley για να διατυπώσει μια συμπληρωματική ερώτηση με βάση τη συζήτηση που ήδη διεξήχθη και, στη συνέχεια, στον κ. Cushnahan και στην κ. McIntosh. Συμφωνείτε, ή μήπως θα θέλατε να μιλήσετε πρώτος;
<P>
Κύριε Crowley, έχετε τον λόγο.

<SPEAKER ID=208 NAME="Crowley">
Θέλω να λάβω μιαν απάντηση από την Προεδρεύουσα προτού θέσω τη συμπληρωματική μου ερώτηση. Καταπιάνομαι ειδικά με τις πτυχές της απασχόλησης στο συγκεκριμένο ζήτημα, σε αντιδιαστολή με την αντισταθμιστική ενίσχυση.

<SPEAKER ID=209 NAME="Πρόεδρος">
Κυρία Ferrero-Waldner, έχετε τον λόγο. Θα λάβουμε υπόψη αυτήν την διαφορετική χροιά που σίγουρα οδήγησε στη μη ομαδοποίηση των ερωτήσεων και σας καλώ να απαντήσετε στον κύριο Crowley.

<SPEAKER ID=210 NAME="Ferrero-Waldner">
Κύριε Πρόεδρε, επιτρέψτε μου να επαναλάβω για τον κύριο βουλευτή όσα είπα προηγουμένως. Θεώρησα ότι οι δύο ερωτήσεις θα συμπτυχθούν και ότι κατά κάποιο τρόπο απαντώ και στις δύο. Επαναλαμβάνω ότι θα προσπαθήσουμε να δώσουμε στα κράτη μέλη μέσα για την αντιστάθμιση των επιπτώσεων που θα έχουν τα μέτρα και των προβλημάτων που θα μας προκύψουν λόγω της απώλειας ορισμένων θέσεων εργασίας.
<P>
Είπα είδη προηγουμένως, και το γνωρίζετε και εσείς, κύριε βουλευτή, ότι είχε προβλεφθεί μία πενταετής μεταβατική περίοδος που λήγει το 1999, ώστε να καταστούν δυνατές ορισμένες προσαρμογές που είναι αναγκαίες για την αντιστάθμιση των κοινωνικών επιπτώσεων που θα έχει η κατάργηση των πωλήσεων αδασμολόγητων και αφορολόγητων προϊόντων. Ουσιαστικά, δεν μπορώ να προσθέσω τίποτα σε αυτό.

<SPEAKER ID=211 NAME="Crowley">
Θα ήθελα να συγχαρώ την Προεδρεύουσα επειδή είναι η πρώτη φορά που παρευρίσκεται σε συνεδρίαση του Κοινοβουλίου, και να την ευχαριστήσω για την ειλικρίνειά της. Είναι η πρώτη φορά που άκουσα Προεδρεύοντα να λέει ότι θα υπάρξουν αναπόφευκτα απώλειες θέσεων εργασίας λόγω της συγκεκριμένης απόφασης. Θα την παραπέμψω στα σχόλια της συναδέλφου της, της αυστριακής υπουργού Εξωτερικών, νωρίτερα σήμερα στο Κοινοβούλιο, όταν ανέφερε ότι η δημιουργία θέσεων εργασίας θα αποτελέσει την πρώτη προτεραιότητα της Προεδρίας και ότι δυνάμει της Συνθήκης του Αμστερνταμ, η ΕΕ διαθέτει πλέον τα απαραίτητα μέσα που είναι διαθέσιμα μέσω εθνικών σχεδίων απασχόλησης στον συγκεκριμένο και στους συναφείς με αυτόν τομείς. Βεβαίως, τώρα είναι η κατάλληλη στιγμή, σε αυτή την Προεδρία, να ανατρέψουμε την απόφαση. Η Προεδρεύουσα παραδέχθηκε ότι θα υπάρξουν απώλειες θέσεων εργασίας, καθώς και ότι μπορούμε να αναβάλουμε αυτή την απόφαση μέχρι τη στιγμή που θα υπάρξει εναρμόνιση της φορολογίας - ιδίως του ειδικού φόρου κατανάλωσης. Θα ήθελα μια απάντηση στο ζήτημα αυτό.

<SPEAKER ID=212 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Crowley, ευχαριστώ και εσάς για το καλωσόρισμά σας. Επιτρέψτε μου να σας απαντήσω καταφατικά. Ο Αυστριακός υπουργός Εξωτερικών μίλησε σήμερα εδώ για το πρόγραμμα απασχόλησης που αδιαμφισβήτητα ανήκει στις κύριες προτεραιότητες της Αυστριακής Προεδρίας. Το θεωρώ πάρα πολύ σημαντικό ότι θα εισέλθουμε στη διαδικασία της αναθεώρησης στο πλαίσιο του Ευρωπαϊκού Συμβουλίου στη Βιέννη και εκεί έχουμε να μάθουμε πολλά ο ένας από τον άλλο. Ξέρετε ότι οι best practices είναι πάρα πολύ σημαντικές. Για παράδειγμα η Αυστρία έχει πολλά να μάθει από τα προγράμματα κινητικότητας, ευελιξίας και πολλά άλλα εξειδικευμένα προγράμματα άλλων κρατών μελών, και έτσι ασφαλώς θα μπορέσουν να μάθουν από μας και τα άλλα κράτη μέλη. Συγκεκριμένα μου έρχεται στον νου ότι διαθέτουμε ένα εξαίρετο σύστημα εκπαίδευσης μαθητευόμενων, ένα σύστημα που παρέχει τη δυνατότητα σε νέους 14 και 15 ετών να αρχίσουν τη μαθητεία τους σε κάποια επιχείρηση ή σε κάποιον τεχνίτη και ταυτόχρονα να παρακολουθούν τη σχολική τους εκπαίδευση. Αυτά είναι για παράδειγμα τέτοιου είδους μέτρα. Φυσικά δεν θα αναφερθώ τώρα μόνο στο θέμα αυτό, αλλά θέλω να σας πω ότι αυτά είναι μέτρα που είναι αναγκαία. Επίσης ο επαγγελματικός αναπροσανατολισμός στο πλαίσιο του εκπαιδευτικού τομέα είναι φυσικά ένα πολύ ουσιαστικό μέτρο.
<P>
Αλλά ας επιστρέψουμε στο αρχικό ερώτημα: Εδώ η περίοδος των πέντε ετών έχει δώσει κατ΄ αρχήν τη δυνατότητα να γίνουν όλα αυτά με τα άτομα που απασχολούνται σήμερα στον τομέα του duty free .
<P>
Όσον αφορά γενικότερα το ζήτημα της εναρμόνισης των φόρων στο οποίο, αν το κατάλαβα καλά, επίσης αναφερθήκατε, μπορώ να πω ότι εφόσον υποβληθούν οι προτάσεις της Επιτροπής, ο αυστριακός υπουργός οικονομικών θα καταβάλει κάθε προσπάθεια να προωθήσει τις πρωτοβουλίες αυτές. Θέλω όμως να προσθέσω ότι προς το παρόν δεν θα είναι πολύ απλό στο Συμβούλιο, αλλά αυτό θα είναι τουλάχιστον μέλημα της Αυστρίας.
<P>
Η πραγμάτωση της ενιαίας αγοράς σημαίνει φυσικά και έναν πιο έντονο προσανατολισμό προς την απασχόληση, έναν πιο έντονο προσανατολισμό προς τον ανταγωνισμό, πράγμα που οδηγεί και μέσω διευρυμένων δυνατοτήτων σε μία επέκταση του εμπορίου, πράγμα που χρειαζόμαστε για να μπορέσουμε να αντιμετωπίσουμε ευθυτενώς την παγκοσμιοποίηση.

<SPEAKER ID=213 NAME="Cushnahan">
Προεδρεύουσα, επιτρέψτε μου να ακολουθήσω το παράδειγμα των συναδέλφων μου και να ευχηθώ σε εσάς και στους συναδέλφους σας πολύ επιτυχημένη Προεδρία, λαμβάνοντας υπόψη ότι αυτή είναι μια ιστορική στιγμή: είναι η πρώτη φορά που η χώρα σας αναλαμβάνει την Προεδρία μετά την ένταξή της στην Ευρωπαϊκή Ένωση.
<P>
Προτίθεμαι να συνεχίσω τον αγώνα μου για τη διατήρηση των duty-free, αλλά η περιέργειά μου διεγέρθη από ένα σημείο της απάντησης που δώσατε στους συναδέλφους μου, και θα επιθυμούσα μια διευκρίνιση.
<P>
Πρώτον, κάνετε λόγο για ένα έγγραφο εργασίας. Θα υποβληθεί, άραγε, ενώπιον του Κοινοβουλίου αυτό το έγγραφο εργασίας πριν από την 1η Ιουλίου 1999; Δεύτερον, όταν αναφέρεστε σε μέσα και αντισταθμιστικά μέτρα, μπορώ να λάβω τη διαβεβαίωση της αυστριακής Προεδρίας ότι τα αντισταθμιστικά μέτρα θα ληφθούν αν, δυστυχώς, η απόφαση αυτή πράγματι υλοποιηθεί· ότι αυτά τα αντισταθμιστικά μέτρα θα προστεθούν στους πόρους των υπαρχόντων ή των μελλοντικών κοινοτικών πλαισίων στήριξης· και ότι οι χώρες δεν θα υποχρεωθούν να ιδιοποιηθούν χρήματα από άλλα τμήματα του δικού τους κοινοτικού πλαισίου στήριξης;

<SPEAKER ID=214 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, σας ευχαριστώ πολύ για το καλωσόρισμα σας και τα ενθαρρυντικά σας λόγια. Σε αυτό το πλαίσιο δεν μπορώ παρά να επαναλάβω τα εξής. Η Επιτροπή έχει επιφορτισθεί να υποβάλει το κείμενο εργασίας, αλλά δεν μπορώ σήμερα να πω πότε θα το έχουμε στη διάθεσή μας. Πιστεύω ότι η συγκεκριμένη ερώτηση θα πρέπει να τεθεί άμεσα στην Επιτροπή. Επίσης, δεν μπορώ να απαντήσω επί του περιεχομένου, κατά πόσο δηλαδή θα υπάρξουν επιπρόσθετοι πόροι. Πιστεύω ότι θα πρέπει να ρωτήσετε την Επιτροπή για το θέμα αυτό.

<SPEAKER ID=215 NAME="McIntosh">
Κύριε Πρόεδρε, σας είμαι διπλά ευγνώμων σήμερα το απόγευμα, επειδή επιδείξατε τη διακριτικότητά σας κατά τέτοιον τρόπο. Θα ήθελα να καλωσορίσω θερμά και την αυστριακή Προεδρεύουσα· χαίρομαι που την βλέπω σήμερα το απόγευμα.
<P>
Θα ήθελα να διευκρινιστούν δύο σημεία. Ήταν γενικώς κατανοητό ότι οποιοδήποτε πορθμείο ταξιδεύει μέσω διεθνών υδάτων εκτός του ορίου των 12 μιλίων, και ότι οποιαδήποτε αεροπορική εταιρεία ταξιδεύει σε διεθνή εναέριο χώρο, θα εξακολουθούν να επωφελούνται από τις αφορολόγητες και αδασμολόγητες πωλήσεις και θα μπορούν να τις διατηρήσουν και μετά την 1η Ιουλίου 1999. Αντιλαμβάνομαι ότι στη βρετανική Προεδρία, η συνεδρίαση των αξιωματούχων των εθνικών τελωνείων το απέρριψε αυτό και ότι ουσιαστικά θα ακυρώσει το αποτέλεσμα μιας αλλαγής δρομολογίου για ένα πορθμείο που λειτουργεί από την εκλογική περιφέρειά μου. Τούτο θα επιφέρει πολύ σοβαρές συνέπειες στο εμπόριο και την απασχόληση. Αυτό είναι το πρώτο σημείο.
<P>
Το δεύτερο σημείο είναι ότι η Προεδρεύουσα ανέφερε τα αντισταθμιστικά μέτρα ως απάντηση σε αρκετές ερωτήσεις σήμερα το απόγευμα. Θα ήθελα να είμαι απολύτως σαφής: από ποιο τμήμα του προϋπολογισμού της Ευρωπαϊκής Ένωσης θα ληφθούν αυτά τα κονδύλια;

<SPEAKER ID=216 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, θέλω να σας ευχαριστήσω για το καλωσόρισμα και να πω ότι το ερώτημα που θέσατε είναι τεχνικής φύσης. Θα σας παρακαλέσω να μου επιτρέψετε να σας απαντηθεί γραπτώς. Δεν μπορώ επίσης να μιλήσω ούτε για τα κονδύλια του προϋπολογισμού, όπως απάντησα και στην προηγούμενη ερώτηση.

<SPEAKER ID=217 NAME="Watts">
Κύριε Πρόεδρε, πρόκειται για ένα διαδικαστικό ζήτημα. Θα είμαι πολύ σύντομος: αν η Προεδρία, απολύτως δικαιολογημένα, θέλει να απαντήσει γραπτώς στο αξιότιμο μέλος του Κοινοβουλίου, θα ήταν, άραγε, δυνατόν να διασφαλίσει ότι άλλα ενδιαφερόμενα μέλη θα μπορέσουν να δουν την απάντηση; Προφανώς, όλοι θα είχαμε ακούσει μια προφορική απάντηση, και είναι απολύτως δίκαιο και σωστό η απάντηση να είναι διαθέσιμη σε όλο το Σώμα.

<SPEAKER ID=218 NAME="Πρόεδρος">
Κύριε Watts, αυτό δεν είναι διαδικαστικό θέμα, είναι σχεδόν συμπληρωματική ερώτηση. Αλλά είμαι σίγουρος πως, αν η κυρία McIntosh λάβει την απάντησή της, θα έχει την καλωσύνη να σας τη διαβιβάσει αμέσως. Η διαφάνεια και η καλωσύνη που αναγνωρίζονται στην κυρία McIntosh εξασφαλίζουν ότι θα σας απαντήσει το ταχύτερο δυνατόν. Αλλά αυτό δεν είναι διαδικαστικό θέμα. Επομένως, κυρίες και κύριοι, αν μου επιτρέπετε, δεδομένου ότι αναφέρονται στο ίδιο θέμα, οι ερωτήσεις αριθ. 7 και 8 θα εξεταστούν από κοινού:
<P>
Ερώτηση αριθ. 7 του κ. Ιωάννη Θεωνά (Η-0618/98):
<P>
Θέμα: Επιστροφή των μαρμάρων του Παρθενώνα
<P>
Σάλο έχει προκαλέσει η αποκάλυψη ότι τα Μάρμαρα του Παρθενώνα υπέστησαν πολλές και ανεπανόρθωτες βλάβες την περίοδο 1939-40 στο Βρετανικό μουσείο όπου κατακρατούνται. Συγκεκριμένα με τη χρήση αιχμηρών εργαλείων και ισχυρών χημικών ουσιών απογυμνώθηκαν τα μάρμαρα από την προστατευτική πατίνα που δημιουργείται πάνω στο μάρμαρο, με αποτέλεσμα να μείνουν εκτεθειμένα στις περιβαλλοντικές συνθήκες. Επιπλέον, το γεγονός αυτό απεκρύφθη επιμελώς από τις αγγλικές αρχές κατά παράβαση κάθε έννοιας επιστημονικής και ηθικής δεοντολογίας.
<P>
Ποιές ενέργειες προτίθεται να αναλάβει το Συμβούλιο για την επιστροφή των μαρμάρων του Παρθενώνα στην πατρογονική τους γη, για τη σωτηρία ενός κορυφαίου δημιουργήματος της παγκόσμιας πολιτιστικής δημιουργίας, για την αποκατάσταση της ιστορικής νομιμότητας και δεν θεωρεί ότι η παράταση της παρακράτησης των μνημείων νομιμοποιεί τις πράξεις υφαρπαγής πολιτιστικών κειμηλίων, αντιβαίνει σε κάθε έννοια καλόπιστης συνεργασίας μεταξύ των χωρών και στην αρχή του σεβασμού της πολιτιστικής κληρονομιάς των κρατών μελών; Ερώτηση αριθ. 8 της κ. Αγγέλας Κοκκόλα (Η-0651/98):
<P>
Θέμα: Επιστροφή των μαρμάρων του Παρθενώνα
<P>
Με δεδομένα τις νέες επιστημονικές δημοσιεύσεις, σύμφωνα με τις οποίες το Βρετανικό Μουσείο προκάλεσε ανεπανόρθωτες φθορές στα Μάρμαρα του Παρθενώνα, στην προσπάθειά του να καθαρίσει χρησιμοποιώντας ουσίες και εργαλεία, τα οποία κατέστρεψαν την εξωτερική τους υφή και προκάλεσαν αλλοιώσεις στην ιστορική και καλλιτεχνική τους υπόσταση και την ολοκλήρωση του Μουσείου της Ακρόπολης, η κατασκευή του οποίου γίνεται με τα πιο σύγχρονα μέσα και διεθνείς προδιαγραφές.
<P>
Με ποιόν τρόπο προτίθεται το Συμβούλιο να επηρεάσει τη Βρετανική Κυβέρνηση ώστε να υλοποιήσει παλαιότερη δέσμευσή της για την επιστροφή των Μαρμάρων του Παρθενώνα στη χώρα προέλευσής τους δεδομένης της ιδιατερότητας της περίπτωσης, καθόσον αποτελούν αναπόσπαστο μέρος του ναού και όχι μεμονωμένα έργα τέχνης και με ποιον τρόπο θα συμβάλει στην προσπάθεια συγκρότησης επιτροφής εμπειρογνωμόνων διεθνούς κύρους για την αποτίμηση των ζημιών που έχουν υποστεί τα Μάρμαρα από τον καθαρισμό; Κυρία Ferrero-Waldner, έχετε τον λόγο για να μιλήσετε για μάρμαρα και για αετώματα.

<SPEAKER ID=219 NAME="Ferrero-Waldner">
Κύριε Πρόεδρε, κύριε βουλευτή, ασφαλώς θα έχετε πληροφορηθεί ότι στη σύσταση της UNESCO του 1982 αρχικά αναφέρεται ότι τα αετώματα θα πρέπει να επιστραφούν στην Ελλάδα και στη συνέχεια διευκρινίζεται ότι θα πρέπει να επιστραφούν στην Ελλάδα για να μπορέσουν να τοποθετηθούν και πάλι στον Παρθενώνα.
<P>
Τα αετώματα του Παρθενώνα δεν αποτελούν θέμα με το οποίο θα μπορούσε να ασχοληθεί το Συμβούλιο καθώς η Ευρωπαϊκή Κοινότητα δεν έχει καμία αρμοδιότητα επ' αυτού. Το συγκεκριμένο ζήτημα πρέπει να ρυθμιστεί αποκλειστικά μεταξύ της Μεγάλης Βρετανίας και της Ελλάδας.

<SPEAKER ID=220 NAME="Θεωνάς">
Κύριε Πρόεδρε, θα ήθελα, βεβαίως, κι εγώ να καλωσορίσω την Προεδρεύουσα στην πρώτη της εμφάνιση στο Ευρωπαϊκό Κοινοβούλιο. Όμως θέλω, ταυτόχρονα, να εκφράσω και την απογοήτευσή μου για την απάντηση του Συμβουλίου.
<P>
Τα μάρμαρα του Παρθενώνα είναι ένα πολιτιστικό αγαθό ανεκτίμητης αξίας, που δεν αφορά μόνο την Ελλάδα και την Βρετανία, αλλά ολόκληρη την ανθρωπότητα. Νομίζω ότι και το Συμβούλιο θα πρέπει να ενδιαφέρεται για την τύχη τους εξίσου με όλους τους άλλους ενδιαφερομένους που ανησυχούν ύστερα από τα επιστημονικά θεμελιωμένα στοιχεία σύμφωνα με τα οποία τα μάρμαρα υπέστησαν ανεπανόρθωτη ζημιά από τον τρόπο που τα μεταχειρίστηκε το Βρετανικό Μουσείο. Νομίζω ότι γι'αυτόν ακριβώς τον λόγο, το Συμβούλιο θα έπρεπε να έχει την ευαισθησία που έχουν μη κυβερνητικές οργανώσεις, μαζικά κινήματα, για την τύχη των μαρμάρων του Παρθενώνα και να δώσει μια πιο ουσιαστική απάντηση σ'αυτό το θέμα.

<SPEAKER ID=221 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, δυστυχώς δεν μπορώ παρά να επαναλάβω όσα είπα και πριν. Το Συμβούλιο δεν έχει επ' αυτού του ζητήματος καμία αρμοδιότητα. Το ζήτημα είναι καθαρά διμερές. Συνεπώς θα έπρεπε να ρυθμισθεί με διμερείς διαπραγματεύσεις μεταξύ της Μεγάλης Βρετανίας και της Ελλάδας.

<SPEAKER ID=222 NAME="Κοκκόλα">
Κύριε Πρόεδρε, ευχαριστώ την Προεδρεύουσα που είναι σήμερα εδώ για να μας απαντήσει. Δεν είναι συμπληρωματική η ερώτηση μου. Eίναι τελείως διαφορετική διότι μετά τα τελευταία ευρήματα και τις δηλώσεις του μεγάλου επιστήμονα Σεντ Κλερ για τις καταστροφές που έγιναν στα μάρμαρα του Παρθενώνα, ερωτώ εάν θα μπορούσε να συγκροτηθεί μία επιτροπή εμπειρογνωμόνων που θα συνέβαλε γενικότερα στην επιστημονική διερεύνηση του θέματος και την ανακοίνωση των πορισμάτων. Έχει, λοιπόν, η Προεδρεύουσα την δυνατότητα να δείξει και την γυναικεία ευαισθησία της. Επίσης, προέρχεται από μια μικρή χώρα, δημοκρατική και πολύ ευαίσθητη, και είναι γνωστό ότι οι μικρές χώρες σε πολλά θέματα έχουν μεγάλη συμβολή.
<P>
Συγκεκριμένα, κυρία Προεδρεύουσα, θα δείξετε αυτή την ευαισθησία, θα συγκροτήσετε αυτήν την επιτροπή;

<SPEAKER ID=223 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, σας ευχαριστώ αρχικά για τα ευγενικά σας λόγια. Θέλω να επισημάνω για άλλη μία φορά το εξής. Το ανέφερα αρχικά στην πρώτη μου απάντηση, αλλά ίσως να μην έγινε κατανοητό. Δεν είναι το Συμβούλιο της Ευρωπαϊκής Ένωσης, αλλά μάλλον η UNESCO το σωστό όργανο που θα φροντίσει, ώστε να συζητηθούν τέτοια θέματα. Συνεπώς θα είχα να προτείνω, η επιτροπή εμπειρογνωμόνων που μόλις εισηγηθήκατε να συνεδριάσει και να επιληφθεί του θέματος ίσως στο πλαίσιο της UNESCO. Αλλά το Συμβούλιο - πρέπει να το ξανατονίσω - δεν είναι το σωστό όργανο, επειδή δεν είναι αρμόδιο.

<SPEAKER ID=224 NAME="Πρόεδρος">
Ερώτηση αριθ. 9 του κ. John McCartin (H-0619/98):
<P>
Θέμα: Κρίση στο Σουδάν
<P>
Μετά τη συνεδρίαση του Συμβουλίου Αναπτύξεως, αντιμετώπισε το Συμβούλιο το θέμα του πολέμου και του λιμού στο Σουδάν, και μπορεί ο αρμόδιος Υπουργός να προβεί σε δήλωση για την κατάσταση που επικρατεί στη χώρα αυτή; Κυρία Ferrero-Waldner, σας καλώ να απαντήσετε στην ερώτηση του κυρίου McCartin.

<SPEAKER ID=225 NAME="Ferrero-Waldner">
Κύριε Πρόεδρε, στο θέμα της κρίσης στο Σουδάν επιτρέψτε μου να πω τα εξής. Το Συμβούλιο παρακολουθεί με μεγάλη ανησυχία τις εξελίξεις στο Σουδάν. Στην συνέχεια της συζήτησης μετά τη συνεδρίαση του Συμβουλίου Ανάπτυξης στις 18 Μαΐου, στην οποία αναφέρεται ο κ. βουλευτής, οι υπουργοί Εξωτερικών της Ευρωπαϊκής Ένωσης συζήτησαν στις 25 Μαΐου και στις 29 Ιουνίου την κατάσταση στο Σουδάν. Το Συμβούλιο παραπέμπει στη δήλωση της Προεδρίας της 1ης Μαΐου και επιβεβαιώνει την άποψη ότι μόνο μία μόνιμη πολιτική ρύθμιση θα επιτρέψει στους κατοίκους του Σουδάν την επιστροφή σε κανονικές συνθήκες διαβίωσης.
<P>
Το Συμβούλιο επιβεβαιώνει επιπλέον ότι υποστηρίζει τις προσπάθειες της διακρατικής υπηρεσίας για την ανάπτυξη - IGAD - με στόχο την προώθηση διαρκούς ειρήνης η οποία πρέπει να επιτευχθεί μέσω διαπραγματεύσεων. Στο πλαίσιο αυτό, το Συμβούλιο χαιρετίζει την πρόταση σύμφωνα με την οποία το εταιρικό φόρουμ της IGAD (IPF) θα στείλει μία αποστολή υπουργικού επιπέδου στο Χαρτούμ και στο Ναϊρόμπι, για να βολιδοσκοπήσει τις δυνατότητες επιβολής ανακωχής στις περιοχές που πλήττονται περισσότερο από λιμό, ώστε να καταστεί δυνατή η παροχή ανθρωπιστικής βοήθειας.
<P>
Η Ευρωπαϊκή Ένωση θα εξακολουθήσει να χρησιμοποιεί όλα τα μέσα που διαθέτει για να πιέσει τα ενεχόμενη μέρη σε περαιτέρω διαπραγματεύσεις και στο σεβασμό των ανθρωπίνων δικαιωμάτων στο Σουδάν.

<SPEAKER ID=226 NAME="McCartin">
Ευχαριστώ την Προεδρεύουσα για την απάντησή της. Διάβασα στις εφημερίδες ότι ο ιρλανδός υπουργός ζήτησε αυτή την υπουργική αποστολή και χαίρομαι που αυτή διοργανώθηκε.
<P>
Υπάρχει τεράστια απογοήτευση - είμαι σίγουρος ότι το φαινόμενο αυτό δεν παρατηρείται μόνο στην Ιρλανδία, αλλά σε ολόκληρη την Ευρωπαϊκή Ένωση - και ότι προσλαμβάνει διαστάσεις απελπισίας. Πιστεύω ότι υπάρχει η πολιτική βούληση σε όλη την Ευρωπαϊκή Ένωση να αφιερωθούν όλοι οι απαραίτητοι πόροι τουλάχιστον για να αμβλυνθεί η παρούσα πείνα και κακοπάθεια.
<P>
Η Προεδρεύουσα, άραγε, πιστεύει ότι η Ευρωπαϊκή Ένωση θα μπορούσα να διοχετεύσει μια ενίσχυση για να ανακουφίσει από το λιμό πιο αποτελεσματικά απ' ό, τι γίνεται σήμερα; Μπορεί να βελτιωθεί η κατάσταση ως επείγον ζήτημα;

<SPEAKER ID=227 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, μπορώ τουλάχιστον να σας ανακοινώσω μία είδηση που μόλις έλαβα και που ασφαλώς θα σας χαροποιήσει. Ο υφυπουργός της Μεγάλης Βρετανίας Derek Fatchett ήταν στο Ναϊρόμπι και συναντήθηκε την Τρίτη με εκπροσώπους του Απελευθερωτικού Στρατού του Σουδανικού Λαού, για συζητήσει μαζί τους ακριβώς το θέμα διαδρόμων ασφαλείας για οργανισμούς βοηθείας. Ο κ. Fatchett πήγε μετά στο Χαρτούμ για να προβεί σε διαπραγματεύσεις και με εκπροσώπους της κυβέρνησης του Σουδάν. Το αντάρτικο κίνημα του Απελευθερωτικού Στρατού του Σουδανικού Λαού κήρυξε μονομερή παύση πυρός σε ορισμένες περιοχές της χώρας προκειμένου να καταστεί δυνατή η παροχή βοήθειας σε περισσότερο από ένα εκατομμύριο ανθρώπων που λιμοκτονούν.
<P>
Η κατάπαυση του πυρός στο ομοσπονδιακό κρατίδιο Baralgasal και σε τμήματα του Ανω Νείλου τέθηκε σε ισχύ το βράδυ της Τρίτης σύμφωνα με τα λεγόμενα του εκπροσώπου του Απελευθερωτικού Στρατού του Σουδανικού Λαού την Τετάρτη στο Ναϊρόμπι. Προσέθεσε μάλιστα ότι περιμένουν να ακολουθήσει τα ίδια βήματα και η κυβέρνηση στο Χαρτούμ. Σύμφωνα με τα στοιχεία του Παγκόσμιου Επισιτιστικού Προγράμματος του ΟΗΕ, στις νότιες περιοχές του αφρικανικού κράτους απειλούνται πραγματικά από λιμοκτονία 1, 2 εκατομμύρια Σουδανών. Οι άνθρωποι υποφέρουν εκεί προ πάντων από την ξηρασία και τις συνέπειες του εμφυλίου πολέμου που μαίνεται εδώ και 15 χρόνια.
<P>
Επιτρέψτε μου να προσθέσω ότι και εγώ η ίδια, καθότι είμαι υπεύθυνη για την αναπτυξιακή συνεργασία συζήτησα με την ιρλανδή ομόλογό μου για το θέμα αυτό, η οποία - όπως γνωρίζω - καταβάλει μεγάλες προσπάθειες να προσφέρει στο Σουδάν λύσεις, ανάλογες με εκείνες που οδήγησαν τη χώρα της στη σύναψη της συνθήκης ειρήνης.

<SPEAKER ID=228 LANGUAGE="DE" NAME="Posselt">
Κύριε Πρόεδρε, κυρία Πρόεδρε του Συμβουλίου, θέλω μόνο να ρωτήσω εάν το Συμβούλιο, πέρα από το ζήτημα του Νοτίου Σουδάν και τα ανθρωπιστικά ζητήματα, ασχολείται και με την ελευθερία της θρησκείας στο Σουδάν. Γνωρίζετε π.χ. ότι ασκήθηκε πίεση στον επίσκοπο του Χαρτούμ και τον απείλησαν ότι εάν δεν υποχωρήσει στις εν λόγω πιέσεις, θα μπλοκάρουν τα προγράμματα αναπτυξιακής βοήθειας της εκκλησίας. Την πληροφορία αυτή την έχω από την επισκοπική υπηρεσία αρωγής Missio του Μονάχου και θέλω να σας ρωτήσω αν το Συμβούλιο είναι γνώστης των πραγμάτων και εάν ασχολείται με την ελευθερία της θρησκείας σε όλο το Σουδάν καθώς και με τις απόπειρες να χρησιμοποιηθεί η αναπτυξιακή βοήθεια ως όμηρος.

<SPEAKER ID=229 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, μπορώ να σας πω γενικά ότι μελετάμε κατ' επανάληψη και ενδελεχώς όλες τις πτυχές της κρίσης στο Σουδάν. Προπάντων στο Συμβούλιο Υπουργών για την αναπτυξιακή συνεργασία και σε άλλες επιτροπές εργασίας καταβάλλουμε μεγάλες προσπάθειες να συζητήσουμε φυσικά και τα ζητήματα της ελευθερίας της θρησκείας και του φονταμενταλισμού. Θα συζητήσουμε λοιπόν και το ζήτημα που θέσατε και μπορείτε να είσαστε βέβαιος ότι θα αποτελέσει μέλημά μας.

<SPEAKER ID=230 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 13 καθίσταται άκυρη.
<P>
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξεταστούν από κοινού:
<P>
Ερώτηση αριθ. 10 του κ. Michl Ebner (H-0630/98):
<P>
Θέμα: Προστασία των μειονοτήτων
<P>
Στο ψήφισμα της 8.4.97 για το σεβασμό των ανθρωπίνων δικαιωμάτων στην Ευρωπαϊκή Ένωση το 1995, το Ευρωπαϊκό Κοινοβούλιο εκφράζει τη λύπη του για το γεγονός ότι το αίτημα για την κατάρτιση ενός Χάρτη των εθνοτήτων και γλωσσικών μειονοτήτων που υπάρχουν στην Ευρωπαϊκή Ένωση δεν ικανοποιήθηκε από το Συμβούλιο, τη Διακοινοβουλευτική Διάσκεψη και τα κράτη μέλη. Επισημαίνεται επίσης ότι σε πολλά κράτη μέλη εθνικές και γλωσσικές μειονότητες δεν απολαύουν καθόλου ή απολαύουν μόνο περιφερειακής ή εσωτερικής μόνο προστασίας.
<P>
Υποστηρίζει η Αυστριακή Προεδρία το σχέδιο ενός χάρτη των γλωσσικών μειονοτήτων στην ΕΕ σύμφωνα με το ψήφισμα του ΕΚ για τα ανθρώπινα δικαιώματα; Ερώτηση αριθ. 11 του κ. Joan Vallvι (H-0631/98):
<P>
Θέμα: Πρόγραμμα δράσης για μειονοτικές γλώσσες
<P>
Η Επιτροπή υπέβαλε μόλις στις αρχές του 1994 μια ανακοίνωση με θέμα τις μειονοτικές γλώσσες στην ΕΕ υπό μορφήν έκθεσης πεπραγμένων (1989-1993). Επρόκειτο για την πρώτη επίσημη ανακοίνωση με θέμα τη διατήρηση και την ενίσχυση των μειονοτικών γλωσσών.
<P>
Προτίθεται το Συμβούλιο να παρακινήσει την Επιτροπή να εκπονήσει και πάλι ένα παρόμοιο πρόγραμμα δράσης για τις μειονοτικές γλώσσες; Τί είδους αποφάσεις πρόκειται να ληφθούν στο μέλλον για τις μειονότητές μας, τις γλώσσες και τους πολιτισμούς; Ερώτηση αριθ. 12 του κ. Bernd Posselt (H-0632/98):
<P>
Θέμα: ροστασία των εθνικών μειονοτήτων
<P>
Η ΕΕ δεν έχει θεσπίσει δυστυχώς μέχρι τώρα ειδικές ρυθμίσεις για την προστασία των εθνικών μειονοτήτων. Παρόλα αυτά απαιτεί τέτοιες ρυθμίσεις από μελλοντικά κράτη μέλη της κεντρικής και ανατολικής Ευρώπης.
<P>
Μπορεί να μας πληροφορήσει το Συμβούλιο ποιά μέτρα προβλέπει η Προεδρία σχετικά με την προστασία των εθνικών μειονοτήτων στην Ένωση και ενόψει της διεύρυνσης προς ανατολάς, ή ποιές πρωτοβουλίες περιμένει από την Επιτροπή; Ερώτηση αριθ. 14 του κ. Karl Habsburg-Lothringen (H-0634/98):
<P>
Θέμα: Πολιτιστική και γλωσσική πολυδιάσταση στην Ευρωπαοκή Ένωση
<P>
Στο ψήφισμα του Ευρωπαϊκού Κοινοβουλίου της 17ης Μαΐου 1995 για τον τρόπο λειτουργίας της Συνθήκης της Ευρωπαϊκής Ένωσης σε ό, τι αφορά τη Διακυβερνητική Διάσκεψη του 1996, τονίστηκε ρητά η ανάγκη «να αναγνωριστούν η πολιτισμική και γλωσσική καθώς και η εθνική και περιφερειακή πολυδιάσταση της Ευρωπαϊκής Ένωσης».
<P>
Μπορεί να μας ανακοινώσει το Συμβούλιο πότε θα ληφθούν μέτρα για την προστασία της γλωσσικής πολυδιάστασης και τι είδους αποφάσεις θα ληφθούν στο μέλλον υπέρ των μειονοτικών γλωσσών και πολιτισμών μας; Κυρία Ferrero-Wandler, σας καλώ να απαντήσετε από κοινού στις ερωτήσεις αριθ. 10, 11, 12 και 14.

<SPEAKER ID=231 NAME="Ferrero-Waldner">
Κύριε Πρόεδρε, αξιότιμοι κύριοι βουλευτές, επιτρέψτε μου να απαντήσω επί του συνόλου των ερωτήσεων που αναφέρονται στην ενίσχυση μειονοτικών γλωσσών, την προστασία των μειονοτήτων και των μειονοτικών πολιτισμών. Σε σχέση με τις ερωτήσεις αυτές πρέπει προπάντων να τονισθεί ότι η προστασία των προσωπικών θεμελιωδών ελευθεριών και η επιβεβαίωση των δημοκρατικών θεμελιωδών αρχών αποτελούν δύο πυλώνες στους οποίους στηρίζεται η οποιαδήποτε δράση της Ευρωπαϊκής Κοινότητας.
<P>
Θέλω να διαβεβαιώσω τους κύριους βουλευτές ότι το Συμβούλιο έχει οπωσδήποτε επίγνωση της σημασίας που έχει η διαφύλαξη των εθνικών, περιφερειακών και τοπικών ιδιαιτεροτήτων, με βάση τις οποίες συγκροτείται η Κοινότητά μας ως μια ενότητα πολύμορφων όψεων με καλειδοσκοπικό χαρακτήρα, μία κοινότητα της οποίας η ποικιλομορφία συνιστά και τον πλούτο της. Είναι επίσης αυτονόητο ότι όλοι οι πολίτες της Ευρωπαϊκής Ένωσης πρέπει να απολαμβάνουν τα ίδια δικαιώματα και τις ίδιες ελευθερίες. Με άλλα λόγια: Δεν επιτρέπεται να υπάρξει κανενός είδους διάκριση μεταξύ των πολιτών της Ευρωπαϊκής Ένωσης και οπωσδήποτε καμία διάκριση επειδή ανήκουν σε μία εθνική μειονότητα.
<P>
Κατά την άποψη του Συμβουλίου, οι κυβερνήσεις των μεμονωμένων κρατών μελών οφείλουν να μεριμνήσουν ώστε να μην υπάρξουν διακρίσεις λόγω ξενοφοβικών ρευμάτων στην επικράτεια των εθνικών κοινοτήτων, διακρίσεις που δεν συμβιβάζονται με τα θεμέλια της Ένωσης, δηλαδή με την ελευθερία και τη δημοκρατία.
<P>
Οι κύριοι βουλευτές θα γνωρίζουν ασφαλώς ότι το Συμβούλιο δεν έχει επιφορτισθεί με σχετική πρόταση που να αφορά ειδικά την προστασία των μειονοτήτων των μειονοτικών γλωσσών ή παρομοίων μέτρων. Μπορεί όμως να διαβεβαιώσει τους κύριους βουλευτές ότι θα αφιερώσει όλη του την προσοχή στις προτάσεις που ενδεχομένως να του υποβληθούν σχετικά με τον συγκεκριμένο τομέα, και που σε κοινοτικό επίπεδο θα απέφεραν περισσότερα οφέλη από τη λήψη αντίστοιχων μέτρων σε εθνικό επίπεδο.

<SPEAKER ID=232 LANGUAGE="DE" NAME="Ebner">
Κύριε Πρόεδρε, αξιότιμη κυρία Υπουργέ, πριν αναφερθώ στο επίμαχο θέμα, επιτρέψτε μου εκφράσω τη χαρά μου για το γεγονός ότι μου επιτρέπεται να εμφανισθώ εδώ ως εκπρόσωπος μίας αυστριακής μειονότητας. Μετά από 80 χρόνια είναι, αν δεν κάνω λάθος, η πρώτη φορά που ένας εκλεγμένος εκπρόσωπος ενός τμήματος της πρώην επικράτειας του Στέμματος, και συγκεκριμένα του δουκάτου της κομητείας του Τιρόλου, μπορεί σήμερα και στέκεται απέναντι σε έναν εκπρόσωπο της κυβέρνησης της Δημοκρατίας της Αυστρίας και στο πλαίσιο της κοινοβουλευτικής ανταλλαγής απόψεων να θέτει ερωτήσεις, να ασκεί δηλαδή κοινοβουλευτισμό. Πιστεύω ότι αυτό είναι το μεγάλο βήμα που μας δείχνει η Ευρώπη και από πρακτική πλευρά.
<P>
Και τώρα στο ίδιο το θέμα. Πιστεύω ότι δεν υπάρχει διάκριση που να είναι μικρή. Χρειαζόμαστε μία θετική διάκριση των μειονοτήτων, μία ενεργή προστασία λοιπόν και ελπίζω ότι το Συμβούλιο όχι μόνο θα ασχοληθεί ενδελεχώς με το θέμα αυτό, αλλά και ότι θα παροτρύνει την Επιτροπή στην υποβολή αντιστοίχων προτάσεων.

<SPEAKER ID=233 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, χαίρομαι κι εγώ που ένας εκπρόσωπος μίας αυστριακής μειονότητας στέκεται απέναντί μου ως εκπροσώπου της Προεδρίας του Συμβουλίου. Επιτρέψτε μου να επαναλάβω ότι το Συμβούλιο μπορεί να δραστηριοποιηθεί μόνο μετά από αντίστοιχη πρωτοβουλία της Επιτροπής. Εδώ είναι το άρθρο 128 που σας παραθέτω. Επιτρέψτε μου να παραπέμψω στο ότι το άρθρο 128 της Συνθήκης προβλέπει το εξής: Η Κοινότητα συμβάλλει στην ανάπτυξη των πολιτισμών των κρατών μελών και σέβεται την εθνική και περιφερειακή πολυμορφία τους ενώ ταυτόχρονα προβάλλει την κοινή πολιτιστική κληρονομιά.
<P>
Με τη δραστηριότητά της η Κοινότητα προωθεί τη συνεργασία μεταξύ των κρατών μελών, υποστηρίζει και συμπληρώνει εάν είναι αναγκαίο τη δραστηριότητά τους στους ακόλουθους τομείς: βελτίωση της γνώσης και διάδοση του πολιτισμού και της ιστορίας των ευρωπαϊκών λαών, διατήρηση και προστασία της πολιτισμική κληρονομιάς ευρωπαϊκής σημασίας, μη εμπορικές πολιτιστικές ανταλλαγές καθώς και την καλλιτεχνική και λογοτεχνική δημιουργία συμπεριλαμβανόμενου του οπτικοακουστικού τομέα.
<P>
Κύριε βουλευτή, στην περίπτωση που παρ΄ όλα αυτά είσαστε της άποψης ότι η Επιτροπή θα πρέπει να υποβάλει στο Συμβούλιο μία πρόταση για ένα πρόγραμμα δράσης σχετικά με την προώθηση των μειονοτικών γλωσσών, θέλω να σας επισημάνω ότι στο βαθμό που πληρούνται οι προϋποθέσεις, το σχέδιο σας θα βρει μία πλειάδα συναδέλφων σας που διαθέτουν πολύ πιο πειστικά επιχειρήματα απέναντι στην Επιτροπή από εκείνα που θα μπορούσε να προβάλει το Συμβούλιο.
<P>
Επιτρέψτε μου να σας παραπέμψω ίσως στα ειδικά προγράμματα που υπάρχουν προ πάντων στον τομέα της γλώσσας. Σκέπτομαι για παράδειγμα το πρόγραμμα LINGUA της Ευρωπαϊκής Ένωσης.

<SPEAKER ID=234 LANGUAGE="DE" NAME="Vallvι">
Κύριε Πρόεδρε, είμαι Καταλανός αλλά γνωρίζεται ήδη ότι δεν μπορώ να θέσω εδώ τη συμπληρωματική μου ερώτηση στα καταλανικά. Συνεπώς θα θέσω τη συμπληρωματική μου ερώτηση στα γερμανικά. Κυρία Πρόεδρε, γνωρίζετε ήδη πόσο σημαντικό είναι η Ευρωπαϊκή Ένωση να παραμείνει κοντά στον πολίτη. Στην περίπτωση αυτή θέλω να θέσω το ερώτημα εάν στους επόμενους μήνες το Συμβούλιο, στη διάρκεια της Αυστριακής Προεδρίας, θα παρακαλέσει την Επιτροπή να καταρτίσει νέα προγράμματα για μειονότητες και για μη επίσημες γλώσσες στο πλαίσιο της ΕΕ. Μιλήσατε για το πρόγραμμα LINGUA.
<P>
Γνωρίζετε ήδη ότι έχουμε αποκτήσει αρκετά οφέλη στο πλαίσιο του προγράμματος ΣΩΚΡΑΤΗΣ. Πρέπει ωστόσο να επιτύχουμε στο μέλλον περισσότερα οφέλη για αυτές τις επίσημες γλώσσες που στο πλαίσιο της Ευρωπαϊκής Ένωσης είναι ανεπίσημες γλώσσες. Θέλω να σας εκφράσω τις καλύτερες ευχές μου στην αυστριακή Προεδρία.
<P>
(Χειροκροτήματα)

<SPEAKER ID=235 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, κατ' αρχάς σας ευχαριστώ πολύ που χρησιμοποιήσατε τα γερμανικά, τη μητρική μου γλώσσα. Το εκτιμώ πολύ. Εγώ η ίδια καταλαβαίνω τα καταλανικά της Βαλένθια, όχι όμως όλα, αλλά αρκετά, δεν τα μιλάω ωστόσο καλά. Στο ερώτημα που αναφερθήκατε θέλω να επαναλάβω το εξής. Η Επιτροπή είναι εκείνη που πρέπει να πάρει την πρωτοβουλία. Δεν είναι δυνατόν το Συμβούλιο να επιφορτίσει την Επιτροπή να πάρει πρωτοβουλία.
<P>
Την περασμένη δεκαετία σημειώθηκαν πάντως - και αυτό θέλω να το αναφέρω εδώ - σημαντικές αλλαγές σε μία σειρά από τομείς που αφορούν τις κοινότητες με μειονοτικές γλώσσες στην Ευρωπαϊκή Ένωση. Σε εθνικό επίπεδο, η λήψη μέτρων για την αποκέντρωση, ιδιαίτερα στους τομείς της διδασκαλίας και του πολιτισμού, οδήγησε στην αύξηση δραστηριοτήτων υπέρ μίας σειράς μειονοτικών κοινοτήτων. Σε κάθε περίπτωση, υφίσταται φυσικά σε ευρωπαϊκό επίπεδο εκ νέου η βούληση να μοιράζονται τα οφέλη της ενιαίας αγοράς με τις λιγότερο πλούσιες περιοχές της Ένωσης. Αυτό συμβαίνει με τη μορφή περιφερειακών ενισχύσεων όπως η υποστήριξη των σχεδίων για την υποδομή από πόρους του διαρθρωτικού ταμείου. Οι ενισχύσεις αυτές ωφελούν ειδικά ορισμένες περιοχές της περιφέρειας και συνεπώς και τις κοινότητες που ανήκουν σε περιοχές προτεραιότητας, που συχνά είναι μειονοτικές περιοχές.

<SPEAKER ID=236 LANGUAGE="DE" NAME="Posselt">
Κυρία Πρόεδρε του Συμβουλίου, σας ευχαριστώ που με παραπέμψατε στην Επιτροπή. Επιτρέψτε μου να σας πω ανοικτά ότι η Επιτροπή μάς έστειλε σε σας. Αυτός είναι και ο λόγος για τις ερωτήσεις αυτές. Μιλήσαμε με τον κ. Santer, αλλά ευχαρίστως θα προσπαθήσουμε και πάλι από την πλευρά μας να μιλήσουμε με την Επιτροπή. Θέλω μόνο να πω συγκεκριμένα ότι στα πρόθυρα της διεύρυνσης προς ανατολάς θέτουμε στις υποψήφιες προς ένταξη χώρες ελάχιστα κριτήρια που συχνά δεν θα εκπληρώναμε ούτε εμείς οι ίδιοι. Συνεπώς είμαστε της άποψης ότι κάτι πρέπει να γίνει και στην ίδια την ΕΕ και με λυπεί κάπως ότι στο σημείο αυτό έχει σημειωθεί μάλιστα και κάποια οπισθοδρόμηση, επειδή η θέση στον προϋπολογισμό για την ενίσχυση των μειονοτικών γλωσσών έπεσε θύμα της πασίγνωστης δικαστικής απόφασης. Έχουμε τώρα έναν κατάλογο εκείνων των μέτρων για τα οποία θα δημιουργηθεί νέα νομική βάση. Δυστυχώς, η θέση στον προϋπολογισμό για την ενίσχυση των μειονοτικών γλωσσών δεν βρίσκεται ακόμα ανάμεσά τους. Θέλω να σας παρακαλέσω θερμά να επιληφθείτε και αυτού του θέματος ως Προεδρία του Συμβουλίου, διότι από το 1982 έχουμε στον τομέα αυτό κάτι το υποδειγματικό και θα ήταν κρίμα αν καταστρεφόταν τώρα.

<SPEAKER ID=237 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Posselt, θα επαναλάβω και πάλι: πιστεύω ότι είναι απόλυτα σαφές ότι η Επιτροπή είναι εκείνη που πρέπει πρώτα να υποβάλει προτάσεις. Αυτοί είναι οι κανόνες της Ευρωπαϊκής Ένωσης. Στο Συμβούλιο μπορούμε να δραστηριοποιηθούμε μόνο βάσει των προτάσεων της Επιτροπής.
<P>
Γενικά πρέπει να πω ότι όσον αφορά τα δικαιώματα των μειονοτήτων, προπάντων στις χώρες της Κεντρικής και Ανατολικής Ευρώπης, φυσικά, οι συμβάσεις που διαδραματίζουν σημαντικό ρόλο είναι προ πάντων εκείνες του Συμβουλίου της Ευρώπης. Πιστεύω ακόμα ότι είναι σημαντικό να ειπωθεί πως δεν πρέπει να επαναλαμβάνει κανείς τις εργασίες του Συμβουλίου της Ευρώπης. Εγώ, που είμαι επίσης εκπρόσωπος στο Συμβούλιο της Ευρώπης, θεωρώ προσωπικά πολύ σημαντικό να αφήσουμε το Συμβούλιο της Ευρώπης να εκτελέσει τις δραστηριότητές του και εδώ στο Συμβούλιο να κάνουμε αυτά που μας προτείνει με τις πρωτοβουλίες της η Επιτροπή. Έχουν γίνει ήδη πάρα πολλά πράγματα και χαιρόμαστε που ειδικά σε πολλές χώρες της Κεντρικής και Ανατολικής Ευρώπης, όπου υπάρχουν τεράστια προβλήματα μειονοτήτων, τα προβλήματα έχουν αυτά θεματοποιηθεί και εν μέρει διευθετηθεί.

<SPEAKER ID=238 NAME="Πρόεδρος">
Ευχαριστώ πολύ, κυρία Προεδρεύουσα του Συμβουλίου. Όπως σας είχα ήδη προειδοποιήσει, δεν βρίσκεται μαζί μας ο κ. Imaz San Miguel, γεγονός που μας εμποδίζει να ακούσουμε επίσης την άποψη μιας εθνότητας με μια τόσο έντονη και τόσο περίπλοκη ταυτότητα όπως είναι αυτοί της Euskadi, της Χώρας των Βάσκων. Αλλά είναι μαζί μας ο κ. Habsburg-Lothringen ο οποίος, αν το επιθυμεί, μπορεί να κάνει μια συμπληρωματική ερώτηση για χρόνο ενός λεπτού.

<SPEAKER ID=239 LANGUAGE="DE" NAME="Habsburg-Lothringen">
Κύριε Πρόεδρε, αξιότιμη κυρία Προεδρεύουσα του Συμβουλίου, κατ' αρχάς θέλω να εκφράσω την απίστευτη ικανοποίηση που μου δίνει το γεγονός ότι μπορώ να σας απευθύνω το λόγο, χρησιμοποιώντας επιτέλους αυτόν τον τίτλο και το πόσο πολύ χαίρομαι για αυτό.
<P>
Κυρία Πρόεδρε του Συμβουλίου, μία ερώτηση που φυσικά θα με ενδιέφερε πολύ στο πλαίσιο αυτό είναι το πως βλέπετε την περίπτωση ενός ευρωπαϊκού δικαίου ου θα αφορά ομάδες λαών. Το θέμα αναφέρθηκε επανειλημμένως στο Ευρωπαϊκό Κοινοβούλιο, αλλά δεν έφθασε φυσικά ποτέ στην ολομέλεια. Σταματούσε πάντα λίγο ή πολύ στην Επιτροπή Νομικών Θεμάτων και Δικαιωμάτων των Πολιτών. Δεν νομίζετε ότι ήρθε η ώρα, σε μία χρονική στιγμή που μιλάμε για τη διεύρυνση της Ευρωπαϊκής Ένωσης και καθένα από τα υποψήφια προς ένταξη κράτη θα φέρει μαζί του και προβλήματα με ομάδες λαών και μειονότητες, να εμφανισθούμε ως εκπρόσωποι της Ευρωπαϊκής Ένωσης δημοσίως και να επιχειρήσουμε τον ορισμό ενός ευρωπαϊκού δικαίου για ομάδες λαών και μιας ενεργού προστασίας των μειονοτήτων;

<SPEAKER ID=240 LANGUAGE="DE" NAME="Ferrero-Waldner">
Κύριε Πρόεδρε, αξιότιμε κύριε συνάδελφε Habsburg-Lothringen, χαίρομαι ιδιαιτέρως που βρίσκομαι σήμερα στη θέση αυτή και σας απαντώ εν συντομία. Γνωρίζετε βέβαια ότι και εδώ, σύμφωνα με τους κανόνες, θα χρειαζόταν και πάλι μία πρωτοβουλία της Επιτροπής. Θέλω όμως να επισημάνω και πάλι αυτό που είπα προηγουμένως. Πιστεύω ότι εδώ είναι περισσότερο το Συμβούλιο της Ευρώπης εκείνο που καλείται να προβεί σε σκέψεις προς την κατεύθυνση ενός ευρωπαϊκού δικαίου για ομάδες λαών, επειδή ήδη έχει κάνει τόσα πολλά προς την κατεύθυνση αυτή.
<P>
Γιατί πρέπει να κάνουμε στην Ευρωπαϊκή Ένωση πάντα το ίδιο - και τούτο αποτελεί και την προσωπική μου πεποίθηση - που έχουμε προκαταλάβει ή θεματοποιήσει ήδη στο Συμβούλιο της Ευρώπης; Η προσωπική μου γνώμη είναι λοιπόν ότι άσχετα με την περίπτωση πρωτοβουλίας της Επιτροπής, - και εάν ερχόταν, θα ήταν βέβαια πολύ ωραίο - θα πρέπει να φροντίσουμε να συζητηθεί το θέμα του ευρωπαϊκού δικαίου για ομάδες λαών προ πάντων στο πλαίσιο του Συμβουλίου της Ευρώπης.

<SPEAKER ID=241 NAME="Πρόεδρος">
Κυρία Προεδρεύουσα του Συμβουλίου, έχω ακόμη τρεις συμπληρωματικές ερωτήσεις σχετικά με ένα ζήτημα το οποίο θα μας οδηγήσει στο τέλος της Ώρας των Ερωτήσεων. Αλλά, κυρία Προεδρεύουσα του Συμβουλίου, όπως θα μπορείτε να παρατηρήσετε, όταν σε αυτήν την Ολομέλεια δίνουμε τον λόγο στους Habsburg το κάνουμε με χρονολογική σειρά, δηλαδή, πρώτα στον πρεσβύτερο, και έπειτα στον νεότερο. Επομένως, τον λόγο για μια συμπληρωματική ερώτηση έχει ο κ. Von Habsburg.

<SPEAKER ID=242 LANGUAGE="DE" NAME="von Habsburg">
Κυρία Πρόεδρε, θέλω κατ' αρχάς να σας πω από καρδιάς πόσο χαίρομαι που σας βλέπω στη θέση αυτή. Η ερώτησή μου είναι η εξής: Δεν είναι και δική σας άποψη ότι κανονικά θα ήταν σωστότερο, στα ζητήματα της εθνικότητας και της γλώσσας να λαμβάναμε υπόψη την πολιτική εκπροσώπηση; Και τούτο, διότι δίχως την πολιτική εκπροσώπηση καμία ρύθμιση δεν θα είναι ποτέ απόλυτα αποτελεσματική. Επιπλέον, μήπως θα έπρεπε ειδικά σε σχέση με αυτό το δικαίωμα των ομάδων λαών να ασχοληθούμε με την πολιτική εκπροσώπηση των εν λόγω ομάδων διότι - όπως βλέπω - κατά την εκτίμησή μου το ζήτημα έχει λυθεί με τον καλύτερο δυνατό τρόπο στο Βέλγιο. Κοιτάζοντας τα γερμανικά καντόνια του συναδέλφου Grosch που εκλέγεται με 16.000 ψήφους, και εγώ χρειάζομαι όπως μου είπαν 980.000 ψήφους για να εκλεγώ, το θεωρώ απόλυτα δίκαιο και καλό να αναγνωρίσει κανείς επιτέλους ότι δεν θα πρέπει να μετράει μόνο κεφάλια...
<P>
Τελειώνω αμέσως. Λίγα λόγια ακόμη, κύριε Πρόεδρε. Είναι, πραγματικά, τόσο σημαντικές οι ομάδες όπως και τα μεμονωμένα άτομα όσον αφορά τα δικαιώματα στην Κοινότητα. Ευχαριστώ πολύ, κύριε Πρόεδρε.
<P>
(Γέλια)

<SPEAKER ID=243 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, χαίρομαι και εγώ ιδιαιτέρως να βρίσκομαι απέναντί σας σε αυτή τη θέση. Ίσως μου επιτραπεί να απαντήσω κατ' εξαίρεση σε προσωπική βάση. Προσωπικά, βρίσκω ότι έχετε ασφαλώς δίκιο. Φυσικά τούτο θα μπορούσε να αποτελέσει ένα μέλημα που θα έπρεπε ειδικά εμείς να παρακολουθήσουμε εν συνεχεία. Ουσιαστικά υπάρχει μία προσέγγιση στο θέμα αυτό, και πρόκειται για το άρθρο 128 που σας παράθεσα προηγουμένως. Η πρώτη παράγραφος προβλέπει το εξής: Η Κοινότητα συμβάλλει στην ανάπτυξη των πολιτισμών των κρατών μελών και σέβεται την εθνική και περιφερειακή πολυμορφία τους και προβάλλει την κοινή πολιτισμική κληρονομιά. Όπως επεσήμανα προηγουμένως πρέπει πρώτα να υποβάλει η Επιτροπή μία πρόταση. Κατόπιν μπορεί να δραστηριοποιηθεί και το Συμβούλιο.

<SPEAKER ID=244 LANGUAGE="EN" NAME="McCartin">
O Προεδρεύων αντιμετώπισε το ζήτημα αυτό με πληρότητα και λεπτότητα. Προέρχομαι από μια περιοχή της Κοινότητας όπου έχουμε μια αρχαία και πολύ πλούσια ζωντανή γλώσσα, η οποία όμως κινδυνεύει. Εκτιμούμε ιδιαίτερα τις προσπάθειες της Ευρωπαϊκής Ένωσης να στηρίξει τη μειονοτική αυτή γλώσσα.
<P>
Στο παρελθόν, η Ευρωπαϊκή Ένωση κατηγορήθηκε ότι θα μετατρεπόταν σε τεράστιο χώρο συγκερασμού, μέσα στο οποίο θα χάνονταν οι μικρές κοινότητες και οι μειονότητες. Θα ήθελα να υπογραμμίσω ότι στο παρελθόν τα μεμονωμένα κράτη και βασίλεια τα οποία τώρα συγκροτούν την Ευρωπαϊκή Ένωση, κατεδίωκαν τις μειονότητες αυτές προσπαθώντας να τις αφανίσουν. Όμως η Ευρωπαϊκή Ένωση τις στηρίζει τώρα και τους παρέχει πρακτική βοήθεια μέσω του προϋπολογισμού και στην περίπτωση της Ιρλανδίας μέσω γραφείου μειονοτικών γλωσσών στο Δουβλίνο.
<P>
Συμφωνεί μαζί μου ο Προεδρεύων ότι θα πρέπει η Ευρωπαϊκή Ένωση να αναλάβει αυτή την πολιτική δράση προκειμένου να τονίσει ότι δεν επιθυμούμε την εξαφάνιση αλλά στηρίζουμε και διαφυλάσσουμε τους μειονοτικούς πολιτισμούς και γλώσσες;

<SPEAKER ID=245 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή McCartin, θέλω να πω και πάλι ότι η Ευρωπαϊκή Ένωση φυσικά και προστατεύει οπωσδήποτε όλα τα ειδικά συμφέροντα και τα συμφέροντα των μειονοτήτων και ενδιαφέρεται για όλες τις διαφορετικές γλώσσες. Δεν είναι σωστό ότι εδώ υποστηρίζονται ακόμα και ομάδες που επιδιώκουν αρνητική δράση. Η προσέγγιση είναι εκείνη που ανέφερα προηγουμένως, δηλαδή το εν λόγω άρθρο 128 της Συνθήκης όπου διατυπώνεται σαφώς ότι η Κοινότητα συμβάλλει στην ανάπτυξη των πολιτισμών των κρατών μελών, σέβεται την εθνική και περιφερειακή πολυμορφία τους και προβάλλει την κοινή πολιτισμική κληρονομιά. Πιστεύω ότι αυτό είναι και το σωστό πνεύμα, και έτσι θα προχωρήσουμε στο μέλλον.

<SPEAKER ID=246 NAME="Εφραιμίδης">
Κύριε Πρόεδρε, παρακολουθώ την επιχειρηματολογία της κυρίας εκπροσώπου: προκειμένου το Συμβούλιο να προχωρήσει, ζητάει την πρωτοβουλία της Επιτροπής. Για τι πρόκειται; Για την προστασία μειονοτικών δικαιωμάτων, συν το δικαίωμα της διατήρησης της γλωσσικής κληρονομιάς κ.τ.λ. Αυτά τα προβλέπουν οι Συνθήκες. Η Επιτροπή είναι φύλακας των Συνθηκών. Επομένως έχει την πρώτη υποχρέωση να σέβεται τις Συνθήκες. Γιατί μας παίζουν αυτό το παιχνίδι; Από τον 'Αννα στον Καϊάφα; Μ'αυτό το παιχνίδι σταυρώθηκε ο Χριστός. Αν μας λέτε η Επιτροπή και η Επιτροπή λέει το Συμβούλιο, κρεμάτε τα δικαιώματα των μειονοτήτων. Γιατί; Αφού, λοιπόν, η Επιτροπή έχει υποχρέωση να σεβαστεί τις Συνθήκες, το Συμβούλιο ας μην τη διατάξει, ας την παρακαλέσει να κάνει μία πρόταση βάσει του τάδε άρθρου των Συνθηκών για να προχωρήσουμε στην προστασία αυτών των δικαιωμάτων. Γιατί ξεφεύγετε; Τι κρύβεται πίσω απ'αυτό;

<SPEAKER ID=247 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Εφραιμίδη, γνωρίζετε ασφαλώς τις Συνθήκες το ίδιο καλά όσο και εγώ. Μιλάω εδώ για το άρθρο 128 εδάφιο 5 όπου θεμελιώνεται σαφώς το δικαίωμα πρωτοβουλίας της Επιτροπής. Πιστεύω ότι όλα τα άλλα είναι άτυπα. Φυσικά και μπορεί κανείς να πλησιάσει άτυπα την Επιτροπή, αλλά το πραγματικό τυπικό δικαίωμα πρωτοβουλίας το έχει η Επιτροπή. Και δεν μπορώ να το αλλάξω!

<SPEAKER ID=248 LANGUAGE="DE" NAME="Rόbig">
Κύριε Πρόεδρε, κυρία Πρόεδρε του Συμβουλίου, ως αντιπρόεδρος της αποστολής για τις κοινοβουλευτικές σχέσεις με τη Σλοβακία διεξάγω επανειλημμένα πολύ έντονες συζητήσεις για το πως αντιμετωπίζονται τα δικαιώματα των μειονοτήτων στην επικράτεια της Ευρωπαϊκής Ένωσης των 15 και στα κράτη που επιθυμούν την προσχώρηση. Τα ερωτήματα που τίθενται επανειλημμένα είναι τα εξής: Υπάρχει αξιολόγηση; Πως είναι η εξέλιξη των δικαιωμάτων των μειονοτήτων στα διάφορα κράτη; Τι γίνεται με το μοντέλο της best practice ; Είμαστε πραγματικά σε θέση να παρουσιάσουμε υποδειγματικά σχέδια, για τα οποία να μπορούμε να πούμε ότι λειτουργούν, ότι έτσι πρέπει να είναι τα πράγματα, και μπορούν τα σχέδια αυτά να συγκριθούν μεταξύ τους;

<SPEAKER ID=249 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Rόbig, θέλω να πω το εξής. Όλα τα κράτη μέλη της Ευρωπαϊκής Ένωσης είναι φυσικά κράτη που λειτουργούν σε δημοκρατική βάση, που τηρούν απόλυτα τα ανθρώπινα δικαιώματα και πληρούν πλήρως όλα τα κριτήρια που εν μέρει πρέπει τώρα να απαιτήσουμε από τα υποψήφια προς προσχώρηση κράτη. Γνωρίζετε ότι υπάρχουν τα κριτήρια της Κοπεγχάγης. Σε αυτά ανήκει λοιπόν η πλήρης πραγμάτωση του εκδημοκρατισμού, της δημοκρατίας. Τούτο εξυπακούεται επίσης, φυσικά, και για μια υλοποιημένη προστασία των δικαιωμάτων των μειονοτήτων. Αυτός είναι ο λόγος. Εδώ έχουμε και ένα σημείο εκκίνησης για να εισερχόμαστε επανειλημμένα σε πολιτικό διάλογο με τη Σλοβακία, έναν διάλογο που εν μέρει διεξάγω πολύ προσωπικά με τη χώρα αυτή.

<SPEAKER ID=250 NAME="Πρόεδρος">
Κυρίες και κύριοι, με την παρέμβαση της κυρίας Προεδρεύουσας του Συμβουλίου, κηρύσσω τη λήξη της Ώρας των Ερωτήσεων, και σας πληροφορώ ότι οι ερωτήσεις αριθ. 15 έως 43 θα απαντηθούν γραπτώς.
<P>
Κατά την έναρξη της Ώρας των Ερωτήσεων, καλωσορίσαμε την κυρία Ferrero-Waldner, ένα καλωσόρισμα το οποίο επαναλήφθηκε με ευγένια και καλωσύνη κατά τη διάρκεια της αποψινής συνεδρίασης. Τελειώνοντας η Ώρα των Ερωτήσεων, επαναλαμβάνω αυτό το καλωσόρισμα, αλλά, παράλληλα, πρέπει να της εκφράσω την ευγνωμοσύνη μας, γιατί οι απαντήσεις μπορεί να είναι ικανοποιητικές ή όχι, αλλά εν πάση περιπτώσει, κυρίες και κύριοι, αυτό που πρέπει να παραδεχθούμε είναι πως σε όλες υπήρξε η αίσθηση της υπευθυνότητας, της προσπάθειας και της θέλησης να ανταποκριθεί σε αυτό που αξίζει αυτό το Σώμα. Ευχαριστώ πολύ, κυρία Ferrero-Waldner, και σας ανακοινώνω πως θα έχουμε έξι μήνες έντονης αλλά ευχάριστης και καρποφόρας εργασίας.
<P>
(Η συνεδρίαση διακοπείσα στις 19.10, επαναλαμβάνεται στις 21.00)

<CHAPTER ID=14>
Νέα διαδικασία συναπόφασης μετά το Αμστερνταμ
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0271/98) του κ. Manzella, εξ ονόματος της Επιτροπής Θεσμικών Θεμάτων, σχετικά με τη νέα διαδικασία συναπόφασης μετά το Αμστερνταμ.

<SPEAKER ID=252 NAME="Manzella">
Κύριε Πρόεδρε, όπως πολλοί πιστεύουν, η Συνθήκη του Αμστερνταμ, αν και είναι απογοητευτική από διάφορες πλευρές, επέφερε ένα θεσμικό αποτέλεσμα μεγάλης σημασίας με τη νέα διαδικασία συναπόφασης. Η θέση του Κοινοβουλίου έναντι του Συμβουλίου δεν κατέστη, ουσιαστικά, πολύ πιο εξισορροπημένη και ιδιαίτερα το Κοινοβούλιο, ως πρωτοβάθμιο νομοθετικό σώμα επί της πρότασης της Επιτροπής, μπορεί να προσφέρει στο Συμβούλιο ένα νομοθετικό προϊόν που να εγκρίνεται αμέσως. Η λεγόμενη πρώτη ανάγνωση μπορεί έτσι να καταστεί ακόμη και το μοναδικό στάδιο κοινοβουλευτικής εξέτασης, ενώ θα προκύψει μεγάλο όφελος από την οικονομία του νομοθετικού προγράμματος της Ένωσης, και από τη δυνατότητα να προσλάβει κοινοβουλευτικό χαρακτήρα, περισσότερο απ' ό, τι στο παρελθόν, η παραγωγή κοινοτικής νομοθεσίας.
<P>
Το ψήφισμα που υποβλήθηκε στη Συνέλευση, αποτελεί ένα κατευθυντήριο έγγραφο που θέτει δύο στόχους. Ο πρώτος αφορά τις εσωτερικές μας διαδικασίες, οι οποίες πρέπει να είναι προσαρμοσμένες, ακόμη και μέσω του διαδοχικού έργου της Επιτροπής Κανονισμού, στη νέα πολιτική διάσταση που προσλαμβάνει το κοινοβουλευτικό στάδιο μετά την πρόταση της Ευρωπαϊκής Επιτροπής. Η πιθανότητα να ολοκληρωθεί η διαδικασία σε ένα μόνο κοινοβουλευτικό στάδιο απαιτεί, ουσιαστικά, να διαμορφωθεί αυτό το στάδιο βάσει μιας σειράς μέτρων που να διασφαλίζουν τη διαδικαστική εξοικονόμηση, έναν πραγματικά αποτελεσματικό διάλογο και με το Συμβούλιο, πέρα από την Επιτροπή, την υπευθυνότητα - και όχι μόνο τη διαφάνεια - στις προτάσεις και τις αποφάσεις.
<P>
Όλα αυτά, όπως εξάλλου επισημάνθηκε δικαίως από ορισμένες νομοθετικές επιτροπές, πρέπει να γίνονται, τηρουμένης της ανάγκης να μη χαθεί η ευελιξία στο κοινοβουλευτικό παιχνίδι και στο διάλογο με τα άλλα θεσμικά όργανα. Η αλλαγή της νομικής φύσης του πρώτου σταδίου αντικατοπτρίζεται, φυσικά, ακόμη και στο δεύτερο στάδιο, το λεγόμενο στάδιο της συνδιαλλαγής. Το στάδιο αυτό, μάλιστα, εμπλουτίζεται από την ωρίμανση του διοργανικού διαλόγου που αναπτύσσεται στην πρώτη ανάγνωση.
<P>
Ο δεύτερος στόχος στον οποίο κατατείνει το υπό εξέταση έγγραφο, αφορά μια νέα διοργανική συμφωνία για τη διαπραγμάτευση της οποίας ενδείκνυται απολύτως να παρευρίσκονται ακόμη και οι συντάκτες γνωμοδότησης των κοινοβουλευτικών επιτροπών, που έχουν αποκτήσει πολύ μεγάλη πείρα σε αυτή τη διαδικασία.
<P>
Κύριε Πρόεδρε, κύριε Επίτροπε, όπως αντιλαμβανόμαστε, η προϋπόθεση αυτού του ψηφίσματος είναι η ριζική αλλαγή που επέφερε η Συνθήκη του Αμστερνταμ στον νομικό χαρακτήρα της αρχικής κοινοβουλευτικής φάσης. Όλες οι προσπάθειές μας πρέπει να αποβλέπουν στην υλοποίηση της αρχικής αυτής φάσης, με κάθε δυνατή ελαστικότητα. Αντιθέτως, θεωρώ ειλικρινά παράλογο - με τον δέοντα, ωστόσο, σεβασμό προς τους συναδέλφους που υπέβαλαν δύο τροπολογίες προς αυτή την κατεύθυνση - το Ευρωπαϊκό Κοινοβούλιο να απορρίπτει τη διαδικασία που περιγράφεται στη Συνθήκη, δεσμευόμενο πάντα, συνεπώς, σε μια δεύτερη ανάγνωση. Αν ήταν έτσι τα πράγματα, το παρόν ψήφισμα θα κατέληγε, πράγματι, σε μια απαράδεκτη αντιμεταρρύθμιση όχι μόνο από πολιτική άποψη, αλλά, κυρίως, από πλευράς θεσμικής νομιμότητας.

<SPEAKER ID=253 NAME="van Velzen, W.G">
Κύριε Πρόεδρε, κύριε Επίτροπε, συνάδελφοι, θα ήθελα να εκφράσω την ευγνωμοσύνη και την εκτίμηση της Επιτροπής που εσείς διορίσατε και προς τον κύριο Manzella για τον εποικοδομητικό και ισορροπημένο τρόπο με τον οποίο αντιμετώπισε ένα ζήτημα τόσο σημαντικό για το Ευρωπαϊκό Κοινοβούλιο, δηλαδή μία νέα διαδικασία συναπόφασης στη Συνθήκη του Αμστερνταμ.
<P>
Κύριε Πρόεδρε, όσον αφορά την πρώτη ανάγνωση σε αυτή τη συναπόφαση νέου τύπου θα ήθελα να κάνω ορισμένες παρατηρήσεις. Είναι σημαντικό να καταλάβουμε, όπως είπε ήδη και ο εισηγητής, ότι σύμφωνα με τη Συνθήκη του Αμστερνταμ είναι δυνατόν στην πράξη να σταματήσει η διαδικασία συναπόφασης κατά την πρώτη ανάγνωση τότε μόνον, όταν έχουν ενισχυθεί οι άτυπες επαφές και η ανταλλαγή πληροφοριών μεταξύ Συμβουλίου και Κοινοβουλίου ήδη κατά την πρώτη ανάγνωση. Κατόπιν, ο εισηγητής και ο πρόεδρος της αντίστοιχης επιτροπής του Ευρωπαϊκού Κοινοβουλίου, καταρχήν μετά από μία πρώτη ανταλλαγή απόψεων εντός της Ευρωπαϊκής Επιτροπής, θα πρέπει να είναι σε θέση να ξεκινήσουν άτυπες συζητήσεις με το Συμβούλιο ή τουλάχιστον με τον πρόεδρο της αντίστοιχης ομάδας εργασίας του Συμβουλίου.
<P>
Επίσης είναι σημαντικό να συμμετέχει πραγματικά ο αντιπρόσωπος του Συμβουλίου στη συνεδρίαση της επιτροπής καθώς επίσης και στην ψηφοφορία και να έχει αυτός τη δυνατότητα να παρουσιάζει τις απόψεις του πρίν την ψηφοφορία.
<P>
Σε σχέση με τη δεύτερη ανάγνωση και τη διαμεσολάβηση έχω επίσης να κάνω δύο παρατηρήσεις. Είναι σημαντικό να μπορεί ο αντιπροσώπος της αρμόδιας ομάδας εργασίας του Συμβουλίου να παρουσιάζει καταρχήν στην αντίστοιχη επιτροπή του Κοινοβουλίου την κοινή θέση την οποία υιοθέτησε το Συμβούλιο κατά την πρώτη ανάγνωση. Η Επιτροπή Έρευνας, Τεχνολογικής Ανάπτυξης και Ενέργειας θα χαιρέτιζε την ενίσχυση του ρόλου του εισηγητή στη διαδικασία διαμεσολάβησης. Το Συμβούλιο θα πρέπει επίση να δώσει στον εισηγητή ή την εισηγήτρια του Κοινοβουλίου την ευκαιρία να παρουσιάσει τις θέσεις του/της. Με τον τρόπο αυτό θεωρώ ότι θα κατορθώσουμε να καταλήξουμε σε μια διαδικασία αμοιβαίας πληροφόρησης και αλληλοεπίδρασης. Για τους λόγους αυτούς ελπίζω ότι οι προτάσεις αυτές θα γίνουν δεκτές.

<SPEAKER ID=254 NAME="Wieland">
Κύριε Πρόεδρε, οι περισσότεροι συνάδελφοι που εργάστηκαν στις επιτροπές οι οποίες ασχολήθηκαν με την παρούσα έκθεση, ο εισηγητής κι επίσης οι συντάκτες της γνωμοδότησης διαπίστωσαν την περασμένη εβδομάδα ότι οι τροποποιήσεις που συνεπάγεται η Συνθήκη του Αμστερνταμ για τις διαδικασίες στο Σώμα συνεπιφέρουν πολύ περισσότερες συνέπειες από ότι υποθέτει κανείς με την πρώτη ή τη δεύτερη ματιά. Ασφαλώς, η φύση των συνεπειών αυτών είναι θετική, εν μέρει όμως και προβληματική, οπωσδήποτε όμως είναι περίπλοκη.
<P>
Ευχαριστώ πολύ τον εισηγητή για τη δύσκολη εργασία του στον λεπτοϋφασμένο ιστό αλληλεπιδράσεων, δράσης και αντίδρασης στο δίκτυο των σχέσεων μεταξύ των οργάνων της Ευρωπαϊκής Ένωσης. Στη γνωμοδότηση της Επιτροπής Νομικών Θεμάτων και Δικαιωμάτων των Πολιτών δεν θέλω να αναφερθώ σε όλες τις πτυχές της γραπτής γνωμοδότησης που ενέκρινε ομόφωνα η επιτροπή. Θα περιοριστώ στο εδάφιο 3 του παρόντος ψηφίσματος, στο ζήτημα της μορφής, της έκτασης και του χρόνου όπου πρέπει να γίνονται επαφές με το Συμβούλιο, καθώς και της νομικής ποιότητας που πρέπει να έχουν. Κατά την άποψή μας, η απάντηση που δόθηκε στο σχετικό ερώτημα από τον εισηγητή είναι ακανθώδης.
<P>
Η Επιτροπή Νομικών Θεμάτων και Δικαιωμάτων των Πολιτών συμφώνησε με παρόμοιες επαφές, όμως μόνο σε άτυπη μορφή. Αν η έκθεση σκοπεύει να παράσχει στον εισηγητή εξουσιοδότηση διεξαγωγής διαπραγματεύσεων κατά την πρώτη ανάγνωση, αυτό είναι ακροσφαλές. Μια εξουσιοδότηση σημαίνει ότι το Κοινοβούλιο δεσμεύεται προς τα έξω και ότι δημιουργείται προς τα έξω μια κατάσταση εμπιστοσύνης απέναντι σε άλλους, χωρίς να γίνεται μια ανάλογη ψηφοφορία. Θεωρούμε ότι κάτι τέτοιο πηγαίνει πολύ μακριά, εφ' όσον μάλιστα υπάρχουν τροπολογίες που από τη μια δεν δίνουν ένα τέτοιο δικαίωμα στον σκιώδη εισηγητή και από την άλλη προβλέπουν ότι πρέπει να καταργηθεί η υποχρέωση αναφοράς απέναντι στην επιτροπή.
<P>
Η Επιτροπή Νομικών Θεμάτων και Δικαιωμάτων των Πολιτών θεωρεί αναγκαίες τις άτυπες επαφές. Αυτές πρέπει να ενσωματωθούν, αλλά ευρύτερες διαπραγματευτικές αρμοδιότητες πρέπει να ασκούνται με αμοιβαίο τρόπο. Αν ο εισηγητής πρόκειται να έχει τέτοια δικαιώματα, πρέπει και το Συμβούλιο να είναι υποχρεωμένο να ενεργεί προς τα έξω ανεξάρτητα και χωρίς πρόωρη δέσμευση του οργάνου του.

<SPEAKER ID=255 NAME="Nassauer">
Κύριε Πρόεδρε, αρχικά συγχαίρω τον συνάδελφο Wieland για την πρώτη του ομιλία στο Ευρωπαϊκό Κοινοβούλιο και κατόπιν τον συνάδελφο Manzella για την έκθεσή του και τονίζω εκ μέρους της Επιτροπής Πολιτικών Ελευθεριών και Εσωτερικών Υποθέσεων ότι το κύριο βάρος των τροποποιημένων διαδικαστικών ρυθμίσεων πρέπει να βρίσκεται στην προπαρασκευή της πρώτης ανάγνωσης. Ως εδώ συμμερίζομαι την άποψη του συναδέλφου Manzella.
<P>
Οι δυνατότητες που προσφέρει η Συνθήκη του Αμστερνταμ πρέπει να αξιοποιηθούν πλήρως. Πρέπει να είναι δυνατή η περάτωση μιας νομοθετικής διαδικασίας κατά την πρώτη ανάγνωση, χωρίς να επεξεργαστεί το Συμβούλιο μια κοινή θέση, πράγμα που ως γνωστόν απαιτεί πολύ μακρό χρόνο. Οι νομοθετικές διαδικασίες του Κοινοβουλίου μπορούν να γίνουν πιο αυστηρές, αν αξιοποιηθούν οι δυνατότητες που παρέχει η Συνθήκη του Αμστερνταμ. Αυτό το απαιτεί ρητά η Επιτροπή Πολιτικών Ελευθεριών και Εσωτερικών Υποθέσεων.
<P>
Ακόμη, σας επισημαίνω ότι πολλά αντικείμενα της αρμοδιότητάς μας για εθνική νομοθεσία θα αφαιρεθούν από τον τομέα αρμοδιοτήτων μας για τα πέντε πρώτα χρόνια μετά την έναρξη ισχύος της Συνθήκης του Αμστερνταμ. Θα κοινοτικοποιηθούν και θα υπόκεινται στην ομόφωνη απόφαση του Συμβουλίου, και μόνο σε ακρόαση του Κοινοβουλίου. Πρόκειται εδώ για αντικείμενα που είναι κλασικά αντικείμενα του Κοινοβουλίου. Είναι δύσκολο να ανεχθούμε το να γίνεται μόνο ακρόαση του Ευρωπαϊκού Κοινοβουλίου. Γι' αυτό, αίτημά μας είναι να μας αντιμετωπίζει το Συμβούλιο σαν να είχαμε δικαίωμα συναπόφασης.
<P>
Το τρίτο σημείο: η διαδικασία συναπόφασης, η διαδικασία συνδιαλλαγής, έχει επίσης νέα βαρύτητα. Προτρέπουμε να υπάρξει μια διαρκής επιτροπή συνδιαλλαγής στο Ευρωπαϊκό Κοινοβούλιο, η οποία θα επανδρώνεται κυρίως από μόνιμα μέλη, που θα ασχολούνται μόνιμα με το αντικείμενο της συνδιαλλαγής και κατ' αυτόν τον τρόπο θα αντιμετωπίζουν το Συμβούλιο από αυτήν τους τη θέση. Δεν γίνεται να μειώσουμε το βάρος μας απέναντι στο Συμβούλιο με το να επανδρώνουμε τη συγκεκριμένη επιτροπή μόνο περιστασιακά. Στην περίπτωση αυτήν, είμαστε σε μειονεκτική θέση έναντι του Συμβουλίου. Θα έπρεπε επομένως, τουλάχιστον από την σκοπιά της Επιτροπής Πολιτικών Ελευθεριών και Εσωτερικών Υποθέσεων, να σταθμίσουμε την σύσταση μιας μόνιμης επιτροπής για θέματα συνδιαλλαγής, προκειμένου να καταστήσουμε φανερό ότι και στη συνδιαλλαγή εκφράζεται νέα βαρύτητα του Κοινοβουλίου και ότι είμαστε έτοιμοι να παίξουμε με έμφαση τον ρόλο του Κοινοβουλίου απέναντι στο Συμβούλιο.
<P>
Το Κοινοβούλιο αντιμετωπίζει γενικά μια νέα πρόκληση. Πρέπει να φροντίσουμε για περισσότερη ποιότητα στη νομοθετική εργασία. Αυτό πρέπει να εκφραστεί στην οργάνωση της διαδικασίας.

<SPEAKER ID=256 LANGUAGE="DE" NAME="Schδfer">
Κύριε Πρόεδρε, συνάδελφοι, η έκθεση του φίλου μου Andrea Manzella για την υλοποίηση της Συνθήκης του Αμστερνταμ ασχολείται με την πιο σημαντική αποστολή που έχει να εκτελέσει το Ευρωπαϊκό Κοινοβούλιο παράλληλα με την αρμοδιότητά του επί του προϋπολογισμού και την επικύρωση του διορισμού των μελών της Επιτροπής, δηλαδή με την κοινή νομοθεσία σε ευρωπαϊκό επίπεδο. Πρέπει να έχουμε συνείδηση της διάστασης της συναπόφασης που έχουμε επιτύχει τώρα: πριν από το Μάαστριχτ δεν υπήρχε καθόλου, μετά το Αμστερνταμ το 75 % όλων των νομοθετικών πράξεων αποφασίζονται ισότιμα από το Συμβούλιο και το Κοινοβούλιο.
<P>
Αυτή η μεγάλη επιτυχία δεν πρέπει όμως να μας εμποδίσει να δούμε πόσα θέματα είναι ακόμη ανοιχτά: η γεωργία, ο ανταγωνισμός, οι φόροι, η οικονομική και νομισματική ένωση, το εξωτερικό εμπόριο και ο κοινωνικός διάλογος. Όσο δεν συμπεριλαμβάνονται αυτοί οι έξι τομείς, εξακολουθεί να υπάρχει ακόμη δημοκρατικό έλλειμμα.
<P>
Μια και τώρα βρισκόμαστε σε μια νέα κατάσταση, πρέπει το Συμβούλιο πρώτα να συνηθίσει ότι δεν έχει πια την τελευταία λέξη. Όμως και το Ευρωπαϊκό Κοινοβούλιο πρέπει να αλλάξει ριζικά τον τρόπο εργασίας του και να επικεντρωθεί σαφώς στη νομοθεσία. Σε αυτό απαιτείται επίσης κάποιος βαθμός αυτοκριτικής. Δεν μας επιτρέπεται και δεν μπορούμε πια να αναφερόμαστε σε όλα τα θέματα μέσω ψηφισμάτων και διαδικασιών κατεπείγοντος. Τώρα, την καθημερινή εργασία του Ευρωπαϊκού Κοινοβουλίου θα καθορίζουν και, πιστεύω, θα αναπτερώνουν λιγότερες φλογερές επικλήσεις και περισσότερο η συγκεκριμένη διαμόρφωση του έργου της ολοκλήρωσης. Οι προτάσεις του κ. Manzella δείχνουν προς τη σωστή κατεύθυνση γι' αυτό.

<SPEAKER ID=257 NAME="Neyts-Uyttebroeck">
Πρόεδρε, Επίτροπε, συνάδελφοι, η διεύρυνση και απλοποίηση της διαδικασίας συναπόφασης αποτελεί πραγματικά τη σημαντικότερη θεσμική αλλαγή στη Συνθήκη του Αμστερνταμ. Η αλλαγή αυτή προσφέρει σε εμάς το Κοινοβούλιο την ευκαιρία να συννομοθετούμε σε πιο ισότιμη βάση. Ο συνάδελφος Manzella κάνει στην εξαιρετική έκθεσή του προτάσεις για την όσο το δυνατόν καλύτερη αξιοποίηση νέων διατάξεων. Η πολιτική μου ομάδα συμφωνεί μαζί του ότι θα πρέπει να συναφθεί μία διοργανική συμφωνία και καλεί το Συμβούλιο και την Επιτροπή να καταβάλουν προσπάθειες ώστε αυτό να γίνει το συντομότερο δυνατό. Συμμεριζόμαστε επίσης τις τρείς ανησυχίες του, πρώτον σχετικά με τη βελτίωση της πληροφόρησης μεταξύ των θεσμικών οργάνων και τον καλύτερο σχεδιασμό των δραστηριοτήτων, δεύτερον σχετικά με τη βελτίωση της γλωσσικής και νομικής ποιότητας των κειμένων, και τρίτον σχετικά με τη διαφάνεια στη διαδικασία σε όλες τις φάσεις της.
<P>
Δεδομένης της νέας δυνατότητας λήξης της όλης διαδικασίας μετά την πρώτη ανάγνωση, ο εισηγητής εξέτασε το ρόλο που θα πρέπει να παίξουν το Κοινοβούλιο, το Συμβούλιο και η Επιτροπή στα πλαίσια αυτά. Οι συζητήσεις εντός της επιτροπής μας κατέληξαν σε μία ισορροπία μεταξύ της ανάγκης να εξασφαλισθεί αποτελεσματικότητα αφενός και διαφάνεια και η ευρεία συμμετοχή στη λήψη των αποφάσεων αφετέρου. Χαίρομαι ιδιαίτερα για το γεγονός ότι έγιναν δεκτές οι τροπολογίες που υπέβαλα, σύμφωνα με τις οποίες ο πρόεδρος της επιτροπής και ο εισηγητής θα πρέπει να υποβάλλουν έκθεση και για τις άτυπες επαφές τους.
<P>
Και αυτό διότι θα ήταν εξαιρετικά επικίνδυνο εάν η απλοποιημένη διαδικασία συναπόφασης καθιστούσε το νομοθετικό έργο αποκλειστικό προνόμιο μίας κλειστής ομαδούλας λίγων μόνο μελών του Κοινοβουλίου. Γι' αυτό και διαφωνούμε με την πρόταση του συναδέλφου Nassauer, καθώς αυτή θα δικαίωνε μέσα στο Κοινοβούλιο τον George Orwell, αλλά κυρίως θα απέκοπτε ακόμη περισσότερο την Ένωση από την κοινή γνώμη των χωρών της Ευρώπης. Κάτι τέτοιο δεν το κάνει το ψήφισμα, το οποίο βαδίζει προς τη σωστή κατεύθυνση. Η πολιτική ομάδα μου θα το υπερψηφίσει.

<SPEAKER ID=258 NAME="Janssen van Raay">
Πρόεδρε, μία πολύ μικρή διόρθωση προς το συνάδελφο Schδfer, τα σχόλια του οποίου με βρήκαν απολύτως σύμφωνο: ευτυχώς από το Μάαστριχτ και μετά δεν λέμε πλέον "το Συμβούλιο και το Κοινοβούλιο» αλλά το "Ευρωπαϊκό Κοινοβούλιο και το Συμβούλιο». Έτσι λοιπόν συμφωνώ πλήρως μαζί σας, συνάδελφε Schδfer, διότι θα ήθελα να περιοριστώ, συνάδελφε Manzella, στο ρόλο του Ευρωπαϊκού Κοινοβουλίου καθώς εμείς, τα μέλη του, δεν εκπληρούμε τα καθήκοντά μας.Στην επιτροπή διαμεσολάβησης βλέπουμε πάντοτε τον πρόεδρο, δηλαδή έναν υπουργό της Προεδρίας, βλέπουμε πάντοτε δεκατέσσερεις αντιπροσώπους του Συμβουλίου και ναι μεν έχουμε πάντοτε έναν από τους αντιπροέδρους που αναλαμβάνει τη διαμεσολάβηση, τον εισηγητή και τον πρόεδρο της επιτροπής, διαπιστώνω ωστόσο δυστυχώς, κυρία Neyts (σε εσάς απευθύνω αυτό το σχόλιο) ότι αρκετοί από εμάς απουσιάζουν. Σας καταλαβαίνω βέβαια κι εσάς και τον κύριο Νassauer, αλλά όποιος και αν αποδειχθεί ότι έχει δίκιο, θα πρέπει να εξασφαλίσουμε με κάθε τρόπο την παρουσία δεκαπέντε ατόμων από το Κοινοβούλιο. Αν τώρα, συνάδελφε Manzella, το κάνουμε αυτό με ένα συνδυασμό από ορισμένα μόνιμα και ορισμένα εναλλασσόμενα μέλη, τί να πω, εγώ είμαι διατεθειμένος να δεχθώ κάθε συμβιβαστική λύση, διότι καταλαβαίνω τι εννοείτε: εάν συστήσουμε μία σταθερή ομάδα με δεκαπέντε μόνιμους αντιπροσώπους δεν μπορούμε πλέον να επιτρέψουμε την παρουσία στη διαμεσολάβηση εκείνων οι οποίοι διαφώνησαν στην ολομέλεια. Θα υποστηρίξουμε την εξαιρετική σας έκθεση συνάδελφε Manzella, αλλά θα ήθελα να υπογραμμίσω την ανάγκη συμμετοχής μας στις διαδικασίες με δεκαπέντε μέλη του Ευρωπαϊκού Κοινοβουλίου ανελλιπώς, όπως ακριβώς κάνει και το Συμβούλιο. Ευχαρίστως θα συμφωνούσα εάν καταλήγαμε στο να αποτελείται η αντιπροσωπεία μας από κάπως περισσότερα μόνιμα μέλη και από κάποια εναλλασσόμενα. Ας βρούμε κάποια συμβιβαστική λύση γι' αυτό το ζήτημα.

<SPEAKER ID=259 LANGUAGE="IT" NAME="De Giovanni">
Κύριε Πρόεδρε, φρονώ ότι ο εισηγητής έχει δίκιο: με το Αμστερνταμ, η συναπόφαση πραγματοποίησε ένα μεγάλο βήμα προς τα εμπρός, νομιμοποιώντας ακόμη περισσότερο το ρόλο του Ευρωπαϊκού Κοινοβουλίου και, κυρίως, προσφέροντας νέα μέσα στους πολίτες.
<P>
Συχνά συμβαίνει να επισημαίνεται αυτή η πτυχή, που αφορά την αντιπροσωπευτική δημοκρατία: όσο περισσότερο διευρύνεται η συναπόφαση, τόσο περισσότερο αυξάνει η ιθαγένεια· πρόκειται για σχέσεις μεταξύ εξαιρετικά σημαντικών στοιχείων. Πιστεύω ότι η έκθεση του κ. Manzella αξιοποιεί την πτυχή αυτή και δεν θα οφείλεται στη φιλία που έχουμε, αν πω ότι είχαμε την τύχη να έχουμε ένα εισηγητή νομικό, αλλά προικισμένο και με μεγάλη πολιτική ευαισθησία.
<P>
Το Κοινοβούλιο φαίνεται ότι κατανοεί ένα βασικό πράγμα, ότι δηλαδή έγινε ουσιαστικά ισότιμο σκέλος στη νομοθετική διαδικασία: συννομοθέτης, γεγονός που επηρεάζει τη νομοθεσία και τον έλεγχο, κοινώς επηρεάζει την επιτροπολογία, και απλοποιεί σημαντικά ακόμη και τις διαδικασίες, οι οποίες είναι πλεόν απλούστερες και, συνεπώς, αποτελεσματικότερες. Θα ήθελα, κάνοντας μια πολύ μικρή παρένθεση, να επιβεβαιώσω και να υποστηρίξω εκείνο που με τέτοιο σθένος ήδη είπε ο Andrea Manzella σχετικά με μια τροπολογία που θα αλλοίωνε το νόημα της έκθεσης: δεν καταλαβαίνω, ουσιαστικά, γιατί το Ευρωπαϊκό Κοινοβούλιο πρέπει να υποτιμά τη σημασία που έχει η πιθανότητα να ολοκληρωθεί στην πρώτη ανάγνωση μια νομοθετική πράξη.
<P>
Μια τελευταία παρατήρηση, κύριε Πρόεδρε: η συναπόφαση συνδέεται στενά με τη συζήτηση για την επικουρικότητα, που είναι μια συζήτηση, όπως όλοι γνωρίζουμε, που βρίσκεται ήδη σε εξέλιξη: από την επιστολή Σιράκ στη Σύνοδο Κορυφής του Κάρντιφ, στην προσεχή άτυπη Σύνοδο Κορυφής που θα διεξαχθεί στο Ίννσμπρουκ. Είναι πολύ σημαντικό γιατί πρέπει να έχουμε υπόψη ότι η νομοθετική δυνατότητα του Ευρωπαϊκού Κοινοβουλίου πρέπει να σέβεται φυσικά την αυτονομία και, κυρίως, πρέπει να προσδίδει στην ίδια τη νομοθεσία έναν γενικό χαρακτήρα, δηλαδή ένα χαρακτήρα που να αφορά τους κανόνες γενικής ισχύος.
<P>
Η υπερβολική επιβάρυνση της ευρωπαϊκής νομοθεσίας δεν έχει κανένα καλό αποτέλεσμα· αντιθέτως, είναι πολύ καλή η αύξηση της ευρωπαϊκής νομοθεσίας, που να συνδέεται με την ικανότητα να προσαρμόζει τέτοια νομοθεσία στις πράξεις γενικού χαρακτήρα. Γνωρίζω καλά ότι το ζήτημα της ιεραρχίας των κανόνων δεν αποτελεί αντικείμενο συζήτησης, αλλά πρέπει οπωσδήποτε να τεθεί ένα κριτήριο - που εμείς, ωστόσο, σε διάφορα έγγραφα σχετικά με τη συναπόφαση είχαμε ήδη την ευκαιρία να προβάλουμε - σχετικά με το ζήτημα του γενικού χαρακτήρα.
<P>
Τούτο είναι προς όφελος της ευρωπαϊκής δημοκρατίας και ευνοεί μια δίκαιη ερμηνεία της επικουρικότητας, η οποία δεν πρέπει να είναι προφανώς ένα άλλοθι για μία εκ νέου εθνικοποίηση της πολιτικής, αλλά μια δημοκρατική διάρθρωση των διαφόρων επιπέδων που συμβάλλουν στην οικοδόμηση της Ευρώπης.

<SPEAKER ID=260 LANGUAGE="ES" NAME="Palacio Vallelersundi">
Κύριε Πρόεδρε, κύριε Επίτροπε, πρέπει να αρχίσω λέγοντας ότι είναι τιμή και τύχη για μένα να λάβω τον λόγο, εξ ονόματος του ΕΛΚ, για να συγχαρώ τον κύριο Manzella για την έκθεσή του. Και το κάνω με βαθύ θαυμασμό, όταν από το βιβλίο του έχω πάρει τις βάσεις που έχω του κοινοβουλευτικού δικαίου.
<P>
Πιστεύω πως ο συνάδελφος, κ. De Giovanni, έχει εκφράσει ήδη δύο σημαντικά και εξέχοντα ουσιαστικά στοιχεία αυτής της έκθεσης. Ενώνονται σε αυτήν τα θαυμαστά προσόντα ενός ικανού πολιτικού και μεγάλου νομικού. Όσον αφορά την πτυχή του πολιτικού θα ήθελα να τονίσω την ευαισθησία για αυτήν την ιδέα της πραγματικής προσέγγισης της Ευρώπης με τους πολίτες. Πρέπει να συνειδητοποιήσουμε, πως πρέπει να αρχίσουμε από αυτά τα ζητήματα διαδικασίας. Αυτό, που περισσότερο απομακρύνει τους πολίτες από την ευρωπαϊκή ιδέα, δεν είναι άλλο από τη συζήτηση μιας οδηγίας, η οποία μετά για χρόνια ξεχνιέται -μερικές φορές ίσως και για 10 χρόνια ή περισσότερα- και μετά επανεμφανίζεται χωρίς να υπάρχει καμία διασύνδεση μεταξύ των δύο φάσεων. Επομένως, πιστεύω πως όλοι πρέπει να υποστηρίξουμε αυτόν τον πολιτικό στόχο.
<P>
Όσον αφορά την πτυχή του μεγάλου νομικού, εξέχει, αναμφίβολα, πρώτον η αυστηρότητα, η σημασία που δίνει σε πτυχές που για άλλους, σε αυτήν την αίθουσα, θα ήταν υποδεέστερες ή δευτερεύουσες, όπως μπορεί να είναι η ποιότητα της νομοθεσίας, η ποιότητα των κανονισμών, η ποιότητα της σύνταξης, οι μεταφράσεις. Όλες οι σκέψεις του κυρίου Manzella προς αυτήν την κατεύθυνση είναι απολύτως σημαντικές.
<P>
Αλλά υπάρχουν όμως άλλες πρακτικές πτυχές, όπως μπορεί να είναι η καλή διαχείριση του χρόνου, των προθεσμιών, η σύναψη διοργανικών συμφωνιών σε αυτόν τον τομέα.
<P>
Θα ήθελα να τονίσω, τελευταία, κάποιες πτυχές που, παρότι τις συμμερίζομαι και τις αντιλαμβάνομαι ως στόχους για την αυτοπειθαρχία του Κοινοβουλίου, ίσως να ξεπερνούν λίγο τα όρια. Και αυτή είναι η εξήγηση των δύο τροπολογιών και της παρεξήγησης που μπορεί να έχει δημιουργηθεί σχετικά με αυτές. Ο κ. Manzella, για παράδειγμα, θέτει το θέμα της θεσμοποίησης κάποιων επισήμων διαλόγων, και αυτός γνωρίζει καλύτερα από όλους πως, λόγω ακριβώς της ίδιας του της ουσίας, ότι είναι επίσημο αποφεύγει την θεσμοποίηση, αποφεύγει τον καθορισμό του σε έναν κώδικα. Αυτό θα ήταν ένα παράδειγμα.
<P>
Ένα άλλο παράδειγμα είναι η ανάγκη για γραπτή τεκμηρίωση. Εγώ συμμερίζομαι τον στόχο του, αλλά ίσως να μην είναι πλήρως προσαρμοσμένος στην πραγματικότητα. Γιατί; Γιατί, όντως, όλοι γνωρίζουμε πως ότι υπάρχει σε έναν κανονισμό μπορεί να χρησιμοποιηθεί εναντίον του Κοινοβουλίου ως θεσμικό όργανο, όχι εναντίον τρίτων. Πρέπει να είμαστε προσεκτικοί και να μην συμπεριλαμβάνουμε σε έναν κανονισμό δεσμεύσεις τρίτων -που σε τελευταία ανάλυση είναι ευχές λύπησης, και ούτε πρέπει να συμπεριλαμβάνουμε σε έναν κανονισμό ζητήματα που θα δέσμευαν μόνο εμάς και θα μπορούσαν, ακόμη, να μας δημιουργήσουν προβλήματα ενώπιων δικαστηρίων.
<P>
Κύριε Πρόεδρε, τελειώνω τονίζοντας πως, κατά τη γνώμη μου, υπάρχει μια παρεξήγηση σε αυτές τις δύο τροπολογίες και πως εν πάση περιπτώσει, όλοι γνωρίζουμε τη σπουδαιότητα αυτής της έκθεσης και την ανάγκη αυτό το Κοινοβούλιο -το οποίο είναι ενήλικο, το οποίο διαθέτει κάποιες πραγματικές εξουσίες συναπόφασης, το οποίο έχει εξίσου με το Συμβούλιο νομοθετικά καθήκοντα- να θέσει όλα αυτά σε εσωτερικούς κανονισμούς και διοργανικές συμφωνίες.

<SPEAKER ID=261 LANGUAGE="DE" NAME="Schwaiger">
Κύριε Πρόεδρε, συνάδελφοι, μετά την επικύρωση της Συνθήκης του Αμστερνταμ που προβλέπεται να έχει περατωθεί στο τέλος του 1998, το 70 % των προς ρύθμιση τομέων στην Ευρωπαϊκή Ένωση θα υπόκεινται στη συναπόφαση του Ευρωπαϊκού Κοινοβουλίου. Μέχρι τώρα ήταν περίπου το 35 %. Επομένως, σε λίγους μήνες θα γίνουμε πραγματικοί συννομοθέτες σε περισσότερους τομείς της ευρωπαϊκής ολοκλήρωσης. Δεν έχουν αυξηθεί μόνον οι αρμοδιότητές μας, αλλά φέρουμε επίσης το βάρος μιας μεγαλύτερης ευθύνης για μια ευρωπαϊκή νομοθεσία που είναι κοντά στον πολίτη, κατανοητή και που ο καθένας μπορεί να τη συλλάβει.
<P>
Η τροποποίηση του άρθρου 189 β, σημερινού άρθρου 235 της Συνθήκης της ΕΕ, ανοίγει για το Ευρωπαϊκό Κοινοβούλιο νέες προοπτικές συμμετοχής σε μια βαθιά αλλαγμένη νομοθετική διαδικασία, της οποίας τα κεντρικά σημεία διαπιστώνεται ότι είναι τα εξής: πρώτον, η νομοθετική διαδικασία θα απαιτεί λιγότερο χρόνο. Για παράδειγμα, καταργείται η τρίτη ανάγνωση, ενώ είναι δυνατές και άλλες απλουστεύσεις.
<P>
Δεύτερον: όσοι συμμετέχουν στη διαδικασία, δηλαδή η Επιτροπή, το Κοινοβούλιο και το Συμβούλιο, πρέπει να επεξεργάζονται με μεγαλύτερη προσοχή απ' ό, τι έως σήμερα και από τυπική άποψη τα κείμενα, αφού η διαδικασία είναι δυνατόν να τελειώσει ήδη κατά την πρώτη ανάγνωση και η διάταξη να τεθεί μετά σε ισχύ.
<P>
Τρίτον: οι δυνατότητες άσκησης επιρροής από την πλευρά του Ευρωπαϊκού Κοινοβουλίου αρχίζουν ήδη από ένα πρώιμο στάδιο της διαδικασίας. Γι' αυτό, χρειαζόμαστε ήδη κατά την πρώτη ανάγνωση έναν δομημένο διάλογο μεταξύ των συμμετεχόντων οργάνων, όχι όμως μια στρογγυλή τράπεζα αποτελούμενη από άτομα που πιθανώς να ενδιαφέρονται, δεν είναι όμως πραγματικά αρμόδια.
<P>
Τέταρτον: το Κοινοβούλιο πρέπει να διαφυλάξει προσεκτικά και να συνειδητοποιεί τις δυνατότητές του για κοινοβουλευτική και πολιτική δράση προς τα έξω, δηλαδή και για την επιρροή της κοινής γνώμης. Αυτό θα έπρεπε να οδηγήσει το Κοινοβούλιο στο να σταθμίζει σε ποιά ανάγνωση, την πρώτη ή τη δεύτερη, βλέπει το κέντρο βάρους της επιρροής του.
<P>
Γι' αυτό πρέπει να κάνουμε ριζικές αναπροσαρμογές του κανονισμού μας και πρέπει επίσης, να φθάνουμε ως τα όρια των αρμοδιοτήτων που μας παρέχει η Συνθήκη και, όπως μέχρι τώρα, να εξαντλούμε πλήρως τις ευθύνες μας. Πρέπει να βρούμε μαζί με το Συμβούλιο και την Επιτροπή ένα ευδιάκριτο διοργανικό πλαίσιο που θα αντικατοπτρίζει τη νέα ισορροπία δυνάμεων στη διοργανική δομή της Ευρωπαϊκής Ένωσης και θα την κάνει εφαρμόσιμη.
<P>
Τέλος, πρέπει να δώσουμε στους εκλογείς μας ένα σήμα μιας νομοθεσίας που είναι κοντά στον πολίτη, το οποίο θα τους δείξει ότι δεν είναι όλα περίπλοκα στην Ευρώπη. Εκ μέρους του ΕΛΚ, θέλω να εκφράσω στον εισηγητή, τον συνάδελφο Manzelle, τις ευχαριστίες και την αναγνώρισή μας για την επιμέλεια, την εξειδίκευση και την πολιτική του διορατικότητα, με την οποία βρήκε στην εξαίρετη έκθεση του λύσεις για όλα σχεδόν τα ζητήματα.

<SPEAKER ID=262 NAME="Oreja Aguirre">
Κύριε Πρόεδρε, κυρίες και κύριοι βουλευτές, εγώ πιστεύω πως μια από τις θετικές συνεισφορές της Συνθήκης του Αμστερνταμ υπήρξε η ενδυνάμωση του ρόλου του Κοινοβουλίου ως συννομοθέτη, μπροστά στον άλλο κλάδο νομοθετικής εξουσίας που είναι το Συμβούλιο. Και, όπως είναι γνωστό, αυτή η ενδυνάμωση του ρόλου του Κοινοβουλίου υποστηρίχθηκε από την Επιτροπή καθόλη τη διάρκεια της ΔΔ.
<P>
Η αύξηση του αριθμού των νομοθετικών θεμάτων, τα οποία έχουν τεθεί υπό συναπόφαση, αποτελεί, ωστόσο, πρόκληση για όλα τα θεσμικά όργανα και απαιτεί από όλους μας τη βελτίωση του έργου μας, τον συντονισμό της δράσης μας κατά τρόπο εποικοδομητικό, ώστε να εξασφαλίσουμε να μπορεί να φτάσει επιτυχώς στο στόχο της η νέα διαδικασία.
<P>
Από αυτήν την άποψη, η εξαιρετική έκθεση του κυρίου Manzella, την οποία συζητούμε σήμερα, είναι μια έκθεση ιδιαίτερα κατάλληλη και κατά τη γνώμη μου, περιλαμβάνει πολλές συστάσεις, καλά παρουσιασμένες, οι οποίες είναι ιδιαίτερα χρήσιμες για να μπορέσουμε να αντιμετωπίσουμε ακριβώς αυτήν τη νέα διευρυμένη διαδικασία συναπόφασης. Για αυτόν τον λόγο, θέλω να συγχαρώ με μεγάλη ειλικρίνεια τον εισηγητή για το έργο του.
<P>
Το καλό αποτέλεσμα που έχει επιφέρει μέχρι στιγμής η διαδικασία της συναπόφασης οφείλεται, σε μεγάλο βαθμό, στον συνεπή τρόπο με τον οποίο εργάστηκε το Κοινοβούλιο, και το έκανε από την πρώτη ανάγνωση έως το συμπέρασμα. Υπάρχουν κάποιες περιστάσεις που, επιπλέον, τον ευνοούν ιδιαίτερα, όπως είναι το ότι υπάρχει συνέχεια του εισηγητή και του προέδρου της κοινοβουλευτικής επιτροπής για κάθε θέμα. Αυτό έρχεται σε αντίθεση, προφανώς, με την κατάσταση στο Συμβούλιο όπου η Προεδρία αλλάζει κάθε έξι μήνες. Επίσης υπάρχει συνέχεια στη συνδιαλλαγή, με τη συμμετοχή εκ μέρους του Κοινοβουλίου, ακόμη των τριών αντιπροέδρων που ανήκουν στην κοινοβουλευτική αντιπροσωπεία, γεγόνος που, αναμφίβολα, προσφέρει ένα αδιαφιλονίκητο πλεονέκτημα.
<P>
Πιστεύω πως αυτή η νέα διαδικασία συναπόφασης θα επιτύχει, αν είμαστε ικανοί να εργαζόμαστε από κοινού και να επωφελούμαστε της εμπειρίας που κατά τρόπο πραγματιστικό και ευέλικτο έχει συσωρευθεί, ώστε να αντιμετωπίσουμε την μεγάλη εργασία που εφεξής πρέπει να κάνουμε. Προφανώς, θα συσωρευθεί πολύ εργασία ως συνέπεια της αύξησης των αρμοδιοτήτων που έχει το Κοινοβούλιο. Και από αυτήν την απόψη, πρέπει να πω πως υποστηρίζω ιδιαιτέρως τα διάφορα μέτρα που περιέχονται στην έκθεση και τα οποία έχουν ως σκοπό να αυξήσουν τη διαφάνεια, τη δημοκρατία και την ίδια τη νομική ποιότητα των τροπολογιών του Κοινοβουλίου.
<P>
Κατά τη γνώμη μου, ο κ. Manzella έχει δίκιο όταν στην έκθεσή του επιμένει στη σπουδαιότητα της πρώτης ανάγνωσης. Η Συνθήκη προσφέρει τη δυνατότητα ολοκλήρωσης της νομοθετικής διαδικασίας στην πρώτη ανάγνωση, γεγονός που σημαίνει μια σημαντική εξέλιξη, ιδιαίτερα αν ληφθεί υπόψη, ακριβώς, αυτή η αύξηση του αριθμού των θεμάτων που θα υποβάλλονται σε συναπόφαση.
<P>
Αλλά υπάρχουν και άλλοι λόγοι τους οποίους θέλω να τονίσω εδώ. Η πρώτη αυτή ανάγνωση αποτελεί μια στιγμή ιδιαίτερα σημαντική στη διαδικασία, γιατί είναι η στιγμή όπου κάθε ένα από τα θεσμικά όργανα κάνει μια ιδιαίτερα διεξοδική ανάλυση των προτάσεων της Επιτροπής και παρέχει, συνεπώς, τη δυνατότητα να εκφράσουν όλοι πλήρως τις ανησυχίες τους, ώστε να φανούν ποιά είναι τα συμφέροντά τους -μειονοτικά, τομεακά ή πλειοψηφιακά- και ώστε να ακουσθεί η φωνή όλων σε αυτήν τη στιγμή. Και για αυτόν τον λόγο είναι ιδιαίτερα σημαντική, τόσο για το Κοινοβούλιο όσο επίσης έπειτα για το Συμβούλιο.
<P>
Επιπλέον, μια διεξοδική πολιτική συζήτηση κατά την πρώτη ανάγνωση, παρότι δεν οδηγεί στο τέλος της νομοθετικής διαδικασίας, μπορεί να επιτρέψει ευκολότερα την επίτευξη ενός συμπεράσματος στη δεύτερη ανάγνωση, στην οποία υπάρχουν κάποιες αυστηρότερες προϋποθέσεις, πλειοψηφίας, και αποφεύγεται, κατ'αυτόν τον τρόπο, η φάση συνδιαλλαγής, η οποία δίχως αμφιβολία πρέπει να αποφευχθεί στο μέτρο του δυνατού, γιατί γνωρίζουμε πόσο μακρά και περίπλοκη είναι συνήθως.
<P>
Από την άλλη, το γεγονός ότι το Κοινοβούλιο δίνει περισσότερη προσοχή στις τροπολογίες του σε αυτήν τη φάση θα συνέβαλλε προφανώς θετικά στη συζήτηση. Μέχρι στιγμής έχουμε παρατηρήσει κάποιες φορές πως, λόγω έλλειψης χρόνου, οι τροπολογίες του Κοινοβουλίου στη δεύτερη ανάγνωση αποτελούν απλή επανάληψη των τροπολογιών που έχουν γίνει αποδεκτές στην πρώτη ανάγνωση. Και κάποιες φορές ίσως να μην έχει γίνει προσεκτική ανάλυση της κοινής θέσης του Συμβουλίου. Από τη δική του πλευρά, το Συμβούλιο θα πρέπει επίσης να υιοθετήσει μια περισσότερο ανοιχτή στάση, ώστε να βρει κοινές λύσεις, στις οποίες να λαμβάνονται υπόψη οι τροπολογίες του Κοινοβουλίου.
<P>
Παρατηρώ πως, μερικές φορές, υπάρχει ένα είδος αδράνειας, δηλαδή, υπάρχει μια δεύτερη ανάγνωση του Κοινοβουλίου στην οποία επαναλαμβάνονται οι τροπολογίες της πρώτης και το Συμβούλιο από τη δική του πλευρά, δεν θέλει να αποκλίνει από την πρώτη του θέση και, πρακτικά, δεν λαμβάνει υπόψη τις τροπολογίες του Κοινοβουλίου.
<P>
Με τη διεύρυνση της συναπόφασης, πιστεύω πως πρέπει να υπάρχει μεγαλύτερη ευχέρεια, ευελιξία· πως αν το Κοινοβούλιο έχει υποβάλλει κάποιες τροπολογίες, το Συμβούλιο πρέπει να τις λάβει υπόψη, να τις εξετάσει, να δει σε ποιό μέτρο μπορεί να φτάσει σε κάποιους τρόπους για την επίτευξη συμφωνίας, αποφεύγοντας τη συνδιαλλαγή, που συνήθως είναι ένας ιδιαίτερα παράξενος τρόπος. Αν δεν υπάρξει συμφωνία στη δεύτερη ανάγνωση, προφανώς, απομένει η δυνατότητα της συνδιαλλαγής, αλλά πρέπει να γίνει προσπάθεια επίλυσης των προβλημάτων εκ των προτέρων.
<P>
Θέλω, τέλος, να εκφράσω ενώπιον αυτού του Σώματος τη διάθεση της Επιτροπής να διαδραματίσει ενεργό ρόλο σε όλες τις φάσεις της νομοθετικής διαδικασίας, και κυρίως στην πρώτη ανάγνωση, όπως προτείνει η έκθεση του κυρίου Manzella. Πιστεύω πως μπορούμε να συνεργαστούμε και να συνεισφέρουμε ιδέες από κοινού. Αφ' ενός, πρέπει να το κάνουμε με την ίδια την ομάδα εργασίας του Συμβουλίου· αφ' ετέρου, με τον εισηγητή και την αντίστοιχη κοινοβουλευτική επιτροπή, ώστε να προσπαθήσουμε να επιτύχουμε την πρόοδο της διαδικασίας και για να διευκολύνουμε την εκπόνηση μιας τροποποιημένης πρότασης, σκοπός της οποίας θα είναι η όσο τον δυνατόν μεγαλύτερη συμφιλίωση των θέσεων των δύο πλευρών.
<P>
Εγώ γνωρίζω πως το Κοινοβούλιο πολλές φορές μας έχει ζητήσει να διαδραματίσουμε τον ρόλο που αντιστοιχεί στην Επιτροπή και μας έχει πετάξει κατάμουτρα το ότι δεν το κάνουμε επαρκώς. Θα κάνουμε ότι είναι δυνατόν, ώστε να ακολουθήσουμε αυτές τις οδηγίες που έχουμε λάβει από το Κοινοβούλιο.
<P>
Είμαι επίσης πεπεισμένος πως, αν επιτύχουμε θετικά αποτελέσματα στη συζήτηση για μια νέα απόφαση σχετικά με την επιτροπολογία, με αφετηρία την πρόταση που υπέβαλλε προσφάτως η Επιτροπή, αυτό θα διευκόλυνε το γρήγορο κλείσιμο ενός σημαντικού αριθμού φακέλων οι οποίοι υποβάλλονται σε συναπόφαση. Σύμφωνα με τους υπολογισμούς μας, τουλάχιστον το 70 % των φακέλων που υποβάλλονται στη διαδικασία συνδιαλλαγής φέρουν μαζί τους κάποιο πρόβλημα επιτροπολογίας, και θα αποτελούσε μεγάλη ανακούφιση για όλους να μπορέσει να λυθεί αυτό το θέμα δια παντός, παρέχοντας την απαραίτητη αναγνώριση των δικαιωμάτων του Κοινοβουλίου, χωρίς να μειώνεται η αποτελεσματικότητα του συστήματος της άσκησης των μέτρων εκτέλεσης.
<P>
Και τέλος, θέλω να εκφράσω την υποστήριξή μου προς την πρόταση αναθεώρησης της ισχύουσας διοργανικής συμφωνίας, σχετικά με τη διαδικασία συναπόφασης. Αυτή θα πρέπει να τροποποιηθεί σύμφωνα με τους όρους της νέας Συνθήκης και με την υπάρχουσα πρακτική. Δεν έχω καμία αμφιβολία σχετικά με το ότι αυτό θα είναι σχετικά εύκολο, ώστε ακόμη και οι συνεργάτες μας, οι οποίοι έχουν συμβάλλει μέχρι στιγμής τόσο αποτελεσματικά στην επιτυχία του διοργανικού διαλόγου, να μπορέσουν να το επιτύχουν.
<P>
Υπάρχουν κάποιες επίσημες διοργανικές διαδικασίες που προβλέπονται στη γνωμοδότηση σε πρώτη ανάγνωση που ίσως μπορούν να καταστήσουν λίγο περίπλοκη τη διαδικασία. Για αυτόν τον λόγο, θα συνιστούσα στο Κοινοβούλιο να προσπαθήσει να προχωρήσει κατά τρόπο όσο είναι δυνατόν περισσότερο πραγματιστικό και ευέλικτο. Η έκθεση του κυρίου Manzella εκπροσωπεί ένα κατάλληλο πλαίσιο για την επίτευξη αυτού του στόχου και η Επιτροπή θέλει να δείξει τη διάθεσή της να συμμετέχει ενεργά και εποικοδομητικά στις διαπραγματεύσεις, σε πνεύμα συνεργασίας, ώστε να εξασφαλίσει την επιτυχία του ενδυναμωμένου ρόλου του Κοινοβουλίου στη νομοθετική διαδικασία.

<SPEAKER ID=263 LANGUAGE="NL" NAME="Janssen van Raay">
Ποτέ δεν χρειάσθηκε να δώσω εγώ μαθήματα στον παλιό μου φίλο Oreja, ο οποίος γνωρίζει τα πάντα καλύτερα από εμένα, αλλά είναι σημαντικό για τους νεότερους βουλευτές να έχουν υπόψη τους ότι επειδή αυτοπεριοριζόμαστε (και πολύ σωστά), εγκρίνουμε κατά τη δεύτερη ανάγνωση αποκλειστικά τροπολογίες οι οποίες δεν έγιναν δεκτές κατά την πρώτη ανάγνωση διότι ναι μεν έχουμε σύμφωνα με τις Συνθήκες το τυπικό δικαίωμα να προτείνουμε εντελώς νέες τροπολογίες κατά τη δεύτερη ανάγνωση, ωστόσο αποφασίσαμε στο παρελθόν να μην κάνουμε χρήση του δικαιώματός μας αυτού, για να αποφύγουμε την διεξαγωγή ατέρμονων συζητήσεων. Το γεγονός, επομένως, ότι επιμένουμε σε τροπολογίες που δεν έγιναν δεκτές κατά την πρώτη ανάγνωση μαρτυρά την αυτοσυγκράτηση του Κοινοβουλίου, η οποία και συνεισφέρει στη θετική εκβαση της νομοθετικής διαδικασίας, φίλε Oreja.

<SPEAKER ID=264 NAME="Πρόεδρος">
Σας ευχαριστώ, κύριε Janssen. Δεν χρειάζεται να απαντήσετε, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=15>
Εφαρμογή της Συνθήκης του Αμστερνταμ: Συνέπειες των ενισχυμένων    συνεργασιών
<SPEAKER ID=265 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0257/98) του κ. Frischenschlager, εξ ονόματος της Επιτροπής Θεσμικών Θεμάτων, σχετικά με την εφαρμογή της Συνθήκης του Αμστερνταμ: Συνέπειες των ενισχυμένων συνεργασιών.

<SPEAKER ID=266 NAME="Frischenschlager">
Κύριε Πρόεδρε, κύριε Επίτροπε, αγαπητοί συνάδελφοι, η έκθεση της Επιτροπής Θεσμικών Θεμάτων ανήκει κι αυτή στις εργασίες που διαδέχθηκαν την απόφαση για την Συνθήκη του Αμστερνταμ. Στην προκειμένη περίπτωση, θέλουμε να προκαλέσουμε τη λήψη αποφάσεων για τη δυνατότητα εκτίμησης και εφαρμογής της ενισχυμένης συνεργασίας, κι ένας από τους λόγους είναι ότι το Ευρωπαϊκό Κοινοβούλιο σε εύθετο χρόνο θέλει να λάβει από την Επιτροπή κι άλλες προτάσεις με στόχο την μεταρρύθμιση των θεσμικών οργάνων, αυτόν δε τον σκοπό εξυπηρετούν οι δύο αυτές εκθέσεις.
<P>
Το πόσο σημαντική και αναγκαία είναι η πίεση προς την κατεύθυνση της θεσμικής μεταρρύθμισης μετά το Αμστερνταμ φαίνεται και από το συγκεκριμένο παράδειγμα της εργασίας της Επιτροπής Θεσμικών Θεμάτων για την ενισχυμένη συνεργασία. Τί ήθελε η Συνθήκη του Αμστερνταμ; Προφανώς ήθελε να καταστήσει δυνατή μια ενισχυμένη συνεργασία, με το σκεπτικό ότι πρέπει να ληφθεί υπ' όψιν το εξής: υπάρχει πολιτική ετερογένεια, υπάρχουν διαφορές στη στάθμη πολιτικής ανάπτυξης σε διάφορες χώρες και προφανώς διαφορετικές επιθυμίες ως προς την ολοκλήρωση, και γι' αυτό θα πρέπει να υπάρχει διαφοροποιημένη ολοκλήρωση - κι αυτό είναι το ουσιαστικό νέο στοιχείο της Συνθήκης του Αμστερνταμ - μέσα στο θεσμικό πλαίσιο της Ευρωπαϊκής Ένωσης.
<P>
Ο δεύτερος στόχος ήταν, όταν μια μεγάλη πλειοψηφία κρατών μελών κάνει μεγάλα βήματα προς την ολοκλήρωση και έχει πρόθεση ολοκλήρωσης, να μην εμποδίζονται αυτά τα συμπληρωματικά βήματα από το πρακτικό βέτο μιας μειονότητας κρατών ή και ένα μόνο κράτος - με εξαίρεση τους θεσμικούς τομείς όπως η τροποποίηση της συνθήκης με σκοπό την διεύρυνση κλπ. Αυτή ήταν η πρόθεση της Διακυβερνητικής Διάσκεψης και η στάση του Ευρωπαϊκού Κοινοβουλίου ως προς αυτό ήταν πάντα επιφυλακτική, επειδή πάντα υπήρχε ο φόβος ότι θα καταλήξουμε σε μια Ευρώπη α λα καρτ, κατηγορία που είναι άλλωστε απόλυτα δικαιολογημένη. Γι' αυτό, το Ευρωπαϊκό Κοινοβούλιο, βάσει της έκθεσης Τσάτσου/Mendez de Vigo, ενσωμάτωσε και επέβαλε πολύ σαφείς και πάρα πολύ περιοριστικούς όρους για να καταστεί δυνατή η ενισχυμένη συνεργασία.
<P>
Το αποτέλεσμα του Αμστερνταμ ήταν κατόπιν στον εν λόγω τομέα να καταστεί μεν κατ' αρχήν δυνατή μια ενισχυμένη συνεργασία, όμως οι εντολές, οι όροι να χαραχθούν με τόσο περιοριστικό τρόπο, ώστε τελικά ν επιτρέπεται μελλοντικά μόνο ένα πολύ μικρό περιθώριο εφαρμογής της - στον πρώτο πυλώνα σχεδόν καθόλου. Περισσότερο στον τρίτο υπάρχει ένα πολύ μικρό περιθώριο εκτέλεσης νομοθετικών μέτρων κατά τα προγράμματα δράσης. Ακόμη όμως κι αυτό το μετρημένο περιθώριο περιορίστηκε επιπλέον από τη Συνθήκη του Αμστερνταμ από τον όρο ότι κάθε κράτος μέλος της ΕΕ μπορεί να εμποδίσει για σημαντικούς λόγους εθνικής πολιτικής την ευρύτερη επιθυμία ολοκλήρωσης άλλων ή της μεγάλης πλειοψηφίας των κρατών μελών μέσω της απαίτησης της ομοφωνίας.
<P>
Ενσωματώθηκε λοιπόν και πάλι εξ αιτίας εθνικών συμφερόντων ένα εθνικό βέτο, με συνέπεια να εκμηδενιστεί έτσι ουσιαστικά ξανά ένας από τους σημαντικούς σκοπούς αυτού του όρου της συνθήκης, με το να καταστεί εκ νέου de facto αδύνατη μια βαθιά, μια ευρύτερη ολοκλήρωση μέσω μιας απόφασης της πλειοψηφίας. Αλλωστε, παρ' όλη την επιφυλακτικότητα απέναντι στην ενισχυμένη συνεργασία, γραμμή του Ευρωπαϊκού Κοινοβουλίου βασικά ήταν πάντα ότι θα πρέπει να υπάρχει, σαν έσχατο μέσο, η δυνατότητα διεξαγωγής μιας τέτοιας διαφοροποιημένης ολοκλήρωσης ακόμη και πέρα από ένα βέτο.
<P>
Τώρα φθάνω στα συμπεράσματα, που τα ουσιαστικά τους σημεία είναι τα εξής: η περιοχή εφαρμογής αυτής της ενισχυμένης συνεργασίας είναι πάρα πολύ μικρή. Η επανενσωμάτωση αυτού του εθνικού βέτο δεν είναι κατά κανένα τρόπο δικαιολογημένη, και γι' αυτό καλείται η Επιτροπή να αφαιρέσει ξανά από τη συνθήκη με τις προτάσεις της για την τροποποίησή της αυτό το βέτο, αυτήν την κατάσταση μπλοκαρίσματος.
<P>
Γενικά, καταλήξαμε στο συμπέρασμα ότι αυτή η ενισχυμένη συνεργασία δεν θα ανταποκριθεί καθόλου στις μελλοντικές πολιτικές απαιτήσεις της Ευρωπαϊκής Ένωσης. Γι' αυτό εμμένουμε στην παλιά επιθυμία του Ευρωπαϊκού Κοινοβουλίου ότι είναι πολύ ουσιαστικό για το μέλλον της Ευρωπαϊκής Ένωσης να διαδεχθεί την αρχή της ομοφωνίας, υπό ορισμένες συνθήκες, μια γενική διαδικασία πλειοψηφικής απόφασης. Αυτό είναι το ουσιαστικό πολιτικό περιεχόμενο της έκθεσής μου, και ελπίζω ότι η πλειοψηφία του Σώματος θα συνταχθεί με τη συγκεκριμένη άποψη.

<SPEAKER ID=267 LANGUAGE="FR" NAME="Delcroix">
Κύριε Πρόεδρε, η ενισχυμένη συνεργασία μεταξύ των κρατών μελών αποτελεί ένα μέσο ευρωπαϊκής ολοκλήρωσης που θα έπρεπε να επιτρέπει το ξεπέρασμα εμπλοκών που οφείλονται αφενός, σε προσδοκίες των κρατών μελών που ορισμένες φορές αποκλίνουν και αφετέρου στη διατήρηση του κανόνα της ομοφωνίας που προβλέπεται από τη Συνθήκη του Αμστερνταμ. Η Συνθήκη αυτή βεβαίως προβλέπει ότι η ενισχυμένη συνεργασία θα χρησιμοποιηθεί ως ύστατο μέσο, ότι θα πρέπει να συνοδεύεται από αυστηρούς όρους και ότι θα αφορά μια πλειοψηφία κρατών μελών. Ωστόσο, ακόμα κι αν συνοδεύεται από αυστηρούς όρους, καθένας από εμάς θα προτιμούσε να μη θέσει σε λειτουργία τους μηχανισμούς αυτής της ενισχυμένης συνεργασίας. Διότι ο πολίτης θα την εκλαμβάνει πάντα ως μια διαπίστωση αποτυχίας και δικαιολογημένα, αν αναλογισθούμε ότι η ευρωπαϊκή οικοδόμηση είχε πάντα ως στόχο την υλοποίηση κοινών έργων, που θα εντάσσονται σε μια ενιαία δομή.
<P>
Επιπλέον, παρατηρούμε ότι υφίσταται ένα είδος ανταγωνισμού μεταξύ των θεσμικών μεταρρυθμίσεων, που θα πρέπει να εξασφαλίσουν την διεύρυνση και την εις βάθος οικοδόμηση της Ευρώπης, καθώς και την ενισχυμένη συνεργασία, η οποία αποτελεί ένα μέσο πίεσης, με σκοπό την εξαναγκαστική οικοδόμηση της Ευρώπης και την αποφυγή της παράλυσης στις περιπτώσεις που θα αποτύγχανε η διακυβερνητική διαδικασία. Παρ' όλα αυτά, η διαδικασία αυτή δεν είναι σε θέση να αντιμετωπίσει τις βασικές μελλοντικές προκλήσεις της ευρωπαϊκής οικοδόμησης, διότι υποκρύπτει και τον κίνδυνο διάλυσής της.
<P>
Θα υπενθυμίσω εδώ τις λέξεις που χρησιμοποιήθηκαν στη συνθήκη της Ρώμης για την περιγραφή του ευρωπαϊκού σχεδίου: "μια Ένωση που θα γίνεται όλο και πιο στενή μεταξύ των ευρωπαϊκών λαών» η οποία δεν αντιλαμβάνεται ότι η ενισχυμένη συνεργασία κινείται προς την αντίθετη κατεύθυνση, αυτή που ονομάζουμε Ευρώπη ΰ la carte ή Ευρώπη δύο ταχυτήτων.
<P>
Οι θεσμικές μεταρρυθμίσεις θα πρέπει, όποτε αυτό είναι εφικτό, να υπερισχύουν της ενισχυμένης συνεργασίας και αυτό, διότι η τελευταία δεν θα αποτελέσει ποτέ το κατάλληλο πλαίσιο, την ιδεατή λύση για την αντιμετώπιση των βασικών προκλήσεων της Ευρωπαϊκής Ένωσης. Αποτελεί ύστατη λύση και έτσι θα πρέπει να παραμείνει άσχετα αν το Κοινοβούλιο θεωρεί ότι δεν μπορεί να την παρακάμψει, προκειμένου να επιτευχθεί πρόοδος σε ορισμένα θέματα. Ο εισηγητής έχει δίκαιο όταν καλεί πρώτα στην αναζήτηση πολιτικά εποικοδομητικών λύσεων.
<P>
Τέλος, είναι λυπηρό που η Συνθήκη του Αμστερνταμ ζητάει μόνο από το Συμβούλιο και την Επιτροπή να πληροφορούν τακτικά το Ευρωπαϊκό Κοινοβούλιο για την εξέλιξη της ενισχυμένης συνεργασίας.
<P>
Προκειμένου να γίνει σεβαστή η θεσμική ισορροπία, η συμμετοχή του Κοινοβουλίου θα έπρεπε να αποτελέσει τον κανόνα: αυτό άλλωστε επιθυμεί η επιτροπή πολιτικών ελευθεριών. Και όπως το ζητά και ο εισηγητής, η διαδικασία έναρξης κάθε ενισχυμένης διαδικασίας θα πρέπει να υπόκειται στον δημοκρατικό έλεγχο του Ευρωπαϊκού Κοινοβουλίου. Η ενισχυμένη συνεργασία εγκρίθηκε στο Αμστερνταμ αποκλειστικά για να μπορούμε να πλέουμε ανάμεσα σε δύο εμπόδια: την παράλυση και την διάσπαση. Δυστυχώς, όπως έχουν τα πράγματα δεν μπορούμε να την αποφύγουμε, αλλά θα πρέπει να είναι περιορισμένη, μετριοπαθής και δημοκρατικά ελεγχόμενη. Συγχαίρω τον εισηγητή που ασχολήθηκε μ' ένα τόσο δύσκολο έργο όπως αυτό της σύνταξης αυτής της λεπτής έκθεσης.

<SPEAKER ID=268 LANGUAGE="ES" NAME="Mιndez de Vigo">
Κύριε Πρόεδρε, οι ενισχυμένες συνεργασίες αποτελούσαν για κάποιο χρονικό διάστημα -πριν από τη ΔΔ- το θέμα συζήτησης. Φαινόταν πως οι ενισχυμένες συνεργασίες έλυναν όλα τα σημαντικά και ανησυχητικά ζητήματα, σχετικά με την ευρωπαϊκή οικοδόμηση. Έπειτα από τη Συνθήκη του Αμστερνταμ, πρέπει να παραδεχτούμε δυστυχώς πως -και αυτό κάνει ο κ. Frischenschlager στην έκθεσή του- πως οι ενισχυμένες συνεργασίες δεν ήταν πάρα πολύ αυτό που φαινόταν πως θα είναι.
<P>
Γιατί ήταν έτσι; Γιατί υπήρξε αυτό το αποτέλεσμα; Σίγουρα γιατί τα προβλήματα, που κάπως υποθετικά, σκόπευαν να λύσουν οι ενισχυμένες συνεργασίες επιλύθηκαν δια μέσω άλλης οδού. Έτσι, εκείνη η κυβέρνηση η οποία συνήθιζε να μπλοκάρει μέρος των συμφωνιών στο Συμβούλιο αντικαταστήθηκε από άλλη, η οποία φαίνεται να τηρεί άλλη στάση. Έτσι επίσης, τα θέματα ασφάλειας και άμυνας, για παράδειγμα, τα οποία επίσης δημιουργούν δυσκολίες σε κάποια κράτη μέλη, επιλύθηκαν κατά κάποιον τρόπο μέσω των αποστολών Petersberg.
<P>
Τέλος, το ζήτημα της διεύρυνσης, για την οποία κάποιοι όριζαν ως ημερομηνία το 2000, γνωρίζουμε ήδη, αφού έχουμε διαβάσει την Ατζέντα 2000, πως θα αργήσει περισσότερο και πως, επιπλέον, σίγουρα τα προβλήματα της διεύρυνσης θα επιλυθούν μέσω των μεταβατικών περιόδων, όπως είχε γίνει με τις προηγούμενες διευρύνσεις.
<P>
Επομένως, στο τέλος, οι ενισχυμένες συνεργασίες δεν εξυπηρέτησαν στην επίλυση εκείνων των προβλημάτων τα οποία παρουσίαζαν μια δύσκολη πολιτική λύση. Και εγώ χαίρομαι για αυτό, κύριε Πρόεδρε, γιατί υπήρχε κάποια υποκρισία στις ενισχυμένες συνεργασίες. Το πραγματικό πρόβλημα που αντιμετωπίζει η Ευρωπαϊκή Ένωση είναι ότι υπάρχουν ακόμη συγκεκριμένα θέματα τα οποία υποβάλλονται σε ομοφωνία. Αυτή είναι η πραγματικότητα και καμία άλλη, και αυτό λέει σσαφέστατα ο κ. Frischenschlager στην έκθεσή του. Και αν -όπως γνωρίζουμε- είναι άκρως δύσκολο να υπάρξει ομοφωνία με τους 15, φανταστείτε πως θα είναι με 25. Πάρα πολύ δύσκολο.
<P>
Επομένως, οι ενισχυμένες συνεργασίες, οι οποίες τόσο πολύ χρησιμοποιήθηκαν στα θέματα του πρώτου πυλώνα, δεν θα βοηθήσουν πολύ. Μου ήταν δύσκολο να βρω θέματα στα οποία θα μπορεί να εφαρμοσθεί η ενισχυμένη συνεργασία του πρώτου πυλώνα. Αν θα μπορέσει να εφαρμοστεί στον τρίτο, σε αυτό που έχει μείνει στον τομέα της συνεργασίας, μετά από αυτά τα πέντε χρόνια μεταβατικής περιόδου· και σίγουρα, υπό τη μορφή εποικοδομητικής αποχής, θα μπορεί να εφαρμοσθεί στον δεύτερο.
<P>
Αλλά επιστρέφω στο αρχικό σημείο, στο σημείο το οποίο πρέπει να μας ανησυχεί σε αυτό το Κοινοβούλιο: ουσιαστικά, πραγματικά ουσιαστικά -και αυτό τονίζει ο κ. Frischenschlager στο σημείο 16 της έκθεσής του- πρέπει να προσπαθήσουμε, στις μελλοντικές αναθεωρήσεις των Συνθηκών, να αντικαταστήσουμε την ομοφωνία με την ειδική πλειοψηφία. Μόνο έτσι θα μπορέσουμε να τηρήσουμε το καθήκον μας, μόνο έτσι θα μπορεί να είναι η Ευρώπη, όχι μόνο δημοκρατική, αλλά κυρίως αποτελεσματική.

<SPEAKER ID=269 NAME="Brinkhorst">
Κύριε Πρόεδρε, θα ήθελα να συγχαρώ το συνάδελφο κ. Frischenschlager για την εξαιρετική έκθεσή του, κάτι που αποδεικνύεται από το γεγονός ότι υποβλήθηκαν μόνο τρεις τροπολογίες - δύο από τις οποίες υποβλήθηκαν από την Ομάδα των Φιλελευθέρων.
<P>
Η στενότερη συνεργασία είνα μια από τις σημαντικότερες καινοτομίες της Συνθήκης του Αμστερνταμ. Τουλάχιστον, αυτή ήταν η αρχική πρόθεση. Εκείνο που γράφηκε μέσα στη Συνθήκη τότε δεν ήταν το δικαίωμα της αποχώρησης, αλλά το δικαίωμα των κρατών μελών να προσπαθήσουν να επιτύχουν την ολοκλήρωση μέσα στο ενιαίο θεσμικό πλαίσιο, χωρίς να παρεμποδίζονται από την άσκηση του δικαιώματος αρνησικυρίας. Η ανάγκη να ξεπεραστεί η παράλυση που είχε επιβληθεί από το δικαίωμα αρνησικυρίας, ήταν ακόμη πιο επείγουσα εν όψει της προοπτικής της διεύρυνσης.
<P>
Για αυτό, μια θετική, εποικοδομητική προσέγγιση της ευρωπαϊκής ολοκλήρωσης υποστηρίζει την αρχική ιδέα, και σε αυτή έγκειται η προστιθεμένη αξία της. Βεβαίως, χρειάστηκε να αναπτυχθούν εγγυήσεις. Η στενότερη συνεργασία δεν μπορεί να θέσει σε κίνδυνο εκείνο που επετεύχθη από κοινού μέχρι στιγμής - το επονομαζόμενο κοινοτικό κεκτημένο - και δεν θα μπορούσε να οδηγήσει σε μια μόνιμη ρήξη μεταξύ των κρατών μελών. Η Συνθήκη ορίζει ρητώς μια σειρά εξασφαλίσεων ως προς αυτούς και άλλους όρους.
<P>
Ωστόσο, δυστυχώς, κατά τις διαπραγματεύσεις, εισήχθη μια τεράστια αλλαγή για να εξομαλύνει τη βρετανική επιμονή στη άσκηση του δικαιώματος αρνησικυρίας. Οι διατάξεις της Συνθήκης παρέχουν πλέον τη δυνατότητα σε οποιοδήποτε κράτος μέλος να δεσμεύσει την πλειοψηφική ψήφο που χρειάζεται για να πυροδοτηθεί η στενότερη συνεργασία για "σημαντικούς και καθορισμένους λόγους εθνικής πολιτικής». Για πρώτη φορά διατηρήθηκε στη Συνθήκη ο περίφημος Συμβιβασμός του Λουξεμβούργου του 1966. Ο εισηγητής το αναγνωρίζει, αποκηρύσσοντας το συγκεκριμένο σημείο. Με την εισαγωγή του δικαιώματος αρνησικυρίας στη διαδικασία, η στενότερη συνεργασία χάνει μεγάλο μέρος του δυναμικού της και μετατρέπεται εν πολλοίς σε μια υποθετική άσκηση. Αυτή είναι η ουσία της τροπολογίας που υποβλήθηκε από την Ομάδα των Φιλελευθέρων και την οποία θα είχε υπερασπιστεί η κ. Spaak αν ήταν σήμερα εδώ.
<P>
Η αξία της στενότερης συνεργασίας ήταν ότι παρείχε χρόνο για να πειστούν οι άλλοι για τα πλεονεκτήματα της συνεργασίας σε έναν συγκεκριμένο τομέα. Τώρα, η Συνθήκη ούτε καν παρέχει αυτή την προσωρινή λύση σε ένα πλήρες αδιέξοδο. Αυτό σημαίνει ότι εξακολουθούμε να έχουμε το βασικό πρόβλημα μιας ανησυχητικής έλλειψης συναίνεσης, σχετικά με την πορεία της ευρωπαϊκής ολοκλήρωσης. Αυτό είναι το πρόβλημα με εκείνο που τελικώς συμφωνήθηκε για τη στενότερη συνεργασία. Ελπίζω ότι ο Επίτροπος θα μπορεί να σχολιάσει το συγκεκριμένο σημείο.

<SPEAKER ID=270 LANGUAGE="FR" NAME="Herzog">
Κύριε Πρόεδρε, η ενισχυμένη συνεργασία μεταξύ των κρατών, καθώς άλλωστε και μεταξύ κοινωνικών παραγόντων είναι θεμιτή, αν αντανακλά τις κοινές αξίες της Κοινότητας, αν επιδιώκει την επίτευξη στόχων κοινωνικής προόδου και ανάπτυξης και αν λαμβάνει υπόψη της την απαραίτητη αλληλεγγύη μεταξύ των Ευρωπαίων. Προσθέτω ότι αποτελεί σημερινή αναγκαιότητα, προκειμένου να προχωρήσουμε σε μια ολόκληρη σειρά ζητημάτων. Για παράδειγμα, για το θέμα των κοινών οικονομικών πολιτικών, η γαλλική κυβέρνηση, με τον τρόπο της, επιδιώκει την προώθηση των δυνατοτήτων ενισχυμένης συνεργασίας στους κόλπους της ομάδας των 11 χωρών της ζώνης του ευρώ. Θα πρέπει επίσης να αναφέρουμε ορισμένα κοινωνικά θέματα, όπως η οργάνωση των ευρωπαϊκών δικτύων υπηρεσιών δημοσίου συμφέροντος. Και επιπλέον, είναι σημαντικό να έχουμε δυνατότητες πειραματισμού και συνεργασίας, οι οποίες θα μπορούσαν να είναι π.χ διαπεριφερειακού χαρακτήρα.
<P>
Πρέπει όμως η ενισχυμένη συνεργασία να έντασσεται σε ένα νομικό πλαίσιο που να εκφράζει ξεκάθαρα όλα αυτά. Μια μειοψηφία συναδέλφων πιστεύει ότι οι ενισχυμένες συνεργασίες μπορούν να μην έχουν νομικό πλαίσιο. Αυτό βεβαίως είναι αδύνατο, διότι μπορεί να καταπατήσουν θεμελιώδη δικαιώματα.
<P>
Η συνθήκη του Αμστερνταμ παραμένει, διστακτική σε ό, τι αφορά την ανάγκη ενότητας της Κοινότητας, άλλες φορές για σωστούς λόγους και άλλες για λανθασμένους, οι οποίοι αντανανακλούν, νομίζω, το γεγονός ότι πολλοί εξ υμών έχουν δυστυχώς σημαδευτεί από την ιδέα ότι η Ευρώπη παραμένει πάνω απ' όλα ένας χώρος ανταγωνισμού.
<P>
Ο εισηγητής μας δείχνει πολύ καλά ότι υπάρχει ένα πολύ σημαντικό εμπόδιο σ' αυτή τη διαδικασία της ενισχυμένης συνεργασίας και αυτό είναι η αρνησικυρία του εθνικού κράτους. Υποστηρίζω την έκθεσή του και ιδιαίτερα την διάταξη που ζητά την κατάργηση της αρνησικυρίας. Υπάρχουν άλλοι περιορισμοί, όπως η ανάγκη του να μην δημιουργηθούν στρεβλώσεις στον ανταγωνισμό ή η αναγκαστική πρωτοβουλία της Επιτροπής σε ότι αφορά τον πρώτο πυλώνα, που θα μπορούσαμε επίσης να συζητήσουμε.
<P>
Δεν έχω να εκφράσω στον εισηγητή παρά μια μόνο επιφύλαξη σχετικά με το περιεχόμενο, γεγονός που δεν μας εμποδίζει να συμφωνήσουμε στα αποτελέσματα. Αφορά την ιδέα ότι αρκεί μια ψηφοφορία με ενισχυμένη πλειοψηφία, ιδέα που και άλλοι εξέφρασαν εδώ άλλωστε. Συμφωνώ απολύτως σχετικά με την σημασία της ψηφοφορίας με ενισχυμένη πλειοψηφία, αλλά επιμένω στο γεγονός ότι θα πρέπει, παράλληλα με το δίκαιο, παράλληλα με τους συντονισμούς, παράλληλα με τα κοινοτικά προγράμματα, να προβλέψουμε την ύπαρξη διαφοροποιημένων μέσων συνεργασίας, αρκεί όμως αυτή η συνεργασία να είναι θετική και εποικοδομητική. Πιστεύω λοιπόν ότι το θέμα δεν έχει τελειώσει.

<SPEAKER ID=271 LANGUAGE="DE" NAME="Voggenhuber">
Κύριε Πρόεδρε, αγαπητοί συνάδελφοι, αντίθετα με τον εισηγητή, εγώ βλέπω πολύ καθαρά μια σαφή μεταβολή στη στάση του Ευρωπαϊκού Κοινοβουλίου στο εν λόγω ζήτημα. Αλλωστε, αυτή η μεταβολή στάσης επιτελέστηκε μερικώς ήδη κατά την δημιουργία της έκθεσης. Αισθάνομαι πολύ ευτυχής γι' αυτό, το επικροτώ και συγχαίρω επίσης τον εισηγητή για την έκθεσή του.
<P>
Κατά την εμφάνιση της ιδέας αυτής, στο Ευρωπαϊκό Κοινοβούλιο συνδεόταν ακόμη σαφώς η εν λόγω ιδέα με την ελπίδα ότι βρέθηκε έτσι ένα όργανο για να μπορέσει να λυθεί το μπλοκάρισμα της διαδικασίας ολοκλήρωσης. Πιστεύω ότι αυτή η αισιοδοξία στο μεταξύ έχει δώσει τη θέση της στην παραδοχή ότι κατ' αυτόν τον τρόπο περισσότερο συγκαλύπτεται παρά λύνεται το ουσιαστικό πρόβλημα, δηλαδή το θέμα της πλειοψηφίας δύο τρίτων, το ζήτημα της κατά πλειοψηφία απόφασης για τη μελλοντική ολοκλήρωση.
<P>
Πιστεύω ότι υπήρχε πέρα από αυτά και ένα βασικό σφάλμα, συγκεκριμένα η άποψη ότι πρόκειται μόνο για την απόφαση για μια μεγαλύτερη ταχύτητα ολοκλήρωσης. Στην πραγματικότητα πρόκειται, φυσικά, για την κατεύθυνση, για αποφάσεις πολιτικής κατεύθυνσης. Τί άλλο εκτός από το πρώτο "ανεπίσημο» πείραμα συνεργασίας, δηλαδή η Συνθήκη του Σένγκεν, θα μπορούσε να αποτελέσει μεγαλύτερη απόδειξη για το ότι δεν ήταν καθόλου πρόθεση του κοινοτικού δικαίου να διαμορφώσει έτσι τη συνθήκη αυτήν, όπως τελικά καθορίστηκε από λίγους; Χαίρομαι λοιπόν που υπογραμμίζουμε τον έκτακτο χαρακτήρα και τους αυστηρούς όρους πλαίσιο της θεσμικής ενότητας και που επικεντρωνόμαστε ...
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=272 LANGUAGE="DA" NAME="Krarup">
Δεν υπάρχουν και τρομερά πολλά να πω, διότι η εν λόγω έκθεση βασίζεται σε μια αντίληψη της πραγματικότητας, η οποία απέχει σε μεγάλο βαθμό από την πραγματικότητα όπως τη βιώνουν οι λαοί των ευρωπαϊκών χωρών. Θα έπρεπε να ρωτήσουμε τους λαούς αυτών των χωρών αλλά δεν το κάνουμε, διότι εάν οι λαοί των χωρών αυτών βρίσκονταν αντιμέτωποι με το σχέδιο που έχουμε τώρα επί τάπητος, είτε θα γελούσαν με την καρδιά τους, είτε θα έφευγαν κλαίγοντας. Σε όλα τα σημεία γίνεται λόγος για ένα παντελώς εξωπραγματικό σχέδιο, το οποίο, τουλάχιστον όσον αφορά τον δανέζικο λαό, φτάνει στα όρια της φάρσας. Είναι ένα σχέδιο που υλοποιείται με ένα μάντρα του τύπου «συνεχώς στενότερη Ένωση» δίκην επικεφαλίδας και την αληθινά ωραία αναγνώριση ότι η νομισματική ένωση και η οικονομική πολιτική αναμφισβήτητα θα εξαναγκάσουν τους λαούς να συμμετέχουν στην πολιτική ένωση. Συνεχίζει κατόπιν τονίζοντας, πως θεωρεί ότι μόνον το κοινοτικό σύστημα εξασφαλίζει τις αναγκαίες εγγυήσεις, όσον αφορά τον δημοκρατικό έλεγχο, τον δικαστικό έλεγχο και την αλληλεγγύη. Με αυτό καταργεί την ίδια τη βάση των εθνικών δημοκρατιών και πάει το θέμα στα άκρα λέγοντας στο σημείο 10 ότι τώρα κανόνας θα είναι η ειδική πλειοψηφία αντί για την ομοφωνία. Θέλω πραγματικά να πω ότι εάν αυτή η έκθεση τίθετο ενώπιον των λαών της Ευρώπης θα την δέχονταν με γέλια και με γιουχαΐσματα.

<SPEAKER ID=273 NAME="Spiers">
Κύριε Πρόεδρε, θα ήθελα να συγχαρώ τον εισηγητή για την έκθεσή του, η οποία καλύπτει έναν πολύ δύσκολο τομέα. Η δυσκολία ίσως να αποτυπώνεται στους διάφορους ευφημισμούς που δημιουργήθηκαν για να περιγράψουν τη στενότερη συνεργασία, την ενισχυμένη συνεργασία ή ακόμη και την απαγορευμένη λέξη που αρχίζει από Ε, την ευελιξία.
<P>
Ο στόχος της στενότερης συνεργασίας είναι να δώσει σε ορισμένα κράτη μέλη τη δυνατότητα να προχωρήσουν ταχύτερα ή μακρύτερα από άλλα, με την προϋπόθεση ότι τούτο δεν θα οδηγήσει σε μια σκληροπυρηνική Ευρώπη ή δεν θα παραβιάζει τα εθνικά συμφέροντα άλλων κρατών μελών. Η παραδοχή που σαφώς υποστηρίζεται από πολλούς βουλευτές, ότι δηλαδή, η ΕΕ είναι μονόδρομος όπου η στενότερη ολοκλήρωση αποτελεί ένα τέρμα, είναι από μόνη της επικίνδυνη και μη δημοφιλής στους περισσότερους πολίτες μας. Αυτός ο κίνδυνος αυξάνει λόγω της Οικονομικής και Νομισματικής Ένωσης. Ελπίζω ότι η ώριμη κοινή οικονομική πολιτική που αναφέρεται στην αιτιολογική σκέψη ΣΤ, θα περιλαμβάνει εκείνες τις χώρες που επιλέγουν ή αναγκάζονται να παραμείνουν εκτός της Οικονομικής και Νομισματικής Ένωσης.
<P>
Χαιρετίζω επίσης την παραδοχή, στην παράγραφο 5, ότι η στενότερη συνεργασία πρέπει να αποτελεί το τελευταίο καταφύγιο. Ωστόσο, οι παράγραφοι 10 έως 12 προκαλούν κάποια δυσκολία. Η συμφωνία στο Αμστερνταμ ότι η στενότερη συνεργασία μπορεί να διακοπεί από οποίοδήποτε κράτος μέλος για σημαντικούς λόγους εθνικής πολιτικής, ήταν, φρονώ, απαραίτητη παραδοχή των ανησυχιών που τρέφουν τα κράτη μέλη για τη συγκεκριμένη επιλογή.
<P>
Μου φαίνεται παράξενο που η έκθεση του κ. Frischenschlager καλεί για μια μεταρρύθμιση της εν λόγω Συνθήκης, πριν ακόμη δοκιμαστεί. Είμαι βέβαιος ότι αυτό το "εικονικό δικαίωμα αρνησικυρίας», όπως περιγράφηκε, θα χρησιμοποιηθεί μόνο σαν εξαιρετική επιλογή σε έσχατη ανάγκη. Για αυτό, δεν το θεωρώ σαν μια απλή υποθετική άσκηση, όπως ο κ. Brinkhorst. Το Ηνωμένο Βασίλειο, π.χ., έχει ήδη αποδείξει ότι είναι έτοιμο να επιτρέψει τη στενότερη συνεργασία σε ζητήματα τρίτου πυλώνα. Δεν βλέπω κανένα λόγο για τον οποίο το Ηνωμένο Βασίλειο ή οποιαδήποτε άλλη κυβέρνηση θα χρησιμοποιήσει αυτό το εικονικό δικαίωμα αρνησικυρίας με την ίδια απερισκεψία με την οποία εξετάζεται από τον εισηγητή και άλλους ομιλητές. Ωστόσο, θα πρέπει να περιμένουμε.
<P>
Με αυτή την πολύ μεγάλη επιφύλαξη, η εθνική αντιπροσωπεία μου και ο ίδιος προσωπικά, ευχαρίστως υποστηρίζουμε την έκθεση.

<SPEAKER ID=274 LANGUAGE="DE" NAME="Rack">
Κύριε Πρόεδρε, τα θαυματουργά όπλα ποτέ δεν εκπλήρωσαν τις υποσχέσεις τους. Έτσι ήταν ήδη κατά την αρχαιότητα, επίσης όμως και στη γερμανική μυθολογία. Ένα- δυο παραδείγματα ανάμεσα σε πολλά το δείχνουν φανερά. Η Αχίλλειος πτέρνα δεν αποδείχθηκε και τόσο σταθερή σε ένα γνήσιο τεστ κοπώσεως, επίσης δε και τα θαυματουργά όπλα του αιώνα μας αποδείχθηκαν χίμαιρες, ευτυχώς για την Ευρώπη και για τη δημοκρατία στην Ευρωπαϊκή Ένωση. Από αυτήν την άποψη, είναι καλό που το υποτιθέμενο θαυματουργό όπλο της ενισχυμένης συνεργασίας, από το οποίο πολλά περίμεναν μερικοί πριν από την έναρξη της τελευταίας διακυβερνητικής διάσκεψης στο Τουρίνο, δεν εκπυρσοκρότησε στ' αλήθεια στο Αμστερνταμ.
<P>
Ιδωμένο έτσι, είναι καλό που η πολύ προσγειωμένη και ακριβώς γι' αυτό τόσο καλή έκθεση Frischenschlager δείχνει με κάθε σαφήνεια τον περιορισμένο τομέα εφαρμογής και την περιορισμένη αποτελεσματικότητα και επιθυμητότητα αυτής της νέας μορφής μεταβλητής γεωμετρίας. Απαραίτητη είναι η ενισχυμένη συνεργασία σε ευρωπαϊκή μορφή, με έναν απαραίτητο τομέα καθηκόντων και για την Επιτροπή, με δημοκρατική συμμετοχή του Ευρωπαϊκού Κοινοβουλίου, με δικαιοκρατικό έλεγχο μέσω του Δικαστηρίου. Όλα τα άλλα θα απέβαιναν τελικά επιβλαβή.
<P>
Έτσι, πρέπει να συγκρατήσουμε από την έκθεση Frischenschlager τα εξής: η κοπιαστική διαδικασίας ανεύρεσης ευρωπαϊκών αποφάσεων μέσα στο ή τουλάχιστον σύμφωνα με το πρότυπο του πρώτου πυλώνα είναι αναντικατάστατη. Δεν υπάρχουν, κι ούτε θα υπάρξουν, συντομεύσεις του κοπιαστικού αυτού διαλόγου, σύντομοι κι απλοί δρόμοι προς μεγάλες, νέες ευρωπαϊκές λύσεις. Γι' αυτό, ας ξαναθυμίσουμε ότι μόνο στους Γαλάτες, στον Αστερίξ και στον Οβελίξ, λειτουργεί ο μαγικός ζωμός. Οι Ευρωπαίοι αντίθετα καλούνται να κερδίσουν με κοπιαστική εργασία που αρχίζει κάθε μέρα από την αρχή την κοινή μας Ευρώπη. Η μοναδική συνταγή που οδηγεί σ' αυτό είναι το να μη σταματάμε, κι ακούσαμε σήμερα το πρωί κατά τη συζήτηση για την Αυστριακή Προεδρία πώς μνημονεύτηκε επανειλημμένα η συγκεκριμένη συνταγή. Πρέπει να κατακτήσουμε με κοινή εργασία την κοινή μας Ευρώπη.

<SPEAKER ID=275 LANGUAGE="SV" NAME="Schφrling">
Κύριε Πρόεδρε, επιτρέψτε μου να αρχίσω λέγοντας ότι θεωρώ ότι ο κ. Frischenschlager υπέβαλε μία πολύ ενδιαφέρουσα και καλογραμμένη έκθεση. Στο αιτιολογικό σκέλος υπάρχει μία ογκώδης συλλογή παραδειγμάτων για τις ερμηνευτικές δυσκολίες των κανονισμών της Συνθήκης του Αμστερνταμ, όσον αφορά τη διαφοροποιημένη ολοκλήρωση και την ενισχυμένη συνεργασία. Επί παραδείγματι, το θέμα της πρότασης περί ενισχυμένης συνεργασίας μπορεί να στηριχτεί στο κάπως θολό άρθρο 235.
<P>
Δίνονται επίσης παραδείγματα για τους κινδύνους που συνδέονται με αυτόν καθ' αυτόν τον σκοπό των κανονισμών της Συνθήκης περί ευελιξίας ή ενισχυμένης συνεργασίας. Σύμφωνα με την ανάλυση, ο σκοπός για την από κοινού επίτευξη μεγαλύτερης ολοκλήρωσης είναι η αντικατάσταση της πολιτικής βούλησης με ένα νομικό εργαλείο. Τότε πρέπει, ωστόσο, να θέσουμε την ερώτηση: υπάρχει πραγματικά κάποιος που πιστεύει σε μια ευρωπαϊκή συνεργασία, την ανάπτυξη της ΕΕ, χωρίς πολιτική βούληση και, κυρίως, χωρίς τη βούληση του λαού ; Τι μέλλον βλέπουμε τότε; Δυστυχώς όχι μια Ευρώπη δημοκρατική και μια Ευρώπη των πολιτών!
<P>
Μολονότι αυτή η έκθεση είναι καλογραμμένη και η ανάλυση είναι καλή, είναι επίσης πολύ αντιφατική. Το συμπέρασμα είναι ότι πρέπει να αποφευχθεί η ενισχυμένη συνεργασία για μην δημιουργηθεί μία ΕΕ διαφορετικών ταχυτήτων. Ωστόσο, η ίδια η έκθεση μπορεί ταυτόχρονα να συμβάλει στη διευκόλυνση μιας τέτοιας εξέλιξης, προτείνοντας την κατάργηση της αρχής της ομοφωνίας και του δικαιώματος της αρνησικυρίας των κρατών μελών, διότι αυτή είναι φυσικά η εγγύηση ότι η ΕΕ δεν θα κινείται γρηγορότερα από την πολιτική βούληση και τη βούληση του λαού. Ως εκ τούτου, δεν μπορώ να υπερψηφίσω αυτήν την έκθεση και ούτε μπορώ επίσης να υπερψηφίσω κάποια από τις προτάσεις τροπολογίας.

<SPEAKER ID=276 LANGUAGE="SV" NAME="Cederschiφld">
Κύριε Πρόεδρε, στα μάτια τα δικά μου, αλλά και των περισσοτέρων, η ενισχυμένη συνεργασία είναι μία λύση ανάγκης, μία τελευταία διέξοδος. Είναι, όμως, μία λύση ανάγκης που μπορεί να ανοίξει δυνατότητες. Η ενισχυμένη συνεργασία μπορεί, αν χρησιμοποιηθεί σωστά, να ενισχύσει την ολοκλήρωση στην Ένωση. Αν χρησιμοποιηθεί εσφαλμένα θα είναι μία διασπαστική δύναμη.
<P>
Με τη βοήθεια της διαφοροποιημένης ολοκλήρωσης μπορούν να παρακαμφθούν τα βραχυπρόθεσμα μπλοκαρίσματα. Στην ιστορία της ΕΕ υπάρχουν πολλά παραδείγματα επ' αυτού, μεταξύ άλλων η σχέση της Μεγάλης Βρεττανίας με τον κοινωνικό κανονισμό καθώς και η Συνθήκη Σέγκεν. Μία στην πράξη χρονικά περιορισμένη ευελιξία, ή ενισχυμένη ολοκλήρωση, μπορεί σε ορισμένες περιπτώσεις να ενδυναμώσει την Ένωση μέσω της αποδυνάμωσης της προϋπόθεσης της ομοφωνίας. Η δυνατότητα για ευελιξία οδηγεί στο να μην πρέπει πάντοτε να διεξάγεται ο διάλογος, λαμβάνοντας υπόψη μια μικρή μειοψηφία αντιπάλων της ολοκλήρωσης. Η ολοκλήρωση της ΕΕ δεν μπορεί πάντοτε να προσαρμόζεται στον ασθενέστερο κρίκο της αλυσσίδας.
<P>
Μολονότι η ενισχυμένη συνεργασία δεν καλύπτει το δεύτερο πυλώνα, υπάρχει μια ενδιαφέρουσα σκέψη ότι εδώ θα μπορούσε να ικανοποιηθεί ο στόχος της Συνθήκης του Μάαστριχτ. Εκεί εντάσσεται, μεταξύ άλλων, η ΔΕΕ η οποία σύμφωνα με τη Συνθήκη είναι ένα συστατικό μέρος της εξέλιξης της Ένωσης και έχει ως καθήκον την επεξεργασία κοινοτικών αποφάσεων που αφορούν την άμυνα. Η ύπαρξη ουδετέρων χωρών δυσχεραίνει την ολοκλήρωση στο δεύτερο πυλώνα. Εδώ θα μπορούσε να ανοίξει ένας διάλογος, τα αποτελέσματα του οποίου θα μπορούσαν, ίσως, να πήγαιναν μακρύτερα από την υπάρχουσα λύση της Συνθήκης του Αμστερνταμ.
<P>
Ο στόχος είναι φυσικά να ενσωματωθούν το συντομότερο δυνατόν τα κράτη μέλη που για διάφορους λόγους επιλέγουν να μείνουν εκτός. Ωστόσο, ο δρόμος προς την αυξημένη ολοκλήρωση δεν ήταν και δεν θα είναι πάντοτε ευθύς. Η ιστορία δείχνει ότι είναι ευκολότερη η ένταξη σε μία ήδη υπάρχουσα συνεργασία. Η ενισχυμένη συνεργασία μπορεί, αν χρησιμοποιηθεί σωστά και σε ορισμένες πολύ ιδιαίτερες περιπτώσεις, συχνά σε θέματα ασφάλειας, να είναι προς το συμφέρον της ευρωπαϊκής ολοκλήρωσης. Μόνο τότε πρέπει να δοκιμαστεί η ειδική πλειοψηφία, φυσικά στη φυσιολογική μέθοδο λήψης αποφάσεων.

<SPEAKER ID=277 NAME="Oreja Aguirre">
Κύριε Πρόεδρε, πρέπει να πω πως συμφωνώ με τον κύριο Mιndez de Vigo όταν λέει πως υπήρχαν πολλά όνειρα σχετικά με την ενισχυμένη συνεργασία, που πραγματικά ήταν ένα θέμα το οποίο έμοιαζε να αποτελεί το κέντρο της ΔΔ, στο οποίο αφιερώθηκε πολύς χρόνος, πολλά σχόλια και πολλές παρεμβάσεις. Υπήρξε ακόμη μια συνεδρίαση στην οποία, ως διατριβή, για πάρα πολλές ώρες, συζητήθηκε ποιά θα μπορούσε να είναι η εμβέλεια μιας ενισχυμένης συνεργασίας. Της δόθηκαν επίσης και άλλα ονόματα· σχολιάστηκε το αν έπρεπε να γίνει λόγος για μεταβλητή γεωμετρία ή για διαφοροποιημένους ρυθμούς ολοκλήρωσης. Τελικά, υιοθετήθηκε η ονομασία της ενισχυμένης συνεργασίας.
<P>
Η πραγματικότητα είναι πως, αφ' ενός, ήταν απαραίτητο να λεχθεί κάτι σχετικά με την ενισχυμένη συνεργασία και, αφ' ετέρου, πως, όντως -όπως είπαν εδώ κάποιοι ομιλητές- είναι δύσκολο να διαπιστώσουμε πως ταιριάζει στους διάφορους πυλώνες. Στον δεύτερο πυλώνα δεν μπορεί να εφαρμοσθεί η ενισχυμένη συνεργασία, γιατί υπάρχουν ήδη άλλα μέσα εντός του δεύτερου πυλώνα για την εφαρμογή τους. Δεν είναι εύκολο να γνωρίζουμε εντός ποιων ορίων μπορεί να εφαρμοσθεί η ενισχυμένη συνεργασία εντός του πρώτου πυλώνα και, ίσως να υπάρχουν μεγαλύτερες πιθανότητες στον τρίτο πυλώνα.
<P>
Αλλά εδώ θέλω να τονίσω ένα πράγμα. Εμένα μου άρεσε πολύ η έκθεση του κυρίου Frischenschlager. Πιστεύω πως κάνει μια σαφή και συστηματική μελέτη, μια σύνθεση του τι είναι οι διάφορες προς εφαρμογή διατάξεις, δίνει κάποια στοιχεία τα οποία αξίζει τον κόπο να τονίσουμε ιδιαιτέρως, και επίσης κάνει κάτι που είναι σημαντικό για εμάς ως μέλη της Επιτροπής, και αυτό είναι ότι θέτει μια σειρά ερωτήσεων που μας υποχρεώνουν να εκφράσουμε τη γνώμη μας σχετικά με αυτές. Θέλω απλά - δεδομένου ότι έχει προχωρήσει πολύ η συζήτηση- να προσπαθήσω να δώσω κάποιες απαντήσεις στις ερωτήσεις που ο κ. Frischenschlager θέτει στην Επιτροπή.
<P>
Κατ' αρχάς, σε ότι αφορά το υλικό πεδίο εφαρμογής της ενισχυμένης συνεργασίας, λαμβάνω υπόψη την αίτηση για την εκπόνηση μιας μελέτης σχετικά με τα πιθανά πεδία εφαρμογής αυτής της ενισχυμένης συνεργασίας. Θα το κάνουμε. Θέλω να δεσμευτώ εδώ -ενώπιον της Ολομέλειας- για την εκπόνηση μιας μελέτης, γιατί επιπλέον είναι κατά τη γνώμη μου μια αίτηση πολύ δίκαιη, στην οποία πρέπει να ανταποκριθούμε θετικά.
<P>
Όσον αφορά τα σχόλια του για την εφαρμογή μιας επιχείρησης ενισχυμένης συνεργασίας, είναι προφανές κατά τη γνώμη μου πως αποτελεί, εμφανώς, μέρος των υποχρεώσεων της Επιτροπής να προχωρήσει σε πολιτικό διάλογο με κάποιο κράτος μέλος, το οποίο είναι ενάντια στην εν λόγω εφαρμογή. Η Επιτροπή πρέπει να προσπαθήσει να μιλήσει με αυτό το κράτο μέλος και να το ρωτήσει για ποιούς λόγους είναι αντίθετο, να εκθέσει τα κίνητρα της Επιτροπής στην περίπτωση που αυτή θεωρεί πως πρέπει να διεξαχθεί αυτή η συνεργασία και, συνεπώς, είναι κατά τη γνώμη μου καλή η παρατήρηση που κάνει, ότι ένα από τα καθήκοντα της Επιτροπής είναι να προσπαθήσει να πείσει το κράτος μέλος για τους λόγους της.
<P>
Από την άλλη, όσον αφορά την χειροπέδη ανάγκης που προβλέπεται στα νέα άρθρα 40 της Συνθήκης της Ευρωπαϊκής Ένωσης και το άρθρο 11 της Συνθήκης για την Ευρωπαϊκή Κοινότητα, πρέπει να υπενθυμίσω πως η συμπερίληψή του αποτελεί μέρος μιας άκρως λεπτής ισορροπίας και η οποία συζητήθηκε στα τέλη της τελευταίας ΔΔ. Ωστόσο, λαμβάνω υπόψη τις παρατηρήσεις του κυρίου Frischenschlager και πιστεύω πως πρέπει να εξετάσουμε τον τρόπο με τον οποίο μπορεί στην πράξη να καταργηθεί αυτό το σχεδόν βέτο. Δεν είναι η μόνη περίπτωση που τίθεται στη Συνθήκη. Θυμηθείτε πως υπάρχουν και άλλες περιπτώσεις στις οποίες επίσης παρουσιάζεται αυτό το σχεδόν βέτο· σκεφτείτε, για παράδειγμα, ολόκληρο τον δεύτερο πυλώνα. Ας μην αναφέρουμε τις περιπτώσεις όπου γίνεται λόγος για στρατηγικές, όσον αφορά την εξωτερική πολιτική, για παράδειγμα, όταν γνωρίζουμε πως η στρατηγική καθορίζεται με ομοφωνία, και έπειτα μένουμε πολύ ικανοποιημένοι σκεφτόμενοι πως το Συμβούλιο μπορεί να λάβει αποφάσεις με πλειοψηφία, παρότι γνωρίζουμε πως ένα κράτος μέλος μπορεί να επικαλεστεί κάποιο εθνικό συμφέρον, σπάζοντας έτσι αυτήν την αρχή της πλειοψηφίας που τόση ανακούφιση μας είχε φέρει. Λοιπόν, εδώ επίσης τίθεται μια παρόμοια περίπτωση. Πρόκειται, ας το πούμε έτσι, για κόλπα που έχουν συμπεριληφθεί στη Συνθήκη. Ας ελπίσουμε πως κάποια ημέρα, με κάποια νέα μεταρρύθμιση -δεδομένου ότι θα υπάρξουν νέες μεταρρυθμίσεις της Συνθήκης- θα μπορέσουμε να ελευθερωθούμε από αυτές τις υποθήκες που αυτήν τη στιγμή κουβαλάμε.
<P>
Όσον αφορά τον δημοκρατικό έλεγχο, στην έκθεση ζητείται από την Επιτροπή να δεσμευτεί να αποσύρει μια πρόταση ενισχυμένης συνεργασίας, όταν το Κοινοβούλιο έχει εκφράσει αρνητική γνώμη. Εγώ, φυσικά -είμαι σίγουρος πως ο κ. Frischenschlager θα με καταλάβει- δεν μπορώ να δεσμεύσω τη βούληση της Επιτροπής, όσον αφορά αυτό το θέμα, ειδικά επειδή το δικαίωμά μας για πρωτοβουλία περιορίζεται στον πρώτο πυλώνα. Αλλά πέρα από αυτό, θα είναι πάντα πολύ προσεκτική ώστε να λαμβάνει υπόψη τη θέση των διαφόρων πλευρών που εμπλέκονται σε μια επιχείρηση ενισχυμένης συνεργασίας και, ιδιαίτερα, φυσικά, του Ευρωπαϊκού Κοινοβουλίου. Αυτό είναι απολύτως λογικό. Συνεπώς, σας δίνω μια νομική απάντηση, αλλά παράλληλα σας δίνω μια πολιτική απάντηση ότι θα ληφθούν πολύ σοβαρά υπόψη οι σκέψεις που σε κάποια δεδομένη στιγμή θα εκφράσει το Κοινοβούλιο.
<P>
Θα τελειώσω, επαναλαμβάνοντας τα συγχαρητήριά μου προς τον εισηγητή αυτής της πρωτοβουλίας, που, μαζί με τις άλλες θεσμικές εκθέσεις που υπεβλήθησαν αυτήν την εβδομάδα, αποτελεί απόδειξη του ότι ο διοργανικός διάλογος έχει αρχίσει καλά. Αυτής θα ακολουθήσουν και άλλες εκθέσεις που ετοιμάζει αυτήν τη στιγμή η Επιτροπή Θεσμικών Θεμάτων και που θα φτάσουν σε αυτό το Σώμα τον Οκτώβριο ή τον Νοέμβριο. Σίγουρα, πιστεύω πως σε όλους μας αντιστοιχεί να κάνουμε ότι είναι δυνατόν για να συνεχίσουμε σε αυτήν την οδό, να αναμείνουμε μια γρήγορη θέση σε ισχύ της Συνθήκης του Αμστερνταμ και να προχωρήσουμε τότε -έπειτα από την έγκριση της Συνθήκης- στις απαραίτητες θεσμικές αλλαγές.

<SPEAKER ID=278 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=16>
Πρόγραμμα δράσης για την ελεύθερη κυκλοφορία των εργαζομένων
<SPEAKER ID=279 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0269/98) της κ. Weiler, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής: "Πρόγραμμα δράσης για την ελεύθερη κυκλοφορία των εργαζομένων» (COM(97)0586 - C4-0650/97).

<SPEAKER ID=280 NAME="Weiler">
Κύριε Πρόεδρε, αγαπητοί συνάδελφοι, η ελεύθερη κυκλοφορία των εργαζομένων είναι μία από τις θεμελιώδεις βάσεις της Ευρωπαϊκής Ένωσης. Το θεμελιωμένο στο άρθρο 48 δικαίωμα ελεύθερης κυκλοφορίας εμπεριέχει για κάθε Ευρωπαίο πολίτη τη δυνατότητα εισόδου στην επικράτεια οποιουδήποτε κράτους μέλους, προκειμένου να εργαστεί ή να αναζητήσει δουλειά εκεί. Παρ' όλα αυτά, μόνο περίπου 0, 2 % επωφελούνται από αυτήν τη δυνατότητα. Αναμφίβολα, σημαντικοί λόγοι για την εν λόγω επιφυλακτικότητα είναι πολιτιστικοί και ιδίως γλωσσικοί φραγμοί. Υπάρχουν όμως και πολλά άλλα εμπόδια που βρίσκονται στον πολιτικό τομέα, π.χ. το ότι μπλοκάρονται στο Συμβούλιο αναθεωρήσεις διατάξεων που έπρεπε να έχουν κιόλας γίνει, η σημαντική έλλειψη πληροφοριών σε όλα τα επίπεδα, η μεταφορά από τα κράτη μέλη που γίνεται με δισταγμό, οι γραφειοκρατικές διοικητικές πρακτικές, όπως δείχνουν οι πολυάριθμες αναφορές που μας έχουν υποβληθεί και επίσης αποφάσεις του Ευρωπαϊκού Δικαστηρίου.
<P>
Το σχέδιο δράσης της Επιτροπής περιέχει μια κατάλληλη στρατηγική για την υπέρβαση των εν λόγω προβλημάτων. Σύμφωνα μ' αυτήν, πρέπει να περιληφθούν στην περαιτέρω ανάπτυξη της ελεύθερης κυκλοφορίας όλοι οι ενεχόμενοι: οι πολίτες, εθνικές, περιφερειακές και τοπικές αρχές, οι κοινωνικοί εταίροι, φυσικά όμως και τα ευρωπαϊκά θεσμικά όργανα. Ως εκ τούτου επικροτώ το σχέδιο δράσης της Επιτροπής και προ πάντων επίσης τις προεξαγγελθείσες νομοθετικές προτάσεις.
<P>
Πέρα απ' αυτό, ευχαριστώ επίσης την Ομάδα Υψηλού Επιπέδου Veil για τις περιεκτικές προτάσεις που εισέρρευσαν μερικώς στις προτάσεις της Επιτροπής, αλλά και στην έκθεσή μου. Τις θεωρώ από τη μία πλευρά θαρραλέες, και από την άλλη όμως και ρεαλιστικές. Εκτός τούτου θα ήθελα να ευχαριστήσω τις επιτροπές που συμπλήρωσαν την έκθεσή μου προσθέτοντας σημαντικά σημεία.
<P>
Στην έκθεσή μου, με 31 αιτήματα προς την Επιτροπή και το Συμβούλιο, αναφέρομαι ιδιαίτερα σε έξι πτυχές.
<P>
Πρώτον: ο συντονισμός στον τομέα κοινωνικής ασφάλισης. Φυσικά δεν πρέπει να καταλήξουμε στην απώλεια κεκτημένων απαιτήσεων στην χώρα καταγωγής όταν κάποιος πηγαίνει σε ένα άλλο κράτος μέλος. Μεταξύ άλλων ζήτησα να εξαγάγει η Επιτροπή τα απαραίτητα συμπεράσματα και από τις πρόσφατες αποφάσεις του Ευρωπαϊκού Δικαστηρίου για την υπόθεση Kohll και Decker, για παράδειγμα, και να τα υποβάλει στο Κοινοβούλιο.
<P>
Δεύτερον: η φορολογική μεταχείριση. Είναι αυτονόητο ότι οι μετακινούμενοι πολίτες δεν πρέπει να τιμωρούνται με τη διάκριση της διπλής φορολόγησης.
<P>
Τρίτον: η πρόσβαση στην απασχόληση. Δεν θα υπερτεκτιμούσα βέβαια την σημασία της κινητικότητας για την κατάσταση στην αγορά εργασίας, παρ' όλα αυτά όμως βρίσκω σωστό το ότι η συγκεκριμένη πτυχή έπαιξε ένα ρόλο και στη Σύνοδο Κορυφής για την απασχόληση στο Λουξεμβούργο. Ασφαλώς, μελλοντικά θα είναι ακόμη πιο σημαντική απ' ό, τι σήμερα.
<P>
Τέταρτον: η πληροφόρηση και η συνεργασία. Μ' αυτά εννοώ κυρίως τον καλύτερο μελλοντικό εξοπλισμό των γραφείων εργασίας προς τον σκοπό μεγαλύτερης διαφάνειας και για όσους αναζητούν εργασία.
<P>
Πέμπτον: ελεύθερη είσοδος και παραμονή και για τους πολίτες τρίτων χωρών.
<P>
Έκτον: η αναγνώριση τίτλων σπουδών, που πρέπει να προωθηθεί πολύ περισσότερο από ό, τι μέχρι σήμερα.
<P>
Τελειώνοντας θέλω να αναφερθώ σε ένα δυσάρεστο σημείο. Ακουσα ότι το ΕΛΚ δεν θέλει να εγκρίνει την έκθεση εξ αιτίας του πολιτικού αιτήματος για τους πολίτες τρίτων χωρών. Φυσικά, λυπάμαι γι' αυτό. Επίσης, το θεωρώ περίεργη συμπεριφορά, από τη μια επειδή εμείς εδώ στο Ευρωπαϊκό Κοινοβούλιο κατά κανόνα συνεργαζόμαστε εποικοδομητικά, ιδιαίτερα στην Επιτροπή Απασχόλησης και Κοινωνικών Υποθέσεων και προσπάθησα από την πλευρά μου να ενσωματώσω και να περιλάβω κατά το μεγαλύτερο μέρος τους τις 40 τροπολογίες, από την άλλη όμως επίσης, επειδή θεωρώ τις τροπολογίες που υποβλήθηκαν τώρα από τον συνάδελφο Pirker πραγματικά ως καθόλου εποικοδομητικές και ως λαϊκίστικες.
<P>
Πιστεύω ότι και εμείς, οι αριστεροί εδώ στο Σώμα, αντιμετωπίζουμε με φροντίδα τις ανησυχίες και τα προβλήματα των πολιτών μας. Κι εμείς θέλουμε να βελτιώσουμε σταδιακά ορισμένες προϋποθέσεις και περιορισμούς για την ελεύθερη κυκλοφορία των πολιτών τρίτων χωρών. Δεν μπορώ όμως να υποστηρίξω τις τροπολογίες του κ. Pirker.
<P>
Δεν μπορούμε να περιμένουμε μέχρι να αποκτήσουμε μια κοινοτική πολιτική για τη μετανάστευση, προκειμένου να καταργηθούν οι διακρίσεις σε βαρος πολιτών τρίτων χωρών. Εσείς, στις τροπολογίες σας συνηγορείτε, δυστυχώς, υπέρ μιας πολιτικής στεγανοποίησης και αποκλεισμού.
<P>
Κάθε παρεμπόδιση της ελεύθερης επιλογής εργασίας, και εξ αιτίας της υπηκοότητας, πρέπει να παύσει! Για τον λόγο αυτόν ζητάμε μια κατάλληλη πολιτική για την απαραίτητη ολοκλήρωση που θα οδηγήσει την Ευρώπη προς τα εμπρός. Η αντίφαση μεταξύ νομικού δικαιώματος και νομικής πραγματικότητας, η οποία δυστυχώς υφίσταται εδώ και 40 χρόνια, πρέπει επιτέλους να καταλυθεί!

<SPEAKER ID=281 NAME="Oddy">
Κύριε Πρόεδρε, η ελεύθερη κυκλοφορία των εργαζομένων αποτελεί μια από τις τέσσερις ελευθερίες που παρέχονται στη Συνθήκη της Ρώμης. Κατά την άποψή μου, είναι η λιγότερο ανεπτυγμένη από αυτές τις τέσσερις βασικές ελευθερίες. Είναι σαφές ότι υπάρχουν φραγμοί στην ελεύθερη κυκλοφορία των εργαζομένων και, συνεπώς, συγχαίρω την Επιτροπή για την εκπόνηση του σχεδίου δράσης, στην προσπάθειά της να λύσει το εν λόγω πρόβλημα.
<P>
Ωστόσο, η Επιτροπή πρέπει να διερευνήσει τους έμμεσους φραγμούς στην ελεύθερη κυκλοφορία του εργατικού δυναμικού, όπως είναι η συνταξιοδοτική αποδοτικότητα, το στεγαστικό κόστος, τα συστήματα υγειονομικής περίθαλψης και τα εκπαιδευτικά συστήματα, για να δει πώς μπορούν οι φραγμοί αυτοί να ξεπεραστούν.
<P>
Ευχαριστώ τους συναδέλφους μου στην Επιτροπή Νομικών Θεμάτων και Δικαιωμάτων των Πολιτών για την υποστήριξη που μου παρείχαν και τις λεπτές προτάσεις που μου έκαναν, αλλά παροτρύνω την Επιτροπή να εξετάσει σοβαρά το εν λόγω ζήτημα, καθώς μόνο να τονώσει την αποδοτικότητα της Ευρωπαϊκής Ένωσης μπορεί, αν οι πολίτες είναι πιο έτοιμοι να αναλάβουν εργασία.

<SPEAKER ID=282 LANGUAGE="NL" NAME="Van Lancker">
Κύριε Πρόεδρε, εξ ονόματος της πολιτικής μου Ομάδας θα ήθελα να συγχαρώ εγκάρδια την Barbara Weiler για το σημαντικό έργο που πραγματοποίησε σχετικά με ένα ζήτημα που μας ενδιαφέρει ιδιαίτερα. Το Κοινοβούλιο αγωνίστηκε εξαρχής με πάθος για να υπερασπιστεί αυτή την τέταρτη βασική ελευθερία η οποία και αποτελεί το σύμβολο της ευρωπαϊκής πολιτικής συνείδησης και της ευρωπαϊκής ενοποίησης. Ελπίζουμε, κύριε Επίτροπε, ότι το Κοινοβούλιο και η Επιτροπή θα συνεχίσουν να μάχονται κατά της τάσης για απομονωτισμό που διαγράφεται σε ορισμένα κράτη μέλη, εκείνης της τάσης για δημιουργία θεσμικών και υλικών φραγμών κατά της ελεύθερης κυκλοφορίας των προσώπων. Αντίθετα απ' ότι νομίζουν ορισμένα κράτη μέλη, η ελεύθερη κυκλοφορία των προσώπων δεν συνεπάγεται αιμορραγία στους προϋπολογισμούς και στα συστήματα κοινωνικής πρόνοιας των κρατών μελών. Είναι καιρός λοιπόν να συνειδητοποιήσουμε ότι η Ευρώπη χρειάζεται κινητικότητα, ότι η κινητικότητα αυτή αποβαίνει προς όφελος, όχι εις βάρος της κοινωνίας. Εμείς, η σοσιαλιστική ομάδα, θα θέλαμε γι' αυτό να ευχαριστήσουμε ιδιαίτερα την Ευρωπαϊκή Επιτροπή για αυτό το σχέδιο δράσης και ελπίζουμε ότι η Ευρωπαϊκή Επιτροπή, κύριε Επίτροπε, θα υποβάλει σύντομα συγκεκριμένες νομοθετικές προτάσεις γιατί έχουμε ακόμα ένα τέραστιο έργο να επιτελέσουμε.
<P>
Το δικαίωμα παραμονής, επί παραδειγμάτι, που ευτυχώς δεν ισχύει πλέον μόνο για τους εργαζόμενους, αλλά και για τους συνταξιούχους, τους φοιτητές, όσους αναζητούν εργασία, τα μέλη των οικογενειών τους, εφόσον φυσικά μπορούν να αποδείξουν ότι έχουν ένα επαρκές εισόδημα και ασφάλεια υγείας. Ωστόσο τόσο στο κοινοτικό όσο και στο εθνικό δίκαιο παραμένουν πάμπολλα εμπόδια, πληθώρα διοικητικών προσκομμάτων, τα οποία πλήττουν κυρίως τους συνταξιούχους, τους εργαζόμενους με σύμβαση ορισμένου χρόνου και τους αποσπασμένους. Ορθά τονίζει η έκθεση ότι τα προβλήματα αυτά θα πρέπει να αντιμετωπισθούν. Για να πω την αλήθεια, δεν καταλαβαίνω γιατί το ΕΛΚ αρνείται να υποστηρίξει ορισμένα από τα απολύτως λογικά αιτήματα τα οποία εξάλλου υποστηρίζει και η ίδια η Ευρωπαϊκή Επιτροπή. Η πολιτική μου ομάδα επιμένει επίσης ιδιαίτερα στο δικαίωμα στην οικογενειακή ζωή, ένα θεμελιώδες ανθρώπινο δικαίωμα, άσχετα από την εθνικότητα των μελών της οικογένειας. Διαπίστωσα ότι η Ευρωπαϊκή Επιτροπή σκοπεύει πραγματικά να καθιερώσει αυτό το δικαίωμα στην οικογενειακή ζωή και κάτι τέτοιο μας βρίσκει απόλυτα σύμφωνους.
<P>
Τέλος, η πολιτική μου Ομάδα συμφωνεί με την προοδευτική κατάργηση κάθε μορφής διακρίσεων. Φυσικά, με την κατάργηση των διακρίσεων μεταξύ των πολιτών ενός κράτους μέλους και των υπόλοιπων πολιτών της Ευρωπαϊκής Ένωσης, αλλά σταδιακά επίσης και με την κατάργηση των διακρίσεων μεταξύ των πολιτών της Ένωσης και αυτών από τρίτες χώρες που είναι μόνιμα εγκατεστημένοι εδώ. Γνωρίζω ότι αυτό το τελευταίο αποτελεί ένα ιδιαίτερα ακανθώδες πρόβλημα στις συζητήσεις που διεξάγονται στο Κοινοβούλιο, ενώ διαπιστώνω ότι και η Ευρωπαϊκή Επιτροπή θέλει να αντιμετωπίσει σταδιακά το ζήτημα αυτό. Σημειώνω επίσης ότι και η ομάδα του ΕΛΚ υποστηρίζει καταρχήν το σημείο αυτό, αν και συνδέει το δικαίωμα για ελεύθερη κυκλοφορία πολιτών τρίτων χωρών με μία κοινή πολιτική για τη μετανάστευση σε πανευρωπαϊκό επίπεδο. Η πολιτική μου ομάδα δεν μπορεί να συμφωνήσει με αυτή την αυστηρή σύνδεση. Δεν θεωρούμε λογικό να αφήνουμε μετανάστες οι οποίοι ζούν στην Ένωση εδώ και χρόνια να περιμένουν μέχρις ότου ολοκληρώσει το Συμβούλιο πλήρως τον τρίτο πυλώνα και τότε μόνο να τους χορηγήσει το δικαίωμα να ταξιδεύουν, να αναζητούν εργασία σε άλλο κράτος ή να μεταφέρουν τα ασφαλιστικά τους δικαιώματα εκτός του κράτους παραμονής τους. Μία πολιτική ευρωπαϊκής ολοκλήρωσης θα πρέπει πραγματικά να στηρίζεται στις ευθύνες και τις υποχρεώσεις των πολιτών τρίτων χωρών, αλλά ας μη λησμονούμε παρακαλώ επίσης ότι οι άνθρωποι αυτοί στερούνται μίας σειράς δικαιωμάτων τα οποία απολαμβάνουμε εμείς ως Ευρωπαίοι. Κύριε Επίτροπε, υποστηρίζουμε πλήρως αυτό το σχέδιο δράσης της Ευρωπαϊκής Επιτροπής και σας ευχόμαστε κάθε επιτυχία στην πραγματοποίηση του.

<SPEAKER ID=283 LANGUAGE="DE" NAME="Pirker">
Κυρία Πρόεδρε, κύριε Επίτροπε, αξιότιμοι κυρίες και κύριοι, η ελεύθερη κυκλοφορία - και σ' αυτό συμφωνούμε - είναι πυρήνας της Συνθήκης για την Ευρωπαϊκή Ένωση. Δημιουργήσαμε πολλές νομικές προϋποθέσεις για να μπορέσει να πραγματοποιηθεί. Όμως, εξακολουθούμε να έχουμε διάφορα προβλήματα στην υλοποίηση της ελεύθερης κυκλοφορίας, όχι μόνο των εργαζομένων. Τώρα, χαιρετίζω το σχέδιο δράσης που υπέβαλε η Επιτροπή, προκειμένου να βελτιωθεί η ελεύθερη κυκλοφορία τουλάχιστον των εργαζομένων.
<P>
Χαιρετίζω την έκθεση, επειδή εδώ η Επιτροπή παρουσιάζει εντελώς συγκεκριμένες προτάσεις. Σχετικά μ' αυτά, επικροτώ επίσης τις συμπληρωματικές προτάσεις της κ. Weiler, επειδή για παράδειγμα έχει την θετική άποψη ότι είναι αναγκαία η κατάργηση της γραφειοκρατίας, δεν πρέπει να χαθούν κοινωνικά δικαιώματα, πρέπει να ενημερωθούν οι πολίτες, είναι αναγκαία η αμοιβαία αναγνώριση τίτλων σπουδών, πρέπει να εισαχθεί μια κάρτα κοινωνικής ασφάλισης, και π.χ. εναντίον της κακής χρήσης μιας οδηγίας περί αποσπάσεων.Υπάρχει πληθώρα θετικών σημείων, στα οποία είμαστε απόλυτα σύμφωνοι.
<P>
Όμως, κ. Weiler, τώρα γίνεστε κάπως υπερβολικά φιλόδοξη. Γιατί ζητήσατε αναφορικά με την είσοδο, με την εγκατάσταση υπηκόων τρίτων χωρών ίσα δικαιώματα για τους πολίτες τρίτων χωρών με εκείνα των πολιτών της Ένωσης. Σ' αυτό μπορούμε να συμφωνήσουμε, βάσει της λογικής της συστηματικότητας, μόνον εάν προηγουμένως υπάρξει πανευρωπαϊκή ρύθμιση της εισόδου, της αποδοχής εργατικού δυναμικού, της εγκατάστασης εργατικού δυναμικού στην Ευρωπαϊκή Ένωση, η οποία θα ισχύει σε όλα τα κράτη. Εδώ θέλετε να κάνετε το δεύτερο βήμα πριν από το πρώτο.
<P>
Το δεύτερο αίτημά σας είναι η άμεση κατάργηση της υποχρεωτικής θεώρησης διαβατηρίου. Τώρα η Επιτροπή ανακοινώνει ήδη ότι αυτή η σκέψη είναι ένας πολύ φιλόδοξος στόχος. Θέλετε να γίνει αυτό αμέσως, χωρίς να υπάρχει καμία σχετική προϋπόθεση. Αλλοι το βλέπουν πολύ ρεαλιστικά. Πιστεύουν ότι θα έπρεπε να θεσπιστεί μια μεταβατική περίοδος, να περιμένουμε πέντε χρόνια κι ύστερα να εκδοθεί η απόφαση του Συμβουλίου. Αλλωστε δεν πρέπει να ξεχνάμε ότι και οι τρίτες χώρες πρέπει να βάλουν τάξη στην ασφάλεια των συνόρων τους, έτσι ώστε να μην δημιουργηθούν σχετικά προβλήματα κατά την διάβαση των συνόρων προς την Ένωση και, κατά συνέπειαν, μέσα στην Ένωση.
<P>
Το τρίτο σημείο: ζητάτε την επέκταση της άδειας παραμονής σε όλα τα μέλη των οικογενειών, ανεξάρτητα από την εθνικότητά τους, και συμπεριλαμβάνετε επίσης όλους τους συντρόφους. Κατ' αυτόν τον τρόπο ακολουθείτε ακριβώς τον ίδιο δρόμο με τον κ. Lehne. Ανοίγετε έτσι τις πύλες της κατάχρησης. Νομίζω ότι το πρόγραμμά σας παραείναι μεγαλόπνοο. Έχετε χάσει την αίσθηση του εφικτού.
<P>
Είμαι υπέρ ορισμένων τμημάτων της έκθεσης και θα την υποστήριζα, αν η κ. Weiler υποστηρίξει αυτά που ζητάμε, συγκεκριμένα πρώτα να καταλήξουμε σε κοινοτικές ρυθμίσεις στους τομείς της εισόδου, της εγκατάστασης και του ασύλου, για να μπορέσουμε ύστερα να υλοποιήσουμε καθ' ολοκληρίαν την αρχή της ελεύθερης κυκλοφορίας και για υπηκόους τρίτων χωρών. Συμφωνώ μερικώς με τις προτάσεις σας, όχι όμως σε σημαντικά σημεία. Σας ευχαριστώ.

<SPEAKER ID=284 LANGUAGE="NL" NAME="Βoogerd-Quaak">
Κυρία Πρόεδρε, θεωρώ ότι η Ευρωπαϊκή Επιτροπή μάς έχει υποβάλει καλές προτάσεις, ενώ και η έκθεση της κ. Weiler είναι επίσης καλή. Χθες, εμείς, η Ομάδα των Φιλελευθέρων, ακούσαμε τον Επίτροπο Βangemann ο οποίος τόνισε ότι μειώνεται η σημασία των εθνικών κρατών ενώ ενισχύεται διαρκώς η παγκοσμιοποίηση. Εάν εξετάσουμε στα πλαίσια αυτά την έκθεση της κυρίας Weiler, πιστεύω ότι οφείλουμε να βρούμε το θάρρος να διαπιστώσουμε όλοι μας ότι δεν πρέπει να ισχύουν διακρίσεις κατά πολιτών άλλων χωρών οι οποίοι εργάζονται νόμιμα εδώ, διότι περί αυτού πρόκειται στην ουσία. Θα πρέπει να πω ότι σχεδόν δεν πίστευα τ' αυτιά μου όταν άκουσα την παρέμβαση του κυρίου Pirker. Δεν χωρά καμία απολύτως αμφιβολία ότι πρόκειται περί προεκλογικής δήλωσης στα πλαίσια των γερμανικών εκλογών. Κι εγώ που νόμιζα ότι το Ευρωπαϊκό Κοινοβούλιο έπρεπε να είναι πάντοτε υπεράνω των κομμάτων και να έχει υπερκομματικό ρόλο. Λυπούμαι ιδιαίτερα για το γεγονός ότι το χριστιανοδημοκρατικό κόμμα δεν είναι σε θέση αυτή τη φορά να δράσει σ' αυτά τα πλαίσια. Θα ήθελα ωστόσο να κάνω έκκληση στο κόμμα αυτό να υπερψηφίσει την έκθεση της κ. Weiler.
<P>
Συνάδελφοι, θα ήταν κρίμα εξαιτίας αυτών των μικροδιαφορών να μην τύχει η έκθεση της κ. Weiler της υποστήριξης των χριστιανοδημοκρατών. Μπορεί να μην πίστευα στ' αυτιά μου, τώρα όμως ούτε καν στα μάτια μου δεν θα πιστέψω εάν συμβεί κάτι τέτοιο αύριο. Tούτου λεχθέντος, Πρόεδρε, θα ήθελα απλώς να προσθέσω ότι πραγματικά απογοητεύθηκα με την απάντηση της Ευρωπαϊκής Επιτροπής στην ερώτηση που κατέθεσα γραπτώς σχετικά με την υπόθεση Kohl και Decker. Η απάντηση ήταν εξαιρετικά συγκρατημένη και προσεκτική και νομίζω ότι αυτό επίσης έχει να κάνει με τις γερμανικές εκλογές, κάτι που θεωρώ απαράδεκτο. Εμείς, η Ευρώπη, θα πρέπει να υψωθούμε πάνω από τα εθνικά και κρατικά συμφέροντα. Κάνω έκκληση προς την Ευρωπαϊκή Επιτροπή να κάνει κι αυτή κάτι τέτοιο.

<SPEAKER ID=285 LANGUAGE="FI" NAME="Ojala">
Αξιότιμε κύριε Πρόεδρε, πρώτα από όλα θέλω να συγχαρώ την κυρία Weiler για την εξαιρετική έκθεσή της. Η κυρία Weiler υπερασπίζεται διεξοδικά τη θεμελιώδη αρχή της ελεύθερης διακίνησης στην Ευρωπαϊκή Ένωση για όλους όσους βρίσκονται στις χώρες αυτές, και όχι μόνο για τους εργαζόμενους και τις οικογένειές τους. Ελεύθερη διακίνηση θα πρέπει να απολαμβάνουν και οι φοιτητές, οι συνταξιούχοι και οι πολίτες τρίτων χωρών στις χώρες της Ευρωπαϊκής Ένωσης.
<P>
Οι τέσσερεις θεμελιώδης ελευθερίες της ΕΕ έχουν γίνει μέχρι σήμερα αντιληπτές μόνο ως ελευθερία στην εργασία. Για τα άτομα δεν έχει γίνει λόγος. Η δύναμη της εργασίας γίνεται αντιληπτή ως αντικείμενο, το οποίο πρέπει να έχει ελευθερία κινήσεως στην εσωτερική αγορά μαζί με τα άλλα αντικείμενα. Όμως στην ουσία πρόκειται για ανθρώπους, οι οποίοι έχουν ανάγκες και αισθήματα. Η μετακίνηση των ανθρώπων επηρεάζεται και από άλλα πράγματα, όχι μόνο από την ευμετάβλητη ζήτηση εργασίας.
<P>
Εξεπλάγην και δυσαρεστήθηκα εκ μέρους των πολιτών από τις τρίτες χώρες που κατοικούν σε κάποιο τμήμα νόμιμα, από την παρουσίαση του ΕΛΚ για τον έλεγχο που επιδιώκει να αδυνατίσει αυτή τη θεμελιώδη αρχή. Υπερασπίζομαι πλήρως την άποψη της κυρίας Weiler σχετικά με την κατάργηση των θεωρήσεων εισόδου (VISAS) για τους αλλοδαπούς εργάτες και τις οικογένειές τους, που ήδη βρίσκονται σε κάποια χώρα της ΕΕ.
<P>
Όταν αναφέρουμε τον όρο οικογένεια, είτε για τους πολίτες της Ένωσης, είτε για πολίτες τρίτων χωρών, θα έπρεπε να λάβουμε υπόψη και τις μεταβολές του όρου οικογένεια. Στις μέρες μας οικογένεια μπορεί να είναι και το ζευγάρι που συζεί χωρίς να είναι παντρεμένο ή το ζευγάρι των ομοφυλόφιλων. Αυτοί οι τύποι οικογενειών θα πρέπει να είναι ισότιμοι με τον κλασικό τύπο οικογενείας, όταν προσδιορίζουμε τον όρο οικογένεια.
<P>
Ελπίζω πραγματικά, κύριε Πρόεδρε, να μην ανατρέψει τώρα το ΕΛΚ αυτή τη σημαντική έκθεση. Κατά τη γνώμη μου είναι τόσο αξιόλογη έκθεση ώστε το Κοινοβούλιο θα έπρεπε να την κάνει αποδεκτή.

<SPEAKER ID=286 LANGUAGE="DE" NAME="Wolf">
Κυρία Πρόεδρε, επιτρέψτε μου παρακαλώ να πάρω κάποια φόρα και επίσης να γίνω λίγο περισσότερο αναλυτικός. Η θέση μου είναι η εξής: Ως δυτικός Χριστιανός, ως διαφωτιστής, ως Ευρωπαίος, κανείς δεν μπορεί να είναι υπέρ της διάκρισης των ανθρώπων σε πρώτη και δεύτερη κατηγορία και του αποκλεισμού τους πίσω από κρατικά σύνορα. Επικαλούμαι τον Επίσκοπο του Hippo στη σημερινή Τυνησία, τον πνευματικό πατέρα της δυτικής Εκκλησίας, ο οποίος στη διδασκαλία του περί χάριτος ξεκινούσε από τη ριζική ισότητα όλων των ανθρώπων, ακόμη κι αν δεν είναι κανείς υποχρεωμένος να ακολουθεί την υπερβολή του Λουθήρου "άνευ μισθού και χρέους». Επικαλούμαι τον ευρωπαϊκό διαφωτισμό, που επιχειρηματολογεί με οδηγό παράσταση την ισότητα ελευθερίας από τον καιρό του Αντιφώντα και του Ιππία από την Ήλιδα. Επικαλούμαι το ευρωπαϊκό κίνημα της μεταπολεμικής περιόδου με τις διαδηλώσεις του εναντίον των συνόρων.
<P>
Κύριε Pirker και κύριε Pronk, ερχόσαστε τώρα στο έτος Κυρίου 1998 και προβάλλετε ενάντια στο κοινοτικό δίκαιο ένα είδος αιτήματος "όσο δεν», το οποίο πρέπει να δεσμεύσει την ελεύθερη κυκλοφορία, επειδή ξέρετε ότι αυτή η προϋπόθεση δεν θα εμφανιστεί τόσο σύντομα. Απαιτείτε την διαγραφή όλων των αναφορών σε ομάδες προσώπων που είναι σήμερα στόχοι ιδιαίτερων διακρίσεων: υπήκοοι τρίτων χωρών, συγγενείς ανεξάρητητα από την εθνικότητά τους, άγαμοι σύντροφοι, εργαζόμενοι που αναζητούν εργασία, εργαζόμενοι με προσωρινές συμβάσεις, διακινούμενοι εργαζόμενοι, φοιτητές, συνταξιούχοι, άτομα που δεν εργάζονται. Αυτό, αγαπητέ κ. συνάδελφε Pirker, δεν αποτελεί καμία λογική της συστηματικότητας, άλλωστε αυτό έτσι κι αλλιώς δεν είναι παρά μια άλλη ονομασία αυτού που επιθυμεί κανείς. Αν θα θέλαμε να μιλήσουμε εδώ με μεγάλα λόγια, θα έπρεπε ασφαλώς να πούμε ότι οι συγκεκριμένες τροπολογίες πρέπει να απορριφθούν ως μη χριστιανικές, αντιδιαφωτιστικές και εντελώς μη ευρωπαϊκές!

<SPEAKER ID=287 LANGUAGE="DE" NAME="Ettl">
Κυρία Πρόεδρε, κύριε Επίτροπε, κυρίες και κύριοι, αρχικά συγχαίρω την εισηγήτρια για την εξαίρετη και ανοιχτή έκθεσή της για το συγκεκριμένο ζήτημα. Επιτρέψτε μου πρώτα μια παρατήρηση: σήμερα το πρωί, όταν ο αυστριακός αντικαγκελάριος παρουσίασε το πρόγραμμα της Αυστριακής Προεδρίας της Ευρωπαϊκής Ένωσης, αισθανόμουν περήφανος που είμαι Αυστριακός. Τώρα είμαι κάπως μπερδεμένος! Σε αντίθεση με τον συνάδελφό μου Pirker - που σήμερα έχτισε μια Αυστρία-φρούριο, μια Ευρώπη-φρούριο - μιλήσαμε σήμερα το πρωί για τη διεύρυνση της Ευρωπαϊκής Ένωσης με όλο το απαραίτητο πνεύμα που απαιτείται και με όλη την πολιτική προοπτική που κρύβεται πίσω από αυτά. Φυσικά, με κάποια κριτήρια, με μεταβατικές διατάξεις. Όμως, στην προκαταρκτική φάση θεσπίζουμε καθαρά μέτρα διάκρισης και δεν είμαστε καν σε θέση να ενσωματώσουμε τώρα τους εργαζόμενους από τρίτες χώρες και τις οικογένειές τους. Δημιουργούμε δύο μέτρα και δύο σταθμά, κι εκτός τούτου το σχέδιο αφορά μία βαθμιαία μεταφορά αυτών των μέτρων. Αυτό θα το θεωρούσα βέβαια σκόπιμο!
<P>
Από τη μια μεριά, μιλάμε στην Ευρωπαϊκή Ένωση για την ελεύθερη κυκλοφορία αγαθών, θέλουμε να την εμβαθύνουμε και να την υλοποιήσουμε. Όταν πρόκειται για την ελεύθερη κυκλοφορία προσώπων, για τους κοινωνικούς κανόνες και τα μέτρα που βρίσκονται πίσω απ' αυτούς, μπλοκάρουμε τους εαυτούς μας. Όταν πρόκειτα γενικά για μέτρα που συνιστούν διάκριση, ντροπιαζόμαστε. Δεν είναι δυνατόν!
<P>
Ξεκινώ από την προϋπόθεση ότι αύριο θα νικήσει η λογική και ότι μπορούμε από τώρα να κάνουμε κάποια πρώτα βήματα προς αυτήν την κατεύθυνση, διαφορετικά σε πολλές περιπτώσεις η διαδικασία εμβάθυνσης δεν θα έχει παρά ελλιπή επιτυχία, κι αυτό πραγματικά ούτε πρέπει ούτε επιτρέπεται να γίνει. Συγχωρείστε μου το συναισθηματικό μου ξέσπασμα, αλλά έτσι αισθάνομαι σήμερα.

<SPEAKER ID=288 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, είναι γεγονός ότι η ελεύθερη κυκλοφορία του εργατικού δυναμικού είναι βασικό δικαίωμα των πολιτών στην Ευρωπαϊκή Ένωση. Το συγκεκριμένο δικαίωμα είναι ένα από τα τέσσερα βασικά δικαιώματα που αποτελούν τους πυλώνες της ολοκληρωμένης Ευρώπης. Οι παραπάνω ελευθερίες αφορούν δικαιωματικά πρώτα από όλα τους πολίτες της Ευρωπαϊκής Ένωσης. Η ελεύθερη κυκλοφορία συναντά βέβαια εμπόδια, όπως τη γραφειοκρατεία για την άδεια παραμονής, τα προβλήματα αναγνώρισης των διπλωμάτων και την κοινωνική ασφάλιση. Οι καταστάσεις αυτές θα χειροτερεύσουν εάν μεταβληθεί η θέση των τρίτων χωρών πριν υπάρξει νομοθεσία στον εργασιακό τομέα της Ένωσης.
<P>
Σήμερα η νομοθεσία της Ένωσης δεν δίνει ευκαιρίες στους πολίτες τρίτων χωρών, ούτε για εργασία, ούτε για εξίσωσή τους με τους πολίτες της Ένωσης. Η απόλυτη εξίσωση δεν αποτελεί ρεαλιστικό πολιτικό στόχο. Διότι η αξίωση της κ. Weiler για ριζική μεταβολή της θέσης των εργαζομένων από τις τρίτες χώρες, είναι ανυπόστατη νομικά. Το κεντρικό περιεχόμενο της έκθεσης μένει κατ' ανάγκην ασαφές. Υποστηρίζω το σύστημα του πάσου σπουδών για την βελτίωση της αναγνώρισης των διπλωμάτων, το οποίο ανέφερε η Weiler, αλλά η εφαρμογή του συστήματος πρέπει να στηριχθεί αυστηρά στη συνεργασία των αρχών, με ανθρωπιστικό πνεύμα.

<SPEAKER ID=289 LANGUAGE="NL" NAME="Pronk">
Κύριε Πρόεδρε, πολλά ειπώθηκαν απόψε για τη στάση μας. Πάντα είναι βέβαια καλό να γίνεται αυτό στα πλαίσια μίας συζήτησης. Θα πρέπει ωστόσο να τονίσω ότι αυτό που μόλις ακούσθηκε είναι απολύτως εσφαλμένο. Οραματίζομαι εγώ, και νομίζω και η πολιτική μας ομάδα, μία Ευρώπη όπου ο καθένας θα μπορεί να ταξιδεύει και να εγκαθίσταται ελεύθερα. Ωστόσο δεν έχουμε κοινή πολιτική για τις θεωρήσεις διαβατηρίων. Στις Ηνωμένες Πολιτείες εφαρμόζεται φυσικά μια τέτοια κοινή πολιτική, και δεν υπάρχει πρόβλημα ελεύθερης διακίνησης και εγκατάστασης, ούτε για τους πολίτες των ΗΠΑ ούτε για τους πολίτες τρίτων χωρών. Το ίδιο δεν συμβαίνει ωστόσο εδώ, δυστυχώς. Υπάρχουν πολλές σοσιαλιστικές κυβερνήσεις, μπορώ λ.χ να αναφέρω το παράδειγμα της βρετανικής κυβέρνησης, που αρνούνται να συνεργασθούν προς την κατεύθυνση αυτή. Και βέβαια εκπλήττομαι ιδιαίτερα όταν ακούω από αυτήν την πτέρυγα του Κοινοβουλίου ότι εμείς τάχα δημιουργούμε προσκόμματα. Όχι, κύριε Πρόεδρε, εμείς θέλουμε να καταβάλουμε κάθε δυνατή προσπάθεια στα πλαίσια του ισχύοντος νομικού συστήματος, αλλά δεν μπορούμε να υπερβούμε το σύστημα αυτό καθώς το καλύτερο είναι, ως γνωστόν, εχθρός του καλού. Ας μην το λησμονούμε αυτό, ούτε εμείς, ούτε η Ευρωπαϊκή Επιτροπή.
<P>
Η Επιτροπή θα πρέπει να γνωρίζει ότι υπάρχει πληθώρα προβλημάτων αυτή τη στιγμή. Μαζικά διαμαρτύρονται πολίτες, της Ένωσης κυρίως, οι οποίοι αντιμετωπίζουν διάφορες αντίξοες καταστάσεις. Πολλά μπορούν να γίνουν για να αντιμετωπισθούν τα προβληματα αυτά, ωστόσο εύκολο είναι να λέμε: θα πρέπει ο καθένας να μπορεί να έρχεται στην Ένωση έτσι απλά: είμαστε μία μεγάλη, μία τεράστια οικογένεια. Αυτό που πάντοτε με εντυπωσιάζει εμένα είναι ότι μόνο σ' αυτά τα πλαίσια γίνεται λόγος για οικογενειακή πολιτική από την άλλη πτέρυγα του Κοινοβουλίου. Τότε είναι που θα πρέπει να δοθούν ως δια μαγείας όλες οι λύσεις. Τέτοια ακούω και δεν πιστεύω πλέον ούτε τ' αυτιά μου, ούτε τα μάτια μου, ούτε τίποτα. Ωραία όλα αυτά τα λόγια, Πρόεδρε, ωστόσο η δική μας θέση οδηγεί μακροπρόθεσμα σε βελτίωση της κατάστασης. Αυτά που προτείνει η κυρία Weiler, με κάθε καλή πρόθεση και με όλο το σεβασμό προς αυτά που λέει, δεν θα βελτιώσουν αλλά απλώς θα οδηγήσουν σε διατήρηση της σημερινής κατάστασης, ενώ εμείς θέλουμε να πραγματοποιηθεί πραγματική πρόοδος.

<SPEAKER ID=290 NAME="Flynn">
Κυρία Πρόεδρε, θα ήθελα να δράξω την ευκαιρία για να ευχαριστήσω όλους όσους συνέβαλαν σε αυτή την πολύ σημαντική συζήτηση, και να ευχαριστήσω την κ. Weiler για την συμβολή της. Προσφάτως, ανακάλυψα ότι αυτό το θέμα είναι εξαιρετικά λεπτό, ανεξάρτητα από τη χρονική στιγμή και το έτος κατά το οποίο εξετάζεται.
<P>
Συμφωνώ με την κ. Oddy, ότι πρέπει να αντιμετωπίσουμε το ζήτημα σοβαρά και δεν είμαι ικανοποιημένος με το γεγονός ότι η ελευθερία αυτή αναπτύχθηκε εξίσου γρήγορα με ορισμένες άλλες ελευθερίες που ήταν εγγυημένες, όπως τα αγαθά, οι υπηρεσίες ή το κεφάλαιο. Αυτή η ελευθερία χρειάζεται να εξεταστεί και συμφωνώ με την κ. Weiler ότι όλο το ζήτημα της κινητικότητας είναι θεμελιώδες. Δεν μπορούμε να κάνουμε λόγο για μια ευρωπαϊκή στρατηγική απασχόλησης και για την προσαρμοστικότητα, αν δεν κάνουμε ό, τι είναι απαραίτητο για την παροχή μεγαλύτερης κινητικότητας στην ευρωπαϊκή αγορά εργασίας. Τούτο δεν ισχύει σήμερα.
<P>
Το σχέδιο δράσης για την ελεύθερη κυκλοφορία των εργαζομένων εγκρίθηκε από την Επιτροπή το Νοέμβριο του προηγούμενου έτους. Αποβλέπει, ουσιαστικά, στην ένταξη του δικαιώματος της ελεύθερης κυκλοφορίας στο γενικότερο πλαίσιο άλλων πολιτικών και δράσεων της Ευρωπαϊκής Ένωσης, με σαφή έμφαση σε δύο βασικά ζητήματα που στηρίζουν όλο το σχέδιο δράσης.
<P>
Το πρώτο ζήτημα είναι η ιθαγένεια. Η βελτίωση της άσκησης του δικαιώματος ελεύθερης κυκλοφορίας βαίνει προς όφελος του πολίτη της ΕΕ, καθώς το εν λόγω δικαίωμα αποτελεί ουσιαστικό τμήμα της ευρωπαϊκής ιθαγένειας. Το δεύτερο ζήτημα αφορά την πολιτική της απασχόλησης. Η βελτίωση της ελεύθερης κυκλοφορίας των εργαζομένων συμβάλλει στην καλύτερη λειτουργία της ευρωπαϊκής αγοράς εργασίας.
<P>
Από το Νοέμβριο του 1997 η Επιτροπή εργάστηκε για την υλοποίηση του σχεδίου δράσης, ώστε να τηρήσει τις δεσμεύσεις που εξαγγέλθηκαν στο σχέδιο. Οι νομοθετικές προτάσεις εξετάζονται από την Επιτροπή, ώστε να βελτιωθεί και να ενημερωθεί το ουσιαστικό νομοθετικό κείμενο για την ελεύθερη κυκλοφορία των εργαζομένων. Αναφερόμαστε εδώ στον Κανονισμό 1616/68 για το δικαίωμα ελεύθερης κυκλοφορίας, και στην Οδηγία 360/68 για το δικαίωμα διαμονής των εργαζομένων και των οικογενειών τους.
<P>
Αυτά τα δύο βασικά νομικά κείμενα δεν έχουν τροποποιηθεί ουσιαστικά επί 30 χρόνια. Είναι πλέον κατάλληλη η στιγμή, δεδομένης της ενιαίας αγοράς, του ενιαίου νομίσματος, όλου του ζητήματος της διεύρυνσης και της ανάγκης να ενισχυθεί η στρατηγική απασχόλησής μας.
<P>
Οι νέες νομοθετικές προτάσεις θα καλύψουν βασικά ζητήματα, όπως η βελτίωση του δικαιώματος διαμονής για όσους ζητούν εργασία και για τους ασκούμενους, και ο περιορισμός των γραφειοκρατικών εμποδίων για όλους τους εργαζόμενους. Συμφωνώ με την κ. Van Lancker ως προς αυτό. Πρέπει να βελτιωθούν οι συνθήκες για την επανένωση των οικογενειών, όσων εργάζονται στην Ευρωπαϊκή Ένωση και την ενθάρρυνση για τη δημιουργία ενός χώρου επαγγελματικής κινητικότητας, που να βασίζεται στην αναγνώριση παντού στην Ευρωπαϊκή Ένωση των συγκρίσιμων επαγγελματικών προσόντων των εργαζομένων στην ΕΕ, ανεξάρτητα από το κράτος μέλος όπου τα προσόντα αυτά αποκτήθηκαν.
<P>
Τούτο περιλαμβάνει ζητήματα όπως η επαγγελματική πείρα, τα διπλώματα και τα προσόντα. Οι προτάσεις βασίζονταν σε προηγούμενες προτάσεις που είχαμε υποβάλει το 1989, καθώς και στο ίδιο το σχέδιο δράσης και στις συστάσεις του πάνελ υψηλού επιπέδου για την ελεύθερη κυκλοφορία των προσώπων, του οποίου προήδρευε η κ. Simone Veil. Την προηγούμενη εβδομάδα, η Επιτροπή ενέκρινε μια ανακοίνωση προς το Συμβούλιο και το Κοινοβούλιο σχετικά με τη συνέχεια της έκθεσης από την ομάδα Veil. Η ανακοίνωση τονίζει τη σημασία που έχουν οι συγκεκριμένες προτάσεις στην ανάπτυξη της ελεύθερης κυκλοφορίας.
<P>
Με χαρά επισημαίνω ότι υποβλήθηκαν ορισμένες σημαντικές νομοθετικές προτάσεις στο Συμβούλιο στον τομέα της ελεύθερης κυκλοφορίας των εργαζομένων. Το Συμβούλιο ενέκρινε προσφάτως δύο προτάσεις της Επιτροπής, σχετικά με την ελεύθερη κυκλοφορία των εργαζομένων: την οδηγία για τις συμπληρωματικές συντάξεις, και τον κανονισμό για τη διεύρυνση του Κανονισμού 1408/71, σχετικά με το συντονισμό των καθεστώτων κοινωνικής ασφάλειας σε ειδικά προγράμματα για δημόσιους υπαλλήλους.
<P>
Η πρόταση της Επιτροπής να διευρυνθεί ο Κανονισμός 1408/71 σε υπηκόους τρίτων χωρών, που διαμένουν νομίμως σε ένα κράτος μέλος, εξετάζεται επίσης από το Συμβούλιο. Αυτές οι τρεις προτάσεις καλύφθηκαν από το σχέδιο δράσης. Η Επιτροπή εργάζεται, εξίσου, για την απλοποίηση του Κανονισμού 1408/71, που είναι ένα από τα σημαντικότερα νομοθετικά στοιχεία για την αποτελεσματική άσκηση του δικαιώματος της ελεύθερης κυκλοφορίας.
<P>
Πέρα από τις νομοθετικές εξελίξεις, το σχέδιο δράσης εξάγγειλε επίσης δράσεις με στόχο την καλύτερη διαφάνεια στην αγορά απασχόλησης και την καλύτερη ενημέρωση για τις δυνατότητες της αγοράς αυτής. Το Ευρωπαϊκό Κοινοβούλιο απηύθυνε έκκληση για την ανάληψη τέτοιων δράσεων στο ψήφισμά του. Για την επίτευξη του σκοπού αυτού υπάρχουν πολλές βασικές δράσεις που προωθήθηκαν σχετικά πρόσφατα.
<P>
Στο πλαίσιο της ενημερωτικής καινοτομίας "Οι πολίτες πρώτα», μια νέα δράση επονομαζόμενη "Μόνιμος διάλογος με τον πολίτη» παρουσιάστηκε στο Κάρντιφ μόλις πριν από ένα μήνα. Υποβλήθηκε ένας νέος οδηγός για όσους αναζητούν θέσεις εργασίας, με σκοπό να ενισχύσει - μέσω ενός πρακτικού οδηγού, φιλικού προς το χρήστη - την ενημέρωση των πολιτών που επιθυμούν να ασκήσουν το δικαίωμά τους στην ελεύθερη κυκλοφορία.
<P>
Επίσης, στη Σύνοδο Κορυφής του Κάρντιφ, παρουσιάστηκε η βάση δεδομένων EURES στο Internet, και σήμερα είναι πλήρως προσβάσιμη από όλους τους πολίτες που θέλουν να συμβουλευθούν προσφορές εργασίας σε όλα τα κράτη μέλη που διατίθενται μέσω αυτής της βάσης.
<P>
Προωθήθηκαν διάφορες δράσεις για την ανάπτυξη της πληροφόρησης για τους μελετητές, τους γιατρούς, τους δικαστές και τους πολίτες για το δικαίωμα της ελεύθερης κυκλοφορίας των εργαζομένων. Μια σειρά διασκέψεων και σεμιναρίων έχουν πλέον ολοκληρωθεί σε όλα τα κράτη μέλη, συμπεριλαμβανομένων των κρατών μελών του ΕΟΧ. Υπάρχει συνέχεια σε αυτές τις δράσεις. Μια σημαντική διάσκεψη θα διεξαχθεί στις Βρυξέλλες τον Οκτώβριο, για να εορταστεί η 30ή επέτειος της θέσης σε ισχύ το Κανονισμού 1612/68, και για να εξετάσουμε το μέλλον.
<P>
Για αυτό βρίσκομαι, δικαιολογημένα, στην ευχάριστη θέση να επιβεβαιώσω ότι οι προσπάθειες της Επιτροπής να συμμορφωθεί με τις δεσμεύσεις που καθορίστηκαν στο σχέδιο δράσης, προοδεύουν με λογικά καλό ρυθμό. Σε αυτό το πλαίσιο, το ψήφισμα του Ευρωπαϊκού Κοινοβουλίου είναι πολύ σημαντικό. Οφείλω να ομολογήσω ότι είμαι ικανοποιημένος με τη σύμπτωση απόψεων μεταξύ των δύο θεσμικών οργάνων, στη συγκεκριμένη περίπτωση. Θα ήθελα να τονίσω ότι το ψήφισμα του Ευρωπαϊκού Κοινοβουλίου επισημαίνει τη σημασία της ελεύθερης κυκλοφορίας των εργαζομένων όπως κάνει η Επιτροπή: μέσω της ιθαγένειας και της απασχόλησης. Είναι σημαντικό να τονιστεί ότι και οι δύο τομείς είναι στενά συνδεδεμένοι σήμερα στην Ευρώπη και ότι αντιστοιχούν στις κυριότερες ανησυχίες των ευρωπαίων πολιτών.
<P>
Γνωρίζουμε ότι οι ευρωπαίοι πολίτες ανησυχούν για την κατάσταση της απασχόλησης στην Ευρώπη, και ότι ενδιαφέρονται να μάθουν ποιες είναι οι δυνατότητες να βρουν εργασία σε άλλο κράτος μέλος. Επιπλέον, οι ευρωπαίοι πολίτες συνειδητοποιούν διαρκώς περισσότερο την ύπαρξη ενός ευρωπαϊκού χώρου επαγγελματικής κινητικότητας. Θέλουν να ξέρουν πώς μπορούν να επωφεληθούν πλήρως από αυτόν.
<P>
Το σχέδιο δράσης - και το ψήφισμα του Ευρωπαϊκού Κοινοβουλίου - προσπαθούν με κάθε τρόπο να κατευνάσουν αυτές τις ανησυχίες. Επομένως, το σχέδιο δράσης εστιάζεται στην ελεύθερη κυκλοφορία των εργαζομένων. Ωστόσο, δεν παραλείψαμε το γεγονός ότι η ελεύθερη κυκλοφορία, ως τέτοια, περιλαμβάνει μια σειρά άλλων ανησυχιών που ξεπερνούν την κατάσταση του εργαζόμενου πληθυσμού. Τέτοιες άλλες ανησυχίες εξετάζονται στο ψήφισμα του Κοινοβουλίου και περιλαμβάνουν τα εξής: την κατάργηση των συνοριακών ελέγχων, συμπεριλαμβανομένης της ένταξης του acquis Σέγκεν στη Συνθήκη· το δικαίωμα διαμονής σε φοιτητές, συνταξιούχους και μη απασχολούμενα άτομα, σύμφωνα με την αντίληψη της ευρωπαϊκής ιθαγένειας· τη δημιουργία ενός χώρου κινητικότητας για τους φοιτητές και ανάλογα με τα πανεπιστημιακά προσόντα που αποκτήθηκαν στα διάφορα κράτη μέλη· και τα προβλήματα που απορρέουν από τις ανισότητες στη φορολογική νομοθεσία των κρατών μελών, καθώς και από την αλληλεπίδραση μεταξύ του φορολογικού συστήματος και του συστήματος κοινωνικής ασφάλισης.
<P>
Όλες αυτές οι ανησυχίες λαμβάνονται προσεκτικά υπόψη από την Επιτροπή και αποτελούν αντικείμενο πρωτοβουλιών στο πλαίσιο του σχεδίου δράσης.
<P>
Τέλος, παρά το σχετικά περιορισμένο πεδίο εφαρμογής του σε ένα τόσο ευρύ πλαίσιο, το σχέδιο δράσης για την ελεύθερη κυκλοφορία των εργαζομένων αποβλέπει στη δημιουργία πολιτικής ορμής στον τομέα της ελεύθερης κυκλοφορίας. Το σχέδιο τονίζει τον ισχυρό δεσμό μεταξύ όλων αυτών των διάφορων τομέων και, αν και χρειάζεται ασφαλώς περισσότερη δουλειά, αποτελεί ένα σημαντικό σημείο εκκίνησης για την υλοποίηση μιας συνεκτικής προσέγγισης με σκοπό να διαμορφωθεί, προς όφελος του πολίτη, μια ευρεία περιοχή κινητικότητας μέσω μιας Ευρώπης χωρίς σύνορα.
<P>
Πιστεύω ακράδαντα ότι το Ευρωπαϊκό Κοινοβούλιο και η Επιτροπή ακολουθούν τον ίδιο στόχο. Χαιρετίζω τη σημαντική συμβολή του Ευρωπαϊκού Κοινοβουλίου ως προς το ζήτημα αυτό. Δεσμεύομαι ότι θα ακολουθήσω εκείνο το πρόγραμμα δράσεων, που θα οδηγήσει σε μεγαλύτερη ελευθερία κυκλοφορίας, και ότι αυτή η ελευθερία θα αναπτυχθεί στην καλύτερη Ευρώπη που όλοι προσβλέπουμε.

<SPEAKER ID=291 NAME="Weiler">
Κυρία Πρόεδρε, αγαπητοί συνάδελφοι, πρόκειται μόνο για δύο πολύ σύντομες διασαφηνίσεις και για την απάντηση σε μία ερώτηση, που σίγουρα θα συμβάλουν στην εξαντικειμενικοποίηση της συζήτησης. Θα ήθελα να αναφέρω γι' άλλη μια φορά το σημείο 7 των αιτημάτων μου, κύριε Pirker, που αναφέρεται στην υποχρεωτική θεώρηση διαβατηρίων, γιατί δυστυχώς το διατυπώσατε εδώ εσφαλμένα. Καλώ την Επιτροπή να καταθέσει από τώρα, ανεξαρτήτως των διατάξεων της Συνθήκης του Αμστερνταμ, προτάσεις για την κατάργηση της υποχρεωτικής θεώρησης διαβατηρίων στις ενδοκοινοτικές μετακινήσεις για πολίτες τρίτων χωρών, εφ' όσον είναι συγγενείς διακινούμενων εργαζομένων ή εργαζομένων με απόσπαση. Πρόκειται δηλαδή για μια τροποποιημένη εντολή εργασίας.
<P>
Το δεύτερο αφορά μια ερώτηση μιας, νομίζω, Φινλανδής συναδέλφου. Δυστυχώς μου διαφεύγει το ηχηρό της όνομα. Υποθέτω ότι είναι Φινλανδή. Παρατηρήσατε ότι η ευρωπαϊκή ταυτότητα ασκουμένου είναι μια ασαφής υπόθεση. Υποθέτω ότι εννοείτε το σημείο 23 της έκθεσής μου, όπου καλώ την Επιτροπή να συνεχίσει τις εργασίες της για τη θέσπιση ενός ευρωπαϊκού διαβατηρίου επαγγελματικής κατάρτισης. Το εν λόγω ευρωπαϊκό διαβατήριο επαγγελματικής κατάρτισης υπεβλήθη από την κυρία Επίτροπο Cresson. Στην Επιτροπή Απασχόλησης και Κοινωνικών Υποθέσεων συζητήσαμε διεξοδικά και λεπτομερειακά γι' αυτό το ευρωπαϊκό διαβατήριο επαγγελματικής κατάρτισης και πιστεύω ότι όλες ο Ομάδες, και το ΕΛΚ, είχαν βρει την ιδέα καλή.

<SPEAKER ID=292 NAME="Pronk">
Κυρία Πρόεδρε, έχω μια ερώτηση για τον Επίτροπο. Έδωσε μια καλή απάντηση, αλλά δεν είναι σαφές σε εμένα ποια είναι η άποψη του Επιτρόπου, σχετικά με το βασικό σημείο διαφοράς μεταξύ των δύο πλευρών του Σώματος. Πρέπει να ξέρουμε σε ποιο βαθμό η Επιτροπή θέλει να ενσωματώσει τις ευχές της κ. Weiler - τις ευχές, δεν θα πω όλου του Σώματος, αλλά ίσως της πλειοψηφίας του - σχετικά με τους υπηκόους τρίτων χωρών;

<SPEAKER ID=293 NAME="Flynn">
Οι υπήκοοι τρίτων χωρών δεν περιλαμβάνονται στο σχέδιο δράσης μας, παρά μόνο ως μέλη οικογένειας. Πρέπει να θυμάστε ότι πρόκειται για ενοποιητικούς κανονισμούς. Ισχύουν για μέλη οικογενείας, ανεξαρτήτως εθνικότητας. Εφάρμοσαν αυτόν τον τρόπο επί 30 χρόνια. Ένα από τα μεγάλα προβλήματα που ανακάλυψα τις τελευταίες ημέρες, είναι ότι τραγικά πολλοί άνθρωποι σε πολύ σημαντικές θέσεις δεν έχουν καταλάβει ότι η ενοποίηση ήδη ίσχυε εδώ και 30 χρόνια με νόμο. Δεν έχω το χρόνο να υπεισέλθω σε λεπτομέρειες σήμερα το απόγευμα, αλλά είναι μια πολύ ενδιαφέρουσα άσκηση απλώς να κοιτάξουμε στο παρελθόν τι αυτό ακριβώς ίσχυε επί 30 χρόνια σε ό, τι αφορά τους προγόνους, τους απογόνους και άλλα μέλη της οικογένειας - ορισμένες διατάξεις είναι καταστατικές και ορισμένες άλλες ζητούν να διευκολυνθεί η επανένωση.
<P>
Προσπαθώ να ατιμετωπίσω το εν λόγω ζήτημα σε μια πρόταση που ήδη βρίσκεται ενώπιον της Επιτροπής. Είναι σημαντικό να το θυμάστε αυτό.

<SPEAKER ID=294 NAME="Πρόεδρος">
Ευχαριστώ πολύ, κύριε Επίτροπε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=17>
Ασφάλιση αστικής ευθύνης (4η οδηγία ασφάλισης αυτοκινήτων)
<SPEAKER ID=295 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0267/98) του κυρίου Rothley, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου (COM(97)0510 - C4-0528/97-97/0264(COD)) για την προσέγγιση των νομοθεσιών των κρατών μελών σχετικά με την ασφάλιση αστικής ευθύνης, που προκύπτει από την κυκλοφορία αυτοκινήτων οχημάτων και για την τροποποίηση των οδηγιών 73/239/ΕΟΚ και 92/49/ΕΟΚ.

<SPEAKER ID=296 NAME="Rothley">
Κυρία Πρόεδρε, αυτός ο τίτλος ακούγεται πολύ τεχνικός, όμως πρόκειται για ένα σχετικά πρακτικό πρόβλημα. Πρόκειται για τη βελτίωση της προστασίας των θυμάτων τροχαίων ατυχημάτων που συμβαίνουν σε άλλη χώρα. Η πρόταση οδηγίας, για την οποία συζητάμε, βασίζεται στην πρώτη κοινοβουλευτική πρωτοβουλία του Κοινοβουλίου μετά από τη Συνθήκη του Μάαστριχτ. Θα ήθελα να ενθαρρύνω τους συναδέλφους να κάνουν μελλοντικά συχνότερα χρήση της συγκεκριμένης δυνατότητας. Μιλάμε διαρκώς για το δικαίωμα πρωτοβουλίας του Κοινοβουλίου. Αφού έχετε τη σχετική δυνατότητα!
<P>
Πρόκειται για τη βελτίωση της προστασίας των θυμάτων τροχαίων ατυχημάτων σε ατυχήματα που συμβαίνουν σε μια άλλη χώρα. Εκτιμάται ότι τα ατυχήματα αυτά είναι περίπου 500.000 ετησίως, τουλάχιστον εντός της Ευρωπαϊκής Ένωσης. Γιατί μιλάμε για άλλη χώρα; Όταν συμβαίνει στη δική μας χώρα ατύχημα με άλλο όχημα που η άδεια κυκλοφορίας του έχει εκδοθεί σε άλλη χώρα, δεν υπάρχει πρόβλημα. Αυτά τα κανονίζουν τα γραφεία πράσινης κάρτας. Γι' αυτό χρειαζόμαστε αυτήν την οδηγία.
<P>
Η λύση που προτείνουμε δεν στηρίζεται σε μία εναρμόνιση της αστικής ευθύνης, όπως κατά καιρούς είχε προταθεί. Όχι, εμείς απλώς διευκολύνουμε την ρύθμιση. Δεν αλλάζουμε το εμπράγματο δίκαιο. Δεν αλλάζουμε τις αρμοδιότητες των δικαστηρίων. Δεν εξισώνουμε το δίκαιο, παρά ξεπερνάμε τα σύνορα. Θα πρότεινα στην Επιτροπή να το κάνει αυτό αρχή της νομοθετικής πολιτικής της: όχι εξίσωση του δικαίου, παρά υπέρβαση των συνόρων.
<P>
Τί προτείνουμε; Πρώτον: Το θύμα δεν είναι πια αναγκασμένο να απευθύνεται στον ασφαλιστή της άλλης χώρας, αλλά μπορεί να αποτανθεί στον αντιπρόσωπο του εν λόγω ασφαλιστή, πράγμα που σημαίνει ότι κάθε ασφαλιστής στην Ευρωπαϊκή Ένωση είναι υποχρεωμένος να έχει έναν εκπρόσωπο σε κάθε άλλη χώρα της Ευρωπαϊκής Ένωσης, ο οποίος θα κάνει τον διακανονισμό σχετικά με τη ζημία.
<P>
Το δεύτερο σημείο είναι ουσιαστικό. Θα θέσουμε μία προθεσμία. Αυτό θα ισχύει τόσο για τον αντιπρόσωπο του ασφαλιστή στην χώρα του θύματος όσο και για τον ίδιο τον ασφαλιστή. Στις συνήθεις περιπτώσεις, η ζημία πρέπει να διακανονιστεί εντός έξι μηνών. Αν αυτό δεν συμβεί, τότε παράγονται τόκοι υπερημερίας, και μάλιστα τέτοιου ύψους, ώστε προφανώς θα επιταχύνουν τη διεξαγωγή των διακανονισμών. Αν η Επιτροπή και το Συμβούλιο δεχθούν την πρόταση, οι εν λόγω τόκοι θα είναι μεταξύ 11 % και 12 %.
<P>
Η Επιτροπή προσέθεσε στον μηχανισμό αυτόν μια σκέψη, για την οποία της είμαι ευγνώμων, συγκεκριμένα τη σκέψη να υπάρχει ένας οργανισμός αποζημίωσης. Αυτός ο οργανισμός αποζημίωσης, που θα λειτουργεί και στη χώρα του θύματος, θα έπρεπε όμως να περιορίζεται σε λίγες περιπτώσεις: αν ο ασφαλιστής στην άλλη χώρα δεν έχει ορίσει υπεύθυνο για τον διακανονισμό των ζημιών ή αντιπρόσωπο, ή ο αντιπρόσωπος ή ο ασφαλιστής δεν έχουν δώσει καμία απάντηση εντός της προθεσμίας των έξι μηνών, ή απορρίπτουν την αίτηση μη αιτιολογημένα. Στην περίπτωση αυτήν, ο ζημιωθείς πρέπει να έχει τη δυνατότητα να απευθυνθεί στον οργανισμό αποζημίωσης στην χώρα του. Η σκέψη αυτή της Επιτροπής είναι εξαίρετη, θα έπρεπε όμως να την περιορίσουμε στις προαναφερθείσες περιπτώσεις.
<P>
Θα ήθελα να ευχαριστήσω θερμά τις ασφαλιστικές επιχειρήσεις. Συνεργάστηκαν ενεργά γι' αυτήν την οδηγία, καθώς επίσης και οι οργανώσεις θυμάτων τροχαίων ατυχημάτων. Σήμερα, είμαι σε θέση να διαπιστώσω ότι η παρούσα πρόταση όπως έχει υποβληθεί, εκτός ίσως από μερικές τροποποιήσεις σύνταξης, υποστηρίζεται από όλους τους Ευρωπαίους ασφαλιστές, από όλες τις ευρωπαϊκές οργανώσεις θυμάτων τροχαίων ατυχημάτων.
<P>
Υποθέτω ότι η Επιτροπή θα δεχθεί επίσης σε γενικές γραμμές τις προτάσεις του Κοινοβουλίου. Χαίρομαι που κατέστη δυνατόν να διαξαχθεί μια πρώτη ανταλλαγή απόψεων ήδη από το επίπεδο εργασίας υπό την Βρετανική Προεδρία. Αυτό ίσως να είναι ένα πρότυπο για τη μελλοντική συνεργασία μεταξύ Κοινοβουλίου και Συμβουλίου ήδη από την πρώτη ανάγνωση. Αισιοδοξώ ότι η Αυστριακή Προεδρία θα δεχθεί την κοινή θέση. Υπάρχει μια τροπολογία του συναδέλφου Wijsenbeek. Κατά τ' άλλα, όλα έγιναν ομόφωνα δεκτά στην Επιτροπή Νομικών Θεμάτων και Δικαιωμάτων των Πολιτών. Ο συνάδελφος Wijsenbeek ξέρει ότι ουσιαστικά είμαι υπέρ της τροπολογίας του. Μόνο που πιστεύω ότι δεν ταιριάζει με τα συμφραζόμενα αυτού του κειμένου.
<P>
Τελειώνοντας, θα ήθελα βασικά να ενθαρρύνω την Επιτροπή να εξακολουθήσει να κάνει νομοθετική πολιτική κατ' αυτόν τον τρόπο, για να αισθάνονται οι άνθρωποι στην Ευρωπαϊκή Ένωση όχι μόνο στην περιοχή τους σαν στο σπίτι τους, αλλά σε ολόκληρη την Ευρώπη.

<SPEAKER ID=297 NAME="Grosch">
Κυρία Πρόεδρε, πρώτα θα ήθελα να ευχαριστήσω τον εισηγητή για την πρότασή του και να τον συγχαρώ γι' αυτήν. Η Επιτροπή Μεταφορών και Τουρισμού επέλεξε τη μορφή της γνωμοδότησης με συμπέρασμα και χωρίς τροπολογίες, προκειμένου να διατηρηθεί επίσης η συνοχή της συνολικής πρότασης. Με αυτήν την οδηγία πραγματικά βελτιώνεται ουσιαστικά η προστασία των θυμάτων τροχαίων ατυχημάτων εκτός της χώρας διαμονής τους.
<P>
Στο γεγονός ότι η συγκεκριμένη πρόταση αφορά πάρα πολλούς πολίτες δίνει έμφαση όχι μόνον η τωρινή χρονική στιγμή των ταξιδιών διακοπών, αλλά και οι περίπου ένα εκατομμύριο μεθοριακοί εργαζόμενοι. Οι εκτιμήσεις μιλούν, όπως μόλις είπε ο εισηγητής, για 500.000 ατυχήματα ετησίως έξω από την χώρα διαμονής του ζημιωθέντος. Πρόκειται για ατυχήματα, για τα οποία οι διατυπώσεις μπορούν να γίνουν δυσχερείς, όπου οι συνομιλητές καμιά φορά είναι δύσκολο να βρεθούν και - πράγμα ακόμη χειρότερο - η αποζημίωση σε ορισμένες περιπτώσεις αργεί πάρα πολύ. Γίνεται λόγος για προθεσμίες μέχρι και οκτώ χρόνια.
<P>
Με την παρούσα οδηγία εισάγεται μία άμεση απαίτηση υπέρ των θυμάτων, η οποία δεν αφορά μόνο στον πρόξενο του ατυχήματος, αλλά και στην επιχείρηση που έχει ασφαλιστεί. Ο οργανισμός πληροφοριών θα πρέπει να δώσει στον ζημιωθέντα όλες τις πληροφορίες και ο αντιπρόσωπος για τον διακανονισμό των ζημιών ή ενδεχομένως ο οργανισμός αποζημίωσης, όπως κι αυτός προβλέπεται, θα επιταχύνουν σε κάθε περίπτωση τις διαδικασίες.
<P>
Πέρα απ' αυτό, η οδηγία αφορά και ατυχήματα μεταξύ πολιτών της ΕΕ σε τρίτες χώρες - αυτό ευτυχώς προστέθηκε - πράγμα που με τη σειρά του έδωσε αφορμή στην Επιτροπή Μεταφορών και Τουρισμού να διατυπώσει τη σύσταση ότι η οδηγία ίσως θα έπρεπε να ληφθεί περισσότερο υπ' όψιν σε διαπραγματεύσεις μεταξύ της ΕΕ και τρίτων χωρών.
<P>
Αυτή η οδηγία όμως θα λάβει κατά την εκτίμησή μας πλήρως υπ' όψιν τις δικαιολογημένες απαιτήσεις των θυμάτων, μόνον αν προσαρμοστούν επίσης τα ελάχιστα ποσά κάλυψης που προτείνονται στη δεύτερη οδηγία αστικής ευθύνης οχημάτων. Η εν λόγω οδηγία αριθ. 84/5 είναι ηλικίας περίπου 15 χρονών. Επομένως, τα ελάχιστα ποσά κάλυψης σε ορισμένες περιπτώσεις δεν καλύπτουν πλέον καθόλου τις πιθανές δαπάνες, ιδιαίτερα αν υπάρχουν βαριά τραυματισμένοι. Επιπλέον, αυτά τα ελάχιστα ποσά κάλυψης διαφέρουν από κράτος σε κράτος έως 90 %. Εδώ δυστυχώς οι συμπληρωματικές ασφαλίσεις παραμένουν οι μόνες εγγυήσεις για μια ανάλογη αποζημίωση. Γι' αυτό παραμένει και η πρόταση της Επιτροπής Μεταφορών και Τουρισμού. Είναι πολύ καλό να μειώνονται οι προθεσμίες, καθώς επίσης και να διαμορφώνονται ορθά οι πληροφορίες, αν όμως δεν επαρκούν πλέον τα ελάχιστα προβλεπόμενα ποσά, αυτό βέβαια δυστυχώς δεν βοηθάει αρκετά το θύμα.
<P>
Απευθύνω γι' άλλη μια φορά τις ευχαριστίες μου στον εισηγητή για την εργασία του και σε σας για την προσοχή σας.

<SPEAKER ID=298 NAME="Oddy">
Κυρία Πρόεδρε, θα ήθελα να συγχαρώ τον εισηγητή για αυτή τη σημαντική έκθεση. Συνιστά μια σημαντική πρωτιά και για το Κοινοβούλιο. Είναι η πρώτη φορά που ένα κοινοβουλευτικό ψήφισμα χρησιμοποιήθηκε σαν φόντο για μια νομοθετική πρόταση της Επιτροπής. Είναι η πρώτη φορά που το άρθρο 138β της Συνθήκης ΕΚ χρησιμοποιήθηκε σαν έναυσμα για την ανάληψη νομοθετικής δράσης.
<P>
Πρόκειται για σημαντική οδηγία. Είναι, αφενός, μια πρόταση φιλική προς τον καταναλωτή και, αφετέρου, ένα ουσιαστικό μέρος του προγράμματος για την ενιαία αγορά. Θα βοηθήσει τα θύματα τροχαίων ατυχημάτων που συμβαίνουν έξω από τη χώρα καταγωγής του θύματος, σε ένα άλλο κράτος μέλος. Κάθε ασφαλιστική εταιρεία θα πρέπει να διορίσει έναν εξουσιοδοτημένο αντιπρόσωπο ή πράκτορα σε κάθε κράτος μέλος και το θύμα θα επεξεργαστεί την αξίωση που θα προβάλει απευθείας με τον εν λόγω διορισμένο αντιπρόσωπο.
<P>
Το πλεονέκτημα αυτής της μεθόδου είναι ότι θα επιταχύνει σημαντικά το διακανονισμό των αξιώσεων και θα αμβλύνει τα γλωσσικά προβλήματα. Προς το παρόν, η μέση δίκη για την καταβολή αποζημίωσης στην αλλοδαπή μπορεί να χρειαστεί μέχρι οκτώ χρόνια και να κοστίσει τουλάχιστον 15 % ακριβότερα από μια απαίτηση που εκδικάζεται στο κράτος μέλος καταγωγής του. Αυτή η προτεινόμενη οδηγία θα διευκολύνει επίσης την κατάσταση - όπως εξήγησε ο εισηγητής - με την ανάγκη τήρησης των σχετικών προθεσμιών και τις κυρώσεις για μη συμμόρφωση με την προθεσμία.
<P>
Εξ ονόματος της Ομάδας του Ευρωπαϊκού Σοσιαλιστικού Κόμματος, συνιστώ την παρούσα έκθεση στην Επιτροπή και το Κοινοβούλιο σαν ένα σημαντικό νέο μέτρο για τους καταναλωτές. Το να πάθει κανείς τροχαίο ατύχημα είναι αρκετά οδυνηρό, χωρίς την πρόσθετη αναστάτωση και καταπόνηση που επιβάλλει η πολυετής αναμονή, μέχρι οι ασφαλιστικές εταιρείες σε διαφορετικές χώρες να διευθετήσουν τις αξιώσεις. Η εν λόγω πρόταση είναι ευφάνταστη, δημιουργική και θα ήθελα να ευχαριστήσω τον εισηγητή, τόσο για την εκπόνηση του αρχικού ψηφίσματος και της αρχικής έκθεσης όσο και, τώρα, για την αναφορά του στην πρόταση της Επιτροπής.

<SPEAKER ID=299 LANGUAGE="IT" NAME="Casini C.">
Κυρία Πρόεδρε, κύριοι συνάδελφοι, είναι δύσκολο να προσθέσει κανείς κάτι πρωτότυπο μετά τις παρεμβάσεις των βουλευτών· τούτο οφείλεται στην ομόφωνη συναίνεση που εκφράστηκε σε όλη την έκθεση του κ. Rothley στην επιτροπή μου, την Επιτροπή Νομικών Θεμάτων και Δικαιωμάτων των Πολιτών. Ουσιαστικά, αναφέρουμε όλοι τα ίδια πράγματα. Ωστόσο, αρμόζει να υπογραμμίσουμε μόνο κάποια στοιχεία.
<P>
Κατ' αρχάς, ακόμη και αν έχει ήδη λεχθεί, θα ήθελα να προσθέσω ότι η εν λόγω οδηγία έχει μεγάλη διαφάνεια, από την οποία μάλιστα προκύπτει και μεγάλο όφελος. Πρέπει να επισημανθεί, ουσιαστικά, ότι με αυτή την οδηγία επαληθεύεται η πρώτη περίπτωση, όπου η Ευρωπαϊκή Επιτροπή ανταποκρίνεται σε αίτημα που υπέβαλε το Ευρωπαϊκό Κοινοβούλιο βάσει του άρθρου 138 B. Αλλά συνεπάγεται κέρδος σε διαφάνεια, γιατί άλλες φορές τυχαίνει το Κοινοβούλιο, επειδή αισθάνεται στερημένο από εξουσίες πωτοβουλίας, να παρεμβαίνει σε μέτρα που υποβάλλει η Επιτροπή με μια σειρά υπερβολικών τροπολογιών, που είναι άσχετες προς την αρχική ουσία της ίδιας της πρότασης· αυτή η παρέμβαση είναι ελάχιστα ορθή. Έχουμε το μέσο, που στην προκειμένη περίπτωση είναι απολύτως δοκιμασμένο, ώστε να μπορούμε να καθορίζουμε ενέργειες που να υλοποιούν τη βούληση του Κοινοβουλίου κατά τρόπο πιο οργανωμένο και λογικό.
<P>
Δεύτερον, επισημαίνω και εγώ ότι η ομόφωνη συναίνεση, που επέδειξαν οι νομικοί της Επιτροπής Νομικών Θεμάτων, εκφράζει πλήρως όλες τις ευρωπαϊκές ασφαλιστικές εταιρείες και τις ενώσεις καταναλωτών· ακόμη και αυτό το γεγονός δεν είναι άνευ σημασίας, κάτι που πρέπει οπωσδήποτε να επισημανθεί.
<P>
Δεν θεωρώ ότι χρειάζεται να σταθούμε στο περιεχόμενο της οδηγίας, και γιατί τούτο έχει ήδη περιγραφεί διεξοδικά από τους συναδέλφους μου. Πιστεύω πράγματι, ότι η έκθεση του κ. Rothley πρέπει να εγκριθεί στο σύνολό της , επειδή αντιπροσωπεύει έναν συμβιβασμό υψηλού επιπέδου. Πρόκειται για ένα συμβιβασμό με την λεπτή έννοια του όρου, δηλαδή αντιπροσωπεύει το συνδυασμό μιας σειράς πρωτότυπων ερεθισμάτων και ιδεών που προήλθαν πρώτα από την Ευρωπαϊκή Επιτροπή και μετά από τους βουλευτές, ειδικά της Επιτροπής Νομικών Θεμάτων, σε συνεργασία με τις ασφαλιστικές δομές και τους καταναλωτές, στους οποίους αναφέρθηκα μόλις προ ολίγου. Πιστεύω ότι από την πλευρά αυτή, είναι χρήσιμο να επισημάνουμε αυτή την πτυχή.
<P>
Κατά τη γνώμη μου, οι τροπολογίες που υποβλήθηκαν από την Επιτροπή Νομικών Θεμάτων πρέπει να εγκριθούν στο σύνολό τους . Η μοναδική τροπολογία που δεν έχει σχέση με την ομόφωνη εργασία της Επιτροπής Νομικών θεμάτων, είναι η τροπολογία του συναδέλφου, του κ. Wijsenbeek, στον οποίο δηλώνω ότι δεν συμφωνώ, όχι γιατί εγώ διαφωνώ ως προς την ουσία, αλλά γιατί υπάρχει ήδη η μετάφραση σε όλες τις γλώσσες των εντύπων με τα οποία επιβεβαιώνονται οι τρόποι υπολογισμού του ατυχήματος και προετοιμάζεται η δήλωση του ατυχήματος. Εγώ ο ίδιος μπόρεσα να το επαληθεύσω πριν από δέκα χρόνια, σε ένα ατύχημα που συνέβη στη Γαλλία. Τα στοιχεία είναι γραμμένα σε διαφορετικές γλώσσες, αλλά έχουν το ίδιο χρώμα και αποφεύγεται η κοινή γραφική απεικόνιση των ερωτήσεων· για αυτό θεωρώ ότι η τροπολογία είναι περιττή και πρέπει, συνεπώς, να απορριφθεί.
<P>
Θα ήθελα επίσης να υπογραμμίσω, ότι η καινοτομία που συνιστά ο οργανισμός αποζημίωσης, πρέπει να ενταχθεί σε ένα πλαίσιο επικουρικότητας και ελευθερίας, για αυτό τα κράτη μέλη θα είναι στη συνέχεια ελεύθερα να επιλέξουν, στο πλαίσιο δομών, τόσο δημοσίων όσο και ιδιωτικών, τον οργανισμό αποζημίωσης που κρίνουν καταλληλότερο.
<P>
Θα ήθελα μόνο να πω ότι σε αυτές τις παρατηρήσεις προσθέτω τις ευχαριστίες μου προς τον κ. Rothley.

<SPEAKER ID=300 LANGUAGE="NL" NAME="Wijsenbeek">
Κυρία Πρόεδρε, θα ήθελα καταρχήν να συγχαρώ τον εισηγητή. Εκτιμώ ιδιαίτερα τον τρόπο με τον οποίο βοήθησε την Επιτροπή Νομικών Υποθέσεων και Δικαιωμάτων του Πολίτη να καταλήξει σε συμβιβαστικές λύσεις. Στην ουσία αυτός έθεσε πρώτος σε κίνηση αυτή τη νομοθετική πρωτοβουλία. Πραγματοποίησε λοιπόν ένα πολύ καλό έργο που πραγματικά έχει να προσφέρει κάτι στους πολίτες της Ένωσης. Ο πολίτης σήμερα μπορεί να διαθέτει όλο και περισσότερη κινητικότητα, κάτι που σημαίνει ότι διαβαίνει σύνορα όλο και συχνότερα και ότι καθώς στα διάφορα κράτη η κατάσταση στην κυκλοφορία είναι δυστυχώς μέχρι σήμερα τόσο διαφορετική, όλο και κάποιο ατύχημα μπορεί να συμβεί. Η κατάσταση μάλιστα μπορεί να είναι ακόμη πιο περίπλοκη από τη μέση περίπτωση που αναφέρει η έκθεση του κυρίου Rothley: ας υποθέσουμε - λέω ένα παράδειγμα στην τύχη - ότι ένας Ισπανός και ένας Έλληνας παθαίνουν ένα ατύχημα στην Ιταλία. Σε μία τέτοια περίπτωση οι άνθρωποι αυτοί θα αντιμετωπίσουν πρόβλημα, εφόσον χρειασθεί να προσφυγουν στη δικαιοσύνη, σχετικά με το πού θα πρέπει να καταθέσουν την προσφυγή τους. Τίθεται έτσι εδώ το πρόβλημα της αντιστοιχίας διαφόρων νομικών συστημάτων στην Ένωση, ένα πρόβλημα που μέχρι σήμερα δεν επιτρέπει σε κάθε πολίτη να προσφύγει ισότιμα και επί ίσοις όροις παντού στην Ένωση. Συχνά οι αλλοδαποί βρίσκονται σε ακόμα δυσχερέστερη θέση.
<P>
Τέλος, κυρία Πρόεδρε, θα ήθελα να αναφερθώ σύντομα στην τροπολογία μου. Ο εισηγητής την απορρίπτει λέγοντας ότι δεν εντάσσεται στο πλαίσιο της έκθεσής του, ενώ αντίθετα ο κύριος Casini λέει ότι στο έντυπο αυτό υπάρχει ήδη. Σωστά κύριε Casini. Είμαι υπέρ της ολοκλήρωσης. Ωστόσο όταν έρχονται σε σύγκρουση μεταξύ τους κάποιοι πολίτες, αντιμετωπίζουν ο ένας τον άλλο με κάποια καχυποψία και νομίζουν ότι ο άλλος θα τους εξαπατήσει. Εφόσον υπάρχει ένα έγγραφο το οποίο είναι στη γλώσσα τους καθώς και σε άλλες γλώσσες, ούτως ώστε να μπορούν να εξακριβώσουν όλοι οι ενεχόμενοι ότι πρόκειται για το ίδιο έντυπο με την ίδια διατύπωση, κάτι τέτοιο βοηθά στην ενσωμάτωση όλων των πολιτών της Ένωσης. Τι πιο ωραίο, και τί άλλο κάνουμε με ένα τέτοιο έγγραφο από το να συνεισφέρουμε στην ενσωμάτωση αυτή; Γι' αυτό ακριβώς και υπέβαλα παρ' όλ' αυτά την τροπολογία μου με αίτημα των ασφαλιστικών εταιρειών και κάνω έκκληση προς όλους σας να την υποστηρίξετε παρά τα όσα αντίθετα ακούσθηκαν.

<SPEAKER ID=301 LANGUAGE="NL" NAME="Janssen van Raay">
Κυρία Πρόεδρε, στην περίπτωση Denise Matthews κατά Ηνωμένου Βασιλείου, στην οποία αναφέρθηκε η παρακαθήμενη συνάδελφος της Επιτροπής Νομικών Υποθέσεων και Ανθρωπίνων Δικαιωμάτων, για πρώτη φορά αποφαίνεται ένα νομικό όργανο, πέραν του Δικαστηρίου των Ευρωπαϊκών Κοινοτήτων του Λουξεμβούργου, ότι το Ευρωπαϊκό Κοινοβούλιο έχει πλήρεις νομοθετικές αρμοδιότητες. Γιατί αυτό; Ένα από τα ισχυρότερα επιχειρήματα για την Επιτροπή Ανθρωπίνων Δικαιωμάτων αφορούσε το δικαίωμα πρωτοβουλίας που προβλέπει το άρθρο 138Β. Σύμφωνα με την Επιτροπή Ανθρωπίνων Δικαιωμάτων το άρθρο αυτό προβλέπει μεταξύ άλλων ότι το Ευρωπαϊκό Κοινοβούλιο έχει πλήρεις νομοθετικές αρμοδιότητες.
<P>
Πρόκειται για μία ιστορική στιγμή, κυρία Πρόεδρε και κύριε επίτροπε. Για πρώτη φορά κάναμε χρήση του δικαιώματος πρωτοβουλίας και υποστηρίζω πλήρως την έκκληση του κυρίου Rothley, τόσο προς εσάς προσωπικά κυρία Πρόεδρε, όσο επίσης και προς τον Επίτροπο Monti, να συνεχίσουμε αυτό το δρόμο. Για χάρη των πολιτών της Ευρώπης θα πρέπει να κάνουμε όλο και περισσότερο χρήση αυτού του δικαιώματος. Στο περιεχόμενο δεν αναφέρομαι, ειρήσθω εν παρόδω ότι με βρίσκει σύμφωνο η τροπολογία του κυρίου Wijsenbeek, γιατί έχει δίκιο, αν και αυτό είναι άλλη υπόθεση. Το σημαντικότερο ωστόσο που θα ήθελα να τονίσω είναι ότι είμαστε εξαιρετικά ευγνώμονες προς τον κύριο Rothley για την πρωτοβουλία πουανέλαβε, με την οποία ενίσχυσε το νομοθετικό ρόλο του Ευρωπαϊκού Κοινοβουλίου, κάτι για το οποίο αξίζει την ευγνωμοσύνη και την υποστήριξή μας.

<SPEAKER ID=302 LANGUAGE="ES" NAME="Sierra Gonzαlez">
Κυρία Πρόεδρε, τα αυξανόμενα προβλήματα που δημιουργούνται στην εκκαθάριση απαιτήσεων για ζημία των πεζών θυμάτων, εδώ και πολύ καιρό, απαιτούν έναν κανονισμό για την επίλυσή τους. Αφενός, είναι ολοένα περισσότεροι οι πολίτες που εμπλέκονται και, αφετέρου, οι υφιστάμενες διαδικασίες είναι ανεπαρκείς, ώστε να μπορούν να προσφέρουν μια δίκαιη λύση σε όλες τις περιπτώσεις.
<P>
Οι πτυχές οι οποίες απαιτούν πιο επείγουσα επίλυση -δηλαδή, εξασφάλιση στο θύμα του δικαιώματος άμεσης δράσης και εξασφάλιση της πληρωμής των αποζημιώσεων- ήταν ένα από τα προς επίλυση ζητήματα και καταλαβαίνω πως οι υποβληθείσες τροπολογίες βοήθησαν σε πολύ υψηλό βαθμό να γίνει αυτό. Δεν μπορώ παρά να αναγνωρίσω το θαυμάσιο έργο του κυρίου Rothley.
<P>
Αλλά, παρότι σε γενικούς όρους συμμεριζόμαστε τον σκοπό των εν λόγω τροπολογιών, έχουμε κάποιες επιφυλάξεις όσον αφορά την τροπολογία αριθ.33 στο άρθρο 5, η σύνταξη της οποίας κατά τη γνώμη μας μπορεί να είναι περισσότερο επωφελής για τις ασφαλιστικές εταιρίες παρά για τα ίδια τα θύματα.

<SPEAKER ID=303 LANGUAGE="FR" NAME="Buffetaut">
Κυρία Πρόεδρε, αγαπητοί συνάδελφοι, η πρόταση οδηγίας του Ευρωπαϊκού Κοινοβουλίου και του Συμβουλίου που εξετάζουμε απόψε αποτελούσε έντονη επιθυμία των αυτοκινητιστών, όσο και των επαγγελματιών της ασφάλισης, καθώς και των διεθνών ενώσεων οδικού τουρισμού.
<P>
Το κείμενο αυτό οφείλει την ύπαρξή του στην κοινοβουλευτική πρωτοβουλία, πρέπει να το υπογραμμίσουμε. Ανταποκρινόταν σε μια συγκεκριμένη προσδοκία και το Κοινοβούλιο απέδειξε ότι ξέρει να αναλαμβάνει τις ευθύνες του ως νομοθέτης με σοβαρότητα, παράγοντας ποιοτικής εργασίας. Θα πρέπει να είμαστε όλοι χαρούμενοι. Ο επιδιωκόμενος στόχος είναι η απλούστευση, για τον βλαφθέντα, της διαδικασίας αποκατάστασης των καταστροφών, διευκολύνοντας την πρόσβαση του στην ασφαλιστική εταιρεία που πρέπει να αντιμετωπίσει την καταστροφή.
<P>
Για να επιτευχθεί αυτό, η πρόταση οδηγίας προτείνει τέσσερα μέτρα: την δημιουργία ενός δικαιώματος άμεσης δράσης, τον καθορισμό, για κάθε ασφαλιστική εταιρεία και για κάθε κράτος μέλος, ενός εκπροσώπου που θα είναι υπεύθυνος για την αντιμετώπιση των καταστροφών, τη δημιουργία οργανισμών πληροφόρησης και τέλος, τη δημιουργία ενός οργανισμού αποζημιώσεων. Το νομικό αυτό κατασκεύασμα μπορεί σίγουρα να φαίνεται λίγο βαρύ και πολύπλοκο, όπως αυτά που οι Γάλλοι αποκαλούν χαϊδευτικά "εργοστάσια αερίου». Οι τροπολογίες που προτείνονται από την Επιτροπή Νομικών Θεμάτων αποσκοπούν στο να συμπληρώσουν το κείμενο, προσδίδοντάς του μεγαλύτερη συνοχή και αυστηρότητα και για το λόγο αυτό θα τις υποστηρίξουμε.
<P>
Τελειώνοντας, θα ήθελα να εξάρω την αξιόλογη εργασία του εισηγητή κυρίου Rothley, που μπόρεσε να αποσαφηνίσει ένα πολύπλοκο κείμενο και ο οποίος επέδειξε μεγάλο ταλέντο ως νομικός. Θα ήθελα επίσης να επεκτείνω τα συγχαρητήρια αυτά σε όλους τους συναδέλφους της Επιτροπής Νομικών Θεμάτων και της επιτροπής των δικαιωμάτων των πολιτών και ιδιαίτερα σε δύο απ' αυτούς που συνδυάζουν χάρη και ικανότητα, και αναφέρομαι στις κυρίες Palacio και Mosiek-Urbahn.

<SPEAKER ID=304 LANGUAGE="ES" NAME="Palacio Vallelersundi">
Κυρία Πρόεδρε, ίσως ήρθε πράγματι η στιγμή να σας καλέσω να μιλήσουμε σαν φίλοι. Και για μένα ήταν ήδη αρκετά σαφείς οι προηγούμενες παρεμβάσεις σχετικά με τις τεχνικές πτυχές, ώστε να μου επιτρέψουν να μιλήσω για την ιστορία αυτής της οδηγίας, πως ακόμη σήμερα η Ευρωπαϊκή Ένωση αποτελεί μια περιοχή συνόρων, όπου ένα άτομο, ένας καλός βουλευτής, με βάση τη Συνθήκη και με πολύ σθένος και μεγάλη ικανότητα διαπραγμάτευσης μπορεί να θέσει κάτι που είναι σημαντικό για όλους από την άποψη των, δεν θα πω καταναλωτών, αλλά πολιτών.
<P>
Κυρία Πρόεδρε, η εν λόγω οδηγία δεν ήταν εύκολη. Υπήρξαν 36 τροπολογίες εκ μέρους του κυρίου Rothley, 36 τροπολογίες εκ μέρους των διαφόρων βουλευτών της Επιτροπής Νομικών Θεμάτων -εκ των οποίων 20 δικές μου, και έπειτα ο κ. Rothley με σθένος, είπα, αλλά με μεγάλη ικανότητα διαπραγμάτευσης, με τεράστια ικανότητα κατανόησης των λυπηρών πτυχών του ζητήματος της επικουρικότητας- αποδέχτηκε 10 συμβιβαστικές τροπολογίες. Και αυτό κατέστησε δυνατόν να υιοθετηθούν ομόφωνα στην επιτροπή 36 τελικές τροπολογίες, και ελπίζω αύριο, να εγκρίνουμε την έκθεση, αν όχι ομόφωνα, με μεγάλη πλειοψηφία.
<P>
Κύριε Rothley, εγώ έντυσα την ιστορία, την μικρή ιστορία, από το πρώτο ψήφισμα του Κοινοβουλίου, όπου γινόταν χρήση αυτού του άρθρου 138 Β· την έντυσα, και όταν θα μου λένε πως στα ευρωπαϊκά θεσμικά όργανα κάνουμε πράγματα πολύ αφηρημένα, που βέβαια δεν είναι ούτε κατά προσέγγιση αληθές, ότι δεν ασχολούμαστε με συγκεκριμένα προβλήματα, θα τους δείχνω αυτό το έργο. Και το μόνο που αισθάνομαι είναι πως εκεί δεν θα φαίνεται η τεράστια ευχαρίστηση και τιμή που ήταν για όλους μας να εργαστούμε με εσάς.

<SPEAKER ID=305 LANGUAGE="DE" NAME="Mosiek-Urbahn">
Κύριε Πρόεδρε, οι προηγούμενοι ομιλητές ήδη αναφέρθηκαν διεξοδικά στο περιεχόμενο και στα πλεονεκτήματα της παρούσας έκθεσης. Γι' αυτό θα ήθελα να θίξω μόνο δύο σημεία που μου φαίνονται ιδιαίτερα αξιοπρόσεκτα, επειδή μας φέρνουν αρκετά πιο κοντά σε μια Ευρώπη των πολιτών.
<P>
Το πρώτο σημείο αφορά το φιλικό για τον πολίτη περιεχόμενο της σχεδιαζόμενης οδηγίας. Αλλωστε, πραγματικά είναι πια καιρός να βρεθεί μια ρύθμιση γι' αυτόν τον σημαντικό τομέα. Συνεπεία του μαζικού τουρισμού, της ελεύθερης κυκλοφορίας υπηρεσιών και αγαθών, καθώς και προσώπων, η διασυνοριακή κυκλοφορία οχημάτων σήμερα έχει έκταση μεγαλύτερη από ποτέ. Αντίστοιχα μεγάλος είναι και ο κίνδυνος για τους πολίτες να πέσουν θύματα ατυχήματος που θα συμβεί εκτός της πατρίδας τους και από το οποίο θα προκύψουν απαιτήσεις απέναντι σε άλλους πολίτες της ΕΕ ή στις εταιρίες όπου είναι ασφαλισμένοι. Έτσι, πρέπει να επικροτηθεί ακόμη πιο πολύ το ότι η οδηγία θα παράσχει σε όσους συμμετέχουν στην κυκλοφορία στην Ένωση μια τόσο ευρεία, γρήγορη και αποτελεσματική προστασία, και μάλιστα πέρα από την απλή άμεση απαίτηση προς τον ασφαλιστή, μέσω ενός συνομιλητή, ορισμένου από τον ασφαλιστή στη χώρα του θύματος, μέσω μηχανισμών για να βρεθεί αυτός, αν είναι ανάγκη, και μέσω ενός οργανισμού σε κάθε κράτος μέλος, που μπορεί να φροντίσει και μόνος του για την αποζημίωση, αν παρουσιαστούν δυσκολίες.
<P>
Όμως δεν θα είχαμε φθάσει, σήμερα τουλάχιστον, σ' αυτήν την πολλαπλή προστασία του πολίτη, αν το Ευρωπαϊκό Κοινοβούλιο δεν είχε αναλάβει το ίδιο πρωτοβουλία.
<P>
Μ' αυτό έρχομαι στο δεύτερο σημείο, στο οποίο θέλω να αναφερθώ. Αυτή η διαδικασία είναι η πρώτη εφαρμοσμένη διαδικασία άσκησης του έμμεσου δικαιώματος πρωτοβουλίας που μεταβιβάστηκε στο Ευρωπαϊκό Κοινοβούλιο με τη Συνθήκη του Μάαστριχτ. Η νομοθετική πρωτοβουλία ανήκει στο Ευρωπαϊκό Κοινοβούλιο ως εκλεγμένο αντιπρόσωπο των πολιτών της Ευρώπης. Αν το Ευρωπαϊκό Κοινοβούλιο κάνει πραγματικά εντατική χρήση της νέας πρωτοβουλίας του, τότε αυτό μακροπρόθεσμα θα οδηγήσει αναγκαστικά σε μια ενίσχυση της επιρροής του στο νομοθετικό σύστημα της Ευρωπαϊκής Ένωσης, Συγχρόνως, με αυτό μεγαλώνει η έμμεση επιρροή του εκλογέα στην πολιτική της Ευρώπης. Η συνέπεια δεν μπορεί παρά να είναι μια αύξηση του γοήτρου του Ευρωπαϊκού Κοινοβουλίου στον πληθυσμό και μ' αυτό μια περαιτέρω ενίσχυση της πολιτικής εξουσίας του. Γι' αυτό, πρέπει να ευχαριστήσουμε πολύ τον εισηγητή, που έδωσε εδώ την πρώτη ώθηση σ' αυτήν την πρωτοβουλία του Κοινοβουλίου.

<SPEAKER ID=306 NAME="Monti">
Κυρία Πρόεδρε, αξιότιμοι βουλευτές, θα ήθελα να συγχαρώ το Ευρωπαϊκό Κοινοβούλιο και τον εισηγητή, τον κ. Rothley, για τρεις λόγους: για το περιεχόμενο της παρούσας οδηγίας, για το θεσμικό κίνητρο και για τους τρόπους. Για το περιεχόμενο, γιατί, όπως είπε ο κ. Rothley, αυτή η οδηγία απευθύνεται στους πολίτες, ώστε να αισθανθούν σαν στο σπίτι τους όχι μόνο στη χώρα τους αλλά και στην Ευρώπη. Αυτή η πρόταση οδηγίας, ουσιαστικά, αφορά έναν μεγάλο αριθμό πολιτών και αφορά μια δύσκολη στιγμή της ζωής τους, της εμπειρίας τους, όταν πέφτουν θύματα, σε ένα κράτος μέλος διαφορετικό από εκείνο όπου διαμένουν, ενός τροχαίου ατυχήματος που προκλήθηκε από ένα αυτοκίνητο όχημα που είναι εγγεγραμμένο και ασφαλισμένο σε ένα άλλλο κράτος μέλος.
<P>
Ο δεύτερο λόγος είναι θεσμικός. Έχει ήδη επισημανθεί αλλά, εξ ονόματος της Επιτροπής, θέλω να επισημάνω με ιδιαίτερη έμφαση αυτή την πρώτη φορά που χρησιμοποιείται το άρθρο 138Β. Οφείλω να ομολογήσω πως, ως μέλος της Επιτροπής, χαίρομαι που αυτή η πρωτιά θεσμικού χαρακτήρα έλαβε χώρα σε ένα πεδίο τόσο σημαντικό για τη ζωή των πολιτών.
<P>
Ο τρίτος λόγος ικανοποίησης και χαράς είναι ο τρόπος με τον οποίο, με τη θετική συμβολή των πολιτώνκαταναλωτών, αφενός, και του κλάδου των ασφαλιστικών επιχειρήσεων, αφετέρου, διευκολύνθηκε η γέννηση αυτής της πρότασης οδηγίας.
<P>
Καμία από τις οδηγίες "ασφάλειες αυτοκινήτων» που ισχύουν ήδη, δεν λαμβάνει ιδιαίτερα υπόψη το συγκεκριμένο ζήτημα, που εξετάζεται στην παρούσα οδηγία, της αποζημίωσης δηλαδή των θυμάτων. Από νομικής άποψης τα θύματα καλύπτονται από το σύστημα της πράσινης κάρτας· στην πράξη όμως συναντούν δυσκολίες στην απόκτηση αποζημίωσης από την ασφαλιστική εταιρεία εκείνου που προκάλεσε το ατύχημα. Η εν λόγω πρόταση οδηγίας προτίθεται να παράσχει σε τέτοια θύματα ένα τελευταίο νομικό μέσο, με σκοπό να αντισταθμίσει τις πρακτικές δυσκολίες που συναντούν.
<P>
Θέλω να τονίσω ότι η πρόταση δεν περιλαμβάνει υπέρογκο κόστος - άλλη μία αξία της πρότασης είναι ο πραγματισμός που τη διακρίνει, αν ο εισηγητής μού αναγνωρίζει τη δυνατότητα να μπορώ να εκτιμήσω τον πραγματισμό των νομοθετικών προτάσεων - για τον ασφαλιστικό κλάδο και τις εθνικές διοικήσεις. Η νέα διάρθρωση δεν περιλαμβάνει καμία αύξηση κόστους, δεδομένου ότι τα κράτη μέλη ή οι ασφαλιστικές επιχειρήσεις μπορούν να εκμεταλλευθούν, σε μεγάλο βαθμό, τις υπάρχουσες δομές που μπορούν να χρησιμοποιηθούν ταυτόχρονα για διαφορετικούς σκοπούς.
<P>
Επιπλέον, ακόμη και αν το μέτρο για τοοποίο μιλούμε, προϋποθέτει κάποιο κόστος που βαρύνει τις ασφαλιστικές εταιρείες, το πλεονέκτημα για την εταιρεία είναι πολύ σημαντικό, γιατί οι νέοι μηχανισμοί θα μειώσουν το κόστος, που συνήθως το επωμίζονται τα θύματα στη χώρα όπου συνέβη το ατύχημα. Το κόστος αυτό περιλαμβάνει, π.χ., τη μετάφραση των πρακτικών της αστυνομίας, την αμοιβή που καταβάλλεται στους δικηγόρους, γιατί τα θύματα δεν είναι εξοικειωμένα με τις ισχύουσες διαδικασίες στο κράτος μέλος όπου συνέβη το ατύχημα, ή γιατί δεν μπορούν να αποτανθούν στην ασφαλιστική εταιρεία χωρίς τη βοήθεια ενός νομικού.
<P>
Θα αναφερθώ τώρα στις μεμονωμένες τροπολογίες. Με ιδιαίτερη χαρά η Επιτροπή εγκρίνει τις τροπολογίες αριθ. 1, 2, 3, 6, 7, 9, 12, 16, 18, 20, 21, 25 έως 31. Οι τροπολογίες αυτές βελτιώνουν τη γλωσσική διατύπωση ή παρέχουν χρήσιμες διευκρινίσεις στο κείμενο.
<P>
Η Επιτροπή συμφωνεί επίσης να εγκρίνει εν μέρει τις τροπολογίες αριθ. 15, 17, 19, 28, 29, 30 και 33. Στην τροπολογία αριθ. 15, το σημείο α), σχετικά με τη διεύρυνση του δικαιώματος ακόμη και σε περίπτωση ατυχημάτων που συνέβησαν σε μια τρίτη χώρα, δεν μπορεί να γίνει αποδεκτό. Το ζήτημα αυτό αξίζει να εξεταστεί με περισσότερη προσοχή, υπό το φως άλλων διεθνών συμφωνιών. Η τροπολογία αριθ. 17 αντιπροσωπεύει μια υπερβολικά απλοποιημένη εκδοχή της αρχικής πρότασης της Επιτροπής. Σε ό, τι αφορά την τροπολογία αριθ. 19, δεν μπορούν να γίνουν αποδεκτές σε μια οδηγία, προτάσεις σχετικά με τα άτομα που θα μπορούσαν να αναλάβουν το ρόλο του πληρεξουσίου για την είσπραξη της αποζημίωσης. Στην τροπολογία αριθ. 28 δεν μπορεί να απαλειφθεί η περιγραφή των εργασιών που εναπόκεινται στα κέντρα πληροφόρησης. Στην τροπολογία αριθ. 29, η αναφορά στο κράτος μέλος που έδωσε την άδεια στον ασφαλιστή, δεν είναι κατάλληλη. Στην τροπολογία αριθ. 30, οι προθεσμίες μπορούν να καθυστερήσουν την αποζημίωση του θύματος· επιπλέον, αναφέρεται εσφαλμένα στην οδηγία 84/5/ΕΟΚ, που δεν περιέχει καμία διάταξη που να αναφέρεται στον οργανισμό αποζημίωσης. Στην τροπολογά αριθ. 33, δεν έχετε λόγο για να προσκομίσετε ενδείξεις για τις οντότητες που θα μπορούσαν να αναπληρώσουν τους οργανισμούς αποζημιώσεων. Στο ίδιο σημείο, σε ό, τι αφορά τις περιπτώσεις όπου ο ασφαλιστής δεν μπορεί να εντοπιστεί, η Επιτροπή θα μπορούσε να αποδεχθεί την παρέμβαση του οργανισμού αποζημίωσης μόνο όταν η τελική ευθύνη βαρύνει το ασφαλιστικό ταμείο, σύμφωνα με το άρθρο 1, παράγραφος 4, της οδηγίας 84/5.
<P>
Ως προς μια άλλη ομάδα τροπολογιών, η Επιτροπή μπορεί να τις εγκρίνει ως προς το πνεύμα ή κατόπιν ορισμένων προσαρμογών: αναφέρομαι στις τροπολογίες αριθ. 5, 10, 13, 26 και 27. Από αυτές, πολύ σύντομα, θα ήθελα να αναφερθώ στις τροπολογίες αριθ. 26 και αριθ. 27. Δεν θα εγκρίνουμε τα συστατικά στοιχεία που θα επέφεραν μια υπερβολική και επιβλαβή εναρμόνιση, και θα οδηγούσαν σε μια διαδικασία αποζημίωσης για το θύμα, η οποία θα επιβαρυνόταν με πολλές προθεσμίες και θα περιπλεκόταν περισσότερο από τις διαδικαστικές λεπτομέρειες.
<P>
Θα αναφερθώ, τέλος, σε διάφορες τροπολογίες που δεν μπορούν να εγκριθούν από την Επιτροπή, γιατί δεν βελτιώνουν καθόλου το προτεινόμενο κείμενο, και θα μπορούσαν να προκαλέσουν σύγχυση σε ό, τι αφορά τη σημασία ορισμένων διατάξεων. Πρόκειται για τις τροπολογίες αριθ. 4, 8, 11, 22, 24, 35, 36 και 37. Η Επιτροπή δεν μπορεί, επίσης, να εγκρίνει ούτε την τροπολογία αριθ. 14 ούτε την τροπολογία αριθ. 34, και τούτο για να διασφαλιστεί η συνολική συνοχή με τις τρεις οδηγίες που ήδη ισχύουν, σε ό, τι αφορά τις ασφάλειες αυτοκινήτων.
<P>
Η Επιτροπή δεν μπορεί, εξίσου, να εγκρίνει την τροπολογία αριθ. 23· επιπλέον, θα μπορούσε να εγκρίνει μια ενισχυμένη εκδοχή του άρθρου 3, παράγραφος 6, αλλά όχι την προτεινόμενη διατύπωση στην τροπολογία αριθ. 26. Η καλύτερη λύση μπορεί να συνίσταται σε ένα συμβιβασμό μεταξύ της πρότασης της Επιτροπής και εκείνου που προτείνεται στην τροπολογία αριθ. 26.
<P>
Τέλος, η Επιτροπή απορρίπτει και την τροπολογία αριθ. 32, γιατί σε ορισμένα κράτη μέλη οι υπηρεσίες ενημέρωσης παρέχονται δωρεάν από τη δημόσια διοίκηση. Δεν έχετε λόγο να εισαγάγετε νέα φορολογικά βάρη.
<P>
Σε ό, τι αφορά την τροπολογία αριθ. 37, κύριε Wijsenbeek, η χρησιμοποίηση πολύγλωσσων εντύπων για τις συγκρούσεις θα μπορούσε, κατά τη γνώμη μας, να αποκτηθούν μέσω οικειοθελούς συμφωνίας μεταξύ των οργανώσεων των ασφαλιστών και όχι απαραίτητα σε μια οδηγία.
<P>
Λυπούμαι που βάρυνα το λόγο μου με την απαρίθμηση τροπολογιών. Ωστόσο, στο τέλος, όπως και στην αρχή, αξίζει να επισημανθεί η μεγάλη σημασία που έχει η θεσμική κοινοτομία, η εγγύτητα προς τον πολίτη και η δοκιμή ότι η ενιαία αγορά μπορεί να υλοποιηθεί με πρωτοβουλία του Κοινοβουλίου, πέραν εκείνης της Επιτροπής, που να συγκεράζει τα συμφέροντα των καταναλωτών και τη διαθεσιμότητα του τομέα.

<SPEAKER ID=307 NAME="Πρόεδρος">
Ευχαριστώ πολύ, κύριε Επίτροπε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=18>
Οικοδόμηση μιας  "βιώσιμης» Ευρώπης»
<SPEAKER ID=308 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0233/98) της κ. Hultιn, εξ ονόματος της Επιτροπής Περιβάλλοντος, Δημοσίας Υγείας και Προστασίας των Καταναλωτών, σχετικά με την Ανακοίνωση της Επιτροπής, όσον αφορά το περιβάλλον και την απασχόληση (Oικοδόμηση μιας βιώσιμης Ευρώπης) [COM(97)0592 - C4-0655/97].

<SPEAKER ID=309 NAME="Hulthιn">
Κυρία Πρόεδρε, η απασχόληση και το περιβάλλον, που αναφέρονται στην ανακοίνωση της Επιτροπής, είναι δύο τομείς οι οποίοι επί μακρόν και σε πολλές περιπτώσεις βρίσκονταν σε σύγκρουση μεταξύ τους. Αλλά από τότε που η ανάπτυξη προχώρησε, πέραν των άλλων στον περιβαλλοντικό τομέα, φάνηκε πόσο εσφαλμένο και απηρχαιωμένο είναι αυτό στην πραγματικότητα. Η περιβαλλοντική πτυχή και η περιβαλλοντική συνείδηση ενσωματώθηκαν ακόμη περισσότερο στην κοινωνία. Ωστόσο, παρά την ανάπτυξη που έχει επιτελεστεί απομένουν πολλά να γίνουν. Στην έκθεση που προσπάθησα να συντάξω με τις καλές συνεισφορές άλλων, πέραν των άλλων από την Επιτροπή Απασχόλησης και Κοινωνικών Υποθέσεων, καθώς και από την Επιτροπή Περιφερειακής Πολιτικής, προσπάθησα να διατυπώσω προτάσεις αναφορικά με το πως μπορούμε να προχωρήσουμε στην οικοδόμηση μίας βιώσιμης Ευρώπης. Θέλω επίσης να αναφέρω ότι κατά τη διάρκεια που η εργασία με την έκθεση ήταν εν εξελίξει ανακάλυψα ότι υπάρχει τεράστια επινοητικότητα και ανάπτυξη σε τοπικό και περιφερειακό επίπεδο σ' όλη την Ένωση.
<P>
Για να μπορούμε εν γένει να δούμε να αναπτύσσεται ένας τομέας όπως οι "πράσινες θέσεις εργασίας», πρέπει τότε να έχουμε έναν λογικό ορισμό για το τι είναι στη πραγματικότητα μία "πράσινη θέση εργασίας». Ο ορισμός της Επιτροπής είναι όμορφος, σχεδόν φιλοσοφικός, αλλά ίσως όχι τόσο πρακτικός για να χρησιμοποιηθεί στο να μετρηθεί ουσιαστικά αυτό για το οποίο πρόκειται στην πραγματικότητα. Είναι, ίσως, το πρώτο που θα έπρεπε να αναζητηθεί, όταν συνεχίζει κανείς μ' αυτό το έργο, διότι για να μπορεί να γίνει συγκριτική στατιστική και να ληφθούν ουσιαστικά μέτρα απαιτείται ένας σαφής ορισμός του θέματος.
<P>
Βλέπω πρωτίστως τέσσερεις κύριους τομείς εντός των οποίων έχει τη δυνατότητα να υπάρχει η απασχόληση του μέλλοντος και όπου μία αλλαγή της υπάρχουσας κατάστασης είναι απολύτως απαραίτητη, ακριβώς χάριν της βιωσιμότητας. Πρόκειται για τον τομέα της ενέργειας, της οικοδομής, των αποβλήτων και, πέραν των άλλων, του αγροτικού τομέα. Είναι, ίσως, ένας από τους σημαντικότερους τομείς στον οποίον είναι στο χέρι της Ένωσης να επιτύχει μία αλλαγή και όπου είναι σημαντικό να συμβεί κάτι που θα αλλάξει την κατεύθυνση που τώρα έχει επιλεγεί.
<P>
Γνωρίζουμε ότι κατά τη διάρκεια των τελευταίων δεκαπέντε χρόνων έχουν δημιουργηθεί ολοένα και περισσότερες οικολογικές αγροτικές καλλιέργειες στην Ευρώπη. Οι απαιτήσεις των κατανωλωτών για περιβαλλοντικά σωστό φαγητό αυξάνουν συνεχώς. Αντιθέτως, η Ένωση έχει μέχρι στιγμής φανεί αρκετά αδιάφορη στο να ακολουθήσει αυτό το ρεύμα και να ικανοποιήσει τις απαιτήσεις των καταναλωτών. Για να κάνουμε μία αλλαγή και να έχουμε αυτό το κίνητρο για τις "πράσινες θέσεις εργασίας», πρέπει τότε να αρχίσουμε και στον αγροτικό τομέα, όπου η Ένωση έχει όντως δυνατότητες και πόρους για να κάνει κάτι. Αυτό το θέμα είναι αρκετά δύσκολο να το χειριστούμε.
<P>
Οι μέθοδοι, που θα χρησιμοποιηθούν για να μπορέσουμε να τονώσουμε αυτήν την ανάπτυξη και που θα συμβάλουν στη διασύνδεση του περιβάλλοντος και της απασχόλησης, μπορεί να είναι πολύ διαφορετικές. Οι καταναλωτές είναι ίσως ένα από τα σημαντικότερα σκέλη σ' αυτό, δηλαδή να μεριμνήσουμε ώστε να συνειδητοποιηθούν οι καταναλωτές, διότι αυτοί είναι που θέτουν προϋποθέσεις. Δυστυχώς, όμως, η συνειδητοποίηση δεν είναι κάτι γενετικά καθορισμένο, αλλά, είναι κάτι που πρέπει να βασίζεται στην εμπειρία, γι' αυτό, οι καταναλωτές πρέπει να έχουν την δυνατότητα να επιλέξουν, να πληροφορηθούν, να γνωρίζουν ποιά προϊόντα υπάρχουν και ποιές προϋποθέσεις μπορούν να τεθούν.
<P>
Οι συνειδητοποιημένες επιχειρήσεις είναι εξίσου σημαντικός παράγοντας, οι συνειδητοποιημένες επιχειρήσεις με την υπευθυνότητα του παραγωγού. Ούτε αυτό, επίσης, προκύπτει αφ' εαυτού αλλά χρειάζεται τόσο το μαστίγο, όσο και το καρότο από πολιτικής πλευράς για να δοθεί ώθηση στην ανάπτυξη.
<P>
Αφορά, επίσης, τις συνειδητοποιημένες κρατικές υπηρεσίες, οι οποίες αναλαμβάνουν τις ευθύνες τους και βλέπουν τις δυνατότητές τους, π.χ., όσον αφορά τις δημόσιες συμβάσεις, να παρέχουν κίνητρα για να αναπτυχθούν επιχειρήσεις περισσότερο φιλικές προς το περιβάλλον, μίας ανάπτυξης προς τη σωστή κατεύθυνση. Περαιτέρω, αφορά την από μέρους μας παροχή εκπαίδευσης, την παροχή κινήτρων για τεχνολογική ανάπτυξη, τη συνεργασία μεταξύ των ερευνητών των ΜΚΟ, των συνδικαλιστικών κινημάτων και, πέραν των άλλων, των κρατικών υπηρεσιών. Υπάρχουν άπειρα πράγματα να γίνουν σ' αυτόν τον τομέα.
<P>
Για να επιτύχουμε αυτήν τη βιώσιμη ανάπτυξη πρέπει να εξετάσουμε τον έναν τομέα μετά τον άλλο και, ίσως, ενίοτε να πετάξουμε τη μία, ή την άλλη, ιερή αγελάδα που έχει ξεμείνει από παλαιότερα. Έχουμε μία σαφή ευθύνη και μία σαφή εντολή, πέραν των άλλων, από τους πολίτες της Ευρώπης. Χρειαζόμαστε ένα καλύτερο περιβάλλον, αλλά, έχουμε επίσης 20 εκατομμύρια άνθρωπους που είναι άνεργοι και που χρειάζονται απασχόληση. Σ' αυτό συνίσταται η πρόκληση.
<P>
Έχουν υποβληθεί 12 προτάσεις τροπολογίας της έκθεσης. Πιστεύω ότι μπορώ να στηρίξω τις 2 από αυτές. Πρόκειται για την πρόταση τροπολογίας υπ. αριθ. 3 και την πρόταση του κ. Virgin την υπ. αριθ. 11. Δεν τάσσομαι εναντίον των υπολοίπων σε επίπεδο αρχών, αλλά, δεν νομίζω ότι καθιστούν σαφέστερη την έκθεση ή την πρόταση της Επιτροπής, μάλλον το αντίθετο.

<SPEAKER ID=310 NAME="Sornosa Martνnez">
Κυρία Πρόεδρε, κυρία Hulthιn, η έκθεσή σας, πραγματικά, είναι πολύ ενδιαφέρουσα, και σας ευχαριστώ που αποδεχτήκατε τα συμπεράσματα γνωμοδότησης της Επιτροπής Απασχόλησης και Κοινωνικών Υποθέσεων. Σας συγχαίρω για τη συνεισφορά σας.
<P>
Πιστεύω ότι όλοι θα είμαστε σύμφωνοι ότι η καταστροφή του περιβάλλοντος έχει καταλήξει να είναι ένα από τα μεγαλύτερα προβλήματα που αντιμετωπίζουμε σήμερα λόγω του αναπτυξιακού χαρακτήρα της βιομηχανικής κοινωνίας. Τα δύσοσμα και βρώμικα ποτάμια, τα σκουπίδια και τα απόβλητα γύρω μας, οι ενοχλητικοί καπνοί των πόλεων, αποτελούν ίσως τις πιο ορατές ενδείξεις ενός ολοένα και περισσότερο μολυσμένου πλανήτη -της Γης μας- και υπάρχει επίσης μια λιγότερο εμφανής μόλυνση, αλλά περισσότερο κοντινή: οι ασθένειες οι οποίες ευνοούνται από τους φυσικούς και χημικούς ρύπους.
<P>
Η Ανακοίνωση της Επιτροπής, σχετικά με το περιβάλλον και την απασχόληση, έχει ως στόχο να θεσπίσει γενικές αρχές μιας στρατηγικής που να επιτρέπει τη δημιουργία συνεργιών μεταξύ της περιβαλλοντικής πολιτικής και της απασχόλησης. Πρόκειται για τη δημιουργία θέσεων εργασίας οι οποίες να καθαρίσουν τον αέρα και το νερό που εμείς μολύνουμε, να ανακυκλώσουν και να επαναχρησιμοποιήσουν τα απόβλητα που παράγουμε, να αναδασώσουν τα δάση που εμείς κόβουμε και, επιπλέον, ενώ, η έρευνα και η τεχνολογία θα βελτιώνουν την κατάσταση αυτής της περιβαλλοντικής καταστροφής που, υποθετικά, θα βελτιώσει επίσης την κοινωνία μας.
<P>
Εφόσον πιστεύω ότι μιλάμε περισσότερο για το περιβάλλον και την απασχόληση παρά χρησιμοποιούμε πραγματικά και ποσοτικά μέσα για να διορθώσουμε αυτά τα δύο σοβαρά προβλήματα., θα ζητούσα από την Επιτροπή να κρίνει την σημερινή ευρωπαϊκή στρατηγική "κοινωνία της χρήσης και ρίψης» στο πλαίσιο της εκκίνησης αυτής της στρατηγικής. Μόνο έτσι πιστεύω πως θα ολοκληρώναμε.

<SPEAKER ID=311 NAME="Schroedter">
Κυρία Πρόεδρε, το περιβάλλον δημιουργεί θέσεις εργασίας! Αυτό το σύνθημα είναι πολύ παλιό. Ήταν ήδη 1993, όταν μετά από προτροπή του Προέδρου της Επιτροπής Jacques Delors ελήφθη στην Ευρωπαϊκή Ένωση η απόφαση για ένα νέο μοντέλο ανάπτυξης. Η αναποτελεσματικότητα της υπερκατανάλωσης φυσικών πόρων και η υποαξιοποίηση ανθρωπίνων πόρων θα αντικαθίστατο από μια βιώσιμη ανάπτυξη.
<P>
Εκτός από την αλλαγή κατεύθυνσης, ο Delors ζήτησε να ανοιχθεί άμεσα το πεδίο της προστασίας του περιβάλλοντος ως νέο πεδίο απασχόλησης. Η βελτίωση του πλαίσιου ζωής και της ποιότητας ζωής - πεδίων μέχρι τότε ανεκμετάλλευτων - θα αποτελούσαν αντικείμενο για την απασχόληση νέου εργατικού δυναμικού και έτσι θα μπορούσαν να συμβάλουν στην κατάργηση της ανεργίας. Για εντελώς άγνωστους λόγους, η Επιτροπή παραμέλησε αυτήν τη σημαντική προσέγγιση μιας πολιτικής της εργασίας που κάνει τα πεδία περιβάλλον και απασχόληση να συγκλίνουν τόσο, ώστε το ένα να ενισχύει το άλλο.
<P>
Αυτή η ανακοίνωση της Επιτροπής έπρεπε να έχει γίνει από καιρό. Τώρα, φυσικά, περιμένουμε να μη μείνει το έγγραφο αυτό πάλι στα συρτάρια, αλλά να τύχει ενεργού υποστήριξης από τους εκπροσώπους της Επιτροπής στις επιτροπές παρακολούθησης και να κινητοποιηθεί η χρήση διαρθρωτικών πόρων για προγράμματα απασχόλησης στον περιβαλλοντικό τομέα., ειδικά εκεί όπου τώρα δεν υπάρχει ακόμη απορρόφηση πόρων. Επίσης, να εγκριθούν ύστερα οι παρόμοιες αλλαγές πολύ γρήγορα στην Επιτροπή, ώστε αυτό που είναι τόσο ωραία γραμμένο εδώ στο χαρτί και που πραγματικά είναι μια καλή αρχή, να υλοποιηθεί πραγματικά. Φυσικά, στην περίπτωση αυτή το συνεπές είναι να ταχθεί η Επιτροπή υπέρ της νέας διάταξης για τα διαρθρωτικά ταμεία, να καθοριστούν ανάλογα υψηλοί ενισχυτικοί πόροι ιδιαίτερα σ' αυτόν τον καινοτόμο τομέα και να συμμετέχουν οι περιβαλλοντικές υπηρεσίες και οι οργανώσεις για την προστασία του περιβάλλοντος και κατά τον σχεδιασμό, την αξιολόγηση και τη μεταφορά.

<SPEAKER ID=312 LANGUAGE="PT" NAME="Apolinαrio">
Κυρία Πρόεδρε, κυρία Επίτροπε, ζήτησα το λόγο για να προασπισθώ και να υποστηρίξω το γενικό περιεχόμενο της έκθεσης της συναδέλφου μας Hulthιn, μια έκθεση που θεωρώ εξαιρετικά ορθή, ιδίως τη στιγμή που στην Ευρωπαϊκή Ένωση ο τομέας του περιβάλλοντος προσφέρει σήμερα εργασία σε πάνω από 3, 5 εκατομμύρια άτομα και όταν οι προβλέψεις ετήσιας ανάπτυξης του τομέα, βάσει δεδομένων παραδεκτών απ' όλους και κυρίως βάσει μελετών του ίδιου του ΟΟΣΑ, πλησιάζει το ποσοστό του 5, 5 %.
<P>
Κατ' ακολουθίαν, σε μια Ευρώπη όπου ορθώνεται η πρόκληση της απασχόλησης, αλλά και λαμβάνοντας υπόψη την αυξανόμενη και αναπόφευκτη ενσωμάτωση των περιβαλλοντικών πτυχών στις πολιτικές που προωθούνται από την Ευρωπαϊκή Ένωση, η απασχόληση και το περιβάλλον αποτελούν τη σήμερον ημέρα δύο όψεις του ιδίου νομίσματος: είναι σαν να υπάρχει ένα αντιστάθμισμα, μια εναλλακτική διέξοδος σε ένα αναπτυξιακό πρότυπο που σήμερα έχει φθάσει στα όριά του, ένα πρότυπο θεμελιωμένο σε σχέσεις τιμών και επενδύσεων που συνεπάγονται υπέρμετρη εκμετάλλευση των φυσικών πόρων.
<P>
Θα ήθελα επίσης να επωφεληθώ της παρούσης ευκαιρίας για να επισημάνω ότι σε τελευταία ανάλυση, η επικείμενη μεταρρύθμιση της Κοινής Γεωργικής Πολιτικής επιβάλλει και ενισχύει την αναγκαιότητα ενδεδειγμένης στάθμισης των περιβαλλοντικών ζητημάτων, υπό το φως άλλωστε της συγκεκριμένης στρατηγικής για αειφόρο ανάπτυξη της οποίας υπεραμυνόμαστε. Όπως επίσης, για να υπογραμμίσω το ρόλο των διαρθρωτικών ταμείων και του Ταμείου Συνοχής στη δρομολόγηση των περιβαλλοντικών πολιτικών, και συγκεκριμένα στην υπό εξέταση σύνδεση μεταξύ περιβάλλοντος και απασχόλησης.
<P>
Είναι αδιαμφισβήτητο γεγονός, λόγου χάρη, ότι η υποχρεωτική διάθεση του 50 % των πόρων του Ταμείου Συνοχής προς όφελος του περιβάλλοντος συνέβαλε ιδιαίτερα θετικά στη βελτίωση της ποιότητας ζωής στις χώρες της συνοχής, αλλά συνέβαλε επίσης στην αύξηση των επενδύσεων για το περιβάλλον στις ίδιες αυτές χώρες της συνοχής, αναδεικνύοντας με σαφέστερο τρόπο τη σύνδεση ανάμεσα στο ρόλο του περιβάλλοντος και τη δημιουργία θέσεων απασχόλησης.
<P>
Από την άλλη, είναι σήμερα πλέον δεδομένο ότι οι τομείς και οι επιχειρήσεις που επενδύουν σε διεργασίες, συστήματα παραγωγής και προϊόντα φιλικά προς το περιβάλλον θα βρεθούν σε ολοένα και δυσχερέστερη θέση όσον αφορά τον ανταγωνισμό στους κόλπους της Ευρωπαϊκής Ένωσης και τις εμπορικές συναλλαγές της Ένωσης με τον έξω κόσμο. Εξ ου και η δήλωση υποστήριξης από μεριάς μας στην έκθεση της συναδέλφου Hulthιn, εξ ου επίσης και η πρόκληση που απευθύνουμε στην Επιτροπή ώστε, μετά την παρούσα ανακοίνωση, να φροντίσει να μας υποβάλει συγκεκριμένες προτάσεις στο πνεύμα της έκθεσης της Επιτροπής Περιβάλλοντος του Ευρωπαϊκού Κοινοβουλίου.

<SPEAKER ID=313 LANGUAGE="SV" NAME="Virgin">
Κυρία Πρόεδρε, τώρα εξετάζουμε μία καλή έκθεση η οποία περιέχει πολλές καλές ιδέες για να επεξεργαστεί η Επιτροπή. Θέλω να συγχαρώ την κ. Hulthιn γι' αυτό.
<P>
Η έκθεση αναφέρεται σε σημαντικά θέματα, για το πώς μπορεί η περιβαλλοντική πολιτική να συνδράμει στη δημιουργία νέων, ουσιαστικών θέσεων εργασίας στην ΕΕ. Όπως προκύπτει από τα στοιχεία της ανακοίνωσης της Επιτροπής, ο περιβαλλοντικός τομέας είναι στην πραγματικότητα έντονα επεκτατικός και οι εκτιμήσεις για την ανάπτυξή του τα επόμενα χρόνια είναι της τάξης του 5, 5 %. Αυτό μας χαροποιεί πολύ. Η εξήγηση βρίσκεται εν μέρει στο αυξανόμενο ενεργό ενδιαφέρον του κόσμου για τα θέματα του περιβάλλοντος. Επομένως, τροποποιούν τη ζήτησή τους και ζητούν προϊόντα φιλικά προς το περιβάλλον και, κατ' αυτόν τον τρόπο, ενισχύουν την απασχόληση στον τομέα του περιβάλλοντος. Επίσης, πολιτικές αποφάσεις για τα όρια των ρύπων και για άλλα προβλήματα έφεραν αποτέλεσμα με τη μορφή επενδύσεων και, επομένως, απασχόλησης.
<P>
Είχαμε εχθές μία συζήτηση για τα οικονομικά μέσα τα οποία, αν χρησιμοποιηθούν σωστά, μπορούν αναμφίβολα να συμβάλουν σε ένα καλύτερο περιβάλλον και σε αύξηση της απασχόλησης. Ωστόσο, η υπερβολική χρήση, ή εσφαλμένοι περιβαλλοντικοί φόροι ενέχουν τον κίνδυνο να έχουν αντίθετα αποτελέσματα. Πιστεύω επίσης ότι είναι σημαντικό να υπογραμμιστεί ότι η ανάπτυξη παίζει εδώ έναν σημαντικό ρόλο. Με την αύξηση της ανάπτυξης αυξάνουν επίσης και οι δυνατότητές μας να διαθέσουμε πόρους για ένα καλύτερο περιβάλλον. Είναι αυτό ακριβώς το οποίο συμβαίνει, η ανάπτυξη στις σύγχρονες κοινωνίες μας συντελείται ακριβώς μέσω νέων τομέων. Αναμφισβήτητα, το περιβάλλον βρίσκεται στην πρώτη γραμμή.
<P>
Υπάρχει φυσικά στενή σχέση μεταξύ των συστάσεων του Ευρωπαϊκού Συμβουλίου, για το πώς μπορούμε να αυξήσουμε την απασχόληση στην Ευρώπη, με το θέμα που συζητάμε απόψε. Μέρος αυτών των σκέψεων εκφράζεται στις προτάσεις τροπολογίας της Ομάδας του ΕΛΚ. Ελπίζω ότι η εισηγήτρια μπορεί να στηρίξει όλες αυτές τις προτάσεις αν τις ξανασκεφτεί.

<SPEAKER ID=314 LANGUAGE="ES" NAME="Gonzαlez Αlvarez">
Κυρία Πρόεδρε, συμφωνούμε με την έκθεση της κυρίας Hulthιn και με τις γνωμοδοτήσεις της Επιτροπής Περιφερειακής Πολιτικής και της Επιτροπής Απασχόλησης και Κοινωνικών Υποθέσεων. Ακριβώς, στη γνωμοδότηση της Επιτροπής Περιφερειακής Πολιτικής λέγεται κάτι που είναι σαφές: "τα σημερινά πρότυπα παραγωγής και κατανάλωσης απέχουν πολύ από το να είναι αειφόρα», όπως λέγεται σαφώς στο Πέμπτο Πρόγραμμα περιβαλλοντικής δράσης. Και φυσικά, σήμερα είναι υπεύθυνες οι βιομηχανικές χώρες, ουσιαστικά, για την κατάσταση του περιβάλλοντος στον κόσμο.
<P>
Στη Συνθήκη του Αμστερνταμ η απασχόληση συνδέεται με το περιβάλλον, και αυτοί οι δύο τομείς με τη σειρά τους, με τις υπόλοιπες πολιτικές, αλλά όλοι γνωρίζουμε, πως λαμβάνονται αποφάσεις σχετικά με οικονομικά και γεωργικά ζητήματα που δεν έχουν καμία σχέση με την υπεράσπιση του περιβάλλοντος.
<P>
Για αυτόν τον λόγο, εμείς είμαστε πλήρως σύμφωνοι με τη συμμετοχή των περιφερειακών διοικήσεων και τοπικών αυτοδιοικήσεων, όταν υπάρχουν έργα τα οποία έχουν σχέση με τα διαρθρωτικά ταμεία και το περιβάλλον. Συμφωνούμε επίσης με τη χρήση αυτού του αριθμού ατόμων που, σε κάποιες περιοχές της Ευρωπαϊκής Ένωσης, προέρχονται από τη βιομηχανία και μπορούν να λάβουν μια κατάρτιση, η οποία να τους επιτρέπει να έχουν πρόσβαση ακριβώς στην επεξεργασία των υδάτων, την επεξεργασία των αποβλήτων, στην επεξεργασία του μολυσμένου εδάφουςκαι στην προσοχή των φυσικών περιοχών.
<P>
Όπως πολύ καλά λέει ο ΟΟΣΑ, ο τομέας του περιβάλλοντος είναι ένας τομέας που μπορεί στα επόμενα χρόνια να έχει μια ανάπτυξη της τάξης του 5, 5 %, όσον αφορά τη δημιουργία απασχόλησης. Και δεν είμαστε συνηθισμένοι να βλέπουμε τομείς να έχουν μια τέτοια ανάπτυξη, αλλά τουναντίον καθυστέρηση. Για αυτόν τον λόγο είναι σημαντικό να συνδέσουμε το περιβάλλον με την απασχόληση.

<SPEAKER ID=315 LANGUAGE="SV" NAME="Schφrling">
Κυρία Πρόεδρε, θέλω να αρχίσω συγχαίροντας την κ. Hulthιn για μία θαυμάσια έκθεση, η οποία αναφέρεται σε δύο πάρα πολύ σημαντικά και καίρια θέματα, συγκεκριμένα το περιβάλλον και την απασχόληση. Στοιχεία του Eurostat δείχνουν ότι σήμερα περίπου 3, 5 εκατομμύρια θέσεις εργασίας στην ΕΕ σχετίζονται με το περιβάλλον. Έχουμε επίσης τις συγκρατημένες εκτιμήσεις του ΟΟΣΑ περί μίας ετήσιας ανάπτυξης των θέσεων εργασίας που σχετίζονται με το περιβάλλον της τάξης του 5, 5 %. Αυτό δείχνει με κάθε σαφήνεια ότι ο συνδυασμός απαραίτητες περιβαλλοντικές επενδύσεις και "πράσινες θέσεις εργασίας» είναι όχι μόνο μία καλή οικονομία, αλλά, επίσης και ένας τρόπος για να σταματήσει η υποαξιοποίηση των ανθρώπινων πόρων και η υπερκατανάλωση των φυσικών πόρων.
<P>
Εφόσον η Επίτροπος κα Bjerregaard είναι εδώ αυτήν την προχωρημένη ώρα, κάτι που πραγματικά εκτιμώ, θέλω να κάνω έκκληση στην Επιτροπή να εγκρίνει το συντομότερο δυνατόν το πρόγραμμα δράσης της Σουηδίας για την απασχόληση και τις "πράσινες θέσεις εργασίας», που έχει υποβληθεί προς έγκριση στην Επιτροπή από τον περασμένο Νοέμβριο. Αλλοιώς, τα μηνύματα από πλευράς Επιτροπής θα είναι πολύ αντιφατικά.
<P>
Φυσικά, η Ομάδα μου θα στηρίξει αυτήν την έκθεση, αλλά, θα το εκτιμούσαμε αν στηριζόταν επίσης και η δική μας πρόταση τροπολογίας, η οποία θεωρώ ότι είναι μία σημαντική προσθήκη στην παράγραφο 45, δηλαδή να προηγηθούν οι χώρες που θέλουν να επιβάλουν έναν ενεργειακό φόρο και έναν φόρο για το διοξείδιο του άνθρακα και να δείξουν στις άλλες χώρες τι μπορούν να κάνουν, για να ανταποκριθούν στις δεσμεύσεις που ανελήφθησαν στο Κυότο.

<SPEAKER ID=316 LANGUAGE="FR" NAME="Taubira-Delannon">
Κυρία Πρόεδρε, κυρία Επίτροπε, έτσι, μετά το πέρασμα τόσων χρόνων, κατά την διάρκεια των οποίων βγάζαμε λόγους και καταβάλλαμε τόσες προσπάθειες για να πείσουμε τις αναπτυσσόμενες χώρες ότι θα έπρεπε να εγκαταλείψουν μια ανάπτυξη τόσο σπάταλη, όσο αυτή των βορείων χωρών, υιοθετώντας αποφασιστικά την ασκητική οδό της αειφόρου ανάπτυξης, η Ευρωπαϊκή Ένωση συνειδητοποιεί ότι μπορεί επίσης να τακτοποιήσει τα του οίκου της και να παραδεχθεί ότι η επίμονη ανεργία και ο μαζικός αποκλεισμός δεν μπορούν να αποτελέσουν βιώσιμους τρόπους ζωής.
<P>
Αυτό πάει να πει ότι εγκαταλείπουμε τον θαυμασμό για τις τόσο μισάνθρωπες και τόσο αδηφάγες σε φυσικούς πόρους τεχνολογίες της παραγωγής; Αναγνωρίζουμε ότι τελικός στόχος της ανάπτυξης είναι η βελτίωση των συνθηκών διαβίωσης, η υποχώρηση των ανισοτήτων και η μαζική διάδοση των γνώσεων; Θα θέσουμε τους πολίτες στο επίκεντρο της δυναμικής της ανάπτυξης;
<P>
Το περιβάλλον είναι διαστρωματικό. Στο ανάντι τροφοδοτείται από τις πολιτικές ανάπτυξης, εκπαίδευσης, κατάρτισης, απασχόλησης, δημόσιας υγείας, φορολογίας, προώθησης και πιστοποίησης του δημοσίων υπηρεσιών. Στο κατάντι, εκφράζει την μόνιμη εμφάνιση των περιβαλλοντικών συνθηκών στους τομείς της ενέργειας, των μεταφορών της γεωργίας, της βιομηχανίας και του τουρισμού. Η πολιτική συνεργασίας θα έπρεπε να δημιουργήσει πολιτικές ταυτόχρονης ανάπτυξης. Γνωρίζουμε ότι στο άμεσο μέλλον δεν θα υπάρξει δημιουργία εντυπωσιακού αριθμού θέσεων απασχόλησης σε μεγάλη κλίμακα.
<P>
Έπειτα, η ένταξη του περιβάλλοντος στις οικονομικές πολιτικές συνεπάγεται συχνά την εισαγωγή νέων δαπανών. Η φορολόγηση της μόλυνσης, σημαίνει ορισμένες φορές την δημιουργία διαφορών, σε ότι αφορά την ανταγωνιστικότητα και κατά συνέπεια την καταστροφή θέσεων εργασίας. Παρ' όλα αυτά, θα πρέπει να συνεχίσουμε να προχωράμε.
<P>
Έτσι, για να μειώσουμε τους κινδύνους και να ελέγξουμε τα στρεβλωτικά φαινόμενα θα πρέπει να σκεφθούμε συνολικές πολιτικές για το περιβάλλον και την απασχόληση. Είναι ο μόνος τρόπος για να καθορίσουμε την εξίσωση που καθιστά υγιείς και αποτελεσματικές όλες τις προσπάθειες που γίνονται υπέρ του περιβάλλοντος και της απασχόλησης. Γι' αυτό όμως, απαιτούνται σαφείς στόχοι και αναμφίβολα πιο σημαντικά μέσα από την απλή αναφορά στα διαρθρωτικά ταμεία.

<SPEAKER ID=317 LANGUAGE="DE" NAME="Graenitz">
Κυρία Πρόεδρε, θα χαιρόμουν αν μπορούσα να πω: μια φορά κι έναν καιρό, παλιά, οι άνθρωποι πίστευαν ότι η προστασία του περιβάλλοντος καταστρέφει θέσεις εργασίας. Δεν έχει περάσει πολύς καιρός από τότε που επικρατούσε η εν λόγω άποψη. Σήμερα, όλοι οι άνθρωποι έχουν αναγνωρίσει ότι μόνον αν οι επιχειρήσεις προσέχουν τους φυσικούς πόρους και χρησιμοποιούν με οικονομία και φροντίδα τις πρώτες ύλες, την ενέργεια, μπορούν να διασφαλιστούν μόνιμα οι θέσεις εργασίας και έτσι να εγκαινιαστεί μια βιώσιμη ανάπτυξη.
<P>
Πιστεύω ότι είναι πολύ σημαντικό το ότι η Επιτροπή, μετά από προσεκτική προετοιμασία μέσω μιας ακρόασης, μεταβίβασε στο Κοινοβούλιο την ανακοίνωσή της για το ζήτημα περιβάλλον και απασχόληση ειδικά εφέτος και ότι την συζητούμε τώρα στην αρχή της Αυστριακής Προεδρίας, όπου το θέμα θα είναι πώς μπορούν να υλοποιηθούν τα εθνικά σχέδια για την απασχόληση. Επιτρέψτε μου να ευχαριστήσω την εισηγήτρια κ. Hulthen για το ότι επανέφερε και επεξεργάστηκε τόσο υπεύθυνα το συγκεκριμένο ζήτημα.
<P>
Ασφαλώς έχουμε ακόμη πάρα πολλά να κάνουμε, προκειμένου να μεταφέρουμε συγκεκριμένα ποιες θέσεις εργασίας μπορούν να δημιουργηθούν πού, να μην αφήσουμε να δημιουργηθούν υπερβολικά πολλές θέσεις εργασίας μέσω της διόρθωσης περιβαλλοντικών βλαβών, όπου ίσως χρειάζονται ακόμη κάποια πράγματα, αλλά να δημιουργήσουμε θέσεις εργασίας κυρίως όπου εργάζονται νέες βιομηχανίες για την προετοιμασία αυτών των φιλικότερων προς το περιβάλλον τρόπων εργασίας και τη δημιουργία της απαραίτητης υποδομής. Και στη διαδικασία του Κιότο, όταν πρόκειται για τη μείωση των εκπομπών, θα πρόκειται στον τομέα αυτό και για θέσεις εργασίας, επειδή πάρα πολλά κράτη μπορούν να επιτύχουν το ήμισυ του απαραίτητου στόχου μείωσης εκπομπών με θερμομόνωση σε ήδη υφιστάμενα κτίρια και μόνο.
<P>
Ελπίζω, κυρία Επίτροπε, ότι κατά τη συζήτηση που θα ακολουθήσει στο τρέχον εξάμηνο για το ζήτημα του τρόπου μεταφοράς των σχεδίων για την απασχόληση, ο τομέας περιβάλλον και απασχόληση θα παίξει ιδιαίτερα μεγάλο ρόλο.

<SPEAKER ID=318 NAME="Bjerregaard">
Κυρία Πρόεδρε, κυρίες και κύριοι, συμμερίζομαι πλήρως την άποψη που εξέφρασαν η εισηγήτρια και οι συμμετέχοντες κατά τη συζήτηση σήμερα, ότι δηλαδή μιλάμε για ένα πάρα πολύ σημαντικό θέμα και γι' αυτό εκνευριζόμαστε φυσικά λιγάκι που πήγε τόσο αργά, όμως αυτό δεν πρέπει να μας εμποδίσει να υπογραμμίσουμε τη σπουδαιότητα της συνάρτησης ανάμεσα στην προστασία του περιβάλλοντος και στην απασχόληση.
<P>
Επιτρέψτε μου να μιλήσω λίγο για την απασχόληση, διότι η απασχόληση αποτελεί πλέον σαφώς θέμα της ημερήσιας διάταξης της Ευρωπαϊκής Ένωσης. Γνωρίζουμε ότι η απασχόληση συμπεριλήφθηκε στη Συνθήκη του Αμστερνταμ ως στόχος της Ένωσης. Οργανώσαμε μια ειδική σύνοδο κορυφής για την απασχόληση πέρυσι στο Λουξεμβούργο και φέτος και τα 15 κράτη μέλη για πρώτη φόρα υπέβαλαν στην Επιτροπή τα σχέδια δράσης τους για την απασχόληση. Η Επιτροπή παρουσίασε μια πρώτη αξιολόγηση αυτών των σχεδίων στη σύνοδο κορυφής στο Cardiff και αυτό μας έδωσε την ευκαιρία να κοιτάξουμε ενδελεχέστερα τις εν λόγω πολιτικές και από περιβαλλοντική οπτική γωνία, ενώ μαζί με τους συναδέρφους μας συζητήσαμε πώς μπορεί να προωθηθεί η υπάρχουσα συνεργία μεταξύ των δύο πολιτικών.
<P>
Ένας τρόπος να επιτευχθεί αυτό είναι, να ολοκληρωθεί ο στόχος της προστασίας του περιβάλλοντος και της αειφόρου ανάπτυξης στις νέες κατευθυντήριες γραμμές για την απασχόληση για το 1999. Όσον αφορά την προστασία του περιβάλλοντος, η ευρωπαϊκή υποχρέωση ανάγεται στο απώτερο παρελθόν, και ήταν πολλοί αυτοί που αναφέρθηκαν σε αυτό, όμως το θέμα πήρε καινούργια ώθηση στη Σύνοδο Κορυφής του Κάρντιφ, όπου εγκρίθηκε η ενισχυμένη στρατηγική ολοκλήρωσης του περιβάλλοντος σε όλες τις άλλες κοινοτικές πολιτικές.
<P>
Σήμερα, όχι μόνο συνδέουμε την οικονομία με το περιβάλλον, προσθέτουμε επίσης μια κοινωνική διάσταση στην αειφόρο ανάπτυξη. Μια εξισορροπημένη οικονομική ανάπτυξη, η προστασία του περιβάλλοντος και η δημιουργία θέσεων εργασίας όχι μόνον είναι συμβατές μεταξύ τους αλλά αποτελούν επίσης ουσιώδη στοιχεία μιας μακρόπνοης αναπτυξιακής στρατηγικής. Για να υλοποιήσουμε αυτό το νέο μοντέλο ανάπτυξης υπάρχουν - όπως περιγράφηκε στην ανακοίνωση - ορισμένες αρχές που πρέπει να τηρηθούν, και θα κατονομάσω εν συντομία ορισμένες. Πρέπει να έχουμε επενδύσεις προσανατολισμένες στο περιβάλλον. Πρέπει να έχουμε υψηλότερα ποσοστά απασχόλησης και μ' αυτό εννοώ ότι πρέπει να προβούμε στην τροποποίηση της φορολογικής νομοθεσίας, για την οποία, όπως ανέφερε ο κ. Virgin, συζητήσαμε και χθες βράδυ - και σχεδόν εξίσου αργά - με το να απομακρύνουμε τη φορολόγηση από το εργατικό δυναμικό. Τέλος δε, πρέπει να εξασφαλίσουμε τη συμμετοχή όλων των ενδιαφερόμενων μερών.
<P>
Σε συνέχεια της προβληματικής για το κλίμα, εγώ βλέπω πολλές δυνατότητες δημιουργίας θέσεων εργασίας στις νέες βιομηχανίες και παροχές υπηρεσιών, είτε γίνεται λόγος για διεύρυνση της χρήσης ανανεώσιμων πηγών ενεργείας, είτε για βελτίωση της ενεργειακής αποτελεσματικότητας σε σχέση διαδικασίες είτε προϊόντα και κτίρια είτε για αυξημένες εξαγωγές σε αγορές εκτός της Ένωσης. Όλες αυτές οι δραστηριότητες θα εξοικονομήσουν χρήματα. Θα βελτιώσουν το περιβάλλον και θα δημιουργήσουν δουλειές. Συμφωνώ με την κ. Graenitz ότι είναι θετικό ότι η αυστριακή Προεδρία θα επεξεργαστεί την ανακοίνωση για το περιβάλλον και την απασχόληση στη συνεδρίαση του συμβουλίου υπουργών περιβάλλοντος τον Οκτώβριο. Ελπίζω ότι το Συμβούλιο επί τη ευκαιρία θα περάσει ένα ψήφισμα που, θα ενισχύει την υποχρέωση της Επιτροπής και των κρατών μελών να θεσπίσουν πρόσθετα μέτρα για το περιβάλλον και την απασχόληση.
<P>
Κυρία Πρόεδρε, θα σταματήσω εδώ, όμως προηγουμένως θα ήθελα να εκφράσω την τεράστια εκτίμησή μου για τις τρεις επιτροπές του Ευρωπαϊκού Κοινοβουλίου, που επεξεργάστηκαν με έξοχο τρόπο την έκθεση και τις γνωμοδοτήσεις, σχετικά με την ανακοίνωση της Επιτροπής για το περιβάλλον και την απασχόληση. Ειδικότερα, θα ήθελα να απευθύνω ένα μεγάλο ευχαριστώ στην κ. Hulthιn για τη σπουδαία συμβολή της ως εισηγήτρια, αλλά και στον πρόεδρο της Επιτροπής Περιβάλλοντος, κ. Ken Collins, για την ενεργό συμμετοχή του στο συνέδριο για το περιβάλλον και την απασχόληση που συνδιοργάνωσαν πέρυσι το Ευρωπαϊκό Κοινοβούλιο και η Επιτροπή. Τέλος θα ήθελα επίσης να εκφράσω την ικανοποίησή μου για την καρποφόρα συνεργασία που είχα με τον συνάδερφό μου, Padraig Flynn.

<SPEAKER ID=319 NAME="Πρόεδρος">
Ευχαριστώ πολύ, κυρία Επίτροπε Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 .
<P>
(Η συνεδρίαση λήγει στις 00.05)

