<CHAPTER ID=1>
Πρόγραμμα δραστηριοτήτων της γερμανικής Προεδρίας και κατάσταση στο Κοσσυφοπέδιο
<SPEAKER ID=1 NAME="Πρόεδρος">
Η ημερήσια διάταξη προβλέπει τη δήλωση του Προεδρεύοντος του Συμβουλίου σχετικά με το πρόγραμμα δραστηριοτήτων της γερμανικής Προεδρίας και με την κατάσταση στο Κοσσυφοπέδιο.
<P>
Δίνω τον λόγο στον κ. Fischer, εξ ονόματος του Συμβουλίου, ευχαριστώντας τον για την παρουσία του εδώ ανάμεσά μας σήμερα το πρωί.
<P>
Χειροκροτήματα

<SPEAKER ID=2 NAME="Fischer">
Κύριε Πρόεδρε, κυρίες και κύριοι βουλευτές, με την εισαγωγή του ευρώ, του κοινού νομίσματος, σε 11 κράτη μέλη την 1η Ιανουαρίου 1999, η Ευρώπη διένυσε ένα ιστορικό, ίσως μάλιστα επαναστατικό βήμα που θα προσδώσει μια νέα ποιότητα στο έργο της ευρωπαϊκής ολοκλήρωσης. Για πρώτη φορά στην ιστορία της ευρωπαϊκής ολοκλήρωσης, αυτής της θαυμαστής, θα μπορούσαμε να πούμε, απάντησης των λαών της Ευρώπης σε μία ασταθή ισορροπία δυνάμεων, στο βίαιο ηγεμονισμό και τους φρικτούς πολέμους που χαρακτήριζαν επί αιώνες την ιστορία αυτής της ηπείρου, παραχωρήθηκε σε έναν ευρωπαϊκό θεσμό ένα σημαντικό τμήμα εθνικής κυριαρχίας - η κυριαρχία επί του εθνικού νομίσματος. Η πράξη αυτή προσδίδει στο ευρωπαϊκό εγχείρημα μία νέα πολιτική ποιότητα. Το εθνικό νόμισμα, η ασφάλεια και το σύνταγμα αποτελούν τα τρία ουσιαστικά σημεία άσκησης κυριαρχίας των σύγχρονων εθνικών κρατών, και με την εισαγωγή του ευρώ έγινε το πρώτο βήμα προς την κοινοτικοποίησή τους στο πλαίσιο της Ευρωπαϊκής Ένωσης. Μόνο μετά από κάποιο χρονικό διάστημα θα είναι δυνατόν να συλλάβει κανείς τη συνολική σημασία που έχει το βήμα αυτό, τόσο για την Ευρώπη όσο και για τη διεθνή πολιτική.
<P>
Η καθιέρωση ενός κοινού νομίσματος δεν είναι κατ' αρχήν μία οικονομική πράξη, αλλά κυρίως μία πράξη που αφορά ζητήματα κυριαρχίας και, συνεπώς, μία κατ' εξοχήν πολιτική πράξη. Με τη δημιουργία του κοινού νομίσματος η Ευρώπη αποφάσισε επίσης να διαγράψει μία δική της πορεία στο μέλλον και - σε στενή συνεργασία με τους υπερατλαντικούς της εταίρους - αποφάσισε να διαδραματίσει έναν αυτόνομο ρόλο στον κόσμο του αύριο. Βέβαια, η Ευρωπαϊκή Ένωση έχει μέχρι σήμερα μόνο εν μέρει τον χαρακτήρα πολιτικού υποκειμένου και, συνεπώς, από τη δημιουργία του κοινού νομίσματος θα προκύψει ένα πεδίο εντάσεων, καθώς δεν υπάρχουν ακόμα οι αντίστοιχες πολιτικές και δημοκρατικές κοινοτικές δομές. Η δυναμική των εντάσεων αυτών θα κλονίσει ήδη στο άμεσο μέλλον το ισχύον status quo.
<P>
Κατά την άποψή μου, θα δικαιωθούν εκείνοι οι παρατηρητές που με αφορμή την καθιέρωση του ευρώ επεσήμαναν ότι το κοινό νόμισμα δεν συνεπάγεται μόνο μεγάλες ευκαιρίες για την Ευρωπαϊκή Ένωση αλλά επίσης, ταυτόχρονα, και εξίσου μεγάλους κινδύνους. Το αποτέλεσμα θα εξαρτηθεί από τη στάση που θα τηρήσουν τα κράτη μέλη απέναντι στη διαδικασία της περαιτέρω πολιτικής ενοποίησης. Οι εν λόγω παρατηρητές θεωρούν ότι οι ευκαιρίες θα υπερισχύσουν μόνον εάν η καθιέρωση του ευρώ αξιοποιηθεί ως βάση για περαιτέρω ουσιαστικά βήματα προς την ενοποίηση, μέχρι και την ολοκλήρωση της πολιτικής ένωσης. Όμως, η καθιέρωση του ευρώ θα αποδειχθεί ιδιαίτερα παρακινδυνευμένη εάν μετά από αυτό το τολμηρό βήμα δεν ακολουθήσουν, με την ίδια λογική, και άλλα τολμηρά βήματα της Ευρωπαϊκής Ένωσης με στόχο την ολοκλήρωση της ενοποίησης, πράγμα που συμπεριλαμβάνει απαραίτητα και την ταχύτερη δυνατή διεύρυνση της Ευρωπαϊκής Ένωσης προς την Ανατολική και Κεντρική Ευρώπη.
<P>
Χειροκροτήματα
<P>
Η πολιτική σωφροσύνη, αλλά και το εθνικό ίδιο συμφέρον όλων των κρατών μελών επιβάλλουν χειρισμούς που δεν θα επιτρέψουν την εμφάνιση τέτοιων κινδύνων. Πρέπει να αξιοποιήσουμε από κοινού και δυναμικά τις ευκαιρίες που προσφέρει η επιτυχημένη καθιέρωση του ευρώ. Ως εκ τούτου, οφείλουμε να ενισχύσουμε την ικανότητα της Ευρωπαϊκής Ένωσης για πολιτική δράση και να προσανατολίσουμε την εσωτερική της συγκρότηση στα νέα καθήκοντα. Από τώρα και στο εξής η πυξίδα μας θα πρέπει να δείχνει προς την κατεύθυνση της διευρυμένης με νέα κράτη μέλη πολιτικής ένωσης η οποία συνιστά και το λογικό επακόλουθο της Οικονομικής και Νομισματικής Ένωσης.
<P>
Βασικό καθήκον της γερμανικής Προεδρίας του Συμβουλίου θα είναι να προετοιμάσει τις δομές και τις διαδικασίες της Ένωσης κατά τέτοιο τρόπο, ώστε από την δυτικοευρωπαϊκή ενοποίηση να προκύψει μία πανευρωπαϊκή Ένωση που ταυτόχρονα θα είναι σε θέση να δρα σε παγκόσμια κλίμακα. Στο επόμενο εξάμηνο θα επικεντρωθούμε σε τέσσερα βασικά σημεία. Πρώτον: επιθυμούμε να επιτύχουμε την ολοκλήρωση των διαπραγματεύσεων για την Ατζέντα 2000 μέχρι τις 24-25 Μαρτίου, δηλαδή μέχρι την έκτακτη Διάσκεψη Κορυφής των Βρυξελλών. Δεν πρόκειται για κάποια αυθαίρετη ημερομηνία. Εάν μέχρι τότε δεν έχει επιτευχθεί συναίνεση, θα τεθεί σοβαρά υπό αίρεση η δυνατότητα της Ένωσης να προβεί σε μεταρρυθμίσεις, μία δυνατότητα που αποτελεί και προϋπόθεση για τη διεύρυνση. Αναμφίβολα, οι διαπραγματεύσεις θα είναι εξαιρετικά δύσκολες. Η εξεύρεση λύσης θα είναι εφικτή μόνο στο πλαίσιο μίας ευρύτερης εξισορρόπησης των διαφόρων συμφερόντων. Η γερμανική Προεδρία θα καταβάλει τη δέουσα προσοχή, ώστε να μην υπάρξει μία λύση που θα αποβεί εις βάρος των ασθενέστερων εταίρων της Ευρωπαϊκής Ένωσης αλλά να επιτευχθεί μία ισόρροπη λύση στο Ευρωπαϊκό Συμβούλιο, στα τέλη Μαρτίου.
<P>
Χειροκροτήματα
<P>
Ακόμη και αν διίστανται οι απόψεις σε κεντρικής σημασίας ζητήματα, μετά από τις επισκέψεις μου στα κράτη μέλη στο πλαίσιο της ανάληψης της Προεδρίας, είμαι πολύ αισιόδοξος ότι θα μπορέσουμε να φθάσουμε σε συμφωνία. Στη διάρκεια αυτού του διερευνητικού μου ταξιδιού πριν από τα Χριστούγεννα αισθάνθηκα ότι υπήρχε σε όλα τα κράτη μέλη η διάθεση να συμβάλουν σε μία εποικοδομητική διεξαγωγή διαπραγματεύσεων, ώστε μέχρι τον Μάρτιο να επιτευχθεί η συναίνεση. Όλοι μας γνωρίζουμε πως οι προσπάθειές μας θα επιτύχουν μόνον εάν πραγματευθούμε την Ατζέντα 2000 ως συνολικό πακέτο, και μόνον εάν όλα τα κράτη μέλη είναι διατεθειμένα να προβούν σε συμβιβασμούς. Δεν πρέπει να υπάρξουν νικητές και ηττημένοι και όλα αυτά θα απαιτήσουν από τη γερμανική Προεδρία ένα δύσκολο εξισορροπητικό έργο. Ευελπιστούμε, ωστόσο, ότι θα έχουμε την υποστήριξη και την κατανόηση του Ευρωπαϊκού Κοινοβουλίου, με το οποίο επιθυμούμε να έχουμε στενή συνεργασία.
<P>
Τώρα πρέπει να ασχοληθούμε το ταχύτερο δυνατόν με την αντιμετώπιση των ουσιαστικών προβλημάτων. Όσον αφορά τη διαρθρωτική πολιτική, θεωρώ αναγκαίο να επικεντρώσουμε κατ' αρχάς την προσοχή μας στις περιφέρειες που εμφανίζουν τις μεγαλύτερες διαρθρωτικές αδυναμίες και χρειάζονται τη μεγαλύτερη ενίσχυση. Η ενίσχυση των περιφερειών αυτών πρέπει να γίνει πιο απλή, πιο αποκεντρωμένη, πιο φιλοπεριβαλλοντική και πιο αποδοτική ως προς την απασχόληση. Η ικανότητα της Ευρωπαϊκής Ένωσης να επιβιώσει στο μέλλον καθώς και η νομιμότητά της επιβάλλουν τη δίκαιη κατανομή των βαρών. Είναι σαφές ότι, ως το οικονομικά ισχυρότερο μέλος της Ένωσης, η Γερμανία θα συνεχίσει να επωμίζεται και στο μέλλον την ευρωπαϊκή της ευθύνη και θα παραμείνει ο κυριότερος καθαρός χρηματοδότης. Ωστόσο, κατά την κατανομή των βαρών έχουν παρεισφρύσει ορισμένες αδικίες που πρέπει να διορθώσουμε. Η Επιτροπή και πολλοί άλλοι εταίροι έχουν εν τω μεταξύ αποδεχθεί ότι το αίτημα αυτό, που αποτελεί κοινό αίτημα της Γερμανίας και άλλων κρατών μελών, είναι ένα θεμιτό αίτημα.
<P>
Η διεύρυνση, καθώς και ο επικείμενος γύρος διαπραγματεύσεων στο πλαίσιο του ΠΟΕ, καθιστούν αναγκαία μία εις βάθος μεταρρύθμιση της Κοινής Γεωργικής Πολιτικής καθώς και μία μείωση των γεωργικών δαπανών. Εάν θέλουμε να εντάξουμε στην ΕΕ τις χώρες της Κεντρικής και Ανατολικής Ευρώπης, των οποίων η οικονομική διάρθρωση βασίζεται επί του παρόντος κυρίως στην αγροτική οικονομία, δεν μπορούμε να αφήσουμε αμετάβλητη την ευρωπαϊκή γεωργική πολιτική χωρίς τις αντίστοιχες προσαρμογές. Η ευρωπαϊκή αγροτική οικονομία πρέπει να γίνει ανταγωνιστικότερη και φιλικότερη προς το περιβάλλον. Ταυτόχρονα πρέπει όμως να διασφαλισθούν και τα συμφέροντα των αγροτών μας.
<P>
Δεύτερον: θέλουμε να επιτύχουμε σαφή πρόοδο προς την κατεύθυνση μίας αποτελεσματικής πολιτικής για την απασχόληση. Ο αγώνας κατά της ανεργίας είναι το πιο καίριο πρόβλημα των Ευρωπαίων πολιτών. Δικαιολογημένα περιμένουν ότι ο αγώνας αυτός δεν θα διεξάγεται μόνο στο επίπεδο των εθνικών κυβερνήσεων, αλλά και σε ευρωπαϊκό επίπεδο. Για τον λόγο αυτό, στο Ευρωπαϊκό Συμβούλιο της Κολωνίας θέλουμε να εγκρίνουμε ένα Ευρωπαϊκό Σύμφωνο Απασχόλησης που θα εκφράζει μία ενεργό πολιτική στην αγορά εργασίας, μία πολιτική που θα αποβλέπει, περισσότερο απ' ό, τι γίνεται μέχρι σήμερα, στην πρόληψη της ανεργίας, στη μείωση της ανεργίας των νέων και της ανεργίας μακράς διαρκείας καθώς και στην καταπολέμηση των διακρίσεων εις βάρος των γυναικών στην αγορά εργασίας.
<P>
Τρίτον: επιθυμούμε και πρέπει να προωθήσουμε τη διεύρυνση της Ευρωπαϊκής Ένωσης το ταχύτερο δυνατόν.
<P>
Μετά τη λήξη του ψυχρού πολέμου, η Ευρωπαϊκή Ένωση δεν επιτρέπεται να παραμείνει περιορισμένη στην δυτικοευρωπαϊκή Ένωση. Αντιθέτως, η ουσία της ιδέας της ευρωπαϊκής ολοκλήρωσης συνίσταται στον πανευρωπαϊκό της χαρακτήρα.
<P>
Χειροκροτήματα
<P>
Εξάλλου, η γεωπολιτική πραγματικότητα δεν επιτρέπει καμία άλλη σοβαρή εναλλακτική λύση. Εάν αυτό αληθεύει, η Ιστορία απεφάσισε ήδη το 1989-90 για το αν θα γίνει η διεύρυνση προς ανατολάς. Απομένει μόνο να διαμορφωθεί και να καθορισθεί ο τρόπος και η χρονική στιγμή.
<P>
Η διεύρυνση της Ευρωπαϊκής Ένωσης προς τον Νότο αποτέλεσε μεγάλη οικονομική, αλλά και πολιτικά δημοκρατική επιτυχία. Η οικονομική ευημερία και η διασφάλιση της δημοκρατίας ήταν τότε τα αποτελέσματα της διεύρυνσης προς νότον, τόσο για τα κράτη που προσχώρησαν στην Ένωση όσο και για την Ευρώπη στο σύνολό της, και ακριβώς το ίδιο πρέπει να επιτύχουμε και με τη διεύρυνση της Ευρωπαϊκής Ένωσης προς ανατολάς. Μόνο με την ένταξη των εταίρων της Κεντρικής και Ανατολικής Ευρώπης θα είναι δυνατόν να διασφαλισθεί μονίμως η ευημερία, η ειρήνη και η σταθερότητα σε ολόκληρη την Ευρώπη. Μόνο με το άνοιγμα προς ανατολάς μπορεί η Ευρωπαϊκή Ένωση να πραγματώσει την αξίωσή της να ομιλεί στο όνομα ολόκληρης της Ευρώπης ως πολιτισμικά ενιαίου χώρου και ως κοινότητας αξιών. Εμείς οι Γερμανοί δεν ξεχνάμε την ανεκτίμητη συμβολή των λαών της Κεντρικής και Ανατολικής Ευρώπης προκειμένου να ξεπεραστεί η διαίρεση της Γερμανίας και όλης της ευρωπαϊκής ηπείρου.
<P>
Ενόψει των όσων διαδραματίζονται στα Βαλκάνια, θα ήταν από πολιτικής άποψης ανεύθυνο να επιτρέψουμε την ύπαρξη μίας ζώνης αστάθειας από την άλλη πλευρά των συνόρων της Ένωσης. Εξάλλου, αυτό θα αποτελούσε και αθέτηση της υπόσχεσης που δώσαμε στις νεοπαγείσες δημοκρατίες και θα είχε μοιραίες συνέπειες για την Ευρώπη. Επομένως, κάθε ηθελημένη καθυστέρηση ή ακόμη και παρακώλυση της ευρωπαϊκής διεύρυνσης θα ήταν τελικώς από πολιτικής και οικονομικής άποψη μόνο μία επικίνδυνη και πολυδάπανη παρακαμπτήριος, στο τέρμα της οποίας κάποια μέρα θα αντιμετωπίζαμε ξανά, παρά ταύτα, την αναγκαιότητα της διεύρυνσης εκ των πραγμάτων και λόγω των ενεχομένων κινδύνων. Για όλους αυτούς τους λόγους, κυρίες και κύριοι βουλευτές, δεν υπάρχει κατά την άποψή μου καμία άλλη επιλογή εκτός από τη διεύρυνση της Ευρωπαϊκής Ένωσης με τις πρώτες στη σειρά υποψήφιες χώρες.
<P>
Χειροκροτήματα
<P>
Για τη διαδικασία της διεύρυνσης χρειαζόμαστε τόσο ένα στρατηγικό όραμα όσο και πολύ πρακτικό ρεαλισμό. Οι διαπραγματεύσεις για τη διεύρυνση πρέπει να οδηγηθούν το συντομότερο δυνατόν σε επιτυχή έκβαση. Για τον λόγο αυτόν θα πρέπει επί του παρόντος - και το τονίζω: επί του παρόντος - να αποφύγουμε τις οραματικές συζητήσεις περί προθεσμιών. Εάν επικεντρωθούμε τώρα στη δημιουργία ευρωπαϊκών δομών, ικανών να αντεπεξέλθουν στις απαιτήσεις της διεύρυνσης - και σε αυτό είναι απαραίτητη η επιτυχής ολοκλήρωση των διαπραγματεύσεων για την Ατζέντα 2000 - τούτο δεν σημαίνει ότι αναβάλλουμε τη διεύρυνση. Συμαίνει ακριβώς το αντίθετο.
<P>
Η ικανότητα της ΕΕ να αντεπεξέλθει στις απαιτήσεις της διεύρυνσης, καθώς και ικανότητα ένταξης των υποψηφίων χωρών, πρέπει να προχωρούν εκ παραλλήλου. Όσο νωρίτερα επιτελέσει η Ευρωπαϊκή Ένωση τις απαιτούμενες μεταρρυθμίσεις και όσο εντατικότερα συνεχίσουν οι υποψήφιες προς ένταξη χώρες τις εσωτερικές τους μεταρρυθμίσεις, τόσο πιο γρήγορα και πιο απρόσκοπτα θα προχωρήσει και η διαδικασία της διεύρυνσης.
<P>
Για όλους τους προαναφερθέντες λόγους, η Γερμανία παραμένει συνήγορος μίας ταχείας διεύρυνσης της Ευρωπαϊκής Ένωσης προς ανατολάς. Στη διάρκεια της γερμανικής Προεδρίας θα δώσουμε μεγάλο βάρος στην προώθηση των προενταξιακών διαπραγματεύσεων. Στις υποψήφιες χώρες με τις οποίες δεν γίνονται ακόμη διαπραγματεύσεις πρέπει να δοθεί μία δίκαιη ευκαιρία, ώστε να μπορέσουν να προλάβουν τις υπόλοιπες. Η λωρίδα προσπεράσματος πρέπει να κρατηθεί ελεύθερη για την πορεία αυτή. Σήμερα είναι πολύ νωρίς ακόμα για να ορίσουμε μία συγκεκριμένη ημερομηνία για την ένταξή τους. Όταν όμως αρχίσει να διαφαίνεται η ολοκλήρωση των διαπραγματεύσεων, μετά από την ορατή πρόοδό τους και υπό την προϋπόθεση ότι η Ατζέντα 2000 θα έχει ολοκληρωθεί με επιτυχία τον ερχόμενο Μάρτιο - δηλαδή περίπου στα τέλη του 1999 ή στη διάρκεια του 2000 -, τότε θα είναι πολύ λογικό, εάν όχι απαραίτητο, να ορισθεί μία συγκεκριμένη ημερομηνία για την ολοκλήρωση των διαπραγματεύσεων, ώστε να οδηγηθούν γρήγορα στο αίσιο τέλος τους.
<P>
Τέταρτον: θέλουμε να ενισχύσουμε την ικανότητα της Ευρωπαϊκής Ένωσης για δράση στην εξωτερική πολιτική. Μόνο μία Ένωση ικανή να δρα στον τομέα της εξωτερικής πολιτικής θα είναι σε θέση να διασφαλίσει την ειρήνη στην Ευρώπη και να αξιοποιήσει την αυξανόμενη σημασία της στη διεθνή σκηνή. Ακόμη και τα μεγαλύτερα κράτη μέλη της Ευρωπαϊκής Ένωσης θα είναι όλο και λιγότερο σε θέση να εκπροσωπούν τα συμφέροντά τους και να διασφαλίζουν την ειρήνη σε έναν κόσμο που χαρακτηρίζεται από αυξανόμενη παγκοσμιοποίηση.
<P>
Στον πολυπολικό κόσμο του 21ου αιώνα η Ευρώπη πρέπει επομένως να καταστεί αυτόνομο υποκείμενο, ικανό για πολιτική δράση. Και για τον ρόλο αυτό θα πρέπει να προετοιμαστούμε εγκαίρως με τη δημιουργία μίας Κοινής Εξωτερικής Πολιτικής και Πολιτικής Ασφαλείας επάξιας του ονόματός της. Όταν θα τεθεί σε ισχύ η Συνθήκη του Αμστερνταμ - γεγονός που προβλέπεται να γίνει το αργότερο την 1η Ιουνίου, εάν κρίνουμε από το στάδιο όπου βρίσκεται σήμερα η διαδικασία κύρωσής της - πρέπει να διασφαλίσουμε την άμεση εφαρμογή της σε όλα τα ζητήματα. Όσον αφορά την ΚΕΠΠΑ, η Συνθήκη περιέχει ένα πακέτο νέων μέσων που θα ενισχύσουν την ικανότητα της Ένωσης για δράση στον τομέα της εξωτερικής πολιτικής.
<P>
Ελπίζουμε ότι ο διορισμός ενός Ύπατου Εκπροσώπου για τα θέματα που αφορούν την ΚΕΠΠΑ θα αποτελέσει ένα σημαντικό βήμα προόδου. Αυτό όμως θα επιτευχθεί μόνον εάν ο κύριος ή η κυρία που θα αναλάβει το αξίωμα αυτό διαθέτει πολιτικό κύρος και την ικανότητα να επιβάλλεται...
<P>
Παρέμβαση
<P>
...και υπάρχουν υπάλληλοι που διαθέτουν και τα δύο, πρέπει να αντικρούσω ρητά την παρατήρηση αυτή.
<P>
Επιπλέον, κατά τη διάρκεια της Προεδρίας μας πρόκειται να δημιουργηθεί η μονάδα στρατηγικού σχεδιασμού και έγκαιρης προειδοποίησης, καθώς επίσης το νέο μέσο της «Κοινής Στρατηγικής», σύμφωνα με το οποίο η λήψη αποφάσεων στο πλαίσιο της ΚΕΠΠΑ θα γίνεται βάσει της αρχής της πλειοψηφίας. Το νέο αυτό μέσο θα το εφαρμόσουμε πρώτα σε γειτονικές περιοχές της Ευρωπαϊκής Ένωσης, έτσι ώστε να είμαστε ήδη στο Ευρωπαϊκό Συμβούλιο της Κολωνίας σε θέση να εγκρίνουμε μία πρώτη κοινή στρατηγική για τη Ρωσία - και εάν είναι δυνατόν και για την Ουκρανία. Μακροπρόθεσμα, η δημιουργία μίας ευημερούσας δημοκρατικής κοινωνίας πολιτών στη Ρωσία έχει μεγάλη σημασία για τη σταθερότητα σε ολόκληρη την Ευρώπη.
<P>
Στην παρούσα φάση, το ζητούμενο στο πλαίσιο της ΚΕΠΠΑ είναι η κατά το μέγιστο κοινή δράση και εντατική εφαρμογή των νέων μέσων. Είναι πολύ σημαντικό να μπορούμε να εντοπίζουμε καλύτερα απ' ό, τι μέχρι σήμερα τα πεδία που είναι πανευρωπαϊκού ενδιαφέροντος. Είναι κάτι που χρειαζόμαστε επίσης, για να μπορέσουμε να οξύνουμε στην κοινή γνώμη τη συνείδηση ότι τα προβλήματα της εξωτερικής πολιτικής και πολιτικής ασφάλειας είναι κοινά για όλη την Ευρώπη.
<P>
Το ζητούμενο του επόμενου εξαμήνου είναι να μετατρέψουμε τα πολιτικά οράματα σε απτές συνιστώσες της ευρωπαϊκής οικοδόμησης. Ωστόσο δεν πρέπει να περιορίσουμε την οπτική μας γωνία, επικεντρώνοντάς την μόνο στην επιχειρησιακή υλοποίηση της ημερήσιας διάταξης. Η Ευρώπη αντλούσε πάντοτε τη δύναμή της μέσα από ένα γόνιμο μείγμα οραμάτων και μεταφοράς τους στην πράξη. Ειδικά το επόμενο εξάμηνο θα έχει μεγάλη σημασία να διατηρήσουμε προ οφθαλμών τον ευρύτερο δυνατό ορίζοντα ενόψει των καθηκόντων που θα έχουμε να εκτελέσουμε στην πράξη.
<P>
Η επόμενη φάση της ευρωπαϊκής οικοδόμησης, μετά από την ολοκλήρωση των διαπραγματεύσεων για την Ατζέντα 2000 - και αυτός είναι ένας ακόμη λόγος που επιβάλλει τα αποτελέσματα των διαπραγματεύσεων να είναι θετικά -, συνίσταται στην εξεύρεση λύσης για τη θεσμική μεταρρύθμιση της Ευρωπαϊκής Ένωσης. Ενόψει της διεύρυνσης, η μεταρρύθμιση αυτή είναι απαραίτητη προκειμένου να αποτρέψουμε τον κίνδυνο εμφάνισης θεσμικού εμφράγματος της Ευρωπαϊκής Ένωσης. Για να διατηρηθεί η ικανότητα δράσης μίας Ευρωπαϊκής Ένωσης με 21 ή περισσότερα κράτη μέλη, θα πρέπει να δρομολογηθούν οι αντίστοιχες μεταρρυθμίσεις.
<P>
Το κρίσιμο σημείο ως προς την ικανότητα μίας διευρυμένης Ένωσης για δράση έγκειται στην προθυμία να γίνει αποδεκτή η αρχή της πλειοψηφίας κατά τη λήψη αποφάσεων σε όσο το δυνατόν περισσότερους τομείς.
<P>
Χειροκροτήματα
<P>
Η νέα γερμανική κυβέρνηση είναι της άποψης ότι θα πρέπει μακροπρόθεσμα στην Ευρωπαϊκή Ένωση να περιοριστεί η εφαρμογή της αρχής της λήψης ομόφωνων αποφάσεων σε περιπτώσεις ουσιαστικής σημασίας, όπως είναι π.χ. οι τροποποιήσεις Συνθηκών. Στο Ευρωπαϊκό Συμβούλιο της Βιέννης συμφωνήθηκε ότι το Ευρωπαϊκό Συμβούλιο της Κολωνίας θα πρέπει να λάβει αποφάσεις σχετικά με την αντιμετώπιση θεσμικών προβλημάτων που δεν ρυθμίζονται στο πλαίσιο της Συνθήκης του Αμστερνταμ. Πιστεύω ότι στην Κολωνία θα δοθεί το εναρκτήριο λάκτισμα για μία νέα Διακυβερνητική Διάσκεψη που θα μπορούσε να συγκληθεί εντός του 2001.
<P>
Χειροκροτήματα
<P>
Μακροπρόθεσμα πρέπει να αντιμετωπίσουμε το ερώτημα που αφορά τους στόχους και τις μεθόδους της περαιτέρω ολοκλήρωσης. Για περισσότερα από 40 χρόνια εφαρμόζουμε τη μέθοδο Monnet, μία μεγαλοφυή μέθοδο: προχωράμε βήμα προς βήμα στο δρόμο της διαρκώς εντεινόμενης ενοποίησης, χωρίς προκαθορισμένο σχέδιο για τον τελικό σκοπό. Η μέθοδος αυτή ήταν άκρως επιτυχής. Επιτεύχθηκαν οι στόχοι που είχαν τεθεί στη δεκαετία του '50: «Ποτέ πια πόλεμος, οικονομική ανασυγκρότηση και ευημερία».
<P>
Ένας πόλεμος είναι πλέον κάτι το αδιανόητο στο πλαίσιο της Ευρωπαϊκής Ένωσης, τόσο από πολιτικής όσο και από στρατιωτικής άποψης. Στην καταιγιζόμενη από πολέμους ήπειρό μας τούτο αποτελεί το μεγαλύτερο επίτευγμα της διαδικασίας ολοκλήρωσης, το οποίο δεν πρέπει ποτέ να το ξεχνάμε.
<P>
Χειροκροτήματα
<P>
Με την καθιέρωση του ευρώ, έχει ολοκληρωθεί σε μεγάλο βαθμό η οικονομική και νομισματική ενοποίηση. Απομένουν μόνο λίγοι ακόμα τομείς, όπως ο στενότερος συντονισμός των φορολογικών πολιτικών, τον οποίο υποστηρίζει η Γερμανία. Γιατί να θέλουμε άραγε να συνεχίσουμε την ευρωπαϊκή ολοκλήρωση; Δύο είναι κατά την άποψή μου οι πιο σημαντικοί λόγοι: κατά πρώτον, στην εποχή της παγκοσμιοποίησης τα ευρωπαϊκά εθνικά κράτη - ακόμα και τα μεγαλύτερα μεταξύ αυτών - δεν θα μπορούν από μόνα τους να επιβάλουν τη θέση τους - μόνον ενωμένοι θα μπορέσουμε εμείς, οι Ευρωπαίοι, να αντιμετωπίσουμε τις προκλήσεις της παγκοσμιοποίησης. Κατά δεύτερον, η μεταφορά της σταθερότητας και στις γειτονικές μας χώρες δεν αποτελεί για την Ευρώπη μόνο ιστορικό και ηθικό καθήκον, αλλά ανταποκρίνεται και στο δικό μας πρωταρχικό συμφέρον. Η προληπτική αποτροπή κρίσεων είναι πάντα πιο καλή, λιγότερο δαπανηρή και προπάντων πιο ανθρώπινη σε σύγκριση με την επείγουσα αντιμετώπιση κρίσεων που έχουν ήδη ξεσπάσει.
<P>
Χειροκροτήματα
<P>
Τα μεγαλύτερα ελλείμματα που υπάρχουν σήμερα στο πλαίσιο της Ευρωπαϊκής Ένωσης αφορούν τον τομέα της πολιτικής ενοποίησης και της δημοκρατίας. Πώς μπορούμε άραγε να προχωρήσουμε ως προς τα σημεία αυτά; Μετά από τη Συνθήκη του Μάαστριχτ και τη Συνθήκη του Αμστερνταμ θα τεθεί με μεγαλύτερη ένταση απ' ό, τι μέχρι σήμερα το ζήτημα ενός ευρωπαϊκού συντάγματος. Μία δημόσια συζήτηση στα κράτη μέλη επί του θέματος αυτού θα δώσει νέα ώθηση στο θέμα της πολιτικής ενοποίησης.
<P>
Μεγαλύτερη σημασία έχουν για μένα τα περιεχόμενα και οι στόχοι και κατά δεύτερο λόγο η επεξεργασία των νομικών βάσεων. Σήμερα είναι συγκεχυμένη η εικόνα ενός κοινού ευρωπαϊκού μέλλοντος, η σκοπιμότητα της ύπαρξης μίας ενιαίας Ευρώπης. Μία συζήτηση σχετικά με τη συγκρότηση της Ευρώπης θα ήταν διαφωτιστική και θα παρείχε σημεία προσανατολισμού. Στο χώρο αιωρούνται σημαντικότητα ερωτήματα που παραμένουν αναπάντητα. Ποιο να είναι άραγε το όραμα που θα μπορέσει στο μέλλον να κινητοποιήσει τους πολίτες για την Ευρώπη; Το ερώτημα αυτό έχει κατά την άποψή μου κεντρική σημασία, επειδή θα αποτελέσει σε τελευταία ανάλυση την ψυχή της μελλοντικής Ευρώπης. Ποιά ισορροπία αρμοδιοτήτων πρόκειται να επικρατήσει στο τρίγωνο Ευρώπη, έθνος, περιφέρεια; Σε ποια σημεία χρειαζόμαστε περισσότερη και σε ποια ενδεχομένως λιγότερη Ευρώπη; Ποια είναι τα όρια της Ευρώπης; Πώς μπορούμε να προωθήσουμε τη δημιουργία μίας ευρωπαϊκής κοινής γνώμης και να ενισχύσουμε τη δημοκρατική νομιμοποίηση της Ευρωπαϊκής Ένωσης και των θεσμών της; Οι πολίτες απαιτούν, δικαιολογημένα, μια απάντηση στα παραπάνω ερωτήματα, και θα πρέπει όλοι μας να ασχοληθούμε με αυτά.
<P>
Εάν θέλουμε να καταστήσουμε την Ευρωπαϊκή Ένωση ένα ισχυρό υποκείμενο, ικανό να επιβάλλει τις απόψεις του, θα πρέπει να την ενισχύσουμε σε τέσσερις κεντρικούς τομείς της πολιτικής:
<P>
Πρώτον: η Ευρώπη χρειάζεται περισσότερη δημοκρατία. Οι διαδικασίες λήψης αποφάσεων στο πλαίσιο της Ένωσης πρέπει να αποκτήσουν μεγαλύτερη διαφάνεια και να γίνουν πιο κατανοητές στους πολίτες. Ο πολίτης πρέπει επιτέλους να έχει τη δυνατότητα να αναγνωρίζει ποιός αποφασίζει στις Βρυξέλλες, τί αποφασίζει, και βάσει ποιάς νομιμοποίησης.
<P>
Η Συνθήκη του Αμστερνταμ παραχώρησε στο Ευρωπαϊκό Κοινοβούλιο νέα και σημαντικά δικαιώματα και αρμοδιότητες. Αυτό όμως δεν μπορεί να αποτελέσει παρά ένα ενδιάμεσο βήμα. Όσο πιο ικανή για δράση γίνεται η Ένωση, τόσο πιο ευρεία θα πρέπει να είναι η δημοκρατική νομιμοποίηση των πράξεών της.
<P>
Χειροκροτήματα
<P>
Τα δικαιώματα του Ευρωπαϊκού Κοινοβουλίου πρέπει να διευρυνθούν ακόμη περισσότερο. Επιτρέψτε μου να το πω αυτό όχι επειδή θέλω να κολακεύσω το Κοινοβούλιο, αλλά επειδή είμαι Ευρωπαίος εκ πεποιθήσεως. Τούτο θα έπρεπε να αποτελέσει θέμα προς συζήτηση στην επόμενη Διακυβερνητική Διάσκεψη. Ευρύτερη νομιμοποίηση σημαίνει ότι το Ευρωπαϊκό Κοινοβούλιο θα συναποφασίζει ισότιμα και με το ίδιο ειδικό βάρος για όλα τα νομοθετικά θέματα επί των οποίων το Συμβούλιο αποφασίζει κατά πλειοψηφία.
<P>
Χειροκροτήματα
<P>
Μπορούν επίσης να γίνουν σκέψεις για την επέκταση του ρόλου που διαδραματίζει το Ευρωπαϊκό Κοινοβούλιο κατά την εκλογή της Επιτροπής περισσότερο απ' ό, τι προβλέπει η Συνθήκη του Αμστερνταμ, καθώς και σκέψεις για τη συμμετοχή των εθνικών κοινοβουλίων σε μεγαλύτερο βαθμό από τον ήδη προβλεπόμενο στη Συνθήκη. Προκειμένου να ενισχυθούν τα δικαιώματα των πολιτών, η γερμανική κυβέρνηση προτείνει μακροπρόθεσμα να εκπονηθεί ένας Ευρωπαϊκός Χάρτης Θεμελιωδών Δικαιωμάτων.
<P>
Χειροκροτήματα
<P>
Στη διάρκεια της Προεδρίας μας θέλουμε να αναλάβουμε πρωτοβουλία ως προς το ζήτημα αυτό. Για μας το ζητούμενο είναι να εδραιώσουμε τη νομιμότητα και την ταυτότητα της Ευρωπαϊκής Ένωσης. Στην εκπόνηση του Χάρτη Θεμελιωδών Δικαιωμάτων πρόκειται να λάβουν μέρος το Ευρωπαϊκό Κοινοβούλιο, του οποίου το σχέδιο ενός ευρωπαϊκού συντάγματος που είχε υποβάλει το 1994 αποτελεί σημαντική προεργασία, τα εθνικά κοινοβούλια, καθώς επίσης όσο το δυνατόν περισσότερες κοινωνικές ομάδες.
<P>
Δεύτερον: η Κοινή Εξωτερική Πολιτική και Πολιτική Ασφάλειας πρέπει να προσανατολίζεται προς τις ευρωπαϊκές αξίες της ειρήνης και των ανθρωπίνων δικαιωμάτων και να είναι σε θέση να προβαίνει σε μία αποτελεσματική διαχείριση ενδεχόμενων κρίσεων. Στην εποχή της παγκοσμιοποίησης, τα ανθρώπινα δικαιώματα έχουν, πέρα από την ανθρωπιστική, επίσης πολιτική και οικονομική σημασία. Τούτο έγινε εμφανές, το αργότερο με την ασιατική κρίση. Η ασφάλεια των επενδύσεων στις λεγόμενες αναδυόμενες αγορές μπορεί να υπάρξει μόνον εκ παραλλήλου με την περιβαλλοντική αειφορία και τον σεβασμό των ανθρωπίνων δικαιωμάτων, και όχι με την καταπάτησή τους.
<P>
Χειροκροτήματα
<P>
Η ανάπτυξη ελεύθερων αγορών μπορεί να έχει διάρκεια μόνον όταν εντάσσεται σε έναν ευρύτερο πολιτισμό ελευθερίας που θα βασίζεται στον σεβασμό των ανθρωπίνων δικαιωμάτων, στη διάκριση των εξουσιών, στο συνταγματικό κράτος, σε δημοκρατικά κόμματα, σε ελεύθερα συνδικάτα, σε έναν ανεξάρτητο Τύπο και σε μία κριτική κοινή γνώμη. Κατά την Προεδρία μας θα καταβάλουμε προσπάθειες για την ενδυνάμωση μίας εικόνας της Ευρωπαϊκής Ένωσης που ταυτίζεται με τα ανθρώπινα δικαιώματα. Η νέα έκθεση για τα ανθρώπινα δικαιώματα στο πλαίσιο της Ευρωπαϊκής Ένωσης θα πρέπει να δημιουργήσει μεγαλύτερη διαφάνεια και ταυτόχρονα να ασκήσει πίεση για δράση τόσο στην Ευρωπαϊκή Ένωση όσο και στα κράτη μέλη.
<P>
Το κλειδί για μια αποτελεσματική, προληπτική και λειτουργική αντιμετώπιση των κρίσεων συνίσταται στην ενισχυμένη εφαρμογή της αρχής της λήψης αποφάσεων κατά πλειοψηφία, καθώς και στην ενιαία εκπροσώπηση προς τα έξω - και αυτό το λέω ειδικά σήμερα - στην Ομάδα των Οκτώ, στα διεθνή χρηματοδοτικά ιδρύματα και στα Ηνωμένα Έθνη.
<P>
Το Αμστερνταμ πρέπει να είναι μόνον ένα μεταβατικό στάδιο, εάν θέλουμε η διευρυμένη Ένωση να είναι ικανή για δράση από την άποψη της εξωτερικής πολιτικής.
<P>
Τρίτον: για την υλοποίηση μίας Κοινής Εξωτερικής Πολιτικής και Πολιτικής Ασφαλείας είναι αναγκαία μία ευρωπαϊκή ταυτότητα ασφάλειας και άμυνας. Τον τελευταίο καιρό διαπιστώνεται με μεγαλύτερη ένταση μία προβληματική εξέλιξη στην αντιμετώπιση των διεθνών ζητημάτων που ενισχύει την τάση για μονομερείς ενέργειες και αποδυναμώνει την αρχή της ανάληψης πολυμερών ενεργειών. Στο επίπεδο των Ηνωμένων Εθνών η τάση αυτή είχε ήδη εξαιρετικά αρνητικές επιπτώσεις που θα πρέπει να μας προκαλούν ανησυχίες. Ακόμα και η διασφάλιση της παγκόσμιας ειρήνης χρειάζεται νομιμοποίηση από τους πολυμερείς οργανισμούς. Τούτο προϋποθέτει, ωστόσο, την ύπαρξη πολιτικών υποκειμένων που επιθυμούν και είναι σε θέση, με το κύρος τους και μέσα από πολυμερείς ενέργειες από κοινού με άλλους εταίρους, να διαμορφώσουν το διεθνές πολιτικό σύστημα ως τάξη πραγμάτων με βάση την ειρήνη, στηριζόμενη στο διεθνές δίκαιο. Αυτό συνιστά μία ακόμη σημαντική και αποφασιστικής σημασίας πρόκληση για την Ευρώπη του μέλλοντος.
<P>
Η συλλογική άμυνα θα παραμείνει καθήκον του ΝΑΤΟ. Η Ευρωπαϊκή Ένωση θα πρέπει, ωστόσο, να αναπτύξει την ικανότητα να αναλαμβάνει η ίδια τη διαχείριση κρίσεων με στρατιωτικά μέσα, στην περίπτωση που η ίδια θεωρεί τούτο αναγκαίο και οι Βορειοαμερικανοί εταίροι της δεν θέλουν να συμμετάσχουν. Στο θέμα αυτό δόθηκε μία νέα ώθηση με την πρωτοβουλία του Tony Blair στο Pφrtschach και με την γαλλο-βρετανική συνάντηση στο St. Malo. Μετά από την πραγμάτωση της εσωτερικής αγοράς και της Οικονομικής και Νομισματικής Ένωσης, η δημιουργία μίας ευρωπαϊκής ταυτότητας ασφαλείας και άμυνας θα μπορούσε να έχει μεγάλη σημασία για την περαιτέρω εμβάθυνση της Ευρωπαϊκής Ένωσης. Στη διάρκεια της διπλής μας Προεδρίας, δηλαδή της Προεδρίας στην Ευρωπαϊκή Ένωση και της Προεδρίας στη Δυτικοευρωπαϊκή Ένωση, θα καταβάλουμε έντονες προσπάθειες να αξιοποιήσουμε αυτή τη νέα δυναμική που εμφανίσθηκε μετά το Pφrtschach. Μέχρι το Ευρωπαϊκό Συμβούλιο της Κολωνίας θέλουμε να καταρτίσουμε μία έκθεση σχετικά με τη δυνατότητα της περαιτέρω εξέλιξης της ευρωπαϊκής ταυτότητας ασφαλείας και άμυνας.
<P>
Τέταρτον: στον τομέα της δικαιοσύνης και των εσωτερικών υποθέσεων η Συνθήκη του Αμστερνταμ ορίζει ως στόχο τη δημιουργία ενός χώρου ελευθερίας, ασφάλειας και δικαίου. Τον στόχο αυτό θέλουμε να τον υλοποιήσουμε σταδιακά. Στο έκτακτο Ευρωπαϊκό Συμβούλιο του Τάμπερε, τον ερχόμενο Οκτώβριο, θα γίνει ένας απολογισμός και θα ορισθούν περαιτέρω κατευθυντήριες γραμμές. Κατά τη διάρκεια της Προεδρίας μας θέλουμε να συζητήσουμε για την κατανομή των βαρών στην πολιτική ασύλου καθώς και για την ανθρώπινη αντιμετώπιση των μαζικών κυμάτων προσφύγων. Ένα από τα κριτήρια για την ικανότητα της Ευρωπαϊκής Ένωσης για δράση καθώς και για την αποδοχή της από τους πολίτες είναι η αποδοτική καταπολέμηση του διεθνούς οργανωμένου εγκλήματος. Για τον λόγο αυτό πρέπει να εντείνουμε περισσότερο τη διασυνοριακή συνεργασία της αστυνομίας και να ενισχύσουμε τις δυνατότητες λειτουργίας της Europol.
<P>
Τα ζητήματα αυτά παραπέμπουν όμως επιτακτικά στην αναγκαιότητα να τεθεί σε ισχύ ένας Ευρωπαϊκός Χάρτης Θεμελιωδών Δικαιωμάτων.
<P>
Χειροκροτήματα
<P>
Κύριε Πρόεδρε, κυρίες και κύριοι βουλευτές, στη διάρκεια του ταξιδιού μου πριν από τα Χριστούγεννα, στο πλαίσιο της ανάληψης της Προεδρίας, συναντήθηκα με τον Ισπανό ομόλογό μου στο Συνεδριακό Κέντρο της Μαδρίτης, όπου συνεδρίαζε επίσης η Διάσκεψη για την Εφαρμογή της Ειρήνης στη Βοσνία. Ενώ εμείς, οι δύο υπουργοί Εξωτερικών των δύο χωρών, μαζί με τις αντιπροσωπείες μας, διαπραγματευόμασταν την προετοιμασία σημαντικών αποφάσεων της Ευρωπαϊκής Ένωσης για την Ευρώπη του 21ου αιώνα, την Ευρώπη της ολοκλήρωσης, ταυτόχρονα στη διάσκεψη γίνονταν προσπάθειες για την εξεύρεση λύσεων ως προς τα προβλήματα της Ευρώπης του παρελθόντος, της Ευρώπης του εθνικισμού και των πολέμων. Εκείνη την ημέρα γινόταν στη Μαδρίτη αισθητό αυτό το ρήγμα στην Ιστορία της Ευρώπης και ταυτόχρονα γινόταν σαφές το επικείμενο ιστορικό μας καθήκον. Και οι δύο εκδοχές συνιστούν σήμερα την πραγματικότητα της Ευρώπης. Εμείς όμως, η Ευρώπη της ολοκλήρωσης, δεν πρέπει να παραχωρήσουμε στην Ευρώπη του παρελθόντος τη δυνατότητα επανάληψής της στο μέλλον, καθ' ότι αυτό θα συνιστούσε ένα μεγάλο πλήγμα για την ήπειρό μας.
<P>
Μόνον η Ευρώπη της ολοκλήρωσης μπορεί να αντεπεξέλθει στις προκλήσεις του μέλλοντος και μόνον αυτή η Ευρώπη θα μπορέσει να διευθετήσει με ειρηνικό τρόπο τις αντιθέσεις που υπάρχουν στην ήπειρό μας και να αναγάγει ταυτόχρονα την Ευρωπαϊκή Ένωση σε υποκείμενο το οποίο διαμορφώνει την πολιτική σε έναν κόσμο που υπόκειται σε δραματικές αλλαγές. Στην οικοδόμηση της Ευρωπαϊκής Ένωσης έχουν εν τω μεταξύ συμμετάσχει με επιτυχία περισσότερες γενιές. Καθήκον της δικής μας γενιάς είναι να ολοκληρώσει την ευρωπαϊκή ενοποίηση.
<P>
Ζωηρά και παρατεταμένα χειροκροτήματα

<SPEAKER ID=3 NAME="Santer">
Κύριε Πρόεδρε, κυρίες και κύριοι βουλευτές, κύριε Προεδρεύων του Συμβουλίου, θα είμαι πολύ σύντομος σήμερα. Καταρχάς, επειδή στο χθεσινό λόγο μου είχα ήδη την ευκαιρία να επισημάνω τα βασικά σημεία της γερμανικής Προεδρίας, και έπειτα, διότι συμφωνώ απολύτως με το πρόγραμμα που ο Πρόεδρος του Συμβουλίου μόλις μας εξέθεσε.
<P>
Βρέθηκα χθες με όλους μου τους συνεργάτες στη Βόννη για την καθιερωμένη συνάντηση για την έναρξη της θητείας της Προεδρίας. Θα πρέπει να πω, ότι το κλίμα μέσα στο οποίο διεξήχθησαν οι εργασίες υπήρξε πολύ εποικοδομητικό. Εντυπωσιάστηκα με την αποφασιστικότητα της γερμανικής κυβέρνησης, να θέσει όλο της το δυναμικό στην υπηρεσία της Ευρώπης.
<P>
Απαιτείται, βεβαίως, αποφασιστικότητα, εφόσον η στρατηγική της Βιέννης προβλέπει ένα πολύ βαρύ πρόγραμμα για τη γερμανική Προεδρία. Πράγματι, το πρώτο εξάμηνο της χρονιάς αυτής, θα συνιστά μία χρονική στιγμή - σταθμό για την περαιτέρω εξέλιξη της Ένωσης. Λειτουργεί βεβαίως προσθετικά το γεγονός ότι η Γερμανία θα καθοδηγεί την πορεία της Ομάδας των Επτά ή των Οκτώ, της Δυτικοευρωπαϊκής Ένωσης και του Σένγκεν. Διαπιστώνω ένα φορτίο πολύ βαρύ, αλλά επίσης και μία μοναδική ευκαιρία να προωθηθούν τα σημαντικά θέματα, όπως η δρομολόγηση του ευρώ, η ενσωμάτωση του Σένγκεν στη Συνθήκη, ο προσδιορισμός μίας γνήσιας αμυντικής πολιτικής.
<P>
Κύριε Πρόεδρε, η Ατζέντα 2000 θα αποτελέσει, προφανώς, τη μέγιστη πρόκληση των επόμενων έξι μηνών. Τα πάντα, ή σχεδόν τα πάντα, έχουν ειπωθεί σχετικά με το θέμα αυτό. Τώρα σήμανε η ώρα των διαπραγματεύσεων, ξανά και ξανά. Δεν είναι λάθος να πούμε ότι η Ατζέντα 2000 θα έχει καθοριστική επίπτωση για το μέλλον της Ένωσης, γιατί δίχως μία σοβαρή μεταρρύθμιση της Κοινής Γεωργικής Πολιτικής θα βρεθούμε σε λίγα χρόνια αντιμέτωποι, για άλλη μία φορά, με πλεονάσματα που δεν είναι δυνατόν να απορροφηθούν. Χωρίς μεταρρύθμιση των διαρθρωτικών ταμείων, η τόσο σημαντική προσπάθεια για οικονομική και κοινωνική συνοχή σιγά σιγά θα εξανεμισθεί, και χωρίς συμφωνία για το μελλοντικό δημοσιονομικό πλαίσιο, η Ένωση θα επανέλθει σε παλιές άσχημες εμπειρίες των ατελείωτων καυγάδων για τον προϋπολογισμό και στις ολέθριες αντεγκλήσεις για την ανάπτυξη της Ένωσης. Βεβαίως, μία ήττα θα υπονόμευε σοβαρά την προοπτική της διεύρυνσης, που είναι σήμερα, αναμφιβόλως, η μεγαλύτερη φιλοδοξία για τις αρχές του 21ου αιώνα.
<P>
Είμαι πεπεισμένος ότι, από κοινού, η Προεδρία, το Κοινοβούλιο και η Επιτροπή, θα καταφέρουμε να ανταπεξέλθουμε στην πρόκληση. Η πολιτική βούληση για να το καταφέρουμε υπάρχει σε όλες τις πρωτεύουσες, και ο Πρόεδρος Fischer μόλις μάς το επιβεβαίωσε. Όλοι συνειδητοποιούν το γεγονός ότι πρέπει να γίνουν συμβιβασμοί. Αυτό αποδείχθηκε περίτρανα στη Βιέννη και επιβεβαιώθηκε επίσης στις διμερείς επαφές που είχα.
<P>
Κατά τη γνώμη μου, το δεύτερο μεγάλο θέμα της Προεδρίας αφορά όλο το φάσμα των προβλημάτων που άπτονται της οικονομικής ανόδου και της απασχόλησης. Το ευρώ είναι πλέον πραγματικότητα και βέβαια, θα πρέπει σήμερα να το κάνουμε να επιβιώσει. Αυτό σημαίνει ότι σε εσωτερικό επίπεδο θα πρέπει να ενισχυθεί η οικονομική συνεργασία από όλες τις απόψεις, συμπεριλαμβανομένου - και αυτό το υπογραμμίζω - του τομέα της φορολογίας. Σε εξωτερικό επίπεδο, η Ένωση θα πρέπει, είτε στο πλαίσιο της Ομάδας των Επτά ή των Οκτώ, είτε στο πλαίσιο των διεθνών χρηματοδοτικών ιδρυμάτων, να έχει μία ενιαία φωνή και να κάνει αισθητή τη παρουσία της. Γνωρίζετε τη σημασία που από την αρχή της θητείας μου αποδίδω στον αγώνα για την απασχόληση. Ο δρόμος που διανύσαμε το τελευταίο χρονικό διάστημα είναι σημαντικός και χαίρομαι για την απόφαση που ελήφθη στη Βιέννη να προχωρήσουμε προς την κατεύθυνση ενός γνήσιου συμφώνου, όπως άλλωστε το έχω εισηγηθεί από το 1996. Η συνάντηση στη Κολωνίας θα είναι σημαντική από την άποψη αυτή.
<P>
Η γερμανική Προεδρία θα συμπέσει με την έναρξη της εφαρμογής της Συνθηκης του Αμστερνταμ. Για να επιτύχει, θα πρέπει να διατηρήσει πολύ σταθερές και συνεχείς σχέσεις με το Ευρωπαϊκό Κοινοβούλιο προκειμένου να εξασφαλίσει μία απόφαση, χωρίς διαπληκτισμούς, ειδικά για τα ζητήματα εκείνα που θα αντιμετωπίζονται με άλλες διαδικασίες δυνάμει της νέας Συνθήκης. Αυτό άλλωστε αφορά επίσης την Ατζέντα 2000.
<P>
Μία από τις σημαντικότερες καινοτομίες της Συνθήκης αφορά την εγκαθίδρυση ενός πραγματικού χώρου ελευθερίας, ασφάλειας και δικαίου. Γνωρίζω τη σημασία που η γερμανική Προεδρία αποδίδει σε αυτό: μία συντονισμένη ανταπόκριση, για παράδειγμα σε θέματα μετανάστευσης και ασύλου, καθίσταται επείγουσα. Η καταπολέμηση του οργανωμένου εγκλήματος συνιστά προτεραιότητα για όλα τα κράτη μέλη. Πρέπει το ζήτημα αυτό να προσεγγιστεί από κοινού. Αυτό προσδοκούν οι πολίτες από εμάς.
<P>
Θα πρέπει ήδη, κατά τη γερμανική Προεδρία, να προετοιμαστεί ενδελεχώς η ειδική Σύνοδος Κορυφής του Ταμπέρε, που θα λάβει χώρα υπό φινλαδική Προεδρία. Και όπως είπε μόλις λίγο πρίν ο Πρόεδρος Fischer, ενώ η Συνθήκη του Αμστερνταμ μόλις τώρα πρόκειται να τεθεί σε ισχύ, διαφαίνεται ήδη η επόμενη θεσμική μεταρρύθμιση. Έτσι κυλά η ζωή στην Ευρωπαϊκή Ένωση.
<P>
Οι εξωτερικές σχέσεις θα διαδραματίσουν διακεκριμένο ρόλο στη διάρκεια της γερμανικής Προεδρίας. Το έχω πει πολλές φορές: εάν υπάρχει ένας τομέας όπου απομένει να συντελεστεί ακόμη πρόοδος και όπου η Ευρώπη έχει καθήκον να ενισχύσει το ρόλο της, είναι πράγματι αυτός. Κατά το παρελθόν απουσίαζε η πολιτική βούληση για να το πράξει. Σήμερα, με τον υψηλό βαθμό ολοκλήρωσης που έχουμε επιτύχει, με την έλευση του ευρώ και τη δημιουργία ενός πολυπολικού κόσμου, κάτι τέτοιο δεν είναι πια αποδεκτό. Δεν πρόκειται προφανώς να κάνω εδώ μία επισκόπηση όλων των σχέσεών μας με τις διάφορες ζώνες ανά τον κόσμο. Θα αναφέρω μόνο δύο ή τρία παραδείγματα. Οι σχέσεις μας με τις ΗΠΑ απέκτησαν μία άνευ προηγουμένου σημασία και ένταση. Είναι φυσιολογικό σε μία τέτοια σχέση να ανακύπτουν διαφορές. Αναφέρω, για παράδειγμα, το θέμα που προέκυψε με με τις μπανάνες, που για να πούμε την αλήθεια, έχει προεκτάσεις που ξεπερνούν κατά πολύ το συμπαθές αυτό φρούτο. Θα πρέπει να επιλυθεί το πρόβλημα αυτό, να τηρηθούν οι δικοί μας κανόνες που, στην προκειμένη περίπτωση, συμπίπτουν με τους κανόνες του Παγκοσμίου Οργανισμού Εμπορίου.
<P>
Δεν θα πρέπει τέτοιου είδους θέματα να δηλητηριάζουν σχέσεις οι οποίες, για να είμαστε ειλικρινείς, έχουν και μία άλλη διάσταση. Σκέφτομαι, μεταξύ άλλων, τις σχέσεις μας στον αμυντικό τομέα, όπου επί σειρά δεκαετιών βαδίζουμε χέρι χέρι με τους Αμερικανούς εταίρους μας και εναπόκειται στους Ευρωπαίους να συσφίξουν τις σχέσεις αυτές, προς το αμοιβαίο συμφέρον της ταυτότητάς τους.
<P>
Το δεύτερο παράδειγμα που θα αναφέρω αφορά τις σχέσεις μας με τη Ρωσία, αυτή τη μεγάλη χώρα η οποία, παρά τις σημερινές δυσκολίες της, θα παραμείνει πάντα μία μεγάλη χώρα. Τον τελευταίο καιρό, οι σχέσεις της Ένωσης με τη Ρωσία έχουν αποκτήσει μία νέα ποιοτική διάσταση, και έχω εμπιστοσύνη στη γερμανική Προεδρία ότι θα συνεχίσει προς τη κατεύθυνση αυτή.
<P>
Κυρίες και κύριοι, θα σταματήσω εδώ, γιατί ο Πρόεδρος Fischer σκιαγράφησε μία εικόνα με την οποία συμφωνώ εξ ολοκλήρου.
<P>
Κύριε Πρόεδρε, η δική μου σύντομη αυτή παρέμβαση αρκεί πιστεύω, για να τονίσει τη σημασία που ενέχει η γερμανική Προεδρία για την Ένωση. Θα ήθελα εδώ να σας διαβεβαιώσω ότι η Επιτροπή θα βρίσκεται, κατά τους έξι επόμενους μήνες, στο πλευρό της Προεδρίας ώστε να διαδραματίσει το ρόλο που της έχει ανατεθεί από τις Συνθήκες και τις καθιερωμένες παραδόσεις. Σε ό, τι με αφορά, είμαι βέβαιος ότι, όταν έλθει η στιγμή του απολογισμού, τον ερχόμενο Ιούνιο, η Ένωση θα έχει περάσει σε ένα νέο στάδιο, ένα καθοριστικό στάδιο της πορείας ενοποίησης της Ευρώπης μας.
<P>
Χειροκροτήματα

<SPEAKER ID=4 LANGUAGE="EN" NAME="Green">
Κύριε Πρόεδρε, ο πρώτος που θα έπρεπε να μιλήσει σήμερα εξ ονόματος της Ομάδας μου είναι ο κ. Gφrlach. Όπως γνωρίζω, είχε ένα ατύχημα στον πάγο έξω από αυτό το κτίριο και μεταφέρθηκε στο νοσοκομείο με τραύματα στο κεφάλι, που ελπίζω να μην είναι σοβαρά. Ζητώ την επιείκεια του Σώματος για την αναδιάρθρωση του καταλόγου των ομιλητών που αντιπροσωπεύουν την Ομάδα μου.

<SPEAKER ID=5 LANGUAGE="ES" NAME="Medina Ortega">
Κύριε Πρόεδρε, κατ' αρχάς λυπάμαι για αυτό το ατύχημα που θέλησε να είμαι εγώ ο πρώτος ομιλητής της Σοσιαλιστικής Ομάδας· από την άλλη πλευρά, όμως, χαίρομαι που μπορώ να καλωσορίσω απευθείας, εξ ονόματος της Ομάδας μου, τον νέο Προεδρεύοντα του Συμβουλίου της Ευρωπαϊκής Ένωσης.
<P>
Η γερμανική Προεδρία, ετούτη τη στιγμή, δεν είναι μία μόνο Προεδρία, αλλά πέντε: η Γερμανία θα προεδρεύσει του Ευρωπαϊκού Συμβουλίου, θα προεδρεύσει του Συμβουλίου της Ευρωπαϊκής Ένωσης, θα προεδρεύσει της Ομάδας των Οκτώ, θα προεδρεύσει της Ομάδας Σένγκεν και θα προεδρεύσει και της Δυτικοευρωπαϊκής Ένωσης.
<P>
Κύριε Υπουργέ των Εξωτερικών, σας εύχομαι καλή υγεία για να μπορέσετε να αντεπεξέλθετε σε όλες αυτές τις ευθύνες κατά τους επόμενους έξι μήνες· εν πάση περιπτώσει, θα έχετε την υποστήριξη της Σοσιαλιστικής Ομάδας του Ευρωπαϊκού Κοινοβουλίου για να ασκήσετε τα καθήκοντά σας ευκολότερα.
<P>
Ο κύριος Προεδρεύων του Συμβουλίου της Ευρωπαϊκής Ένωσης αναφέρθηκε στα μέσα. Η Ευρωπαϊκή Κοινότητα - όπως είπε και ο ίδιος - είναι μια Κοινότητα που οικοδομείται σύμφωνα με το σχέδιο του Jean Monnet και του Robert Schuman, βάσει συγκεκριμένων οικονομικών επιτευγμάτων. Και εδώ, στην Κοινότητα αυτή, προσδίδουμε μεγάλη σημασία στα οικονομικά θέματα. Εχθές μόλις, για παράδειγμα, περάσαμε όλη την ημέρα συζητώντας για τέτοιου είδους θέματα. Το μόνο πρόβλημα, κύριε Πρόεδρε, είναι ότι διερωτώμαι μήπως με τον δρόμο της εξέτασης των μέσων διατρέχουμε τον κίνδυνο να μετατραπούμε σε κοινότητα-λογιστή· μήπως, δηλαδή, η λογιστική εκτοπίζει διαρκώς τη μελέτη της οικονομικής πραγματικότητας. Και το λέω αυτό, επειδή από τη μελέτη της σχέσης μεταξύ μέσων και στόχων μού δίδεται η εντύπωση ότι η Ευρωπαϊκή Κοινότητα αποτελεί μια καλή επένδυση. Συνεισφέρουμε στον κοινοτικό προϋπολογισμό με λίγο περισσότερο από το 1 % του ΑΕγχΠ. Και με τη συνεισφορά αυτή, του λίγο περισσότερο από 1 % του ΑΕγχΠ, σταματήσαμε στην Ευρώπη, εδώ και μισόν αιώνα, τους πολέμους που μάστιζαν τους Ευρωπαίους. Μία μόνο ημέρα πολέμου μεταξύ δύο ευρωπαϊκών χωρών θα απορροφούσε το σύνολο του κοινοτικού προϋπολογισμού.
<P>
Δεύτερον, έχουμε μετατρέψει την Ευρώπη σε ένα είδος όασης σταθερότητας, προόδου, ειρήνης και δημοκρατίας, κάτι που αποδεικνύεται σήμερα επιθυμητό και για τον υπόλοιπο κόσμο.
<P>
Επομένως, στη συζήτηση σχετικά με τα μέσα - χωρίς να υποτιμώ τη σημασία των λογιστικών επιχειρημάτων - μάλλον θα πρέπει να μελετήσουμε τη σχέση μεταξύ μέσων και στόχων και, προπαντός, να δούμε σε ποιο βαθμό το κάθε κράτος μέλος λαμβάνει από την Κοινότητα περισσότερα από όσα θα μπορούσε εκ πρώτης όψεως να λάβει. Διότι είναι δυνατόν, επενδύοντας ένα μικρό ποσό, ένα συγκεκριμένο κράτος να λάβει οφέλη δυσανάλογα της επένδυσης.
<P>
Η γνώμη μου, κύριε Πρόεδρε, είναι ότι ετούτη τη στιγμή το θεμελιώδες ζήτημα που τίθεται στην Ευρωπαϊκή Ένωση είναι το ζήτημα της συνοχής μας· δηλαδή, το ότι η Ένωση βρίσκεται μέσα σε έναν κόσμο που είναι επικίνδυνος και ασταθής και ότι εμείς έχουμε σημαντικά καθήκοντα να εκτελέσουμε. Και το πρώτο καθήκον, όπως επεσήμανε και ο ίδιος ο Προεδρεύων του Συμβουλίου, είναι η καταπολέμηση της ανεργίας. Το γεγονός ότι ένα 10 % των πολιτών μας δεν έχει αυτή τη στιγμή κανονική αμειβόμενη απασχόληση αποτελεί στοιχείο ανησυχίας, όχι μόνο οικονομικού αλλά και κοινωνικού χαρακτήρα.
<P>
Πιστεύω ότι η Ευρώπη που θέλουμε να οικοδομήσουμε πρέπει να είναι μία Ευρώπη με κοινωνική και εδαφική συνοχή, στην οποία δεν θα επιτρέπεται να υπάρχουν διαφορετικές ταχύτητες ούτε οικονομικής ούτε κοινωνικής ανάπτυξης. Δεν πιστεύω ότι η Ευρώπη που θέλουμε να οικοδομήσουμε πρέπει να είναι μια Ευρώπη που εξυπηρετεί τους πλούσιους και όχι τους φτωχούς, μια Ευρώπη στην οποία θα υπάρχουν λίγοι προνομιούχοι με υψηλό επίπεδο διαβίωσης - όπως συμβαίνει σε κάποια άλλη σημαντική σύγχρονη βιομηχανική κοινωνία - αλλά ότι πρέπει να είναι μια Ευρώπη ισορροπημένη κοινωνικά και ισορροπημένη σε όλα τα στοιχεία της.
<P>
Τελικά, κύριε Πρόεδρε, οι άλλοι ομιλητές της Ομάδας μου θα συμπληρώσουν ορισμένες από τις πτυχές που έθιξα, αλλά πιστεύω ότι γύρω από αυτές τις ιδέες περιστρέφονται οι σοσιαλιστικές σκέψεις για τη γερμανική Προεδρία.

<SPEAKER ID=6 LANGUAGE="DE" NAME="Poettering">
Κύριε Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, αγαπητοί συνάδελφοι, η γερμανική Προεδρία ξεκίνησε σε μία ιστορική ημερομηνία, ξεκίνησε την 1η Ιανουαρίου 1999, την ημέρα που έγινε πραγματικότητα η ευρωπαϊκή Νομισματική Ένωση. Στις αρχές, το εγχείρημα αυτό αντιμετωπιζόταν ειρωνικά, σαν κάποιο όραμα, αλλά με αποφασιστικές ενέργειες κατέστη δυνατή η πραγματοποίησή του. Η Νομισματική Ένωση είναι έργο πολλών. Στην αρχή της παρούσας γερμανικής Προεδρίας θέλω όμως να ευχαριστήσω εξ ονόματος της Ομάδας του Ευρωπαϊκού Λαϊκού Κόμματος εκείνη την προσωπικότητα που υπήρξε ηγέτης της Γερμανίας κατά την ανάληψη τριών Προεδριών και συγκεκριμένα το 1983, το 1988 και το 1994. Θέλω να ευχαριστήσω τον Helmut Kohl, πρώην Καγκελάριο της Ομοσπονδιακής Δημοκρατίας της Γερμανίας, τον επίτιμο πολίτη της Ευρώπης.
<P>
Χειροκροτήματα
<P>
Κύριε Πρόεδρε του Συμβουλίου, ευχόμαστε στην παρούσα γερμανική Προεδρία την ίδια αποφασιστικότητα, τον ίδιο δυναμισμό και την ίδια τόλμη που είχε επιδείξει ο Helmut Kohl για τη Γερμανία και στην Ευρώπη. Κύριε Πρόεδρε του Συμβουλίου, σας ευχόμαστε με τους λόγους σας και τις πράξεις σας να κατορθώσετε όχι μόνο να διατηρήσετε την εμπιστοσύνη των Ευρωπαίων εταίρων στη γερμανική ευρωπαϊκή πολιτική, αλλά και να την ενισχύσετε περαιτέρω.
<P>
Μας λυπεί το γεγονός - και δεν πρόκειται για κομματική αντιπαράθεση - ότι με την χρησιμοποίηση του όρου ρεαλισμός, δημιουργήθηκε η εντύπωση σαν να επρόκειτο να καθυστερήσει η διαδικασία των προσχωρήσεων. Σήμερα διατυπώσατε ευτυχώς με τέτοιο τρόπο τις προγραμματικές σας δηλώσεις σχετικά με το ζήτημα αυτό που να μπορούμε πλέον να τις υποστηρίξουμε. Παρ' όλα αυτά, έχουν δημιουργηθεί εντυπώσεις. Είναι πολύ ανησυχητικό, όταν ο Πρόεδρος της Πολωνίας μιλά στις 18 Νοεμβρίου εδώ, στο Ευρωπαϊκό Κοινοβούλιο, για λανθασμένα μηνύματα που θα μπορούσαν να αποθαρρύνουν τους λαούς της Κεντρικής Ευρώπης ως προς τις μεταρρυθμιστικές τους διαδικασίες. Ας ενθαρρύνουμε τους λαούς της Κεντρικής Ευρώπης! Σας καλούμε να επιταχύνετε τη διαδικασία των προσχωρήσεων!
<P>
Αποτελεί πολιτική και ηθική μας υποχρέωση να κάνουμε το παν ώστε οι λαοί της Κεντρικής Ευρώπης να μπορέσουν το ταχύτερο δυνατόν να προσχωρήσουν στην κοινότητα αξιών της Ευρωπαϊκής Ένωσης. Εδώ πρόκειται επίσης και για θέμα εμπιστοσύνης. Δεν πρέπει να καταστραφεί σήμερα αυτό που είχε επιτύχει η γερμανική πολιτική τα τελευταία 16 χρόνια και, φυσικά, και πρωτύτερα. Αυτό, όμως, σημαίνει ταυτόχρονα ότι δεν ενδείκνυται να αρχίσουμε τώρα κάποια επιπόλαια συζήτηση για την τροποποίηση της στρατηγικής του Βορειοατλαντικού Συμφώνου. Και αυτό αποτελεί σημείο της εμπιστοσύνης που τρέφουν για μας οι λαοί της Κεντρικής Ευρώπης.
<P>
Γνωρίζουμε, βεβαίως, ότι είναι δύσκολο για τους δικούς μας πολίτες να αποδεχθούν την αναγκαιότητα μιας γρήγορης προσχώρησης. Το ζητούμενο στην πολιτική δεν είναι όμως να προσανατολιζόμαστε βάσει των καθημερινών δημοσκοπήσεων, αλλά να πράττουμε το σωστό και να κερδίζουμε την εμπιστοσύνη των Ευρωπαίων πολιτών γι' αυτό.
<P>
Χειροκροτήματα
<P>
Κύριε Πρόεδρε του Συμβουλίου, αναφέρατε προηγουμένως ότι θέλετε να υποβάλετε προτάσεις για μία θεσμική μεταρρύθμιση. Επικροτούμε το γεγονός αυτό και σας καλούμε να μεριμνήσετε για τη συμμετοχή του Ευρωπαϊκού Κοινοβουλίου στις εν λόγω διαβουλεύσεις με τα ίδια δικαιώματα όπως και η Επιτροπή. Στη Σύνοδο Κορυφής του Μαρτίου θέλετε να εγκριθεί η Ατζέντα 2000. Χαιρετίζουμε αυτήν σας την επιθυμία και ελπίζουμε ότι θα έχετε επιτυχία.
<P>
Αναφερθήκατε στη γερμανική εισφορά στον κοινοτικό προϋπολογισμό. Φυσικά όλοι θα πρέπει να συμβάλουν για την εξεύρεση μίας δίκαιας λύσης. Οπωσδήποτε, η καθαρή εισφορά της Γερμανίας είναι πολύ υψηλή. Εδώ πρέπει να γίνουν ορισμένες διορθώσεις. Θα θέλαμε όμως, για χάρη της ενδογερμανικής συζήτησης, η Προεδρία του Συμβουλίου και οι ύπατοι εκπρόσωποί της να παραπέμψουν κάποτε στο ότι η Γερμανία είχε για παράδειγμα το 1997 πλεόνασμα 81 δις μάρκων από τις εμπορικές της συναλλαγές με τους υπόλοιπους εταίρους στην Ευρωπαϊκή Ένωση. Πρέπει να συμπληρωθεί ολόκληρη η αλήθεια και πρέπει να ειπωθεί στους πολίτες.
<P>
Αναταραχή, παρεμβάσεις
<P>
Το υψηλό ποσοστό ανεργίας είναι και για μας ακανθώδες πρόβλημα. Στο ζήτημα αυτό θα πρέπει οι Ευρωπαίοι εταίροι να διδάσκονται ο ένας από τον άλλον πώς θα μπορέσουμε να δημιουργήσουμε περισσότερες θέσεις εργασίας. Οφείλουμε όμως να προειδοποιήσουμε ότι δεν πρέπει να προκαλέσουμε την εντύπωση πως και μόνο το γεγονός ότι η πολιτική για την απασχόληση θα ασκείται και στο επίπεδο της Ευρωπαϊκής Ένωσης, δημιουργεί τη δυνατότητα αντιμετώπισης του προβλήματος και αν κατόπιν δεν καταστεί δυνατή η επιτυχής αντιμετώπιση της ανεργίας σε εθνικό επίπεδο, να καθιστούμε την Ευρώπη υπεύθυνη για την εν λόγω αποτυχία. Η Ευρώπη δεν πρέπει να γίνει αποδιοπομπαίος τράγος. Δεν θα ακολουθήσουμε σε μία πολιτική-άλλοθι στον τομέα αυτόν.
<P>
Επιτρέψτε μου να κάνω μια τελευταία παρατήρηση. Η συμφωνία του συνασπισμού της Βόννης - και αυτό έχει σημασία για την Ευρώπη - προβλέπει ότι στην επόμενη Ευρωπαϊκή Επιτροπή, και τις δύο θέσεις θα τις καταλάβουν τα κυβερνώντα κόμματα. Λέμε καθαρά το εξής: ελπίζουμε ότι αυτό δεν είναι ακόμη η τελευταία λέξη της γερμανικής κυβέρνησης, αλλά στην περίπτωση που καθιερωθεί αυτό το γερμανικό παράδειγμα, και στην περίπτωση που η επόμενη Ευρωπαϊκή Επιτροπή επανδρωθεί πολιτικά μονομερώς, το Ευρωπαϊκό Λαϊκό Κόμμα δεν θα μπορέσει να δώσει ψήφο εμπιστοσύνης σε μία τέτοια Επιτροπή. Σας παρακαλούμε να το λάβετε υπόψη.
<P>
Παρεμβάσεις
<P>
Κύριε Πρόεδρε του Συμβουλίου, σας ευχόμαστε καλή επιτυχία κατά την άσκηση της Προεδρίας, καθ' ότι εάν έχετε εσείς επιτυχία, η επιτυχία αυτή θα ανήκει στην Ευρώπη. Θα είναι η κοινή μας επιτυχία για μία ισχυρή, δημοκρατική και ικανή για δράση Ευρωπαϊκή Ένωση η οποία θα καταστήσει εφικτή στον 21ο αιώνα τη διασφάλιση της ειρήνης και της ελευθερίας στην γηραιά μεν, αλλά συνεχώς ανανεούμενη ευρωπαϊκή μας ήπειρο.
<P>
Χειροκροτήματα

<SPEAKER ID=7 LANGUAGE="DE" NAME="Frischenschlager">
Κύριε Πρόεδρε, κύριε Πρόεδρε του Συμβουλίου, μπορώ οπωσδήποτε να ταυτισθώ με τις προγραμματικές σας δηλώσεις οι οποίες αντιστοιχούν σε μεγάλο βαθμό σε αιτήματα που έθετε από καιρό η Ομάδα των Φιλελευθέρων του Κοινοβουλίου. Οφείλω ωστόσο να σας επιστήσω την προσοχή σε μία διαφορά, και συγκεκριμένα στη διαφορά μεταξύ της σημερινής σας ομιλίας και της εντύπωσης που δημιουργούν όλες οι δηλώσεις του Καγκελαρίου σας - ο οποίος δεν έχει ασήμαντο ρόλο στην Ευρωπαϊκή Ένωση - σε όλες τις συζητήσεις στη Γερμανία ή στην Ευρώπη. Πρόκειται συγκεκριμένα για την εντύπωση ότι το μοναδικό ζήτημα που υπάρχει είναι η συζήτηση για τους καθαρούς χρηματοδότες, σαν αυτό να είναι το κρίσιμο σημείο, χωρίς το οποίο σταματούν τα πάντα.
<P>
Τούτο με λυπεί πολύ, επειδή θεωρώ πως η Ευρώπη είναι κάτι περισσότερο από το άθροισμα των συμφερόντων των εθνικών κρατών. Αισθάνομαι μάλιστα κάποια νευρικότητα, λόγω του ότι ο Καγκελάριός σας τόνισε χθες επιπλέον ότι θέλει να εκπροσωπήσει όσο το δυνατόν πιο ανοικτά τα γερμανικά συμφέροντα. Όλοι μας εκπροσωπούμε και εθνικά μας συμφέροντα. Ωστόσο, δεν θεωρώ ιδιαίτερα κατάλληλη τη φράση αυτή ως σύνθημα μίας Προεδρίας. Για τον λόγο αυτόν είμαι της άποψης ότι θα πρέπει να προσεγγίσουμε πολύ προσεκτικά τη συζήτηση για τους καθαρούς χρηματοδότες. Είναι απολύτως σαφές πόσο σημαντική είναι η εν λόγω συζήτηση. Σας παρακαλώ, όμως, να μην τεθεί στην αρχή των συζητήσεών μας σχετικά με τις μεταρρυθμίσεις, αλλά στο τέλος τους. Κατ' αρχάς πρέπει να αποσαφηνίσουμε σε ποια κατάσταση βρίσκονται τα συστήματα που διαθέτουμε για την παροχή ενισχύσεων. Κατόπιν πρέπει να καταγράψουμε τις οικονομικές μας ανάγκες και, τέλος, πρέπει να ξεκαθαρίσουμε με ποιον τρόπο θα μπορέσουμε να επιτύχουμε μία δίκαιη εξισορρόπηση των βαρών. Σε αυτήν την τελευταία συζήτηση, κύριε Πρόεδρε του Συμβουλίου, οι Φιλελεύθεροι θα είναι απόλυτα αντικειμενικοί συνομιλητές, ταγμένοι υπέρ της δικαιοσύνης.
<P>
Ως προς τα υπόλοιπα σημεία που θίξατε, θέλω να δώσω ιδιαίτερη έμφαση σε όσα είπατε για την Κοινή Εξωτερική Πολιτική και Πολιτική Ασφάλειας, και προπάντων για τα ανθρώπινα δικαιώματα και το σύνταγμα της Ευρωπαϊκής Ένωσης. Σας εύχομαι καλή επιτυχία στο ζήτημα αυτό. Ωστόσο, θα πρέπει να προσέξετε μην τυχόν λόγω της συζήτησης για τους καθαρούς χρηματοδότες βρεθείτε ξαφνικά στο ίδιο τραίνο με εκείνους που θέλουν να μας πείσουν ότι το σχέδιο για το μέλλον προβλέπει μία μόνο κατ' επίφαση Ευρώπη, μία Ευρώπη που πίσω της θα κρύβονται οι εθνικές πατρίδες. Προσέξτε μην τυχόν βρεθείτε στο σημείο αυτό!
<P>
Χειροκροτήματα

<SPEAKER ID=8 LANGUAGE="EN" NAME="Collins, Gerard">
Κύριε Πρόεδρε, η γερμανική κυβέρνηση ανέλαβε την Προεδρία της Ευρωπαϊκής Ένωσης σε μια κρίσιμη στιγμή. Πολλές από τις πιο σημαντικές ευρωπαϊκές πολιτικές επανεξετάζονται στα πλαίσια της Ατζέντας 2000 που πρόκειται να τεθεί σε εφαρμογή, προκειμένου να ληφθεί υπόψη η επικείμενη διεύρυνση της ίδιας της Ευρωπαϊκής Ένωσης.
<P>
Η πρόσφατη επιτυχής καθιέρωση του ευρώ θα πρέπει σαφώς να υποδεικνύει στη γερμανική κυβέρνηση ότι η σταθερότητα είναι το κλειδί της επιτυχίας, όσον αφορά τις πολιτικές της Ευρωπαϊκής Ένωσης. Η επιτυχία του ενιαίου ευρωπαϊκού νομίσματος ήταν αποτέλεσμα προσεκτικού και σταθερού προγραμματισμού, που πρόκειται τώρα να επιφέρει οικονομικά οφέλη για τους 290 εκατομμύρια πολίτες των 11 χωρών που συμμετέχουν σε αυτό.
<P>
Θέλω να τονίσω ότι, η γερμανική κυβέρνηση θα πρέπει να ασχοληθεί με το θέμα της μεταρρύθμισης της Κοινής Γεωργικής Πολιτικής και των διαρθρωτικών ταμείων, καθώς επίσης με τους μελλοντικούς τρόπους χρηματοδότησης της Ένωσης με αρμονικό και αμερόληπτο τρόπο. Θα πρέπει να διατηρηθεί η εταιρική σχέση σύμφωνα με την οποία όλες οι ευρωπαϊκές κυβερνήσεις και όλα τα κοινοτικά θεσμικά όργανα συμμετέχουν στη διαμόρφωση των πιο σημαντικών πολιτικών της Ευρωπαϊκής Ένωσης.
<P>
Κατ' αρχάς, θα ήθελα να επιστήσω την προσοχή στη συζήτηση που διεξάγεται όσον αφορά τη μελλοντική χρηματοδότηση του ετήσιου προϋπολογισμού της Ευρωπαϊκής Ένωσης. Ένα ενδεχόμενο που δεν θα πρέπει να πραγματοποιηθεί είναι η πιθανή επανεθνικοποίηση της χρηματοδότησης της Κοινής Γεωργικής Πολιτικής. Αυτή η πολιτική αποτελεί ένα ενιαίο πανευρωπαϊκό πρόγραμμα και, αν αναγκαστούν οι εθνικές κυβερνήσεις να συνεισφέρουν μέχρι και 25 % του γεωργικού προϋπολογισμού, είναι σαφές ότι θα κατακερματιστεί και θα στρεβλωθεί το έργο που επιτελείται στα πλαίσια της ΚΓΠ. Η πρόσφατη κρίση της ΣΕΒ και η κατάρρευση της ρωσικής αγοράς για τα γεωργικά προϊόντα της Ευρωπαϊκής Ένωσης είχαν σοβαρές συνέπειες για την πορεία πολλών επιμέρους γεωργικών δραστηριοτήτων, και κυρίως για τον τομέα του βοείου κρέατος, οπότε η επανεθνικοποίηση τμήματος της ΚΓΠ θα επέφερε ακόμη μεγαλύτερη αβεβαιότητα σε μία ήδη δυσχερή κατάσταση.
<P>
Δεύτερον, δεν είναι δυνατόν να επιτευχθεί η μεταρρύθμιση των προγραμμάτων των διαρθρωτικών ταμείων της Ευρωπαϊκής Ένωσης, αν δεν αναληφθεί σταθερή δέσμευση για την οικονομική στήριξη των τεσσάρων χωρών του Ταμείου Συνοχής. Τα ευρωπαϊκά διαρθρωτικά ταμεία έχουν διαδραματίσει σημαντικό ρόλο βοηθώντας τα λιγότερο αναπτυσσόμενα και περιφερειακά έθνη να προετοιμαστούν για την ολοκλήρωση της ενιαίας αγοράς, καθώς επίσης ως προς την εισαγωγή του ενιαίου ευρωπαϊκού νομίσματος. Όσον αφορά την Ιρλανδία, αν και είμαστε ικανοποιημένοι με την πρόοδο που έχει σημειωθεί στον τομέα της οικονομίας τα τελευταία χρόνια, πρέπει να ενισχύσουμε αυτή την πρόοδο. Πρέπει να γίνουν περισσότερα για τη βελτίωση της υποδομής του συστήματος μεταφορών και της προστασίας του περιβάλλοντος στην Ιρλανδία, προσεγγίζοντας τα ευρωπαϊκά επίπεδα. Με αυτόν ακριβώς τον τρόπο μπορεί η οικονομία της Ιρλανδίας να συμβάλει θετικά στην επίτευξη οικονομικής ανάπτυξης στη ζώνη του ευρώ.
<P>
Τέλος, το ίδιο ισχύει για όλες τις περιφερειακές χώρες και περιοχές της Ένωσης και είναι ζωτικής σημασίας για την επιτυχία τόσο του ευρώ όσο και της ενιαίας αγοράς να παγιωθεί το έργο που έχει επιτευχθεί τα τελευταία χρόνια, παρέχοντας συνεχώς διαρθρωτικούς πόρους συνοχής μέχρις ότου αυτές οι περιοχές προσεγγίσουν τα μέσα ευρωπαϊκά επίπεδα.

<SPEAKER ID=9 LANGUAGE="FR" NAME="Moreau">
Κύριε Πρόεδρε, η δημοκρατία, τα θεμελιώδη ανθρώπινα δικαιώματα, η ειρήνη, ο πολυπολικός κόσμος, όλα αυτά είναι θέματα που θίξατε και στα οποία η Ομάδα μας προσδίδει ιδιαίτερη βαρύτητα.
<P>
Ωστόσο, η πορεία προς το ευρώ και η ολοκλήρωση δεν αρκούν από μόνα τους ως μέσα, ως τα μοναδικά μέσα για την επίτευξη των συγκεκριμένων στόχων, οι οποίοι απαιτούν, το λιγότερο, νέους προσανατολισμούς, διαφορετικούς από εκείνους που ακολουθήθηκαν μέχρι σήμερα, και που δημιούργησαν ένα κοινωνικό και δημοκρατικό έλλειμμα που κανείς δεν μπορεί να αρνηθεί. Δεν θα υπάρξει ευημερούσα και ειρηνική Ευρώπη εάν η ανεργία και η φτώχεια εξακολουθήσουν να εξαπλώνονται.
<P>
Η Σύνοδος Κορυφής του Pφrtschach, προωθώντας ως προτεραιότητα την απασχόληση και την ανάπτυξη, σημείωσε μία αλλαγή πλεύσης η οποία μας ικανοποίησε. Δυστυχώς, αυτή δεν ενσωματώθηκε στα κείμενα της Βιέννης. Η επόμενη Σύνοδος Κορυφής της Κολωνίας, της οποίας την ευθύνη της προετοιμασίας φέρει η γερμανική Προεδρία, δεν πρέπει να καταλήξει σε μία νέα απογοήτευση. Η μάχη ενάντια στην ανεργία είναι το υπ' αριθμόν ένα ζήτημα που απασχολεί τους λαούς μας, το ενδιαφέρον των οποίων τονώθηκε λόγω της αναμενόμενης επιβράδυνσης του ρυθμού οικονομικής ανόδου και το οποίο επιβάλλει τη λήψη ουσιαστικών μέτρων.
<P>
Λέμε ναι στο ευρωπαϊκό Σύμφωνο για την Απασχόληση, αλλά δεν θα πρέπει να μένουμε προσκολλημένοι στους τύπους. Πρώτα απ' όλα είναι απαραίτητο να χαλαρώσουμε τον κλοιό που έχει δημιουργήσει το Σύμφωνο Σταθερότητας για να μπορέσουμε να εδραιώσουμε την εσωτερική ζήτηση, η οποία συνιστά το υπόβαθρο μίας υγιούς οικονομίας.. η αποστολή και οι εξουσίες της Ευρωπαϊκής Κεντρικής Τράπεζας θα πρέπει να επανεξετασθούν, διότι η σταθερότητα των τιμών δεν μπορεί να συνιστά το ύψιστο ιδανικό της Ευρωπαϊκής Ένωσης, διότι οι τραπεζικοί δεν πρέπει να διαθέτουν εξουσία τέτοια που οι δημοκρατικά εκλεγμένες κυβερνήσεις να μην έχουν άλλο καθήκον, παρά να μπαλώνουν τα σπασμένα της κοινωνίας.
<P>
Η Ομάδα μας υπέβαλε στη Σύνοδο Κορυφής της Βιέννης 13 προτάσεις εμπνευσμένες από εκείνες των συνδικάτων και των σωματείων, τις οποίες ελπίζω η γερμανική κυβέρνηση να λάβει υπόψη.
<P>
Σε ό, τι αφορά τη μελλοντική χρηματοδότηση της Ένωσης, πιστεύω ότι θα πρέπει οπωσδήποτε να ξεφύγουμε από μία στενά λογιστική εκτίμηση. Η Ευρώπη δεν μπορεί παρά να θεμελιώνεται στην αλληλεγγύη και στη γενναιοδωρία και όχι σε εγωισμούς και στη μικροπρέπεια. Αντί να αντιμετωπίζουμε το ενδεχόμενο μείωσης των γεωργικών δαπανών που θα πλήξει τη Γαλλία και τις χώρες του Νότου, κάτι στο οποίο η Ομάδα μας ήταν αντίθετη, γιατί να μην αναζητήσουμε νέες πηγές χρηματοδότησης, όπως για παράδειγμα τη φορολόγηση της διακίνησης κεφαλαίων;
<P>
Κλείνοντας, θα ήθελα να θίξω δύο προβλήματα εξωτερικής πολιτικής: τη στάση που κράτησε το Συμβούλιο υπέρ της ειρηνευτικής διαδικασίας στη Μέση Ανατολή που συναντά τόσες δυσκολίες και την εμπλοκή του Συμβουλίου, τέλος, στη διαδικασία για την ευόδωση του ειρηνευτικού σχεδίου στη Δυτική Σαχάρα, μέσω της άσκησης πιέσεων προς τη μαροκινή κυβέρνηση, προκειμένου να αποδεχθεί τις προτάσεις των Ηνωμένων Εθνών και να οργανώσει ένα δίκαιο και ελεύθερο δημοψήφισμα με στόχο την αυτοδιάθεση.

<SPEAKER ID=10 LANGUAGE="NL" NAME="Aelvoet">
Κύριε Πρόεδρε του Συμβουλίου, κύριοι Πρόεδροι της Επιτροπής και του Κοινοβουλίου, συνάδελφοι, φαντάζομαι ότι θα με πιστέψετε αν σας πω ότι η σημερινή ημέρα είναι για την πολιτική μου Ομάδα μία ημέρα η οποία συγκαταλέγεται στην ιστορία με κεφαλαίο Ι του κινήματος του Πρασίνων και που αξίζει να καταλάβει μια θέση στη σημερινή και τη μέλλουσα ιστορία της Ευρώπης.
<P>
Όχι από «κλητήρας δήμαρχος», αλλά το να γίνει κανείς από αμφισβητίας του συστήματος υπουργός είναι μία εξέλιξη η οποία διεγείρει τη φαντασία. Αν λοιπόν τώρα καταλάβει η φαντασία την εξουσία και κατορθώσει να καθιερωθεί, θα πρέπει να θεωρούμε τον εαυτό μας ευτυχισμένο. Καλωσορίσατε, κύριε Joschka Fischer! Η παρουσία σας εδώ υπό την ιδιότητα του εκπροσώπου του Συμβουλίου έχει ιδιαίτερη συμβολική αξία. Είναι το προσωρινό απόγειο της ιστορίας μιας γενιάς που ξεκίνησε το 1968 για να επιφέρει μια ριζοσπαστική μεταρρύθμιση της κοινωνίας στην Ευρώπη και σ' όλο τον κόσμο. Από το ρεύμα αυτό δημιουργήθηκαν πάρα πολλά κινήματα τα οποία οδήγησαν, εκτός των άλλων, στη δημιουργία του κινήματος των Πρασίνων στην Ευρώπη. Να 'μαστε λοιπόν σήμερα στα θεσμικά όργανα της Ευρωπαϊκής Ένωσης - σε ένα οπωσδήποτε διαφορετικό μέρος - για να ενισχύσουμε την ικανότητα διαμαρτυρίας, λήψης αποφάσεων και διοίκησης. Η πολυετής εμπειρία που έχετε σας κάνει φυσικά να μην περιμένετε ότι θα συμπεριφερθούμε σαν παιδάκια του κατηχητικού που θα παρακολουθούν τη θεία λειτουργία της γερμανικής Προεδρίας. Θα είμαστε όπως η φωτιά και το νερό, όπως ο ήλιος και η θύελλα, αυτά είναι τα στοιχεία που κάνουν μια συζήτηση ενδιαφέρουσα.
<P>
Η καταπολέμηση της ανεργίας θα συμπεριληφθεί στους βασικούς στόχους της Προεδρίας. Εάν οι ευρωπαϊκές κυβερνήσεις κατορθώσουν να προωθήσουν μια συντονισμένη κοινή δράση, η καταπολέμηση της μαζικής ανεργίας θα ήταν εφικτή. Μετά τη Σύνοδο Κορυφής του Λουξεμβούργου, πρέπει οπωσδήποτε να υπάρξει μέριμνα, ώστε η συνέχεια που θα δοθεί να είναι πειστική και να μην αρχίσουν οι αναβολές από τη Βιέννη στην Κολωνία και από την Κολωνία στο Ελσίνκι.
<P>
Είμαστε ικανοποιημένοι με τη γερμανική πρωτοβουλία για την έκδοση μανιφέστου της Ευρωπαϊκής Ένωσης, στο οποίο θα περιλαμβάνονται τα θεμελιώδη δικαιώματα του ανθρώπου, καθώς και για την προσπάθεια για τη χάραξη μιας διεθνούς στρατηγικής για την καταπολέμηση των παραβιάσεων των ανθρωπίνων δικαιωμάτων και των αιτίων αυτών των παραβιάσεων. Τα θέματα του ασύλου και του Schengen μάς προξενούν πολύ λιγότερο ενθουσιασμό, όμως το πρότυπο της διπλής ιθαγένειας στο κυβερνητικό σύμφωνο στη Γερμανία αποτελεί καινοτομία και μπορεί να καθιερωθεί ως νέο πρότυπο στην και για την Ευρώπη. Είναι χαρακτηριστικό το γεγονός ότι οι συνάδελφοι της CDU θεωρούν απαραίτητο να υπονομεύσουν αυτή την καινοτόμο πρωτοβουλία, με την οποία παραχωρούνται πολιτικά δικαιώματα σε ξένους συμπολίτες, με τη συγκέντρωση υπογραφών. Είναι αναμφισβήτητο ότι με την πράξη αυτή ενισχύονται οι απόψεις της Ακρας Δεξιάς.
<P>
Οπωσδήποτε ελπίζουμε ότι, υπό την Προεδρία σας, θα καταβληθούν προσπάθειες για την καθιέρωση ενός ευρωπαϊκού ενεργειακού φόρου. Αυτό είναι απαραίτητο για να πάψει η καταστροφική φορολογική επιβάρυνση της εργασίας. Ωστόσο, το μεγαλύτερο μέρος του ενδιαφέροντός μας συγκεντρώνει το μέλλον της Ατζέντας 2000. Είναι βέβαιο ότι πρέπει να επανεξετασθεί η παρωχημένη διάρθρωση των δαπανών και να μεταρρυθμιστεί εκ βάθρων η γεωργική πολιτική. Αυτό είναι αναμφισβήτητο.
<P>
Είναι αλήθεια ότι και το Ευρωπαϊκό Κοινοβούλιο δυσκολεύεται να επεξεργαστεί μία συνεκτική πρόταση για τη μεταρρύθμιση της γεωργίας. Αυτό το βλέπουμε αυτή την εβδομάδα. Το κυριότερο σημείο όμως αφορά το ερώτημα πώς θα διεξαχθεί η συζήτηση για τους καθαρούς χρηματοδότες; Έχετε απόλυτο δίκιο όταν λέτε ότι πρέπει να επανεξετασθεί η κατανομή των δαπανών. Ωστόσο, θα ήταν καταστροφικό να επιτρέψει το Συμβούλιο να αποβεί η συζήτηση για τους καθαρούς χρηματοδότες σε βάρος των σχεδίων για τη χρηματοδότηση της διεύρυνσης. Η Ευρώπη δεν μπορεί να θέλει να τα κάνει όλα μαζί: σταθερότητα, ανάσχεση της μετανάστευσης και μια διεύρυνση η οποία αναβάλλεται για το μέλλον και που πρέπει να στοιχίσει όσο το δυνατόν λιγότερο. Παρ' όλες αυτές τις επιφυλάξεις, σας ευχόμαστε καλή επιτυχία με την ανάληψη της Προεδρίας και θα θέλαμε να σας διαβεβαιώσουμε ότι μπορείτε να βασιστείτε στην κριτική και εποικοδομητική συνεργασία μας.
<P>
Χειροκροτήματα

<SPEAKER ID=11 LANGUAGE="FR" NAME="Lalumiθre">
Κύριε Προδρεύων του Συμβουλίου, χαιρετίζω και καλωσορίζω την Προεδρία σας εξ ονόματος της Ομάδας μου. Η Προεδρία σας, που είναι η τελευταία της δικής μας θητείας, γεννά για πολλαπλούς λόγους πολλές ελπίδες και οι ομιλίες σας, πλούσιες και εποικοδομητικές, ενισχύουν τις ελπίδες αυτές. Γεννάτε τις ελπίδες αυτές, πρωτίστως επειδή η Γερμανία είναι μία μεγάλη χώρα, η μεγαλύτερη πληθυσμιακά στην Ευρώπη, και η πιο ισχυρή από οικονομικής απόψεως. Δεν είναι αυτός λόγος να αναλάβετε επιπρόσθετα βάρη και ευθύνες, αλλά είναι μία πραγματικότητα που υφίσταται τόσο για εμάς όσο και για εσάς. Γεννάτε επίσης ελπίδες και περιέργεια επειδή η κυβέρνησή σας και η κυβερνητική σας πλειοψηφία έρχεται στην εξουσία μετά τη μακρά βασιλεία του Καγκελάριου Kohl.
<P>
Σε ό, τι αφορά την Ομάδα μας, είναι σαφές ότι χαιρόμαστε για τη νέα αυτή πλειοψηφία της Αριστεράς και ελπίζουμε ότι τα κοινωνικά προβλήματα, η απασχόληση, η κοινωνική δικαιοσύνη, τα δικαιώματα των πολιτών - αναφέρομαι ιδιαίτερα στους νόμους για την απόκτηση γερμανικής υπηκοότητας - θα αντιμετωπισθούν καλύτερα από ό, τι στο παρελθόν. Αλλά γνωρίζουμε επίσης ότι ο απολογισμός του πρώην Καγκελάριου στα ευρωπαϊκά θέματα υπήρξε αξιοσημείωτος και δεν θα είναι εύκολο να παραλάβετε τη σκυτάλη. Έχουμε εμπιστοσύνη σε εσάς, κύριε Προεδρεύων του Συμβουλίου. Γνωρίζουμε ότι προσωπικά είσαστε προσηλωμένος στην ευρωπαϊκή ιδέα. Μόλις παρακολουθήσαμε τα λεγόμενά σας.
<P>
Αλλά ο καθένας γνωρίζει ότι μία πολιτική κρίνεται στις πράξεις, όχι μόνο στα λόγια, και περιμένουμε με ανυπομονησία να δούμε εάν θα μπορέσετε, εάν θα τα καταφέρετε, ιδιαίτερα κατά τα επόμενα Ευρωπαϊκά Συμβούλια, να οδηγήσετε σε απεμπλοκή κάποια από τα θέματα που βρίσκονται σε αναμονή. Αναφέρομαι ιδιαίτερα σε όλες τις χρηματοδοτικές και δημοσιονομικές πτυχές της Ατζέντας 2000. Αναφέρομαι στο μέλλον όλων των βασικών πολιτικών της Ένωσης, για παράδειγμα της Κοινής Γεωργικής Πολιτικής. Αναφέρομαι επίσης στην μεταρρύθμιση των θεσμικών οργάνων της Ένωσης, η οποία είναι απαραίτητη, το είπατε και εσείς, εάν θέλουμε να επιτύχουμε το εγχείρημα της επικείμενης διεύρυνσης υπέρ της οποίας τασσόμαστε όλοι, και την οποία πρέπει να πραγματοποιήσουμε, όποιες και εάν είναι οι δυσκολίες που θα πρέπει να ξεπεράσουμε.
<P>
Επιτρέψτε μου να επανέλθω στο χρηματοδοτικό σκέλος της Ατζέντας 2000. Γνωρίζουμε τα προβλήματα που αυτό δημιουργεί για τη Γερμανία. Η γερμανική κοινή γνώμη εκφράζει όλο και περισσότερο την αγανάκτησή της για μία επιβάρυνση που εκτιμά ότι είναι υπερβολική. Αυτό μάλιστα οδήγησε πρόσφατα τον γερμανικό Τύπο να τροφοδοτήσει όλες τις κατηγορίες που απευθύνονταν στην Επιτροπή για τις σπατάλες, τη κακοδιαχείριση, ακόμη και για διάπραξη απατών και κατάχρηση χρημάτων. Σιγά σιγά δημιουργείται μια σύγχυση, όπου μπερδεύονται τα πάντα: οι βάσιμες κατηγορίες και οι ατεκμηρίωτες υποθέσεις. Ανησυχώ μήπως η συνέπεια όλων αυτών είναι μία αποδέσμευση της Γερμανίας και μία υποχώρηση του πνεύματος της αλληλεγγύης: αλληλεγγύη έναντι των μειονεκτικών περιφερειών της Ένωσης, αλληλεγγύη έναντι των χωρών σε αναπτυξιακή πορεία, αλληλεγγύη έναντι των χωρών της Κεντρικής και Ανατολικής Ευρώπης.
<P>
Κύριε Προεδρεύων του Συμβουλίου, τα λόγια που είπατε εδώ μέσα μας καθησυχάζουν, αλλά επιμένω: διατηρήστε για τη Γερμανία την εικόνα που είχε από το Δεύτερο Παγκόσμιο Πόλεμο και μετά, την εικόνα μίας αποτελεσματικής, ισχυρής, πλούσιας και αλληλέγγυας χώρας, κυρίως αλληλέγγυας.
<P>
Χειροκροτήματα από ορισμένα έδρανα

<SPEAKER ID=12 LANGUAGE="FR" NAME="Berthu">
Κύριε Πρόεδρε, ο κύριος Fischer μόλις περιέγραψε την εικόνα μίας πλήρως ολοκληρωμένης Ευρώπης, όπου τα έθνη υποβιβάζονται σε μεγάλες περιφέρειες και όπου όλες οι σημαντικές αποφάσεις θα λαμβάνονται κατά πλειοψηφία. Η ολοκληρωμένη αυτή Ευρώπη θεωρούμε ότι είναι ένα θεμελιώδες σφάλμα, διότι ο υποβιβασμός των εθνών θα κατέστρεφε τη ψυχή της Ευρώπης. Η Ομάδα μου θα προτείνει μία περισσότερο δημοκρατική εναλλακτική πρόταση. Επί του παρόντος, η γερμανική Προεδρία έθεσε στη κορυφή των προτεραιοτήτων της τον καθορισμό, μέχρι την 25η Μαρτίου, ενός νέου δημοσιονομικού πλαισίου για την Ένωση που θα διαμορφώσει τους όρους για την υλοποίηση της διεύρυνσης, αλλά που θα συνθέσει επίσης και την εικόνα που εμείς θα σχηματίσουμε για την Ευρώπη κατά τα επόμενα χρόνια.
<P>
Σε ό, τι αφορά τα έσοδα, φρονούμε ότι η ιδέα του καθορισμού της συνεισφοράς των κρατών με βάση το αντίστοιχο ΑΕΠ είναι η μόνη απλή, διαφανής και ορθολογική λύση. Αλλά πάνω απ' όλα είναι η μοναδική λύση που αναδεικνύει με σαφήνεια το χαρακτήρα της Ένωσης ως μία ένωση κρατών που εισπράττει την ετήσια εισφορά από τα μέλη της, αλλά και επίσης η μοναδική που επιτρέπει στα κράτη να έχουν τις δαπάνες τους υπό έλεγχο. Η αποδοχή κάποιας άλλης μορφής καθορισμού των εισφορών, λιγότερο ελεγχόμενης από τα κράτη, όπως για παράδειγμα η επιβολή φόρων σε ευρωπαϊκό επίπεδο, θα ήταν σαν να εθελοτυφλούσαμε εκ των προτέρων μπροστά στις μελλοντικές χρηματοδοτικές παρεκτροπές.
<P>
Από τη πλευρά των δαπανών, είμαστε σύμφωνοι με την ιδέα του καθορισμού ενός συνολικού ανώτατου ορίου των δαπανών με τρέχοντες όρους, που θα οδηγούσε σε μία μείωση των πραγματικών όρων με το πέρασμα του χρόνου. Ένα μέρος των ευρωπαϊκών πόρων είναι σήμερα άχρηστο, ένα άλλο μέρος κατασπαταλάται και ένα άλλο καταχράται. Για να περισώσουμε τα υπόλοιπα, επιβάλλεται μία περισσότερο αυστηρή και έντιμη διαχείριση, την οποία ποτέ δεν θα αποκτήσουμε εάν δεν ξεκινήσουμε καθορίζοντας ανώτατα όρια στις δαπάνες. Ειδικότερα, η Ομάδα μας διετύπωσε τις αμφιβολίες της για την αποτελεσματικότητα των διαρθρωτικών ταμείων στη σημερινή ευρύτητά τους και θα έπρεπε από εκεί να ξεκινήσει μία αυστηρη περικοπή.
<P>
Τέλος τα οικονομικά της Ευρώπης θα σηματοδοτηθούν τα επόμενα χρόνια από μία μέγιστη ασυνέπεια. Το ενιαίο νόμισμα θα καταργήσει τις προσαρμογές μεταξύ των εθνικών οικονομιών, που συντελούνταν αυτόματα μέσω της αγοράς και θα τις αντικαταστήσει απαραιτήτως, στο τέλος, με δημοσιονομικές ανακατανομές που θα έχουν ως επίκεντρο τις Βρυξέλλες. Αρα, θα αντικατασταθεί ένας μηχανισμός προσαρμογής ο οποίος βοηθά στην εξοικονόμηση φόρων από έναν άλλο που θα κοστίζει σε φόρους. Θα ήταν καιρός οι κυβερνήσεις να είναι ειλικρινείς και να πουν στους πολίτες τους ότι η επιλογή αυτή θα τους οδηγήσει απαραιτήτως σε μία ραγδαία αύξηση του κοινοτικού προϋπολογισμού.

<SPEAKER ID=13 LANGUAGE="FR" NAME="Martinez">
Κύριε Πρόεδρε, κύριε Πρόεδρε Σαντέρ, κύριε Προεδρεύων του Συμβουλίου των Υπουργών, υπό την Προεδρία σας τα πράγματα είναι σήμερα ξεκάθαρα: έχουμε ένα ενιαίο νόμισμα, που είναι επιθυμητό από τη Γερμανία, μία Κεντρική Τράπεζα στη Φρανκφούρτη, της οποίας τα ανώτατα στελέχη προέρχονται από την Bundesbank, μία εξωτερική πολιτική στα Βαλκάνια που είναι εμπνευσμένη από τη Γερμανία, ένα άνοιγμα προς ανατολάς που θα ωφελήσει γεωπολιτικά τη Γερμανία. Ήταν επομένως φυσικό οι κανόνες να ακολουθούν τα γεγονότα και η Γερμανία να ασκεί την Προεδρία της Ευρώπης!
<P>
Η Προεδρία σας θα ασχοληθεί επομένως με την απασχόληση, με την ΚΓΠ και, προφανώς, με εκείνο που ενδιαφέρει τη Γερμανία, δηλαδή τη χρηματοδότηση της Ευρωπαϊκής Ένωσης. Όμως η χρηματοδότηση αυτή δημιουργεί προβλήματα. Η διαπίστωση είναι γνωστή, υπάρχουν οι κερδισμένοι της Ευρώπης, οι χώρες της συνοχής, όπου μπορεί κανείς να φτάσει μέχρι 300, ακόμα και μέχρι 600 ευρώ κατά κεφαλήν, και υπάρχουν και οι χαμένοι: οι Κάτω Χώρες, όπως και η χώρα σας, η Γερμανία. Ως Γάλλος, σας καταλαβαίνω απολύτως, γιατί έχουμε χάσει μέχρι και 4 δις ευρώ το χρόνο, δηλαδή όσο κοστίζει η επένδυση για ένα τρένο μεγάλης ταχύτητας όπως το Παρίσι-Μπορντώ σε έναν μόνο χρόνο. Γνωρίζω βέβαια ότι η Ευρώπη πρέπει να στηρίζεται στην αλληλεγγύη. Εξάλλου ο κ. Cohn-Bendit το εφαρμόζει ακόμη και με τους τρομοκράτες.
<P>
Ωστόσο, αυτό δεν αποτρέπει τις σημερινές ανισότητες να γίνουν ακόμη εντονότερες και να καταστούν κραυγαλέες. Πώς θα εξηγήσουμε σε 6 εκατομμύρια Γάλλους ανέργους ότι πρέπει να θυσιαστούν για τους Ιρλανδούς που έχουν, κατ' αναλογία, ένα ελάχιστο ποσοστό ανεργίας; Πώς θα εξηγήσουμε στις γυναίκες και τους άντρες που υπήρξαν θύματα του συμφώνου δημοσιονομικών περικοπών, πώς θα εξηγήσουμε στους φτωχούς ότι πρέπει να γίνουν ακόμη φτωχότεροι στο όνομα της αλληλεγγύης, πόσο μάλλον που αυτή η φτώχεια και η αλληλεγκύη θα επιδεινωθούν λόγω του κόστους της διεύρυνσης προς ανατολάς;
<P>
Γνωρίζω ότι πρέπει να βρεθεί ένας συμβιβασμός. Θα ασχοληθείτε με την επανεθνικοποίηση της ΚΓΠ, τον περιορισμό των δαπανών κ.λπ. Ίσως η Προεδρία σας να μπορούσε να φέρει λίγο περισσότερη λαμπρότητα, εφόσον ο Γκαίτε πέθανε λέγοντας: «φως, περισσότερο φως»; Αυτή η επιπλέον λαμπρότητα θα είναι να πείτε την αλήθεια. Ότι δεν θα αντεπεξέλθουμε με το ανώτατο όριο του 1, 27 % του ΑΕΠ. Και την αλήθεια την είπε ο κ. Santer με πολλή ειλικρίνεια: διαβλέπουμε έναν κοινοτικό φόρο που θα επιβαρύνει τις εταιρείες, έναν κοινοτικό φόρο επί του εισοδήματος και, στο πλαίσιο της φορολογικής σας ανοησίας, γιατί όχι και έναν «οικολογικό» φόρο;
<P>
Η αλήθεια είναι μία: η Ευρώπη έχει ένα κόστος και το κόστος αυτό θα οδηγήσει σε ακόμη περισσότερους φόρους.

<SPEAKER ID=14 NAME="Αναστασόπουλος">
Κύριε Πρόεδρε, την παραμονή του 21ου αιώνα μια καινούργια γερμανική Προεδρία έρχεται να αντιμετωπίσει τα προβλήματα που κληρονόμησε το χθες, τις ανησυχίες που διατυπώνονται σήμερα, τις προκλήσεις που διαγράφει το αύριο.
<P>
Μέσα σ' ένα κόσμο που μεταβάλλεται με ταχύτητα φωτός και όπου η αλληλεξάρτηση κυριαρχεί, υπάρχει ωστόσο, δυστυχώς, ένα σταθερό σημείο αναφοράς. Οι πολίτες της Ευρώπης ανησυχούν για την ειρήνη, για την απασχόληση, για την ασφάλειά τους, για μια Ευρωπαοκή «Ενωση, που τη νιώθουν ακόμη κάπως ξέμακρη. Η επιτυχία του ευρώ δεν αρκεί για να διασκεδάσει τις ανησυχίες αυτές. Η πολιτική ένωση πρέπει πραγματικά να αποτελέσει την πυξίδα μας αλλά χρειάζεται, ίσως, ένα ομοσπονδιακό πολιτικό ευρώ για να φθάσουμε κάποτε εκεί.
<P>
Πώς αντιμετωπίζει τα προβλήματα που επισημάνθηκαν το πρόγραμμα της γερμανικής Προεδρίας; Ακούσαμε σήμερα ένα πραγματικά ωραίο λόγο. Καλοδιατυπωμένα συνθήματα, πολλές διακηρύξεις για τους τέσσερις άξονες και για τις πρωτοβουλίες που θα αναληφθούν. Αλλά πόση ουσία; Δεν μας κινεί η προκατάληψη, Πρόεδρε του Συμβουλίου. Αλλά αισθανόμαστε το χρέος να σας επισημάνουμε ότι τα μεγάλα προβλήματα απαιτούν μεγάλες πολιτικές και τα αναγκαία μέσα για να εφαρμοσθούν. Και δεν λύνονται με τις μεγάλες διακηρύξεις.
<P>
Μοιάζει θεωρητικά καλή η ιδέα ενός συμφώνου για την απασχόληση. Αλλά θα αρκέσει για να μειωθεί σημαντικά η ανεργία, και ιδίως η ανεργία των νέων και των γυναικών, που όσο κι αν κάπως κάμφθηκε τελευταία, δεν παύει να μαστίζει την Ευρώπη; 'Εχουμε ζωηρές αμφιβολίες γι' αυτό. Και μακάρι να διαψευσθούμε. Αλλά δεν θα θέλαμε η Ευρωπαοκή «Ενωση να μεταβληθεί σε αποδιοπομπαίο τράγο και για το μεγάλο αυτό πρόβλημα.
<P>
Η Ευρωπαοκή «Ενωση θα μπορούσε πραγματικά να πλησιάσει τους πολίτες της εάν η γερμανική Προεδρία, αντί να επαγγέλλεται πρωτοβουλίες και μανιφέστα, με εξαίρεση τη σκέψη για τη Χάρτα των Δικαιωμάτων, που αξίζει να επικροτηθεί, εγκαινίαζε ένα έντιμο και ειλικρινή διάλογο με όλους. Χωρίς αντιφάσεις και χωρίς υποκρισίες. Αλλά δεν μπορεί από τη μια να γίνεται λόγος για ένα άνοιγμα της Ευρώπης και από την άλλη να τίθεται ως πρώτος στόχος ο περιορισμός των ήδη ισχνών πόρων, των δαπανών και των συνεισφορών.
<P>
Αυτό είναι το μεγάλο πρόβλημα για τη λύση του οποίου τόσο αγωνιούν η γερμανική και άλλες κυβερνήσεις; Αλλά, μας λένε, η Γερμανία καταβάλλει το 60 % των εισφορών. Δεν το αμφισβητούμε. Μόνο που ούτε η Γερμανία ούτε η Επιτροπή μάς έχουν ποτέ εξηγήσει ποια είναι τα οφέλη έναντι αυτών των καταβολών. Μπορούν μακροοικονομικά να υπολογιστούν για να έχουμε όλοι την πλήρη εικόνα. Και τότε να εξετάσουμε καλόπιστα το πρόβλημα της δίκαιης κατανομής των βαρών. Η λύση δεν είναι φυσικά η επανεθνικοποίηση της κοινής αγροτικής πολιτικής. Δεν πρόκειται για αναθεώρηση, αλλά για οπισθοδρόμηση.
<P>
Το ίδιο ισχύει και για τη διεύρυνση προς τις χώρες της Κεντρικής και της Ανατολικής Ευρώπης και την Κύπρο, που κλήθηκε τελευταία να δώσει οδυνηρά για την ίδια δείγματα της διαθέσεώς της να διευκολύνει αυτήν την πορεία. Είναι δυνατόν να διακηρύσσεται από την μια πλευρά το ζωηρό ενδιαφέρον για να προχωρήσουμε ταχύτατα προς τη διεύρυνση και από την άλλη να περιοριστούν οι πόροι που θα τη διευκολύνουν; Είναι και πολλές άλλες οι αντιφάσεις που χαρακτηρίζουν το πρόγραμμα που ακούσαμε σήμερα. Και είχαν προηγηθεί στοιχεία που δημιούργησαν πολλή σύγχυση.
<P>
Όμως, παρά τις πολιτικές μας διαφωνίες, είμαστε έτοιμοι να συνεργαστούμε με τη γερμανική Προεδρία για να προχωρήσει η κοινή υπόθεση της Ευρώπης, να προετοιμαστούν οι θεσμικές μεταρρυθμίσεις που απαιτούν οι καιροί και να αρχίσει κάποτε να αναπτύσσεται κάποια κοινή εξωτερική και αμυντική πολιτική. Καθώς πλησιάζουμε στις ευρωεκλογές του Ιουνίου, δεν νομίζει η γερμανική Προεδρία ότι πρέπει να δεχθεί τις προτάσεις του Κοινοβουλίου για ένα ενιαίο εκλογικό σύστημα; Δεν ακούσαμε τίποτα σήμερα στο λόγο του κ. Fischer.
<P>
Ευχόμαστε ειλικρινά, κύριε Πρόεδρε του Συμβουλίου, να επιτύχετε στο έργο σας. Αλλά και πρέπει να σας προειδοποιήσουμε: μετά τις πρώτες σας ασάφειες, τις διαμάχες και τις αντιφάσεις, υπήρξαν αρκετοί Ευρωπαίοι που άρχισαν να νοσταλγούν τον καγκελάριο Κολ. Προσέξτε στην πολιτική σας, ώστε στο τέλος της προεδρίας σας οι νοσταλγοί του Χέλμουτ Κολ να μην γίνουν πολύ περισσότεροι.

<SPEAKER ID=15 NAME="Fischer">
Κύριε Πρόεδρε, κυρίες και κύριοι, μου έγινε η παράκληση να πάρω για ακόμη μία φορά τον λόγο, όχι για να απαντήσω, μολονότι ως κοινοβουλευτικό εκπρόσωπο πραγματικά με τρώει να απαντήσω άμεσα σε πολλές από τις παρεμβάσεις που άκουσα. Ωστόσο, αυτό θα το κάνω στο τέλος της συζήτησης. Μου έγινε η παράκληση να πω κάτι ως εκπρόσωπος της Προεδρίας για τις εξελίξεις στο Κοσσυφοπέδιο, λόγω της επικαιρότητας του θέματος.
<P>
Επιτρέψτε μου να ξεκινήσω από την τρέχουσα κατάσταση. Παρακολουθούμε τις εξελίξεις με τεράστια ανησυχία. Βασικά, θα έπρεπε όχι μόνο να έχει από καιρό βρεθεί η πολιτική μεταβατική ρύθμιση, αλλά να έχει ήδη αρχίσει η εφαρμογή της, με τη μορφή που είχε συμφωνηθεί μεταξύ του κ. Holbrooke και της κυβέρνησης του Βελιγραδίου. Η συμφωνία αυτή έχει κεντρική, έχει εξέχουσα σημασία για τις μελλοντικές εξελίξεις στο Κοσσυφοπέδιο, επειδή χωρίς αυτήν θα είναι εξαιρετικά δύσκολο να επιτευχθεί από μία μόνιμη εμπόλεμη κατάσταση μια διαρκής διαδικασία ειρηνευτικών συμφωνιών και ειρήνης.
<P>
Έχουμε να καταγγείλουμε μία όξυνση των στρατιωτικών συγκρούσεων με απαγωγές, επιθέσεις και νεκρούς. Ελπίζω να βρεθεί σήμερα μία λύση για την εξαιρετικά οξυμένη χθεσινή κατάσταση, μία λύση που θα μπορέσει να επιτευχθεί μόνο μέσω διαπραγματεύσεων. Από κοινού με τους εταίρους της, η Γερμανία δηλώνει την ενεργή της παρουσία. Συμμετέχουμε τόσο στην επιτήρηση της διένεξης μέσω μη στρατιωτικών παρατηρητών στο πλαίσιο του ΟΑΣΕ, όσο και στην επιτήρηση του εναερίου χώρου με στρατιωτικά αεροσκάφη δίχως οπλισμό. Τούτο δεν αποτελεί μόνο τμήμα της συνολικής επιτήρησης, αλλά και της συμφωνίας μεταξύ του κ. Holbrooke και της κυβέρνησης του Βελιγραδίου και της extraction force . Η extraction force δεν έχει ως αποστολή να επιβάλει τις διαδικασίες επιτήρησης στο πλαίσιο του ΟΑΣΕ, παρά είναι μια γνήσια ομάδα έκτακτης ανάγκης, διατηρείται εκεί για την προστασία των μη στρατιωτικών, άοπλων συνεργατών του ΟΑΣΕ σε περίπτωση που παραστεί πραγματική ανάγκη.
<P>
Η σύναψη συμφωνίας που θα καθιστά δυνατή την ειρηνική εξέλιξη της κατάσταση θα έχει αποφασιστική σημασία. Στόχος της απειλής μιας στρατιωτικής επέμβασης του ΝΑΤΟ ήταν να αποφευχθεί μία ανθρωπιστική καταστροφή με θύμα τον άμαχο αλβανικό πληθυσμό του Κοσσυφοπεδίου. Η απειλή αυτή είχε μεν επιτυχία, αλλά τώρα θα πρέπει να σημειώσουμε πρόοδο στο πολιτικό επίπεδο και αυτό είναι απείρως δυσκολότερο. Για παράδειγμα, είναι πολύ δύσκολο να σχηματισθεί από την αλβανική πλευρά μια κοινή αντιπροσωπεία για τις διαπραγματεύσεις, πράγμα που είναι από τα σημαντικότερα σημεία. Είναι επίσης απείρως δύσκολο λόγω των στρατηγικών αντιφάσεων στις οποίες εμπλέκονται οι ενεχόμενοι. Η αλβανική πλευρά θέλει την ανεξαρτησία της, ενώ η δυτική συμμαχία δεν επιθυμεί την αυτονομία αυτή για λόγους που έχει καλά σταθμίσει. Ούτε το Βελιγράδι επιθυμεί την εν λόγω ανεξαρτησία, αλλά δεν μπορεί να γίνει αποδεκτός ο τρόπος που αντιμετωπίζεται η πλειοψηφία του πληθυσμού του Κοσσυφοπεδίου καθώς και οι βαρύτατες παραβιάσεις των ανθρωπίνων δικαιωμάτων και των δικαιωμάτων των μειονοτήτων. Υπάρχουν αντιφάσεις και στον τρόπο που αντιμετωπίζει τα πράγματα η Δύση, ο οποίος περιπλέκει επιπλέον την κατάσταση.
<P>
Ωστόσο, κατά την άποψή μου είναι φοβερές και τρομερές οι εναλλακτικές εκδοχές που παρουσιάζονται αντί της σταθεροποιητικής στρατηγικής η οποία θα πρέπει βέβαια να ξεκινήσει με την εφαρμογή της συμφωνίας μεταξύ του κ. Holbrooke και της κυβέρνησης του Βελιγραδίου. Για τον λόγο αυτό θα ενισχύσουμε τώρα τις προσπάθειές μας στο πλαίσιο της ομάδας επαφής, εφόσον η διπλωματία του μετακινούμενου από πόλη σε πόλη κυρίου Hill δυστυχώς απέτυχε, ήδη πριν από τα Χριστούγεννα, να θέσει σε εφαρμογή την τριετή πολιτική μεταβατική ρύθμιση, όπως βασικά προβλεπόταν στη συμφωνία. Επιτρέψτε μου να προσθέσω μία παρένθεση για το τι είναι πιο σημαντικό στη συμφωνία αυτή: χρειαζόμαστε στο Κοσσυφοπέδιο μία μη στρατιωτική, νόμιμη εξουσία. Δίχως μια τέτοια εξουσία, δηλαδή δίχως περιφερειακό κοινοβούλιο, αντίστοιχη εκτελεστική και δικαστική εξουσία, αστυνομία και δικαιοσύνη, δίχως αυτή την ουσιαστική, πολιτική, δημοκρατικά νομιμοποιημένη εξουσία στην επαρχία του Κοσσυφοπεδίου, είναι απλά αδύνατη η επίτευξη μίας μόνιμης ειρηνικής λύσης. Για τον λόγο αυτό έχει τόσο εξέχουσα σημασία η επίτευξη και η εφαρμογή της πολιτικής συμφωνίας.
<P>
Θέλω να εκμεταλλευθώ την παρούσα συζήτηση και να απευθύνω έκκληση σε όλους τους εμπλεκόμενους και στην αλβανική πλευρά να ανοιχθούν στη διαδικασία αυτή και προ πάντων να τηρήσουν αυστηρά την αρχή της μη χρήσης βίας. Η βία δεν θα μπορέσει να λύσει τα προβλήματα του Κοσσυφοπεδίου και θα προκαλέσει αφάνταστο κακό. Τώρα προσπαθούμε μέσω της ομάδας επαφής να σημειώσουμε πρόοδο στο πρόβλημα αυτό. Το ζήτημα δεν είναι καθόλου απλό. Μετά από την απαγωγή των Σέρβων στρατιωτών πρέπει να αποτρέψουμε μια στρατιωτική σύγκρουση και ελπίζω ότι θα μπορέσουμε να την εμποδίσουμε μέσω διαπραγματεύσεων.
<P>
Συνολικά, θέλω να τονίσω, και τελειώνω με αυτό, ότι η πολιτική συμφωνία έχει κεντρική, έχει εξέχουσα σημασία. Δεν πρέπει να ξεχνάμε, και αυτό θέλω να το πω ξεκάθαρα εδώ, στο Ευρωπαϊκό Κοινοβούλιο, πως το Κοσσυφοπέδιο είναι ένα τμήμα της Ευρώπης. Τα εκεί προβλήματα είναι και δικά μας προβλήματα. Η πολιτική λύση αυτής της διένεξης - και αυτό έχει να κάνει με πολύ περισσότερα πράγματα και όχι μόνο με τη διένεξη στο Κοσσυφοπέδιο - θα έχει ως απόφαση μεγαλύτερη βαρύτητα για την ανάπτυξη μίας ευρωπαϊκής εξωτερικής πολιτικής και μίας ταυτότητας ασφάλειας και εξωτερικής πολιτικής απ' ό, τι πολλά ψηφίσματα, πολλές προγραμματικές δηλώσεις και ομιλίες. Για τον λόγο αυτό θα κάνουμε το παν ως προεδρία, αλλά και ως μέλος της ομάδας επαφής, ώστε να σημειωθεί πρόοδος στη διαδικασία αυτή. Θέλω όμως να τονίσω για άλλη μια φορά ότι δεν θα είναι καθόλου απλά τα πράγματα.
<P>
Χειροκροτήματα

<SPEAKER ID=16 LANGUAGE="DE" NAME="Hδnsch">
Κύριε Πρόεδρε, κύριε Πρόεδρε του Συμβουλίου, σχετικά με το ζήτημα του Κοσσυφοπεδίου είχαμε βέβαια συχνά στο παρελθόν διιστάμενες απόψεις καθώς και αντιμαχίες μεταξύ Συμβουλίου και Κοινοβουλίου. Η ίδια κατάσταση θα συνεχισθεί και μελλοντικά. Αλλά ως προς το παρόν πρόβλημα του Κοσσυφοπεδίου και τις δυνατότητες για την επείγουσα εξεύρεση λύσης, το Ευρωπαϊκό Κοινοβούλιο βρίσκεται στο πλευρό σας και μπορείτε να στηριχθείτε σ' αυτό!
<P>
Χειροκροτήματα
<P>
Ας επιστρέψουμε τώρα στην Ατζέντα 2000. Κατ' αρχάς με χαροποιεί το γεγονός ότι δεν παρουσιάσατε τους υπολογισμούς του λογιστηρίου για τους επόμενους έξι μήνες, αλλά τις αποφάσεις που πρέπει να ληφθούν κατά τη διάρκεια της γερμανικής Προεδρίας, τοποθετώντας τις σε μία μακρύτερη προοπτική για την εξέλιξη της Ευρωπαϊκής Ένωσης. Η Ατζέντα 2000 είναι ένα συνολικό πακέτο και ζητήσατε την τήρηση του χρονοδιαγράμματος. Η πολιτική μου Ομάδα - και είμαι πεπεισμένος ότι αυτό ισχύει και για την πλειοψηφία των μελών του Ευρωπαϊκού Κοινοβουλίου - επιθυμεί την τήρηση του χρονοδιαγράμματος για την ψήφιση της Ατζέντας 2000.
<P>
Έχουμε ήδη προετοιμασθεί και θα είμαστε σε θέση να λάβουμε τις αντίστοιχες αποφάσεις τον Απρίλιο ή τον Μάιο. Τούτο προϋποθέτει όμως ότι το Συμβούλιο θα μπορεί να συζητήσει μαζί μας, δεδομένου ότι αυτά που θα υποβάλετε στη Διάσκεψη Κορυφής του Μαρτίου, θα πρέπει να εγκριθεί κατά ένα μεγάλο του μέρος και από το Ευρωπαϊκό Κοινοβούλιο. Καλό θα ήταν λοιπόν το Συμβούλιο να προβεί ήδη εκ των προτέρων σε συζητήσεις με το Κοινοβούλιο και όχι εκ των υστέρων, επειδή αυτό θα μπορούσε να οδηγήσει σε συγκρούσεις.
<P>
Δεύτερον: αντιμετωπίζουμε την Ατζέντα 2000 ως ένα συνολικό πακέτο και θεωρώ ότι το κείμενο που μας υπέβαλε η Επιτροπή αποτελεί μία καλή συμβιβαστική λύση που περιέχει δυνατότητες για τροποποιήσεις και ενδεχομένως βελτιώσεις σε μεμονωμένα σημεία. Το συγκεκριμένο συνολικό πακέτο δεν μπορεί ωστόσο να αντικατασταθεί. Αυτό θα πρέπει να αποτελέσει τη βάση επί της οποίας πρέπει να έρθουν σε συμφωνία το Κοινοβούλιο και τα κράτη μέλη.
<P>
Κύριε Πρόεδρε του Συμβουλίου, επιτρέψτε μου να πω μερικά πράγματα ενόψει της συζήτησης στα κράτη μέλη καθώς και της συζήτησης στη δική μας χώρα σχετικά με θέματα εσωτερικής πολιτικής. Απευθύνομαι και στους συναδέλφους που απαιτούν συνεχώς την αλληλεγγύη της Γερμανίας. Δεν είναι δυνατόν να απαιτεί κανείς μία μεταρρύθμιση της γεωργικής πολιτικής και ταυτόχρονα να δηλώνει κανείς στο εσωτερικό μίας χώρας ότι στην γεωργική πολιτική θα παραμείνουν όλα όπως έχουν. Δεν γίνεται αυτό.
<P>
Χειροκροτήματα
<P>
Δεν είναι δυνατόν να θέλει κανείς να μεταρρυθμίσει τα διαρθρωτικά ταμεία, να επικεντρώσει τις προσπάθειές του στην καταπολέμηση της ανεργίας και ταυτόχρονα να απαιτεί όλοι εκείνοι που επωφελήθηκαν μέχρι σήμερα από τα διαρθρωτικά ταμεία, δηλαδή το 51 % του ευρωπαϊκού πληθυσμού, να συνεχίσουν να επωφελούνται από αυτά. Δεν μπορεί να λειτουργήσει κάτι τέτοιο. Δεν είναι δυνατόν να λέμε ότι πρέπει να τηρηθεί το δημοσιονομικό πλαίσιο και ταυτόχρονα να απαιτούμε αύξηση των δαπανών της Ευρωπαϊκής Ένωσης για τη διεύρυνση προς ανατολάς.
<P>
Δεν είναι δυνατόν να θέλουμε να πάρουμε με το μέρος μας του εταίρους μας στην Ένωση για το ζήτημα της διεύρυνσης προς ανατολάς και ταυτόχρονα να απαιτούμε όχι μόνο δικαιοσύνη στο ζήτημα των εισφορών, αλλά και μία σημαντικότατη μείωση των καθαρών εισφορών στον προϋπολογισμό της Ευρωπαϊκής Ένωσης. Μπορούμε και πρέπει να επιτύχουμε πολλά στη διάρκεια των επόμενων διαπραγματεύσεων μέχρι τον Μάρτιο. Αλλά ένα πράγμα δεν θα είναι δυνατόν να γίνει στη Διάσκεψη των Βρυξελλών, δεν θα μπορέσουν να τεθούν εκτός ισχύος οι τέσσερις βασικές αριθμητικές πράξεις της Κοινότητας. Αυτό δεν μπορεί να το επιτύχει ούτε κάποιος που είναι συνηθισμένος στις συναλλαγές με φονταμενταλιστές. Είμαστε προετοιμασμένοι να ψηφίσουμε για το συνολικό πακέτο τον Απρίλιο ή τον Μάιο. Επομένως, κύριε Πρόεδρε του Συμβουλίου, είμαστε το πρώτο Κοινοβούλιο που αναλαμβάνει πριν από ευρωεκλογές το ρίσκο να λάβει αποφάσεις για όλες αυτές τις ωμότητες που είναι συνδεδεμένες με την Ατζέντα 2000. Θα θέλαμε να έχουμε την αίσθηση ότι υπάρχει η αναγνώριση για αυτό μας το θάρρος. Βοηθήστε μας λίγο σ' αυτό.
<P>
Χρειαζόμαστε μεταρρυθμίσεις στην Ατζέντα 2000 και ενόψει των δημοσιονομικών προοπτικών, προκειμένου να καταστήσουμε την Ευρώπη ικανή να ανταποκριθεί στις απαιτήσεις της διεύρυνσης προς ανατολάς. Και για να μην υπάρξουν παρεξηγήσεις, επισημαίνω πως αυτός δεν είναι ο μοναδικός λόγος. Η Ένωση χρειαζόταν έτσι κι αλλιώς μεταρρυθμίσεις, αλλά τις χρειαζόμαστε επίσης, επειδή θέλουμε να καταστήσουμε την Ευρώπη ικανή να ανταποκριθεί στις προκλήσεις της διεύρυνσης προς ανατολάς, ένα εγχείρημα που θα αποτελέσει το πολύ μεγάλο ιστορικό καθήκον μετά από την καθιέρωση του ευρώ.
<P>
Η Ατζέντα 2000 είναι μόνο ένα τμήμα της συνολικής μεταρρύθμισης. Με χαροποίησε πολύ το γεγονός ότι παραπέμψατε και στις απαραίτητες θεσμικές μεταρρυθμίσεις, οι οποίες πρέπει να γίνουν συμπληρωματικά προς την Ατζέντα 2000, ώστε να αποκτήσει η Ένωση την ικανότητα προς διεύρυνση, καθώς και το ότι σκιαγραφήσατε το περίγραμμα μίας αντίστοιχης συνολικής προσέγγισης. Επιτρέψτε που να πω δυο λόγια και για την εν λόγω θεσμική μεταρρύθμιση.
<P>
Είναι λάθος να πιστεύουμε, ότι λιγότερη Ευρώπη είναι μία Ευρώπη κοντύτερα στους πολίτες. Αντίθετα! Μία Ένωση στην οποία δίδεται η δυνατότητα να κάνει τα όσα προσδοκούν από αυτήν οι πολίτες, βρίσκεται πολύ κοντύτερα στους πολίτες απ' όλες τις δηλώσεις των Διασκέψεων των Υπουργών Εξωτερικών και όλες τις δηλώσεις περί επικουρικότητας στα κράτη μέλη. Όσο πιο συμπαγής είναι η Ένωση τόσο πιο ευέλικτη μπορεί να είναι στις αποφάσεις της και στους θεσμούς της.
<P>
Όσο πιο ισχυρά είναι τα όργανα της Ένωσης, τόσο πιο στέρεα θα πρέπει να είναι η δημοκρατική τους θεμελίωση. Το λέω αυτό και ενόψει της συζήτησης που πρόκειται να διεξαγάγουμε αυτήν την εβδομάδα. Όσο πιο αξιόπιστα είναι τα όργανα τόσο πιο ικανά είναι προς δράση σε ευρωπαϊκό επίπεδο.
<P>
Ποιά είναι η ευρωπαϊκή ιδέα για την οποία μιλάμε; Ναι, είναι σωστό, ότι τα προηγούμενα σαράντα χρόνια οικοδομήσαμε μία Ευρώπη ενάντια στην επιστροφή του παρελθόντος. Ήταν σωστό, ήταν καλό και θα παραμείνει το μόνιμό μας καθήκον. Πενήντα χρόνια ειρήνης στο μεγαλύτερο μέρος της Ευρώπης είναι ένα πολύ σύντομο χρονικό διάστημα σε σύγκριση με τη χιλιετή ιστορία ευρωπαϊκών πολέμων και δεν μας δίνει τη βεβαιότητα ότι τα πράγματα θα παραμείνουν για πάντα ως έχουν, εάν δεν καταβάλλουμε καθημερινά εκ νέου προσπάθειες για την εξισορρόπηση των συμφερόντων, για την συνεννόηση, για κοινά θεσμικά όργανα και τη λήψη κοινών αποφάσεων στην Ευρωπαϊκή Ένωση. Αυτή είναι μια πολύ δύσκολη διαδικασία.
<P>
Εύχομαι να μην είναι πάντα μόνο οι κοινοβουλευτικοί εκπρόσωποι και το Ευρωπαϊκό Κοινοβούλιο, εκείνοι που υπερασπίζονται την ευρωπαϊκή πολιτική, αλλά ότι θα την υπερασπιστούν και οι κυβερνήσεις των κρατών μελών, που θα λάβουν τις σχετικές αποφάσεις αυτήν την εβδομάδα στις Βρυξέλλες - και όχι μόνο τις Κυριακές, αλλά και τις υπόλοιπες ημέρες της εβδομάδας. Στα κράτη μέλη, οι ίδιοι υπουργοί - και δεν εννοώ εσάς προσωπικά κύριε Πρόεδρε του Συμβουλίου, αλλά στο πλαίσιο μίας τέτοιας συζήτησης θα πρέπει να το πούμε και αυτό - που από τη Δευτέρα μέχρι την Παρασκευή λαμβάνουν στις Βρυξέλλες αποφάσεις για όλες τις ρυθμίσεις, τους κανονισμούς και τις οδηγίες, επιστρέφοντας το Σαββατοκύριακο στην πατρίδα τους, ισχυρίζονται ότι στις Βρυξέλλες αποφασίσθηκαν και πάλι κάποιες βλακείες. Αυτό το πράγμα πρέπει να σταματήσει.
<P>
Χειροκροτήματα
<P>
Δεν είναι δυνατόν να συνεχίσετε να συμπεριφέρεστε έτσι. Με αυτόν τον τρόπο προκαλείτε μεγάλη σύγχυση στους πολίτες. Τούτο ισχύει για τις κυβερνήσεις όλων των κρατών μελών και όλων των κομματικών αποχρώσεων, για να μην δημιουργούνται εδώ παρεξηγήσεις.
<P>
Ποια ιδέα κρύβεται λοιπόν πίσω από το ευρωπαϊκό εγχείρημα, εφόσον γνωρίζουμε ότι ο πρωταρχικός στόχος της ενοποίησης δεν είναι πλέον η αποτροπή της επανάληψης του παρελθόντος, αλλά πολύ περισσότερο η αντιμετώπιση της αποστολής του μέλλοντος. Το ζητούμενο δεν είναι απλά η κατοχύρωση της επιτυχίας του ευρώ, αλλά ταυτόχρονα και η αντιμετώπιση των συνεπειών, των βαρών και των κινδύνων που συνεπάγεται η υιοθέτηση ενός κοινού νομίσματος. Στο πλαίσιο αυτό ανήκει μία θεμελιώδης ιδέα, ανήκει - ρητά- ένας Χάρτης Θεμελιωδών Δικαιωμάτων. Θα ήθελα να αναλάβει μελλοντικά το Ευρωπαϊκό Κοινοβούλιο κεντρικό ρόλο κατά την εκπόνηση του εν λόγω Χάρτη. Αυτό θα αποτελούσε πραγματικό καθήκον για το Κοινοβούλιο που πρόκειται να εκλεγεί.
<P>
Η δεύτερη ιδέα - η οποία υπάρχει φυσικά, αλλά πρέπει μόνο να την διατυπώσουμε και να την κάνουμε σαφή - συνίσταται στο ότι η Ευρώπη αποτελεί μία ισορροπία που τίθεται διαρκώς σε κίνδυνο και πρέπει συνεχώς να αποκαθίσταται εκ νέου, μία ισορροπία μεταξύ οικονομικής αποδοτικότητας, την οποία χρειαζόμαστε, και κοινωνικής δικαιοσύνης, η οποία αποτελεί και τη βάση για την οικονομική απόδοση. Πρόκειται λοιπόν για μία ισορροπία και όχι απλά για μία εκ των υστέρων κοινωνική προσθήκη. Η Ευρώπη είναι λοιπόν αυτή η ισορροπία που τίθεται διαρκώς σε κίνδυνο και πρέπει συνεχώς να αποκαθίσταται εκ νέου, η ισορροπία μεταξύ της ελευθερίας του ατόμου, των αναζητήσεών του για αλήθεια και δικαιοσύνη και της ευθύνης του για το σύνολο, για την Κοινότητα. Αυτό είναι το χαρακτηριστικό της Ευρώπης, αυτά είναι τα θεμέλια πάνω στα οποία μπορούμε να οικοδομήσουμε, να κατασκευάσουμε μία Ευρωπαϊκή Ένωση, ικανή για δράση προς τα έξω, μία Ευρωπαϊκή Ένωση που καθιστά σαφές ότι διαδραματίζει ένα σημαντικό ρόλο σε παγκόσμιο επίπεδο, όχι για να παίξει απλά κάποιο ρόλο, αλλά για να μεταδώσει σε όλον τον κόσμο τις αρχές μας, τη μεγάλη μας παράδοση ως προς τα ανθρώπινα και τα κοινωνικά δικαιώματα, και να συμβάλει στην πραγματοποίησή τους. Πρόκειται για μία Ευρώπη που δεν είναι μόνο σε θέση να κερδίσει τον νου αλλά και την καρδιά των ανθρώπων. Κύριε Πρόεδρε του Συμβουλίου, βοηθείστε και εσείς να επιτύχουμε με αυτόν τον τρόπο τον στόχο μας.
<P>
Χειροκροτήματα

<SPEAKER ID=17 LANGUAGE="ES" NAME="Galeote Quecedo">
Κύριε Πρόεδρε του Συμβουλίου, κανείς δεν μπορεί να αρνηθεί ότι στη γερμανική Προεδρία αναλογεί η διαχείριση μιας ιδιαίτερα απαιτητικής φάσης. Ελπίζω και εύχομαι να μπορέσουμε να λύσουμε σωστά το πρόβλημα που έθεσε η υποβολή της πρότασης μομφής. Το λέω αυτό ειλικρινά, διότι κανέναν δεν συμφέρει να περιπλακούν και άλλο τα πράγματα, και υποθέτω λιγότερο από όλους την τρέχουσα Προεδρία.
<P>
Αρχίζω λέγοντας ότι δεν δυσκολεύομαι να συμφωνήσω με τις προτεραιότητες που εξέθεσε σήμερα το πρωί ο κ. Fischer, δηλαδή περισσότερη απασχόληση για μια Ευρώπη αντιμέτωπη με έναν παγκόσμιο ανταγωνισμό. Πρέπει να εμμείνουμε στη διαδικασία του συντονισμού των πολιτικών για την απασχόληση που ξεκίνησε στο Λουξεμβούργο, όπως και στη δρομολόγηση μιας ενεργού πολιτικής για τη δημιουργία θέσεων απασχόλησης σε ευρωπαϊκό επίπεδο - εσείς αναφερθήκατε σε ένα ευρωπαϊκό σύμφωνο για την απασχόληση.
<P>
Σε σχέση με την ενίσχυση των εξωτερικών σχέσεων της Ένωσης, υποστηρίζουμε χωρίς επιφύλαξη το στοίχημα που βάλατε σήμερα το πρωί υπέρ της πολιτικής Ένωσης, καθώς επίσης, στο ίδιο πλαίσιο, το στοίχημα υπέρ της προσχώρησης των χωρών της Κεντρικής και Ανατολικής Ευρώπης και της Κύπρου.
<P>
Σε σχέση με τον εξωευρωπαϊκό τομέα θέλω να υπογραμμίσω το ιδιαίτερο ενδιαφέρον για την ανάπτυξη των διαδικασιών συνεργασίας με τις χώρες της Μεσογείου και με τη Λατινική Αμερική, με σημαντικές συναντήσεις κατά τους προσεχείς μήνες.
<P>
Όσον αφορά δε την Ατζέντα 2000, για να εκπληρωθεί η δέσμευσή της - την οποία συμμεριζόμαστε - να ολοκληρωθούν οι διαπραγματεύσεις κατά τη διάρκεια του παρόντος εξαμήνου - μακάρι! - δεν πρέπει να λησμονούνται οι εξής αρχές: πρώτον, όλα τα κράτη μέλη πρέπει να συμβάλουν οικονομικά στη διεύρυνση και στο κόστος που αυτή συνεπάγεται. Δεύτερον, η Ένωση πρέπει να συνεχίσει να εξασφαλίζει τα απαραίτητα μέσα για την ανάπτυξη των κοινών της πολιτικών, πράγμα που σημαίνει τήρηση της δημοσιονομικής προσπάθειας που έχει συμφωνηθεί σε θέματα συνοχής. Τρίτον, πρέπει να μπορέσουμε να διαρθρώσουμε ένα σύστημα εσόδων, το οποίο να αντικατοπτρίζει καλύτερα τη δυνατότητα συνεισφοράς των κρατών μελών. Τέταρτον, αυθαίρετες μειώσεις των δαπανών δεν είναι αποδεκτές. Πέμπτον, η διαπραγμάτευση της Ατζέντας 2000 έχει ένα όριο, που είναι η τήρηση των διατάξεων της Συνθήκης. Στοιχηματίζετε, κύριε Fischer, υπέρ της πραγματικής σύγκλισης, που είναι μία καλή επένδυση για την Ευρώπη. Εκτιμώ τον τόνο και την ισορροπία του λόγου σας και σας εύχομαι καλή τύχη και καλή επιτυχία.

<SPEAKER ID=18 LANGUAGE="SV" NAME="Cars">
Κύριε Πρόεδρε, ο χειμώνας πλήττει την Ευρώπη, αλλά, κανείς άλλος δεν υποφέρει τόσο πολύ από το κρύο όσο οι δεκάδες χιλιάδες, ίσως και εκατοντάδες χιλιάδες Κοσσοβάροι που αναγκάστηκαν να διαφύγουν στα βουνά, μακριά από τους μπράβους του Μιλόσεβιτς. Όσοι πρόσφυγες κατέβηκαν από τα βουνά βρήκαν συχνά τα σπίτια τους καμμένα και τα πηγάδια τους δηλητηριασμένα. Εκτός αυτού, υπάρχουν λόγοι που μας κάνουν να πιστεύουμε ότι όσο πλησιάζει η άνοιξη τόσο θα εντείνονται μάλλον οι συγκρούσεις στο Κοσσυφοπέδιο. Γι' αυτό λοιπόν ας μη ξεχνάμε τις αιτίες στις οποίες οφείλεται αυτή η κατάσταση. Η αιτία είναι ότι επετράπη να υφίσταται μία δεκαετής σερβική καταπίεση των Κοσσοβάρων - το 90 % του πληθυσμού του Κοσσυφοπεδίου.
<P>
Όσο οι Κοσσοβάροι διαμαρτύρονταν μόνο με ειρηνικά μέσα η Ευρώπη σιωπούσε. Τώρα απαιτούμε να δεχθούν μία ειρήνη υπό συνεχιζόμενη σερβική κυριαρχία. Η Ομάδα των Φιλελευθέρων θεωρεί ότι οι διαπραγματεύσεις που πρέπει να πραγματοποιηθούν, πρέπει να διεξαχθούν δίχως όρους. Επιθυμούμε να επιτευχθεί γρήγορα μία συμφωνία κατάπαυσης του πυρός, αλλά δεν θέλουμε να υπαγορεύσουμε το τι θα συνεπάγεται η τελική επίλυση της σύγκρουσης για το μέλλον του Κοσσυφοπεδίου και των Κοσσοβάρων.

<SPEAKER ID=19 NAME="Παπαγιαννάκης">
Κύριε Πρόεδρε, κύριε Προεδρεύοντα του Συμβουλίου, τα θερμά μου συγχαρητήρια για την εκλογή σας και τα θερμά μου συγχαρητήρια για τις γενικές γραμμές του προγράμματός σας, το οποίο συμμερίζομαι σε μεγάλο βαθμό. Εύχομαι να ξεκινήσει και να προχωρήσει.
<P>
Κύριε Υπουργέ, η Ευρώπη του χθες, του εθνικισμού, της διαίρεσης και του αναχρονισμού δεν έχει γεωγραφική υπόσταση, δεν βρίσκεται μόνο σε μερικά κράτη, βρίσκεται στα μυαλά, βρίσκεται σε πολιτικές πρακτικές σε όλη την Ευρώπη και στην Ευρωπαοκή «Ενωση και εκεί πρέπει να την πολεμήσουμε πολιτικά. Η Ευρώπη του μέλλοντος, της ολοκλήρωσης, όπως είπατε πολύ σωστά, οφείλει να ανοίξει και να προτείνει προοπτικές σε όλους τους πολίτες της, να ανοίξει και να προτείνει προοπτικές σε όλα τα κράτη και σε όλα τα έθνη της Ευρώπης.
<P>
Και όταν μιλάμε για το Κόσσοβο, κύριε Πρόεδρε, και για τα Βαλκάνια γενικότερα, επιτρέψτε μου να πω ότι αυτή η Ευρώπη του μέλλοντος για την οποία μιλάμε δεν προσφέρει καμμία προοπτική, καμμία πρόταση, καμμία θέση στα κράτη και τα έθνη της περιοχής για το μέλλον. Η πολιτική της διεύρυνσης δεν περιλαμβάνει αυτή την περιοχή της Ευρώπης ούτε σαν μακρυνή στόχευση. Αυτή ακριβώς η απουσία, κύριε Πρόεδρε, ανήκει στην Ευρώπη του παρελθόντος και, παρακαλώ, σκεφθήτε το λιγάκι παραπάνω.

<SPEAKER ID=20 LANGUAGE="EN" NAME="Corbett">
Κύριε Πρόεδρε, επί θέματος διαδικασίας. Εκτός από εσάς φαίνεται ότι κανένα άλλο μέλος της Ομάδας του Ευρωπαϊκού Λαϊκού Κόμματος δεν παρευρίσκεται στο Σώμα. Μήπως οι Χριστιανοδημοκράτες μποϊκοτάρουν αυτή τη συζήτηση;

<SPEAKER ID=21 NAME="Πρόεδρος">
Κύριε Corbett, αρκετά μέλη της Ομάδας του Ευρωπαϊκού Λαϊκού Κόμματος έχουν ήδη συμμετάσχει στη συζήτηση. Πώς είναι λοιπόν δυνατόν να καταλήγετε σε ένα τέτοιο συμπέρασμα;

<SPEAKER ID=22 LANGUAGE="DE" NAME="Brok">
Κύριε Πρόεδρε, η πολιτική Ομάδα των Χριστιανοδημοκρατών είναι αυτή τη στιγμή απασχολημένη με διαβουλεύσεις, επειδή δεν έχει βρει ακόμα άκρη σχετικά με τη συμπεριφορά δύο σοσιαλιστών Επιτρόπων.
<P>
Γέλια

<SPEAKER ID=23 LANGUAGE="DE" NAME="Hδnsch">
Κύριε Πρόεδρε, μπορώ, από το γεγονός ότι ο κ. Brok είναι παρών, να συμπεράνω πως ο ίδιος συμφωνεί με τη συμπεριφορά των δύο σοσιαλιστών Επιτρόπων;
<P>
Γέλια

<SPEAKER ID=24 NAME="Πρόεδρος">
Κύριοι συνάδελφοι, πάντα χαιρετίζω αυτού του είδους τις συζητήσεις. Δεν θα πρέπει όμως να συνεχιστεί για πολύ.

<SPEAKER ID=25 LANGUAGE="DE" NAME="Cohn-Bendit">
Κύριε Πρόεδρε, αγαπητέ κύριε Πρόεδρε του Συμβουλίου, καταρχάς όσον αφορά το δικό μας θεσμικό όργανο: ανεξαρτήτως από το εάν η Ομάδα του Ευρωπαϊκού Λαϊκού Κόμματος εκπροσωπείται αυτή τη στιγμή στην αίθουσα από δύο ή τρεις βουλευτές ή εάν η δική μας Ομάδα εκπροσωπείται από δέκα, όταν οι Ευρωπαίοι πολίτες δουν την εικόνα αυτής της σημαντικής συζήτησης - και είναι αδιάφορο ποιες δικαιολογίες θα προβάλουμε - πρόκειται να ασκήσουν κριτική στο Ευρωπαϊκό Κοινοβούλιο. Κάνουμε πάντα τους έξυπνους όταν ασκούμε κριτική στην Επιτροπή και άλλους, όμως θα πρέπει να ασκήσουμε κριτική και στη δική μας συμπεριφορά στις συνεδριάσεις της Ολομέλειας. Αυτό σαν εισαγωγή. Κατά τα άλλα ο κ. Poettering που λέει τέτοιες εξυπνάδες θα μπορούσε να αναφέρει και τα ονόματα Schmidhuber και Bangemann ως παράδειγμα παρελθοντικής στελέχωσης της Επιτροπής. Είναι απίστευτο που ειδικά αυτή τη στιγμή όπου γίνεται μια τόσο μεγάλη συζήτηση για το μέλλον της Ευρώπης, δεν εκπροσωπείται σχεδόν καθόλου η Ομάδα του Ευρωπαϊκού Λαϊκού Κόμματος καθώς και άλλες πολιτικές Ομάδες. Αλλά αυτό είναι δικό τους πρόβλημα και όχι δικό μου.
<P>
Θα ήθελα τώρα να δώσω στον αγαπητό Πρόεδρο του Συμβουλίου τρία μικρά ερεθίσματα για την μεγαλύτερη δυνατή επιτυχία της γερμανικής Προεδρίας, την οποία άλλωστε επιθυμεί και ο ίδιος. Πρώτον: η συζήτηση περί σκοπιμότητας είναι πολύ σημαντική και πρέπει να οδηγήσει και σε μία κοινωνική αντιπαράθεση. Ωστόσο, η Ευρωπαϊκή Ένωση υφίσταται ήδη σήμερα και δεν μπορεί να περιμένει τα αποτελέσματα της συζήτησης περί σκοπιμότητας. Συνεπώς, στην Κολωνία χρειαζόμαστε τη λήψη μίας απόφασης, ένα ψήφισμα, δεδομένου ότι το 2001, στη νέα Διακυβερνητική Διάσκεψη πρόκειται να θεσπισθεί ένας Χάρτης των Θεμελιωδών Δικαιωμάτων στην Ευρωπαϊκή Ένωση. Δεν μπορεί να γίνει μία νέα Διακυβερνητική Διάσκεψη χωρίς έναν νέο Χάρτη των Θεμελιωδών Δικαιωμάτων, διαφορετικά δεν θα είναι δυνατόν να γίνει το άνοιγμα της Ευρώπης, ούτε θα είναι ορατό.
<P>
Δεύτερον: είναι επικίνδυνο να μην αναφέρεται η γερμανική Προεδρία - ανεξάρτητα από τους λόγους που έχει - ούτε σε ένα σημείο στην πολιτική για τη Μεσόγειο. Στην Ευρώπη υπάρχει συγκεκριμένα ο ίσως αδικαιολόγητος φόβος πως η Ευρώπη και η Γερμανία θα προσανατολισθούν αποκλειστικά προς ανατολάς και θα ξεχάσουν τα προβλήματα των σχέσεων με τον Νότο. Για τον λόγο αυτό θεωρώ επίσης σημαντικό, στις σχέσεις μας με τον Νότο, με τη Μεσόγειο, να τεθεί και πάλι στο επίκεντρο των συζητήσεων με εταίρους όπως η Αλγερία και το θέμα των ανθρωπίνων δικαιωμάτων. Δεν πρόκειται μόνο για την καταπολέμηση της τρομοκρατίας αλλά και για το ζήτημα των ανθρωπίνων δικαιωμάτων, πρόκειται για το ερώτημα με ποιο τρόπο καταπολεμά ένα κράτος την τρομοκρατία. Αυτό είναι το μέλλον της δημοκρατίας και αυτό θα έπρεπε να το συζητήσουμε και με τους εταίρους μας στη Μεσόγειο και προπάντων με την Αλγερία.
<P>
Τρίτον: το περίφημο δεοντολογικό πρόβλημα στη συζήτηση για τους καθαρούς χρηματοδότες και τις καθαρές εισφορές. Δεν μπορεί κανείς να αναθέτει περισσότερα καθήκοντα σε ένα πολιτικό θεσμικό όργανο, όποιο και να είναι αυτό, και ταυτόχρονα να περιορίζει όλο και περισσότερο τα περιθώρια δράσης του με περικοπές των εσόδων του. Τις τελευταίες ημέρες είδαμε με το παράδειγμα της Επιτροπής πού μπορεί να οδηγήσει κάτι τέτοιο. Η Επιτροπή είχε πει ότι διαθέτει πολύ λίγο προσωπικό για την αντιμετώπιση των καθηκόντων της. Έτσι εμφανίζονται και τα προβλήματα που προέκυψαν. Για τον λόγο αυτό πρέπει να σκεφθούμε με σύνεση. Ποιές μεταρρυθμίσεις είναι απαραίτητες στη γεωργία; Ποιά από τα βάρη του παρελθόντος πρέπει να εξαλειφθούν; Πόσο πρέπει να αυξηθεί η συνεισφορά της Μεγάλης Βρετανίας; Ναι σε περισσότερη ισότητα, σε περισσότερα ίσα δικαιώματα, πρέπει όμως και να αναρωτηθούμε πόσο περισσότερο πρέπει να πληρώσει συνολικά η Ευρωπαϊκή Ένωση για να μπορέσει να εκπληρώσει τα καθήκοντά της.
<P>
Χειροκροτήματα

<SPEAKER ID=26 LANGUAGE="FR" NAME="Dupuis">
Κύριε Πρόεδρε, θα ήθελα πρώτα απ' όλα να ευχαριστήσω θερμότατα τον Προεδρεύοντα του Συμβουλίου για την ομιλία του και για την εισαγωγή του στο πρόγραμμα δραστηριοτήτων της γερμανικής Προεδρίας. Πάει καιρός από τότε που ακούσαμε εδώ στο Ευρωπαϊκό Κοινοβούλιο έναν λόγο εμπνευσμένο από μία τέτοια ομοσπονδιακή φιλοδοξία. Η Ομάδα μου δεν θα παραλείψει να του κάνει συγκεκριμένες προτάσεις τις επόμενες εβδομάδες. Δεν έχω το χρόνο να αναφερθώ σε όλες τώρα, και έτσι θα περιοριστώ σε μία μόνο.
<P>
Υπάρχουν σήμερα, στο πλαίσιο της διεθνούς κοινότητας, περισσότερες από εκατό χώρες που έχουν καταργήσει de facto την θανατική ποινή. Πρόκειται επομένως για την πλειοψηφία. Συντρέχουν συνεπώς οι προϋποθέσεις ώστε η Γενική Συνέλευση των Ηνωμένων Εθνών να εγκρίνει, τη φετινή χρονιά, ένα οικουμενικό υπόμνημα σχετικά με τις θανατικές εκτελέσεις. Θα ήθελα, εάν αυτό είναι δυνατόν, να μας πει η γερμανική Προεδρία εάν προτίθεται να λάβει πρωτοβουλίες προς την κατεύθυνση αυτή κατά τη διάρκεια των επόμενων εβδομάδων, για να μην τα κάνουμε σαλάτα, όπως έγινε την προηγούμενη χρονιά, και να μη χαθεί η ευκαιρία αυτή να καταφέρουμε να διαμορφώσουμε τις ευνοϊκές εκείνες προϋποθέσεις που θα επιτρέψουν την υιοθέτηση, από τη Γενική Συνέλευση των Ηνωμένων Εθνών, ενός οικουμενικού υπομνήματος για τις θανατικές εκτελέσεις στη διάρκεια του έτους 2000.

<SPEAKER ID=27 LANGUAGE="DE" NAME="Kronberger">
Κύριε Πρόεδρε του Συμβουλίου, είσαστε ο πρώτος Πρόεδρος του Συμβουλίου του οποίου η πολιτική νομιμοποίηση στηρίζεται στο οικολογικό κίνημα. Θέλω να σας επισημάνω ότι όλες οι μορφές της πολιτικής και όλες οι πολιτικές πράξεις θα είναι ήδη εκ προοιμίου δίχως επιτυχία και δίχως νόημα αν το θεμελιώδες πρόβλημα, δηλαδή η επίλυση του περιβαλλοντικού προβλήματος εξακολουθήσει να παραμένει εκτός των προβλεπόμενων. Ο 20ός αιώνας ανήκει σχεδόν στο παρελθόν και βρισκόμαστε στο κατώφλι του 21ου. Αναλογιστείτε ότι δεν έχουμε τα περιθώρια να επιτρέψουμε να επαναληφθεί ούτε η κατασπατάληση των φυσικών πόρων, ούτε η καταστροφή του περιβάλλοντος που γνωρίσαμε κατά τη διάρκεια του 20ού αιώνα.
<P>
Αναρωτιέμαι γιατί δεν βλέπουμε τη δική σας επιρροή για ένα οικολογικό όραμα του μέλλοντος. Ελπίζω, αυτά τα οικολογικά οράματα που σας ανέδειξαν στη θέση που κατέχετε σήμερα, να μην τα έχετε αποβάλει μαζί με τα θρυλικά σας αθλητικά παπούτσια και να μη μουχλιάζουν ίσως μαζί με αυτά σε κάποια γωνιά του υπογείου σας. Εάν έχουν έτσι τα πράγματα, τότε καλό θα ήταν να ανασύρετε από 'κει τουλάχιστον τα οικολογικά σας οράματα!

<SPEAKER ID=28 LANGUAGE="NL" NAME="Van Velzen">
Κύριε Πρόεδρε, η Σύνοδος Κορυφής του Λουξεμβούργου σήμανε το τέλος της ατέρμονης σειράς μη δεσμευτικών δηλώσεων για την απασχόληση. Τουλάχιστον φάνηκε ότι σήμανε το τέλος αυτής της σειράς δηλώσεων γιατί, αν κοιτάξουμε τα πορίσματα της Συνόδου Κορυφής της Βιέννης, θα διαπιστώσουμε ότι πάρα πολλές σελίδες είναι αφιερωμένες στην απασχόληση, έναν τομέα ο οποίος με ενδιαφέρει όλως ιδιαιτέρως, χωρίς όμως να έχουν ληφθεί συγκεκριμένες αποφάσεις, και ότι στην ουσία ανατέθηκαν πάρα πολλές εντολές στη σημερινή Προεδρία. Βεβαίως, εύχομαι στην Προεδρία κάθε επιτυχία όσον αφορά την υλοποίηση των καθηκόντων αυτών. Ελπίζω ότι θα μπορέσει να αναβιώσει το πνεύμα των αποφάσεων του Λουξεμβούργου. Αυτό σημαίνει την υλοποίηση συγκεκριμένων στόχων με τον ορισμό σημείων αναφοράς, όχι μόνο σε εθνική αλλά και σε ευρωπαϊκή κλίμακα. Το Λουξεμβούργο ήταν μια αρχή, μια σημαντική αρχή, πρέπει όμως να γίνουν ακόμη πολλά για να διευρυνθεί και να εμβαθυνθεί η διαδικασία αυτή.
<P>
Σήμερα βλέπω να ατονούν κάπως οι προσπάθειες και να αρχίζει μια γραφειοκρατική διαδικασία για την εφαρμογή των αποφάσεων του Λουξεμβούργου, χωρίς να δίδεται ιδιαίτερη προσοχή στην ανανέωση, η οποία είναι και ο πρωταρχικός στόχος. Από τις πολλές εντολές που ανατέθηκαν στη σημερινή Προεδρία μπορώ να τονίσω μερικές μόνο. Θεωρώ πάρα πολύ σημαντικό να κατορθώσει η γερμανική Προεδρία να επιτύχει τον ουσιαστικό συντονισμό της οικονομικής με την κοινωνική πολιτική. Κατά τη γνώμη μου, η δράση της Προεδρίας στη χώρα της είχε ως αποτέλεσμα να προβληθούν πάρα πολλές ανανεωτικές απόψεις. Οι προτάσεις αυτές έγιναν κάπως πιο επιφυλακτικές όσο πλησίαζε η περίοδος για την ανάληψη της Προεδρίας της ΕΕ, ελπίζω όμως ότι οι παρατηρήσεις αυτές, αυτή η πολιτική, δεν προορίζονταν αποκλειστικά για εσωτερική χρήση αλλά και για την Ευρώπη. Είμαι βέβαιος ότι, ο συντονισμός της κοινωνικής με την οικονομική πολιτική μόνο σε εθνική κλίμακα δεν έχει νόημα εάν δεν κατορθώσετε ταυτόχρονα να επιτύχετε το ίδιο σε ευρωπαϊκή κλίμακα. Με άλλα λόγια, ελπίζω ότι θα κατορθώσετε να προωθήσετε με ιδιαίτερα ενεργητικό και επιτυχή τρόπο σε ευρωπαϊκή κλίμακα τις προσπάθειές σας στα πλαίσια της σύμπραξης για την απασχόληση.
<P>
Παρά το γεγονός ότι η πολιτική απασχόλησης με ενδιαφέρει όλως ιδιαιτέρως, σιγά σιγά μου προξενείται η εντύπωση ότι η άποψη που επικρατεί είναι ότι όλη η κοινωνική πολιτική αφορά αποκλειστικά την απασχόληση, την πολιτική για την αγορά εργασίας. Όμως, κοινωνική πολιτική σημαίνει πολύ περισσότερα πράγματα. Αυτό που ζητούσαμε πάντα δεν ήταν μια σύμπραξη για την απασχόληση, αλλά μια σύμπραξη για την απασχόληση, την αειφορία και την αλληλεγγύη. Μοιάζει κάπως με την αναζήτηση του τρίτου δρόμου, λες και η αλληλεγγύη είναι ταμπού. Θα το εκτιμούσα όμως όλως ιδιαιτέρως αν η γερμανική κυβέρνηση κατόρθωνε να δώσει τη δέουσα προσοχή στο θέμα της αλληλεγγύης. Η εσωτερική συνοχή της Ευρώπης εξακολουθεί να είναι μια από τις σημαντικότερες αποστολές μας. Ανάμεσα σε όλες αυτές τις φωνασκίες και τις γκρίνιες για τις οικονομικές υποχρεώσεις, έχω την εντύπωση ότι δεν έχει προβληθεί όσο θα έπρεπε το θέμα της συνοχής ως στόχος της Ευρωπαϊκής Ένωσης. Πιστεύω δε ότι στον τομέα αυτό η συμβολή της σημερινής Προεδρίας είναι πάρα πολύ μεγάλη. Χαίρομαι που μετά από μένα θα λάβει το λόγο ο κ. Brok και ελπίζω ότι στην ομιλία του θα τονίσει ότι ο περιορισμένος αριθμός των παρόντων από την πολιτική του Ομάδα δεν αποτελεί πρόβλημα μόνο γι'αυτήν, όπως πιστεύει ο Cohn-Bendit, αλλά για σύσσωμο το Κοινοβούλιο. Είναι ντροπή να πιστεύει κανείς ότι η Προεδρία είναι ένα Σώμα το οποίο δεν αφορά όλο το Κοινοβούλιο αλλά μόνο μία πολιτική Ομάδα.

<SPEAKER ID=29 LANGUAGE="DE" NAME="Brok">
Αγαπητέ Daniel Cohn-Bendit, χαίρομαι που σήμερα μου δίδεται η ευκαιρία να σε χαιρετήσω στην αίθουσα του Κοινοβουλίου.
<P>
Παρεμβάσεις
<P>
Τις ημέρες αυτές βρισκόμαστε σε μία ιδιαίτερη κατάσταση. Κύριε Πρόεδρε του Συμβουλίου, ελπίζω να έχετε κατανόηση για την ελαφρά σύγχυση που προκαλεί η κατάσταση αυτή.
<P>
Η αντιπολίτευση στη Γερμανία, η CDU/CSU, θα υποστηρίξει και εδώ, στο Ευρωπαϊκό Κοινοβούλιο, τη συνέχεια της γερμανικής πολιτικής για την Ευρώπη. Πιστεύω ότι η σημερινή σας ομιλία είναι στο πνεύμα αυτής της συνέχειας της γερμανικής πολιτικής για την Ευρώπη και προσφέρει τη βάση για εποικοδομητική συνεργασία τους επόμενους μήνες σε μία σειρά σημείων.
<P>
Φυσικά, θέλουμε επίσης να μάθουμε εάν εσείς είσαστε ο Πρόεδρος του Συμβουλίου που είναι αρμόδιος για την εξωτερική πολιτική και ο Καγκελάριος είναι ο βιλχελμινικού τύπου Πρόεδρος του Συμβουλίου που είναι αρμόδιος για την εσωτερική πολιτική. Αυτές οι αντιφάσεις που κάνουν μερικές φορές την εμφάνισή τους πρέπει βεβαίως να εξαλειφθούν. Κύριε Πρόεδρε του Συμβουλίου, θα συναντήσετε μεγάλες δυσκολίες να επιβάλετε τους απαραίτητους συμβιβασμούς σε ευρωπαϊκό επίπεδο, όταν στη Γερμανία δημιουργείται ένα διαφορετικό κλίμα. Ελπίζω να μπορέσετε να τακτοποιήσετε τα ζητήματα αυτά.
<P>
Σας ευχαριστώ ιδιαιτέρως για τα λεγόμενά σας σχετικά με τη θεσμική μεταρρύθμιση. Αυτοί που θα συμμετάσχουν στη Διάσκεψη Κορυφής της Κολωνίας θα πρέπει να έχουν την εξουσιοδότηση να αποφασίζουν για την επέκταση των περιπτώσεων όπου θα ισχύει η αρχή των πλειοψηφικών αποφάσεων, για επέκταση της συναπόφασης, καθώς και για τον κατάλογο των θεμελιωδών δικαιωμάτων. Πιστεύω ότι τούτο θα πρέπει να συγκεκριμενοποιηθεί έτσι μαζί με το Κοινοβούλιο, ώστε τα επόμενα δύο χρόνια να μπορέσουν να γίνουν στον τομέα αυτό τα βήματα που είναι απαραίτητα για την ικανότητα της Ευρωπαϊκής Ένωσης να αντεπεξέλθει στη διεύρυνση.
<P>
Κατά τη διάρκεια της Προεδρίας σας έχετε να πραγματοποιήσετε μία σειρά πραγμάτων, όπως για παράδειγμα την Κοινή Εξωτερική Πολιτική και Πολιτική Ασφάλειας. Θα ήθελα να σας παρακαλέσω κατά τον διορισμό του Ύπατου Εκπροσώπου και κατά τη σύνθεση της μονάδας σχεδιασμού και ανάλυσης να δώσετε μεγαλύτερη προσοχή σε αυτά που θα σας πουν τα εθνικά κοινοβούλια και το Ευρωπαϊκό Κοινοβούλιο, παρά σε αυτά που ενδεχομένως να σας συμβουλεύουν οι διπλωμάτες σας, ώστε από τη διαδικασία αυτή να προκύψει για την Ευρώπη προστιθέμενη αξία και όχι κάποια εκδήλωση πολιτικών διευθυντών.
<P>
Θα ήθελα να κάνω μια τελευταία παρατήρηση: η πολιτική για την απασχόληση είναι ένα σημαντικό ζήτημα, σε αυτό συμφωνούμε όλοι. Για τον λόγο αυτό, η προηγούμενη γερμανική κυβέρνηση είχε συγκατατεθεί στο Αμστερνταμ και στο Λουξεμβούργο στον συντονισμό της ευρωπαϊκής πολιτικής για την απασχόληση και είχε συμβάλει και ίδια στον συντονισμό αυτό. Ωστόσο δεν μπορεί να γίνει τίποτα περισσότερο από τον συντονισμό, τη στοχοθεσία και τη συγκριτική αξιολόγηση, καθότι λείπουν τα μέσα. Σχετικά με το Σύμφωνο για την απασχόληση δεν θα πρέπει να δημιουργηθεί η εντύπωση ότι θα μπορούσε κανείς να ασκήσει μία κοινή πολιτική για τις συλλογικές συμβάσεις από την Φινλανδία μέχρι την Πορτογαλία ή να αναλάβει τη χρηματοδότηση της πολιτικής της αγοράς εργασίας. Στην ομιλία σας αναφερθήκατε στην πολιτική για την αγορά εργασίας. Μερικές φορές έχουμε την εντύπωση ότι λίγες ημέρες πριν από τις ευρωεκλογές θα γίνει μια παράσταση υπερθεάματος στο πλαίσιο της πολιτικής για την απασχόληση, προκειμένου να καλλιεργηθεί εν συνεχεία ένα άλλοθι για τις εθνικές εκλογές. Και τούτο, διότι πολλοί καθιστούν την Ευρώπη υπεύθυνη για τη δική τους αποτυχία στην εθνική πολιτική για την απασχόληση. Η Ευρώπη είναι πολύ πολύτιμη για να της αποδίδονται οι λάθος ευθύνες.

<SPEAKER ID=30 LANGUAGE="DE" NAME="Roth-Behrendt">
Κύριε Πρόεδρε, οι σοσιαλδημοκράτες μπορούν και χειροκροτούν θερμά όταν τιμώνται τα επιτεύγματα του κ. Kohl, ωστόσο χαιρόμαστε πολύ που σήμερα μπορούμε να χαιρετίσουμε εδώ τον υπουργό Εξωτερικών της νέας κυβέρνησης.
<P>
Χειροκροτήματα
<P>
Κύριε Fischer, άκουσα με μεγάλη προσοχή την ομιλία σας και λόγω της ποιότητας και των διαστάσεων της παρούσας συζήτησης είναι για μένα απαγορευτικό να αρχίσω να σας συμβουλεύω ποιες οριακές τιμές θα πρέπει να αλλάξετε και ποια σημεία της περιβαλλοντικής νομοθεσίας απαιτούν άμεση αναθεώρηση, ακόμη και εάν κάτι τέτοιο θα με ευχαριστούσε πολύ και φυσικά θα μπορούσε να το κάνω λεπτομερέστατα.
<P>
Εντούτοις, θέλω να κάνω μερικές παρατηρήσεις που ταιριάζουν άριστα στις διαστάσεις που αναφέρατε. Όταν μιλάτε για μία διευρυνόμενη Ευρώπη, μία διευρυνόμενη Ευρωπαϊκή Ένωση και μία Ευρώπη που συνενώνεται και όταν όλοι το επιθυμούν αυτό, τότε πρέπει μερικά πράγματα να είναι πάρα πολύ σαφή. Πρέπει να είναι σαφές πως πρέπει να υπάρχουν και υπάρχουν οριζόντιες πολιτικές που εντάσσονται στους υπόλοιπους τομείς της πολιτικής, πολιτικές που πρέπει να αναγνωρίζεται η ιδιαιτερότητά τους και να τυγχάνουν διαφορετικής μεταχείρισης.
<P>
Ο συνάδελφός μου, Wim van Velzen, αναφέρθηκε στην κοινωνική πολιτική, η οποία ασφαλώς αποτελεί ένα αντίστοιχο καλό παράδειγμα. Στο παρόν Κοινοβούλιο είμαι υπεύθυνη εκ μέρους της πολιτικής μου Ομάδας για τους τομείς: περιβαλλοντική πολιτική, προστασία των καταναλωτών και πολιτική για την υγεία. Αν πράγματι εννοούμε σοβαρά την ενιαία ανάπτυξη της Ευρώπης, τότε πρέπει να εννοούμε σοβαρά και την ένταξη τέτοιων οριζόντιων πολιτικών σε άλλους τομείς της πολιτικής. Αυτό σημαίνει ότι η περιβαλλοντική πολιτική πρέπει να αποτελεί αναπόσπαστο στοιχείο της πολιτικής για τις μεταφορές, της ενεργειακής πολιτικής και της οικονομικής πολιτικής. Εξάλλου, η περιβαλλοντική πολιτική είναι επίσης μια κινητήρια δύναμη ως προς την πολιτική για την απασχόληση. Αυτό λέγεται βέβαια συχνά μόνο στη θεωρία - ακόμα και από την παρούσα κυβέρνηση, αλλά ελπίζω ότι μετά από αυτούς τους έξι μήνες θα καταστεί πράγματι εμφανές πως από την προηγούμενη Διάσκεψη Κορυφής στο Κάρντιφ και από την επικείμενη στην Κολωνία βγήκε κάτι περισσότερο από τα λεγόμενα στη θεωρία και ότι θα δούμε πράγματι μία ολοκληρωμένη νομοθεσία να υποχρεώνει την Επιτροπή να συμπεριλαμβάνει την περιβαλλοντική πολιτική και σε άλλους τομείς, και βέβαια, και στη διαρθρωτική πολιτική.
<P>
Κύριε Πρόεδρε του Συμβουλίου, μιλήσατε και για διαφάνεια και έκανα φωναχτά μία αναιδή παρατήρηση για την οποία σας ζητώ συγνώμη. Ξέρω ότι συχνά οι πολίτες δεν γνωρίζουν πως συντελείται η νομοθετική διαδικασία στην Ευρωπαϊκή Ένωση. Εξάλλου, συχνά δεν γνωρίζουν πως ακριβώς λειτουργεί το σύστημα αυτό ούτε στην ίδια τους την πατρίδα. Αυτό δεν το βρίσκω σωστό και ως εκ τούτου χαιρετίζω το ότι υποστηρίζετε τη διαφάνεια. Ωστόσο, διαφάνεια σημαίνει επίσης σαφήνεια για το πως χειρίζονται τα κράτη μέλη τη νομοθεσία της Ευρωπαϊκής Ένωσης, την οποία είχαν τα ίδια εγκρίνει κάποτε.
<P>
Εάν τα πράγματα έχουν έτσι όπως συνηθιζόταν στη Γερμανία - κάτι που μπορεί να αποδειχθεί εύκολα - ότι δηλαδή η Γερμανία συμφωνεί μεν με τη νομοθεσία - και ειδικά στον τομέα του περιβάλλοντος- αλλά δεν την μεταφέρει κατόπιν σε εθνικό δίκαιο, ή δεν ελέγχει την τήρηση των κανονισμών, αυτό συνιστά επίσης μία παραβίαση της διαφάνειας και σας παρακαλώ, κύριε Πρόεδρε του Συμβουλίου, να προβείτε σε ενέργειες, προκειμένου να διορθωθεί η κατάσταση αυτή. Εάν θέλουμε να κάνουμε κάτι για ολόκληρο τον πληθυσμό της Ευρώπης - και αυτό σημαίνει και για τον πληθυσμό των υποψηφίων για ένταξη χωρών - τότε πρέπει να φροντίσουμε, ώστε να διαβιώνει σε ένα περιβάλλον που αξίζει κανείς να ζει.
<P>
Σήμερα μιλήσαμε για την εξωτερική πολιτική, για πολύ μεγάλους συσχετισμούς. Αυτό με κάνει να μαζεύομαι στον εαυτό μου, να αισθάνομαι πολύ μικρή και ασήμαντη και προσπαθώ να μην πω πολλά πράγματα, αλλά στο τέλος της ημέρας διαπιστώνω ότι πρόκειται πάντα για τους ανθρώπους που ζουν στον κόσμο αυτό, σ' αυτήν την Ευρώπη. Αυτοί οι άνθρωποι αναπνέουν, τρώνε και πίνουν για να ζήσουν και είναι αναγκασμένοι να επιβιώσουν μέσα σ' αυτό το περιβάλλον. Εάν δεν κατορθώσουμε να διατηρήσουμε το περιβάλλον αυτό έτσι, ώστε να αξίζει κανείς να ζει σ' αυτό, τότε δεν μπορούμε πλέον να μιλάμε για εξωτερική πολιτική. Για τον λόγο αυτό, σας παρακαλώ, κύριε Πρόεδρε του Συμβουλίου, να μεταφέρετε στην κυβέρνηση της Βόννης ότι η περιβαλλοντική πολιτική οφείλει να είναι ένα κύριο σημείο της γερμανικής πολιτικής και ένα κύριο σημείο για την ενιαία ανάπτυξη της Ευρώπης.
<P>
Χειροκροτήματα

<SPEAKER ID=31 LANGUAGE="FR" NAME="Fontaine">
Κύριε Πρόεδρε, Κύριε Πρoεδρεύων του Συμβουλίου, αγαπητοί συνάδελφοι, η Προεδρία της Ομοσπονδιακής Δημοκρατίας της Γερμανίας ξεκίνησε με τους καλύτερους οιωνούς. Ομόφωνα, ας πούμε, στην Ευρώπη, και σε όλο τον κόσμο, η έλευση του ευρώ θεωρήθηκε μία επιτυχία που θα σηματοδοτήσει πραγματικά μία ιστορική φάση στη μακριά πορεία της ευρωπαϊκής οικοδόμησης. Η Γερμανία δεν εφείδετο προσπαθειών ούτε και θυσιών για να τα καταφέρει, και καταλαβαίνεται, κύριε Πρόεδρε, ότι αποτίνω φόρο τιμής και στον Καγκελάριο Κohl ο οποίος διατήρησε τη πορεία αυτή με τόσο κουράγιο και αποφασιστικότητα.
<P>
Σήμερα απευθύνω τις θερμότερες ευχές μου για επιτυχία στη γερμανική Προεδρία. Πρόκειται για μία βαριά ευθύνη γιατί αυτή η Προεδρία θα είναι επιφορτισμένη με στρατηγικές αποφάσεις που θα καθορίσουν το περίγραμμα της μελλοντικής Ευρώπης. Μία Ευρώπη που εμείς θέλουμε, βεβαίως, να διευρύνουμε με εκείνες τις χώρες της Κεντρικής και Ανατολικής Ευρώπης που τείνουν να συνταχθούν με εμάς, αλλά μια Ευρώπη που πρέπει στο εξής να υποστηρίξει την πολιτική της διάσταση και επομένως να μεταρρυθμίσει τα θεσμικά της όργανα για να ανταποκριθεί καλύτερα στις προσδοκίες των συμπολιτών μας.
<P>
Έχω την αίσθηση, κύριε Πρόεδρε, αφού σας άκουσα, ότι οι προτεραιότητες της Προεδρίας συντάσσονται ευρύτατα με τους στόχους αυτούς. Αλλά υπάρχουν δύο σημεία σχετικά με τα οποία θα ήθελα να καταθέσω κάποιες σκέψεις.
<P>
Πρώτα απ' όλα, το ζήτημα της ολοκλήρωσης της Ατζέντας 2000. Συμμεριζόμαστε την επιθυμία σας να προσπαθήσετε να καταλήξετε, ει δυνατόν, στη Σύνοδο Κορυφής της 24ης και 25ης του ερχόμενου Μαρτίου. Το χρονοδιάγραμμα, ωστόσο, καθίσταται πολύ σφικτό, εάν θέλουμε το Ευρωπαϊκό Κοινοβούλιο να μπορεί να διαδραματίσει πλήρως το ρόλο που του αναλογεί, μέσα σε μία προθεσμία η οποία, ούτως ή άλλως, είναι πολύ πιεστική λόγω των εκλογών μας που θα διενεργηθούν τον Ιούνιο.
<P>
Συμφωνώ επίσης με τη σκέψη ότι το μελλοντικό δημοσιονομικό πλαίσιο της Ευρωπαϊκής Ένωσης, η μεταρρύθμιση της διαρθρωτικής πολιτικής, η μεταρρύθμιση της Κοινής Γεωργικής Πολιτικής, συνιστούν ένα πακέτο που δεν θα μπορούσαμε να διαχωρίσουμε. Για να καταλήξουμε σε λύσεις διαρκείας, όπως επιθυμείτε και εσείς, είναι απαραίτητο να γίνεται σεβαστή η ευαισθησία του καθενός. Το γνωρίζετε, το γνωρίζουμε και εμείς, ότι ορισμένα από τα κράτη μέλη είναι περισσότερο ευαίσθητα, δικαίως άλλωστε, στο πρόβλημα των χρηματοδοτικών εισφορών, άλλα, κατά βάθος, έχουν διασφαλίσει όλα αυτά τα χρόνια τη συνοχή της Κοινότητάς μας, άλλα, τέλος, έχουν ευαισθησία σε εκείνη από τις κοινές πολιτικές που υπήρξε το πρώτο θεμέλιο της Ένωσης μας. Καταλαβαίνεται σίγουρα, Κύριε Πρόεδρε, ότι αναφέρομαι στη γεωργική πολιτική και επιθυμώ, απλούστατα, να σας μεταφέρω τα αισθήματά μου.
<P>
Η προώθηση μέτρων που θα οδηγούσαν εμπράκτως σε μία έστω και μερική επανεθνικοποίηση της Κοινής Γεωργικής Πολιτικής θα αποτελούσε ένα πολιτικό σφάλμα που θα έκανε την ιδέα της Ευρωπαϊκής Ένωσης να καταρρεύσει στη σκέψη ενός σημαντικού αριθμού συμπολιτών μας. Αγαπητέ κύριε Klaus Hδnsch, προφανώς κανείς δεν είπε ποτέ ότι δεν θα πρέπει να αλλάξουμε τίποτε. Αλλά μου φαίνεται ότι το τίμημα ξεπερνάει τα εθνικά συμφέροντα οποιουδήποτε, όπως είναι γεγονός ότι η ανάπτυξη της υπαίθρου είναι απαραίτητη για την ίδια την ισορροπία του ευρωπαϊκού μας χώρου. Σας ευχαριστώ, Κύριε Πρόεδρε, εάν έχετε την καλοσύνη να το συλλογιστείτε.
<P>
Η δεύτερη σκέψη μου αφορά τα θεσμικά όργανα. Εάν επιλέξουμε μία Ευρώπη, οπωσδήποτε ανοιχτή, αλλά επίσης δυνατή και ενωμένη, χρειαζόμαστε θεσμικά όργανα που να της παρέχουν την ικανότητα να δρά, διαφορετικά κινδυνεύουμε, όπως το είπατε, από θεσμικό έμφραγμα. Υπήρξατε σαφής σχετικά με τα ευαίσθητα σημεία στα οποία θα πρέπει να επιμείνουμε. Τονίσατε ότι η Σύνοδος Κορυφής της Κολωνίας θα δώσει το έναυσμα για την έναρξη μίας νέας διακυβερνητικής διάσκεψης. Θα ήθελα ωστόσο να σας απευθύνω μία ερώτηση. Δεν έχετε την αίσθηση ότι η μέθοδος των διακυβερνητικών διασκέψεων έχει εξαντλήσει τα όριά της; Θα ήθελα, Κύριε Πρόεδρε, να μας πείτε εάν υπάρχουν άλλα μέσα περισσότερο δημιουργικά για να επιτύχουμε το επιθυμητό αποτέλεσμα.
<P>
Για μία ακόμα φορά, εκφράζω τις θερμότερες εύχες μου για την Προεδρία σας.

<SPEAKER ID=32 LANGUAGE="DE" NAME="Rehder">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, θέλω να κάνω την εξής σύντομη παρατήρηση στον συνάδελφο Brok που ετοιμάζεται να διαφύγει στην αίθουσα της πολιτικής του Ομάδας: το Σοσιαλδημοκρατικό Κόμμα της Γερμανίας διαφέρει από το Ευρωπαϊκό Λαϊκό Κόμμα και τα γερμανικής καταγωγής μέλη του στο ότι εμείς δεν είμαστε ένα κόμμα που ξεχνά τόσο εύκολα. Για τον λόγο αυτό, με παραξενεύει που μετά από 16ετή θητεία στη γερμανική κυβέρνηση μιλάνε ήδη προφητικά και λένε ότι η παρούσα γερμανική κυβέρνηση θα πρέπει να αναλάβει την ευθύνη στην περίπτωση αποτυχίας της πολιτικής για την απασχόληση. Αυτό είναι πραγματικά παράλογο και βασικά το καταλαβαίνει ο κάθε Ευρωπαίος.
<P>
Αυτό που δεν καταλαβαίνουν αρκετοί Ευρωπαίοι είναι η πολιτική ενίσχυσης της υπαίθρου, η γεωργική πολιτική. Όποιος μιλά για μία μεταρρύθμιση της γεωργικής πολιτική σε σχέση με την αναγκαία γενική ανακαίνιση της Ευρωπαϊκής Ένωσης, οφείλει να γνωρίζει δύο πράγματα: πρώτον, η μεταρρύθμιση αυτή έχει ήδη καθυστερήσει πολύ και είναι απαραίτητη. Ο λόγος που τέθηκε στην ημερήσια διάταξη δεν είναι ότι βρίσκεται προ θυρών η επιθυμούμενη διεύρυνση της Ένωσης προς Ανατολάς. Δεύτερον πρέπει να γνωρίζει ότι στο πλαίσιο της εν λόγω μεταρρύθμισης δεν πρόκειται μόνο για ζητήματα των γεωργικών τιμών, για τις επιστροφές κατά την εξαγωγή και τις αντισταθμιστικές πληρωμές, μολονότι όλα αυτά είναι πολύ σημαντικά. Πρόκειται βασικά για το μέλλον της υπαίθρου που καλύπτει το 80 % της Ευρωπαϊκής Ένωσης και προπάντων για το ερώτημα πως θα κατορθώσουμε να διασφαλίσουμε στην ύπαιθρο θέσεις εργασίας στον τομέα της γεωργίας, αλλά και ανεξάρτητα από αυτόν, καθώς και την ποιότητα του περιβάλλοντος στην Ευρώπη.
<P>
Οι εν λόγω στόχοι δεν αμφισβητούνται από την ευρωπαϊκή κοινή γνώμη. Αυτό που από καιρό αμφισβητείται όλο και περισσότερο και μάλιστα δικαιολογημένα είναι ο τρόπος διαχείρισης των οικονομικών πόρων της Ευρωπαϊκής Ένωσης που προορίζονται για την ύπαιθρο. Ο Πρόεδρος του Ευρωπαϊκού Ελεγκτικού Συνεδρίου επεσήμανε πριν από λίγο καιρό ότι η κατάσταση εξακολουθεί να είναι απαράδεκτη, ότι δηλαδή το 80 % του ποσού που καταβάλλουν οι Ευρωπαίοι φορολογούμενοι για την ύπαιθρο, για τη γεωργική πολιτική, κατανέμεται στο 20 % των γεωργών, πηγαίνει δηλαδή στους πλουσιότερους. Κανένας στην Ευρώπη δεν μπορεί να το καταλάβει αυτό και δικαιολογημένα.
<P>
Συνεπώς, ένας από τους απόλυτα προέχοντες στόχους της Ατζέντας 2000 είναι ότι θα πρέπει να κάνει σαφές πως η πολιτική στήριξης του γεωργικού τομέα οφείλει να είναι σε μεγάλο βαθμό κοινωνική πολιτική. Δεν είναι δυνατόν, ένας εκατομμυριούχος της υπαίθρου να έχει μετατρέψει την επιχείρησή του που βρίσκεται σε ευνοϊκή περιοχή, σχεδόν σε επιχείρηση ενός ατόμου, εξορθολογίζοντάς την σε τεράστιο βαθμό, να διατηρεί τις καλύτερες επαφές με την παγκόσμια αγορά, να πετυχαίνει εκεί τα υψηλότερα δυνατά κέρδη, και τέλος να έχει τις ίδιες απαιτήσεις για ενίσχυση όπως ένας γεωργός σε μία μειονεκτούσα περιοχή που συχνά επιβιώνει στο βαθμό που μπορεί να εκμεταλλευθεί τον εαυτό του.
<P>
Εμείς, οι σοσιαλδημοκράτες, δεν ζηλεύουμε την οικονομική επιτυχία του Ευρωπαίου global player. Για εκείνον που έχει τη γεωργική του επιχείρηση σε μία μειονεκτούσα περιοχή και δεν θα μπορέσει ποτέ να γίνει ένας global player , ο οποίος όμως διατηρεί την ύπαιθρο, παρέχοντας της ανεκτίμητες περιβαλλοντικές υπηρεσίες, για αυτόν λοιπόν τον επιχειρηματία ζητούμε ενισχύσεις, ώστε να μπορεί να συντηρείται αξιοπρεπώς και σε ικανοποιητικότερο βαθμό απ' ό, τι εκτιμάμε πως γίνεται σήμερα. Στο σημείο αυτό ο κύκλος κλείνει.
<P>
Κύριε Πρόεδρε του Συμβουλίου, δικαίως αναφέρατε στην αρχή ότι δεν πρέπει να είμαστε αλληλέγγυοι μόνο με τα πιο αδύναμα κράτη μέλη, πρέπει να υπάρχει και αλληλεγγύη με τους πιο αδύνατους στην κοινωνική κλίμακα και εδώ συμπεριλαμβάνονται φυσικά και οι αγροτικές περιοχές.
<P>
Χειροκροτήματα

<SPEAKER ID=33 LANGUAGE="IT" NAME="Bianco">
Εσείς, κύριε Πρόεδρε του Συμβουλίου, είπατε σημαντικά πράγματα και αναμφίβολα ανοίξατε φιλόδοξες προοπτικές: νέα διακυβερνητική διάσκεψη, νέο ευρωπαϊκό οικοδόμημα, μια νέα κοινή εξωτερική και αμυντική πολιτική που θα είναι αυτόνομη και ανεξάρτητη, ενίσχυση της ΔΕΕ, αποφάσεις κατά πλειοψηφία του Συμβουλίου, ενίσχυση των εξουσιών του Κοινοβουλίου. Χωρίς αμφιβολία πρόκειται για σημαντικές διακηρύξεις, κύριε Πρόεδρε, αλλά δεν αποτελούν παρά δηλώσεις προθέσεων, και μια παλιά παροιμία λέει ότι «οι προθέσεις στρώνουν τον δρόμο για την κόλαση».
<P>
Το πρόβλημα είναι διαφορετικό και είναι το να κατανοήσουμε τον τρόπο με τον οποίο θα υπάρξει σύνδεση ανάμεσα στην συνοχή των στόχων που εσείς θέσατε και τις επιλογές που η γερμανική κυβέρνηση φαίνεται ότι ξεκίνησε να εφαρμόσει. Αυτά είναι ερωτήματα που και ο ίδιος ο Πρόεδρος, κ. Hδnsch, έθεσε σε μια συνέντευξη στην εφημερίδα Die Zeit . Ορισμένες δηλώσεις του Καγκελαρίου Schrφder, η αρνητική στάση ενός υπουργού σας απέναντι στο ευρώ, η διεκδίκηση που αφορά την μείωση των εισφορών, η απειλή να μειωθούν οι εισφορές υπέρ των νότιων χωρών της Μεσογείου δεν αποτελούν καλούς οιωνούς.
<P>
Αναμφισβήτητα εσείς διαλύσατε ορισμένες από αυτές τις αμφιβολίες - πιστεύω ότι πρέπει να σας το αναγνωρίσουμε - αλλά οι αμφιβολίες εξακολουθούν να είναι δικαιολογημένες! Θα ήθελα να σας θυμίσω, κύριε Πρόεδρε, ότι αυτή η Ευρώπη οικοδομήθηκε κατά μεγάλο μέρος από ορισμένους αρχηγούς που προέρχονται από έναν συγκεκριμένο ιδεολογικό χώρο, την χριστιανοδημοκρατική ιδεολογία. Θα σταθούν άραγε οι σοσιαλιστικές στην πλειοψηφία τους κυβερνήσεις ικανές να ολοκληρώσουν το οικοδόμημα; Εμείς το ευχόμαστε. Η δική σας προοπτική στρέφεται προς αυτήν την κατεύθυνση, αλλά ευχόμαστε να μπορέσετε πράγματι να υπερισχύσετε προς αυτήν την κατεύθυνση.
<P>
Τα δε προβλήματα της ανεργίας μπορούν να αντιμετωπιστούν μόνο σε ευρωπαϊκό πλαίσιο. Πώς όμως να αντιμετωπίσουμε την ανεργία; Πριν λίγο άκουσα την παρέμβαση μιας συναδέλφου από τη Σοσιαλιστική Ομάδα, που θέτει επίσης το πρόβλημα της πίεσης που πρέπει να ασκηθεί στην Κεντρική Τράπεζα, μετριάζοντας την λιτότητα που πρέπει να χαρακτηρίζει μια υγιή οικονομία, προσδιορίζοντας διαδικασίες που φαίνεται να έχουν εμπνευστεί από μια νέα θεωρία περί διευθυνόμενης οικονομίας. Αυτή είναι η οδός που πρέπει να ακολουθηθεί; Δεν είναι έτσι. Μου προκαλεί έκπληξη - πρέπει να το πω ακόμα μια φορά, κύριε Πρόεδρε - η σιωπή γύρω από τα θέματα της Μεσογείου, όπως επισήμανε και ο κύριος Cohn-Bendit. Σας ευχαριστώ ωστόσο για τις διακηρύξεις σας σχετικά με το Κοσσυφοπέδιο.
<P>
Και τώρα μια τελευταία σύσταση, αν μου επιτρέπετε. Δεδομένου ότι εδώ ο Πρόεδρος μιλά ελληνικά, εγώ παίρνω το θάρρος να την διατυπώσω στα λατινικά και να την μεταφράσω με μια παροιμία που είναι και γερμανική: «laus nova nisi oritur etiam virtus amittitur ». Η γερμανική παροιμία λέει: «Wer nicht vorwδrts geht, der kommt zurόck » ( "αυτός που δεν κοιτάει μπροστά πηγαίνει προς τα πίσω »). Εγώ πιστεύω ότι αυτό μπορεί να συμβεί και στην Ευρώπη, εάν δεν προχωρήσει μπροστά.

<SPEAKER ID=34 NAME="Πρόεδρος">
Οφείλω να σας διευκρινίσω μια μικρή λεπτομέρεια: ότι ο Πρόεδρος, όπως άλλωστε και πολλοί άλλοι συνάδελφοι, υποχρεώθηκε να μάθει τα λατινικά για να μπορέσει να κάνει νομικές σπουδές.
<P>
Οπότε, κανείς δεν έχει πρόβλημα να σας παρακολουθήσει.

<SPEAKER ID=35 LANGUAGE="ES" NAME="Colom i Naval">
Κύριε Πρόεδρε του Συμβουλίου, στον λόγο σας - έναν λόγο ασφαλώς πολιτικό - αποδώσατε μεγάλη σημασία στις δημοσιονομικές πτυχές. Επιτρέψτε μου, λοιπόν, να αρχίσω με μια προειδοποίηση: στην Ευρωπαϊκή Ένωση, τις μεγάλες οικονομικές συμφωνίες τις έχουν επιτύχει τα μικρά κράτη. Οι ισχύουσες δημοσιονομικές προοπτικές δεν εγκρίθηκαν στο Στρασβούργο, όπως νομίζουν ορισμένοι, αλλά στις Βρυξέλλες, πριν από ένα χρόνο, υπό τη βελγική Προεδρία.
<P>
Η γερμανική κυβέρνηση - η νέα γερμανική κυβέρνηση - έχει μπροστά της την πρόκληση να σπάσει αυτή τη σειρά, αυτή την παράδοση. Και εγώ, ως εισηγητής για την Ατζέντα 2000, σας εύχομαι καλή τύχη και κάθε επιτυχία. Ελπίζω να τα καταφέρουμε.
<P>
Σας άκουσα πάρα πολύ προσεκτικά, κύριε Πρόεδρε, επειδή στο έγγραφο προτεραιοτήτων σας αφιερώνονται δώδεκα γραμμές στη χρηματοδοτική και δημοσιονομική πολιτική της Ένωσης και στο υπόλοιπο προσεγγίζονται πολυάριθμες πολιτικές, με τυχαία σειρά, αλλά χωρίς χρήματα.
<P>
Το Ευρωπαϊκό Συμβούλιο της Βιέννης αποφάσισε ότι η Ατζέντα 2000 έπρεπε να προσεγγιστεί - παραθέτω - »με πνεύμα αλληλεγγύης και διασφαλίζοντας τη δημοσιονομική λιτότητα». Εσείς μιλήσατε - και το σημείωσα πολύ καλά - για μια δίκαιη λύση που να μην αποβαίνει εις βάρος των ασθενέστερων εταίρων και ζητήσατε τη συνεργασία του Ευρωπαϊκού Κοινοβουλίου. Πιστεύω, κύριε Πρόεδρε, ότι η ερώτηση είναι άσχημα διατυπωμένη. Τη συνεργασία του Κοινοβουλίου την έχετε. Η ερώτηση είναι αν εμείς έχουμε τη συνεργασία του Συμβουλίου. Διότι στις 8 Δεκεμβρίου, κύριε Πρόεδρε, το Συμβούλιο έπρεπε να εκδώσει μια ανακοίνωση, στην οποία να επιβεβαιώνει ότι προτίθεται να τηρήσει, και όχι να αδειάσει από το περιεχόμενό τους, τις συμφωνίες που είχε μόλις υπογράψει το ίδιο εκείνο πρωί με την Επιτροπή και το Ευρωπαϊκό Κοινοβούλιο. Αυτοί που δημιουργούν δυσκολίες, κύριε Πρόεδρε, είσαστε εσείς, το Συμβούλιο. Η λιτότητα δεν είναι συνώνυμο της αποταμίευσης. Η λιτότητα είναι συνώνυμο της αυστηρής και αποτελεσματικής διαχείρισης. Δεν πρέπει να συγχέονται οι όροι. Χωρίς το Κοινοβούλιο, εξάλλου, δεν μπορούν να υπάρχουν δημοσιονομικές προοπτικές. Γι' αυτό θα σας υπενθυμίσω εν συντομία ορισμένα σημεία, στα οποία το Κοινοβούλιο αποδίδει ιδιαίτερη προσοχή και τα οποία το Συμβούλιο δεν φαίνεται να κατανοεί πάντοτε καλά.
<P>
Στο ψήφισμά του της 4ης Δεκεμβρίου 1997, το Κοινοβούλιο τάχθηκε εναντίον των εθνικών εισφορών και εναντίον της αρχής της δίκαιης επιστροφής. Σωστά είπατε ότι το ευρώ είναι ένα βήμα μπροστά στην οικοδόμηση μιας νέας ευρωπαϊκής κυριαρχίας. Ας έχετε την τιμή να κάνετε ένα βήμα μπροστά και προς αυτή την κατεύθυνση της ευρωπαϊκής κυριαρχίας και να παρουσιάσετε μια πρόταση γνήσια ευρωπαϊκών ίδιων πόρων. Αναγνωρίστε ότι η πρόταση των εθνικών εισφορών δεν είναι πολύ φιλοευρωπαϊκή· αντίθετα, είναι ένα βήμα προς τα πίσω στην ευρωπαϊκή πολιτική οικοδόμηση.
<P>
Το Ευρωπαϊκό Κοινοβούλιο έχει ήδη αποφανθεί υπέρ του Ταμείου Συνοχής, όπως αποφάνθηκε άλλοτε και η Ευρωπαϊκή Επιτροπή, και κατά της συγχρηματοδότησης της ΚΓΠ. Απαιτείται μεγαλύτερος βαθμός ευελιξίας, κύριε Πρόεδρε. Το Κοινοβούλιο έχει εκφράσει τις αμφιβολίες του για τις οικονομικές συνέπειες των μεταρρυθμίσεων που προτείνονται στην Ατζέντα 2000. Είναι τώρα διαθέσιμη η γνωμοδότηση του Ελεγκτικού Συνεδρίου του Δεκεμβρίου, αριθ. 10/98, σχετικά με την Ατζέντα 2000, το οποίο είναι ακόμη πιο επιφυλακτικό. Θα χρειαστούν ρήτρες και μέσα ευελιξίας. Από αυτό θα κριθούν οι δημοσιονομικές προοπτικές.
<P>
Τέλος, κύριε Πρόεδρε, η διεύρυνση είναι ένα μεγάλο κεφάλαιο. Εμείς που εξαιρούμασταν άλλοτε από την ευρωπαϊκή οικοδόμηση, επειδή η χώρα μας τελούσε υπό δικτατορία, είμαστε θερμοί υποστηρικτές της διεύρυνσης προς Ανατολάς. Αναφερθήκατε στο κόστος της μη διεύρυνσης και είμαι σύμφωνος μαζί σας. Πιστεύετε όμως εσείς, κύριε Πρόεδρε, ότι μπορούμε να προετοιμάσουμε αυτή τη διεύρυνση με τις πενιχρές χρηματοδοτικές πιστώσεις που διαθέτουμε, κάνοντας περικοπές στην Ευρώπη και στους σημερινούς προϋπολογισμούς; Η αύξηση της ευρωπαϊκής επικράτειας δεν επιτυγχάνεται με μείωση του ευρωπαϊκού προϋπολογισμού.

<SPEAKER ID=36 LANGUAGE="DE" NAME="Pack">
 Κύριε Πρόεδρε, κύριε Πρόεδρε του Συμβουλίου, καταρχάς θέλω να επισημάνω για ακόμη μια φορά ότι κατά τη διάρκεια της ομιλίας του κυρίου Προέδρου του Συμβουλίου, η Ομάδα του ΕΛΚ ήταν παρούσα σχεδόν στο σύνολό της καθώς και ότι σας χειροκροτήσαμε ανεπιφύλακτα, σας χειροκρότησαν οι Γερμανοί χριστιανοδημοκράτες, δεδομένου ότι θα σας στηρίξουμε στα όσα είπατε - στην περίπτωση βέβαια που θα τα πραγματοποιήσετε. Συνεπώς δεν είναι δικαιολογημένη η παρατήρηση που έγινε από τα πάνω έδρανα και, ρίχνοντας μια ματιά στους σοσιαλιστές, βλέπω ότι στην πτέρυγά τους βρίσκονται μόνο τέσσερα άτομα περισσότερα, απ' ό, τι βρίσκονται σε μας. Δεν είναι δα και τόσο τεράστια η διαφορά.
<P>
Ας επιστρέψουμε τώρα στη συζήτησή μας. Κύριε Πρόεδρε του Συμβουλίου, θα αναφερθώ μόνο σε ένα σημείο, στο ζήτημα του Κοσσυφοπεδίου. Μετά από το ατυχές αποτέλεσμα των διαπραγματεύσεων μεταξύ Holbrooke και Milosevic είχα πει εδώ, ότι δεν θα περάσει πολύς χρόνος μέχρις ότου η Δύση να κατηγορήσει τους Αλβανούς του Κοσσυφοπεδίου, επειδή δεν υποχωρούν. Πώς έχουν λοιπόν σήμερα τα πράγματα στο Κοσσυφοπέδιο; Τα σερβικά στρατεύματα που πιθανόν να είχαν αποσυρθεί αρχικά, έχουν επιστρέψει εδώ και αρκετό καιρό. Η σερβική αστυνομία στο Κοσσυφοπέδιο είναι πλήρως εξοπλισμένη. Καθημερινά γίνονται εστιασμένες επιθέσεις σε αλβανικά χωριά και σε πολίτες. Οι μόνες αντιδράσεις στην τρομοκρατική δράση των Σέρβων είναι οι απεγνωσμένες και όχι πάντα αποδεκτές ενέργειες του ΑΣΚ που σηματοδοτούν προπάντων την αδυναμία των Αλβανών και είναι μια κραυγή για βοήθεια.
<P>
Πού είναι λοιπόν κάποιο βήμα προς την πολιτική κατεύθυνση που αναφέρατε προηγουμένως; Ήδη τον Οκτώβριο του 1998 αναγκαστήκαμε να διαπιστώσουμε ότι ο Milosevic δεν επιθυμεί αυτήν την πολιτική λύση. Θέλει να εκκαθαρίσει εθνοτικά το Κοσσυφοπέδιο, θέλει να αλλάξει τον συσχετισμό δυνάμεων μεταξύ Αλβανών και Σέρβων προς όφελος των τελευταίων. Σημειώνει μεγάλες προόδους στην επίτευξη αυτών των στόχων του, κύριε Πρόεδρε του Συμβουλίου και αγαπητέ Daniel Cohn-Bendit. Όχι μόνο στα δάση, όχι μόνο στην Αλβανία, όχι μόνο στη Μακεδονία, αλλά όπου και να κοιτάξει κανείς, υπάρχουν πρόσφυγες. Ακόμη και στη Βοσνία υπάρχουν πρόσφυγες από το Κοσσυφοπέδιο και στην Γερμανία και Ιταλία έρχονται έτσι και αλλιώς. Η αποστολή παρατηρητών του ΟΑΣΕ καταντά ανέκδοτο και δεν είναι σε θέση να επιτύχει κάτι. Θα έπρεπε να αποσύρουμε τους εν λόγω παρατηρητές, ειδάλλως στις ειδήσεις θα ακούμε μόνο ότι η ζωή αυτών των κυρίων βρίσκεται σε κίνδυνο και δεν θα κυριαρχεί η ενημέρωση για την αθλιότητα των συνθηκών και την κατάσταση ανάγκης των Αλβανών των οποίων η ζωή κινδυνεύει εδώ και εννέα χρόνια.
<P>
Κύριε Πρόεδρε του Συμβουλίου, όταν αναφέρατε ότι η extraction force έχει τοποθετηθεί στη Μακεδονία για να προστατεύει του παρατηρητές του ΟΑΣΕ, αντιλήφθηκα ότι το όλο ζήτημα δεν σας είναι εντελώς αδιάφορο. Αποτελεί πραγματικά χλευασμό για εκείνους που υποφέρουν εκεί κάτω εδώ και εννέα χρόνια από το σερβικό απαρτχάιντ. Το εν λόγω στράτευμα δεν βρίσκεται εκεί για να προστατεύσει τον αλβανικό άμαχο πληθυσμό, αλλά τους λιγοστούς παρατηρητές του ΟΑΣΕ που βασικά θα ήταν καλύτερα να πάνε από εκεί που ήρθαν, να επιστρέψουν σπίτι τους, διότι εκεί δεν μπορούν να κάνουν τίποτε.
<P>
Όπως είναι γνωστό, μερικοί Σέρβοι στρατιώτες είναι τώρα όμηροι των Αλβανών. Τι έχει κάνει όμως η παγκόσμια κοινή γνώμη τα τελευταία εννέα χρόνια; Μήπως φώναξε, όταν καθημερινά αιχμαλωτίζονταν Αλβανοί, όταν οι Αλβανοί υποβάλλονταν καθημερινά σε βασανιστήρια; Αμφισβητώ κατά πόσο διατηρείται η αίσθηση των αναλογιών στις σημερινές συζητήσεις. Η Ομάδα Επαφής δεν είχε καμία επαφή τους τελευταίους μήνες. Σας παρακαλούμε να αποσύρετε τους παρατηρητές του ΟΑΣΕ και να επιτρέψετε να μεριμνήσει για την ειρήνη στο Κοσσυφοπέδιο ένα πολυεθνικό στράτευμα που θα περιλαμβάνει και Ρώσους στρατιώτες, ώστε να υπάρξει μία ευκαιρία για μια πολιτική μεταβατική λύση που θα μπορέσει να οδηγήσει σε μια πραγματική λύση στην κατάσταση της περιοχής αυτής. Ειδάλλως, θα έχουμε μονίμως την κατάσταση που μας περιγράφουν καθημερινά οι ειδήσεις.

<SPEAKER ID=37 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, θέλω και εγώ να αναφερθώ στο θέμα του Κοσσυφοπεδίου. Καταρχάς θέλω να πω ότι τόσο εγώ όσο και η πολιτική μου Ομάδα μπορούμε να σας συγχαρούμε ανεπιφύλακτα για την ομιλία σας. Πιστεύω ότι τα θέματα που θέσατε και ειδικά τα θέματα της εξωτερικής πολιτικής ήταν τα θέματα και οι προτεραιότητες που οπωσδήποτε περιμέναμε και ελπίζαμε να ακούσουμε από μία γερμανική Προεδρία.
<P>
Σχετικά με το πρόβλημα του Κοσσυφοπεδίου είπατε πολύ λίγα συγκεκριμένα πράγματα. Θα ήθελα να σας ενθαρρύνω να κάνετε μερικές συμπληρωματικές παρατηρήσεις για να αποσαφηνίσετε τη θέση σας, ειδικά μετά από τα όσα είπε μόλις τώρα η κ. Pack, την οποία εκτιμώ ιδιαιτέρως, αλλά στο σημείο αυτό δεν συμμερίζομαι την άποψή της. Πιστεύω ότι πρέπει να παραμείνουμε στην πεποίθησή μας ότι στο Κοσσυφοπέδιο μόνο μία λύση είναι εφικτή, η ειρηνική λύση η οποία πρέπει σε τελευταία ανάλυση να βρεθεί μέσω συναίνεσης, όσο δύσκολο και αν είναι αυτό. Θα πρέπει να προετοιμαστούμε για το ότι θα διαρκέσει χρόνια - ήταν μεγάλο λάθος να πιστέψουμε στην περίπτωση της Βοσνίας, ότι μπορούσαμε να τα καταφέρουμε μέσα σε λίγους μήνες - από τη μία πλευρά να πούμε στους Σέρβους ότι δεν μπορούμε να ανεχθούμε τις επιθέσεις τους, αλλά και στον ΑΣΚ ότι δεν μπορούμε να ανεχθούμε τη δράση του που στρέφεται και εναντίον των ίδιων των Αλβανών καθώς και εναντίον του κ. Rugova. Σε αυτή την αίθουσα τιμήσαμε τον κ. Rugova, αλλά από την άλλη πλευρά - και αυτό αποτελεί αντίφαση - υποστηρίζουμε με τα λόγια μας τη δράση του ΑΣΚ. Αυτό δεν μπορεί κανείς ούτε να το αποδεχθεί ούτε να το ανεχθεί και η Προεδρία πρέπει να λάβει σαφή θέση.
<P>
Δεύτερο: κύριε Πρόεδρε του Συμβουλίου, σε πολλές από τις συνεντεύξεις σας δηλώσατε σαφέστατα ότι οι οργανισμοί όπως ο ΟΑΣΕ δεν είναι για σας κάτι το τυχαίο, που θα μπορούσε να κανείς να το παραμερίσει. Ο καθένας μας γνωρίζει τις αδυναμίες του ΟΑΣΕ, αλλά το ζητούμενο δεν είναι ούτε να ενισχύσουμε ούτε να εγκαταλείψουμε τον εν λόγω οργανισμό. Συνεπώς δεν θεωρώ ότι πρέπει να αποσυρθούν οι παρατηρητές του. Αντίθετα, είμαι της άποψης ότι η ομάδα αυτή χρειάζεται προστασία και ότι πρέπει να κάνουμε το παν για να ενισχύσουμε τα στρατεύματα που βρίσκονται στην περιοχή, ειδικά εκείνα που βρίσκονται στη Μακεδονία, ή καλύτερα, στη FYROM, έτσι ώστε να έχουμε τη δυνατότητα να προστατεύσουμε του παρατηρητές του ΟΑΣΕ. Θα ήταν καταστροφικό, εάν οι προσπάθειες του ΟΑΣΕ αποτύγχαναν εκεί, μεταξύ άλλων επειδή δεν θα είχε αρκετή στρατιωτική προστασία. Το ζήτημα του Κοσσυφοπεδίου μπορεί να αποτελέσει παράδειγμα για τον τρόπο συνεργασίας μεταξύ ΕΕ, ΝΑΤΟ και ΟΑΣΕ και για το ότι είναι δυνατόν να επιτυγχάνονται ειρηνικές λύσεις.
<P>
Θέλω να σας υποστηρίξω σαφώς και σε ένα τρίτο σημείο, κύριε Πρόεδρε του Συμβουλίου. Μιλήσατε για τους κινδύνους στους οποίου είναι εκτεθειμένες οι πολυμερείς ενέργειες από την τάση ανάληψης μονομερών ενεργειών Ομολογώ - και αυτό το έχω πει κάποτε και σε σχέση με το Κοσσυφοπέδιο - ότι υπάρχουν και εξαιρετικές περιπτώσεις, όπου αναγκάζεται κανείς να λάβει διαφορετικές αποφάσεις. Ωστόσο θεωρώ πολύ επικίνδυνη την τάση που εμφανίζουν μερικοί στις ΗΠΑ να αναγάγουν την εξαίρεση σε κανόνα και να υποβαθμίζουν τον κανόνα σε εξαίρεση.
<P>
Θέλω να κάνω μια τελευταία παρατήρηση σε αυτά που είπατε για τη Ρωσία. Θα ήταν ένα σημαντικό καθήκον για τη Γερμανική Προεδρία να την δεσμεύσει και πάλι στην εταιρική σχέση με την Ευρωπαϊκή Ένωση ως εταίρο που είναι ικανός και πρόθυμος να συνεργαστεί καθώς και να την συμπεριλάβει περισσότερο στο ΝΑΤΟ, ειδικότερα μετά από τη σημερινή κρίσιμη κατάσταση. Σας δίνω απόλυτο δίκιο ότι χρειαζόμαστε τη Ρωσία ως εταίρο. Ωστόσο δεν μπορούμε να βασισθούμε σε αυτό και να βρεθούμε σε μεμονωμένες περιπτώσεις εξαρτημένοι από τις σωστές ή λανθασμένες αρνητικές αποφάσεις της Ρωσίας. Αλλά θα πρέπει να αποτελεί μέλημα της Γερμανικής Προεδρίας ότι στόχος μας είναι να έχουμε ως εταίρο μία Ρωσία που θα μπορεί να συμβάλει στη διαμόρφωση μίας νέας ειρηνικής τάξης στην Ευρώπη και πέραν αυτής.

<SPEAKER ID=38 LANGUAGE="DE" NAME="von Wogau">
Κύριε Πρόεδρε, αξιότιμοι κυρίες και κύριοι, το καθοριστικό γεγονός στην αρχή της γερμανικής Προεδρίας ήταν ασφαλώς η υιοθέτηση του κοινού ευρωπαϊκού νομίσματος. Με το βήμα αυτό ξεκίνησε για την Ευρώπη μία νέα εποχή. Κύριε Πρόεδρε του Συμβουλίου, επιτρέψτε μου καταρχάς να σας πω ότι προσωπικά θα με είχε χαροποιήσει πολύ, εάν ο Γερμανός Υπουργός Εθνικής Οικονομίας είχε παρευρεθεί σε αυτό το σημαντικό γεγονός, στις 31 Δεκεμβρίου του έτους που πέρασε, όπως ήταν οι υπόλοιποι ομόλογοί του.
<P>
Ποιό είναι τώρα το σημαντικότερο καθήκον που έχουμε να αντιμετωπίσουμε άμεσα; Η διατύπωση μια κοινής οικονομικής πολιτικής για την Ευρώπη και η από κοινού καταπολέμηση της ανεργίας. Για την καταπολέμηση της ανεργίας υπάρχουν πολλά πράγματα που πρέπει να γίνουν σε εθνικό επίπεδο. Για την καταπολέμηση της ανεργίας πρέπει επίσης να διασφαλισθεί η μελλοντική οικονομική ανάπτυξη. Στο σημείο αυτό οφείλουμε να διαπιστώσουμε ότι υπάρχουν μερικές ανησυχίες. Το γερμανικό Ινστιτούτο για την Οικονομία εξέδωσε κάποια προγνωστικά σύμφωνα με τα οποία ο ρυθμός ανάπτυξης ενδεχομένως να μειωθεί φέτος στο επίπεδο του 1, 4 %. Δεν το θεωρώ καθόλου αδύνατον. Ωστόσο θα πρέπει βέβαια να συζητήσουμε σχετικά με την αιτιολόγηση που δίνεται για την εξέλιξη αυτή.
<P>
Από τη μια πλευρά, επιρρίπτουν την ευθύνη στην παγκόσμια οικονομική κρίση, δηλαδή στα γεγονότα στην Ασία, την Αμερική και αλλού. Κατά τη δική μου άποψη, ένα μέρος αυτών των επιβραδύνσεων του ρυθμού ανάπτυξης οφείλεται και σε εσωτερικές αιτίες, και ένα από τα σημαντικότερα καθήκοντα της νέας γερμανικής κυβέρνησης είναι να αποσαφηνίσει στους επιχειρηματίες περί τίνος πρόκειται. Σε συζητήσεις με πολλούς επιχειρηματίες, διαπίστωσα το εξής, κύριε Πρόεδρε του Συμβουλίου. Ρωτώντας τους γιατί δεν προβαίνουν σε επενδύσεις μολονότι είναι τόσο χαμηλά τα επιτόκια και οι όροι πλαίσιο τόσο ευνοϊκοί, παίρνει κανείς όλο και πιο συχνά την απάντηση: «Όσο δεν είναι σαφείς οι όροι πλαίσιο, όσο διαβάζουμε διαφορετικά πράγματα κάθε εβδομάδα στην εφημερίδα, δεν πρόκειται να προχωρήσουμε σε επενδύσεις». Στο σημείο αυτό βρίσκεται ένα από τα πιο σημαντικά καθήκοντα της κυβέρνησής σας.
<P>
Τέλος, θα ήθελα να αναφερθώ σε ένα ακόμα σημαντικό σημείο, για το οποίο κάτι πρέπει να γίνει από νομοθετική πλευρά τούτο το εξάμηνο. Η υιοθέτηση του ευρώ έχει λίγο ή πολύ αποσαφηνισθεί. Παραμένει όμως σε μεγάλο βαθμό αναπάντητο ένα ερώτημα σε σχέση με το 2002: πρόκειται η αλλαγή να γίνει σε μία συγκεκριμένη ημερομηνία, ή θα υπάρξει μία περίοδος συνύπαρξης δύο νομισμάτων; Μετά από συζητήσεις με εμπόρους λιανικής πώλησης με τεχνίτες, με εκπροσώπους της τοπικής αυτοδιοίκησης, πείθομαι όλο και περισσότερο ότι η περίοδος παράλληλης ισχύος του εθνικού και του ευρωπαϊκού νομίσματος θα προκαλέσει περιττό κόστος με το οποίο δεν μπορούμε να επιβαρύνουμε τους ενεχόμενους. Για τον λόγο αυτό πρέπει από κοινού - η Επιτροπή, η Προεδρία του Συμβουλίου και το Ευρωπαϊκό Κοινοβούλιο - να πάρουμε ήδη αυτό το εξάμηνο την πρωτοβουλία και να εξασφαλίσουμε ότι η εισαγωγή των χαρτονομισμάτων και των κερμάτων θα γίνει την 1η Ιανουαρίου 2002 άμεσα, χωρίς την παράλληλη ισχύ των δύο νομισμάτων.

<SPEAKER ID=39 LANGUAGE="DE" NAME="Rack">
Κύριε Πρόεδρε του Συμβουλίου, η ομιλία σας σχετικά με τους στόχους της γερμανικής Προεδρίας δεν προκάλεσε μόνο σε μένα ανάμικτα συναισθήματα. Η ομιλία σας ήταν καλή και με δυναμισμό στο τμήμα που αφορούσε τα οράματα. η Ευρώπη της ολοκλήρωσης σε αντιπαράθεση με την Ευρώπη του παρελθόντος, ανθρώπινα δικαιώματα, θεσμικές μεταρρυθμίσεις, καθιέρωση της λήψης αποφάσεων δια της πλειοψηφίας στο Συμβούλιο, ισχυρό Κοινοβούλιο. Γιατί όμως - και λόγω της επίκαιρης κατάστασης ένα διπλό γιατί - γιατί λοιπόν δεν αναφέρατε τίποτα για τη μεταρρύθμιση της Επιτροπής, γιατί αποκλείσατε την πολύ σημαντική συζήτηση επί της επιτροπολογίας; Κατά τα άλλα το περιεχόμενο του επιχειρησιακού τμήματος της ομιλίας σας ήταν επίσης μάλλον πενιχρό.
<P>
Ένα package deal τον Μάρτιο για την Ατζέντα, δηλαδή χαμηλότερες εισφορές προπάντων για τους καθαρούς χρηματοδότες και μείωση των δαπανών για τη γεωργία. Θεωρώ ότι η αντιφατικότητα που υπάρχει μεταξύ των ομιλιών σας και των δηλώσεων άλλων μελών της κυβέρνησής σας έχει ενισχυθεί τους τελευταίους μήνες και εμφανίσθηκε και στη σημερινή σας ομιλία. Ελπίζω μόνο ότι η αντιφατικότητα αυτή δεν έχει σημασία σε ένα άλλο ζήτημα που αναφέρατε σήμερα και συγκεκριμένα στο ζήτημα της διεύρυνσης. Εσείς, κύριε Πρόεδρε του Συμβουλίου, μας είπατε σήμερα ότι δεν επιτρέπεται να υπάρξει άλλη εναλλακτική λύση από τη διεύρυνση. Ο Schrφder έχει όμως σηματοδοτήσει τους τελευταίους μήνες εντελώς διαφορετικά πράματα. Θέλω να ελπίζω ότι αυτά που συνολικά εξαγγείλατε εξ ονόματος της Προεδρίας θα είναι και το επίσημο πρόγραμμα που θα διατηρήσει τη λογική του συνέπεια.
<P>
Η προκάτοχός σας αυστριακή Προεδρία, ειδικά στο ζήτημα της διεύρυνσης, είχε συνειδητά δώσει σαφή μηνύματα και τα είχε επιβάλει. Ελπίζω ότι και η δική σας πολιτική θα αποδειχθεί ως μία πολιτική των συγκεκριμένων βημάτων στις εν λόγω πτυχές, διότι μόνον έτσι μπορούμε να αντεπεξέλθουμε στην κατευθυντήρια γραμμή που καθοδηγεί όλους μας και στην οποία αναφερθήκατε και εσείς. Δηλαδή ότι ο 21οςαιώνας θα βρίσκεται για την Ευρώπη στον αστερισμό της ολοκλήρωσης και όχι στον αστερισμό του παρελθόντος.

<SPEAKER ID=40 LANGUAGE="DE" NAME="Menrad">
Κύριε Πρόεδρε, κύριε Πρόεδρε του Συμβουλίου, δικαιολογημένα αναγάγατε τόσο εσείς όσο και η γερμανική κυβέρνηση την καταπολέμηση της ανεργίας σε κεντρικό στόχο της γερμανικής Προεδρίας. Το ζητούμενο δεν μπορεί βέβαια να είναι προγράμματα επιδοτήσεων με προϋπολογισμό δισεκατομμυρίων. Τέτοιου είδους προγράμματα είναι ακατάλληλα για την αντιμετώπιση της διαρθρωτικής ανεργίας. Ο Γερμανός Καγκελάριος επέλεξε πριν από λίγες ημέρες τον σωστό τίτλο σε ένα άρθρο της εφημερίδας Handelsblatt: το ζητούμενο είναι η εναρμόνιση των πολιτικών για την απασχόληση στο πλαίσιο της Ευρωπαϊκής Ένωσης. Εγώ όμως λέω η καλύτερη εναρμόνιση δεδομένου ότι δεν χρειάζεται να γίνει από την αρχή η δημιουργία του κόσμου.
<P>
Ήδη στη διάρκεια της τελευταίας γερμανικής Προεδρίας, το 1994, είχε συμφωνηθεί ότι η λήψη μέτρων σε εθνικό επίπεδο θα πρέπει να συντονίζεται στο επίπεδο της Ένωσης. Στην έκτακτη Διάσκεψη Κορυφής του Λουξεμβούργου, υπό την καθοδήγηση του Jean-Claude Juncker, αυτή η λεγόμενη διαδικασία του Έσσεν βελτιώθηκε με τη θέσπιση κατευθυντήριων γραμμών και εθνικών σχεδίων δράσης των οποίων η ελεγξιμότητα πρέπει πράγματι να επεκταθεί, αγαπητέ Wim van Velzen!
<P>
Μία περαιτέρω επιτυχία σημειώθηκε το 1994 με την οδηγία για την Επιτροπή Ευρωπαϊκής Επιχείρησης. Πρόκειται για το δικαίωμα των εργαζόμενων στην πληροφόρηση και στην έκφραση γνώμης, και στην περίπτωση της Ευρωπαϊκής Ανώνυμης Εταιρείας στην οποία η Προεδρία έχει δώσει προτεραιότητα, πρόκειται για το από καιρό αμφισβητούμενο ζήτημα της οικονομικής συναπόφασης. Ως αρχή για τη διαδικασία συγκρότησης της Ευρωπαϊκής Ανώνυμης Εταιρίας το Κοινοβούλιο συνέστησε την επιτυχημένη συνταγή της Επιτροπής Ευρωπαϊκής Εταιρείας, και συγκεκριμένα ευελιξία, διαπραγματεύσεις των κοινωνικών εταίρων για τα δικαιώματα στη συναπόφαση και στην περίπτωση αποτυχίας της, θέσπιση ευρωπαϊκών ελάχιστων προδιαγραφών. Με βάση αυτή τη διαδικασία η αυστριακή συμβιβαστική πρόταση μας προχώρησε πάρα πολύ και φτάσαμε λίγα μόλις μέτρα πριν από το τέρμα. Τώρα χρειαζόμαστε επιτέλους μία πολιτική συμφωνία στο Συμβούλιο Υπουργών. Εύχομαι οι διαπραγματευτικές ικανότητες του υπουργού Εργασίας, κ. Riester, να έχουν παρόμοια επιτυχία με εκείνη του προκατόχου του, του κ. Blόm, το 1994 στις διαπραγματεύσεις για την Επιτροπή Ευρωπαϊκής Εταιρείας.

<SPEAKER ID=41 NAME="Fischer">
Κύριε Πρόεδρε, κυρίες και κύριοι βουλευτές, επιτρέψτε μου να ξεκινήσω απαντώντας στις δύο παρεμβάσεις για το Κοσσυφοπέδιο. Δεν συμμερίζομαι καθόλου την άποψη της κ. Pack - όσο και να κατανοώ τη συναισθηματική της δέσμευση - και τούτο, επειδή πρέπει να λάβουμε υπόψη τις συνέπειες που θα προέκυπταν από τη δική της άποψη, δηλαδή την απόσυρση της αποστολής του ΟΑΣΕ. Η δική της άποψη δεν θα μπορούσε να οδηγήσει σε κανένα άλλο αποτέλεσμα παρά στον πόλεμο. Αυτό είναι το κρίσιμο σημείο: θα ξέσπαγε και πάλι πόλεμος με πληθώρα θυμάτων.
<P>
Θέλω να σας αναπτύξω αυτή τη φορά την κατάσταση από την ιστορική της πλευρά. Από το 1989-1990 βλέπουμε άλυτες συγκρούσεις που εν μέρει έχουν προκληθεί πολύ νωρίτερα - στο συγκεκριμένο σημείο πρόκειται για τα αποτελέσματα των βαλκανικών πολέμων πριν από τον Πρώτο Παγκόσμιο Πόλεμο - και χαράξεις συνόρων της τότε εποχής, σε συνδυασμό με αυταρχικά ή και δικτατορικά καθεστώτα, υπαίτια για βαρύτατες παραβιάσεις των ανθρωπίνων δικαιωμάτων, να οδηγούν σε εκρηκτικές καταστάσεις. Εάν είχαμε στην πραγματικότητα την παλιά Ευρώπη, όλες αυτές οι καταστάσεις θα εξελίσσονταν σε μία εμπόλεμη κατάσταση κατά τη διάρκεια της οποίας θα ορίζονταν τα νέα σύνορα, έχοντας ως συνέπεια διωγμούς, απερίγραπτα θύματα του αθώου άμαχου πληθυσμού και αμέτρητες καταστροφές υλικών περιουσιακών στοιχείων. Δυστυχώς, όλα αυτά τα έχουμε ήδη βιώσει στην περίπτωση της Βοσνίας. Θα δίνονταν λοιπόν μάχες μέχρι τελικής πτώσεως. Αυτή ήταν η λογική της Ευρώπης του παρελθόντος, μια λογική η οποία είχε μοιραίες συνέπειες. Και τούτο διότι στους πολέμους αυτούς δίδεται κατά κανόνα διεθνής διάσταση από την πλευρά που κινδυνεύει να ηττηθεί. Ένας εμφύλιος πόλεμος θα οδηγήσει κατά κανόνα σε μία επέκταση, λόγω της λογικής του, με αποτέλεσμα να εμπλακούν πολύ γρήγορα σε αυτόν οι γειτονικές δυνάμεις. Τούτο συνεπάγεται ότι στο τέλος θα αρχίσουν να αναδύονται εντελώς διαφορετικές συγκρούσεις στην περιοχή αυτή, και θα αναγκαστούν να αναμιχθούν άμεσα μεγάλα και ισχυρά κράτη που έχουν επίσης τη δική τους ιστορία, έχουν εκκρεμείς συγκρούσεις συμφερόντων όσον αφορά τα σύνορά τους. Δηλαδή, αυτό θα σήμαινε ότι θα υπήρχε κίνδυνος να ξεσπάσει ένας μεγάλος βαλκανικός πόλεμος.
<P>
Η Ευρώπη δεν μπορεί να επιτρέψει κάτι τέτοιο. Θα σήμαινε ένα πισωγύρισμα στο παρελθόν και δεν πρόκειται μόνο για την καταστροφή υλικών περιουσιακών στοιχείων, δεν πρόκειται μόνο για απερίγραπτο πόνο, αλλά πρόκειται για την καταστροφή της ευρωπαϊκής τάξης ασφάλειας και της ευρωπαϊκής ολοκλήρωσης. Δεν πρέπει να το ξεχνάμε αυτό. Συνεπώς δεν υπάρχει άλλη λύση παρά μία διαδικασία σταθεροποίησης. Ωστόσο αναρωτιέμαι εάν η Ευρώπη είναι αρκετά δυνατή, για να τακτοποιήσει έστω και μόνο τις εσωτερικές της υποθέσεις. Προφανώς, αυτό δεν ισχύει ακόμα. Εδώ πρέπει να συμπεριληφθεί και η δυνατότητα πρόληψης συγκρούσεων, ένα πολύ σημαντικό σημείο. Και για να το πω λιγότερο περίτεχνα - ποιο θα είναι πραγματικά το αποτέλεσμα αυτών των βαλκανικών πολέμων; Στην πραγματικότητα η Ευρωπαϊκή Ένωση θα αναλάβει με κάποια μορφή την ευθύνη για το σύνολο της περιοχής.
<P>
Αυτό το βλέπουμε σήμερα στη Βοσνία. Δίχως την εργασία του Ύπατου Εκπροσώπου σε όλες της τις λεπτομέρειες, χωρίς την παρουσία των συμμαχικών στρατευμάτων, χωρίς την εργασία των πολιτών, χωρίς την ανάληψη ευθύνης από τον Ύπατο Εκπρόσωπο της Ευρωπαϊκής Ένωσης θα είχαμε εκεί και πάλι μία συγκρουσιακή κατάσταση και ενδεχομένως και αιματηρές μάχες. Αυτό όμως σημαίνει για μας τους Ευρωπαίους ότι θα πρέπει να βρούμε απαντήσεις - και κάποτε, ίσως όχι σήμερα, οφείλουμε να το σκεφθούμε αυτό σε όλες του τις συνέπειες. Στο Ευρωπαϊκό Συμβούλιο της Βιέννης έγινε στη διάρκεια του δείπνου των Υπουργών Εξωτερικών μια πρώτη, πολύ εκτενής, πολύ ανοικτή, και όπως νομίζω εγώ, πολύ σημαντική συζήτηση ακριβώς για τα θέματα αυτά και γενικά για το ερώτημα, ποια μπορεί να είναι μακροπρόθεσμα η πολιτική στρατηγική για την επίλυση των συγκρούσεων αυτών η οποία δεν θα οδηγεί σε πολέμους, σε διωγμούς, σε μαζικούς βιασμούς και την καταπίεση των ανθρωπίνων δικαιωμάτων; Το ερώτημα αυτό πρέπει να απαντηθεί πολύ γρήγορα.
<P>
Υποστηρίζω ρητά ότι στο πλαίσιο αυτό θα πρέπει να καταβάλουμε ενισχυμένες προσπάθειες σε σχέση με τη Ρωσία. Θεωρώ τη σημερινή στάση της Ρωσίας στο Συμβούλιο Ασφαλείας των Ηνωμένων Εθνών ελάχιστα εποικοδομητική, επειδή ουσιαστικά παραμένει εγκλωβισμένη στην παλαιά προσήλωση της υπερδύναμης σε σχέση με την άλλη υπερδύναμη, την Αμερική. Η Ρωσία θα είχε σήμερα μία μεγάλη ευκαιρία, αν ενστερνιζόταν ένα εποικοδομητικό ρόλο, τον οποίο δυστυχώς δεν εκμεταλλεύεται. Στο πλαίσιο ενός εποικοδομητικού διαλόγου με τη Ρωσία προσπαθούμε να σημειώσουμε πρόοδο στο σημείο αυτό, συζητώντας ανοικτά όλα τα προβλήματα. Θεωρούμε ωστόσο εξαιρετικά σημαντική - και αυτό βρήκε σύμφωνους τους υπουργούς Εξωτερικών - την ανάπτυξη μίας κεντρικής στρατηγικής, αλλά όχι στο πλαίσιο της παραδοσιακής κατηγορίας της αρωγής. Η Ρωσία είναι πολύ μεγάλη, ώστε να μπορούν να συζητούνται τα προβλήματά της, από την οπτική γωνία της αρωγής, είναι ένας υπερβολικά σημαντικός, ένας κεντρικός εταίρος για την ευρωπαϊκή ασφάλεια, για την ευρωπαϊκή σταθερότητα. Θεωρούμε συνεπώς ότι η ανάπτυξη κοινής στρατηγικής έχει απόλυτη προτεραιότητα.
<P>
Αυτό δεν έρχεται σε αντίθεση προς τα προβλήματα που προκύπτουν στον μεσογειακό χώρο - και ευχαριστώ όλους τους συναδέλφους που μου υπέδειξαν τον χώρο αυτό. Πριν από λίγο καιρό με επισκέφθηκε ο υπουργός Εξωτερικών Sharon και θα ακολουθήσει ο Πρόεδρος Αραφάτ. Η επίσκεψη των εκπροσώπων της Επιτροπής στη Μέση Ανατολή θα γίνει τον Φεβρουάριο. Πρόκειται για τη δεύτερη επίσκεψη και δεν αφορά μόνο την Βόρειο Αφρική αλλά και τις ειρηνευτικές διαδικασίες στη Μέση Ανατολή. Οπωσδήποτε αυτή είναι η δεύτερη γειτονική περιοχή, ακόμα και εάν η Ευρωπαϊκή Ένωση ούτε μπορεί ούτε επιθυμεί να αναλάβει εκεί τον ρόλο των Ηνωμένων Πολιτειών. Όμως όσο περισσότερο προχωρούν οι ειρηνευτικές διαδικασίες - και βλέπω πραγματικά ότι όλες οι εναλλακτικές λύσεις είναι χειρότερες - τόσο περισσότερο θα αναγνωρίζουν οι ενεχόμενοι στο μεσανατολικό ζήτημα ότι είμαστε γειτονικές περιοχές. Κατά τη συνέχιση της διαδικασίας της Βαρκελώνης στη Στουτγάρδη, η προσοχή μας θα είναι στραμμένη στη σημασία που θα αποκτήσει στην περίπτωση αυτή η Ευρωπαϊκή Ένωση και στην ενίσχυση της εν λόγω διαδικασίας. Και εδώ θα ήταν καταστροφική κάθε αντιπαράθεση μεταξύ των προβλημάτων της διεύρυνσης προς Ανατολάς και των προβλημάτων του Νότου. Επιθυμούμε την Ευρώπη! Και η Ευρώπη θα είναι από την άποψη συμφερόντων διαφορετική απ' ό, τι, π.χ. η Γερμανία ή η Ισπανία για να αναφέρω δύο γεωγραφικά διαφορετικές θέσεις. Έχουμε αυτά τα κοινά συμφέροντα. Το ευρωπαϊκό συμφέρον είναι ένα κοινό συμφέρον και πρέπει να το κάνουμε να καρποφορήσει με αυτή του την ιδιότητα.
<P>
Επιτρέψτε μου τώρα να απαντήσω συνοπτικά σε μερικά ζητήματα που θεωρώ υψίστου ενδιαφέροντος. Δεν υπάρχει ουδεμία αμφιβολία ως προς τον ευρωπαϊκό προσανατολισμό της γερμανικής πολιτικής. Το ίδιο ισχύει και για την πολιτική της νέας γερμανικής κυβέρνησης. Είμαστε η συνέχεια των προηγουμένων γερμανικών κυβερνήσεων και θεωρούμε ότι η Γερμανία θα ήταν ο μεγαλύτερος χαμένος, εάν αλλάζαμε τίποτα στον ευρωπαϊκό μας προσανατολισμό. Εάν θεωρεί κανείς ότι η έννοια του εθνικού συμφέροντος έχει ακόμα κάποια επικαιρότητα, τότε εξ ονόματος της γερμανικής κυβέρνησης μπορώ μόνο να πω ότι η ευρωπαϊκή διαδικασία ολοκλήρωσης βρίσκεται στην πρώτη θέση του εθνικού μας συμφέροντος. Έτσι είχαν τα πράγματα στο παρελθόν και έτσι έχουν και σήμερα, διότι το δικό μας συμφέρον δεν άλλαξε με την αλλαγή των πλειοψηφιών στη γερμανική βουλή. Η Γερμανία θα εκπληρώσει τις ευρωπαϊκές της υποχρεώσεις και με αυτήν την κυβέρνηση.
<P>
Χειροκροτήματα
<P>
Θέλω να σας πω ξεκάθαρα: Τα όσα εξέθεσα εδώ αντιπροσωπεύουν τη θέση της γερμανικής κυβέρνησης και του Γερμανού Καγκελαρίου. Όποιος άκουσε χθες τον Καγκελάριο στη συζήτηση που είχε με την Επιτροπή, μπορεί να το επιβεβαιώσει ρητά. Στο σημείο αυτό δεν υπάρχουν κανενός είδους διαφορές. Ως κυβέρνηση, εκπροσωπούμε ενιαία την ίδια θέση. Όσον αφορά το συνολικό σχέδιο μεταρρυθμίσεων που θα συζητήσουμε δεν πρόκειται για λογιστικό τρόπο εξέτασης πραγμάτων. Επιτρέψτε μου να εξηγήσω και πάλι την γερμανική θέση με σαφήνεια.
<P>
Πρέπει να καταστήσουμε την Ένωση ικανή να αντιμετωπίσει τις απαιτήσεις της διεύρυνσης. Το επόμενο ιστορικό βήμα μετά από την υιοθέτηση του ευρώ θα είναι η διεύρυνση της Ευρωπαϊκής Ένωσης. Αναλογιστείτε σας παρακαλώ τι θα σήμαινε, εάν μετά τη λήξη του ψυχρού πολέμου η Ευρωπαϊκή Ένωση παρέμενε απλά μία δυτικοευρωπαϊκή Ένωση. Θα ήταν μία ιστορική αποτυχία άνευ προηγουμένου και η ψυχή της Ευρώπης, δηλαδή η ιδέα της ολοκλήρωσης θα ατροφούσε. Εξάλλου αυτό θα αποτελούσε ιστορική αδικία άνευ προηγουμένου απέναντι στις υποψήφιες για ένταξη χώρες της Κεντρικής και Ανατολικής Ευρώπης. Συνεπώς θα πρέπει να κάνουμε τώρα το παν για να προωθήσουμε το βήμα αυτό.
<P>
Η δεύτερη μεγάλη ιστορική πρόκληση που αντιμετωπίζουμε είναι να συγκροτήσουμε την Ευρωπαϊκή Ένωση σε πολιτικό υποκείμενο. Προσωπικά δεν πιστεύω ότι μπορούμε από την άποψη νομισματικής και δημοσιονομικής πολιτικής να παίξουμε το ρόλο του global player - όπως ονομάζεται στα μοντέρνα γερμανικά ή «ευρωπαϊκά'- σε παγκόσμιο επίπεδο, τη στιγμή που οι πολιτικές μας δομές κινούνται σε ένα επίπεδο που, κάπως αιχμηρά διατυπωμένα, θα λέγαμε ότι, σε σχέση με τα όσα έχουμε εντωμεταξύ κατορθώσει στο χώρο της νομισματικής πολιτικής, αντιστοιχεί σε ποδοσφαιρικούς αγώνες της τρίτης κατηγορίας του εθνικού πρωταθλήματος.
<P>
Χειροκροτήματα
<P>
Αυτό δεν θα ωφελήσει την Ευρώπη και βασικά δεν θα ωφελήσει ούτε τη σταθερότητα του νομίσματος. Για τον λόγο αυτό, είμαι απόλυτα πεπεισμένος ότι χρειαζόμαστε εδώ και τώρα την ενίσχυση των ευρωπαϊκών θεσμών που αποτελεί τη δεύτερη σημαντική ιστορική πρόκληση. Δημοκρατία σημαίνει για μένα ταυτόχρονα και ενίσχυση της δημοκρατίας. Το σημείο αυτό έχει ουσιαστική σημασία. Πρέπει να λάβετε υπόψη το εξής. Πολλά από αυτά που σήμερα εμφανίζονται ούτως ειπείν ως γερμανική στρατηγική - και θα επιστρέψω αμέσως στο σημείο αυτό - έχουν σχέση με ένα έλλειμμα νομιμοποίησης που υπάρχει στην εθνική μας κοινή γνώμη - και μιλώ τώρα μόνο για τη δική μας εθνική κοινή γνώμη - ένα έλλειμμα που θα πρέπει να εξετάσουμε πολύ προσεκτικά, εάν ενδιαφερόμαστε για την περαιτέρω ανάπτυξη των ευρωπαϊκών θεσμών, και ως δημοκρατικών δηλαδή θεσμών.
<P>
Θα πρέπει λοιπόν να ανταποκριθούμε σε αυτές τις δύο κεντρικές προκλήσεις. Πώς μπορούμε να το επιτύχουμε; Με το όραμα της δημιουργίας ενός πολιτικού υποκειμένου για την Ευρώπη, δηλαδή με την επέκταση και ενίσχυση αυτού του πολιτικού υποκειμένου, διεκπεραιώνοντας τώρα τα καθήκοντα που έχουμε μπροστά μας. Το Συμβούλιο του Κάρντιφ έθεσε τον Μάρτιο ως ημερομηνία για την έκτακτη Διάσκεψη Κορυφής, προπάντων επειδή προστέθηκαν τρία πράγματα: Η Συνθήκη του Αμστερνταμ πρόκειται να τεθεί σε ισχύ και δεν θα αυξήσει περισσότερο μόνο την ικανότητα για δράση, αλλά και την πίεση για μεταρρυθμίσεις. Τον Ιούνιο θα διεξαχθούν οι ευρωεκλογές. Επίσης, το Ευρωπαϊκό Κοινοβούλιο θα πρέπει να ολοκληρώσει τις εργασίες του για τη μεταφορά της μεταρρύθμισης της Ατζέντα 2000. Μέχρι το τέλος του έτους, χρειαζόμαστε τη λήψη αποφάσεων σχετικά με τον προϋπολογισμό λόγω της αναδιάταξης των ενισχυόμενων περιοχών και άλλα παρόμοια.
<P>
Επομένως η ημερομηνία αυτή τέθηκε συνειδητά. Ενόψει της ιστορική πρόκλησης, δηλαδή της διεύρυνσης και ταυτόχρονα της διαμόρφωσης του πολιτικού υποκειμένου, πρόκειται και για τις θεσμικές μεταρρυθμίσεις που πρέπει να γίνουν από τις επόμενες Προεδρίες, ώστε να γίνει η σωστή εκμετάλλευση των χρονικών περιθωρίων που διαθέτουμε.
<P>
Η νέα γερμανική κυβέρνηση, κάτω από πολύ δύσκολες συνθήκες - καθότι έχει περάσει πολύ μικρό χρονικό διάστημα από τότε που αναλάβαμε καθήκοντα και αυτό έχει μεγάλη σημασία για την υπόθεση της ΕΕ - δήλωσε πρόθυμη να θέσει στο επίκεντρο της Προεδρίας της την Ατζέντα 2000 και να καταβάλει προσπάθειες για την επίτευξη μία συμφωνίας στην έκτακτη Διάσκεψη Κορυφής του Μαρτίου. Προσπαθώ να φανταστώ τι θα γινόταν στην περίπτωση αποτυχίας. Στις 26 ή 27 Μαρτίου θα εμφανίζονταν λοιπόν οι αρχηγοί κρατών και κυβερνήσεων στη δημοσιότητα και θα δήλωναν την αποτυχία. Αυτή τη φορά η αποτυχία θα φαινόταν άμεσα στους δείκτες του χρηματιστηρίου. Δεν θα ήταν απλά κάποια απόφαση όπως και στο παρελθόν, μία Διάσκεψη Κορυφής που παρεμπιπτόντως απέτυχε. Η 1η Ιανουαρίου 1999 έχει δημιουργήσει μία νέα ποιότητα και μαζί με αυτή και μία νέα ευθύνη. Πιστεύω πως όλοι γνωρίζουν το είδος αυτής της ευθύνης.
<P>
Το σύστημα θα μπορέσει να λειτουργήσει - και εδώ αναφέρομαι στο πολύτιμο χρήμα - μόνο εάν όλοι είναι πρόθυμοι να κάνουν υποχωρήσεις σε ό, τι αφορά το εθνικό τους συμφέρον, το οποίο είναι κατά τα άλλα απόλυτα θεμιτό - επίσης και για τη Γερμανία - καθ' ότι η Ευρώπη λειτουργεί στο πλαίσιο μίας εντασιακής σχέσης μεταξύ της διατύπωσης εθνικών συμφερόντων και της κάμψης τους εν ονόματι του συμβιβασμού που πρέπει να επιτευχθεί για την ευρωπαϊκή ολοκλήρωση. Η Ευρωπαϊκή Ένωση θα είναι δυνατόν να λειτουργήσει μόνο εάν μπορέσουν όλοι να παραιτηθούν, με ένα ουσιαστικό βήμα και ισόρροπα, από αυτό το εθνικό συμφέρον. Θέλουμε μία ισόρροπη λύση και, όπως ανέφερα προηγουμένως στην ομιλία μου, δεν είναι δυνατόν να πληρώσει ο Νότος το κόστος της διεύρυνσης προς ανατολάς. Θα ήταν παράλογο. Η διεύρυνση προς το Νότο - όπως άλλωστε και η προσχώρηση της Ιρλανδίας - ήταν και είναι τόσο από οικονομική όσο και από κοινωνική, αλλά και δημοκρατική άποψη καθώς και από τη άποψη της πολιτικής ασφαλείας μία επιτυχημένη υπόθεση, την οποία θέλουμε και πρέπει να την επαναλάβουμε.
<P>
Είμαι αρκετά μεγάλος, ώστε να μπορώ να θυμάμαι το στρατιωτικό πραξικόπημα στην Ελλάδα. Θυμάμαι επίσης τις στρατιωτικές δικτατορίες στην Ισπανία και στην Πορτογαλία. Θυμάμαι πολύ καλά τις συζητήσεις για το ερώτημα κατά πόσο είχε γίνει στρατιωτικό πραξικόπημα στην Ιταλία της δεκαετίας του '70. Όλα αυτά είναι ιστορία. Η ευρωπαϊκή ολοκλήρωση είναι μια επιτυχής ιστορία και πρέπει να δεσμευθούμε να την επαναλάβουμε.
<P>
Χειροκροτήματα
<P>
Ο ρόλος που διαδραματίζει η Γερμανία αποτελεί και έκφραση της οικονομικής μας ισχύος και για την οικονομική του ισχύ δεν θα πρέπει κανείς να παραπονείται, αλλά να χαίρεται. Έχοντας για φόντο την ιστορία μας, γνωρίζουμε πολύ καλά, το τι χρωστάμε στην Ευρώπη από πολλές απόψεις και όχι μόνο από την υλική, αλλά και από την πολιτική και πολιτισμική σκοπιά. Αυτό το γνωρίζει και η νέα γερμανική κυβέρνηση και θα τηρήσει τις υποχρεώσεις της απέναντι στην Ευρώπη. Δεν έχω να χάσω τίποτα, λέγοντας ότι είχα υποστηρίξει στα ουσιαστικά της σημεία την αντίστοιχη πολιτική και προπάντων την ευρωπαϊκή πολιτική του Καγκελαρίου Kohl, όντας ο ίδιος στην αντιπολίτευση, ακόμα και αν σε μερικά σημεία είχα ασκήσει κριτική. Δεν βρίσκω τίποτα το ασυνήθιστο σε αυτό. Αντιθέτως, όταν είναι κανείς πεπεισμένος για ένα πράγμα, αυτή είναι και η σωστή στάση που πρέπει να τηρεί κανείς στο Κοινοβούλιο, προπάντων όταν πρόκειται για ιστορικής σημασίας ζητήματα.
<P>
Κατά τη τελευταία εκλογική περίοδο, η κοινοβουλευτική μου ομάδα στην γερμανική βουλή ήταν η πρώτη που υποστήριξε την Ευρώπη των Ένδεκα, που υποστήριξε τη συμμετοχή της Ιταλίας, όταν άλλοι, όπως για παράδειγμα ο Καγκελάριος Kohl, δεν ήταν ακόμα διατεθειμένοι να κάνουν κάτι αντίστοιχο. Στη συζήτηση για το 3, 0 και σε ό, τι κρυβόταν πίσω από αυτό καθώς και σε όλα τα συμπαρομαρτούντα, ασκήθηκε από μας κριτική. Συνεπώς, και το λέω εδώ ανοικτά, δεν έχω ούτε την ανάγκη να συμπληρώσω κάτι, ούτε διστάζω να ευχαριστήσω τον Helmut Kohl για όσα έκανε. Δικαιολογημένα αναγορεύθηκε στο Ευρωπαϊκό Συμβούλιο της Βιέννης επίτιμος πολίτης της Ευρώπης. Μόνο που από το Αμστερνταμ και μετά δεν ίσχυε πλέον αυτό.
<P>
Στο Αμστερνταμ η Γερμανία λειτούργησε για πρώτη φορά σαν τροχοπέδη.
<P>
Παρεμβάσεις
<P>
Δεν πρέπει να το ξεχνάμε αυτό. Και ο Συνασπισμός - δεν αναφέρομαι εδώ στην εσωτερική πολιτική, αλλά στην ευρωπαϊκή πολιτική - παρουσιάστηκε στον προεκλογικό αγώνα με μία θέση - αυτό το γνωρίζετε καλύτερα από μένα - η οποία δεν ήταν πλέον απαλλαγμένη από αντιφατικότητες. Η θέση αυτή είχε ως εξής: διεύρυνση προς Ανατολάς το ταχύτερο δυνατόν, η Γερμανία θέλει να πληρώνει λιγότερο και οι Γερμανοί αγρότες θα πρέπει να παίρνουν περισσότερα. Αυτό όμως δεν ταιριάζει με τους νόμους της λογικής στον κόσμο που ζούμε. Συνεπώς πρέπει να ορίσουμε εδώ τη γερμανική θέση σαφώς και χωρίς αντιφατικότητες, και αυτό έκανα σήμερα εξ ονόματος της γερμανικής κυβέρνησης.
<P>
Είναι αναμφισβήτητο ότι θέλουμε να απαλλαγούμε από το ρόλο των καθαρών εισφορέων. Για μας το πρόβλημα δεν συνίσταται στην ανισότητα ανάμεσα στα πλουσιότερα και στα φτωχότερα κράτη μέλη. Είναι ωστόσο προφανές ότι στο σύστημα έχουν παρεισφρύσει ανισορροπίες που θα πρέπει να διορθωθούν. Για ένα Γερμανό πολιτικό είναι πολύ δύσκολο, να εξηγεί στους Γερμανούς συμπολίτες του γιατί χώρες που από την σκοπιά του ΑΕΠ έχουν υψηλότερο κατά κεφαλή εισόδημα από εμάς, πληρώνουν λιγότερα ή δεν ανήκουν καν στους καθαρούς εισφορείς. Όλα αυτά είναι πράγματα που έχουν φυσικά σημασία στην εσωτερική πολιτική. Δεν χρειάζεται να το πω στους Γερμανούς συναδέλφους, αλλά είναι μία επισήμανση για τους υπόλοιπους βουλευτές: λόγω της ιδιαίτερης κατάστασης που επικρατούσε στη Δυτική Γερμανία, η ευρωπαϊκή πολιτική ήταν βασικά κάτι το αναμφισβήτητο και η διαμόρφωσή της είχε αφεθεί στην κρίση των πολιτικών. Αυτά μέχρι το Μάαστριχτ. Μετά το Μάαστριχτ άλλαξαν όλα. Στο μέλλον θα πρέπει η κάθε γερμανική κυβέρνηση να παίρνει με το μέρος της τον λαό, όπως εξάλλου γίνεται και στις δικές σας πατρίδες, και στις δικές δημοκρατίες. Προηγουμένως, η ευρωπαϊκή πολιτική ήταν κάτι το αυτονόητο, δεν χρειαζόταν ιδιαίτερη προσοχή, και το γνωρίζουν πολύ καλά οι Γερμανοί συνάδελφοι. Μετά το Μάαστριχτ άλλαξαν όμως τα πράγματα.
<P>
Για τον λόγο αυτό, η συζήτηση για τους καθαρούς εισφορείς αποκτά φυσικά και μία διάσταση που αφορά την εσωτερική πολιτική, μία διάσταση που δεν πρέπει κανείς να ξεχνά και την οποία θεωρώ απόλυτα θεμιτή. Ωστόσο το αποφασιστικής σημασίας ζήτημα είναι για μας ότι θέλουμε να καταστήσουμε τις δομές ικανές να αντεπεξέλθουν στα προβλήματα της διεύρυνσης. Η ανησυχία μου αφορά λιγότερο τη σημερινή κατάσταση που σηματοδοτεί σαφώς ότι υπάρχει ανάγκη διορθωτικών επεμβάσεων, και περισσότερο το ότι στην περίπτωση που θα αφήσουμε τη σημερινή δομή ως έχει, θα επέλθουν φυσικά ανισορροπίες κατά την κατανομή των βαρών σε σχέση με τη διεύρυνση, ανισορροπίες που δεν θα είναι πλέον δυνατόν να γίνουν αποδεκτές και τις οποίες συνεπώς δεν θα μπορεί κανείς να τις εξηγήσει προς τα έξω. Εφόσον λοιπόν επιθυμώ τη διεύρυνση, χρειάζομαι στο σημείο αυτό διορθώσεις. Αυτό το βρίσκω από πολιτική άποψη καλά θεμελιωμένο και δεν θεωρώ ότι στρέφεται κατ' ουδένα λόγο κατά της Ευρώπης, ούτε ότι απορρέει από εθνικό εγωισμό. Αντίθετα, αποτελεί ένα κεντρικό σημείο της απαραίτητης διαρθρωτικής μεταρρύθμισης.
<P>
Προκειμένου να σημειώσουμε επιτυχία στο ζήτημα της Ατζέντας 2000, θα πρέπει να θέσουμε επί τάπητος όλες τις πτυχές - πρόκειται για πέντε επιμέρους πακέτα. Το ζήτημα της διατήρησης του προϋπολογισμού σε σταθερό επίπεδο θα απαιτήσει έναν συμβιβασμό. Υπάρχουν πέντε ερμηνείες, αλλά πιστεύω ότι θα βρεθεί ένας συμβιβασμός στο ζήτημα αυτό. Ο Γερμανός Υπουργός Εθνικής Οικονομίας είπε χθες ότι δεν είναι δυνατόν να αυξάνεται ο προϋπολογισμός της Ευρωπαϊκής Ένωσης με γρηγορότερους ρυθμούς από εκείνους των εθνικών προϋπολογισμών. Πρόκειται για μία επισήμανση που σίγουρα θα αποκτήσει σημασία στη διάρκεια της συζήτησης. Δίνουμε βέβαια μεγάλη βαρύτητα και στο ζήτημα της δομής του προϋπολογισμού. Επισημάνθηκε προηγουμένως ότι το 80 % της επιφάνειας της Ευρωπαϊκής Ένωσης το καλύπτουν οι αγροτικές περιοχές. Δεν πρέπει όμως να ξεχνάμε ότι στις εν λόγω περιοχές δεν ζει το 80 % του πληθυσμού μας.
<P>
Το δεύτερο σημείο που αφορά το πλαίσιο αυτό είναι η Κοινή Γεωργική Πολιτική, σχετικά με την οποία οι προτάσεις της Επιτροπής είναι γνωστές. Επιτρέψτε μου να πω και πάλι κάτι σε σχέση με την επανεθνικοποίηση της γεωργικής πολιτικής. Στο ζήτημα της συγχρηματοδότησης δεν πρόκειται για επανεθνικοποίηση της γεωργικής πολιτικής. Αν ήταν αυτός ο απώτερος σκοπός, η γερμανική κυβέρνηση θα τον θεωρούσε λανθασμένο. Δεν θέλουμε ούτε την εξολοκλήρου ούτε την εν μέρει επανεθνικοποίηση της γεωργικής πολιτικής. Συνεπώς στο θέμα της συγχρηματοδότησης, το ζητούμενο είναι μια εθνική εισφορά. Η λήψη πολιτικών αποφάσεων θα παραμείνει στη δικαιοδοσία των Βρυξελών. Και είναι πολύ σημαντικό να μην το ξεχνάμε. Επομένως αποκλείεται κάθε είδους επανεθνικοποίηση. Επιθυμούμε τη συγχρηματοδότηση μόνο σε σχέση με τις άμεσες εισοδηματικές ενισχύσεις. Αυτό είναι το δεύτερο σημαντικό σημείο. Θεωρούμε ότι επιβάλλεται επειγόντως η θέσπιση μίας εθνικής εισφοράς για τη χρηματοδότηση και μάλιστα ενόψει της μελλοντικής Ευρωπαϊκής Ένωσης, της διευρυμένης Ευρωπαϊκής Ένωσης, και του μέλλοντος της γεωργικής αγοράς.
<P>
Πέραν τούτου δεν θα πρέπει να έχουμε αυταπάτες. Και τούτο, διότι από τις διαπραγματεύσεις στο πλαίσιο του ΠΟΕ, το 2002, θα δημιουργηθεί μία τεράστια πίεση για προσαρμογή - αυτό το γνωρίζουν όλοι όσοι ασχολούνται με τη γεωργική πολιτική. Εάν δεν γίνει η μεταρρύθμιση αυτή, η σύγκρουση που έχουμε τώρα για το καθεστώς στον τομέα της μπανάνας ή για το κρέας με ορμόνες θα είναι πολύ μικρή σε σχέση με αυτά που μας μέλλονται, διότι πολλές από τις γεωργικές επιδοτήσεις που έχουμε σήμερα δεν ανήκουν στο πλαίσιο του ΠΟΕ. Επομένως θα μας ασκηθεί και από αυτήν την πλευρά μία τεράστια πίεση για μεταρρυθμίσεις.
<P>
Και τα τρία πρότυπα που έχει προτείνει η Επιτροπή στο πλαίσιο της Κοινής Γεωργικής Πολιτικής πρέπει να παραμείνουν υπό διαπραγμάτευση. Πρέπει να συζητηθούν. Υπάρχουν διαφορετικές εθνικές προτιμήσεις. Εδώ έρχονται να προστεθούν και τα διαρθρωτικά ταμεία καθώς και το Ταμείο Συνοχής. Γνωρίζω τη σημασία τους, γνωρίζω και την παραγωγικότητα των μέσων αυτών, αλλά πιστεύω ότι και εδώ πρέπει να υπάρξει μία συμβολή, και τα ειδικά προβλήματα που έχει για παράδειγμα η Πορτογαλία με τα διαρθρωτικά ταμεία χρειάζονται προσοχή. Επίσης, κατά την άποψή μου είναι αναγκαίο να σταθμιστεί προσεκτικά η κατάσταση της Ισπανίας και να δοθεί στο ζήτημα ιδιαίτερη προσοχή. Προσπαθούμε να επιτύχουμε μία ισόρροπη λύση.
<P>
Όμως σε μία ισόρροπη λύση πρέπει να συμπεριληφθεί αναμφίβολα και η βρετανική έκπτωση - το πέμπτο σημείο που θα παίξει σημαντικό ρόλο. Και σε αυτό δεν δίνει μόνο η Γερμανία πάρα πολύ μεγάλη σημασία, όπως διαπίστωσα στις επισκέψεις που έκανα στα κράτη μέλη επ' ευκαιρία της ανάληψης της Προεδρίας, αλλά και οι Κάτω Χώρες και άλλοι καθαροί εισφορείς. Όλα αυτά θέλουμε να τα συγκεντρώσουμε σε ένα συνολικό πακέτο και το εγχείρημα αυτό δεν θα είναι καθόλου εύκολο. Στο Ευρωπαϊκό Συμβούλιο της Βιέννης ο Πρόεδρος της Πορτογαλίας, όντας στο Hofburg, τον ιστορικό χώρο όπου διαδραματίσθηκε το Συνέδριο της Βιέννης, επεσήμανε ότι ο Ταλλεϋράνδος, όταν κάποτε ρωτήθηκε πόσο διήρκεσε το Συνέδριο της Βιέννης, απάντησε: το τελευταίο τέταρτο της ώρας. Το ίδιο θα ισχύσει και για το Ευρωπαϊκό Συμβούλιο, για την έκτακτη Διάσκεψη Κορυφής.
<P>
Ο κύριος βουλευτής που αναφέρθηκε στον Γκαίτε - έχει φύγει δυστυχώς από την αίθουσα - παρέθεσε τα τελευταία λόγια που είπε ο Γκαίτε, ξαπλωμένος στο νεκροκρέβατο του. Δεν ξέρω εάν είναι η κατάλληλη παραπομπή στον Γκαίτε και αν ο κύριος βουλευτής ήξερε ότι για τη φράση «φως, περισσότερο φως» υπάρχουν δύο ερμηνείες. Σύμφωνα με την πρώτη έπεφτε σκοτάδι γύρω από τον μεγαλύτερο των Γερμανών ποιητών. Κατά τη δεύτερη όμως ο Γκαίτε επέστρεψε στο τέλος των ημερών του στην τοπική του διάλεκτο της Φρανκφούρτης. Υπάρχουν θεμελιωμένες ερμηνείες που διατείνονται ότι ήθελε να πει αυτό που ακούγεται μεν ομόηχα, αλλά μεταφράζεται ως εξής «δεν αισθάνομαι άνετα εδώ που είμαι ξαπλωμένος». Στον Γκαίτε μπορούν βέβαια να γίνουν πολύ διαφορετικές παραπομπές, καθ' ότι ο Γκαίτε ήταν Ευρωπαίος μέχρι το κόκαλο, ήταν στραμμένος προς την ιδέα της Ευρώπης και δεν είχε καμία σχέση με τον εθνικισμό. Πιστεύω σε αυτά τα συμφραζόμενα θα βρούμε τον ένα και μοναδικό Γκαίτε, στον οποίο θα έπρεπε πράγματι να παραπέμψουμε.
<P>
Κύριε Hδnsch, θέλω να σας ευχαριστήσω ρητά για την υποστήριξή σας στην αναζήτηση λύσης ως προς τη διένεξη στο Κοσσυφοπέδιο και να πω στο Ευρωπαϊκό Κοινοβούλιο ότι ενδιαφερόμαστε πολύ για μία στενή συνεργασία. Ήδη αύριο θα συνεχισθεί η συζήτηση με τον αναπληρωτή υπουργό Verheugen στο πλαίσιο των τριών οργάνων. Εκεί θα εμβαθυνθεί και η συζήτηση μίας σειρά θεμάτων στα οποία αναφερθήκατε. Μας ενδιαφέρει πολύ ένας εντατικότατος διάλογος. Δεν μας ενδιαφέρει μόνο η ενίσχυση του Ευρωπαϊκού Κοινοβουλίου, αλλά και ο ενεργός του ρόλος κατά την αντιμετώπιση των μεγάλων καθηκόντων που έχουμε μπροστά μας. Το Ευρωπαϊκό Κοινοβούλιο πρέπει να διαδραματίσει κεντρικό ρόλο σ' αυτά.
<P>
Κύριε Brok, επιτρέψτε μου να επισημάνω ένα πράγμα και θέλω να το πω και σε όλους εκείνους τους συναδέλφους: Γνωρίζω πόσο δύσκολο είναι να ασκεί κανείς αντιπολίτευση. Το έκανα ο ίδιος για αρκετό καιρό. Παρ' όλα αυτά, αντιπολίτευση σημαίνει επίσης να επιτίθεται κανείς με έξυπνο τρόπο και να μην κάνει την ενδεχόμενη ανταπάντηση τόσο εύκολη για την κυβέρνηση. Εάν κατηγορούμεθα ότι, έχοντας ήδη δώδεκα ημέρες την Προεδρία, το μόνο που κατορθώσαμε είναι να προβαίνουμε σε εξαγγελίες, τότε θα πρέπει να πω: ναι! Αν μπορούσα μετά από δώδεκα ημέρες να έχω κάνει περισσότερα, τότε δεν θα ήμουν στην πολιτική. Θα μπορούσα να κάνω θαύματα, θα αποτελούσα παραφωνία στο πλαίσιο αυτό και θα έπρεπε μάλλον να ιδρύσω μία εκκλησία ή κάτι παρόμοιο.
<P>
Γέλια
<P>
Ποιος μπορεί όμως να κάνει θαύματα! Το περισσότερο που μπορώ να κάνω σε δώδεκα ημέρες είναι να αναγγείλω σε μία ομιλία, τι είμαι διατεθειμένος να κάνω και αργότερα να μετρηθώ σύμφωνα με τα λεγόμενά μου. Βλέπω όμως ότι η αντιπολίτευση έχει πραγματικά πολύ μεγάλη γνώμη για μας και για τον λόγο αυτό χρησιμοποιεί πολύ υψηλά μέτρα και σταθμά.
<P>
Όταν όμως ο κ. Brok που ευχαρίστησε ρητά τον κ. Kohl, πράγμα που έκανα ήδη επανειλημμένα ο ίδιος, μας κατηγορεί ότι στη Διάσκεψη Κορυφής της Κολωνίας στόχος μας είναι να αποσπάσουμε την προσοχή της κοινής γνώμης από τη δική μας εθνική αποτυχία στην πολιτική για την αγορά εργασίας, λίγες μέρες πριν από τις ευρωεκλογές, τότε μαρτυρά προφανώς αθέλητα μία στρατηγική των προκατόχων μας στη κυβέρνηση, γιατί δεν ήμασταν εμείς που θέσαμε όλες αυτές τις ημερομηνίες. Τις ημερομηνίες δεν τις έθεσε η νέα κυβέρνηση της Γερμανίας, δεν ήμασταν σε θέση να το κάνουμε, ούτε μπορέσαμε ως αντιπολίτευση να υπνωτίσουμε την τότε κυβέρνηση. Δεν ήμασταν σε θέση, όσο και να το θέλαμε. Η Διάσκεψη Κορυφής του Λουξεμβούργου που αποφάσισε για αυτό, κατόπιν της Βιέννης ως συνέπεια του ότι δεν έχει προχωρήσει τίποτε μέχρι σήμερα, όλα αυτά περιέχουν κατηγορίες που δεν μπορεί κανείς να προσάψει στα σοβαρά στη νέα γερμανική κυβέρνηση, καθ' ότι είναι πολύ σύντομο το χρονικό διάστημα από τότε που ανέλαβε καθήκοντα. Προς όφελος μιας καλής συνεργασίας θα έπρεπε να αποφεύγονται τέτοιου είδους προφανείς πολεμικές, οι οποίες δεν συμβάλλουν καθόλου στην επίλυση των προβλημάτων που έχουμε μπροστά μας. Τα κοινά μας σημεία είναι πολύ περισσότερα.
<P>
Τελειώνοντας, θέλω να υπογραμμίσω για ακόμα μία φορά κάτι που είπε μία βουλευτής σχετικά με τον ρόλο της Γερμανίας. Τονίζω και πάλι ότι γνωρίζουμε πως θα παραμείνουμε καθαροί χρηματοδότες. Δεν υπάρχει το ενδεχόμενο μίας αποδέσμευσης εκ μέρους της Γερμανίας. Θα ήταν λανθασμένο και παράλογο ενόψει των συμφερόντων μας. Μας ενδιαφέρει να προχωρήσει αυτή η Ευρώπη ως πολιτικό υποκείμενο. Το γεγονός ότι το γερμανικό μάρκο ενσωματώθηκε στο ευρώ δεν είναι αυτονόητο, λαμβάνοντας υπόψη τη σημασία του μάρκου ως εθνικού νομίσματος η οποία ξεπερνά κατά πολύ τη σημασία που έχει κανονικά ένα εθνικό νόμισμα και μάλιστα όχι μόνο για τους Δυτικογερμανούς αλλά μετά από την ένωση το 1989-90 επίσης και ειδικά για τους συμπατριώτες μας της Ανατολικής Γερμανίας. Το βήμα αυτό έγινε, και έγινε με ευρεία συναίνεση στο γερμανικό κοινοβούλιο και συνεπώς δεσμεύει και τη νέα γερμανική κυβέρνηση. Θεωρούμε ότι, κατά τη διάρκεια της γερμανικής Προεδρίας, έχουμε την υποχρέωση να οδηγήσουμε την Ευρωπαϊκή Ένωση να αποκτήσει την ικανότητα να αντιμετωπίσει τη διεύρυνση, να καταπολεμήσουμε την ανεργία, να προωθήσουμε τις θεσμικές μεταρρυθμίσεις σε ένα πρώτο βήμα, να συμβάλουμε στην ενίσχυση της δημοκρατίας στην Ευρώπη και να προωθήσουμε συνολικά την Ευρωπαϊκή Ένωση ως πολιτικό υποκείμενο μέχρι και την ολοκλήρωση της ενοποίησης.
<P>
Χειροκροτήματα

<SPEAKER ID=42 NAME="Πρόεδρος">
Θέλω να σας εκφράσω τις ευχαριστίες μου ως Πρόεδρος και σας εύχομαι καλή επιτυχία
<P>
Κύριε Πρόεδρε του Συμβουλίου, μιλήσατε βέβαια επί 30 λεπτά, αλλά νομίζω ότι οι συνάδελφοι, οι οποίοι σας είχαν ακούσει επί δύο ώρες, σας παρακολούθησαν με πολλή προσοχή.

<SPEAKER ID=43 LANGUAGE="DE" NAME="Pack">
Κύριε Πρόεδρε του Συμβουλίου, υποθέτω πως δεν ακούσατε μερικά πράγματα προηγουμένως, επειδή μιλούσε μαζί σας ο κ. Cohn-Bendit. Μπορούμε να σας συγχωρήσουμε. Θέλω ωστόσο να πω ότι εάν κατατάσσετε τα όσα είπα προηγουμένως στην κατηγορία των συναισθηματικών εκρήξεων στις οποίες δεν δίνουμε και πολλή σημασία, τότε αυτό συνιστά ανδρική υπεροψία, και πολύ ευχαρίστως θα την αντικρούσω. Ασχολούμαι εδώ και 10 χρόνια με το Κοσσυφοπέδιο, δηλαδή μάλλον περισσότερα χρόνια απ' ό, τι ασχολείσθε εσείς, και δεν σας το προσάπτω, όπως και εσείς δεν μπορείτε να μου προσάπτετε συναισθηματική φόρτιση. Θεωρώ μόνο πως, όταν εγώ εδώ και χρόνια εκλιπαρώ για προληπτικές ενέργειες σε σχέση με το Κοσσυφοπέδιο, και αυτές δεν έχουν γίνει, δεν μπορεί να έρχεται κάποιος μετά από 10 χρόνια και να λέει ότι πρέπει να λάβουμε προληπτικά μέτρα.
<P>
Δεύτερον: Δεν νομίζω ότι είπα πως ο ΟΑΣΕ πρέπει να φύγει και ότι δεν χρειάζεται να τον αντικαταστήσει τίποτα. Ίσως να μην το ακούσατε. Είπα ότι η παρουσία του ΟΑΣΕ δεν ωφελεί στη σημερινή της μορφή, επειδή δεν μπορεί να κάνει τίποτα. Οι δυνατότητες του ΟΑΣΕ είναι ακόμα πιο περιορισμένες από εκείνες των στρατευμάτων του ΟΗΕ στη Βοσνία. Είμαι της άποψης ότι εκεί χρειαζόμαστε την παρουσία πολυεθνικών στρατευμάτων, στα οποία θα συμμετάσχουν και ρωσικές δυνάμεις, ώστε να μπορέσουμε να προετοιμάσουμε το έδαφος για ειρηνικές λύσεις.
<P>
Θα μου επιτρέψετε να σας διορθώσω σε μισή φράση; Ο κ. Westendorp δεν είναι ο εκπρόσωπος της Ευρωπαϊκής Ένωσης, αλλά είναι ο εκπρόσωπος της Διεθνούς Κοινότητας, στην οποία συμπεριλαμβάνεται και η Ευρωπαϊκή Ένωση. Σας παρακαλώ την επόμενη φορά προσπαθήστε να με καταλάβετε σωστά.
<P>
Χειροκροτήματα

<SPEAKER ID=44 LANGUAGE="DE" NAME="Cohn-Bendit">
Κύριε Πρόεδρε του Συμβουλίου, κυρία Pack, ή μάλλον αγαπητή Doris, βρίσκω ότι και οι δυο μας είμαστε συναισθηματικά φορτισμένοι, όμως αυτό δεν είναι μία στάση που χαρακτηρίζει ειδικά τις γυναίκες, αλλά στο προκείμενο ζήτημα είναι μία απόλυτα θεμιτή στάση. Το ζήτημα είναι ότι στη διάρκεια των εννέα ετών όπου δεν υπήρχε προληπτική πολιτική, εκείνη που απέρριπτε συστηματικά την άποψη ότι η πρόληψη συνιστά απαραίτητη πολιτική δεν ήταν η παρούσα κυβέρνηση, αλλά μια άλλη κυβέρνηση. Πρέπει να το πεις και αυτό!

<SPEAKER ID=45 NAME="Fischer">
Κυρία βουλευτή, πιστεύω ότι δεν χρειάζεται να έχουμε τόσο έντονες αντιμαχίες. Θέλω να τονίσω και πάλι ότι για μένα η αναφορά σε συναισθηματική φόρτιση σε σχέση με το Κοσσυφοπέδιο και με τη Βοσνία δεν είχε ως στόχο να χαρακτηρίσει το ένα από τα δύο φύλα, ούτε υπήρχε η διάθεση διάκρισης εις βάρος του γυναικείου φύλου, καθώς και εγώ ο ίδιος αισθάνομαι μεγάλη συναισθηματική φόρτιση σε σχέση με τα δύο αυτά προβλήματα. Πιστεύω πως είναι αναπόφευκτο, όταν ασχολείται κανείς με τις εν λόγω περιοχές. Συνεπώς έχω κατανόηση, όταν προβαίνει κανείς σε ενέργειες, προερχόμενες από συναισθηματική φόρτιση - και επιτρέψτε μου να υπογραμμίσω ότι σε σχέση με τη Βοσνία η φόρτιση αυτή δεν ήταν ο χειρότερος σύμβουλος. Ωστόσο, θα πρέπει να σκέπτεται κανείς τα πράγματα με όλες τους τις συνέπειες. Δεν θα χρησιμεύσει σε τίποτα να πούμε ότι θα πρέπει να τοποθετηθούν εκεί πολυεθνικά στρατεύματα ενάντια στη βούληση της κυρίαρχης κυβέρνησης του συγκεκριμένου κράτους - στη Βοσνία υπήρχε μία κυρίαρχη κυβέρνηση που είχε δημιουργήσει μία σαφή νομική βάση για αυτό το πολυεθνικό στράτευμα. Είναι ένα τεράστιο πρόβλημα. Μία πολυεθνική δύναμη που επεμβαίνει για πρώτη φορά στα εδάφη ενός κράτους, αναγνωρισμένου από όλα τα κράτη μέλη της Ευρωπαϊκής Ένωσης και της Διεθνούς Κοινότητας ενάντια στη βούληση της εκεί κυβέρνησης, δημιουργεί τεράστιο πρόβλημα.
<P>
Δεύτερο σημείο: η συμμετοχή της Ρωσίας. Επί του παρόντος, οι Ρώσοι υποστηρίζουν την αντίθετη θέση. Δεν πρόκειται να έχετε τώρα τη συμμετοχή των Ρώσων.
<P>
Τρίτο σημείο: Ποιος θα είναι ο στόχος; Η απόσχιση; Και τι σημαίνει αυτό, όταν το ένα τρίτο του μακεδονικού πληθυσμού είναι αλβανικής προέλευσης; . Όλα αυτά είναι απλώς ερωτήματα για να σας δείξω ότι προς το κοινό μας το συμφέρον δεν έχει κανένα νόημα να διεξάγουμε εδώ φαινομενικούς διαξιφισμούς. Πρόκειται για ερωτήματα που θέτουν οι υπεύθυνοι στον εαυτό τους εκατό φορές την ημέρα. Ειδικά η πολιτική μου Ομάδα καθώς και ο νέος επιτετραμμένος της γερμανικής κυβέρνησης για τα ανθρώπινα δικαιώματα, ο πρώην βουλευτής Popper, υποστήριζαν πραγματικά εδώ και χρόνια πως θα πρέπει να δεσμευθούμε περισσότερο στην υπόθεση του Κοσσυφοπεδίου και να βρούμε λύσεις. Ήδη την εποχή που δεν υπήρχε ακόμα ο ΑΣΚ, υποστηρίζαμε πως πρέπει να ενισχυθεί ο Rugova, και άλλα πολλά.
<P>
Δυστυχώς, τα πράγματα δεν εξελίχθηκαν όπως επιθυμούσαμε. Σήμερα έχουμε μία διαφορετική κατάσταση. Αλλά κάναμε αρκετές προσπάθειες. Μας επισκέφθηκαν στη Βόννη οι Αλβανοί συνομιλητές μας και διατηρούμε στενές επαφές. Ωστόσο, είναι επίσης προφανές πως η αλβανική πλευρά σκέφτεται φυσικά ότι μπορεί να χρησιμοποιήσει τη Δύση για τους δικούς της στρατηγικούς στόχους, τους οποίους όμως δεν συμμερίζεται η Δύση. Και αυτό θα πρέπει να το γνωρίζετε. Η δυτική Διεθνής Κοινότητα υποστηρίζει την υιοθέτηση ενός καθεστώτος αυτονομίας, το οποίο θεωρούμε επειγόντως απαραίτητο. Κατά πόσο μια τέτοια λύση έχει από ιστορική άποψη μία προοπτική είναι ένα θεμιτό ερώτημα, το οποίο θέτουν αρκετοί ελεύθερα εκλεγμένοι κοινοβουλευτικοί εκπρόσωποι. Βάσει των εμπειριών μας, θεωρώ αυτονόητο ότι γίνονται συζητήσεις επ' αυτού, και ότι τα ζητήματα αυτά θίγονται δημοσίως.
<P>
Σκεπτόμενος δε τα πράγματα μέχρι τέλους, κυρία βουλευτή - και σας παρακαλώ να μην παρεξηγήσετε τη στάση μου σαν απρεπή κριτική στη θέση σας, για την οποία έχω πολλή κατανόηση - διαπιστώνω ότι δεν υπάρχει εναλλακτική λύση, παρά μόνο μία στρατηγική με στόχο τη σταθεροποίηση, όσο ατελής και αν είναι αυτή επί του παρόντος. Στο πλαίσιο της στρατηγικής αυτής αποκτά κεντρική σημασία η επίτευξη και κατόπιν η υλοποίηση μιας πολιτικής μεταβατικής λύσης για το Κοσσυφοπέδιο της οποίας την ευθύνη θα φέρουν από κοινού τόσο οι Κοσσοβάροι όσο και η γιουγκοσλαβική πλευρά.
<P>
Από τη δική μου σκοπιά, υπάρχουν σε σχέση με την εν λόγω στρατηγική μόνο χειρότερες εναλλακτικές λύσεις. Για τον λόγο αυτό σας εξήγησα ότι πρέπει να εργαστούμε με όλες μας τις δυνάμεις για μία ειρηνική λύση, από κοινού με τους εταίρους μας στην ομάδα επαφής, αλλά και στην Ευρωπαϊκή Ένωση καθώς και σε άλλους θεσμούς. Εννοώ φυσικά με αυτό τόσο τη Νορβηγία που έχει την Προεδρία του ΟΑΣΕ όσο και όλους τους υπόλοιπους που καταβάλλουν προσπάθειες.

<SPEAKER ID=46 NAME="Πρόεδρος">
Ευχαριστώ πολύ, κύριε Πρόεδρε του Συμβουλίου.
<P>
Η συζήτηση έληξε.
<P>
Θα ήθελα εδώ να ευχηθώ περαστικά στον αγαπητό Willy Gφrlach, τον οποίο είδα μετά το ατύχημα να προλαβαίνει έστω το τέλος της συζητήσεως.

<CHAPTER ID=2>
Διαφάνεια στην Ένωση
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0476/98) της κ. Lφφw, εξ ονόματος της Επιτροπής Θεσμικών Θεμάτων, σχετικά με τη διαφάνεια στην Ευρωπαϊκή Ένωση.

<SPEAKER ID=48 NAME="Lφφw">
Κύριε Πρόεδρε, το υπόβαθρο αυτής της έκθεσης είναι ότι η Συνθήκη του Αμστερνταμ αναβαθμίζει ουσιαστικά τα θέματα της διαφάνειας και του ελέγχου. Εξάλλου, αυτό ήταν και σταθερό αίτημα του Ευρωπαϊκού Κοινοβουλίου ενόψει - και κατά τη διάρκεια - των εργασιών για τη διαμόρφωση της νέας αυτής Συνθήκης. Εφόσον αυτό είναι ένα θέμα που, σε τόσο μεγάλο βαθμό, είναι προς το συμφέρον των πολιτών και έχει σχέση με τη δημοκρατική νομιμότητα της ΕΕ, γι' αυτό τον λόγο λοιπόν εμείς τα μέλη της Επιτροπής Θεσμικών Θεμάτων θεωρήσαμε ότι το Κοινοβούλιο έπρεπε να αναλάβει να συντάξει έκθεση πρωτοβουλίας στην οποία να χαράξει τις αρχές της διαμόρφωσης μίας τέτοιας νέας διαφάνειας, πριν υποβάλει η Επιτροπή τη δική της πρώτη πρόταση για σύστημα κανόνων κ.ά, διότι αυτό αναμένεται να το κάνει η Επιτροπή όταν επικυρωθεί η Συνθήκη. Τότε, το Κοινοβούλιο θα έχει την ευκαιρία να εξετάσει το θέμα για δεύτερη φορά.
<P>
Στην επιτροπή του Κοινοβουλίου έχουμε εργαστεί εις βάθος, τόσο με τη δημόσια ακρόαση, όσο και με τη λεγόμενη στρογγυλή τράπεζα. Πέραν αυτού, το τμήμα μελετών του Κοινοβουλίου διεξήγαγε μία συγκριτική μελέτη των νομοθεσιών των κρατών μελών όσον αφορά τη διαφάνεια. Υπάρχουν μεγάλες διαφορές στις νομοθεσίες των διαφόρων κρατών μελών. Εδώ, θα πρέπει, ίσως, να επισημανθεί ότι δεν καταβάλλονται προσπάθειες, είτε στη δική μου έκθεση, είτε στη Συνθήκη του Αμστερνταμ, να τροποποιηθεί η κατάσταση στα κράτη μέλη, αλλά το ζητούμενο είναι η δημιουργία ενός συστήματος κανόνων, μίας νέας αντίληψης όσον αφορά τη διαφάνεια και τον έλεγχο εντός των θεσμικών οργάνων της ΕΕ. Η Συνθήκη αναφέρεται κατά τα άλλα στη διαφάνεια μόνο σε ό, τι αφορά την Επιτροπή, το Συμβούλιο και το Κοινοβούλιο, σ' αυτήν την έκθεση, όμως, αναφέρουμε ότι το Κοινοβούλιο θεωρεί ότι θα πρέπει να συμπεριλαμβάνονται επίσης όλα τα θεσμικά όργανα της ΕΕ, έστω κι αν πρέπει να έχουμε επίγνωση ότι τούτο μπορεί να είναι, λιγότερο ή περισσότερο, δυνατόν να υλοποιηθεί. Εξυπακούεται ότι η Europol, π.χ., θα έχει λιγότερες δυνατότητες δημοσιοποίησης εγγράφων απ' ό, τι πολλά άλλα θεσμικά όργανα.
<P>
Η Συνθήκη του Αμστερνταμ αναφέρεται συγκεκριμένα στο δικαίωμα των πολιτών να ενημερώνονται για το περιεχόμενο των εγγράφων. Σ' αυτό το θέμα είναι επίσης αφιερωμένο και το κυριότερο μέρος της έκθεσής μου. Συμμερίζομαι την άποψη ότι θεμέλιο της αρχής της διαφάνειας είναι ακριβώς η δυνατότητα πρόσβασης των πολιτών. Οι πολίτες πρέπει να μπορούν να γνωρίζουν το υπόβαθρο βάσει του οποίου ελήφθη μία απόφαση, ώστε να κρίνουν αν μπορούν να τη θεωρήσουν ή όχι σωστή. Εκτός αυτού, η διαφάνεια συμβάλλει στην καταπολέμηση της διαφθοράς, της κατάχρησης εξουσίας και των ατασθαλιών.
<P>
Σε γενικές γραμμές, η παρούσα πρόταση συνεπάγεται ότι όλα τα σημαντικότερα εισερχόμενα και εξερχόμενα έγγραφα των θεσμικών οργάνων της ΕΕ θα είναι δημόσια. Φυσικά μπορεί να υπάρχουν λόγοι να έχουν χαρακτηριστεί έγγραφα ως εμπιστευτικά, όμως, η νομοθεσία πρέπει να προσδιορίζει επακριβώς ποιοι είναι οι λόγοι βάσει των οποίων ένα έγγραφο μπορεί να χαρακτηριστεί ως εμπιστευτικό. Οι λόγοι δεν πρέπει να είναι ασαφείς και διατυπωμένοι γενικόλογα&#x02D9; σ' αυτήν την περίπτωση, είναι προτιμότερος ένας μακρύς, λεπτομερής κατάλογος με τους λόγους του χαρακτηρισμού ως εμπιστευτικού.
<P>
Για να μπορούν να γνωρίζουν οι πολίτες ποιά έγγραφα είναι προς διάθεση ώστε να τα ζητούν, θα καταρτιστούν δημόσιοι κατάλογοι καθώς και, φυσικά, μέθοδοι εντοπισμού των εγγράφων στο θεσμικό όργανο αν ζητηθούν. Η νέα τεχνολογία, το Internet, πρέπει να καταστήσει δυνατή την ενημέρωση όσον αφορά το περιεχόμενο των καταλόγων για τους πολίτες ολόκληρης της ΕΕ. Επομένως, η απόσταση ως τις Βρυξέλλες δεν μπορεί πλέον να είναι εμπόδιο στη δυνατότητα πλήρους εκμετάλλευσης του δικαιώματος των πολιτών να ενημερώνονται για το περιεχόμενο των εγγράφων.
<P>
Στην επιτροπή του Κοινοβουλίου επικράτησε γενικά συμφωνία, παρ' ότι κατά τη διάρκεια των εργασιών άκουσα κάποιους να αμφιβάλουν ότι θα ήταν δυνατόν να υπάρξει μία τόσο ευρεία υποστήριξη για τροποποιήσεις τόσο ριζικές όσο αυτό το θέμα συνεπάγεται και παρά το γεγονός ότι η πρόταση είναι πολύ πιο προωθημένη σε σχέση με τις ισχύουσες πρακτικές στις πατρίδες πολλών βουλευτών. Τολμώ, δε, να ελπίζω ότι η ψηφοφορία θα τύχει μεγάλης υποστήριξης, κάτι που φυσικά θα συνεπάγετο ισχυρή πίεση προς την Επιτροπή να υποβάλει πρόταση η οποία να ανταποκρίνεται στο αίτημα του Κοινοβουλίου. Ακουσα επίσης, να διατυπώνονται αμφιβολίες για το κατά πόσον θα υλοποιήσει όντως η Επιτροπή την αρχή περί των δημοσίων εγγράφων, δεδομένου ότι τούτο απαιτεί μία εντελώς νέα αντίληψη. Θέλω να επιβεβαιώσω ότι θα απαιτηθεί σοβαρή προσπάθεια και ότι δεν θα είναι δωρεάν. Δεν είναι κάτι τόσο απλό όσο η κατάρτιση ενός νέου συστήματος κανόνων. Απαιτούνται νέες διοικητικές πρακτικές, κατά πάσα πιθανότητα νέος τεχνολογικός εξοπλισμός, κυρίως, όμως, πόροι για εκπαίδευση του προσωπικού. Δεν μπορώ να αποφύγω να σκεφτώ ότι αυτό συνδυάζεται όντως θαυμάσια με το απαραίτητο μεταρρυθμιστικό έργο το οποίο ο Πρόεδρος της Επιτροπής υποσχέθηκε εχθές ότι θα υλοποιηθεί.
<P>
Μολονότι αναφέρομαι τόσο πολύ στην Επιτροπή, πρέπει ωστόσο να επισημάνω ακόμη μία φορά ότι όσα λέγω ισχύουν για όλα τα θεσμικά όργανα της ΕΕ. Το Συμβούλιο μάλιστα πρέπει να σκεφθεί σοβαρά με ποιον τρόπο θα ανταποκριθεί στη δική του πρόταση στη Συνθήκη, όπως επίσης πρέπει να κάνει περισσότερα και το Κοινοβούλιο.
<P>
Στην έκθεση εξετάζουμε επίσης αρκετά θέματα σχετικά με άλλα συστατικά μέρη της διαφάνειας και του ελέγχου, π.χ. την αύξηση της δυνατοτήτας διεξαγωγής ανοιχτών συσκέψεων, τις πρόσθετες δυνατότητες αξιοποίησης του Internet για τη διάδοση των πληροφοριών, αλλά και τη γνώση επίσης του είδους των θεμάτων που συζητούνται. Δεν σκοπεύω να σταθώ περισσότερο σ' αυτό το θέμα αφού αναφέρεται στην έκθεση. Σκέφτηκα, ωστόσο, να χρησιμοποιήσω τον εναπομείναντα χρόνο ομιλίας για κάποια σχόλια επί των προτάσεων τροπολογιών.
<P>
Εξετάστηκαν όλες και απορρίφθηκαν με μεγάλη πλειοψηφία στην επιτροπή του Κοινοβουλίου. Αν τώρα ένας εισηγητής πρέπει να είναι δεκτικός επίσης απέναντι στις απόψεις της επιτροπής του Κοινοβουλίου στο σύνολό της, τότε δεν θεωρώ ότι πρέπει να τις επιδοκιμάσω, έστω κι αν ορισμένες από αυτές μου είναι συμπαθείς. Αυτό ίσως ισχύει κυρίως για τις δύο προτάσεις τροπολογιών που αναφέρονται στη λεγόμενη απαλλαγή του προσώπου που παρέχει πληροφορίες, ένα στοιχείο που έχει κεντρική σημασία, αλλά και ιδιαίτερη χροιά σε ό, τι αφορά την αρχή της δημοσιότητας στη Σουηδία. Αφορά δε την προστασία μεμονωμένων δημοσίων υπαλλήλων όταν διοχετεύουν πληροφορίες στα ΜΜΕ. Πρόκειται για νομοθετικό μέτρο που ανάλογό του δεν υπάρχει ούτε κάν στην υπόλοιπη Σκανδιναβία και, κατά την άποψή μου, είναι τουλάχιστον μάταιο, σ' αυτήν τη φάση, να προσπαθούμε να το εισαγάγουμε στην ΕΕ.
<P>
Μία πρόταση τροπολογίας αναφέρει, επίσης, ότι δεν θα πρέπει η κοινοτική νομοθεσία να καταργεί την εθνική νομοθεσία. Ταιριάζει, ίσως, να ολοκληρώσω μ' ένα σχόλιο επ' αυτού. Με την παρούσα έκθεση φιλοδοξώ να δημιουργηθούν πραγματικά για τον συγκεκριμένο τομέα κανόνες τους οποίους να μπορούν όλα τα κράτη να αποδεχθούν χωρίς να προκύψει καμία σύγκρουση με εθνικά νομοθετικά μέτρα, όσο προχωρημένα κι αν είναι αυτά σε εθνικό επίπεδο.

<SPEAKER ID=49 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι επανειλημμένα μας κατηγορούν στην πατρίδα μας ότι βρισκόμαστε μακριά από τον πολίτη και ότι έχουμε απογειωθεί. Μπορούμε να υπερασπίσουμε τον εαυτό μας σε σχέση με την κατηγορία αυτή, μόνο εάν φροντίσουμε για μεγαλύτερη διαφάνεια και περισσότερο δημοκρατικό έλεγχο. Οι πολίτες της Ευρωπαϊκής Ένωσης έχουν δικαίωμα σε κάτι τέτοιο. Η διαφάνεια και ο δημοκρατικός έλεγχος οδηγούν στην εγγύτητα προς τον πολίτη, την οποία δεν πρέπει να την θυμόμαστε μόνο κάθε πέντε χρόνια, λίγο πριν από τις εκλογές. Έχουμε να κάνουμε ακόμα πολλά. Αυτό δεν το δείχνει μόνο η έκθεση της συναδέλφου Lφφw, το δείχνουν και τα 20 συμπεράσματα της γνωμοδότησής μου την οποία αποδέχθηκε ομόφωνα η Επιτροπή Νομικών Θεμάτων και Δικαιωμάτων των Πολιτών.
<P>
Πιο σημαντική απ' όλα θεωρώ τη βελτίωση των δυνατοτήτων πληροφόρησης των πολιτών ως επίκεντρο κάθε διαφάνειας. Οι Φινλανδοί και οι Σουηδοί έχουν αναπτύξει έναν αξιοζήλευτο τρόπο αντιμετώπισης αυτού του ζητήματος. Θα μπορούσαμε να παραδειγματιστούμε σε όλη την Ευρώπη από το συγκεκριμένο θετικό σκανδιναβικό πρότυπο. Γιατί θα πρέπει άραγε να αρνηθούμε στους πολίτες την ευρύτερη δυνατή πρόσβαση στους φακέλους και στα έγγραφα; Τι μας εμποδίζει άραγε να επεκτείνουμε το δικαίωμα αυτό π.χ. στους ανταποκριτές για το Κοινοβούλιο και σε άλλους; Γιατί δεν μπορεί άραγε το Συμβούλιο να εργάζεται με τον ίδιο βαθμό δημοσιότητας, όπως το κάνει το Ευρωπαϊκό Κοινοβούλιο στις περισσότερες των περιπτώσεων;
<P>
Γιατί έχουν οι εκπρόσωποι του Συμβουλίου και της Επιτροπής μόνιμα θέση στις επιτροπές μας, και γιατί δεν ισχύει το ίδιο για τους εκπρόσωπους του Κοινοβουλίου, τουλάχιστον για τους εισηγητές του; Η ύπαρξη περισσότερης διαφάνειας δεν αρκεί όμως, εάν επιθυμούμε μεγαλύτερη εγγύτητα στον πολίτη. Για να είναι δυνατόν να κατανοούν τις πολιτικές εξελίξεις και τις διαδικασίες λήψης αποφάσεων, οι πολίτες πρέπει να αποκτήσουν τη δυνατότητα να συμμετέχουν. Καλούνται τα θεσμικά όργανα της Ευρωπαϊκής Ένωσης να αναπτύξουν μηχανισμούς που θα καθιστούν στους πολίτες δυνατόν να υποβάλλουν τις δικές τους ιδέες και αντιλήψεις. Αυτό είναι ένα δημοκρατικό θεμελιώδες αίτημα. Εάν οικοδομούμε την Ευρώπη του μέλλοντος, χρειαζόμαστε τη συμμετοχή όλων, βασικά, για χάρη της δικής μας αξιοπιστίας.

<SPEAKER ID=50 NAME="Voggenhuber">
συντάκτης γνωμοδότησης της Επιτροπής Πολιτικών Ελευθεριών και Εσωτερικών Υποθέσεων. (DE) Κύριε Πρόεδρε, κυρίες και κύριοι, κατά τη διάρκεια της τελευταίας συζήτησης άκουσα με μεγάλη ικανοποίηση τις δηλώσεις του νέου Προέδρου του Συμβουλίου, σχετικά με την αναγκαιότητα διαδικασιών για τη δρομολόγηση ενός ευρωπαϊκού συντάγματος και την αναγγελία ότι θα εκπονηθεί ένας κατάλογος των θεμελιωδών δικαιωμάτων. Πόσο μεγάλη είναι η ικανοποίησή μου μπορούν ίσως να κρίνουν τα μέλη και οι συνάδελφοί μου της Επιτροπής Θεσμικών Θεμάτων τους οποίους έχω ζαλίσει, προβάλλοντας συνεχώς το αίτημα αυτό και από τους οποίους λάμβανα συχνά την απάντηση ότι δεν έχουν ωριμάσει ακόμα τα πράγματα. Κύριε Herman, κύριε Bourlanges, τόσο γρήγορα ωριμάζουν λοιπόν τα πράματα, ίσως χρειαζόταν όμως για αυτό ένα πράσινος Πρόεδρος του Συμβουλίου.
<P>
Στο πλαίσιο αυτής της αναγκαίας διαδικασίας βαθύτατου εκδημοκρατισμού ανήκει και το ερώτημα της σημερινής έκθεσης. Πραγματευόμαστε σήμερα ένα τμήμα του εκδημοκρατισμού που έχει καθυστερήσει ιδιαιτέρως, αλλά ίσως αυτό να έγκειται σε μία παρεξήγηση. Στο Σώμα, καθώς και στις αντίστοιχες επιτροπές μιλάμε τις περισσότερες φορές για διαφάνεια, για ενημέρωση της δημοσιότητας, για δημόσιες σχέσεις, για υπηρεσίες πληροφόρησης. Με αυτόν τον τρόπο αποκαλύπτουμε την κατάσταση ανάγκης στην οποία βρίσκεται η δημοκρατία στην Ευρωπαϊκή Ένωση, αντί να την απομακρύνουμε.
<P>
Διαφάνεια σημαίνει δια-φωτισμός και η αντίστοιχη έννοια σε μία δημοκρατία είναι η δημοσιότητα. Σε αυτή τη δημοσιότητα έχουν δικαίωμα οι πολίτες στην Ευρώπη, δηλαδή στη δημοσιότητα της νομοθεσίας, και όχι μόνο στη διαφάνεια, δηλαδή στην αποκάλυψη της νομοθεσίας, στη δημόσια λογοδότηση της διοίκησης για όλες της τις πράξεις, στα δικαιώματα ελέγχου και πληροφόρησης του Κοινοβουλίου ακόμα και στον δεύτερο και στον τρίτο πυλώνα, στην αποκάλυψη των αποφάσεων και των βάσεων επί των οποίων στηρίζεται η λήψη τους ακόμα και στον τομέα της εσωτερικής ασφάλειας και της εξωτερικής πολιτικής, καθώς και στο δικαίωμα των πολιτών να ενημερώνονται, που δεν είναι ταυτόσημο με τις υπηρεσίες πληροφόρησης, τα δελτία τύπου και τις αυτοπαρουσιάσεις των ευρωπαϊκών θεσμικών οργάνων στην κοινή γνώμη.
<P>
Το ζητούμενο δεν είναι η διαφάνεια και έννοιες που δεν έχουν καμία βαρύτητα στη δημοκρατική παράδοση και μοιάζουν περισσότερο με δημόσιες σχέσεις. Το ζητούμενο είναι το δικαίωμα των πολιτών στη δημοσιότητα ως βάση της δημοκρατίας.

<SPEAKER ID=51 LANGUAGE="DE" NAME="Lenz">
Κύριε Πρόεδρε, αποτελεί μεν σύμπτωση το γεγονός ότι αυτή την εβδομάδα συζητούμε για μια έκθεση σχετικά με τον ανοικτό χαρακτήρα της ευρωπαϊκής Ένωσης, αλλά με τη σύμπτωση αυτή το κείμενο της κ. L w κερδίζει πραγματικά σε επικαιρότητα. Αν υπήρχε εξαρχής περισσότερη διαφάνεια και είχαν αποκαλυφθεί περισσότερα στοιχεία στη δημοσιότητα, τότε ίσως η Επιτροπή και το Κοινοβούλιο να μην έφταναν στο σημείο να διεξαγάγουν τέτοιες συζητήσεις όπως οι συζητήσεις αυτής της εβδομάδας. Αλλά ακόμα και αυτό χρειάζεται κάποιους κανόνες, γιατί τότε ο ανοικτός χαρακτήρας χρησιμεύει ακόμα περισσότερο στην έγκυρη πληροφόρηση των πολιτών, μια πληροφόρηση που έχουμε οπωσδήποτε ανάγκη. Οι προεκλογικοί αγώνες δείχνουν πάντα πολύ ξεκάθαρα τα ελλείμματα στον τομέα αυτό. Ωστόσο δεν χρειαζόμαστε κράχτες, χρειαζόμαστε ακριβείς πληροφορίες.
<P>
Η έκθεση σχετικά με τον ανοικτό χαρακτήρα της Ένωσης καταβάλλει σοβαρές προσπάθειες να δώσει αυτή τη μορφή ακριβολογίας στις διατάξεις που περιέχει η Συνθήκη του Αμστερνταμ σχετικά με το ζήτημα αυτό. Για την επίτευξη του στόχου αυτού θα χρησιμεύσει ένας διοργανικά εναρμονισμένος κώδικας, που είναι ένα δύσκολο αλλά πραγματικά απαραίτητο έργο. Σε κάθε περίπτωση, οι προβλεπόμενες διατάξεις θα εξασφαλίσουν σαφώς περισσότερη δημοσιότητα. Θα είναι ασφαλώς αναγκαία η συζήτηση ορισμένων προτάσεων, εάν συμπεριληφθούν και θεσμοί όπως το Ευρωπαϊκό Δικαστήριο, η Ευρωπαϊκή Κεντρική Τράπεζα το Ευρωπαϊκό Ελεγκτικό Συνέδριο και η Ευρωπαϊκή Τράπεζα Επενδύσεων.
<P>
Είναι ασφαλώς επιθυμητό - και σε σχέση με αυτό χαιρετίζουμε την έκθεση L w - να αποκτήσουν μεγαλύτερη διαφάνεια οι διαδικασίες λήψεις αποφάσεων του Συμβουλίου και της Επιτροπής των Μόνιμων Αντιπροσώπων με την αύξηση των δυνατοτήτων πρόσβασης των πολιτών στα έγγραφα της Ένωσης. Επίσης επιθυμητό είναι η παροχή πληροφοριών από τις διοικητικές υπηρεσίες της Ένωσης να γίνεται γρηγορότερα και με ευγενικότερο τρόπο - πράγμα που κανονικά θα έπρεπε να είναι αυτονόητο - καθώς και η διατήρηση της πολυγλωσσίας που χρησιμεύει ακριβώς στη μεγαλύτερη διαφάνεια. Σήμερα είναι σαφές ότι πρέπει να χρησιμοποιηθεί η σύγχρονη ηλεκτρονική τεχνολογία. Εντούτοις δεν θα πρέπει να προχωρήσουμε τόσο μακριά όσο προτείνουν οι περισσότερες τροπολογίες και ειδικότερα η τροπολογία αριθ. 4. Η πολιτική μου Ομάδα θα συμφωνήσει με τη γενική γραμμή. Η έκθεση περιέχει μεγάλες απαιτήσεις και πρέπει φυσικά να είναι σαφές για το Ευρωπαϊκό Κοινοβούλιο ότι θα πρέπει να δημιουργηθούν οι αντίστοιχες οικονομικές προϋποθέσεις και προϋποθέσεις από την άποψη της στελέχωσης. Αυτό πρέπει να γίνει, ώστε να αποφύγουμε το ενδεχόμενο να μας πουν εκ των υστέρων η Επιτροπή και όλα τα υπόλοιπα θεσμικά όργανα πως η έλλειψη αποδοτικότητάς τους οφείλεται στο ότι δεν διέθεταν τα αναγκαία μέσα. Αυτή είναι και η αιτία του σημερινού διλήμματος. Αυτό είναι που θέλω βασικά να αποφύγουμε και ελπίζω ότι η προκείμενη έκθεση σχετικά με τον ανοικτό χαρακτήρα της Ένωσης θα προσφέρει τις απαραίτητες βάσεις.

<SPEAKER ID=52 LANGUAGE="SV" NAME="Thors">
Κύριε Πρόεδρε, όπως είπαμε, είναι μία πολύ ενδιαφέρουσα σύμπτωση το γεγονός ότι χθές συζητούσαμε για τα θέματα της διοίκησης και σήμερα συζητάμε για το θέμα της διαφάνειας και για το πώς θα καταστήσουμε την Ένωση περισσότερη αξιόπιστη. Χθές ανέκυψε μία βασική αλήθεια: χρειαζόμαστε μία ενιαία διοικητική πρακτική, δεν μπορούμε πλέον να συνεχίσουμε με 15 διαφορετικές αντιλήψεις και 15 διαφορετικούς ορισμούς. Το μόνο που κάνει αυτό είναι να δημιουργεί το υπόβαθρο για διάφορες φήμες περί ασαφειών. Αυτό που εν τούτοις με ανησύχησε χθες ήταν ότι ο Πρόεδρος της Επιτροπής δεν αναφέρθηκε ούτε με μία λέξη σε ένα χρονοδιάγραμμα για τον κανονισμό της δημοσιότητας που ζήτησε η εισηγήτρια. Πότε θα μπορέσουμε να το δούμε; Ποιές αρχές θα περιλαμβάνει;
<P>
Αυτό σημαίνει ότι την ευθύνη την έχει το Κοινοβούλιο. Φοβάμαι ότι η Επιτροπή εξακολουθεί να παραμένει σε μία κατάσταση «il faut faire une profonde rιflexion». Αυτό συνεπάγεται ότι θα πρέπει όλοι να στηρίξουμε τις αρχές που υπέβαλε η κ. Lφφw στην εξαιρετική έκθεσή της. Εξαιρετικά στοιχεία επίσης υπάρχουν στη γνωμοδότηση Gebhardt. Θα πρέπει να έχουμε κανονισμούς που εμπεριέχουν σαφή δικαιώματα για τους πολίτες, υποχρεώσεις για τα θεσμικά όργανα. Αυτό είναι το πλέον σημαντικό για να απομακρύνουμε τη δυσπιστία που υπάρχει και να αποκαταστήσουμε την αξιοπιστία των θεσμικών οργάνων της ΕΕ.

<SPEAKER ID=53 LANGUAGE="FR" NAME="Lataillade">
Κύριε Πρόεδρε, αγαπητοί συνάδελφοι, η έκθεση της κυρίας Lφφw είναι εξαιρετική. Συνδυάζει τη σύνεση και την τόλμη σε έναν τομέα όπου αρμόζει η διατήρηση της ισορροπίας και του μέτρου. Το διαπιστώσαμε χθες σαφέστατα μέσα από τις συζητήσεις.
<P>
Η εισηγήτρια μας υποδεικνύει ότι μία αυξημένη διαφάνεια αποτελεί καθοριστικό παράγοντα για το μέλλον της Ευρωπαϊκής Ένωσης. Οι πολίτες της Ένωσης αντιλαμβάνονται συχνά τη διαφάνεια αυτή ως μακρινή και γραφειοκρατική. Η κυρία Lφφw μάς υποδεικνύει επίσης ότι η διαφάνεια μπορεί να βοηθήσει στην πρόληψη της διαφθοράς και των καταχρήσεων εξουσίας.
<P>
Δύο είναι συνεπώς οι όψεις που επικρατούν στην έκθεση αυτή: η όψη της μορφής και η όψη της ουσίας. Η μορφή δεν αναφέρεται μόνο στα τρόπο παρουσίασης των εγγράφων, αλλά και στη συμπεριφορά. Νομίζω ότι η εισηγήτριά μας το όρισε με άριστο τρόπο. Η δεύτερη όψη έχει να κάνει με την ουσία. Όσο τα ευρωπαϊκά θεσμικά όργανα, δηλαδή εμείς οι ίδιοι, αλλά και η Επιτροπή - το συζητήσαμε ευρέως χθες - δεν προσφέρουν μέσα από τις δικές τους εργασίες, όπως και μέσα από κάθε πληροφορία που παρέχεται στους πολίτες της Ένωσης, τα αναγκαία στοιχεία για την κατανόησή τους, η Ευρώπη δεν πρόκειται να προοδεύσει.
<P>
Το χρέος που έχουμε ως ευρωβουλευτές είναι να βελτιώσουμε την πληροφόρηση των πολιτών, αν θέλουμε οι κρίσεις που θα γίνονται για την δράση και την ανάπτυξη της Ευρώπης να είναι αυτές που περιμένουμε. Δεδομένου ότι πιστεύουμε ότι αυτή η έκθεση είναι αρκετά ισορροπημένη, η Ομάδα Ένωση για την Ευρώπη, κύριε Πρόεδρε, θα την υπερψηφίσει με μεγάλη χαρά.

<SPEAKER ID=54 LANGUAGE="SV" NAME="Sjφstedt">
Κύριε Πρόεδρε, ο μεγαλύτερος βαθμός διαφάνειας στο νομοθετικό έργο και τη διοίκηση είναι καθοριστικής σημασίας για τον εκδημοκρατισμό της ΕΕ. Η διαφάνεια είναι το καλύτερο αντίδοτο κατά της διαφθοράς και της κακοδιαχείρισης. Χωρίς διαφάνεια οι πολίτες δεν μπορούν να ελέγξουν τους νομοθέτες τους και να τους θέσουν ενώπιον των ευθυνών τους. Γι' αυτόν τον λόγο καλωσορίζω την έκθεση Lφφw. Συμμερίζομαι τις περισσότερες από τις απόψεις της, έστω και αν θεωρώ ότι θα μπορούσαν να ήταν λίγο περισσότερο προωθημένες και λίγο σαφέστερες σε σημαντικά σημεία.
<P>
Είναι προφανές ότι η Επιτροπή εξακολουθεί να μην καταλαβαίνει τι σημαίνει πραγματική διαφάνεια. Αυτό φαίνεται πέραν των άλλων από δύο επίκαιρα παραδείγματα. Κατ' αρχάς, η περίπτωση του υπαλλήλου που απολύθηκε, του κ. Van Buitenen, ο οποίος ανέφερε στο Ευρωπαϊκό Κοινοβούλιο την αλήθεια για τις απάτες, δείχνει την αυταρχική στάση της Επιτροπής. Γι' αυτόν τον λόγο είναι απαραίτητη η απαλλαγή αυτού που παρέχει πληροφορίες, που προστατεύει το δικαίωμα των υπαλλήλων να ενημερώνουν την υπόλοιπη κοινωνία χωρίς να κινδυνεύουν να τιμωρηθούν, κάτι που και εγώ έχω προτείνει σε μία πρόταση τροπολογίας. Δεύτερον, η επιστολή Σαντέρ προς τον Σουηδό πρωθυπουργό Gφran Persson είναι επίσης ένα πολύ παράξενο γεγονός. Είναι εντελώς απαράδεκτο να εφορμά η Επιτροπή ως ένα είδος αστυνομίας των απόψεων όταν ένας από τους αρχηγούς κυβερνήσεων της Ένωσης ασκεί δικαιολογημένη κριτική στη στάση της.
<P>
Το ασθενέστερο σκέλος της έκθεσης Lφφw είναι οι διατυπώσεις για τις ανοιχτού χαρακτήρα συσκέψεις του Συμβουλίου. Θα έπρεπε να είναι αυτονόητο από δημοκρατικής σκοπιάς ότι όλες οι πτυχές του νομοθετικού έργου επιτελούνται δημοσίως. Ωστόσο, η κ. Lφφw δεν ζητά αυτό. Γιατί θα έπρεπε οι λαοί της ΕΕ να ικανοποιούνται με κάτι λιγότερο από το να έχουν, όπως γίνεται σε μία κανονική δημοκρατία, πλήρη επίβλεψη των διαδικασιών λήψης αποφάσεων για την υιοθέτηση νέων νόμων;
<P>
Η έκθεση με τις προτάσεις τροπολογίας της Ομάδας ΕΕΑ/ΑρΠρΒΧ μπορεί να βελτιωθεί σε δύο τομείς ακόμη. Είναι σημαντικό να μην περιορίσει η ΕΕ τους εθνικούς νόμους για τη διαφάνεια. Πέραν των άλλων, η αναφορά του Συμβουλίου προς το Ευρωπαϊκό Δικαστήριο στη λεγόμενη υπόθεση Journalisten αποδεικνύει ότι αυτό μπορεί να συμβεί εξαιτίας του υπερβολικού βαθμού σ' ό, τι αφορά το καθεστώς του εμπιστευτικού από πλευράς Επιτροπής. Στην αναφορά του Συμβουλίου αμφισβητούνται ευθέως οι εθνικοί κανονισμοί σε ό, τι αφορά τη διαφάνεια και τα εθνικά συντάγματα. Η ίδια υπόθεση, όπως και πολλές άλλες, καταδεικνύει την ανάγκη θέσπισης ταχύτερων και φθηνότερων μεθόδων υποβολής έφεσης στις αποφάσεις, βάσει των οποίων τα θεσμικά όργανα της ΕΕ αρνήθηκαν να παραδώσουν έγγραφα.
<P>
Η αύξηση της διαφάνειας είναι καθοριστικής σημασίας για τον εκδημοκρατισμό της ΕΕ. Γι' αυτόν τον λόγο είναι λυπηρό το γεγονός ότι το ενδιαφέρον σχετικά μ' αυτό το θέμα στην Επιτροπή του Κοινοβουλίου, καθώς και στις προτάσεις τροπολογίας, προέρχεται κυρίως από βουλευτές των σκανδιναβικών χωρών και όχι από περισσότερες χώρες. Μία σημαντική και θετική έκθεση όπως η έκθεση Lφφw αξίζει μεγαλύτερης προσοχής απ' αυτήν που εκδηλώθηκε.

<SPEAKER ID=55 LANGUAGE="IT" NAME="Amadeo">
Κύριε Πρόεδρε, η Συνθήκη του Αμστερνταμ εισήγαγε ρητώς την αρχή της διαφάνειας των ευρωπαϊκών διοικήσεων: η αρχή αυτή, πράγματι, κάνει εμφανή αναφορά στην δημοσιοποίηση των πολιτικών εγγράφων των τριών θεσμικών οργάνων. Εμείς θεωρούμε απαραίτητο αυτή η διαφάνεια να μπορέσει να επεκταθεί σε όλους τους ευρωπαϊκούς οργανισμούς και πρέπει να αναπτυχθεί και με την βοήθεια άλλων μέσων, όπως για παράδειγμα η δημοσιότητα των συνεδριάσεων, η διαθεσιμότητα των διοικήσεων, η σύνταξη πιο σαφών και απλών κειμένων, η λύση του προβλήματος της πολυγλωσσίας και τα λοιπά. Αυτή τη διαφάνεια είμαστε πεπεισμένοι ότι πρέπει να την επιθυμούμε πραγματικά, όχι μόνο στα λόγια, ως έκφραση μιας βούλησης και μιας νοοτροπίας πολιτικού χαρακτήρα, και όχι ως καθαρά γραφειοκρατική πράξη που χρησιμεύει, τελικά, στην σύγχυση των ιδεών ακριβώς για να μην ξεκαθαριστούν τα πράγματα, απομακρύνοντάς μας από την αλήθεια.
<P>
Και αναρωτιόμαστε: μέχρι ποιο σημείο μπορεί ο πολίτης να αισθανθεί, σήμερα, αναπόσπαστο μέρος μιας ευρωπαϊκής θεσμικής πραγματικότητας που είναι όλο και πιο μπερδεμένη και σύνθετη; Μέχρι ποιο σημείο μπορούμε να τον ωθήσουμε να κατανοήσει τους θεσμικούς μηχανισμούς την στιγμή κατά την οποία τον ενδιαφέρουν περισσότερο, την στιγμή που οι αποφάσεις που λαμβάνονται στα πλαίσια των κοινοτικών οργάνων αφορούν την καθημερινή ζωή και έχουν αντίκτυπο στις επιλογές της κάθε μέρας, όταν δεν υπάρχουν τα μέσα που θα συνδέσουν τον ίδιο τον πολίτη με τις διαδικασίες, ώστε να τον κάνουμε να καταλάβει τους λόγους στους οποίους βασίζονται αυτές οι επιλογές; Μέχρι ποιο σημείο χρειάζεται να τονίσουμε ότι αυτά τα θεσμικά όργανα είναι απομακρυσμένα από τον πολίτη, χωρίς να διατρέξουμε τον κίνδυνο να προκαλέσουμε αυτό το αίσθημα ναυτίας, αυτήν την αρνητική στάση απέναντι στην Ευρώπη που δυστυχώς σήμερα παρατηρούμε όλο και περισότερο; Μέχρι ποιο σημείο να τεντώσουμε το σκοινί της αποξένωσης, χωρίς να διακινδυνεύσουμε να απομακρύνουμε οριστικά τον πολίτη από τα κέντρα λήψης αποφάσεων;
<P>
Αν και είναι αλήθεια ότι το περιστατικό, το οποίο δυστυχώς βρίσκεται πλέον στην επικαιρότητα, σχετικά με περιπτώσεις απάτης και κατάχρησης των χρημάτων ευρωπαίων φορολογουμένων, το οποίο ήρθε να οξύνει η άρνηση που εξέφρασε το Κοινοβούλιό μας για την χορήγηση απαλλαγής για το οικονομικό έτος 1996, ρίχνει βαριές σκιές στο εσωτερικό της Κοινότητας, χρειάζεται παρ'όλα αυτά να επισημανθεί στην κοινή γνώμη. Πρόκειται για ένα χρέος, βάσει ακριβώς του καθήκοντος που ο πολίτης μας ανέθεσε, εκλέγοντάς μας αντιπροσώπους του σε αυτό το Κοινοβούλιο. Στην άλλη όψη του νομίσματος βρίσκεται ο κίνδυνος να συμβάλλουμε στην αύξηση της αποξένωσης αυτών των πολιτών.
<P>
Πράγματι, τα στοιχεία σχετικά με την αποχή, που παρατηρήθηκε σχεδόν παντού στην Ευρώπη επ'ευκαρία των πιο πρόσφατων εκλογικών αναμετρήσεων, αποτελούν ένα ανησυχητικό σήμα κινδύνου και αποδεικνύουν ότι ο πολίτης έχει χάσει πλέον την εμπιστοσύνη του, και ότι αντί να πάει να ψηφίσει, προτιμά την κυριακάτικη εκδρομή. Αυτή η στάση του γίνεται ωστόσο επικίνδυνη γιατί, ενώ από την μια πλευρά τον αφήνει στο έλεος των επιλογών που άλλοι - γενικά πιο μαχητικοί και οργανικά ενταγμένοι στα παραδοσιακά κόμματα - κάνουν αντί για αυτόν, από την άλλη πλευρά τον παραδίδει με το πέρασμα του χρόνου στα χέρια δημαγωγών και λαϊκιστών της τελευταίας στιγμής.
<P>
Ιδιαίτερο χαρακτηριστικό της σημερινής μας κοινωνίας, που στηρίζεται στην υπεροχή του δικαίου, είναι το να συνδέει τον πολίτη με τις πολιτικές επιλογές, που μέχρι χτες προδιαγράφονταν από τις εθνικές κυβερνήσεις, και σήμερα αποτελούν προνόμιο των κοινοτικών μας οργάνων. Οι πολίτες έχουν συνεπώς το δικαίωμα όχι μόνο να αντιλαμβάνονται τα αποτελέσματα των πολιτικών αποφάσεων αλλά και να συμμετέχουν σε αυτές τις αποφάσεις. Εάν η διαφάνεια πρέπει να περιλαμβάνει όλες αυτές τις διευκολύνσεις που επιτρέπουν στον πολίτη να έχει πρόσβαση στις πληροφορίες και να κατανοεί τους μηχανισμούς λήψης αποφάσεων, ο δημοκρατικός έλεγχος περιλαμβάνει, μαζί με την συμμετοχή των πολιτών, και την άσκηση των μηχανισμών ελέγχου που φέρνουν, τελικά, τον πολίτη κοντά στο Κοινοβούλιο.

<SPEAKER ID=56 LANGUAGE="NL" NAME="Maij-Weggen">
Κύριε Πρόεδρε, οι εκθέσεις της κ. Lφφw και του κ. Brok σχετικά με τη διαφάνεια των ευρωπαϊκών θεσμικών οργάνων και τον τρόπο με τον οποίο εκλέγεται ο Πρόεδρος της Επιτροπής δεν θα μπορούσαν να υποβληθούν σε μια καλύτερη στιγμή. Όσον αφορά τη διαφάνεια, την Δευτέρα έγινε απολύτως σαφές ότι πρέπει να ανοίξουν οι πύλες του κάστρου της ευρωπαϊκής γραφειοκρατίας. Το Κοινοβούλιο προσπάθησε να το κάνει αυτό με τη συνθήκη του Αμστερνταμ, ζητώντας τη θέσπιση νομοθεσίας με την οποία θα γινόταν υποχρεωτική η δημοσιοποίηση όλων των προκαταρκτικών εγγράφων που αφορούν την ευρωπαϊκή νομοθεσία και το δημόσιο χαρακτήρα των συνεδριάσεων του Συμβουλίου. Τα αιτήματα αυτά δεν ικανοποιήθηκαν παρά μόνο κατά ένα μικρό μέρος. Η δύσκολη συζήτηση, που πραγματοποιήθηκε χτες, καθιστά ακόμη πιο σαφές ότι πρέπει να γίνει ένα νέο βήμα.
<P>
Θα ήθελα να συνεχίσω επί του σημείου αυτού. Κατά τη γνώμη μου, χρειαζόμαστε ένα νόμο, μια ευρωπαϊκή οδηγία, για τη διαφάνεια της διοίκησης σε ευρωπαϊκή κλίμακα, έτσι ώστε οι πολίτες και το Κοινοβούλιο να μην εξαρτώνται από περιστασιακές υποσχέσεις, αλλά να μπορούν να στηριχτούν σε μια σαφή ευρωπαϊκή νομοθεσία.
<P>
Θα ήθελα να κάνω και μια μικρή παρατήρηση η οποία αφορά τον Πρόεδρο της Επιτροπής. Υποστηρίζω και εγώ την έκθεση Brok, πιστεύω όμως ότι, στον κώδικα που προτείνει η Επιτροπή, πρέπει να διασαφηνιστεί ότι οι Επίτροποι συμμετέχουν εξ ονόματος των ευρωπαϊκών αρχών, εξ ονόματος της Ευρωπαϊκής Ένωσης και όχι εξ ονόματος των κρατών μελών. Αυτό είναι από τα σημεία που παραμορφώνουν την κατάσταση και ένα θέμα το οποίο πρέπει να ρυθμιστεί όσο το δυνατόν συντομότερα σε έναν εσωτερικό κώδικα της Επιτροπής. Αυτά ήθελα να τονίσω με αφορμή την έκθεση Brok. Αυτές είναι οι παρατηρήσεις που είχα να κάνω.

<SPEAKER ID=57 LANGUAGE="SV" NAME="Lindqvist (ELDR).">
Κύριε Πρόεδρε, θέλω, κατ' αρχάς, να ευχαριστήσω την κ. Lφφw για μία καλή έκθεση. Είναι μία καλή αρχή, αλλά, δεν προχωρά σε μεγαλύτερο βάθος. Οι προτάσεις για την απαλλαγή του ανακοινώνοντος, τις ανοιχτού χαρακτήρα συνεδριάσεις του Συμβουλίου κατά τη νομοθετική διαδικασία η και δωρεάν δυνατότητα υποβολής έφεσης στις αποφάσεις στο Ευρωπαϊκό Δικαστήριο, αν δεν παραδίνονται έγγραφα, είναι καλοί τρόποι ενίσχυσης της έκθεσης.
<P>
Ακριβώς τώρα βλέπουμε που οδηγεί η έλλειψη διαφάνειας και δημοσιότητας. Ίσως να μην είχαμε αυτήν τη συζήτηση για την πρόταση μομφής αν υπήρχαν κώδικες περί διαφάνειας, απαλλαγής του ανακοινώνοντος κ.ά. θέματα τα οποία ετέθησαν σ' αυτήν τη συζήτηση. Ο καλύτερος, μοναδικός ίσως, τρόπος να αποτραπούν παρόμοιες συζητήσεις εν συνεχεία, είναι ο ανοιχτός χαρακτήρας της διοίκησης με τη δημιουργία καταλόγων για τα εισαγόμενα έγγραφα, με σαφείς κανονισμούς όσον αφορά το τι είναι δημόσιο και τι εμπιστευτικό, καθώς και με την απαλλαγή αυτού που παρέχει πληροφορίες και τις ανοιχτού χαρακτήρα συνεδριάσεις του Συμβουλίου. Τάσσομαι υπέρ της έκθεσης, καθώς επίσης και των πέντε προτάσεων τροπολογίας!

<SPEAKER ID=58 NAME="Κακλαμάνης">
Κύριε Πρόεδρε, θα ήθελα να συγχαρώ την εισηγήτρια της έκθεσης για δύο λόγους: πρώτον διότι θίγει ένα θέμα το οποίο αποτελεί ντροπή για την Ευρωπαϊκή «Ενωση, και δεύτερον διότι το προσεγγίζει με πολύ συγκεκριμένες προτάσεις.
<P>
Θα ήθελα δε να αναφέρω στους συναδέλφους δύο παραδείγματα. Το ένα είναι ότι σε ολόκληρο τον κόσμο, σε ολόκληρη τη γη, δύο μόνο όργανα συνεδριάζουν κεκλεισμένων των θυρών: το ένα είναι το Συμβούλιο Υπουργών της Ευρωπαϊκής «Ενωσης και το άλλο είναι η Λαϊκή Εθνοσυνέλευση της Κίνας. Και διερωτώμαι κύριοι συνάδελφοι, γιατί βγάζουμε ψηφίσματα εναντίον της Κίνας και την κατηγορούμε για έλλειψη δημοκρατίας και διαφάνειας, όταν το Συμβούλιο Υπουργών της Ευρωπαϊκής «Ενωσης ακολουθεί ακριβώς την ίδια πρακτική. Το δεύτερο είναι η δίωξη του συγκεκριμένου υπαλλήλου της Επιτροπής. Το μήνυμα το οποίο βγαίνει από αυτή τη δίωξη, ξέρετε ποιο είναι; 'Οτι σας πληρώνουμε, κύριοι υπάλληλοι, και μάλιστα σας δίνουμε και καλό μισθό, για να δουλεύετε, να βλέπετε, να ακούτε, αλλά να μη μιλάτε. Να μη μιλάτε ούτε καν στο Ευρωπαϊκό Κοινοβούλιο, διότι δεν μας συμφέρει να ακούγονται πράγματα που γίνονται μέσα στην Επιτροπή. Συγχαίρω λοιπόν τους εισηγητές. Η ομάδα μου θα υπερψηφίσει την έκθεσή τους.

<SPEAKER ID=59 NAME="Sierra Gonzαlez">
Kύριε Πρόεδρε, ο δημοκρατικός χαρακτήρας μιας κοινωνίας ορίζεται με τη δυνατότητα να γνωρίζει ο πολίτης την ταυτότητα και τις ενέργειες των διοικούντων του και να μπορεί, ως αποτέλεσμα αυτής της γνώσης, να καταλογίζει ευθύνες όταν υπάρχει σχετική αφορμή και να ελέγχει τους στόχους που επιδιώκονται με τις πολιτικές δράσεις. Δεν υπάρχει άλλη διαδικασία για να εμποδιστούν οι καταχρήσεις εξουσίας.
<P>
Όμως στην Ευρωπαϊκή Ένωση εξακολουθούν μέχρι σήμερα να αποκρύπτονται από τους πολίτες βασικά θέματα που αφορούν τη δικαιοσύνη και τα εσωτερικά, να καταρτίζονται κρυφά κανονιστικά κείμενα, να λαμβάνονται αποφάσεις χωρίς να γίνονται γνωστές οι αιτίες τους και όλα αυτά να στηρίζονται σε έννοιες όπως δημόσια τάξη και εσωτερική ασφάλεια, που έχουν επιτρέψει και επιτρέπουν στα όργανα να επεκτείνουν κατά προαίρεση την αρχή της εμπιστευτικότητας.
<P>
Λέγεται ότι πρέπει να προβούμε σε μεγαλύτερη διαφάνεια και δημοσιότητα για να πλησιάσουμε τα όργανα της Ευρωπαϊκής Ένωσης στον πολίτη, αλλά αυτό που πρέπει να γίνει στην πραγματικότητα είναι να δοθεί δημοκρατική νομιμότητα στην ευρωπαϊκή οικοδόμηση και στα όργανά της. Αυτό είναι το ζήτημα. Έγιναν βήματα προς αυτήν την κατεύθυνση στη Συνθήκη του Αμστερνταμ, αλλά δεν είναι αρκετά. Η διακριτική ευχέρεια της διοίκησης να περιορίζει τις πληροφορίες εξακολουθεί να διατηρείται και αυτή η ευχέρεια πρέπει να εξαφανιστεί.
<P>
Στην έκθεση αυτή - και γι' αυτό την υποστηρίζουμε - γίνεται προσπάθεια να περιοριστεί η διακριτική ευχέρεια της ευρωπαϊκής διοίκησης και πιστεύουμε ότι αυτός είναι ο προσανατολισμός και η κατεύθυνση που πρέπει να ακολουθηθεί.
<P>
Χειροκροτήματα

<SPEAKER ID=60 NAME="Oreja">
Κύριε Πρόεδρε, θα ήθελα κατ' αρχάς να συγχαρώ την κ. Lφφw και την Επιτροπή Θεσμικών Θεμάτων για την επεξεργασία αυτής της έκθεσης, την οποία θα λάβουμε σε μεγάλο βαθμό υπόψη στην Ευρωπαϊκή Επιτροπή.
<P>
Η Συνθήκη μάς αναθέτει την αποστολή να παρουσιάσουμε στο Κοινοβούλιο και το Συμβούλιο νομοθετική πρόταση για την αύξηση της διαφάνειας του θεσμικού μας συστήματος, ιδίως όσον αφορά την πρόσβαση στα έγγραφα.
<P>
Σήμερα, διάφορες υπηρεσίες των οργάνων συζητούν για αυτό το θέμα και, από πλευράς μας, θα παρουσιάσουμε την πρότασή μας μόλις τεθεί σε ισχύ η Συνθήκη. Πρόκειται για ένα κρίσιμο θέμα για το μέλλον των σχέσεων των ευρωπαϊκών οργάνων με τους πολίτες, οι οποίοι πρέπει να είναι οι πραγματικοί πρωταγωνιστές του συστήματος ολοκλήρωσης.
<P>
Η διαδικασία του Αμστερνταμ περατώθηκε με μία συνθήκη που είναι πολύ σαφής από αυτήν την άποψη, καθώς αναπτύσσει μια σειρά θεμάτων που επηρεάζουν άμεσα τους πολίτες και γενικά όλους τους ανθρώπους, τα δικαιώματα, τα συμφέροντα και τις προσδοκίες τους.
<P>
Προφανώς, η μυστικότητα, η αδιαφάνεια των διαδικασιών και των αποφάσεων των οργάνων, η υποψία - η απλή υποψία - ότι ενδέχεται να υπάρχουν κρυφά θέματα, δεν ευνοούν την καθιέρωση μιας θετικής σχέσης μεταξύ της Ένωσης και των πολιτών της. Αυτός είναι ο λόγος για τον οποίο η Συνθήκη του Αμστερνταμ αναφέρει το θέμα της διαφάνειας και η Επιτροπή θα μελετήσει πολύ προσεκτικά αυτήν την έκθεση, που θα μας βοηθήσει να προετοιμάσουμε τη δική μας απάντηση· θα λάβουμε, επίσης, υπόψη την έκθεση της Επιτροπής Νομικών Θεμάτων και Δικαιωμάτων των Πολιτών.
<P>
Θα αναφερθώ τώρα σε ορισμένες πτυχές που προκύπτουν από το ψήφισμα.
<P>
Κατά πρώτο λόγο, πιστεύω ότι το κείμενο, και προπαντός οι σχετικές με αυτό συζητήσεις, αποκάλυψαν σε ποιο βαθμό η διάταξη της Συνθήκης του Αμστερνταμ τροποποιεί την υπάρχουσα πραγματικότητα. Σήμερα, όσον αφορά την πρόσβαση στα έγγραφα, υπάρχουν διοργανικές διατάξεις, καθώς και ιδιαίτεροι κανόνες για κάθε όργανο. Όμως αυτοί οι κανόνες βασίζονται στην καλή προαίρεση κάθε οργάνου, η οποία ελάχιστα υποστηρίζεται από τις αποφάσεις του Δικαστηρίου. Τώρα η Συνθήκη δημιουργεί ένα πραγματικό δικαίωμα στη διαφάνεια, που πρέπει να συγκεκριμενοποιηθεί σε νομοθετική πράξη και σε εσωτερικές διατάξεις των οργάνων.
<P>
Κατά δεύτερον, πρέπει να λάβουμε υπόψη ότι η μεγαλύτερη ελευθερία πρόσβασης στα έγγραφα δεν αποτελεί μόνο αυτοσκοπό, αλλά ότι πρέπει να οδηγήσει σε μεγαλύτερη διαφάνεια των διαδικασιών και σαφέστερη αξιολόγηση των πολιτικών ευθυνών και των θεσμικών αρμοδιοτήτων. Η διαφάνεια μπορεί να μας βοηθήσει να παρουσιάσουμε στον πολίτη με σαφέστερο τρόπο τη δραστηριότητα κάθε οργάνου, αντί να συνεχίσει να πλανάται η εσφαλμένη ιδέα ότι πρόκειται για αποφάσεις των Βρυξελλών, γραφειοκρατικές και απομακρυσμένες από την πραγματικότητα. Από αυτήν την άποψη, πρέπει να χαρούμε για τη διοργανική συμφωνία σχετικά με την ποιότητα της νομοθεσίας, η οποία αποτελεί σημαντικό βήμα προς μια νομοθεσία πιο κατανοητή για τον πολίτη.
<P>
Κατά τρίτον - και μ' αυτό τελειώνω - θα αναφερθώ στο θέμα της ενημέρωσης, για το οποίο έκαναν νύξεις διάφοροι ομιλητές. Δεν χωράει αμφιβολία πως μια καλή ενημέρωση είναι το σημαντικότερο στοιχείο της διαφάνειας. Χωρίς ενημέρωση είναι δύσκολο να αναπτυχθεί ένα διαφανές σύστημα· χωρίς ενημέρωση είναι αδύνατο να προχωρήσουμε στη γραμμή που χάραξε το Ευρωπαϊκό Κοινοβούλιο. Έχουμε αρχίσει να ενεργούμε προς αυτή την κατεύθυνση. Η δημοσίευση μεγάλης ποσότητας εγγράφων στο Ίντερνετ μας επιτρέπει να καταστήσουμε προσιτό, σε απτή μορφή, ένα μεγάλο τμήμα των εγγράφων που είναι εξ ορισμού δημόσια και που μέχρι σήμερα η πρόσβασή τους ήταν δύσκολη και περίπλοκη. Θα πρέπει να συνεχίσουμε να εργαζόμαστε προς αυτή την κατεύθυνση, χωρίς να ξεχνάμε ότι η γραπτή ενημέρωση και προφορική ενημέρωση και η άμεση επαφή με τον πολίτη εξακολουθούν να είναι θεμελιώδεις.
<P>
Αυτοί είναι οι λόγοι για τους οποίους συγχαίρω και πάλι την εισηγήτρια αυτής της σημαντικής εργασίας, την οποία πρόκειται να λάβουμε σε μεγάλο βαθμό υπόψη κατά την παρουσίαση της νομοθετικής μας πρότασης.

<SPEAKER ID=61 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.

<CHAPTER ID=3>
Ψηφοφορίες
<SPEAKER ID=62 NAME="Berthu">
Η σύσταση απόφασης που κατήρτισε η Επιτροπή για το Συμβούλιο, όσον αφορά τις συναλλαγματικές συμφωνίες που υπεγράφησαν από τη Γαλλία και ορισμένα αφρικανικά κράτη για τη διαχείριση του φράγκου CFA και του φράγκου των Κομόρων, είναι ένα κείμενο που φαίνεται τεχνικό, αλλά αποκαλύπτει πολλές από τις μεθόδους των Βρυξελλών. Δείχνει πώς το φράγκο CFA έλκεται στις κοινοτικές αρμοδιότητες παρά τα όσα ορίζει η Συνθήκη, πώς παραβιάζονται τα εθνικά προνόμια και πώς τα γαλλικά συμφέροντα θα τεθούν σιγά σιγά σε κίνδυνο.
<P>
Καταρχάς, οι εν λόγω συναλλαγματικές συμφωνίες δεν θίγουν την Τράπεζα της Γαλλίας, αφού το γαλλικό θησαυροφυλάκιο, δηλαδή ο εθνικός προϋπολογισμός της χώρας μας, εγγυάται τη μετατρεψιμότητα του φράγκου CFA με σταθερή ισοτιμία. Κάτω από αυτές τις συνθήκες, ακόμη κι αν το φράγκο αντικαθίσταται από το ευρώ, θα μπορούσαμε να φανταστούμε, σύμφωνα με τη Συνθήκη, ότι η Γαλλία θα συνέχιζε να φέρει όλη την ευθύνη για αυτές τις συμφωνίες, δεδομένου ότι διακυβεύεται η δική μας δημοσιονομική εγγύηση και ότι η Ευρωπαϊκή Κεντρική Τράπεζα, εκ πρώτης όψεως, δεν έχει καμία σχέση. Αυτή ήταν η ερμηνεία που είχαν δώσει οι Γάλλοι, την εποχή του Μάαστριχτ, στο άρθρο 109-5 της Συνθήκης που προβλέπει ότι «με την επιφύλαξη της κοινοτικής αρμοδιότητας και των κοινοτικών συμφωνιών για την Οικονομική και Νομισματική Ένωση, τα κράτη μέλη μπορούν να διαπραγματεύονται στα πλαίσια διεθνών οργανισμών και να συνάπτουν διεθνείς συμφωνίες ».
<P>
Αυτά όμως έγιναν χωρίς να ληφθεί υπόψη η όρεξη για εξουσία των ευρωπαϊκών θεσμικών οργάνων, και κυρίως της Επιτροπής. Παρ' όλο που η διαχείριση του φράγκου CFA δεν ενδέχεται ποτέ να θίξει την σταθερότητα του ευρώ, λαμβανομένων υπόψη των πολύ μικρών ποσών που διακυβεύονται, η Επιτροπή αποφάσισε, όσο αναληθοφανές κι αν φαίνεται και σε αντίθεση με κάθε νομική λογική, να μην εφαρμόσει το άρθρο 109-5, αλλά το άρθρο 109-3 το οποίο οργανώνει τη διαδικασία έγκρισης των υπογεγραμμένων συμφωνιών από την Κοινότητα στον νομισματικό τομέα. Με αυτόν τον τρόπο, το πρώτο άρθρο της σύστασης μας παραχωρεί γενναιόδωρα το δικαίωμα να διατηρήσουμε τις συμφωνίες σχετικά με το φράγκο CFA, ενώ το δικαίωμα αυτό μας ανήκει ούτως ή άλλως. Επιπρόσθετα, θα πρέπει να ενημερώνουμε την Επιτροπή και την Οικονομική και Δημοσιονομική Επιτροπή για κάθε σχέδιο που θα επιφέρει τροποποιήσεις στις συμφωνίες αυτές και μάλιστα, σε ορισμένες περιπτώσεις, να τις υποβάλουμε στο Συμβούλιο προς έγκριση. Όλα αυτά αποτελούν μία ολοφάνερη παραβίαση των εθνικών αρμοδιοτήτων της Γαλλίας.
<P>
Η νομική αυτή παραβίαση προστίθεται στην παραβίαση των γαλλικών συμφερόντων που θα προκύψει από την αντικατάσταση του φράγκου με το ευρώ στις σχέσεις με το φράγκο CFA. Πράγματι, η δημοσιονομική εγγύηση που παρείχε η Γαλλία στο φράγκο CFA περιελάμβανε ένα σημαντικό εμπορικό πλεονέκτημα για τη χώρα μας, δεδομένου ότι οι οικονομικοί φορείς μπορούσαν να οργανώσουν με μεγαλύτερη ευκολία τις συναλλαγές τους, βασιζόμενοι σε σταθερά συναλλάγματα. Εφ' εξής, η Γαλλία θα παρέχει πάντα την δημοσιονομική της εγγύηση, η οποία όμως θα είναι προς το εμπορικό όφελος όλων των χωρών της ζώνης ευρώ.
<P>
Τέλος, οι συμφωνίες συναλλάγματος με το φράγκο CFA είχαν κάποτε μία σχετική συνοχή, αφού η εγγύηση του γαλλικού θησαυροφυλακίου μπορούσε να διακυβευτεί από τις διακυμάνσεις του φράγκου, το οποίο διαχειριζόταν η Τράπεζα της Γαλλίας. Εφ' εξής όμως, η γαλλική εγγύηση θα μπορεί να διακυβευτεί λόγω των διακυμάνσεων του ευρώ, τις οποίες οι γαλλικές αρχές δεν θα μπορούν να επηρεάσουν, πόσο μάλλον αφού θα μείνουν στο περιθώριο. Κάτι έχει σπάσει στην εσωτερική λογική του συστήματος.
<P>
Λόγω αυτής της εγκατάλειψης των αρμοδιοτήτων της Γαλλίας, που προστίθεται στην απώλεια του εμπορικού μας πλεονεκτήματος, θα απορρεύσει αναμφίβολα, σιγά σιγά, μία μείωση της γαλλικής επιρροής στις εν λόγω αφρικανικές χώρες.

<SPEAKER ID=63 NAME="Porto">
Η σύνδεση των νομισμάτων της Αφρικής με το ευρώ συνιστά έναν πρόσθετο παράγοντα που συμβάλλει στην προβολή του ευρώ, οπότε δικαιολογείται μία παραπέρα προσπάθεια προώθησης. Το θέμα με ενδιαφέρει ιδιαιτέρως, εφόσον θα αποτελέσει μια μέθοδο προσέγγισης των πορτογαλόφωνων αφρικανικών χωρών.
<P>
Έκθεση Lφφw (Α4-0476/98)
<SPEAKER ID=64 LANGUAGE="SV" NAME="Schφrling">
Κύριε Πρόεδρε, ψηφίσαμε τώρα υπέρ της έκθεσης της κ. Lφφw, κάτι για το οποίο θέλω να τη συγχαρώ. Λαμβάνοντας υπόψη τη συζήτηση που διεξήχθη εδώ, καθώς και στα θεσμικά όργανα της ΕΕ τους τελευταίους μήνες, εβδομάδες και ειδικά τις τελευταίες ημέρες, θα μπορούσε κανείς να πει ότι είναι μία σημαντική έκθεση που ήλθε την κατάλληλη στιγμή.
<P>
Στην Επιτροπή Θεσμικών Θεμάτων ξεκινήσαμε να εργαζόμαστε με τα θέματα της διαφάνειας και επίβλεψης πολύ πριν από τη Συνθήκη του Αμστερνταμ· τότε, υπεύθυνος για τη εκπόνηση εκείνων των εγγράφων ήταν ο κ. Bonde. Η έκθεση εξετάζει τα απαραίτητα μέτρα που χρειάζεται να ληφθούν για να υπάρξει αύξηση της διαφάνειας και της επίβλεψης, κάτι που είναι βεβαίως απολύτως βασικό για τον δημοκρατικό έλεγχο τον οποίο, πέραν των άλλων, αυτό το Κοινοβούλιο θα ασκήσει. Αφορά τη δυνατότητα των πολιτών να έχουν πρόσβαση σε έγγραφα, το ότι τα έγγραφα πρέπει φυσικά να καταχωρούνται ημερολογιακά, τις ανοιχτού χαρακτήρα συνεδριάσεις, καθώς και πέραν των άλλων, τη δυνατότητα πρόσβασης στο Internet και μία νέα, απολύτως υπεύθυνη, διάρθρωση της διαχείρισης.
<P>
Ωστόσο, η διαφάνεια και η επίβλεψη δεν αφορούν μόνο τα έγγραφα για το κοινό και τον τρόπο πρόσβασης σε αυτά, αλλά, αφορά επίσης τη διαφάνεια καθ' όλη τη διαδικασία λήψης των αποφάσεων, τις διοικητικές δραστηριότητες και το πώς χρησιμοποιούνται οι δημόσιοι πόροι. Όλα αυτά πρέπει να διέπονται από διαφάνεια και επίβλεψη, ειδ' άλλως δεν πρόκειται ποτέ να αποκτήσουμε δημοκρατικά θεσμικά όργανα που λειτουργούν σωστά.
<P>
Στην έκθεση αναφέρεται ότι οι διατάξεις της Συνθήκης του Αμστερνταμ μπορούν να ειδωθούν ως ένα πρώτο βήμα προς μία πραγματική αρχή δημοσιότητας. Ωστόσο, απομένει να γίνουν πολλά βήματα. Θέλω μόνο να το επισημάνω αυτό, ώστε να μην πιστεύουμε ότι έχουμε μία έκθεση που είναι συνολική και ολοκληρωμένη. Ένα βήμα, που κατά τη γνώμη μου λείπει πραγματικά, είναι αυτό που αφορά τη δυνατότητα απαλλαγής αυτού που παρέχει πληροφορίες. Πιστεύω ότι και η κ. Lφφw συμφωνεί μαζί μου επ' αυτού. Δυστυχώς, η Ολομέλεια δεν ενέκρινε τις προτάσεις τροπολογίας που υποβάλαμε, αφενός εγώ, αφετέρου ο κ. Sjφstedt. Η απαλλαγή αυτού που παρέχει πληροφορίες, που είναι βέβαια μία απαλλαγή που υπάρχει στη Σκανδιναβία, δηλαδή το δικαίωμα να κοινοποιεί κάποιος πληροφορίες, καθώς και αυτές να δημοσιεύονται χωρίς να διακινδυνεύει να έχει επιπτώσεις ή κυρώσεις καθώς και, εν προκειμένω, το δικαίωμα της ανωνυμίας, είναι ένα δικαίωμα που πρέπει να υπάρχει. Θεωρώ ότι είναι ένα βασικό συστατικό μίας πραγματικής αρχής της δημοσιότητας. Αυτό πρέπει να το λάβει υπόψη της αυτή η Ολομέλεια και να φροντίσει ώστε να τροποποιηθεί στη Συνθήκη του Αμστερνταμ, ή στην επόμενη Συνθήκη.

<SPEAKER ID=65 NAME="Berthu">
Η έκθεση της κυρίας Lφφw σχετικά με τη διαφάνεια στην Ευρωπαϊκή Ένωση κινείται προς τη σωστή κατεύθυνση, είναι όμως πολύ σχολαστική και παρουσιάζει έλλειψη γενικής προοπτικής.
<P>
Καταρχάς, αν είναι ακριβές ότι η Συνθήκη του Αμστερνταμ αναγνωρίζει στους πολίτες το δικαίωμα πρόσβασης στα έγγραφα των ευρωπαϊκών θεσμικών οργάνων - ένα δικαίωμα που θα έπρεπε μάλιστα να ήταν αυτονόητο εδώ και καιρό - αντίθετα μπορούμε να ανησυχήσουμε για τη διαφορετική μεταχείριση ανάμεσα στο Συμβούλιο και στην Επιτροπή. Ένα συγκεκριμένο άρθρο (το νέο άρθρο 207) ορίζει τις βασικές υποχρεώσεις του Συμβουλίου σε θέματα διαφάνειας, περιέργως όμως δεν υπάρχει κάτι αντίστοιχο για την Επιτροπή. Δεν θα έπρεπε να χρησιμοποιήσει αυτήν την παράλειψη για να προσπαθήσει να διαιωνίσει το σκοτάδι που περιβάλλει τη διαχείριση των φακέλλων της και τα λυπηρά αποτελέσματα του οποίου βλέπουμε στις συνεχείς απάτες και σκάνδαλα.
<P>
Ακόμη πιο σοβαρό είναι το γεγονός ότι η έκθεση Lφφw αποφεύγει να διευρύνει την προοπτική και δεν θέτει το βασικό ερώτημα: στην ουσία, όλη η πολιτική της ευρωπαϊκής ολοκλήρωσης που ακολουθείται τα τελευταία χρόνια δεν στηρίζεται αδιαχώριστα στη μη-διαφάνεια; Γιατί η μέθοδος Monnet, για την οποία ακόμη και σήμερα το πρωί η γερμανική προεδρία μας μίλησε με τόσα όμορφα λόγια, παρουσιάζει δύο πλευρές: είναι μία πολιτική ολοκλήρωσης με μικρά τεχνικά διαδοχικά βήματα, είναι όμως επίσης, συχνά ξεχνάμε να το πούμε, μία πολιτική, ο τελικός στόχος της οποίας δεν παρουσιάζεται ποτέ με σαφήνεια στους πολίτες, ακόμη κι αν οι στρατηγικοί παράγοντες γνωρίζουν τα πάντα.
<P>
Η μέθοδος αυτή είναι εκ φύσεως αντίθετη με τη δημοκρατία. Ίσως να μην είχε καμία επίπτωση όταν η Κοινότητα ήταν στις αρχές της, αλλά σήμερα, ενέχει δραματικές συνέπειες: από τη μία, σημαντικές μεταφορές κυριαρχίας, που γίνονται με σχεδόν μυστικό τρόπο, από την άλλη μία πλήρη απαγκίστρωση από την κοινή γνώμη.
<P>
Πρέπει να αποκαταστήσουμε τη δημοκρατία στην Ευρώπη, δηλαδή να ακολουθήσουμε το αντίθετο από αυτό που προτείνει η μέθοδος Monnet. Βέβαια, ενδέχεται ο ευρωπαϊκός φεντεραλισμός να περιοριστεί. Σήμερα όμως, πρέπει να θέσουμε τις προτεραιότητές μας: ολοκλήρωση ή δημοκρατία.

<SPEAKER ID=66 NAME="Blak, Iversen, Kirsten Jensen και Sindal (PSE)">
Οι Δανοί σοσιαλδημοκράτες υπερψήφισαν σήμερα την έκθεση για τη διαφάνεια. Είμαστε υπέρ της δημόσιας πρόσβασης στα διοικητικά έγγραφα της ΕΕ. Συμφωνούμε επίσης με τις τροπολογίες που τονίζουν ότι πρέπει να γίνονται σεβαστοί οι εθνικοί κανόνες για τη διαφάνεια, καθώς και ότι οι πολίτες θα πρέπει να μπορούν να προσφεύγουν στο Ευρωπαϊκό Δικαστήριο σε περίπτωση που τους αρνούνται την πρόσβαση στα διοικητικά έγγραφα. Τουναντίον, δεν συμφωνούμε με την ????? ?? ????? ???????? όλες οι συνεδριάσεις του Συμβουλίου. Αυτό ωστόσο δεν σημαίνει ότι το Συμβούλιο θα μπορεί στη συνέχεια να κρατά μυστικές τις αποφάσεις και τα συνοπτικά πρακτικά. Παρομοίως φρονούμε ότι οι υπάλληλοι πρέπει να τηρούν ορισμένους κανόνες όταν προβαίνουν σε δηλώσεις για εσωτερικές υποθέσεις, όπως για παράδειγμα όσον αφορά πληροφορίες προσωπικού χαρακτήρα, όπως ακριβώς ισχύει και στη δανέζικη διοίκηση.

<SPEAKER ID=67 NAME="Darras (PSE)">
Η έκθεση αυτή έρχεται την κατάλληλη στιγμή, όπου ο σκεπτικισμός, ακόμη και η καταδίκη, της Ευρωπαϊκής Ένωσης από ένα μέρος του Τύπου και μίας μερίδας της κοινής γνώμης φαίνεται να είναι αυτό που αρμόζει.
<P>
Η Συνθήκη του Αμστερνταμ αποδοκιμάζεται από τους αντι-ευρωπαίους, αν και εισάγει ρητά την έννοια της διαφάνειας στη Συνθήκη της Ένωσης, παρέχοντας την εγγύηση του δικαιώματος πρόσβασης του κοινού στα έγγραφα της Ευρωπαϊκής Ένωσης και καθιερώνοντας το ότι οι κοινοτικές αποφάσεις λαμβάνονται «με τον μέγιστο δυνατό σεβασμό της αρχής των ανοιγμάτων και όσο το δυνατό πιο κοντά στους πολίτες».
<P>
Ευχαριστώ, συνεπώς, την κυρία εισηγήτρια για την εργασία της, που ετοιμάζει τον δρόμο προς την περίοδο μετά τη Συνθήκη του Αμστερνταμ, προσπαθώντας να θέσει τα απαραίτητα μέσα για τη βελτίωση της διαδικασίας διαφάνειας. Η έκθεσή της ζητά ο νέος κώδικας συμπεριφοράς να εφαρμόζεται όχι μόνο στα έγγραφα της Επιτροπής, του Συμβουλίου και του Κοινοβουλίου, αλλά και σε όλα τα άλλα θεσμικά όργανα της Ένωσης. Ζητά επίσης η πρακτική των ανοικτών συνεδριάσεων του Συμβουλίου να εξαπλωθεί σημαντικά και να δοθεί τέλος στην πρακτική των μυστικών δηλώσεων.
<P>
Παρομοίως, η έκθεσή της ζητά οι νομοθετικές προτάσεις, τα κείμενα επιτροπολογίας και άλλα σημαντικά έγγραφα να τίθενται στο Internet, ούτως ώστε οι πολίτες να μπορούν να ενημερώνονται.
<P>
Παρουσιάζει, δηλαδή, μία ποικιλία μέτρων τα οποία νομίζω ότι είναι απαραίτητα για την καλύτερη λειτουργία της Ευρωπαϊκής Ένωσης και την καλύτερη κατανόηση των πράξεών της από τους ευρωπαίους πολίτες. Θα υπερψηφίσω συνεπώς αυτήν την έκθεση και ζητώ από το Σώμα μας να κάνει το ίδιο.

<SPEAKER ID=68 NAME="Delcroix">
Πριν λίγες εβδομάδες, καθώς διέσχιζα την οδό Wiertz, με σταμάτησε κάποιος και με ρώτησε αιφνιδίως: «Πώς μπορούμε να έχουμε πρόσβαση στη βιβλιοθήκη του Ευρωπαϊκού Κοινοβουλίου; ». Ήταν μία γερμανίδα φοιτήτρια που ετοίμαζε την πτυχιακή της εργασία. Μπόρεσε να συμβουλευτεί χωρίς δυσκολία τα έγγραφα της Επιτροπής, αλλά έβρισκε κλειστή την πόρτα του Κοινοβουλίου μας. Βέβαια, της υπέγραψα μία άδεια εισόδου και έτσι μπόρεσε να έρθει σε επαφή με τους βιβλιοθηκονόμους μας, οι οποίοι έκαναν τα πάντα για να την βοηθήσουν στις έρευνές της για τον ευρωπαϊκό χώρο.
<P>
Επί τη ευκαιρία, αναρωτήθηκα για τη διαφάνεια των ευρωπαϊκών θεσμικών οργάνων γενικά και του δικού μας ειδικότερα. Η πρόσβαση του κοινού στα έγγραφα είναι σημαντική προς αυτόν τον σκοπό και προβλέπεται στη Συνθήκη του Αμστερνταμ στο άρθρο 191-Α2. Δικαιολογημένα, λοιπόν, η εισηγήτρια αναρωτιέται για το δικό μας σύστημα. Ποιος θέτει τους κανόνες του παιχνιδιού; Η Διάσκεψη των Προέδρων αποφασίζει σε αυτόν τον τομέα δίχως την παρέμβαση καμίας επιτροπής. Αναγνωρίζω ότι, αναμφισβήτητα, η απόφαση της 10ης Ιουλίου 1997 «σχετικά με την πρόσβαση του κοινού στα έγγραφα του Ευρωπαϊκού Κοινοβουλίου» οδεύει στον σωστό δρόμο.
<P>
Πιο πρόσφατα, στις 17 Απριλίου 1998, το Προεδρείο έλαβε μία απόφαση όσον αφορά τα έξοδα που σχετίζονται με τη μεταφορά εγγράφων. Σύμφωνοι... Το ζήτημα όμως της πρόσβασης είναι τόσο σημαντικό που αφορά στην πραγματικότητα το σύνολο των βουλευτών, γιατί είναι στενά συνδεδεμένο με την εμπιστοσύνη των πολιτών προς την Ευρωπαϊκή Ένωση και προς την εικόνα που έχουν για αυτήν. Καταβάλλουμε αρκετές προσπάθειες για να γνωστοποιήσουμε τις εργασίες μας; Ανησυχώ με την αντίθεση που υπάρχει ανάμεσα στον όγκο των εγγράφων που προέρχονται από τις συχνά εξαίρετες εργασίες των επιτροπών μας και του αντίκτυπού τους στα μέσα μαζικής ενημέρωσης και στην κοινή γνώμη. Πώς μπορούμε να βελτιώσουμε αυτήν την κατάσταση;
<P>
Η έκθεση Dury - Maij-Weggen που προετοίμασε τη Διακυβερνητική Διάσκεψη επιθυμούσε η πρόσβαση στα έγγραφα της ΕΕ να εγγράφεται στη Συνθήκη. Σε αυτό το σημείο, οι δύο αυτοί συνάδελφοι δικαιώθηκαν. Ζητούσαν επίσης να είναι ευανάγνωστα τα έγγραφα, να γίνονται περιλήψεις των συνθηκών, καθώς και να ανασυντάσσονται και να απλοποιούνται. Τέλος, ήθελαν να γνωστοποιούνται οι ειδικές παρατηρήσεις και οι επιφυλάξεις που προβάλλονται από τις χώρες μέλη σε σχέση με τη νομοθεσία της Ένωσης. Οφείλουμε να σημειώσουμε πρόοδο σε όλα αυτά τα σημεία.
<P>
Πρέπει τέλος να υπενθυμίσω ότι η διαφάνεια πρέπει να συμπληρωθεί και με άλλες εκθέσεις. Η διαφάνεια δεν περιορίζεται στην πρόσβαση στα έγγραφα, όσο και σημαντική κι αν είναι αυτή η πτυχή. Κατά την επικύρωση της Συνθήκης του Μάαστριχτ, ορισμένα κράτη διένειμαν τη Συνθήκη σε κάθε οικογένεια. Είχαν όμως ξεχάσει ότι το ευρωπαϊκό ιδίωμα πρέπει να απλοποιηθεί και να ερμηνευτεί, ούτως ώστε οι πολίτες να καταλαβαίνουν τους κινδύνους. Η απλοποίηση αυτή είναι επίσης απαραίτητη στο επίπεδο των διαδικασιών απόφασης. Όσο περισσότερο η Ευρώπη θα πλησιάζει το δημοκρατικό πρότυπο των κρατών που την αποτελούν, τόσο ο πολίτης θα ταυτίζεται με αυτό. Η Συνθήκη του Αμστερνταμ αποτελεί πρόοδο προς αυτόν τον στόχο, ο δρόμος όμως προς τη διαφάνεια και τη δημοκρατία είναι ακόμα μακρύς...
<P>
Είναι το πρόβλημα της Ευρώπης που οικοδομείται μεταξύ εθνών και ομοσπονδίας. Ωστόσο, ούτως ή άλλως, η αρχή των διεθνικών καταλόγων αναπτύσσει από μόνη της το αίσθημα της ευρωπαϊκής συνείδησης.

<SPEAKER ID=69 NAME="Deprez">
Η ευρωπαϊκή οικοδόμηση πάσχει από έλλειψη εμπιστοσύνης στην κοινή γνώμη, που σήμερα τροφοδοτείται από ένα βδελυρό κλίμα το οποίο δηλητηριάζει την ευρωπαϊκή ατμόσφαιρα εδώ και ορισμένους μήνες.
<P>
Η έκθεση λοιπόν που εξετάζουμε σήμερα φθάνει την κατάλληλη στιγμή. Η διαφάνεια είναι όσο ποτέ απαραίτητη για την καλή συνέχιση του ευρωπαϊκού οικοδομήματος.
<P>
Χαίρομαι με το γεγονός ότι η εισηγήτριά μας δεν περιορίζει την αύξηση της διαφάνειας μόνο στην πρόσβαση του κοινού στα κοινοτικά έγγραφα και ότι επεκτείνει την εφαρμογή της έννοιας στις συνεδριάσεις του Συμβουλίου πιο ανοικτού χαρακτήρα όταν συνέρχεται υπό τη νομοθετική του ιδιότητα, σε μία ευρύτερη χρησιμοποίηση των τελειοποιημένων μέσων γρήγορης ή άμεσης επικοινωνίας, σε πιο απλά κείμενα, στη διατήρηση της πολυγλωσσίας στα θεσμικά όργανα και στη βελτίωση των ενημερωτικών εκστρατειών για την Ευρωπαϊκή Ένωση.
<P>
Θα ήθελα από την πλευρά μου να επιμείνω ιδιαίτερα στο γεγονός ότι οι σημερινές αιτίες μείωσης της διαφάνειας θα έπρεπε να είχαν καθοριστεί με καλύτερο και πιο αυστηρό τρόπο, ακόμη κι αν είναι προφανές στον καθένα μας ότι κάποια εμπιστευτικότητα - και μάλιστα μία ορισμένη εμπιστευτικότητα - ενίοτε δεν είναι μόνο επιθυμητή, αλλά και εξαιρετικά απαραίτητη για τη διαχείριση των δύσκολων ή κρίσιμων θεμάτων.
<P>
Γενικότερα, ανήκω σε εκείνους που πιστεύουν ότι η κατάρτιση ενός νέου κώδικα συμπεριφοράς και η επέκτασή του στο σύνολο των κοινοτικών θεσμικών οργάνων θα προκαλέσει σίγουρα την πραγματοποίηση μίας σημαντικής διαλεύκανσης και μία άκρως απαραίτητη αποκατάσταση της αξιοπιστίας τους.
<P>
Τέλος, πιστεύω επίσης ότι πρέπει να πραγματοποιηθεί αυτό που η εισηγήτριά μας αποκαλεί «μία βελτίωση της ποιότητας της διαδικασίας κατάρτισης της κοινοτικής νομοθεσίας, που θα οδηγήσει σε απλούστερα και σαφέστερα κείμενα». Η δυσκολία που παρουσιάζεται στην ανάγνωση των νομικών και κανονιστικών κειμένων δεν είναι δυστυχώς αποκλειστικότητα των ευρωπαϊκών θεσμικών οργάνων. Πολλά κράτη μέλη θα ωφελούνταν πράγματι, αν ενοποιούσαν και κωδικοποιούσαν τη νομοθεσία τους. Ένας ακόμη λόγος για να δώσει η Ένωση το παράδειγμα!

<SPEAKER ID=70 NAME="Lindholm">
Ελπίζω ότι το Κοινοβούλιο υπό το βάρος ειδικά των πρόσφατων κατηγοριών για απάτες και παρατυπίες θα υιοθετήσει την έκθεση Lφφw για τη διαφάνεια στην ΕΕ με μεγάλη πλειοψηφία.
<P>
Είμαι πεπεισμένη ότι μία πραγματική αρχή δημοσιότητας θα ήταν ένα αποτελεσματικό εργαλείο στον αγώνα ενάντια στις απάτες και τις παρατυπίες που συναντώνται στα θεσμικά όργανα της ΕΕ και, έτσι, θα συνέβαλε στην αλλαγή της δικαιολογημένης, σήμερα, δυσπιστίας και έλλειψης εμπιστοσύνης από πλευράς των πολιτών.
<P>
Αυτό το οποίο λείπει είναι η λεγόμενη προστασία αυτού που παρέχει πληροφορίες, κάτι που είναι όντως μία προϋπόθεση για να μπορεί να λειτουργεί η διαφάνεια και η αρχή της δημοσιότητας.
<P>
Τα πρόσφατα γεγονότα αναφορικά με τον υπάλληλο, ο οποίος ετέθη σε διαθεσιμότητα διότι έδωσε πληροφορίες στο Κοινοβούλιο για τα περίεργα φαινόμενα που έλαβαν χώρα εντός της Επιτροπής, δείχνουν με απόλυτη σαφήνεια πόσο απαραίτητη είναι η προστασία αυτού που παρέχει πληροφορίες. Ως εκ τούτου ελπίζω ότι θα θεσπιστεί το συντομότερο δυνατόν στην ΕΕ η προστασία αυτού που παρέχει πληροφορίες.

<SPEAKER ID=71 NAME="Πρόεδρος">
Η ώρα των ψηφοφοριών έληξε.
<P>
Η συνεδρίαση διακοπείσα στις 13.10 επαναλαμβάνεται στις 15.00

<CHAPTER ID=4>
Έγκριση του Προέδρου της Επιτροπής από το Κοινοβούλιο
<SPEAKER ID=72 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Brok (A4-0488/98), εξ ονόματος της Επιτροπής Θεσμικών Θεμάτων, σχετικά με τις θεσμικές επιπτώσεις της έγκρισης του διορισμού του Προέδρου της Επιτροπής από το Ευρωπαϊκό Κοινοβούλιο και την ανεξαρτησία των μελών του Σώματος.

<SPEAKER ID=73 NAME="Brok">
Κύριε Πρόεδρε, συνάδελφοι, με την υλοποίηση της Συνθήκης του Αμστερνταμ το Ευρωπαϊκό Κοινοβούλιο αποκτά νέες δυνατότητες να καθορίζει τις σχέσεις των θεσμικών οργάνων μεταξύ τους. Αν δηλαδή συνοψίσει κανείς τη Συνθήκη του Αμστερνταμ με τις συνήθεις εκφράσεις, τότε θα πρέπει να πει ότι το Ευρωπαϊκό Συμβούλιο έχει μόνο το δικαίωμα να προτείνει τον Πρόεδρο της Επιτροπής και ότι το ουσιαστικό δικαίωμα εκλογής το έχει το Ευρωπαϊκό Κοινοβούλιο. Τούτο οδηγεί σε μία νέα ποιότητα σχέσεων και θα πρέπει επίσης να εναρμονίσουμε τις ενέργειές μας ως προς τις διαδικασίες που θα εισαχθούν για τον λόγο αυτό στη διάρκεια του επόμενου καλοκαιριού και του φθινοπώρου.
<P>
Εδώ είναι αναγκαίο να εκμεταλλευθούν εξ αρχής αυτή την νέα ευκαιρία και οι πολιτικές παρατάξεις. Για τον λόγο αυτό, η Επιτροπή Θεσμικών Θεμάτων και εγώ, προσωπικά, θεωρούμε σωστό να υπερισχύσει μακροπρόθεσμα η πρόταση του Jacques Delors σύμφωνα με την οποία κάθε ευρωπαϊκή πολιτική παράταξη θα υποδείξει κατά τη διάρκεια του προεκλογικού αγώνα και τον υποψήφιό της για το αξίωμα του Προέδρου της Επιτροπής. Θεωρώ ότι αυτό είναι πολύ σημαντικό, επειδή οδηγεί στην προσωποποίηση της ευρωπαϊκής πολιτικής και με τον τρόπο αυτό μπορεί να κατακτηθεί μεγαλύτερο ενδιαφέρον των πολιτών για τις ευρωπαϊκές ιδέες.
<P>
Σημαντικό φαίνεται, όμως, επίσης να είναι ότι το Ευρωπαϊκό Συμβούλιο και οι εθνικές κυβερνήσεις θα πρέπει να αποδέχονται ως αποφασιστικής σημασίας κριτήριο για τον διορισμό του Προέδρου της Επιτροπής το ίδιο το αποτέλεσμα των ευρωεκλογών. Για τον λόγο αυτό θεωρούμε εσφαλμένο το ότι η Προεδρία σκοπεύει να ορίσει τον υποψήφιο του Συμβουλίου 9 ημέρες πριν από τις ευρωεκλογές, δεδομένου ότι το Ευρωπαϊκό Συμβούλιο δεν είναι δυνατόν να γνωρίζει την έκβαση των εκλογών. Συνεπώς ενδέχεται να γίνει μία πρόταση που θα είναι ασυμβίβαστη με το αποτέλεσμα των εκλογών.
<P>
Συνέπεια τούτου θα είναι ότι θα πρέπει μετά τις ευρωεκλογές να συγκληθεί μία έκτακτη Διάσκεψη Κορυφής, ώστε να μπορέσει να προταθεί ένας υποψήφιος που να ανταποκρίνεται στις πλειοψηφίες που θα προκύψουν από τις εκλογές αυτές και να κερδίσει πιθανόν την εμπιστοσύνη του Σώματος. Στο ζήτημα αυτό πρέπει βέβαια να προσανατολισθούμε σε διαφορετικές διαδικασίες, ώστε να μπορέσουμε να προχωρήσουμε. Για τον λόγο αυτό, θα δώσουμε μεγάλη σημασία στη διεξαγωγή διαπραγματεύσεων με τον υποψήφιο που θα προτείνει το Ευρωπαϊκό Συμβούλιο, προκειμένου να βρεθεί μία βάση που να αντιστοιχεί στους πολιτικούς στόχους του υποδειχθέντος Προέδρου, στην ποιότητα των διοργανικών σχέσεων, αλλά και στα κριτήρια στα οποία σκοπεύει αυτός να προσανατολισθεί από κοινού με τις κυβερνήσεις κατά τον διορισμό των υπόλοιπων μελών της Επιτροπής. Και εδώ προσφέρονται νέες δυνατότητες στον υποψήφιο Πρόεδρο της Επιτροπής ο οποίος εκλέγεται τελικά από το Ευρωπαϊκό Κοινοβούλιο, διότι οι κυβερνήσεις των κρατών μελών μπορούν να υποβάλουν προτάσεις μόνο με τη σύμφωνη γνώμη του νεοεκλεγέντος Προέδρου της Επιτροπής.
<P>
Με τον τρόπο αυτό ο Πρόεδρος της Επιτροπής φέρει και την ευθύνη για την πραγματοποίηση και ενός άλλου αιτήματος του Ευρωπαϊκού Κοινοβουλίου, και συγκεκριμένα για τη διασφάλιση της ύπαρξης μίας λογικής ισορροπίας στην Επιτροπή μεταξύ των δύο φύλων και των βασικών πολιτικών κατευθύνσεων που υπάρχουν στην Ευρωπαϊκή Ένωση, ώστε να μπορεί να αντεπεξέλθει στα καθήκοντά της σε όλη τους την έκταση. Κατά την άποψή μας, αυτό αποτελεί και μία ουσιαστική βάση για τον τρόπο με τον οποίο θα διεξάγονται οι αντίστοιχες ακροάσεις των υποψηφίων. Προς την κατεύθυνση αυτή θα πρέπει να γίνει μία σειρά διορθώσεων μετά από τις εμπειρίες που είχαμε το 1995.
<P>
Είναι επίσης εξαιρετικά σημαντικό να καταστεί σαφές ότι η ανεξαρτησία της Επιτροπής ενισχύεται με τη διασφάλιση ότι θα αποφεύγεται η σύγκρουση συμφερόντων, μέσω της δημόσιας δήλωσης συμφερόντων και πηγών εξωτερικών εισοδημάτων, μέσω της υποχρέωσης μη συμμετοχής σε συζητήσεις όπου διακυβεύονται συμφέροντα ασυμβίβαστα με το λειτούργημά τους και άλλων παρομοίων σημείων που αναφέρονται στην έκθεση. Πιστεύω ότι θα μπορέσουμε να αποφύγουμε μερικά πράγματα, για τα οποία συζητούμε σήμερα ασκώντας κριτική. Εξάλλου, υπάρχουν πλέον και νέες δυνατότητες να ζητούνται σε μεγαλύτερο βαθμό πολιτικές ευθύνες από τους Επιτρόπους - όπως είθισται και στην περίπτωση των υπουργών στα εθνικά κοινοβούλια - προκειμένου να καταστεί δυνατή και η παραίτησή τους και να δοθεί στον Πρόεδρο της Επιτροπής η δυνατότητα - όπως προβλέπεται στη Συνθήκη του Αμστερνταμ - να παύει τους αποτυχόντες από πολιτική άποψη Επιτρόπους. Εάν διαθέταμε και προηγουμένως τέτοιους μηχανισμούς, θα ήταν περιττές, αρκετές από τις συζητήσεις που κάνουμε τώρα, γιατί θα είχαμε περισσότερες δυνατότητες να ρυθμίσουμε τα πράγματα.
<P>
Αμέσως μετά από τις ευρωεκλογές και κατά δύναμη πριν από τη θερινή παύση ο Πρόεδρος τις Επιτροπής θα πρέπει να υποβάλει τις προτάσεις του, για να εγκριθούν το ταχύτερο δυνατόν, προκειμένου να αρχίσει η διαδικασία διορισμού των επιμέρους Επιτρόπων. Πιστεύω ότι με το χρονοδιάγραμμα που έχουμε υποβάλει θα μπορούσαμε να βρούμε έναν δρόμο με τον οποίο θα μπορέσουν να συμφωνήσουν το Συμβούλιο και η μελλοντική Επιτροπή, ώστε με τον τρόπο αυτό να επιτευχθεί η βάση για τη δημιουργία μίας νέας σχέσης μεταξύ των θεσμικών οργάνων που θα συνεπάγεται μία νέα ποιότητα για την Ευρώπη.

<SPEAKER ID=74 NAME="Αναστασόπουλος">
Κύριε Πρόεδρε, η έκθεση την οποίαν παρουσιάζει, τελικά, σήμερα στο Σώμα ο εκλεκτός γερμανός συνάδελφος κ. Elmar Brok είναι ουσιαστικά η συνέχιση και τελειοποίηση ενός σχεδίου εκθέσεως που είχε παρουσιάσει ένας άλλος αγαπητός συνάδελφος, ο κ. Giampaolo d'Andrea, που έγινε εν τω μεταξύ υφυπουργός στην ιταλική κυβέρνηση και μας εγκατέλειψε κάπως πρόωρα.
<P>
Είναι μία έκθεση την οποία νομίζω ότι το Σώμα θα μπορούσε πάρα πολύ άνετα να υιοθετήσει χωρίς καμμία ουσιαστικά επιφύλαξη στις βασικές της αρχές, γιατί ο κ. Εlmar Brok τη διαμόρφωσε τελικά, μαζί φυσικά με τη σύμφωνη γνώμη της Επιτροπής Θεσμικών Θεμάτων, κατά τρόπο ώστε να καλύπτει τις περισσότερες ευαισθησίες που μπορεί να υπάρχουν μέσα σ'αυτήν την αίθουσα. Και είναι ακόμη μία απόδειξη ότι το Κοινοβούλιο, σε ορισμένες τουλάχιστον περιπτώσεις - και είναι αρκετές ευτυχώς-, προχωρεί εγκαίρως και προχωρεί ακόμη πιο γρήγορα και από τις Συνθήκες και από αυτά τα οποία ενδέχεται να διαγραφούν στο μέλλον.
<P>
Συζητούμε για την έγκριση της τοποθετήσεως του Προέδρου της Ευρωπαοκής Επιτροπής από το Ευρωπαοκό Κοινοβούλιο, η οποία είναι μία σημαντικότατη αλλαγή που επέρχεται με τη Συνθήκη του «Αμστερνταμ, και δίνει τη νομιμοποίηση, τουλάχιστον, της μιας πλευράς από τις δύο εξουσίες οι οποίες συγκροτούν την Ευρωπαοκή «Ενωση, αν δεχθούμε τον ορισμό ότι η Ευρωπαοκή «Ενωση είναι μία ένωση λαών και κρατών.
<P>
Στην περίπτωση αυτή, δίνει την λαοκή νομιμοποίηση μέσω των ευρωβουλευτών, των μελών του Ευρωπαοκού Κοινοβουλίου, στην πρόταση των κρατών, των αρχηγών των κυβερνήσεων και των κρατών για την ονομασία του Προέδρου της Επιτροπής. Είναι ένα πάρα πολύ σημαντικό θεσμικό βήμα και εάν, όπως ελπίζουμε, η επικύρωση της Συνθήκης του «Αμστερνταμ ολοκληρωθεί μέχρι το τέλος Μαρτίου από τη γαλλική Προεδρία, θα αρχίσει να ισχύει τον Μάιο και θα έχουμε αμέσως μετά την εκλογή των μελών του Ευρωπαοκού Κοινοβουλίου την πρώτη εφαρμογή αυτής της σημαντικότατης νέας διατάξεως.
<P>
Είμαι απολύτως σύμφωνος με την παρατήρηση του κ. Elmar Brok ότι είναι ατυχής ο ορισμός του Ευρωπαοκού Συμβουλίου στην Κολωνία μία εβδομάδα πριν από τις ευρωεκλογές. Δεν μπορώ να διανοηθώ ότι το αποτέλεσμα των ευρωεκλογών δεν θα επηρεάσει τις προτάσεις των κρατών μελών για τον Πρόεδρο της Επιτροπής. Χρειάζεται να επιμείνουμε και να δώσουμε μάχη για να αλλάξει. Επιτέλους, είμαστε στον Ιανουάριο και οφείλουμε να το πράξουμε.
<P>
Δεν θα ήθελα να προσθέσω πολλά, η δική μου εκτίμηση και η εκτίμηση της Νομικής Επιτροπής την οποία εκπροσωπώ είναι ότι το Κοινοβούλιο πρέπει πάντοτε να ερμηνεύει με πολιτική φαντασία τις Συνθήκες, αλλά να μην απομακρύνεται πολύ από το γράμμα, διότι εκεί θα μπορούσαμε να δημιουργήσουμε περισσότερα προβλήματα από αυτά που θα επιλύσουμε. Οι Συνθήκες έχουν κενά, χρειάζεται να διορθωθούν, αλλά προς το παρόν προέχει να εφαρμόσουμε σωστά τη Συνθήκη του «Αμστερνταμ τον Ιούλιο.

<SPEAKER ID=75 LANGUAGE="FR" NAME="Delcroix">
Κύριε Πρόεδρε, η έκθεση που έχει υποβληθεί, και για την οποία μάλιστα συγχαίρω τον εισηγητή, αφορά το μέλλον - ένα διαφορετικό θέμα από αυτό που συζητούσαμε προηγουμένως - και, ιδιαίτερα, τις σχέσεις μεταξύ του Συμβουλίου, της Επιτροπής και του Ευρωπαϊκού Κοινοβουλίου με στόχο την επίτευξη ενός μεγαλύτερου εκδημοκρατισμού των θεσμικών μας οργάνων. Σε ποιον απευθύνεται η έκθεση αυτή; Νομίζω ότι καταρχάς απευθύνεται σε εμάς, το Ευρωπαϊκό Κοινοβούλιο. Πρόκειται για ένα έγγραφο εσωτερικής σκέψης - και συγχαίρω μάλιστα την Επιτροπή Θεσμικών Θεμάτων που το συνέταξε - και, έπειτα, στα άλλα θεσμικά όργανα με τα οποία θα πρέπει να βρούμε μία ισορροπία.
<P>
Τρία θέματα προβληματισμού θίγονται από την παρούσα έκθεση. Αφενός, ό, τι αφορά τις καινοτομίες που επέφερε η Συνθήκη του Αμστερνταμ, αφετέρου, τα στοιχεία που θα καταστήσουν πιο δυναμική την προεκλογική εκστρατεία, στην ουσία τις προτάσεις Delors και, τέλος, ένα πιο διαφανές, πιο σαφές πρότυπο δημοκρατίας, το οποίο ταυτοχρόνως επιδιώκει την ισότητα.
<P>
Όσον αφορά τη Συνθήκη του Αμστερνταμ, τρεις καινοτομίες αξιοποίησαν στο μέγιστο, χωρίς να την προδώσουν, την καθολική ψηφοφορία. Μεταξύ των καινοτομιών - ο κ. Brok το έχει ήδη αναφέρει - υπάρχουν οι σύμφωνες γνώμες, που είναι δηλαδή υποχρεωτικές για το σύνολο των μερών: η πρώτη αφορά το πρόσωπο που θα προταθεί για να γίνει Πρόεδρος της Επιτροπής και που θα διαδραματίζει εφ' εξής τον ρόλο του συνσχηματιστή, μαζί με τις κυβερνήσεις, στην επιλογή των Επιτρόπων· η δεύτερη σύμφωνη γνώμη αφορά το σύνολο του Σώματος που αποτελείται από τον Πρόεδρο και τους Επιτρόπους και το γεγονός ότι η Επιτροπή αυτή θα εργάζεται σύμφωνα με τους πολιτικούς προσανατολισμούς που καθορίζονται από τον Πρόεδρο.
<P>
Εδώ βλέπουμε τη σημασία του ρόλου που πρέπει να διαδραματίσει το Ευρωπαϊκό Κοινοβούλιο και την ανάγκη να επιτύχει πλειοψηφία στους κόλπους του. Διακρίνουμε επίσης το περίγραμμα μίας Ευρωπαϊκής Ένωσης, όπου ένα εκτελεστικό όργανο - η Επιτροπή - θα διορίζεται από δύο νομοθετικά θεσμικά όργανα, το ένα που αντιπροσωπεύει τους πολίτες - το Ευρωπαϊκό Κοινοβούλιο - και το άλλο που αντιπροσωπεύει τα κράτη μέλη, το Συμβούλιο. Είναι μία εύθραυστη τριπολική δομή και θα πρέπει να κάνει πολλές υποχωρήσεις για να επιτύχει αυτήν την ισορροπία.
<P>
Αυτό, όμως, που προκύπτει από τον διορισμό που στοχεύει η Συνθήκη του Αμστερνταμ, είναι ότι ούτε το Συμβούλιο, ούτε το Ευρωπαϊκό Κοινοβούλιο έχουν την ικανότητα να διορίσουν μόνοι τους το εκτελεστικό όργανο χωρίς να λάβει υπόψη το ένα τη θέση του άλλου. Είναι συνεπώς εξαναγκασμένοι, ή πάντως καλούνται, να συνεννοούνται και να διαπραγματεύονται ως προς τη σύνθεση, τους πολιτικούς προσανατολισμούς και τους τρόπους λειτουργίας της Επιτροπής. Το Κοινοβούλιο διαθέτει λοιπόν σήμερα την ικανότητα να διαδραματίσει έναν σαφέστατα μεγαλύτερο ρόλο στον διορισμό του Σώματος των Επιτρόπων. Αυτό είναι καινοτομία και νομίζω ότι οφείλουμε να συνηθίσουμε σε αυτή την ιδέα, και μάλλον δεν είναι απλό.
<P>
Ο δεύτερος προβληματισμός αφορά την αναζωογόνηση της προεκλογικής εκστρατείας. Κατά βάθος, όλοι γνωρίζουμε ότι για να επιτύχει μία προεκλογική εκστρατεία πρέπει να περιστρέφεται γύρω από ένα πρόσωπο και, συνεπώς, δεχθήκαμε την πρόταση Delors. Το πρόβλημα είναι ότι οι δομές μας δεν είναι ακόμη απόλυτα έτοιμες να την υποδεχθούν, κυρίως τα πολιτικά κόμματα. Φαίνεται λοιπόν ότι δεν θα εφαρμοστεί ακόμη σε αυτές τις εκλογές, πιθανότατα όμως στις επόμενες και θα έπρεπε να προσαρμοστούμε. Νομίζω, πάντως, ότι η διαδικασία ανάδειξης του υποψηφίου για το αξίωμα του Προέδρου δεν μπορεί να αρχίσει πριν εκφραστούν οι ψηφοφόροι και μόνο από σεβασμό προς τον πολίτη, ο οποίος διαδραματίζει τον ρόλο του ψηφοφόρου, καθώς και προς το Ευρωπαϊκό Κοινοβούλιο. Τέλος, το Κοινοβούλιο αποτελεί μία πηγή από όπου τα κράτη μέλη αντλούν, όταν συγκροτούν την κυβέρνησή τους, είτε υπουργούς, είτε υφυπουργούς και μας προκαλεί εντύπωση το γεγονός ότι οι ευρωπαϊκές δομές δεν μπορούν να κάνουν περισσότερα, κυρίως, για τη σύνθεση της Επιτροπής.
<P>
Και τέλος, για να ολοκληρώσω, θα ήθελα να πω ότι ήταν μία ευχάριστη έκπληξη η δήλωση, που έκανε σήμερα το πρωί ο εκπρόσωπος του Συμβουλίου ο οποίος είπε ότι «η Συνθήκη του Αμστερνταμ παραχώρησε στο Ευρωπαϊκό Κοινοβούλιο νέα σημαντικά δικαιώματα και εξουσίες» και πρόσθεσε: «Στα πλαίσια της Διακυβερνητικής Διάσκεψης, μελετάται το ενδεχόμενο να απονείμουμε στο Ευρωπαϊκό Κοινοβούλιο έναν ρόλο ακόμη πιο σημαντικό για τον διορισμό της Επιτροπής από αυτόν που προβλέπεται στη Συνθήκη του Αμστερνταμ». Μάλλον, λοιπόν, ήμασταν υπέρμετρα μετριόφρονες μέχρι σήμερα.

<SPEAKER ID=76 LANGUAGE="DE" NAME="Frischenschlager">
Κύριε Πρόεδρε, η παρούσα έκθεση αφορά μία πολύ ουσιαστική πτυχή της πολιτικής συγκρότησης της Ευρωπαϊκής Ένωσης, διότι εάν πραγματοποιηθεί, θα επιτευχθεί μία ουσιαστική ενίσχυση του κοινοβουλευτικού χαρακτήρα της Ευρωπαϊκής Ένωσης και συνεπώς και ο ευρύτερος εκδημοκρατισμός της. Πρέπει να λάβουμε υπόψη ότι η ευρωπαϊκή πολιτική ήταν για μεγάλο χρονικό διάστημα αποκλειστικά ζήτημα των εκάστοτε κυβερνήσεων. Τώρα πλέον πλησιάζουμε σταδιακά ορισμένες προδιαγραφές της κοινοβουλευτικής δημοκρατίας, γεγονός πολύ σημαντικό και πολύ θετικό για την Ευρώπη.
<P>
Το θεωρώ πολύ σημαντικό ότι, με την προσέγγιση αυτή, οι εκλογές για το Ευρωπαϊκό Κοινοβούλιο αποκτούν ουσιαστικά μεγαλύτερη βαρύτητα. Όταν πλέον θα αποκτήσουν οι εκπρόσωποι των λαών στο πλαίσιο της Ευρωπαϊκής Ένωσης το δικαίωμα να συμμετέχουν ουσιαστικά στις διαδικασίες για την πλήρωση των ανώτατων αξιωμάτων της εκτελεστικής εξουσίας της Ευρωπαϊκής Ένωσης, τότε το Ευρωπαϊκό Κοινοβούλιο θα είναι σε θέση να επηρεάζει σε μεγαλύτερο βαθμό την πολιτική της Επιτροπής. Το θεωρώ πολύ σημαντικό να κάνουμε και το επόμενο βήμα και να θεμελιώσουμε την ευθύνη της Επιτροπής και των μεμονωμένων Επιτρόπων απέναντι στο Κοινοβούλιο στην πολιτειακή σύσταση της Ευρωπαϊκής Ένωσης. Την αναγκαιότητα για κάτι τέτοιο αναγκαστήκαμε να την αναγνωρίσουμε πολύ καθαρά στη συζήτηση αυτών των ημερών.
<P>
Η βασική σκέψη είναι η ακόλουθη: επιθυμούμε μία ισχυρή Ευρωπαϊκή Ένωση, μία Ένωση που είναι σε θέση να επιβληθεί στα εθνικά συμφέροντα. Αλλά μία Ευρωπαϊκή Ένωση, τόσο πλούσια σε αρμοδιότητες και σε επιρροή, χρειάζεται έναν δίδυμο αδελφό ή αδελφή χρειάζεται δηλαδή δημοκρατία. Η παρούσα έκθεση μας δείχνει σε ένα πολύ σημαντικό τομέα ότι σε αυτή την πορεία μας προς μία δημοκρατική Ευρωπαϊκή Ένωση, μπορούμε να προχωρήσουμε ακόμα πιο μακριά, εάν γίνουν πραγματικότητα τα όσα προτείνονται στην συγκεκριμένη έκθεση.

<SPEAKER ID=77 LANGUAGE="PT" NAME="Cardona">
Κύριε Πρόεδρε, αγαπητοί συνάδελφοι, και νά που η Επιτροπή παραμένει μέσα στην Αίθουσα και συνεχίζει να συμμετέχει στη συζήτησή μας... Καλό αυτό! Και νά που συνεχίζουμε να ασκούμε πολιτική, με την πιο ευγενή έννοια του όρου. Και εγώ έρχομαι να προσφέρω την ταπεινή μου συμβολή στην παρούσα συζήτηση. Υπό αυτή την έννοια, θα ήθελα να σας πω ότι δεν προτίθεμαι να επαναλάβω εδώ τα επιχειρήματα που ανέπτυξα στους κόλπους της αρμόδιας επιτροπής για να υποστηρίξω την αντίθεσή μου σε κάποιες από τις θέσεις που προβάλλονται στην έκθεση του συναδέλφου μας Brok.
<P>
Μία από τις προαναφερόμενες θέσεις είναι η έμφαση που δίδεται στον κυβερνητικό ρόλο της Επιτροπής, όπως επίσης ο ορισμός, κατά τη διεξαγωγή των ευρωπαϊκών εκλογών, του προσώπου που θα είναι υποψήφιος για τη θέση του Προέδρου της Επιτροπής, αλλά και η υποχρέωση ανάδειξης μεγάλου αριθμού συναδέλφων του Ευρωπαϊκού Κοινοβουλίου για την ανάληψη καθηκόντων ως μέλη της Επιτροπής.
<P>
Παρά ταύτα, δεν μπορώ να μην επισημάνω το γεγονός ότι χαιρετίζω και θεωρώ θετικό τον κανόνα που προσδίδει αυξημένες πολιτικές ευθύνες στον Πρόεδρο της Επιτροπής. Ο συγκεκριμένος κανόνας, που απορρέει από τη Συνθήκη του Αμστερνταμ, συνεπάγεται ότι οι κυβερνήσεις των κρατών μελών οφείλουν να προτείνουν, κατόπιν κοινής συμφωνίας, ένα πρόσωπο που θα αναλάβει καθήκοντα Προέδρου της Επιτροπής. Αυτό σημαίνει, επομένως, ότι απαιτείται από τα κράτη περισσότερη περίσκεψη προτού αναδείξουν το πρόσωπο που θα αναλάβει παρόμοια καθήκοντα. Το Ευρωπαϊκό Κοινοβούλιο διαδραματίζει έναν ιδιαίτερα σημαντικό ρόλο, όσον αφορά την αξιολόγηση και την έγκριση, τόσο του Προέδρου της Επιτροπής, όσο και του Σώματος των Επιτρόπων στο σύνολό του. Η ανάληψη μεγαλύτερων ευθυνών και η αύξηση του πολιτικού κύρους του Προέδρου της Επιτροπής είναι μία εξέλιξη την οποία πρέπει να επικροτήσουμε. Και σήμερα, περισσότερο παρά ποτέ, συνιστά ένα δεδομένο που όλοι μας οφείλουμε να συλλογιστούμε προτού επικροτήσουμε. Μακάρι να είχε εγκριθεί στην αρμόδια επιτροπή μία από τις τροπολογίες που κατέθεσα, με την οποία πρότεινα να μεσολαβεί κάποιο χρονικό διάστημα από τη στιγμή του διορισμού του Προέδρου, της παρουσίασης του προγράμματός του και της αντίστοιχης έγκρισης, ούτως ώστε να υπάρχει χρόνος για διαπραγματεύσεις, για τη διευθέτηση των διαφορετικών συμφερόντων και την εξεύρεση της ισχυρής και πολιτικώς αξιόπιστης προσωπικότητας που καλείται να παίξει ηγετικό ρόλο στην Επιτροπή. Στην Ευρώπη λείπει ένας τέτοιος κανόνας.

<SPEAKER ID=78 LANGUAGE="DE" NAME="Voggenhuber">
Κύριε Πρόεδρε, συμφωνώ σε μεγάλο βαθμό με την παρούσα έκθεση, αλλά θέλω να αναφερθώ σε ένα κεντρικό σημείο, το οποίο δεν με βρίσκει σύμφωνο, και συγκεκριμένα στην προσπάθεια που καταβάλλεται στην έκθεση αυτή να συνενωθεί ο διορισμός του Προέδρου με τις εκλογές για το Ευρωπαϊκό Κοινοβούλιο, πράγμα που είχε ήδη προτείνει ο κ. Delors. Δεν συμφωνώ, επειδή δεν έχουν εξετασθεί καθόλου εις βάθος τα επακόλουθα της πρότασης αυτής από την άποψη συνταγματικών αρχών και επειδή αποκαλύπτουν με δραματικό τρόπο το δίλημμα της μεθόδου που ακολουθούμε για την ολοκλήρωση.
<P>
Ο κύριος Πρόεδρος του Συμβουλίου επικρότησε σήμερα την μέθοδο του Jean Monnet, τον πραγματισμό της πολιτικής της ολοκλήρωσης. Αυτή ήταν και η μέθοδος που με συγκεκριμένα προγράμματα άνοιξε δρόμους και πυροδότησε δυναμικές εξελίξεις. Πιστεύω όμως ότι η σημερινή κατάσταση είναι διαφορετική. Και συνεπώς είμαι εξαιρετικά ευχαριστημένος που ο Πρόεδρος του Συμβουλίου δήλωσε για πρώτη φορά ανοικτά ότι υπάρχει η αναγκαιότητα διαδικασιών για τη δρομολόγηση του ευρωπαϊκού συντάγματος. Διότι η μέθοδος του Jean Monnet είναι ακριβώς η μέθοδος που δεν οδηγεί πλέον προς το μέλλον. Τι να την κάνουμε την εκλογή ενός Προέδρου της Επιτροπής, που στην πραγματικότητα δεν είναι εκλογή;
<P>
Πώς είναι δυνατόν ένα Κοινοβούλιο να υποβαθμίζει τη δική του εκλογή σε μία οιονεί εκλογή της εκτελεστικής εξουσίας; Προς τα που μας οδηγεί αυτή η οιονεί εκλογή του Προέδρου της Επιτροπής; Προς την κατεύθυνση μιας προεδρικής δημοκρατίας; Προς την κατεύθυνση ενός ομοσπονδιακού μοντέλου; Ή μήπως θα πρέπει ο Πρόεδρος της Επιτροπής να είναι μέλος του Κοινοβουλίου και αν αυτό ισχύει, για ποιο λόγο ισχύει; Βάσει τίνος συνταγματικού οράματος; Θεωρώ ότι έχει περάσει πια ο καιρός που να θέλει κανείς να μετατρέψει σε δημοκρατία αυτή τη συσσώρευση ισχύος της Ευρωπαϊκής Ένωσης με τέτοιες πραγματιστικές μεμονωμένες εφορμήσεις. Μόνο με διαδικασίες που θα οδηγήσουν σε ένα ευρωπαϊκό σύνταγμα μπορεί πλέον η Ένωση αυτή να μετατραπεί σε δημοκρατία.

<SPEAKER ID=79 LANGUAGE="IT" NAME="Dell'Alba">
Κύριε Πρόεδρε, αξιότιμοι συνάδελφοι, σήμερα το πρωί ο Προεδρεύων του Συμβουλίου έκανε μια έξοχη και ιδιαίτερα σημαντική παρέμβαση, η οποία είχε φυσικά και μεγάλη αποδοχή. Ωστόσο, το απόγευμα της Τρίτης, ημέρα αφιερωμένη στις σχέσεις με το Συμβούλιο, ενώ βρίσκεται σε συζήτηση ένα κείμενο που αφορά τις σχέσεις που το Ευρωπαϊκό Συμβούλιο πρέπει να διατηρεί με το Κοινοβούλιο σε ένα θέμα τόσο ευαίσθητο, στο οποίο το ίδιο το Κοινοβούλιο, μετά το Αμστερνταμ, διαθέτει εξουσίες που στάθηκαν καθοριστικές για την εξαιρετική εργασία του κ. Brok, παρ'όλα αυτά λοιπόν, το Συμβούλιο απουσιάζει. Δεν βλέπω να είναι παρόν το Συμβούλιο, και ειλικρινά, εάν μου επιτρέπετε, θεωρώ ότι και απέναντι στον εισηγητή, κ. Brok, πρώην εκπρόσωπο Τύπου του Ευρωπαϊκού Κοινοβουλίου στην ομάδα εργασίας που διενήργησε τις διαπραγματεύσεις για το Αμστερνταμ, αυτή δεν είναι συμπεριφορά αντάξια για το ξεκίνημα μιας Προεδρίας, η οποία θα μπορούσε ίσως να δώσει λίγο μεγαλύτερη προσοχή σε μια τόσο σημαντική έκθεση. Κατά συνέπεια, Επίτροπε, κύριε Oreja, θα κάνουμε αυτό που λέγεται στην Ιταλία: θα τα πούμε στην πεθερά για να τα ακούσει η νύφη, και έπειτα θα στείλουμε τα πρακτικά στην γερμανική Προεδρία.
<P>
Προσωπικά στηρίζω με θέρμη την έκθεση του κ. Brok η οποία, εάν την ψηφίσουμε ως έχει, χωρίς τις τροπολογίες εκείνες που προσπαθούν να την μετατρέψουν σε Brok-light , πιστεύω ότι είναι μια εξαιρετική βάση για να αντιμετωπίσουμε την επόμενη πενταετία, με μια Επιτροπή που θα στέκεται στο ύψος των προκλήσεων που η Ευρωπαϊκή Ένωση πρέπει να αντιμετωπίσει. Ελπίζω ότι το Σώμα θα εγκρίνει την τροπολογία μου, που απευθύνεται στο Ευρωπαϊκό Συμβούλιο, με την οποία εύχομαι ότι το Συμβούλιο θα αντιληφθεί ότι, το να ορίσει την ημερομηνία του Ευρωπαϊκού Συμβουλίου για τις 3 και 4 Ιουνίου, σημαίνει ότι θέτει σε κίνδυνο όλο το χρονοδιάγραμμα που μας παρέχει το Αμστερνταμ και ζητώ από την Γερμανική Προεδρία να αναγνωρίσει την ανάγκη να μεταθέσει ή το Συμβούλιο ή την ημερομηνία κατά την οποία θα εκλεγεί ο διορισμένος Πρόεδρος.
<P>
Εύχομαι ότι αυτό θα μπορέσει να συμβεί ακόμα και μέσω των συνοπτικών πρακτικών.

<SPEAKER ID=80 LANGUAGE="FR" NAME="Berthu">
Κύριε Πρόεδρε, υπάρχουν στην κοινοβουλευτική ζωή τρομερές συμπτώσεις. Το ίδιο συμβαίνει σήμερα και με την έκθεση Brok. Την στιγμή που όλοι αναγνωρίζουν ότι η Ευρωπαϊκή Επιτροπή είναι εσωτερικά διεφθαρμένη από καταχρήσεις χρημάτων, η Επιτροπή Θεσμικών Θεμάτων του Σώματός μας προτείνει τον σχηματισμό ενός είδους κυβέρνησης της Ευρώπης, αξιοποιώντας εκ των προτέρων τις δυνατότητες που παρέχει η Συνθήκη του Αμστερνταμ.
<P>
Χρησιμοποιούμε ακόμη μία φορά, επί τη ευκαιρία, την παλαιά θεωρία της ανεξαρτησίας της Επιτροπής, που οι φεντεραλιστές φαίνεται ότι θεωρούν ως κεντρικό πυλώνα του δόγματός τους και όπου βλέπω μάλλον, όσον με αφορά, μία σημαντική αιτία του κακού που κατατρώει τα ευρωπαϊκά θεσμικά όργανα.
<P>
Το ψήφισμα που υποβάλλεται προς ψηφοφορία προτείνει πράγματι την ενίσχυση της έννοιας της ανεξαρτησίας της Επιτροπής, δηλαδή, παραθέτω, «διαφύλαξη της ανεξαρτησίας της Επιτροπής ως έδρα για την προώθηση του κοινοτικού συμφέροντος, ως θεματοφύλακας των συνθηκών και ως το όργανο που διαθέτει το μονοπώλιο της νομοθετικής πρωτοβουλίας». Βλέπουμε ότι υπάρχει μία σχεδόν θεοποίηση της Επιτροπής, αγνή και ενάρετη, η οποία υπερασπίζεται το γενικό συμφέρον και στην οποία θα ήταν θεμιτό να δοθούν σημαντικές εξουσίες.
<P>
Βέβαια, στο μυαλό του αξιοσέβαστου βουλευτή που συνέταξε αυτές τις γραμμές, ετίθετο αναμφισβήτητα θέμα να ενισχύσει την ανεξαρτησία της Επιτροπής ως προς το Συμβούλιο και τα κράτη μέλη και όχι ως προς το Ευρωπαϊκό Κοινοβούλιο. Δυστυχώς, όμως, η πρακτική είναι εντελώς διαφορετική και αποκαλύπτεται ότι η πιο σοβαρή κύρωση που αποφάσισε πρόσφατα η Επιτροπή εναντίον ενός από τους υπαλλήλους της, ελήφθη ενάντια στον κ. Van Buitenen ο οποίος διέπραξε το σφάλμα να μεταβιβάσει ενοχοποιητικά έγγραφα στο Σώμα μας, συγκεκριμένα. Πράγματι, το δόγμα της ανεξαρτησίας προκάλεσε στην Επιτροπή ένα αίσθημα υπεροχής και ατιμωρησίας, το οποίο ευνόησε πολύ επιεικείς συμπεριφορές σε έναν βαθμό χειρότερο, πιθανώς, από αυτόν που μπορούμε να φανταστούμε σήμερα.
<P>
Για να βρούμε την αιτία του κακού λοιπόν καταπολεμάμε αυτό το δόγμα και θέλουμε να υποβάλλουμε την Επιτροπή στον ενδελεχή έλεγχο του Κοινοβουλίου και των κρατών μελών που συνεδριάζουν στο Συμβούλιο. Με αυτό το πνεύμα, σας υπενθυμίζω, αγαπητοί μου συνάδελφοι, την ύπαρξη επείγουσας ανάγκης να ψηφίσετε την επόμενη Πέμπτη την πρόταση μομφής που κατατέθηκε ύστερα από πρωτοβουλία της Ομάδας μου, η οποία χαίρει όμως της συγκατάθεσης τώρα των βουλευτών όλων των Ομάδων του Κοινοβουλίου.

<SPEAKER ID=81 LANGUAGE="DE" NAME="Hager">
Κύριε Πρόεδρε, ο εισηγητής ανέλαβε με την έκθεση αυτή μια πολύ βαριά κληρονομιά. Με επιδέξιες συμβιβαστικές τροπολογίες κατόρθωσε να την φέρει εις πέρας στη επιτροπή και για αυτό το επίτευγμα θα πρέπει κανείς να τον συγχαρεί, ακόμα και εάν δεν είναι παρών στην αίθουσα. Στο πλαίσιο αυτό, πέρα από την περιοριστική κριτική που άσκησε ήδη ο συνάδελφος Voggenhuber, θέλω να αναφερθώ σε ένα θέμα το οποίο δεν πραγματεύεται η έκθεση, ούτε είναι δυνατόν να το πραγματευθεί δυνάμει των Συνθηκών.
<P>
Έχω επισημάνει επανειλημμένα ότι τον διορισμό των Επιτρόπων από τα κράτη μέλη τον θεωρώ συστημικό λάθος στα θεσμικά γρανάζια. Και τούτο διότι οδηγεί αναγκαστικά σε εντάσεις μεταξύ των προσδοκιών που έχουν οι πολίτες του κράτους που τον υπέδειξε στον Επίτροπό τους και του καθήκοντός του να θέσει σε πρώτη γραμμή τα συμφέροντα της Ένωσης. Θεωρώ ότι το γεγονός αυτό είναι τουλάχιστον συνυπεύθυνο για τα επίκαιρα προβλήματα και είμαι της άποψης ότι το συγκεκριμένο πρόβλημα θα πρέπει να ληφθεί υπόψη και στην πορεία της συζήτησης για τη θεσμική μεταρρύθμιση.

<SPEAKER ID=82 LANGUAGE="DE" NAME="Schδfer">
Κύριε Πρόεδρε, αγαπητοί συνάδελφοι, στη διάρκεια αυτής της ασυνήθιστης εβδομάδας, το Ευρωπαϊκό Κοινοβούλιο λαμβάνει δύο φορές θέση απέναντι στην εκτελεστική εξουσία. Από τη μία πλευρά αποφασίζουμε για την αρνητική ψήφο εμπιστοσύνης κατά της Επιτροπής και από την άλλη ορίζουμε τον τρόπο με τον οποίο θα μπορέσουμε να χρησιμοποιήσουμε θετικά τα δικαιώματά μας σε σχέση με την μελλοντική Επιτροπή στις περιπτώσεις που απαιτείται η σύμφωνη γνώμη μας. Πρόκειται για την περαιτέρω ενίσχυση του κοινοβουλευτικού χαρακτήρα της ΕΕ. Αυτό είναι και το κύριο μήνυμα της Συνθήκης του Αμστερνταμ. Εκκοινοβουλευτισμός σημαίνει: ίδια δικαιώματα κατά τη νομοθεσία, πλήρης ισχύς των δημοσιονομικών αρχών δικαίου σε ό, τι αφορά τον προϋπολογισμό, εκλογή και έλεγχος της εκτελεστικής εξουσίας. Με όλα αυτά συνδέουμε συγκεκριμένα αιτήματα.
<P>
Ο νέος Πρόεδρος της Επιτροπής πρέπει να βρεθεί αντιμέτωπος με την ψήφο του Ευρωπαϊκού Κοινοβουλίου. Για τον λόγο αυτό, ο υποψήφιος δεν πρέπει να ορίζεται πριν από τις εκλογές. Επιπλέον, εύχομαι οι μεγάλες ευρωπαϊκές παρατάξεις να διεξάγουν τον προεκλογικό τους αγώνα για τις εκλογές του Ευρωπαϊκού Κοινοβουλίου, προτείνοντας ταυτόχρονα έναν υπερεθνικό κορυφαίο υποψήφιο για τη θέση του Προέδρου της Επιτροπής. Το Σώμα των Επιτρόπων θα έπρεπε να συμπεριλαμβάνει έναν σημαντικό αριθμό μελών του Ευρωπαϊκού Κοινοβουλίου. Ως γνωστό, τα μέλη αυτά είναι σήμερα επτά. Θα πρέπει βέβαια να αυξηθεί περισσότερο και το σημερινό ποσοστό συμμετοχής των γυναικών που είναι 25 %.
<P>
Πέραν τούτου θα πρέπει να αντιπροσωπεύονται στην Επιτροπή κατά κάποιο τρόπο όλα εκείνα τα πολιτικά ρεύματα που κινούνται στο πλαίσιο της συναίνεσης για την ευρωπαϊκή συνταγματικότητα. Τελευταίο, αλλά όχι ήσσονος σημασίας, θα πρέπει να υπάρχει η δυνατότητα να ζητείται και από τα επιμέρους μέλη πολιτική ευθύνη για τον τομέα των αρμοδιοτήτων τους. Το Ευρωπαϊκό Κοινοβούλιο, κατά την ανάληψη των καθηκόντων του το 1994, έδειξε ότι εκμεταλλεύεται τα δικαιώματά του τόσο κατά την ατομική ακρόαση όσο και κατά τη συναδελφική ψήφο έγκρισης. Από τότε έχουν γίνει πολλά πράγματα. Η νέα σχέση μεταξύ Ευρωπαϊκού Κοινοβουλίου και Επιτροπής πρέπει να στηρίζεται σε ένα κώδικα συμπεριφοράς και σε διοργανικές συμφωνίες. Η έκθεση Brok αποτελεί τεκμήριο για το γεγονός ότι έχει αυξηθεί η αυτοπεποίθησή μας, η κοινή μας ευθύνη για την Ευρωπαϊκή Ένωση.

<SPEAKER ID=83 LANGUAGE="EN" NAME="Corbett">
Κύριε Πρόεδρε, μεταξύ των καινοτομιών που εισήγαγε η Συνθήκη του Αμστερνταμ συγκαταλέγεται και το γεγονός ότι το Κοινοβούλιο δυνητικά εκλέγει εις το εξής τον Πρόεδρο της Επιτροπής μετά από πρόταση των εθνικών κυβερνήσεων, ακριβώς όπως ήδη ορίζει η Συνθήκη του Μάαστριχτ ότι το Σώμα των Επιτρόπων υπόκειται σε ψήφο εμπιστοσύνης από το Ευρωπαϊκό Κοινοβούλιο.
<P>
Αυτό είναι πολύ σημαντικό για τον εκδημοκρατισμό της Ευρωπαϊκής Ένωσης. Δίνει έμφαση στο γεγονός ότι οι επίτροποι δεν είναι δημόσιοι υπάλληλοι, αλλά μια πολιτική εκτελεστική εξουσία που είναι υπεύθυνη ενώπιον του άμεσα αιρετού Κοινοβουλίου. Στη χώρα μου συγκεκριμένα, όπου ο τύπος συχνά διαστρεβλώνει αυτή την πραγματικότητα, αυτό το βήμα προόδου είναι σημαντικό γιατί τονίζει τη δημοκρατική ευθύνη.
<P>
Το ερώτημα που αρχίζει τώρα να μας απασχολεί κατά τη διάρκεια αυτής της συζήτησης είναι αν θα πρέπει να κάνουμε ένα ακόμη βήμα. Αντί να εκλέγει το Κοινοβούλιο τουλάχιστον τον Πρόεδρο της Επιτροπής μετά από πρόταση των εθνικών κυβερνήσεων, μήπως θα έπρεπε να εκλέγει απλά όποιον θέλει ως Πρόεδρο της Επιτροπής; Αυτό θα είχε αναπόφευκτα ως αποτέλεσμα ότι οι διαφορετικές πολιτικές ομάδες, και στη συνέχεια τα διαφορετικά πολιτικά ρεύματα στην Ευρώπη γενικά, θα έπρεπε να προτείνουν υποψηφίους πριν τις ευρωπαϊκές εκλογές. Διαφορετικές πολιτικές παρατάξεις θα έλεγαν: «Ο υποψήφιος που υποστηρίζουμε είναι ο τάδε» ή «Ο υποψήφιός μας είναι κάποιος άλλος». Αυτό θα προσέδιδε μεγαλύτερη σημασία στις ευρωπαϊκές εκλογές.
<P>
Αν το σκεφτείτε, επί του παρόντος η μεγάλη διαφορά ανάμεσα στις ευρωπαϊκές και τις εθνικές εκλογές είναι ότι, όταν ψηφίζουμε σε εθνικές εκλογές, καλούμαστε να ψηφίσουμε υπέρ ή κατά μιας κυβέρνησης και όχι μόνο ενός κοινοβουλίου. Ξαφνικά, κάθε πέντε χρόνια, το ευρωπαϊκό εκλογικό σώμα καλείται να ψηφίσει όχι για μια κυβέρνηση, όχι για να παραμείνει στην εξουσία ή να αντικατασταθεί μια κυβέρνηση, αλλά για ένα κοινοβούλιο ξεχωριστά. Η ψήφος δεν έχει ορατές συνέπειες για την εκτελεστική εξουσία. Αν κάνουμε αυτό το βήμα, θα προσδώσουμε μια νέα διάσταση στις ευρωπαϊκές εκλογές, οι οποίες θα καταστούν πιο κατανοητές για τους πολίτες και θα έχουν εμφανή αποτελέσματα, τουλάχιστον για την κύρια εκτελεστική εξουσία.
<P>
Η πρόταση θα είχε επίσης μειονεκτήματα στα οποία δεν έχω το χρόνο να υπεισέλθω. Πρέπει να εξεταστεί προσεκτικά. Αυτό που εγκυμονεί κινδύνους είναι το γεγονός ότι η πλειοψηφία των βουλευτών του Κοινοβουλίου αισθάνονται υποχρεωμένοι να υποστηρίξουν όλα όσα θέλει να κάνει η Επιτροπή που έχουν εκλέξει - ακριβώς όπως πολλά από τα εθνικά μας κοινοβούλια αισθάνονται ότι οφείλουν να υποστηρίξουν την εκτελεστική τους εξουσία, όποιες και αν είναι οι συνέπειες. Πρέπει να βρούμε μια ισορροπία. Η έκθεση πάντως του κ. Brok είναι ένα βήμα προς τη σωστή κατεύθυνση.

<SPEAKER ID=84 LANGUAGE="PT" NAME="Barros Moura">
Κύριε Πρόεδρε, αγαπητοί συνάδελφοι, για τους λόγους που έχουν ήδη αναφερθεί, θεωρώ ότι η Συνθήκη του Αμστερνταμ επιβάλλει την ανάγκη ενίσχυσης της δημοκρατικής νομιμότητας και της πολιτικής ευθύνης της Επιτροπής και, για μείζονα λόγο, του Προέδρου της. Και οφείλω να επισημάνω ότι συμμερίζομαι την πρόταση του Jacques Delors, την οποία υποστηρίζουν επιφανείς προσωπικότητες του πολιτικού μας βίου, που ζητά να οργανώνεται η προεκλογική εκστρατεία για τις ευρωεκλογές με άξονα όχι μόνο κάποιο πολιτικό πρόγραμμα, αλλά επίσης την επιλογή του Προέδρου της Επιτροπής, έχοντας τα ευρωπαϊκά πολιτικά κόμματα το χρέος να παρουσιάζουν δημοσίως στο εκλογικό σώμα τον υποψήφιο που προτείνουν για την εν λόγω θέση.
<P>
Η πρώτη προσδοκώμενη συνέπεια θα ήταν η περιστροφή της προεκλογικής εκστρατείας γύρω από ένα πρόσωπο και, χάρη σ' αυτό, θα πετυχαίναμε καλύτερη ανάδειξη των θεσμικών οργάνων, μια αυξημένη ορθολογική κατανόηση και συναισθηματική ταύτιση των πολιτών με την ίδια την Ευρωπαϊκή Ένωση, τους στόχους της και τις πολιτικές της. Πιστεύω πως έτσι η Ευρωπαϊκή Ένωση θα απεκόμιζε σίγουρα οφέλη σε γόητρο, σε προσέγγιση των πολιτών και σε δημοκρατική υπευθυνότητα.
<P>
Φρονώ επίσης ότι η έκθεση Brok κινείται προς τη σωστή κατεύθυνση, προς την κατεύθυνση της επίτευξης αυτών των στόχων, παρ' ότι οι επιταγές της Realpolitik , που απαιτούν να παραμείνει άθικτη η αρμοδιότητα των πρωθυπουργών να διαπραγματεύονται και να επιλέγουν το πρόσωπο που θα τίθεται στην κρίση του Ευρωπαϊκού Κοινοβουλίου, απέβησαν σε βάρος της σαφήνειας της πρότασης που προβάλλει η έκθεση, ευνοώντας την αναζήτηση μορφών συμβιβασμού, στο πλαίσιο των οποίων μπορεί κανείς να λέει τα πάντα και, συγχρόνως, να τα αναιρεί. Εκείνο όμως που διατηρήθηκε - και χαίρομαι επειδή συνέβαλα ώστε να παραμείνει - είναι η ιδέα που συνίσταται στο να επιλέγει το Ευρωπαϊκό Συμβούλιο με βάση τα εκλογικά αποτελέσματα το πρόσωπο που θα προτείνεται για τη θέση του Προέδρου της Επιτροπής. Και γι' αυτόν ακριβώς το λόγο, δεν μπορούμε να αποδεχθούμε τη στάση της γερμανικής κυβέρνησης, η οποία προτίθεται να ξεκινήσει τη διαδικασία επιλογής του Προέδρου της Επιτροπής στη σύνοδο του Ευρωπαϊκού Συμβουλίου της Κολωνίας που προβλέπεται να πραγματοποιηθεί στις 3 Ιουνίου, πριν από τη διενέργεια των ευρωπαϊκών εκλογών. Θεωρώ πως μια τέτοια ενέργεια θα αφαιρούσε κάθε νόημα από τη συζήτηση που διεξάγουμε τώρα και θα αναιρούσε ολοκληρωτικά την καινοτομία που εισάγεται από τη Συνθήκη του Αμστερνταμ.
<P>
Αυτό που συμβαίνει την παρούσα στιγμή, αγαπητοί συνάδελφοι, με την Επιτροπή του Santer - που έχει να κάνει με τον τρόπο με τον οποίο διορίστηκε και με τον τρόπο που συμπεριφέρθηκε, και λαμβάνοντας υπόψη μας την πρόταση μομφής - δείχνει πως είναι αναγκαίο να προχωρήσουμε ξεκάθαρα προς την κατεύθυνση που προβάλλει η πρόταση Delors, με την οποία εν τέλει συμφωνεί ο συνάδελφος Brok στην έκθεσή του - και τον συγχαίρω γι' αυτό.

<SPEAKER ID=85 LANGUAGE="ES" NAME="Izquierdo Rojo">
Κύριε Πρόεδρε, ένας από τους θεμελιώδεις στόχους αυτής της έκθεσης είναι να συνδέσει τη λαϊκή βούληση που εκφράζεται στις ευρωεκλογές με την προσωπικότητα του Προέδρου της Ευρωπαϊκής Επιτροπής. Κατά τη γνώμη μου, όταν το κάνουμε αυτό, θα έχουμε κάνει μια σημαντική βελτίωση, όχι μόνο για το όργανο και για τον ίδιο τον Πρόεδρο της Επιτροπής - που θα έχει έτσι λαϊκή εντολή από τους Ευρωπαίους πολίτες - αλλά επίσης, μ' αυτό, θα αναπτύξουμε τη δημοκρατία της Ευρώπης και θα προχωρήσουμε προς την Πολιτική Ένωση. Κατά τη γνώμη μου, αυτό θα αποτελεί μια σαφή βελτίωση και, ως εκ τούτου, όσο πιο νωρίς το κάνουμε τόσο το καλύτερο. Θα πρέπει να καταφέρουμε να γίνει πραγματικότητα όσο το δυνατόν νωρίτερα.
<P>
Αυτή η ωραία έκθεση, όμως, έχει και άλλες σημαντικές συμβολές. Για παράδειγμα, το ότι δίνει μεγαλύτερο βάρος στις ιδεολογικές πολιτικές επιλογές, εις βάρος αυτού του ευρωπαϊκού προτύπου που θέλουμε να μείνει στο παρελθόν, που είναι καθαρά γραφειοκρατικό. Είναι σημαντική, επομένως, αυτή η έκθεση από αυτή τη σκοπιά, αλλά και για τον τρόπο που αντιμετωπίζει τις ευρωεκλογές, υπερβαίνοντας τους στενούς εθνικισμούς και προασπίζοντας μια κοινή ιδέα της Ευρώπης.
<P>
Πολύ καλή επίσης, κύριε Brok, είναι η κοινή δράση, σε συνεχή ισορροπία, των τριών ευρωπαϊκών οργάνων: του Συμβουλίου, της Επιτροπής και του Ευρωπαϊκού Κοινοβουλίου. Σημαντικότατη επίσης, κατά τη γνώμη μου, είναι η προώθηση της ισορροπίας μεταξύ ανδρών και γυναικών στη σύνθεση της Επιτροπής, διότι προφανώς οι φωτογραφίες των Ευρωπαϊκών Συμβουλίων, στις οποίες φαίνεται ένα 99, 9 % ανδρών, πιστεύω ότι αποτελούν πραγματικά προσβολή για τη δημοκρατική ευρωπαϊκή εκπροσώπηση.

<SPEAKER ID=86 NAME="Oreja">
Κύριε Πρόεδρε, η έκθεση του κ. Brok εξετάζει ένα θέμα μεγίστης σημασίας, που είναι, σε τελική ανάλυση, το θέμα της σχέσης εμπιστοσύνης μεταξύ του Ευρωπαϊκού Κοινοβουλίου και της Επιτροπής· και αυτή η ιδέα, αν και πολύ λογική, εισήχθη στις Συνθήκες μόλις το 1992 - με τη Συνθήκη του Μάαστριχτ - αν και το Ευρωπαϊκό Κοινοβούλιο είχε υιοθετήσει ήδη από καιρό τη συνήθεια να επιβεβαιώνει τον ορισμό της Επιτροπής - η οποία, με τη σειρά της, έδινε μεγάλη σημασία στη σχετική θέση του Κοινοβουλίου.
<P>
Η εμπειρία του 1995, δηλαδή η συλλογική έγκριση της Επιτροπής από το Κοινοβούλιο, έδωσε τη δυνατότητα να αναπτυχθεί ολοκληρωμένος διάλογος μεταξύ της Επιτροπής - του Προέδρου της και καθενός από τα μέλη της - και του Κοινοβουλίου. Προσωπικά, είχα την εμπειρία του να ανήκω ήδη στην προηγούμενη Επιτροπή και, συνεπώς, να έχω οριστεί σύμφωνα με τις παλιές διαδικασίες, και πραγματικά πιστεύω ότι η τροποποίηση που έκανε το Κοινοβούλιο στον Κανονισμό, όσον αφορά την έγκριση της Επιτροπής, ήταν ένα βήμα προς τη σωστή κατεύθυνση.
<P>
Θυμάμαι πολύ καλά ότι ήταν εκείνες οι κλητεύσεις, που έγιναν τον Ιανουάριο του 1995, αυτές που μας επέτρεψαν να ανταλλάξουμε απόψεις και να μάθουν τα μέλη των κοινοβουλευτικών επιτροπών ποιες ακριβώς ήταν οι θέσεις και το πρόγραμμα κάθε μέλους της Επιτροπής που επρόκειτο να αναλάβει καθήκοντα σε λίγο.
<P>
Αργότερα, η Συνθήκη του Αμστερνταμ βελτίωσε τη διαδικασία. Χωρίς καμία αμφιβολία. Πιστεύω ότι ένα από τα σημαντικά βήματα που έγιναν, παρ' όλο που δεν έχει τονιστεί επαρκώς, αλλά γίνεται και αυτό πολύ καλά στην έκθεση Brok, είναι αυτό ακριβώς που θα μπορούσαμε να ονομάσουμε νομιμότητα της Επιτροπής. Η Συνθήκη του Αμστερνταμ όρισε ότι το Κοινοβούλιο παρέχει στον Πρόεδρο της Επιτροπής προσωπική και ιδιαίτερη έγκριση, και όχι μόνο μια απλή συμβουλευτική αξιολόγηση πριν από τον διορισμό του.
<P>
Επ' αυτού, πιστεύω προσωπικά - αφού η Επιτροπή δεν έχει αποφανθεί σχετικά - ότι οι διαδικασίες που αναφέρθηκαν εδώ - και συγκεκριμένα εκείνη που ανέφερε ο κ. Brok και άλλοι ομιλητές - βαίνουν προς τη σωστή κατεύθυνση. Εννοώ τη διαδικασία της παρουσίασης ορισμένων υποψηφίων από μέρους των πολιτικών ομάδων, μιας παρουσίασης που δεν εμποδίζει το Ευρωπαϊκό Συμβούλιο να υιοθετήσει την απόφαση που θέλει. Δεν βρισκόμαστε, πιστεύω, αυτή τη στιγμή ενώπιον μιας τροποποίησης της Συνθήκης, αλλά ενώπιον μιας εφαρμογής της Συνθήκης, κατά την οποία είναι δυνατές διάφορες διαδικασίες, μία από τις οποίες θα ήταν να παρουσιάζουν οι πολιτικές ομάδες ορισμένες υποψηφιότητες, να τις υποβάλλουν στο Ευρωπαϊκό Συμβούλιο και το Ευρωπαϊκό Συμβούλιο να προβαίνει στη συνέχεια, με πλήρη ανεξαρτησία, στην υιοθέτηση της ενδεδειγμένης απόφασης.
<P>
Πιστεύω πως, εν πάση περιπτώσει, αν εμμείνουμε αυστηρά σε ό, τι λέει η Συνθήκη, είναι θετικό το να γίνεται αυτή η πρόταση στο Ευρωπαϊκό Συμβούλιο από μέρους του Κοινοβουλίου - και, πραγματικά, κάποιος από τους εδώ ομιλητές αναφέρθηκε στα λόγια του κυρίου Fischer το πρωί ότι θα μπορούσαν να δοθούν περισσότερες αρμοδιότητες στο Κοινοβούλιο - αφού κάθε αύξηση των αρμοδιοτήτων του Κοινοβουλίου στη νομιμότητα της Επιτροπής είναι θετικό βήμα. Και αυτή η διαδικασία θα επιτρέψει κατόπιν στον Πρόεδρο της Επιτροπής να συζητήσει με τις διάφορες κυβερνήσεις τον σχηματισμό του Σώματος των Επιτρόπων. Πιστεύω ότι είναι πολύ σημαντικό αυτό το βήμα που γίνεται στη Συνθήκη του Αμστερνταμ.
<P>
Μία συνέπεια όλων αυτών είναι κάτι που εμφανίζεται σαφώς στη Συνθήκη του Αμστερνταμ και αυτό είναι ο ρόλος του πολιτικού προσανατολισμού που αναγνωρίζεται στον Πρόεδρο της Επιτροπής και που αποτελεί επίσης θετικό βήμα σε σχέση με την υφιστάμενη κατάσταση.
<P>
Σε ένα θεσμικό σύστημα όπου η έννοια της κυβερνητικής διάρθρωσης γίνεται όλο και λιγότερο σαφής και οι συναφείς αρμοδιότητες όλο και περισσότερο διεσπαρμένες, είναι ουσιώδες να διασφαλιστεί τουλάχιστον η πολιτική συνοχή του Σώματος των Επιτρόπων.
<P>
Σε μια στιγμή σημαντική για την κοινοτική οικοδόμηση σαν αυτή που ζούμε σήμερα, θεωρώ ουσιώδες να προσπαθήσουμε να εξασφαλίσουμε ότι οι βασικοί πυλώνες του συστήματος της ολοκλήρωσης, δηλαδή αυτοί που εκπροσωπούν τα συμφέροντα της Ένωσης - περισσότερο τα κοινά συμφέροντα παρά τα εθνικά - είναι αυτοί που επιτρέπουν, ακριβώς μέσω αυτής της ανάπτυξης της κοινοτικής μεθόδου, την καλύτερη υπεράσπιση των ευρωπαϊκών συμφερόντων. Και αυτό είναι που θα δώσει τη δυνατότητα να αναπτυχθεί και μια αποτελεσματική σχέση.
<P>
Όπως είναι φυσικό, με την ευκαιρία των προσεχών μεταρρυθμίσεων, θα πρέπει να ενισχυθεί η κοινοτική μέθοδος. Η Ιστορία καταδεικνύει την τεράστια ανωτερότητα, από άποψη αποτελεσματικότητας, αυτής της μεθόδου έναντι των πενιχρότατων αποτελεσμάτων της διακυβερνητικής. Κατά τη γνώμη μου, μια Επιτροπή που επιτυγχάνει ένα καλό κλίμα συνεννόησης με το Ευρωπαϊκό Κοινοβούλιο αποτελεί εγγύηση για την καλή λειτουργία του θεσμικού συστήματος.
<P>
Για αυτούς τους λόγους, θεωρώ την έκθεση του κ. Brok μια σημαντική έκθεση, πιστεύω ότι πρέπει να ληφθεί εκτενώς υπόψη και νομίζω ότι, με αυτές τις ιδέες και τις πρωτοβουλίες, προετοιμάζεται ήδη από τώρα η μελλοντική τροποποίηση της Συνθήκης, αλλά πιστεύω ότι, χωρίς να τροποποιηθεί η Συνθήκη και ήδη από τώρα, μπορούμε να εφαρμόσουμε μια σειρά μέτρων που μπορούν να ενισχύσουν ακριβώς αυτή τη σχέση εμπιστοσύνης μεταξύ της Επιτροπής και του Κοινοβουλίου.
<P>
Θα τελείωνα εδώ, αλλά δεν μπορώ να μην πω κάτι ακόμα. Θέλω να πω στον κ. Berthu ότι απορρίπτω, με τη μέγιστη κατηγορηματικότητα, την κρίση που εξέφρασε σε σχέση με την Επιτροπή.

<SPEAKER ID=87 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=5>
«Ευρωπαϊκή Πολιτιστική Πρωτεύουσα» 2005-2019
<SPEAKER ID=88 NAME="Πρόεδρος">
Η ημερήσια διάταξη προβλέπει τη συζήτηση της πρότασης δήλωσης της πρόθεσης για απόρριψη (A4-0509/98), που παρουσιάζει ο κ. Monfils εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την κοινή θέση που καθόρισε το Συμβούλιο για την έκδοση απόφασης του Ευρωπαϊκού Κοινοβουλίου και του Συμβουλίου, που αφορά τη θέσπιση κοινοτικής δράσης, όσον αφορά την εκδήλωση «Πολιτιστική Πρωτεύουσα της Ευρώπης για το διάστημα 2005 έως 2019».

<SPEAKER ID=89 NAME="Monfils">
Γιατί έγινε αυτή η πρόταση δήλωσης της πρόθεσης για απόρριψη; Επειδή τίθεται θέμα να διαφυλάξουμε τα κοινοβουλευτικά μας προνόμια και την ισορροπία των θεσμικών οργάνων, όπως προβλέπεται από την Συνθήκη. Υπενθυμίζω ότι το αρχικό κείμενο, όπως παρουσιάστηκε από την Επιτροπή, προέβλεπε μία διαδικασία αναγνώρισης των πολιτιστικών πρωτευουσών, που στηρίζεται κυρίως στην ποιότητα των σχεδίων που υποβάλλονται. Το Κοινοβούλιο είχε τροποποιήσει αυτό το κείμενο, επιμένοντας περισσότερο στην απαίτηση για ποιότητα, παρέχοντας κυρίως μία μεγαλύτερη ανεξαρτησία στην επιτροπή επιλογής και καθορίζοντας πιο συγκεκριμένα κριτήρια επιλογής. Με αυτό έδειχνε το ενδιαφέρον που έτρεφε για την ανακήρυξη των πολιτιστικών πρωτευουσών της Ευρώπης.
<P>
Αντί να εργαστεί σε αυτή τη βάση κατά τη δεύτερη ανάγνωση, το Συμβούλιο άλλαξε ριζικά το αρχικό κείμενο, προβλέποντας, για την περίοδο 2005-2019, την ανακήρυξη της ευρωπαϊκής πρωτεύουσας από κάθε χώρα που θα αναλαμβάνει εκ περιτροπής την Προεδρία της Ένωσης. Όλη η διαδικασία που προβλέπετο στο πρώτο κείμενο αντικαταστάθηκε από ένα σκληρό σύστημα, όπου η επιλογή των πόλεων δεν στηρίζεται πλέον σε κριτήρια ποιότητας των σχεδίων, αλλά σε μία απλή πολιτική απόφαση που λαμβάνεται εκ περιτροπής από το κάθε κράτος. Το σύστημα αυτό είναι εξάλλου εντελώς γελοίο, γιατί ποιος μπορεί να πει πώς θα είναι η Ευρώπη το 2015, την στιγμή που το Βέλγιο θα μπορεί να ορίσει την ευρωπαϊκή του πόλη, ή το 2019, που θα είναι η σειρά της Ιταλίας;
<P>
Το Συμβούλιο Υπουργών ξέχασε μάλιστα ότι η διεύρυνση της Ευρώπης θα γίνει - το πιο πιθανό - πριν το 2019 και ότι στο σύστημα που αποφάσισε, τα νέα κράτη μέλη δεν θα είχαν τη δυνατότητα να ορίσουν την πόλη τους, εκτός κι αν, ακολουθώντας το νήμα αυτής της φαεινής σκέψης, το Συμβούλιο συσκεφθεί πάλι για να οργανώσει έναν γύρο των έντεκα μελλοντικών χωρών της Ευρωπαϊκής Ένωσης από το 2020 μέχρι το 2031. Αυτό εξελίσσεται, αγαπητοί συνάδελφοι, σε έργο επιστημονικής φαντασίας.
<P>
Εντούτοις, δηλώνοντας ως κοινή θέση ένα κείμενο ριζικά διαφορετικό από το αρχικό σχέδιο, το Συμβούλιο Υπουργών παρακάμπτει την κοινοβουλευτική διαδικασία από τη στιγμή που, αφενός, εμποδίζει το Κοινοβούλιο να προχωρήσει σε δύο αναγνώσεις του κειμένου και, επιπλέον, το υποχρεώνει, εάν θέλει να καταθέσει τροπολογίες, να επιτύχει, για την έγκρισή τους, μία πλειοψηφία όχι των παρόντων βουλευτών, αλλά του συνόλου των μελών του Κοινοβουλίου, ήτοι τουλάχιστον 314 ψήφους. Το Συμβούλιο Υπουργών αιτιολογεί τη στάση του επικαλούμενο το γεγονός ότι, κατά την γνώμη του, μόνον έτσι μπόρεσε να επιτύχει ομοφωνία στους κόλπους του. Αν όντως αυτό συμβαίνει, αγαπητοί συνάδελφοι, θα μπορούσε να το είχε καταλάβει πολύ πιο νωρίς και να συζητήσει, ενδεχομένως, το πρόβλημα αυτό με την Επιτροπή.
<P>
Επιπλέον όμως, και κυρίως, οι δυσκολίες που αντιμετώπισε το Συμβούλιο στο να συμφωνήσει για ένα κείμενο δεν μπορούν να χρησιμεύσουν ως αιτιολόγηση για την παρέκκλιση από την πάγια διοργανική διαδικασία. Διαφορετικά αύριο, όσον αφορά άλλα προβλήματα, εάν το Συμβούλιο ενεργούσε με τον ίδιο τρόπο, θα μπορούσε δηλαδή να επιτρέψει την κατάθεση ενός κειμένου κατά την πρώτη ανάγνωση, το οποίο δεν θα ανταποκρίνεται στην άποψή του και να παρουσιάσει έπειτα μία εντελώς διαφορετική κοινή θέση; Θα μπορούσε έτσι να παρακάμψει τη δεύτερη ανάγνωση του Κοινοβουλίου και να μην του επιτρέψει να εκτελέσει με σοβαρότητα το έργο του συννομοθέτη. Η τάση αυτή είναι έκδηλη και θα πρέπει να θεωρηθεί, προφανώς, ως απαράδεκτη.
<P>
Παρουσιάζουμε, συνεπώς, αυτή τη δήλωση της πρόθεσης για απόρριψη με σκοπό να οδηγήσουμε το Συμβούλιο σε διαπραγματεύσεις στο πλαίσιο της Επιτροπής Συνδιαλλαγής, όπως ορίζει το άρθρο 108 Β, παράγραφος 2, εδάφιο Γ της Συνθήκης.
<P>
Θα ολοκληρώσω, κύριε Πρόεδρε, με δύο σημαντικές παρατηρήσεις. Πρώτον, η δήλωση της πρόθεσης για απόρριψη δεν αφορά την ανακήρυξη των πολιτιστικών πρωτευουσών της Ευρώπης για την περίοδο 2001-2004, δεδομένου ότι η επιλογή των πόλεων αυτών πραγματοποιήθηκε με μία απλή κυβερνητική μέθοδο. Όσοι κάνουν τους άλλους να πιστεύουν ότι η δήλωση θα έθιγε αυτές τις πόλεις, δεν έχουν διαβάσει το κείμενο του Συμβουλίου. Στο προτεινόμενο σύστημα δεν έχουμε, ως Κοινοβούλιο, καμία αρμοδιότητα για να συζητήσουμε τη διακυβερνητική απόφαση. Η δήλωση στρέφεται αποκλειστικά κατά της κοινής θέσης που ορίζει τη διαδικασία επιλογής για την περίοδο 2005-2019. Μόνο για αυτό το κείμενο, εξάλλου, καλούμαστε να αποφανθούμε.
<P>
Δεύτερη παρατήρηση: φρονούμε ότι οι ευρωπαϊκές πρωτεύουσες αποτελούν ένα σημαντικό στοιχείο της πολιτιστικής πολιτικής της Ένωσης. Για αυτόν τον λόγο οι επιλεχθείσες πόλεις θα έπρεπε, κατά την γνώμη μας, να επωφελούνται μίας ουσιαστικής ευρωπαϊκής επιχορήγησης. Επιθυμούμε μία εισφορά το ύψος της οποίας να ανέρχεται σε δύο εκατομμύρια ευρώ ανά πόλη.
<P>
Τέλος, κύριε Πρόεδρε και αγαπητοί συνάδελφοι, ευελπιστώ ότι η παρούσα δήλωση πρόθεσης για απόρριψη θα εγκριθεί από το Κοινοβούλιο, το οποίο θα δείξει με αυτόν τον τρόπο ότι προσδίδει βαρύτητα στην πολιτιστική ποιότητα των σχεδίων και ότι θέλει να διαφυλάξει τις θεσμικές αρμοδιότητες που του παρέχει η Συνθήκη.

<SPEAKER ID=90 LANGUAGE="NL" NAME="De Coene">
Κύριε Πρόεδρε, κύριε Επίτροπε, αξιότιμοι συνάδελφοι, στα τέλη του 1997 η Ευρωπαϊκή Επιτροπή πρότεινε οι πολιτιστικές πρωτεύουσες να ορίζονται από το 2002 με βάση αξιολόγηση που θα γίνεται από ανεξάρτητη επιτροπή, στην οποία θα μπορεί να γνωμοδοτεί και το Κοινοβούλιο, για να αποφασίζει κατόπιν όλων το Συμβούλιο με ειδική πλειοψηφία. Μέσα σε έξι μήνες το Κοινοβούλιο είχε ετοιμάσει γνωμοδότηση για την πρόταση της Επιτροπής, μια γνωμοδότηση η οποία θα μπορούσε να συνοψιστεί με τον ακόλουθο τρόπο: περισσότερη ποιότητα για το πολιτιστικό πρόγραμμα, διαφανής επιλογή των υποψηφίων πόλεων και, τέλος, περισσότερα χρήματα για τις πόλεις οι οποίες θα ανακηρυχθούν τελικώς ως πολιτιστικές πρωτεύουσες. Στα πλαίσια αυτά, το Κοινοβούλιο θα μπορούσε να εκπληρώσει με καλύτερο τρόπο τα καθήκοντα που έχει αναλάβει στα πλαίσια της διαδικασίας συναπόφασης. Λίγο μετά, το Συμβούλιο των Υπουργών υπέβαλε πρόταση για την έκδοση κοινής θέσης, μία πρόταση, κύριε Επίτροπε στην οποία δεν είχαν ληφθεί υπόψη ούτε η αρχική σας πρόταση, ούτε οι τροπολογίες του Ευρωπαϊκού Κοινοβουλίου, με την οποία ορίζονταν κάποιες πόλεις για την περίοδο 2001 έως 2004, και μάλιστα, όπως περιγράφει τόσο καλά ο εισηγητής, κ. Monfils, εντελώς τυχαία για την περίοδο από το 2005 μέχρι το 2019.
<P>
Είναι φυσιολογικό το ότι σήμερα αποστασιοποιούμεθα από την απόφαση αυτή, ακόμα και αν αυτό συμβαίνει επειδή σε αυτή την κοινή θέση τίθενται εκτός μάχης τόσο η Επιτροπή όσο και το Κοινοβούλιο, στα πλαίσια μιας διαδικασίας που εξακολουθεί να αφορά το δικαίωμα συναπόφασης. Εκτός αυτού έχουμε και προβλήματα επί της ουσίας, επειδή η πρόταση αυτή δεν περιλαμβάνει καμία απολύτως εγγύηση ποιότητας, στηριζόμενη στην υπόθεση ότι όλες οι χώρες της Ευρώπης είναι ίσες από πολιτιστική άποψη, ενώ θα πρέπει να είμαστε ειλικρινείς και να αναγνωρίζουμε ότι υπάρχουν χώρες που διαθέτουν περισσότερες πόλεις που θα μπορούσαν να θεωρηθούν υποψήφιες πολιτιστικές πρωτεύουσες απ' ό, τι άλλες. Επίσης, όπως επισημάνθηκε, δεν λαμβάνεται υπόψη η διεύρυνση της Ευρωπαϊκής Ένωσης ή το ενδεχόμενο της τροποποίησης της Συνθήκης εντός της προσεχούς εικοσαετίας, στα πλαίσια της οποίας οι αποφάσεις του Συμβουλίου, οι οποίες σχετίζονται με τον πολιτιστικό τομέα, δεν θα λαμβάνονται πλέον με ομοφωνία.
<P>
Έχουμε την πρόθεση να απορρίψουμε την πρόταση, χωρίς αυτό να σημαίνει ότι δεν επιθυμούμε να συμμετάσχουμε στην επιλογή πόλεων για την περίοδο 2001 έως 2004. Αναφέρομαι στην Bruges, τη Salamanca, το Πόρτο, το Ρότερνταμ, το Graz, τη Γένοβα και το Rijsel, επειδή οι πόλεις αυτές δεν πρέπει να γίνουν τα θύματα μίας παρατεταμένης συζήτησης μεταξύ των θεσμικών οργάνων, επειδή οι υπουργοί Πολιτισμού ενήργησαν με τόσο μονομερή τρόπο. Επίσης, θέλουμε να αυξηθεί το ποσό αναφοράς σε 2 εκατ. ευρώ για κάθε πόλη, αλλά από το 2005 θα θέλαμε να προτείνουμε ένα άλλο σύστημα. Η επιλογή του καλύτερου συστήματος θα μπορούσε να γίνει κατόπιν συνδιαλλαγής. Αυτό που θέλουμε - και αυτός είναι ο στόχος - είναι η εξασφάλιση της ποιότητας. Αυτό που θέλουμε είναι μια πραγματικά ευρωπαϊκή διάσταση, η συμμετοχή μεγάλων μερίδων του πληθυσμού στα προγράμματα και περισσότερα χρήματα για το ελκυστικότερο πολιτιστικό πρόγραμμα. Ας προσπαθήσουμε να πετύχουμε έναν καλό συμβιβασμό, γιατί αυτό θα μας ωφελήσει όλους.

<SPEAKER ID=91 LANGUAGE="NL" NAME="Pex">
Κύριε Πρόεδρε, όπως ειπώθηκε ήδη, το θέμα «πολιτιστική πρωτεύουσα» είναι σημαντικό για την πολιτιστική πολιτική και θεωρείται πάρα πολύ σημαντικό και από τους πολίτες. Για το λόγο αυτό πρέπει να το αντιμετωπίσουμε με προσοχή. Ο εισηγητής κ. Monfils υπέβαλε μια εξαιρετική έκθεση για τη συζήτηση της πρότασης της Επιτροπής και χαίρομαι ιδιαιτέρως που το Κοινοβούλιο την αποδέχθηκε. Θεωρώ ιδιαιτέρως λυπηρό τον τρόπο με τον οποίο το Συμβούλιο χειρίστηκε το θέμα αυτό.
<P>
Μόλις πριν από λίγο, κατά την εξέταση της προηγούμενης έκθεσης του κ. Brok, ο Επίτροπος παρέδωσε μάθημα σχετικά με τα πλεονεκτήματα που προσφέρει η κοινοτική μέθοδος και για τα μειονεκτήματα της διακυβερνητικής οδού. Μπορούμε και εμείς να πλαισιώσουμε την προσπάθεια αυτή, αναφερόμενοι στα πλεονεκτήματα των αποφάσεων που λαμβάνονται με ειδική πλειοψηφία, όπως προτάθηκε από την Επιτροπή για το θέμα αυτό, και στη διαδικασία λήψης αποφάσεων με βάση τον κανόνα της ομοφωνίας, όπως αυτή εφαρμόζεται σήμερα από το Συμβούλιο.
<P>
Θα ήθελα να τονίσω ότι η περίπτωση αφορά ένα νομικό θέμα αρχής, το οποίο όμως είναι ιδιαίτερα σημαντικό, όπως εξήγησε μόλις πριν λίγο και ο κ. Monfils. Γι' αυτό συμφωνώ απολύτως με την πρόταση που αιτιολόγησε μόλις πριν από λίγο. Ωστόσο, θα ήθελα να περιοριστώ στην κοινή θέση για την περίοδο 2005 έως 2019 και να τονίσω μαζί με τους προηγούμενους ομιλητές ότι συμφωνώ με τις υποψηφιότητες για τις πολιτιστικές πρωτεύουσες της περιόδου 2001 έως 2004, εκφράζοντας παράλληλα τη λύπη μου για το γεγονός ότι στην περίπτωση αυτή εφαρμόστηκε η διακυβερνητική μέθοδος.
<P>
Επίσης, επικροτώ το γεγονός ότι η Επιτροπή Πολιτισμού αποφάσισε ομόφωνα να προσπαθήσει να επιτύχει το διπλασιασμό του προϋπολογισμού, γεγονός που αποτελεί λογική συνέπεια του ορισμού δύο πόλεων για την κατονομασθείσα περίοδο. Αυτό που έχει σημασία είναι να προχωρήσουμε όσο το δυνατόν ταχύτερα προς μια διαδικασία συνδιαλλαγής με το Συμβούλιο, έτσι ώστε να μπορέσουμε να αξιοποιήσουμε την περίοδο αυτή για να προσπαθήσουμε να αποκαταστήσουμε κατά κάποιο τρόπο τη ζημία που έχει γίνει.
<P>
Στη συνέχεια όλων όσων ανέφερε ο κ. De Coene, θα ήθελα να πω ότι πρέπει να είναι δυνατόν να αποδεχθεί το Συμβούλιο τα κύρια σημεία της πρότασης του κ. Monfils, για να οριστεί στη συνέχεια μία αποδεκτή κοινή θέση. Ελπίζω ότι αυτό θα μπορέσει να γίνει σύντομα, προκειμένου να αποφευχθεί η πρόκληση σύγχυσης σε εκείνους - και πρόκειται για πάρα πολλούς - που ενδιαφέρονται για το θέμα «πολιτιστική πρωτεύουσα».

<SPEAKER ID=92 NAME="Ryynδnen">
 Αξιότιμε κύριε Πρόεδρε, ο εισηγητής κύριος Monfils έχει ήδη παρουσιάσει εδώ πολύ σαφείς και ισχυρές αιτιολογήσεις για την απόρριψη της κοινής θέσης, επομένως δεν θα ασχοληθώ πια με αυτό το θέμα. Αντ' αυτού, θέλω να αναδείξω μερικά σημεία του ίδιου αυτού προγράμματος, για το οποίο εύχομαι να έχει και μελλοντικά μεγάλη επιτυχία και την αξιοπρεπή χρηματοδότηση που πραγματικά του αξίζει.
<P>
Η ανάπτυξη του προγράμματος της πολιτιστικής πρωτεύουσας ως τμήματος του νέου πολιτιστικού προγράμματος πλαισίου της Ευρωπαϊκής Ένωσης αποτελεί έναν πολύ σημαντικό και διακεκριμένο τομέα κοινών πολιτιστικών δραστηριοτήτων, καθώς από την πλευρά του εμπνέει και ενισχύει την πολιτιστική πολυμορφία της Ευρώπης. Μπορούμε να διδαχθούμε πολλά από τις εμπειρίες των προηγούμενων ετών, όπως επίσης και να επωφεληθούμε από τα πολλά προγράμματα που υλοποιήθηκαν επιτυχώς κατά το παρελθόν. Κατά τη γνώμη μου, το πιο σημαντικό είναι να επιδιώξουμε μια μόνιμη και θετική κοινωνική επίδραση η οποία θα διαρκέσει και μετά την ολοκλήρωση του έτους της πολιτιστικής πρωτεύουσας. Ως εκ τούτου, θα πρέπει να επιδιώξουμε την ενεργή συμμετοχή σε αυτή την εκδήλωση, καθώς και την πρόσληψη ερεθισμάτων από ένα όσο το δυνατόν ευρύτερο κοινό.
<P>
Η επιτυχία του έτους της πολιτιστικής πρωτεύουσας θεμελιώνεται ως επί το πλείστον στις δυνατότητες και τις ιδιαιτερότητες της ίδιας της πόλης, στην ιστορία και στις προκλήσεις των αλλαγών. Θεωρώ ότι αυτό το πολιτιστικό υπόβαθρο της ίδιας της πόλης προσφέρει τις καλύτερες δυνατότητες για την οικοδόμηση της διεθνούς αλληλεπίδρασης, η οποία μας εμπλουτίζει. Κατά βάση, ένας από τους κύριους στόχους είναι η δημιουργία τέτοιων μόνιμων δράσεων πολιτιστικής συνεργασίας. Μολονότι ενδέχεται οι εταιρικές δράσεις των διαφόρων πόλεων να εμπλουτίζουν την προσφορά του έτους της πολιτιστικής πρωτεύουσας, είναι πολύ σημαντικό μία πόλη μόνο να φέρει κάθε φορά την αποκλειστική ευθύνη του προγράμματος.
<P>
Η επιλογή της πολιτιστικής πρωτεύουσας υπήρξε κατά τα προηγούμενα έτη ένα καθήκον σχεδόν ακατόρθωτο για το Συμβούλιο. Και το χειρότερο, κατά τη λήψη της απόφασης για το έτος 2000, δεν στάθηκε δυνατόν να ληφθεί άλλη απόφαση παρά να ανακηρυχθούν και οι εννέα υποψήφιες πόλεις ως πολιτιστικές πρωτεύουσες και έτσι, καμία από αυτές τις πόλεις δεν κατέχει μία διακεκριμένη θέση ως πολιτιστική πρωτεύουσα. Κατά συνέπεια, η Φινλανδία είναι το μόνο κράτος μέλος που έμεινε χωρίς δικό της έτος πολιτιστικής πρωτεύουσας.
<P>
Σύμφωνα με τη νέα πρόταση, κάθε χώρα θα περιμένει μελλοντικά τη σειρά της σύμφωνα με την καθορισμένη τάξη. Η σειρά της Φινλανδίας θα έρθει το έτος 2011 και έτσι το Συμβούλιο θα απαλλαγεί από αυτό το δύσκολο καθήκον. Βεβαίως, οι ίδιες οι πόλεις θα έπρεπε να θέτουν υποψηφιότητα και να ευθύνονται για την παρουσίαση των προγραμμάτων τους, επιδιώκοντας έτσι ένα υψηλό πολιτιστικό επίπεδο.

<SPEAKER ID=93 NAME="Δασκαλάκη">
Κύριε Πρόεδρε, η ομάδα μου στηρίζει βεβαίως την έκθεση του κ. Monfils, και συνεπώς στηρίζει και την πρόταση για την πρόθεση απόρριψης της κοινής θέσης που αφορά την πολιτιστική πρωτεύουσα της Ευρώπης. Ελέχθη ήδη ότι το Συμβούλιο, αγνοώντας επιδεικτικά τη διαδικασία που βρισκόταν εν εξελίξει προκειμένου να ληφθεί σχετική απόφαση, υιοθέτησε την κοινή του θέση, όχι μόνο χωρίς να λάβει υπόψη του τη θέση του Κοινοβουλίου, αλλά παρουσιάζοντας και ένα κείμενο που απέχει πολύ από την τροποποιημένη πρόταση της Επιτροπής. Επιπλέον όρισε, κι αυτό είναι το άκρον άωτο αυθαιρεσίας και υποκρισίας -ίσως είναι σκληρή η φράση αλλά έτσι είναι- και τη σειρά των χωρών που θα φιλοξενήσουν μέχρι το 2019 την πολιτιστική πρωτεύουσα. Πρόκειται για μια χονδροειδή υπονόμευση της διοργανικής διαδικασίας και είναι επίσης και μία χονδροειδής περιφρόνηση του Ευρωπαοκού Κοινοβουλίου. Και δεν χρειάζεται να το εξηγήσει κανείς, είναι αυταπόδεικτο και νομίζω ότι το είπαν, με τον ένα ή τον άλλο τρόπο, όλοι όσοι μίλησαν ως τώρα.
<P>
Με τη σημερινή πρόταση, το Ευρωπαοκό Κοινοβούλιο στοχεύει στο να υποχρεωθεί το Συμβούλιο να συγκαλέσει την Επιτροπή Συνδιαλλαγής και να αποκαταστήσει τη διοργανική ισορροπία. Δεν θέλουμε να αμφισβητήσουμε ούτε εμείς τη σειρά όπως αποφασίστηκε μέχρι το 2004, παρόλο που και εδώ οι διαδικασίες υπήρξαν αρκετά προβληματικές. Αλλά να αποφασίζουμε έτσι μέχρι το 2019, το διάστημα είναι τόσο μεγάλο όσο είναι και η αυθαιρεσία μεγάλη!
<P>
Το Ευρωπαοκό Κοινοβούλιο επιμένει να θέλει να παίζει το ρόλο που του ανήκει. Η Ομάδα μας χαίρεται που με τις διαδικασίες αυτές θα ξαναρχίσει ο διάλογος, που απορρίφθηκε μονομερώς από το Συμβούλιο στις 28 Μαΐου, έτσι ώστε να μπορέσουμε και θέση να πάρουμε, είτε τροποποιώντας την κοινή θέση που υπάρχει αυτή τη στιγμή για να επαναπροσδιορίσουμε τα επιθυμητά κριτήρια ποιότητας και διαφάνειας, είτε και απορρίπτοντας την κοινή θέση.

<SPEAKER ID=94 LANGUAGE="FR" NAME="Leperre-Verrier">
Κύριε Πρόεδρε, διάφορα και πολλά έχουν ήδη ειπωθεί, οπότε δεν πρόκειται να επανέλθω σε αυτά. θα ήθελα απλώς να επισημάνω το εξής: πώς είναι δυνατόν, τη σήμερον ημέρα, όταν ο ευρωπαϊκός πολιτισμός έχει τόσο μεγάλη ανάγκη από υποστήριξη, να έρχεται το Συμβούλιο και υπό μία έννοια να ξεπουλάει τη θεσμοθέτηση της ευρωπαϊκής πολιτιστικής πρωτεύουσας, είτε λόγω εθελοτυφλίας είτε θέλοντας να επιδείξει ηγεμονικές τάσεις;
<P>
Συμμερίζομαι, επομένως, εξ ολοκλήρου την άποψη του εισηγητή μας, τον οποίο θα ήθελα να συγχαρώ τόσο για την ποιότητα της εργασίας του όσο και για το σθένος με το οποίο υπεραμύνεται του τρόπου ανακήρυξης της εν λόγω πολιτιστικής πρωτεύουσας, που αποτελεί το σύμβολο της πολιτιστικής μας ρωμαλεότητας.
<P>
Γνωρίζω ότι η συγκεκριμένη θέση δεν γίνεται πάντα σαφώς κατανοητή από τις πόλεις που έχουν ήδη επιλεχθεί, οι οποίες φοβούνται μήπως το σχέδιό τους παραμείνει στο συρτάρι της αναμονής. Θα επιθυμούσα όμως να κατανοήσουν οι πόλεις αυτές - και αναφέρομαι ειδικότερα στη Bruges ή στην Avignon - ότι η πρόταση αυτή δεν τις αφορά και ότι, επιπλέον, τη στιγμή που παλεύουμε για μία πραγματική διοργανική ισορροπία στο πλαίσιο της διαδικασίας συναπόφασης, αγωνιζόμαστε επίσης γι' αυτές τις πόλεις, μαχόμαστε υπέρ της διάδοσης ενός πλούσιου και δημιουργικού πολιτισμού. Αυτός άλλωστε είναι ο στόχος που επιδιώκουμε να πετύχουμε στους κόλπους της Επιτροπής Πολιτισμού, Νεότητας, Παιδείας και Μέσων Ενημέρωσης, και από το στόχο αυτό δεν προτιθέμεθα να παραιτηθούμε.

<SPEAKER ID=95 LANGUAGE="DE" NAME="Sichrovsky">
Κύριε Πρόεδρε, στη συζήτηση για την πολιτιστική πρωτεύουσα της Ευρώπης ξέχασαν προφανώς όλοι οι ενεχόμενοι ότι σε τελευταία ανάλυση πρόκειται για τον πολιτισμό. Οπωσδήποτε, το ζητούμενο είναι ο τιμητικός τίτλος της πολιτιστικής πρωτεύουσας να δοθεί σε εκείνη την πόλη που είναι σε θέση να εκπληρώσει το καθήκον αυτό. Το Συμβούλιο κρύβεται πίσω από τυπικά επιχειρήματα και κανονισμούς που φαινομενικά δεν επιτρέπουν καμία άλλη λύση. Η παρούσα έκθεση στηρίζεται σε επιχειρήματα επί του περιεχομένου, τα οποία λείπουν από τα λεγόμενα του Συμβουλίου.
<P>
Από δικονομικής άποψης, ενδεχομένως να έχει δίκιο το Συμβούλιο, αλλά αυτό δεν οδηγεί στις καλύτερες δυνατές λύσεις. Δεδομένου ότι πρόκειται σε τελευταία ανάλυση για τον πολιτισμό και για το καλό όνομα της Ευρώπης, θα έπρεπε να συμφωνήσουν όλοι οι ενεχόμενοι σε μία διαδικασία που θα εγγυάται τη σωστή επιλογή της πολιτιστικής πρωτεύουσας.

<SPEAKER ID=96 LANGUAGE="DE" NAME="Hawlicek">
Κύριε Πρόεδρε, η απόρριψη της κοινής θέσης του Συμβουλίου από το Κοινοβούλιο δεν στρέφεται κατά των πόλεων που έχουν ήδη ορισθεί για τα έτη 2001-2004, αλλά ενάντια στον τρόπο που χειρίζεται το θέμα το Συμβούλιο, το οποίο δεν έλαβε υπόψη ούτε τις τροπολογίες που είχε προτείνει το Κοινοβούλιο ούτε τη λογική πρόταση της Επιτροπής, και συγκεκριμένα την καθιέρωση μιας κοινοτικής διαδικασίας για τον ορισμό της Ευρωπαϊκής Πολιτιστικής Πρωτεύουσας από το 2002και μετά με τη βοήθεια μίας ελλανοδίκου επιτροπής που θα απαρτίζεται από ανεξάρτητες προσωπικότητες και μετά από διαβουλεύσεις με το Κοινοβούλιο.
<P>
Δεν μπορούμε να αποδεχθούμε ότι, από την μία πλευρά, συχνά λησμονούνται οι υποψήφιες για ένταξη χώρες και, από την άλλη, ότι δεν γίνεται σεβαστό το δικαίωμα συμμετοχής του Κοινοβουλίου. Κάτι τέτοιο θα μπορούσε να δημιουργήσει ένα επικίνδυνο προηγούμενο. Το Συμβούλιο των Υπουργών Πολιτισμού δεν μπόρεσε, δυστυχώς, να συμφωνήσει για τη χρηματοδότηση των νέων προγραμμάτων για τον πολιτισμό, αλλά για την ανακήρυξη των πολιτιστικών πρωτευουσών συμφώνησε μάνι μάνι, δίχως να σεβαστεί τα δικαιώματα του Ευρωπαϊκού Κοινοβουλίου.

<SPEAKER ID=97 NAME="Oreja">
Κύριε Πρόεδρε, κυρίες και κύριοι βουλευτές, μπορώ να παρουσιάσω πολύ σύντομα τη θέση της Επιτροπής για την πρόθεση του Ευρωπαϊκού Κοινοβουλίου να απορρίψει την κοινή θέση του Συμβουλίου σχετικά με την ευρωπαϊκή πολιτιστική πρωτεύουσα.
<P>
Γνωρίζετε πολύ καλά ότι η Επιτροπή έχει εκφράσει σαφώς τι πιστεύει για αυτήν την κοινή θέση, που δεν ακολούθησε την αρχική μας πρόταση και που δημιούργησε ένα σύστημα περιτροπής κατά χώρες. Ωστόσο, αυτό που θέλουμε είναι, δεδομένης της σημασίας αυτής της πρωτοβουλίας, να μπορέσει να εφαρμοστεί η διαδικασία της συναπόφασης, να μπορέσει να επιτευχθεί συμφωνία μεταξύ των θεσμικών οργάνων, ώστε να καταστεί αυτή η δράση βιώσιμη όσο το δυνατόν συντομότερα και επί κοινοτικής βάσεως.
<P>
Η Επιτροπή δεν θεώρησε σκόπιμο να αποσύρει την αρχική της πρόταση, παρ' όλο που οι βάσεις της κοινής θέσης ασφαλώς δεν συμβάλλουν στην ενίσχυση του ευρωπαϊκού χαρακτήρα της εκδήλωσης· από νομική άποψη, όμως, το κριτήριο των αρμοδίων υπηρεσιών μας ήταν ότι η κοινή θέση του Συμβουλίου δεν συγκεντρώνει τις προϋποθέσεις για να την αποσύρει.
<P>
Η πρόθεση της πρωτοβουλίας μας είναι να πραγματοποιείται στον πολιτιστικό τομέα μια ευρωπαϊκή δράση μεγάλης εμβέλειας και φήμης, συμβάλλοντας έτσι στην αμοιβαία γνώση των ευρωπαϊκών λαών, του πολιτιστικού πλούτου και της πολυμορφίας τους. Η προσφυγή σε ένα σύστημα περιτροπής κατά προεδρίες τροποποίησε σημαντικά την πρόταση της Επιτροπής, από τη στιγμή που καταργεί την κριτική επιτροπή από ανεξάρτητες υψηλές προσωπικότητες που καλούνται να κρίνουν το πολιτιστικό περιεχόμενο των σχεδίων των υποψήφιων πόλεων και που δεν αναγνωρίζει ούτε στο Ευρωπαϊκό Κοινοβούλιο τον ρόλο που του απέδιδε η πρόταση της Επιτροπής.
<P>
Κατά συνέπεια, η Επιτροπή φρονεί αυτή τη στιγμή, με όλον τον σεβασμό στις θέσεις που εκφράστηκαν, ότι, ενόψει των περιορισμών που επιβάλλει ο κανόνας της ομοφωνίας - διότι υποβαλλόμαστε στον κανόνα της ομοφωνίας - η κοινή θέση που υιοθέτησε το Συμβούλιο έμοιαζε κατά κάποιον τρόπο η μόνη πιθανότητα να μπορέσει να επιτευχθεί συμφωνία και να μπορέσει να θεσπιστεί, σε κοινοτική βάση, μια δράση που η πολιτιστική αξία και σημασία της να είναι εμφανής σε όλους τους Ευρωπαίους πολίτες.
<P>
Πιστεύω ότι, το σημαντικό αυτή τη στιγμή είναι να αναπτυχθεί ένας ανοιχτός και επικοικοδομητικός διάλογος μεταξύ του Κοινοβουλίου και του Συμβουλίου, για να γίνει μια τελευταία προσπάθεια προσέγγισης των θέσεων και επίτευξης μιας συμφωνίας που να εγγυάται το μέλλον αυτής της δράσης. Και αυτό δηλώθηκε ακριβώς εχθές στην Προεδρία του Συμβουλίου. Στη συνάντηση που είχε εχθές η Επιτροπή, στο σύνολό της, με τη γερμανική κυβέρνηση, συναντήθηκε και με τον Υπουργό Πολιτισμού, κ. Naumann, και του γνωστοποίησε αυτή τη θέση.
<P>
Θεωρώ εξαιρετικά επείγον να αναζητηθεί αμέσως ένας τρόπος, με τριμερή διάλογο μεταξύ του Συμβουλίου, του Κοινοβουλίου και, αν χρειάζεται, της Επιτροπής, για να βρεθεί ένας τρόπος που θα μας επιτρέψει να βγούμε από το σημερινό αδιέξοδο.
<P>
Αυτά ήθελα να σας πω αυτή τη στιγμή, κατανοώντας απόλυτα την εξαγγελία απόρριψης της κοινής θέσης που υιοθέτησε το Συμβούλιο για την ευρωπαϊκή πολιτιστική πρωτεύουσα, αλλά προπαντός θα ήθελα να σας παρωθήσω να αναζητήσουμε κάποιον τρόπο επίτευξης αυτής της συνάντησης και να βρούμε μια ικανοποιητική λύση για όλους.

<SPEAKER ID=98 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=6>
Ευρωπαϊκές συμφωνίες
<SPEAKER ID=99 NAME="Πρόεδρος">
Η ημερήσια διάταξη προβλέπει την κοινή συζήτηση επί τεσσάρων εκθέσεων, εξ ονόματος της Επιτροπής Εξωτερικών Οικονομικών Σχέσεων:
<P>
του κ. Elchlepp (A4-0437/98), σχετικά με την πρόταση απόφασης του Συμβουλίου, που αφορά την θέση που πρέπει να λάβει η Κοινότητα στο πλαίσιο του Συμβουλίου Σύνδεσης, το οποίο συγκροτήθηκε δυνάμει της Ευρωπαοκής Συμφωνίας μεταξύ των Ευρωπαοκών Κοινοτήτων και των κρατών μελών τους, αφ'ενός, και της Δημοκρατίας της Λιθουανίας, αφ'ετέρου, όσον αφορά την θέσπιση των κανόνων εφαρμογής του άρθρου 64, παράγραφος 1, σημεία (ι) και (ιι), και παράγραφος 2 της Ευρωπαοκής Συμφωνίας [4216/98 - COM(98)0119 - C4-0592/98-98/0075(CNS)], -του κ. Seppδnen (A4-0443/98), σχετικά με την πρόταση απόφασης του Συμβουλίου και της Επιτροπής, που αφορά την θέση που πρέπει να λάβει η Κοινότητα στο πλαίσιο του Συμβουλίου Σύνδεσης, το οποίο συγκροτήθηκε δυνάμει της Ευρωπαοκής Συμφωνίας μεταξύ των Ευρωπαοκών Κοινοτήτων και των κρατών μελών τους, αφ'ενός, και της Δημοκρατίας της Λεττονίας, αφ'ετέρου, όσον αφορά την θέσπιση των κανόνων εφαρμογής του άρθρου 64, παράγραφος 1, σημεία (ι) και (ιι), και παράγραφος 2 της Ευρωπαοκής Συμφωνίας [4215/98 - COM(98)0068 - C4-0593/98-98/0076(CNS)], -του κ. Van Dam (A4-0472/98), σχετικά με την πρόταση απόφασης του Συμβουλίου και της Επιτροπής, που αφορά την θέση που πρέπει να λάβει η Κοινότητα στο πλαίσιο του Συμβουλίου Σύνδεσης, το οποίο συγκροτήθηκε δυνάμει της Ευρωπαοκής Συμφωνίας μεταξύ των Ευρωπαοκών Κοινοτήτων και των κρατών μελών τους, αφ'ενός, και της Δημοκρατίας της Εσθονίας, αφ'ετέρου, όσον αφορά την θέσπιση των κανόνων εφαρμογής του άρθρου 63, παράγραφος 1, σημεία (ι) και (ιι), και παράγραφος 2 της Ευρωπαοκής Συμφωνίας [4214/98 - COM(98)0118 - C4-0594/98-98/0077(CNS)], και-του κ. Schwaiger (A4-0419/98), σχετικά με την πρόταση απόφασης του Συμβουλίου και της Επιτροπής, που αφορά την θέση που πρέπει να λάβει η Κοινότητα στο πλαίσιο του Συμβουλίου Σύνδεσης, που έχει δημιουργηθεί βάσει της υπογραφείσης την 1η Φεβρουαρίου 1993 στις Βρυξέλλες Συμφωνίας μεταξύ, αφ'ενός, των Ευρωπαοκών Κοινοτήτων και των κρατών μελών τους και, αφ'ετέρου, της Ρουμανίας, με σκοπό την έγκριση των κανόνων εφαρμογής του άρθρου 64, παράγραφος 1, σημεία (ι) και (ιι), και παράγραφος 2 της Ευρωπαοκής Συμφωνίας και των κανόνων εφαρμογής του άρθρου 9, παράγραφος 1, σημεία (1) και (2), και παράγραφος 2 του συνημμένου στην ανωτέρω Ευρωπαοκή Συμφωνία Πρωτοκόλλου αριθ. 2 περί προοόντων ΕΚΑΧ [COM(98)0236 - C4-0275/98-98/0139(CNS)].
<SPEAKER ID=100 NAME="Elchlepp">
Κύριε Πρόεδρε, αγαπητοί συνάδελφοι, το θέμα της έκθεσής μου είναι η μεταφορά του ευρωπαϊκού δικαίου περί ανταγωνισμού στη Δημοκρατία της Λιθουανίας, στο πλαίσιο του άρθρου 64 της Ευρωπαϊκής Συμφωνίας που υπογράφηκε μεταξύ Ευρωπαϊκής Ένωσης και της εν λόγω χώρας το 1995. Θέλω να συστήσω στο Ευρωπαϊκό Κοινοβούλιο να εγκρίνει τη σχετική θέση που πρέπει να λάβει η Κοινότητα στο πλαίσιο του Συμβουλίου Σύνδεσης μεταξύ ΕΕ και Λιθουανίας. Ναι μεν το περιεχόμενο της έκθεσης φαίνεται να είναι τεχνικής φύσης, αλλά στο πλαίσιο των προενταξιακών σχέσεων με τη Λιθουανία έχει εξέχουσα πολιτική σημασία. Τέλος, η πολιτική ανταγωνισμού αποτελεί ουσιαστικό μέσο για τη διασφάλιση του ελεύθερου εμπορίου και για τον μετασχηματισμό της οικονομίας της Λιθουανίας σε μία κοινωνική οικονομία της αγοράς, ικανή να λειτουργήσει και να επιβάλει την ύπαρξή της στην εσωτερική ευρωπαϊκή αγορά.
<P>
Φυσικά, η καθιέρωση του πολύπλοκου ευρωπαϊκού δικαίου περί ανταγωνισμού αποτελεί μία τεράστια πρόκληση για όλα τα υποψήφια προς ένταξη κράτη. Όσον αφορά τη μετάβασή τους στην οικονομία της αγοράς, βρίσκονται επί του παρόντος στη συγκρότηση του δικού τους εθνικού δικαίου περί ανταγωνισμού. Αυτό θα πρέπει, παρακαλώ, να το λάβει σε μεγαλύτερο βαθμό υπόψη η Επιτροπή, όταν πρόκειται να κρίνει τα επιτεύγματα των χωρών αυτών ως προς την προσαρμογή τους στο δίκαιο της ΕΕ. Για την επιβολή του δικαίου περί ανταγωνισμού της ΕΕ θα χρειαστεί αρκετή ευελιξία τα επόμενα έτη. Υπερβολικά άκαμπτες ρήτρες μπορούν να αποβούν αντιπαραγωγικές. Πρέπει προπάντων να δοθεί προσοχή στις κοινωνικές επιπτώσεις της προσαρμογής, εάν στοχεύουμε στη διασφάλιση της ευρύτερης στήριξης της δημοκρατίας και της κοινωνικής οικονομίας της αγοράς από τους πολίτες αυτών των υποψηφίων χωρών. Τούτο είναι συνολικά πολύ σημαντικό για τη σταθερότητα της Ευρώπης.
<P>
Στην πορεία τους προς το ευρωπαϊκό κεκτημένο στον τομέα του δικαίου περί ανταγωνισμού, πολλοί από τους οικονομικούς κλάδους της Λιθουανίας θα εξακολουθήσουν να εξαρτώνται από κρατικές ενισχύσεις, τουλάχιστον για κάποιο χρονικό διάστημα. Ενόψει των επιθετικών στρατηγικών αγοράς από την πλευρά των δυτικών τους ανταγωνιστών, οι αμυντικοί μηχανισμοί και η στήριξη ορισμένων κλάδων θα πρέπει να κριθούν με κάποια ελαστικότητα σε μεμονωμένες περιπτώσεις. Συνολικά όμως η Λιθουανία έχει επιτύχει σημαντική πρόοδο κατά την προσέγγιση του δικαίου της στο δίκαιο της Ευρωπαϊκής Ένωσης και καταβάλλει προσπάθειες για ποιοτικά εξειδικευμένες δομές για την εφαρμογή της. Το 1998 η κυβέρνηση της Λιθουανίας υπέβαλε το σχέδιο ενός νέου νόμου περί ανταγωνισμού του οποίου ένα μεγάλο μέρος εγκρίθηκε από το κοινοβούλιο της Λιθουανίας ήδη τον περασμένο Δεκέμβριο.
<P>
Οι διατάξεις περί ανταγωνισμού για τις επιχειρήσεις αντιστοιχούν γενικά στο δίκαιο της Κοινότητας και το 1997 η κυβέρνηση της Λιθουανίας παρουσίασε μία απόφαση για την παρακολούθηση των κρατικών ενισχύσεων. Η Λιθουανία έχει εντωμεταξύ καταβάλλει προσπάθειες, προκειμένου να διευκολυνθεί η ελεύθερη ανταλλαγή εμπορευμάτων με την ΕΕ, π.χ. με φιλόδοξες μειώσεις των δασμών. Αυτό πρέπει να χαιρετιστεί.
<P>
Καταλήγω στα ακόλουθα συμπεράσματα: σε σχέση με τη Λιθουανία δεν θα πρέπει να ακολουθήσουμε πολύ αυστηρή πολιτική ως προς την προσαρμογή της σε δυτικούς κανόνες ανταγωνισμού, ώστε να μην διακυβευτεί η μακροπρόθεσμη διαδικασία μετασχηματισμού, λόγω υπερβολικών απαιτήσεων. Δεύτερον: η Ευρωπαϊκή Ένωση θα πρέπει να παρέχει βοήθεια στη Λιθουανία για την εκπαίδευση και τη μετεκπαίδευση των εξειδικευμένων υπαλλήλων της Κρατικής Υπηρεσίας περί Ανταγωνισμού και Προστασίας των Καταναλωτών. Επιπλέον, στον τομέα της ιδιωτικής οικονομίας της χώρας, είναι αναγκαίο να ενισχυθεί μία στοχοθετημένη πολιτική πληροφόρησης των πολιτών που θα συμβάλει, ώστε να γίνει αποδεκτό το νέο δίκαιο περί ανταγωνισμού, καθώς και η λήψη οικονομικών μέτρων για την ελευθέρωση και αναδιάρθρωση της αγοράς. Κατά την προσαρμογή των κανόνων, θα πρέπει βέβαια να δοθεί προσοχή στις κοινωνικές και περιβαλλοντικές πτυχές.
<P>
Τέλος, θέλω να αναφερθώ σε δύο ακόμα σημεία: Δεδομένου ότι η οικονομία της Λιθουανίας, όπως άλλωστε και η οικονομία όλων των άλλων χωρών της Κεντρικής και Ανατολικής Ευρώπης, υστερεί από την άποψη παγίου κεφαλαίου, η Ευρωπαϊκή Ένωση θα έπρεπε να προβεί σε σκέψεις για το πως, πέρα από την κοινοτική βοήθεια υπό τη μορφή διαρθρωτικών μέτρων, θα καταστεί δυνατή η παροχή άμεσων ενισχύσεων σε κεφάλαιο για την ίδρυση και τον εκσυγχρονισμό επιχειρήσεων, στη δεδομένη περίπτωση από την Ευρωπαϊκή Τράπεζα Επενδύσεων ή την Ευρωπαϊκή Τράπεζα για την Ανασυγκρότηση και την Ανάπτυξη.
<P>
Κατά δεύτερον, είναι ασφαλώς λυπηρό το γεγονός ότι η Λιθουανία δεν ανήκει επί του παρόντος στην πρώτη ομάδα των υποψηφίων για ένταξη χωρών. Αξιολογώντας όλα τα ακόμα υφιστάμενα εμπόδια, είμαι της άποψης ότι οι προβλεπόμενες για το τέλος του 1999 ενταξιακές διαπραγματεύσεις μεταξύ Ευρωπαϊκής Ένωσης και Λιθουανίας θα πρέπει να ξεκινήσουν νωρίτερα και κατά δύναμη ήδη υπό τη γερμανική Προεδρία, γιατί μόνον έτσι θα μπορέσει να διατηρηθεί η αισιοδοξία που έχει αναπτυχθεί στη χώρα καθώς και η βούληση για αναδιαμόρφωση.

<SPEAKER ID=101 NAME="Seppδnen">
Αξιότιμε κύριε Πρόεδρε, τον Ιούλιο του 1997, η Επιτροπή συνέστησε την έναρξη των διαπραγματεύσεων με τη Λετονία για την προσχώρησή της στην ΕΕ, αμέσως μόλις η χώρα αυτή σημειώσει ικανοποιητική πρόοδο στην εκπλήρωση των κριτηρίων που καθορίσθηκαν κατά το Ευρωπαϊκό Συμβούλιο της Κοπεγχάγης. Κατά την άποψη της Επιτροπής, καμία από τις υποψήφιες χώρες δεν πληρούσε τότε στο ακέραιο όλες τις επικυρωθείσες στην Κοπεγχάγη προϋποθέσεις. Ωστόσο, οι εν λόγω χώρες μπήκαν, σε ό, τι αφορά τις αιτήσεις ένταξής τους, σε μία σειρά προτεραιότητας, ώστε, επί παραδείγματι, ορίστηκε μεγαλύτερη περίοδος αναμονής για τη Λετονία απ' ότι για την Εσθονία. Δεν υπάρχουν βάσιμοι λόγοι γι' αυτή την ενέργεια τουλάχιστον σε ό, τι αφορά την εφαρμογή των διατάξεων περί ανταγωνισμού.
<P>
Η ΕΕ επιδιώκει να εξασφαλίσει ένα υψηλό επίπεδο εσωτερικής αγοράς, στα πλαίσια της οποίας απαγορεύονται οι περιορισμοί στον ανταγωνισμό. Δεν είναι αυτονόητο, ότι οι υποψήφιες προς ένταξη χώρες θα έχουν επιτυχία σε τέτοιου είδους αγορές. Σύμφωνα με τη γνώμη της Επιτροπής, η σημερινή Λετονία θα αντιμετώπιζε δυσχέρειες για να αντεπεξέλθει στις υφιστάμενες στον τομέα του ανταγωνισμού πιέσεις στην ενιαία αγορά. Σύμφωνα με τη γνώμη της Επιτροπής, η ενσωμάτωση της Λετονίας στην ΕΕ θα προκαλέσει στην εν λόγω χώρα μεγάλες διαρθρωτικές αλλαγές στον τομέα της οικονομίας. Στην Λετονία έχει τεθεί σε ισχύ νέα νομοθεσία σχετικά με τον ανταγωνισμό, η οποία ακολουθεί στο μεγαλύτερο μέρος της τις κανονιστικές διατάξεις της ΕΕ. Αυτή η νομοθεσία θα πρέπει εντούτοις να αναθεωρηθεί εν μέρει, επειδή ορισμένες ενισχύσεις στο πλαίσιο της συγκεκριμένης νομοθεσίας συνδέονται με τις εξαγωγές και επειδή αναγνωρίζει ορισμένα ειδικά και αποκλειστικά δικαιώματα, τα οποία είναι αντίθετα με τις κοινοτικές διατάξεις. Η ΕΕ, με τις απαιτήσεις της για την εναρμόνιση της σχετικής νομοθεσίας, διαμορφώνει τη λετονική κοινωνία στα μέτρα της, και σε αυτό το θέμα η Λετονία δεν έχει εναλλακτικές επιλογές.
<P>
Εξαιτίας των προβλημάτων ως προς την ποιότητα, η πρόσβαση των βιομηχανικών προϊόντων της Λετονίας στην δυτική αγορά της ΕΕ είναι δυσχερής. Η ανταγωνιστική ικανότητα της εθνικής οικονομίας της χώρας βασίζεται αποκλειστικά και μόνο στο χαμηλό επίπεδο των μισθών. Αυτή η κατάσταση δημιουργεί πρόβλημα. Προκειμένου η Λετονία να είναι ανταγωνιστικά ικανή, επιβάλλεται οι μισθοί της να είναι χαμηλοί. Εάν η Λετονία έχει χαμηλούς μισθούς, θα αποτελούσε ως μέλος της ΕΕ μία χώρα φθηνής παραγωγής, μία χώρα της ΕΕ που θα παρέχει ιδιαίτερα προνόμια. Όταν καταργηθούν τα σύνορα για τα προϊόντα μεταξύ των χωρών της ΕΕ και της Λετονίας, θα δημιουργηθεί συγχρόνως και η ελεύθερη αγορά εργασίας. Τότε, εξαιτίας των διαφορών στους μισθούς και στο βιοτικό επίπεδο, θα είναι προς το συμφέρον των Λετονών να εγκαταλείψουν τη Λετονία, προκειμένου να εργασθούν στις παλαιότερες χώρες της ΕΕ, στις οποίες οι μισθοί βρίσκονται σε υψηλότερο επίπεδο. Αυτό θα σημαίνει για τη Λετονία την έξοδο από τη χώρα εκπαιδευμένου εργατικού δυναμικού, ενώ για τις χώρες της ΕΕ θα σημαίνει τη δημιουργία προβλημάτων λόγω του φθηνού εργατικού δυναμικού. Αυτό το πρόβλημα είναι συνηθισμένο σε συνθήκες ταχείας διεύρυνσης, χωρίς να αφορά ιδιαίτερα τη Λετονία, αλλά όλες τις υποψήφιες χώρες. Ακριβώς τα ίδια προβλήματα θα δημιουργήσουν στην ΕΕ και οι χώρες πριν από τη Λετονία στη σειρά προτεραιότητας για ένταξη. Σε όλες τις υποψήφιες χώρες, η οικονομική διάρθρωση είναι τελείως διαφορετική από αυτή της εσωτερικής αγοράς της ΕΕ.
<P>
Υπενθυμίζω ακόμη τη γνώμη της Επιτροπής, σύμφωνα με την οποία η Λετονία πληροί τις προϋποθέσεις μιας δημοκρατίας σε ό, τι αφορά τους σταθερούς θεσμούς, το κράτος δικαίου, τα δικαιώματα του ανθρώπου και την προστασία των μειονοτήτων, όμως θα πρέπει να ληφθούν μέτρα για την επιτάχυνση του ρυθμού πολιτογράφησης των κατοίκων που δεν διαθέτουν τη λετονική ιθαγένεια. Αυτά τα προβλήματα είναι σοβαρά, και είναι εξίσου σοβαρά και στην Εσθονία. Δεν βλέπω να υπάρχει βάσιμος λόγος, ώστε η Λετονία να βρίσκεται σε μειονεκτική θέση σε σύγκριση με κάποιες άλλες υποψήφιες χώρες σε ό, τι αφορά την ένταξη. Η χώρα είναι πρόθυμη να πληρώσει ακριβά την ένταξή της στην ΕΕ, εκθέτοντας την εθνική οικονομία της στις δυνάμεις της αγοράς και στον ανταγωνισμό της ΕΕ.

<SPEAKER ID=102 NAME="Van Dam">
Κύριε Πρόεδρε, η Εσθονία καταλαμβάνει μια ιδιαίτερη θέση ανάμεσα στα τρία κράτη της Βαλτικής. Συγκεκριμένα, υπάρχει ήδη μια ζώνη ελευθέρων συναλλαγών μεταξύ Ευρωπαϊκής Ένωσης και Εσθονίας, σε αντίθεση με την Λετονία και τη Λιθουανία. Για τις χώρες αυτές καθιερώθηκε σταδιακά μία ασύμμετρη ζώνη ελευθέρων συναλλαγών. Η θέση της Εσθονίας είναι ιδιαίτερη και από μια άλλη άποψη. Είναι η μόνη χώρα της Βαλτικής η οποία συμμετέχει στον πρώτο γύρο των ενταξιακών διαπραγματεύσεων. Αυτό δεν σημαίνει ότι η Λιθουανία και η Λετονία έχουν χειρότερες επιδόσεις από οικονομική και πολιτική άποψη. Τον τελευταίο καιρό φαίνεται ότι οι χώρες αυτές έχουν αρχίσει έναν αγώνα για να καλύψουντην απόσταση. Η αρχική θέση της Λετονίας και της Λιθουανίας έναντι της Ευρωπαϊκής Ένωσης διαφέρει επίσης από την αντίστοιχη θέση της Εσθονίας.
<P>
Η ζώνη ελεύθερων συναλλαγών είναι χρήσιμη, από οικονομική άποψη, μόνο εφόσον οι ισχύουσες νομικές προϋποθέσεις στηρίζονται σε ενιαίες αρχές. Αυτό ισχύει και για την πολιτική ανταγωνισμού. Στην ευρωπαϊκή συμφωνία με την Εσθονία αναφέρεται ότι η εφαρμογή της νομοθεσίας περί ανταγωνισμού πρέπει να έχει ολοκληρωθεί μέχρι τα τέλη του 1997. Εν τω μεταξύ, η προθεσμία αυτή έχει παρέλθει προ πολλού. Γι'αυτό, η Επιτροπή Εξωτερικών Οικονομικών Σχέσεων βιάζεται με την έγκριση της πρότασης της Επιτροπής. Συγκεκριμένα, στα πλαίσια της μελλοντικής προσχώρησης της Εσθονίας, οι διαπραγματεύσεις για την οποία άρχισαν ήδη πέρσι, τα υποψήφια κράτη μέλη πρέπει να είναι έτοιμα να αντιμετωπίσουν την αγορά στην Ευρωπαϊκή Ένωση. Για το λόγο αυτό, πρέπει να βελτιωθεί η ανταγωνιστικότητα των επιχειρήσεων της Εσθονίας. Στόχος της πρότασης που έχει κατατεθεί είναι ο καθορισμός των εκτελεστικών διατάξεων για την πολιτική ανταγωνισμού που ισχύει στην Κοινότητα όσον αφορά την Εσθονία. Η περίπτωση αφορά τα άρθρα 85, 86 και 96 της Συνθήκης ΕΚ. Τα άρθρα αυτά αφορούν διαδοχικά την απαγόρευση του σχηματισμού συγκροτημάτων επιχειρήσεων, την απαγόρευση της κατάχρησης δεσπόζουσας θέσης στην αγορά και την πειθαρχία για τις κρατικές ενισχύσεις.
<P>
Ο κυριότερος στόχος του καθορισμού των εκτελεστικών διατάξεων των προαναφερθέντων άρθρων είναι η βελτίωση των εμπορικών συναλλαγών μεταξύ Ευρωπαϊκής Ένωσης και Εσθονίας. Και οι δύο πλευρές διατηρούν ωστόσο τη δυνατότητα να εφαρμόζουν μέτρα προστασίας και αντιντάμπινγκ με βάση τη συμφωνία σύνδεσης. Το γεγονός ότι τα μέτρα αυτά εξακολουθούν να ισχύουν σχετίζεται με τις σημαντικές διαφορές που εξακολουθούν να υφίστανται, όσον αφορά τους κανόνες που ισχύουν και στις δύο πλευρές για τις κρατικές ενισχύσεις. Κατά τα τέλη του 1999 πρέπει να έχουν εναρμονισθεί και αυτοί οι κανόνες. Εν τω μεταξύ, πρόθεσή μας δεν είναι βεβαίως να αρχίσει η Επιτροπή την αποπομπή διαφόρων προϊόντων της Εσθονίας από την ευρωπαϊκή αγορά, προφασιζόμενη τους κανόνες κατά του ντάμπινγκ. Αυτό δεν πρόκειται να ωφελήσει την ανταγωνιστικότητα των επιχειρήσεων της Εσθονίας και, συνεπώς, ενδέχεται να παρεμποδίσει την ταχεία διεύρυνση της Ευρωπαϊκής Ένωσης.
<P>
Σε πρόσφατη έκθεση για τις κρατικές ενισχύσεις στην Εσθονία αναφέρεται ότι η νομοθεσία περί ανταγωνισμού στη χώρα αυτή, η οποία έχει τεθεί σε ισχύ από τον Οκτώβριο του 1998, δημιουργεί καλύτερες προϋποθέσεις για τον προσανατολισμό των κρατικών ενισχύσεων και τη συγκέντρωση σχετικών δεδομένων. Στα πλαίσια της μετάβασης σε μια σύγχρονη οικονομία της αγοράς, η χορήγηση κρατικών ενισχύσεων είναι απαραίτητη. Ωστόσο, αυτό πρέπει να γίνεται με διαφανείς διαδικασίες, ούτως ώστε να μπορεί να διαπιστωθεί αν οι επιχειρήσεις της Εσθονίας είναι αρκετά ανταγωνιστικές.
<P>
Κύριε Πρόεδρε, ως εισηγητής θα ήθελα να ευχαριστήσω την Επιτροπή Εξωτερικών Οικονομικών Σχέσεων για την άριστη συνεργασία της και να καταλήξω στα ακόλουθα συμπεράσματα: προηγουμένως διασαφήνισα ότι η ορθή εφαρμογή της νομοθεσίας περί ανταγωνισμού στην Εσθονία είναι απαραίτητη, ιδιαιτέρως επειδή η χώρα αυτή συμμετέχει στον πρώτο γύρο των ενταξιακών διαπραγματεύσεων. Αυτό δεν σημαίνει ότι θα ήθελα να θεσπίσω ένα πρόσθετο κριτήριο για την προσχώρηση. Τα κριτήρια προσχώρησης αναφέρονται σαφώς στις ευρωπαϊκές συμφωνίες. Τα τελευταία χρόνια η Εσθονία έχει καταβάλει τεράστιες προσπάθειες για να προετοιμαστεί για την προσχώρησή της στην Ευρωπαϊκή Ένωση. Λέγοντάς το αυτό δεν αναφέρομαι μόνο στην οικονομική ανάπτυξη που επιτεύχθηκε και στις υποχρεώσεις που ανέλαβε η χώρα, υπογράφοντας το οικονομικό μνημόνιο με το ΔΝΤ, να προωθήσει την ανάπτυξη χωρίς υπερθέρμανση της οικονομίας της. Η Εσθονία κατέβαλε πάρα πολλές προσπάθειες και στον πολιτικό τομέα για να ανταποκριθεί στα κριτήρια προσχώρησης. Παρ'όλο που εξακολουθούν να υπάρχουν σημαντικά εμπόδια που πρέπει να παραμερισθούν για να μπορεί κανείς να μιλήσει για την ύπαρξη μιας πραγματικά δημοκρατικής πολιτικής νοοτροπίας, για παράδειγμα στην περίπτωση της μεταρρύθμισης της δικαστικής εξουσίας, παρατηρούνται και πάρα πολλές θετικές εξελίξεις στον πολιτικό τομέα. Ενδεικτικά θα αναφερθώ στις διαβουλεύσεις μεταξύ κυβέρνησης και αντιπολίτευσης και στις προσπάθειες που γίνονται για την προαγωγή της ενσωμάτωσης της ρωσικής μειοψηφίας στην Εσθονία.
<P>
Οι προσπάθειες της κυβέρνησης της Εσθονίας μας υποχρεώνουν να βιαστούμε με την ουσιαστική προσχώρηση της χώρας αυτής στην Ευρωπαϊκή Ένωση. Όταν ζητάμε μεταρρυθμίσεις πρέπει να είμαστε διατεθειμένοι να ανταποκριθούμε με τον κατάλληλο τρόπο σ' αυτές.

<SPEAKER ID=103 NAME="Schwaiger">
Κύριε Πρόεδρε, αγαπητοί συνάδελφοι, η Επιτροπή Εξωτερικών Οικονομικών Υποθέσεων διαπιστώνει με ικανοποίηση ότι και στην περίπτωση της Ρουμανίας μπορεί να εξελιχθεί ικανοποιητικά όχι μόνο η απαραίτητη προσέγγιση των ρουμανικών κανόνων ανταγωνισμού σε εκείνους της Ευρωπαϊκής Ένωσης, αλλά και η συνεργασία των κρατικών υπηρεσιών που ασχολούνται με τον ανταγωνισμό. Όπως ήδη γνωρίζετε από άλλες εκθέσεις, η συνεργασία αυτή επικεντρώνεται στα εξής σημεία: στις θεμελιώδεις αρχές της πολιτικής ανταγωνισμού που πρέπει να εφαρμοστούν στο πλαίσιο της σύνδεσης ΕΕ-Ρουμανίας, στις αρμόδιες υπηρεσίες για θέματα ανταγωνισμού, στις διαδικασίες διαβούλευσης για ζητήματα διασυνοριακής φύσης και στην διοικητική συνεργασία.
<P>
Όπως προκύπτει εξάλλου από τη γνωμοδότηση της Επιτροπής σχετικά με την αίτηση της Ρουμανίας για ένταξη, οι κανόνες του ανταγωνισμού στην εν λόγω χώρα είναι γενικότερα συμβατοί με τις προδιαγραφές της Ευρωπαϊκής Ένωσης. Συνεπώς, από τη σκοπιά της Επιτροπής Εξωτερικών Οικονομικών Υποθέσεων μπορώ να προτείνω και για τη Ρουμανία την έκδοση θετικής γνωμοδότησης για το σχέδιο της κοινής θέσης του Συμβουλίου. Εδώ πρέπει να εκτιμηθεί θετικά ιδιαιτέρως το γεγονός ότι η ρουμανική διοίκηση, στον τομέα των κανόνων ανταγωνισμού, όπως και σε άλλους τομείς, δίνει απόλυτη βαρύτητα στη συνεργασία με τις υπηρεσίες της ΕΕ και έχει ήδη προβεί στα αντίστοιχα νομοθετικά διαβήματα. Ωστόσο, εδώ πρέπει να αναφερθεί και ο εκσυγχρονισμός της δημόσια διοίκησης ο οποίος δεν είναι ικανοποιητικός.
<P>
Οι εργασίες της ρουμανικής διοίκησης διευκολύνονται από το γεγονός ότι είχε προηγηθεί η εντατική κατάρτιση των ρουμάνων ιθυνόντων στο πλαίσιο του προγράμματος PHARE, επιτρέψτε μου όμως, να στρέψω σήμερα το βλέμμα μου στις προσπάθειες της Ρουμανίας αλλά και στην αναγκαιότητα να προσεγγίσει περισσότερο την Ευρωπαϊκή Ένωση από οικονομική πλευρά, και να υιοθετήσει σταδιακά το κοινοτικό κεκτημένο. Το μεγαλύτερο μέρος των οικονομικών μεταρρυθμίσεων η ρουμανική κυβέρνηση το έχει ακόμα μπροστά της. Κύριο σημείο των εν λόγω μεταρρυθμίσεων πρέπει να αποτελέσουν οι περαιτέρω ιδιωτικοποιήσεις μεγάλων κρατικών επιχειρήσεων, που έχουν καθυστερήσει αρκετό καιρό, καθώς και η βελτίωση των όρων πλαίσιο για την ίδρυση μικρομεσαίων επιχειρήσεων. Επί του παρόντος έχει ιδιωτικοποιηθεί μόνο το 20 % των επιχειρήσεων.
<P>
Μόνο με αυτόν τον τρόπο θα έχουν τη δυνατότητα να λειτουργήσουν και να αποδώσουν πραγματικά οι κανόνες ανταγωνισμού που αργότερα θα γίνουν κοινοί για τη Ρουμανία και την ΕΕ. Οι εξελίξεις των τελευταίων ημερών δείχνουν ότι η ρουμανική κυβέρνηση καταβάλλει σοβαρές προσπάθειες να μειώσει το έλλειμμα εντός των κρατικών επιχειρήσεων, και να κλείσει τις λιγότερο αποδοτικές επιχειρήσεις στον τραπεζικό τομέα και στον τομέα των τηλεπικοινωνιών. Ταυτόχρονα πρέπει να προωθηθεί σε μεγαλύτερο βαθμό απ' ό, τι μέχρι σήμερα η ίδρυση μικρομεσαίων επιχειρήσεων μέσω κρατικών οικονομικών κινήτρων και με εκμετάλλευση των προγραμμάτων της Ευρωπαϊκής Ένωσης.
<P>
Ιδιαιτέρως ευχάριστο είναι το γεγονός ότι η Ρουμανία συνεργάζεται όλο και πιο στενά με την Ευρωπαϊκή Ένωση στην από κοινού σχεδιασθείσα εκμετάλλευση των φυσικών κοιτασμάτων της Υπερκαυκασίας, ιδιαίτερα του Αζερμπαϊτζάν και των Δημοκρατιών της Κεντρικής Ασίας με στόχο την ευρωπαϊκή αγορά. Η Ρουμανία μπορεί να αναλάβει έναν ρόλο κλειδί τόσο στη μεταφορά όσο και στην περαιτέρω κατεργασία του πετρελαίου της Κασπίας Θάλασσας, γεγονός το οποίο επεσήμανα ρητά στην έκθεσή μου σχετικά με την οικονομική συνεργασία μεταξύ ΕΕ και Αζερμπαϊτζάν, στις αρχές του 1997. Οι εγκαταστάσεις στην Constanza, τον μεγαλύτερο λιμένα της Μαύρης Θάλασσας και τα διυλιστήρια του Ploesti στον Κάτω Δούναβη, αφού εκσυγχρονισθούν αντίστοιχα, μπορούν να προσφέρουν στη Ρουμανία τη δυνατότητα να δημιουργήσει μία νέα οδό μεταφοράς, να επεξεργάζεται ένα ευρύ φάσμα παραγώγων του πετρελαίου και με τον τρόπο αυτό να γίνει ένας πρώτης τάξεως προμηθευτής της ευρωπαϊκής αγοράς.
<P>
Όσο πιο ενεργό ρόλο παίζει η Ρουμανία στα κοινά προγράμματα της ΕΕ με τις δημοκρατίες της Υπερκαυκασίας, προπάντων με τη Γεωργία και το Αζερμπαϊτζάν, π.χ. για τα δίκτυα μεταφορών, αλλά και για τα δίκτυα μεταφοράς ενέργειας, τόσο νωρίτερα θα μπορέσει να εκμεταλλευθεί το δυναμικό της στην ευρωπαϊκή αγορά που θα διευρυνθεί σε λίγα χρόνια με τη συμμετοχή της Ουγγαρίας, της Πολωνίας και της Σλοβακίας και να βελτιώσει το εμπορικό της ισοζύγιο και το ισοζύγιο πληρωμών. Μέσω του Δούναβη και του καναλιού του Ρήνου και του Μάιν τα αντίστοιχα προϊόντα μπορούν να μεταφερθούν στο κέντρο της Ευρώπης και από εκεί στις χώρες Μπενελουξ και τη Γαλλία. Η Ρουμανία πρέπει λοιπόν να προσανατολίσει πολύ περισσότερο προς την ευρωπαϊκή αγορά το γεωγραφικό, βιομηχανικό και το τεχνολογικό της δυναμικό, συμπεριλαμβανομένης και της υποδομής στον Δούναβη για τις μεταφορές, και να εκμεταλλευθεί πλήρως τη δυνατότητά της να παρέχει υπηρεσίες μέσω της πλωτής οδού του Δούναβη και μέσω σιδηροδρόμων. Η σχεδιασθείσα σύνδεση με τρένο μεγάλης ταχύτητας TGV-ICE, από το Παρίσι, μέσω Στρασβούργου, Καρλσρούης, Μονάχου, Βιέννης, μέχρι τη Βουδαπέστη, πρόκειται σε μερικά χρόνια να φθάσει, μέσω Τιμισοάρα και Αράντ, στο Βουκουρέστι. Για τον λόγο αυτό θέλω εξ ονόματος της Επιτροπής Εξωτερικών Οικονομικών Υποθέσεων - και στο σημείο αυτό συμφωνώ με τα συμπεράσματα του συναδέλφου Bernard-Reymond σχετικά με τις προοπτικές ένταξης της Ρουμανίας - να ενθαρρύνω τη Ρουμανία να ακολουθήσει την οδό προς την Ευρώπη με αποφασιστικότητα, σύμφωνα με το πρότυπο άλλων χωρών της Ανατολικής Ευρώπης, να ξεπεράσει αυτή την πρόσκαιρη περίοδο αδυναμίας και να επικεντρώσει σε αυτό όλο το αναπτυξιακό της δυναμικό, ως μεγάλη ανατολικοευρωπαϊκή χώρα.
<P>
Εμείς, πάντως, ενθαρρύνουμε τον ρουμανικό λαό, το κοινοβούλιο του και την κυβέρνησή του, παρά τις παρούσες δυσκολίες να μην παραιτηθούν και να χρησιμοποιήσουν όλες τους τις δυνάμεις για μία στενότερη οικονομική συνεργασία με την ΕΕ. Σε αυτό έχουν την πλήρη υποστήριξή μας

<SPEAKER ID=104 NAME="Wolf">
Κύριε Πρόεδρε, αξιότιμοι συνάδελφοι, πιστεύω ότι εδώ μας δίνεται μια σύντομη ευκαιρία να συζητήσουμε ουσιαστικότερα το τι συμβαίνει. Θα μπορούσε κανείς να πει ότι η πολιτική ανταγωνισμού που ασκεί η Ευρωπαϊκή Ένωση είναι στο εσωτερικό της ΕΕ μία μεγάλη επιτυχία. Αυτό θα ήταν το ένα ήμισυ της ιστορίας, αλλά και απόλυτα αληθινό. Η πολιτική αυτή είναι η κινητήρια δύναμη που προώθησε την ευρωπαϊκή ενοποίηση και ολοκληρώνει τώρα την εσωτερική αγορά. Τούτο είναι αδιαμφισβήτητο και έχει καλώς.
<P>
Όσον αφορά τις σχέσεις μας με τις υποψήφιες προς ένταξη χώρες, έχουμε το πρόβλημα της ανόμοιας δομής της οικονομίας. Κάτω από αυτές τις συνθήκες πρέπει κανείς να προβεί σε σκέψεις κατά πόσο μπορεί κανείς να κάνει εκεί τα ίδια πράγματα όπως και στην ΕΕ. Υπάρχει τώρα ο επιπλέον κίνδυνος - και θεωρώ ότι για την ύπαρξη του εν λόγω κινδύνου βρήκαμε αρκετές ενδείξεις και στις τρεις χώρες - ότι, επειδή ακριβώς οι χώρες αυτές, κατά κάποιο τρόπο σύμφωνα με τη δική τους πολιτική βούληση, θέλουν να υλοποιήσουν το πρότυπο της οικονομίας της αγοράς στην καθαρή του μορφή, βλέπουμε εδώ την εφαρμογή ενός συνθετικού μοντέλου των κανόνων ανταγωνισμού που θα ήταν σχεδόν αδύνατον να επιβληθεί στην Ένωση με αυτήν την καθαρότητα. Αυτό θα ήταν π.χ. μία ανισότητα την οποία δεν είναι δυνατόν να υποστηρίξουμε όπως πιστεύω εγώ.
<P>
Θέλω επίσης να επισημάνω πως έχουμε ήδη το πρόβλημα ότι οι κανόνες ανταγωνισμού ως προς τη δεσπόζουσα θέση στην αγορά και οι κανόνες ανταγωνισμού ως προς τις κρατικές ενισχύσεις προωθήθηκαν σε διαφορετικά χρονικά διαστήματα. Δεν είναι όμως μόνον αυτό που αποτελεί πρόβλημα, αλλά και το γεγονός ότι δεν μπόρεσαν να ακολουθήσουν εδώ οι άλλες διαστάσεις που βασικά ανήκουν στην ενίσχυση ή την συγκρότηση αγορών. Αυτό είναι το πρόβλημα των δημοσίων υποδομών, αυτό είναι το πρόβλημα της ενίσχυσης της κεφαλαιακής θέσης των επιχειρήσεων - κάτι που αναφέρθηκε ήδη εδώ. Πρόκειται για την ενίσχυση της δυνατότητας διατύπωσης και επιβολής στην οικονομική διαδικασία συμφερόντων διαφορετικών από εκείνα της άμεσης κερδοφορίας των επιχειρήσεων και πιστεύω ότι τούτο είναι για όλους μας σημαντικό, επειδή οικονομία δεν σημαίνει μόνο επίτευξη κερδών, αλλά και αναπαραγωγή των φυσικών βάσεων της κοινωνίας.
<P>
Κάτω από αυτές τις συνθήκες πρέπει πάντα να αναρωτιόμαστε πολύ σοβαρά εάν προωθούμε πραγματικά τη διαδικασία κατά τέτοιο τρόπο, ώστε τα ίσα δικαιώματα να παρέχονται στην πραγματικότητα και να μην παραμένουν στη θεωρία, ώστε οι χώρες αυτές στην άκρη της Βαλτικής Θάλασσας να αποκτήσουν για πρώτη φορά στην ιστορία τους μία μη αποικιακή θέση απέναντι στην Δυτική Ευρώπη - και το λέω αυτό, επειδή είμαι από το Κίελο που έχει μια συγκεκριμένη ιστορική παράδοση. Πιστεύω ότι αυτό είναι το καθήκον με το οποίο θα πρέπει να ασχοληθούμε, και ξέρω πως όλα αυτά δεν είναι καθόλου απλά.
<P>
Εδώ, κατά την άποψή μου, έρχεται να προστεθεί το ότι, κατά πρώτον, γινόμαστε ευρύτεροι και πιο πολιτικοί όσον αφορά τη στρατηγική για την προετοιμασία της προσχώρησης, δηλαδή προωθούμε αντίστοιχα και τις άλλες πτυχές εκτός από την πολιτική ανταγωνισμού. Συνεπώς επικροτώ το γεγονός ότι μερικοί συνάδελφοι αναφέρθηκαν μεν στις πολιτικές προόδους, αλλά και στα διαφορετικά προβλήματα που υπάρχουν σε κάθε βαλτική χώρα ξεχωριστά. Ανήκουν και αυτά στη συζήτηση.
<P>
Ωστόσο πρέπει να αναρωτηθούμε, μήπως θα πρέπει να προβούμε και σε συγκεκριμένες παροχές αλληλεγγύης προς τις χώρες αυτές και μήπως αυτές θα πρέπει να ξεπερνούν την εφαρμογή των κανόνων ανταγωνισμού με ελαστικό τρόπο, όπως αναφέρθηκε εδώ και είναι βέβαια σωστή. Αυτό είναι το ελάχιστο που μπορούμε να παρέχουμε. Θα ήταν πραγματικά παράλογο να θέλουμε να εφαρμόσουμε εδώ τους κανόνες με μεγαλύτερη αυστηρότητα, απ' ό, τι μπορούμε π.χ. στη Βαυαρία και στη Σαξονία, για να αναφερθούμε και στα δικά μας προβλήματα.
<P>
Πρέπει ωστόσο να θέσουμε επίσης το ερώτημα σχετικά με το τι μπορούμε να κάνουμε επιπλέον. Θεωρώ ότι εδώ θα πρέπει να αναλογισθούμε - και αυτό έχει ήδη αναφερθεί - τι είδους μέσα διαθέτουμε για διαρθρωτικές ενισχύσεις και πως μπορούμε να κατορθώσουμε την κατά το δυνατόν επιτυχέστερη χρησιμοποίησή τους εκεί. Στο σημείο αυτό πρέπει να προσέξουμε, ώστε να μην δημιουργήσουμε νέες ιεραρχίες μεταξύ των συγκεκριμένων χωρών. Εφόσον λήφθηκε η απόφαση, την οποία επικρίνω, να απομακρυνθούμε από το μοντέλο της γραμμής εκκίνησης και να αρχίσουμε να διαπραγματευόμαστε ταυτόχρονα με όλες τις χώρες, πιστεύω ότι ήταν απόλυτα δικαιολογημένο το πώς έγιναν τα πράγματα και το ότι οι πρώτες διαπραγματεύσεις έγιναν με την Εσθονία. Στην Εσθονία μερικά πράγματα είχαν εκ των προτέρων προχωρήσει πραγματικά περισσότερο απ' ό, τι στις άλλες χώρες. Ο συσχετισμός αυτός κινδυνεύει όμως να παγιωθεί και μόνο λόγω του ότι τα πράγματα ήταν έτσιμέχρι τώρα. Αυτό όμως δεν είναι σωστό. Πρέπει να υπάρξει μια δίκαιη ευκαιρία για τις άλλες χώρες να καλύψουν την απόσταση που τις χωρίζει, και να τους χορηγηθεί βοήθεια για τον σκοπό αυτό. Δεν είναι σωστό να χορηγείται μεγαλύτερη βοήθεια στις χώρες που την χρειάζονται λιγότερο, επειδή ενδεχομένως να είναι μεγαλύτερη η άμεση απόδοσή της.
<P>
Με αυτήν την έννοια συνηγορώ υπέρ μίας πολύ προσεκτικής θεώρησης της πολιτικής μας. Συνειδητά δεν μίλησα για το κάθε κράτος ξεχωριστά όπου θα μπορούσε να αναφέρει κανείς το ένα ή το άλλο πράγμα. Δεν είναι όμως δικό μου καθήκον να πω ως ευρωπαίος κοινοβουλευτικός εκπρόσωπος στους πολίτες της Εσθονίας, της Λετονίας και της Λιθουανίας ποιες προτεραιότητες να ακολουθήσουν. Αντιθέτως επικέντρωσα την ομιλία μου σε αυτά που πρέπει να κάνουμε εμείς. Πιστεύω ότι είναι επείγον να αναφερθούμε σε αυτό, χρησιμοποιώντας αυτό το εύρος, αυτόν τον σκεπτικισμό και αυτόν τον προβληματισμό.

<SPEAKER ID=105 LANGUAGE="DA" NAME="Sindal">
Κύριε Πρόεδρε, έχοντας ακούσει τον συνάδελφο κ. Wolf, μου δημιουργήθηκε η επιθυμία να ξεκινήσω, αναφέροντας μια πρακτική εμπειρία που έζησα σε ένα εργοστάσιο επεξεργασίας ξύλου στο Tartu της Εσθονίας. Εκείνο τον καιρό ήμουν πρόεδρος της Αντιπροσωπείας για τις σχέσεις με την Εσθονία, η οποία πραγματοποιούσε επίσκεψη στο εν λόγω εργοστάσιο. Ο διευθυντής του εργοστασίου μού είπε: «Γιατί ν' αναγράφω αυτά τα παράξενα Έψιλον στα έπιπλα που στέλνω στα καταστήματα της Ιkea στη Γερμανία; Γιατί μου ελέγχετε τις μπογιές μου; Γιατί μου ελέγχετε τις προδιαγραφές μου; Εσείς μπορείτε και πουλάτε ό, τι προϊόντα θέλετε εδώ στην Εσθονία, αλλά εγώ πρέπει να ελέγχομαι όταν θέλω να σας πουλήσω κάτι.» Νά πώς φαίνεται στην πράξη. Τέτοιου είδους διάλογοι γίνονται όταν επισκεπτόμαστε τα νέα κράτη μέλη μας. Οι συμφωνίες που θα συνάψουμε αποτελούν μήνυμα προς τους λαούς των εν λόγω χωρών ότι δεν τους ξεχάσαμε κι ότι προχωρούμε στην επίλυση ειδικά των προβλημάτων εκείνων που διαπίστωσα και κατά την επίσκεψή μου στο Tartu. Κάπου κάπου όμως είναι μεγάλη η απόσταση ανάμεσα στην πολιτική και την καθημερινή ζωή. Οι εμπορικές συναλλαγές, όπως μας πληροφόρησε και ο κ. Wolf, δεν γίνονται από μόνες τους. Το θέμα είναι τελικά αν έχουμε ανάγκη για ένα σύνολο κοινών κανόνων παιχνιδιού στον τομέα του ανταγωνισμού, ώστε να καταστούν ορισμένες χώρες κατάλληλες για να συμμετέχουν στη συνεργασία στο μέλλον. Σκέφτομαι ειδικά τη χώρα για την οποία είμαι υπεύθυνος τώρα, τη Λιθουανία δηλαδή, η οποία παίζει κομβικό ρόλο ως χώρα διαμετακόμισης στις εμπορικές συναλλαγές με τη Ρωσία και τη Λευκορωσία. Εάν η εν λόγω χώρα έχει τάξη στην πολιτική ανταγωνισμού και έχει εναρμονίσει τις προδιαγραφές και τις διατάξεις της στον προκείμενο τομέα τότε θα πληροί τις προϋποθέσεις για την αύξηση των εμπορικών συναλλαγών, αλλά και για να αντιμετωπίσει τους όποιους ανταγωνιστές.
<P>
Δεν πρέπει, ωστόσο, να κοιτάζουμε την πολιτική ανταγωνισμού αποκομμένα. Πρέπει επίσης να λάβουμε υπόψη μας την περιβαλλοντική και την κοινωνική πολιτική, κι είναι ουσιαστικό - όταν μιλάμε για πρόοδο στις εν λόγω χώρες - να μην μετράμε μόνο, όπως συχνά κάνει η Επιτροπή, την πρόοδο των εξωτερικών επενδύσεων και της οικονομίας, αλλά να κοιτάμε επίσης το πώς οι χώρες αυτές είναι σε θέση να συμπεριλαμβάνουν στην πολιτική ανταγωνισμού και εκτιμήσεις για το εργασιακό περιβάλλον και την κοινωνική πολιτική.

<SPEAKER ID=106 LANGUAGE="FI" NAME="Ilaskivi">
Αξιότιμε κύριε Πρόεδρε, όταν σε τέσσερεις διαφορετικές εκθέσεις προτείνεται να εγκριθούν από το Κοινοβούλιο οι ευρωπαϊκές συμφωνίες που συνήφθησαν με τις συγκεκριμένες χώρες, και όταν φαίνεται ότι αυτό θα συμβεί, έχει ήδη δημιουργηθεί μια καλή βάση εάν σκεφθούμε τη μελλοντική διεύρυνση της Ένωσης. Ωστόσο, έχουμε ακόμα πολύ δρόμο μπροστά μας. Πράγματι, η οικονομική όπως και η πολιτική εναρμόνιση θα απαιτήσουν από τις εν λόγω χώρες πολύ δουλειά και πολύ χρόνο.
<P>
Σύμφωνα με τη γνώμη της Επιτροπής, τόσο η Λιθουανία όσο και η Λετονία έχουν φθάσει τον τελευταίο καιρό την Εσθονία, η οποία προπορευόταν. Η έντονη οικονομική ανάπτυξη της Λετονίας, καθώς και οι ενεργητικές προσπάθειες τόσο της Λετονίας όσο και της Λιθουανίας για τον εκσυγχρονισμό των νομοθεσιών τους σχετικά με την ιθαγένεια, για την οποία η έκθεση του κύριου Seppδnen περιέχει βεβαίως ακόμα και αντιφατικές πληροφορίες, αποτελούν σημαντικά βήματα προς την κατεύθυνση της εκπλήρωσης των όρων για την ένταξη. Ως εκ τούτου, είναι πιθανό μέσα σε ένα εύλογο χρονικό διάστημα, να μπορέσουν όλες οι Βαλτικές χώρες να ενταχθούν ταυτόχρονα στην Ευρωπαϊκή Ένωση. Μολονότι, η αξιολόγηση όλων των υποψηφίων χωρών θα πρέπει να πραγματοποιηθεί με κριτήριο τα προσόντα κάθε μιας από αυτές, είναι σημαντικό να υπογραμμισθεί ότι η ταυτόχρονη ένταξη των Βαλτικών χωρών θα είχε πολλαπλές θετικές επιπτώσεις, επί παραδείγματι στον τομέα της αμυντικής πολιτικής.
<P>
Καθώς οι υποψήφιες χώρες προετοιμάζονται για την ένταξή τους στην Ένωση, είναι σημαντικό να υπογραμμισθεί μεταξύ άλλων η σημασία της συνεργασίας των αστυνομικών και τελωνειακών αρχών, για την καταπολέμηση της διεθνούς εγκληματικότητας. Σε αυτόν τον τομέα δεν αρκεί μόνο να θεσπίζονται νόμοι και να εγκρίνονται συμφωνίες συνεργασίας. Το πιο σημαντικό, και ίσως το πιο δύσκολο για τις υποψήφιες χώρες είναι η εφαρμογή αυτών των συμφωνιών. Στο συγκεκριμένο αυτό θέμα, εμείς στη Φινλανδία έχουμε ένα δυσάρεστο παράδειγμα από τον προηγούμενο χρόνο, όταν μια συμμορία εγκληματιών που εισήλθε στη χώρα μέσω της Εσθονίας, άδειαζε τα αυτόματα μηχανήματα τραπεζικών συναλλαγών στο Ελσίνκι, και η αστυνομία της Εσθονίας αρνήθηκε να συνεργαστεί με την αστυνομία της Φινλανδίας. Αυτού του είδους τα μικρά, ως μεμονωμένες περιπτώσεις, ωστόσο σημαντικά ζητήματα, δεν έχουν ακόμη διευθετηθεί.

<SPEAKER ID=107 LANGUAGE="NL" NAME="Plooij-van Gorsel">
Κύριε Πρόεδρε, συνάδελφοι, κύριε Επίτροπε, κατ' αρχάς θα ήθελα να συγχαρώ τους διάφορους εισηγητές με τις εκθέσεις τους. Κύριε Πρόεδρε, κατά την ανάληψη της εντολής το 1995, ο κ. Santer αναφέρθηκε στη διεύρυνση της Ευρωπαϊκής Ένωσης χαρακτηρίζοντάς την μία από τους δύο κύριους στόχους της νέας Ευρωπαϊκής Επιτροπής. Ο κ. Santer χαρακτήρισε τη διεύρυνση ιστορική ευκαιρία. Προσωπικά θα ήθελα να ταυτιστώ με την άποψη αυτή, την οποία συμμερίζεται και η πολιτική μου ομάδα. Ωστόσο, υπάρχει ένα πράγμα το οποίο θα πρέπει να πούμε ευθύς εξ αρχής. Πρόκειται για μια ιστορική ευκαιρία, η οποία όμως θα μπορούσε να εξελιχθεί και σε ιστορική αποτυχία σε περίπτωση που η προσχώρηση δεν προετοιμαστεί με τον κατάλληλο τρόπο. Αυτό που έχει καθοριστική σημασία στην περίπτωση αυτή είναι να φροντίσει η σημερινή Ένωση να ρυθμίσει όπως πρέπει να πράγματα στο εσωτερικό της, γιατί η επικείμενη διεύρυνση είναι εντελώς διαφορετική από τις προηγούμενες και οι εκθέσεις που υποβλήθηκαν σήμερα προχωρούν ακόμη περισσότερο προς αυτή την κατεύθυνση. Θα μπορούσαμε να πούμε ότι οι υποψήφιες χώρες διαθέτουν μια -έστω και ημιτελή-οικονομία αγοράς; Εκτός αυτού, από την πλευρά του ανταγωνισμού και της νομοθεσίας δεν είναι ακόμη έτοιμες για να υιοθετήσουν πλήρως το κοινοτικό κεκτημένο.
<P>
Κύριε Πρόεδρε, δεν είναι μόνο οι υποψήφιες χώρες που χρειάζονται έναν κρατικό μηχανισμό που να λειτουργεί καλά. Η ίδια η Ευρωπαϊκή Ένωση χρειάζεται επίσης έναν καλά οργανωμένο και αποδοτικό μηχανισμό για να μπορέσει να ανταπεξέλθει στα προβλήματα της προσχώρησης. Είναι συνεπώς εξαιρετικά ανησυχητικό να πρέπει να διαπιστώσουμε ότι, τη στιγμή που πρέπει να ληφθούν τόσο σημαντικές αποφάσεις, ευρισκόμαστε ακόμη πάρα πολύ μακριά από την υλοποίηση του στόχου αυτού. Ελπίζω πραγματικά ότι το Συμβούλιο, όπως δήλωσε σήμερα το πρωί ο κ. Fischer, θα προσπαθήσει πραγματικά να προωθήσει ένα νέο γύρο διαπραγματεύσεων στα πλαίσια της διακυβερνητικής διάσκεψης το 2000, προκειμένου να τακτοποιηθεί η κατάσταση στο εσωτερικό της Ένωσης.

<SPEAKER ID=108 LANGUAGE="FI" NAME="Ojala">
Αξιότιμε κύριε Πρόεδρε, και οι τρεις βαλτικές χώρες έχουν καταβάλει και καταβάλλουν αυτή τη στιγμή μεγάλες προσπάθειες, προκειμένου να εκπληρώσουν τα κριτήρια για ένταξη στην Ευρωπαϊκή Ένωση. Αυτές οι προπάθειες απαιτούν μεγάλες θυσίες και αλλαγές στις εν λόγω κοινωνίες.
<P>
Τις τελευταίες μέρες παρακολουθώ με ανησυχία τις ειδήσεις, οι οποίες αναφέρουν ότι μεταξύ των τριών βαλτικών χωρών έχει ξεσπάσει ο «πόλεμος του χοιρινού κρέατος», όπως αναγράφεται στους τίτλους των εφημερίδων. Αυτός ο πόλεμος έχει οδηγήσει ακόμα και στην ανταλλαγή διακοινώσεων μεταξύ αυτών των χωρών. Πιο συγκεκριμένα, η Λετονία σκοπεύει να περιορίσει φέτος, για ένα χρόνο, την εισαγωγή χοιρείου κρέατος από την Εσθονία και τη Λιθουανία. Αυτού του είδους η ανταλλαγή καταγγελιών και διακοινώσεων μεταξύ αυτών των χωρών δεν πρόκειται να αποβεί θετική για καμία βαλτική χώρα. Ευχή μας είναι το εν λόγω πρόβλημα να λυθεί σύντομα και να μην υπονομευθεί κατ' αυτόν τον τρόπο η ανάπτυξη των Βαλτικών χωρών σε ό, τι αφορά την ένταξή τους στην ΕΕ.

<SPEAKER ID=109 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, οι κανόνες ανταγωνισμού αποτελούν ασφαλώς ένα σημαντικό συστατικό στοιχείο του κοινοτικού κεκτημένου, αλλά μέχρι σήμερα οι διατάξεις για τον ανταγωνισμό που περιέχονται στις ευρωπαϊκές συμφωνίες δεν εμπόδισαν την Ευρωπαϊκή Ένωση να χρησιμοποιήσει μέτρα κατά του ντάμπινγκ και για την προστασία του εμπορίου απέναντι στις υποψήφιες για ένταξη χώρες. Το αποτέλεσμα ήταν να αυξάνεται το έλλειμμα στο εμπορικό ισοζύγιο των κρατών της Κεντρικής και Ανατολικής Ευρώπης. Συνεπώς, τα μέτρα αυτά οδήγησαν ακριβώς στο αντίθετο εκείνου που θα έπρεπε να αποτελέσει βασικό καθήκον της Ευρωπαϊκής Ένωσης, να συμβάλει δηλαδή σε μία επιτυχή προσχώρηση των χωρών αυτών και στη σταθεροποίηση των οικονομιών τους.
<P>
Εκτός αυτού υπάρχουν επιπλέον και επιδοτήσεις για την εξαγωγή της γεωργικής παραγωγής της ΕΕ που έχουν ως συνέπεια την πρόκληση τεράστιων διαταραχών στις εθνικές αγορές των χωρών που επιθυμούν να προσχωρήσουν στην ΕΕ. Το ερώτημα που τίθεται πραγματικά εδώ είναι το εξής: ποίος έχει το καθήκον να κάνει τι; Δεν είναι μόνο οι υποψήφιες χώρες που έχουν καθήκοντα, δεδομένου ότι χρειάζεται ένα ποιοτικός αναπροσανατολισμός της πολιτικής της Ευρωπαϊκής Ένωσης ως προς τον ανταγωνισμό και το εμπόριο σε σχέση με τις υποψήφιες προς ένταξη χώρες.

<SPEAKER ID=110 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, δεδομένου του ελάχιστου χρόνου που μου παραχωρήθηκε, δεν θα σχολιάσω τις τεχνικές πτυχές των εκθέσεων που μας υποβλήθηκαν, αν και είναι ενδιαφέρουσες.
<P>
Ίσως να έχω επηρεαστεί από το χιόνι που έπεσε, θα αναφέρω όμως απλά την κατάσταση στην οποία βρέθηκα πριν λίγα χρόνια. Βρέθηκα πράγματι στη χειρότερη κατάσταση, δίπλα στον Πρόεδρο Landsbergis, στο επιτελείο του Vilnius, το οποίο φυλάσσετο, αν μπορώ να πω, από την εθνοφρουρά της Λιθουανίας και ο Κόκκινος Στρατός, κάτω από τις ερπύστριες των αρμάτων, μόλις είχε συντρίψει τους Λιθουανούς αντιστασιακούς. Για αυτό θεωρώ ότι οι χώρες της Βαλτικής αποτελούν αναπόσπαστο μέρος του ευρωπαϊκού μας πολιτισμού και ότι πλήρωσαν πολύ ακριβά το τίμημα της ελευθερίας τους. Μόνο η Λιθουανία έχασε το ένα στα τέσσερα παιδιά της, που πέθαναν στα γκουλάγκ.
<P>
Για αυτό επίσης θα τασσόμασταν υπέρ της διεύρυνσης της Ευρωπαϊκής Κοινότητας προς τις χώρες της Βαλτικής, αν αυτή δεν ήταν, δυστυχώς όλο και περισσότερο, ένα είδος κράματος Σοβιετικής Ένωσης και Ηνωμένων Πολιτειών, εάν δεν προσέφερε ως μοναδική προοπτική έναν όλο και πιο γραφειοκρατικό κλοιό. Να γιατί λέμε στους φίλους μας των χωρών της Βαλτικής, όπως και της Πολωνίας άλλωστε, να είναι πολύ προσεκτικοί γιατί ο ερχομός τους σε μία συνομοσπονδιακή Ευρώπη θα ήταν σίγουρα κάτι καλό, θα ήταν όμως προτιμότερο να δίσταζαν να έρθουν σε αυτήν την όλο και πιο γραφειοκρατική Ευρώπη, η οποία ολοένα και αυξάνει το βάρος των διατάξεων και των κανονισμών. Δεν νομίζω ότι θα είναι καλό για αυτές.
<P>
Δεν θέλουμε να τους κλείσουμε την πόρτα αυτής της Κοινότητας, θέλουμε όμως μία άλλη Ευρώπη: αυτή για την οποία αγωνιζόμαστε. Αυτό είναι το μήνυμα που θα ήθελα να περάσω σήμερα, με την ευκαιρία που μου δίδεται, στους φίλους μας των χωρών της Βαλτικής.

<SPEAKER ID=111 LANGUAGE="EN" NAME="Evans">
Κύριε Πρόεδρε, επειδή άλλοι έχουν μιλήσει για τη Βαλτική εγώ θα αναφερθώ μόνο στη Ρουμανία, συγκεκριμένα στην έκθεση του κ. Schwaiger.
<P>
Αυτή η συμφωνία ανάμεσα στην Ευρωπαϊκή Ένωση και τη Ρουμανία που αποτελεί αντικείμενο συζήτησης, έχει τεθεί σε ισχύ εδώ και τέσσερα χρόνια. Σε αυτό το χρονικό διάστημα, η Ρουμανία έχει σημειώσει εκπληκτικές προόδους. Σημαντικά βήματα έχουν γίνει για να κινηθεί η χώρα προς μια κατεύθυνση, έτσι ώστε να εξισωθεί περισσότερο με τη Δύση. Ωστόσο, δεν μπορεί να αποτελεί σύμπτωση το γεγονός ότι οι χώρες που συνορεύουν με την Ευρωπαϊκή Ένωση έχουν επισπεύσει τις διαδικασίες ένταξής τους στην ΕΕ, σε αντίθεση με άλλες χώρες πιο μακρινές. Συγκριτικά με τη γειτονική της Ουγγαρία, για παράδειγμα, η Ρουμανία, που δεν συνορεύει με κάποιο από τα 15 κράτη μέλη που έχουν ήδη ενταχθεί στην ΕΕ, βρίσκεται πολύ πίσω.
<P>
Στο παρελθόν, επί Τσαουσέσκου, η Ρουμανία ήταν μια χώρα σε δυσχερή θέση, ένα έθνος αλλοιωμένο λόγω μη ρεαλιστικών ιδανικών και νομοθεσίας. Οποιοσδήποτε επισκεφτεί σήμερα τη χώρα, θα παρατηρήσει την πρόοδο που έχει σημειωθεί προς μία οικονομία της αγοράς. Πρέπει να επιτευχθεί περαιτέρω πρόοδος αλλά με ρεαλιστικούς ρυθμούς, έτσι ώστε να υπάρχει χρόνος για να προσαρμοστούν οι πολίτες και για τυχόν ανακατατάξεις, εάν κριθούν απαραίτητες.
<P>
Ο κ. Schwaiger αναφέρθηκε στην ανάπτυξη ανταγωνισμού, σε μεταρρυθμίσεις κρατικών εταιρειών, τραπεζών και ούτω καθεξής. Επιπλέον, η κυβέρνηση της Ρουμανίας πρέπει να αναγνωρίσει ότι πρέπει να προωθήσει η ίδια κάποιες μεταρρυθμίσεις: στην αστυνομία, στο Σύνταγμα, για παράδειγμα το άρθρο 200. Πρέπει να αντιμετωπίσει την απροθυμία κάποιων από τους πολιτικούς της να παραδεχθούν ότι η αυριανή πολιτική θα διαφέρει κατά πολύ από την πολιτική κατάσταση στη Ρουμανία πριν την επανάσταση.
<P>
Δεδομένων όσων έχουν ειπωθεί, η Ρουμανία είναι σήμερα μια πολύ διαφορετική χώρα, ένας τόπος που διαφέρει κατά πολύ από τη Ρουμανία που γνωρίζαμε δέκα χρόνια πριν. Ωστόσο, κάποια πράγματα παραμένουν αναλλοίωτα: όπως τόνισε ο κ. Schwaiger, η γεωγραφική της θέση είναι σημαντική και αποτελεί ένα σημαντικό πλεονέκτημα για τη μελλοντική της ανάπτυξη. Η Ρουμανία είναι, ασφαλώς, και θα παραμείνει ευρωπαϊκή χάρη στον πολιτισμό της, τη γλώσσα της, την ιστορία της και τους ανθρώπους της.
<P>
Χαιρετίζω ένθερμα αυτή την έκθεση, και εγώ τουλάχιστον ανυπομονώ να βρίσκομαι εδώ όταν υποδεχθούμε στο Ευρωπαϊκό Κοινοβούλιο τους Ρουμάνους βουλευτές ως συναδέλφους μας.

<SPEAKER ID=112 NAME="Αλαβάνος">
Κύριε Πρόεδρε, θέλω να υπογραμμίσω και εγώ ότι οι τέσσερις αυτές εκθέσεις μπορούν να παίξουν θετικό ρόλο. Είναι σημαντικό να υπάρχουν κοινά αποδεκτοί κανόνες συνεργασίας και σχέσεων και στον επιχειρηματικό τομέα ανάμεσα στην Ευρωπαοκή «Ενωση και τις τέσσερις αυτές χώρες, όπως επίσης να υπάρχει μια ασφάλεια σε σχέση με τις δυνατότητες των επιχειρήσεων να εισέλθουν και να συνεργαστούν μ' αυτές τις χώρες. Από την άλλη μεριά, βέβαια, πρέπει να πάρουμε υπόψη ότι βρίσκονται σε ένα δύσκολο σημείο μετάβασης που ασφαλώς, πέρα από την επιβολή ορισμένων αρχών και νομικών ρυθμίσεων, χρειάζεται την αλληλεγγύη, τη στήριξη και την κατανόηση της ιδιαιτερότητάς τους από την Ευρωπαοκή «Ενωση. Θέλω να υπογραμμίσω τη σημασία που έχει η συνεργασία και η ανάπτυξη των σχέσεων με τη Ρουμανία, η οποία είναι μια από τις μεγάλες χώρες της Βαλκανικής, σ' ένα σημαντικό γεωγραφικό σημείο, που ξεκινάει ίσως πολύ πιο πίσω από άλλες χώρες της Ανατολικής Ευρώπης και η οποία όμως έχει πολύ μεγάλες δυνατότητες συμμετοχής στα μεγάλα δίκτυα της Ευρωπαοκής «Ενωσης και γενικά της Ευρώπης, τις οποίες άλλωστε, πολύ εύστοχα ανέπτυξε ο κ. Schwaiger στην αιτιολογική του έκθεση.

<SPEAKER ID=113 LANGUAGE="SV" NAME="Lindholm">
Κύριε Πρόεδρε, οι χώρες της Βαλτικής σχεδόν επετέλεσαν έναν άθλο σε σύντομο χρονικό διάστημα. Μέσα σε δέκα χρόνια πέρασαν από τη δικτατορία και τον σοβιετικού τύπου σχεδιασμό της οικονομίας στη δημοκρατία και την οικονομία της αγοράς. Σ' αυτό προστίθεται τώρα η προσαρμογή στην ΕΕ. Γι' αυτήν την ανάπτυξη απαιτήθηκαν πολλά, τόσο από τους πολίτες, όσο και από τους πολιτικούς και ήταν δύσκολη. Συνεπώς, απαιτείται μεγάλη ευελιξία και οικονομική ενίσχυση από πλευράς ΕΕ ώστε να καταστεί δυνατή και να διευκολυνθεί η συνέχιση της ανάπτυξης. Απαιτείται, επίσης, μία αμοιβαία προσαρμογή, δηλ. ακόμη και από την πλευρά της ΕΕ.
<P>
Οι χώρες αυτές υπόκεινται σε τεράστια πολιτική και οικονομική πίεση. Είναι ανησυχητικό το γεγονός ότι μία από αυτές τις χώρες της Βαλτικής επέβαλε την περασμένη εβδομάδα προστατευικούς δασμούς στο χοιρινό κρέας, δηλ. παραβίασε το ελεύθερο εμπόριο το οποίο αναπτύσσεται μεταξύ των χωρών, δυστυχώς, όμως, όχι εντελώς απρόσμενα.
<P>
Οι Πράσινοι ζήτησαν εξαρχής να διεξαχθούν οι ενταξιακές διαπραγμετεύσεις με τις τρείς βαλτικές χώρες ταυτοχρόνως. Αυτό το ζητήσαμε ώστε να συμβάλει σε μία αρμονική πολιτική και οικονομική ανάπτυξη στην περιοχή και για να μη τεθούν εμπόδια στην εύθραυστη συνεργασία. Εκφράζουμε τη βαθύτατη λύπη μας για το γεγονός ότι αυτό δεν συνέβη.

<SPEAKER ID=114 NAME="Van Miert">
Κύριε Πρόεδρε, κυρίες και κύριοι, θα ήθελα κατ' αρχάς να ευχαριστήσω τους εισηγητές για το έργο τους και να τους συγχαρώ για την ποιότητα των εκθέσεων που υπέβαλαν. Θα ήθελα επίσης να ευχαριστήσω ιδιαιτέρως τον κ. Wolf για τις παρατηρήσεις που έκανε επί της ουσίας του θέματος.
<P>
Πιστεύω ότι αυτό χρειάζεται σε μία συζήτηση όπως αυτή που διεξάγουμε. Κατανοείτε βεβαίως, κυρίες και κύριοι, ότι δεν θα ήθελα να υπεισέλθω σε λεπτομέρειες της γενικότερης προβληματικής της προσχώρησης. Ο τομέας αυτός εμπίπτει στην αρμοδιότητα άλλων συναδέλφων στην Επιτροπή, ωστόσο το συγκεκριμένο θέμα αποτελεί σημαντικό τμήμα της προβληματικής της προσχώρησης. Το λέω αυτό επειδή στην ουσία έχει τεθεί το ερώτημα αν οι ενδιαφερόμενες χώρες μπορούν να προετοιμαστούν κατάλληλα και, παράλληλα, αποτελεσματικά, ώστε να μπορέσουν να κινηθούν με ικανοποιητικό τρόπο από τη στιγμή που θα προσχωρήσουν. Αν αυτό δεν συμβεί, υπάρχει κίνδυνος να δημιουργηθούν σοβαρά προβλήματα.
<P>
Θα θυμάστε βεβαίως, και αυτό ισχύει ιδιαιτέρως για τα μέλη του Κοινοβουλίου από τη Γερμανία, ότι, με την ταχύτητα των εξελίξεων, υπήρξαν ολόκληροι τομείς και ολόκληρες επιχειρήσεις που κινδύνευσαν να εξαφανιστούν στην πρώην Ανατολική Γερμανία, ακριβώς επειδή δεν είχαν το χρόνο που χρειάζονταν για να προσαρμοστούν. Το λέω αυτό επειδή, από τη στιγμή που μια χώρα προσχωρήσει στην Ευρωπαϊκή Κοινότητα, η πορεία των πραγμάτων καθορίζεται από την λογική της ενιαίας αγοράς.
<P>
Γι αυτό είναι τόσο σημαντικό να προχωρήσουν οι εν λόγω χώρες βήμα προς βήμα. Πρέπει να είμαστε ρεαλιστές. Αλλωστε, αυτό συνέβη και στην ίδια την Ευρωπαϊκή Ένωση. Και οι δικές μας χώρες, τα σημερινά κράτη μέλη, χρειάστηκαν πολύ καιρό έως ότου κατορθώσουν να αφομοιώσουν την πολιτική ανταγωνισμού και να σεβαστούν τους κανόνες για τις κρατικές ενισχύσεις. Όπως γνωρίζετε όλοι, ακόμα και σήμερα εξακολουθούμε να έχουμε αρκετά προβλήματα στην Ευρωπαϊκή Ένωση. Από τη μία πλευρά πρέπει να είμαστε ρεαλιστές έναντι της προβληματικής αυτής, αλλά από την άλλη πλευρά πρέπει να είμαστε απολύτως σαφείς έναντι των ενδιαφερόμενων χωρών λέγοντάς τους τα εξής: «κοιτάχτε, όλα αυτά πρέπει να γίνουν, γιατί διαφορετικά υπάρχει περίπτωση να αντιμετωπίσετε σημαντικά προβλήματα τη στιγμή της προσχώρησης». Ας είμαστε ανοιχτοί και ειλικρινείς με τις χώρες αυτές. Εξ ου και οι εκτελεστικές διατάξεις, γιατί γι'αυτές συζητάμε. Οι βασικοί κανόνες έχουν ήδη ορισθεί στις ευρωπαϊκές συμφωνίες και σήμερα μιλάμε για την εφαρμογή τους.
<P>
Επανέρχομαι στο θέμα των κρατικών ενισχύσεων επειδή το έθιξαν ορισμένοι από εσάς. Γιατί στην ουσία μιλάμε για τους κανόνες που ισχύουν για το σχηματισμό συγκροτημάτων επιχειρήσεων, και ιδιαιτέρως τα άρθρα 85 και 86, ας πούμε δηλαδή ότι μιλάμε για τις σχέσεις μεταξύ επιχειρήσεων. Παρ'ότι δεν συζητάμε για τις κρατικές ενισχύσεις, θα ήθελα να πω κάτι για το θέμα αυτό αργότερα.
<P>
Για πέντε χώρες της Κεντρικής και της Ανατολικής Ευρώπης ισχύουν αυτοί οι κανόνες. Τώρα προστίθενται μερικές ακόμη. Κυρίες και κύριοι, σε γενικές γραμμές, πρέπει να πω ότι έχω την εντύπωση ότι οι εξελίξεις είναι στην ουσία αρκετά θετικές. Όλες αυτές οι χώρες έχουν πλέον καθιερώσει κανόνες περί ανταγωνισμού, οι οποίοι δεν είναι απαραιτήτως ταυτόσημοι με τους κανόνες που ισχύουν στην Ευρωπαϊκή Ένωση. Θα πρέπει όμως να πούμε ότι αυτό δεν ισχύει σε όλη την επικράτεια της Ένωσης.
<P>
Ορισμένες χώρες προσαρμόζονται. Για παράδειγμα, οι Κάτω Χώρες, κατέβαλαν τα τελευταία χρόνια μεγάλες προσπάθειες και η πολιτική τους στον τομέα του ανταγωνισμού έχει στην ουσία εναρμονιστεί με την ευρωπαϊκή. Στη Μεγάλη Βρετανία το θέμα εξετάζεται. Στην προκειμένη περίπτωση έχουμε να κάνουμε με μία ήπια εναρμόνιση , η οποία επέρχεται σταδιακά.
<P>
Οι κανόνες που επιβάλλουμε δεν είναι ταυτόσημοι. Ζητάμε από τις ενδιαφερόμενες χώρες να ασκήσουν μία πολιτική η οποία να είναι συγκρίσιμη με αυτήν της Ευρωπαϊκής Κοινότητας και ιδιαιτέρως της Ευρωπαϊκής Επιτροπής, και να ιδρύσουν τις απαραίτητες αρχές - πράγμα το οποίο παρεμπιπτόντως έχει ήδη συμβεί στις περισσότερες περιπτώσεις - οι οποίες θα πρέπει να διαθέτουν δυνατότητες και μέσα για να ασκήσουν την πολιτική αυτή. Εδώ υπάρχουν καμιά φορά προβλήματα. Αυτό συμβαίνει επειδή, πριν καλλιεργηθεί η νοοτροπία αυτή, πριν ιδρυθούν φορείς οι οποίοι είναι αρκετά ανεξάρτητοι, οι οποίοι μπορούν να εφαρμόζουν τους κανόνες και να αντιμετωπίζουν διάφορες αντιστάσεις - και νομίζω ότι δεν χρειάζεται να σας πω πόσο δύσκολο είναι καμιά φορά στην Ευρωπαϊκή Ένωση, ακόμη και σήμερα, να εφαρμοστεί η πολιτική αυτή - χρειάζεται χρόνος. Πρέπει λοιπόν να δείχνουμε κατανόηση για το γεγονός ότι οι συγκεκριμένες χώρες χρειάζονται χρόνο για να υλοποιήσουν την προσπάθεια αυτή. Εμείς βεβαίως πρέπει κάθε φορά να επαναλαμβάνουμε ότι αυτό είναι απαραίτητο και, αν χρειαστεί, θα πρέπει καμιά φορά να ασκούμε και κριτική, πράγμα το οποίο κάνουμε ήδη. Ορισμένες φορές πρέπει να απευθύνουμε μια προειδοποίηση, επειδή, εάν αυτό δεν γίνει εγκαίρως, θα προκύψουν εκ των υστέρων σοβαρές δυσκολίες κατά πρώτο και κύριο λόγο σ'αυτές τις ίδιες τις χώρες. Αυτό ήταν το μήνυμα.
<P>
Επαναλαμβάνω ότι είμαι της γνώμης ότι τα πράγματα προχωρούν αρκετά καλά όσον αφορά το σημείο αυτό, θα πρέπει όμως να είμαστε ρεαλιστές και να κατανοήσουμε ότι θα χρειαστεί να περάσουν ακόμη μερικά χρόνια έως ότου η κατάσταση που επικρατεί στις χώρες αυτές να είναι κατά κάποιο τρόπο συγκρίσιμη με την κατάσταση που γνωρίζουμε σήμερα στα κράτη μέλη της Ευρωπαϊκής Ένωσης.
<P>
Ολοκληρώνοντας θα ήθελα να πω τα ακόλουθα όσον αφορά τις κρατικές ενισχύσεις. Η προβληματική αυτή είναι στην ουσία δυσκολότερη και αυτό ισχύει παρεμπιπτόντως και για την Ευρωπαϊκή Ένωση. Έχουμε να κάνουμε με κυβερνήσεις που χορηγούν ενισχύσεις και το κάνουν αυτό πιστεύοντας ότι έχουν λόγους να το κάνουν. Γνωρίζετε ότι το καθήκον μας στην Ευρωπαϊκή Ένωση είναι να επαγρυπνούμε για την καταπολέμηση παραβάσεων. Όμως, στις χώρες αυτές υπάρχει μία ιδιαίτερη κατάσταση. Ο φορέας που χορηγεί μια ενίσχυση θα πρέπει να εξετάσει ο ίδιος εάν αυτό γίνεται σύμφωνα με τους κανόνες που ισχύουν στην Ευρωπαϊκή Ένωση. Πρόκειται για μία αξιοπερίεργη κατάσταση. Γι'αυτό και το θέμα αυτό έχει δημιουργήσει σοβαρά προβλήματα. Κατ'αρχάς, στις περισσότερες από αυτές τις χώρες δεν υπάρχουν κανόνες και, άν υπάρχουν, η εφαρμογή τους είτε προσκρούει σε σοβαρά προβλήματα, είτε δεν μπορεί να λεχθεί με βεβαιότητα ότι στηρίζεται σε αντικειμενικές διαδικασίες.
<P>
Δηλώνω απερίφραστα ότι το θέμα αυτό θα δημιουργήσει και τα σοβαρότερα προβλήματα στο μέλλον. Όσο περνάει ο χρόνος τόσο θα αυξάνονται οι δυσκολίες. Πριν από λίγο καιρό πήγα στην Πολωνία, στην Τσεχία και στην Ουγγαρία. Θα προσπαθήσω να πάω και στις άλλες χώρες. Διαπιστώσαμε ότι στο συγκεκριμένο τομέα η κατάσταση δεν είναι καθόλου ικανοποιητική. Ας πάρουμε για παράδειγμα την Πολωνία. Στη χώρα αυτή έχει δημιουργηθεί μία ολόκληρη σειρά αφορολόγητων ζωνών κοντά ή δίπλα στα σύνορα με τη Γερμανία, στα νέα κρατίδια. Είναι αυτονόητο ότι θα αντιδράσουμε.
<P>
Παίρνω για παράδειγμα τον τομέα του χάλυβα. Βεβαίως και πρέπει μια χώρα όπως η Πολωνία, αλλά αυτό ισχύει και για μερικές άλλες, να αναδιοργανώσει τον τομέα του χάλυβα. Αυτό χρειάστηκε να το κάνουμε και εμείς και, για να γίνει, απαιτείται χρόνος και χρήμα. Ας είμαστε ρεαλιστές και ας πούμε στις χώρες αυτές: «κάντε το, αλλά με ένα κοινωνικά αποδεκτό τρόπο, όπως συνέβη παλαιότερα και στην Ευρωπαϊκή Ένωση». Όπως βλέπετε, υπάρχουν πολλά που πρέπει ακόμη να γίνουν, συμφωνώ όμως με την άποψη που εξέφρασαν οι περισσότεροι ομιλητές: πρέπει να γίνουν, γι'αυτό χρειάζεται χρόνος και Augenmass όπως λένε οι Γερμανοί, δηλαδή διορατικότητα. Αυτή ακριβώς είναι, όπως πιστεύω, η πολιτική που προσπαθούμε να ασκήσουμε. Όμως, οι ενδιαφερόμενες χώρες πρέπει να γνωρίζουν καλά ότι είναι ένα έργο που πρέπει να γίνει και που θα αποβεί και σε όφελός τους από την ημέρα που θα προσχωρήσουν στην Ευρωπαϊκή Ένωση.
<P>
Θα ήθελα να αναφερθώ σε άλλο ένα σημείο και θα ολοκληρώσω. Ένας από τους ομιλητές αναφέρθηκε σε μέτρα για την καταπολέμηση του ντάμπινγκ. Βεβαίως, όσο δεν υπάρχουν στις ενδιαφερόμενες χώρες κανόνες για την παρακολούθηση των κρατικών ενισχύσεων και όσο δεν μπορούμε να υποθέσουμε, βασιζόμενοι σε αξιόπιστα στοιχεία, ότι η κατάσταση ελέγχεται, θα εφαρμοστεί και το μέσο για την καταπολέμηση του ντάμπινγκ. Αυτό το γνωρίζουν οι ενδιαφερόμενες χώρες. Τα μέτρα αυτά μπορούν σταδιακά να καταργηθούν από τη στιγμή που διαπιστωθεί ότι οι χώρες αυτές ασκούν μια αρκετά αξιόπιστη πολιτική, όσον αφορά την επίβλεψη των κρατικών ενισχύσεων.
<P>
Κυρίες και κύριοι, τελειώνοντας με το θέμα αυτό θα ήθελα να πω τα εξής: σήμερα υπάρχει μεγάλη ανάγκη να προαχθεί η διαφάνεια. Μ'αυτό εννοώ ότι οι αρμόδιοι πρέπει να αντιμετωπίζουν με κριτική διάθεση τις κρατικές ενισχύσεις που χορηγούνται. Θυμάμαι μια συζήτηση που είχα με έναν Υπουργό Οικονομικών, δεν θα σας πω ακριβώς ποιας χώρας, ο οποίος πίστευε προφανώς ότι επιτρεπόταν η παροχή φορολογικής υποστήριξης. Με άλλα λόγια, ο εν λόγω Υπουργός πίστευε ότι, αν απάλλασσε μία επιχείρηση από την υποχρέωση καταβολής φόρων, δεν υπήρχε κανένα απολύτως πρόβλημα. Η δική μου απάντηση ήταν αρνητική, επειδή και στην περίπτωση αυτή έχουμε να κάνουμε με κρατικές ενισχύσεις. Πρέπει να προσέξουμε. Αναφέρω αυτό το παράδειγμα για να δείξω ότι είναι απαραίτητο να γίνει, κατ'αρχάς, μια καλή καταγραφή όλων των κρατικών κανόνων που υπάρχουν και, κατά δεύτερον, να γίνει μια προσπάθεια για να αυξηθεί η επίγνωση του τι επιτρέπεται και τι δεν επιτρέπεται. Αυτού ειπωθέντος, θα ήθελα να σημειώσω ότι, όπως γνωρίζετε, κυρίες και κύριοι, όλες αυτές οι χώρες εντάσσονται στις επονομαζόμενες περιοχές Α. Στις περιοχές αυτές επιτρέπεται η χορήγηση κρατικών ενισχύσεων. Αυτό είναι αναμφισβήτητο. Το θέμα είναι ότι οι ενισχύσεις πρέπει να χορηγούνται σύμφωνα με ορισμένους κανόνες και με αρκετή διαφάνεια. Θα ολοκληρώσω στο σημείο αυτό, γιατί ήδη μίλησα πάρα πολύ. Θα ήθελα για άλλη μια φορά να ευχαριστήσω τους εισηγητές και όλους όσους συμμετείχαν σ' αυτή την ιδιαίτερα εποικοδομητική συζήτηση που είχαμε σήμερα.

<SPEAKER ID=115 NAME="Schwaiger">
Κύριε Πρόεδρε, μου επιτρέπετε να απευθύνω μία μικρή συμπληρωματική ερώτηση στον κύριο van Miert; Επεσήμανα προηγουμένως ότι εκκρεμεί ο εκσυγχρονισμός των ρουμανικών διυλιστηρίων στο Ploesti. Επεσήμανα επίσης και τον ρόλο που μπορεί να παίξει η Ρουμανία ως συνδετικός κρίκος μεταξύ των πετρελαϊκών χωρών της Υπερκαυκασίας, όπως το Καζακστάν και προπάντων το Αζερμπαϊτζάν. Είναι η Επιτροπή διατεθειμένη, πρώτον, να εντείνει τη συνεργασία αυτή και δεύτερον να επιστήσει την προσοχή της Ρουμανίας στο ότι ο εν λόγω εκσυγχρονισμός θα έπρεπε να γίνει με τρόπο φιλικό προς το περιβάλλον; Διότι εάν επιτραπούν παρεκκλίσεις στο πλαίσιο των δημοσίων ενισχύσεων, τότε θα έπρεπε στην περίπτωση των δημοσίων ενισχύσεων αλλά και των ιδιωτικών επενδύσεων, να γίνει πολύ πιο συνειδητή η πτυχή της προστασίας του περιβάλλοντος, πράγμα που εξάλλου θα ήταν απόλυτα αναγκαίο και για την δημοκρατία της Τσεχίας. Θα σας ήταν δυνατόν να μου δώσετε μία σύντομη απάντηση;

<SPEAKER ID=116 NAME="Van Miert">
Κύριε Πρόεδρε, πρόκειται για ένα πολύ σημαντικό ζήτημα και, όπως γνωρίζετε, τα προβλήματα που βρίσκονται εντός ενός τέτοιου πλαισίου λύνονται φυσικά με διμερείς διαπραγματεύσεις. Ακόμα και στα ζητήματα του περιβάλλοντος πρέπει να ακολουθεί κανείς τη συνήθη διπλωματική οδό. Στο σημείο αυτό δεν έχουμε άμεσες αρμοδιότητες. Πρέπει πρώτα να υπάρξουν συνομιλίες, ακόμα και όταν πρόκειται για ενισχύσεις. Όταν υπάρχουν λόγοι που προκαλούν δυσαρέσκεια, τούτο ρυθμίζεται τις περισσότερες φορές διακριτικά, αλλά ρυθμίζεται. Εάν θέλετε να έχετε περισσότερες λεπτομέρειες, τότε μπορούμε να συζητήσουμε οι δύο μας ή και με άλλους συναδέλφους.

<SPEAKER ID=117 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=7>
Συμφωνία - πλαίσιο για το εμπόριο και τη συνεργασία ΕΚ/Δημοκρατίας της Κορέας
<SPEAKER ID=118 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Porto (A4-0445/98), εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση απόφασης του Συμβουλίου που αφορά την σύναψη συμφωνίας πλαισίου για το εμπόριο και την συνεργασία μεταξύ της Ευρωπαοκής Κοινότητας και των κρατών μελών αυτής, αφ'ενός, και της Δημοκρατίας της Κορέας, αφ'ετέρου [COM(96)0141 - C4-0073/97-96/0098(CNS)].

<SPEAKER ID=119 NAME="Porto">
Θεωρώ πως θα πρέπει να αισθανόμαστε ικανοποίηση για την ψήφο αυτού του Κοινοβουλίου σχετικά με τη συμφωνία-πλαίσιο εμπορίου και συνεργασίας που συνήφθη μεταξύ της Ευρωπαϊκής Κοινότητας και των κρατών μελών της, αφενός, και της Δημοκρατίας της Κορέας, αφετέρου.
<P>
Αφού αποδεκατίστηκε από έναν αδελφοκτόνο πόλεμο πριν από λίγο περισσότερο από σαράντα χρόνια, η χώρα αυτή σημείωσε εντυπωσιακούς ρυθμούς οικονομικής ανόδου και συγκαταλέγεται σήμερα μεταξύ των μεγαλύτερων οικονομικών δυνάμεων του πλανήτη, αποκτώντας το προνόμιο να αποτελέσει την πρώτη ασιατική χώρα που προσχώρησε στον ΟΟΣΑ.
<P>
Για την Ευρωπαϊκή Ένωση η χώρα αυτή αποτελεί έναν σημαντικό εταίρο, με τον οποίο διεξάγουμε περίπου το 2 % των συνολικών μας εμπορικών συναλλαγών και που κατέχει την τέταρτη θέση στον κατάλογο των εμπορικών μας εταίρων έξω από την ευρωπαϊκή ήπειρο, μετά τις Ηνωμένες Πολιτείες, την Ιαπωνία και την Κίνα (εμείς, από τη μεριά μας, είμαστε ο τρίτος εμπορικός εταίρος της Κορέας, μετά τις Ηνωμένες Πολιτείες και την Ιαπωνία αλλά πριν από την Κίνα). Πρόκειται για έναν όγκο εμπορικών συναλλαγών ο οποίος διπλασιάστηκε σε δεκαπέντε χρόνια, αντιπροσωπεύοντας το 1997 27, 5 δισεκατομμύρια Ecu, όπου η θέση μας ήταν πλεονασματική μέχρι το 1997, ενώ από τότε το σημειωθέν έλλειμμα υπήρξε συνέπεια της ασιατικής κρίσης (οι εισαγωγές της χώρας σημείωσαν πτώση, περνώντας από 11, 7 δισεκατομμύρια Ecu το Νοέμβριο του 1997 στα 7, 7 δισεκατομμύρια τον Απρίλιο του 1998). Η κατάσταση που περιέγραψα, συνεπώς, διαφέρει από την κατάσταση που παρατηρείται όσον αφορά την Ιαπωνία και την Κίνα, με ελλείμματα τα οποία δεν υπάρχει καμία ένδειξη ότι θα ανατραπούν στο ορατό μέλλον. Σε ό, τι αφορά τις άμεσες ξένες επενδύσεις, η Ευρωπαϊκή Ένωση έφθασε να κατέχει την πρώτη θέση, ξεπερνώντας τις Ηνωμένες Πολιτείες και την Ιαπωνία στη διάρκεια του 1998, ενώ ο συνολικός όγκος των επενδύσεων της Νότιας Κορέας στην Ένωση είναι μεγαλύτερος από τις δικές μας επενδύσεις στη χώρα εκείνη - 2, 3 και 1, 5 δισεκατομμύρια Ecu αντιστοίχως.
<P>
Παρά τη σημασία της συγκεκριμένης χώρας και των εμπορικών σχέσεων που διατηρούμε με αυτήν, το Κοινοβούλιο, μέσω των αρμοδίων επιτροπών του, εξέφρασε καταρχάς επιφυλάξεις σχετικά με την έγκριση της συμφωνίας που ήδη υπεγράφη στις 29 Οκτωβρίου 1996. Επρόκειτο για επιφυλάξεις που αφορούσαν τον προστατευτισμό (και συγκεκριμένα την επιβολή εθνικών προτιμήσεων στο πλαίσιο της «εκστρατείας λιτότητας» και τη δημιουργία εμποδίων στα κυκλώματα εμπορίας), το θέμα της πνευματικής ιδιοκτησίας, το σεβασμό των ανθρωπίνων δικαιωμάτων και, κυρίως, τη μη τήρηση ελαχίστων προδιαγραφών στον κοινωνικό τομέα. Κατόπιν υποδείξεως της Επιτροπής Εξωτερικών Υποθέσεων, Ασφάλειας και Αμυντικής Πολιτικής, ο εισηγητής και η αρμόδια επί της ουσίας επιτροπή, η Επιτροπή Εξωτερικών Οικονομικών Σχέσεων, δέχθηκαν τότε να αναβάλουν την έκδοση γνώμης επί της συμφωνίας.
<P>
Ομως τα τελευταία δύο χρόνια οι εξελίξεις που σημειώθηκαν είναι ιδιαίτερα αισθητές. Έτσι, υπάρχουν εξελίξεις στο θέμα της φιλελευθεροποίησης σε εσωτερικό και εξωτερικό επίπεδο και όσον αφορά την αναδιάρθρωση της οικονομίας, επιβάλλοντας σε όλους τους τομείς έναν εξορθολογισμό ο οποίος θα αποτρέψει, λόγου χάρη, την τοποθέτηση υπέρμετρων επενδύσεων στη ναυπηγική βιομηχανία, κάτι που ανοίγει πλέον για μας το ενδεχόμενο να ανταγωνιστούμε την Κορέα, μία διαδικασία που είχε ήδη ξεκινήσει παλαιότερα, αλλά που η ασιατική κρίση κατέστησε ακόμη πιο επείγουσα. Πέραν τούτου, οφείλουμε να χαιρετίσουμε τα πολιτικά και κοινωνικά ανοίγματα, τα οποία έγιναν περισσότερο ορατά μετά την εκλογή του σημερινού Προέδρου της Δημοκρατίας, του Kim-Dae-Jung.
<P>
Η σημασία της ενίσχυσης που μπορεί να παρέχεται δυνάμει της παρούσας συμφωνίας κατέστη ιδιαίτερα προφανής μετά την κρίση που έπληξε τη Δημοκρατία της Κορέας, μία κρίση που, μεταξύ άλλων επιπτώσεων, οδήγησε σε αισθητή μείωση της παραγωγής και σε σοβαρή επιδείνωση της ανεργίας, το ποσοστό της οποίας πέρασε από 2, 6 % το Νοέμβριο του 1997 στο 6, 7 % τον Απρίλιο του 1998. Αλλά στις προαναφερόμενες επιπτώσεις συνέβαλαν επίσης, έστω και με μεταβατικό χαρακτήρα, τα μέτρα ελευθέρωσης και αναδιάρθρωσης που έχουν δρομολογηθεί και τα οποία επικροτούμε. Ακόμη και στον τομέα του συνδικαλισμού, που συνιστά το επίκεντρο των ανησυχιών μας, οφείλουμε βεβαίως να χαιρετίσουμε τη συμφωνία στην οποία κατέληξε η Επιτροπή Τριμερούς Εκπροσώπησης στις 6 Φεβρουαρίου 1998, στο πλαίσιο της οποίας λαμβάνονται συγκεκριμένα μέτρα φιλελευθεροποίησης, όπως η αναγνώριση της KCTU (της Κορεατικής Συνομοσπονδίας Εργατικών Συνδικάτων), η προώθηση του συνδικαλιστικού πλουραλισμού σε επίπεδο επιχειρήσεων, ή ακόμη η κατοχύρωση του δικαιώματος των απολυθέντων εργαζομένων να ανήκουν σε συνδικαλιστικές οργανώσεις. Μία εξέλιξη συμβολικής σημασίας που σημειώθηκε στις 6 Ιανουαρίου 1999, δηλαδή μόλις πριν από λίγες μέρες, ήταν η αναγνώριση της συνδικαλιστικής ελευθερίας των εκπαιδευτικών. Οφείλουμε ωστόσο να παραδεχθούμε ότι ορισμένα από τα παραπάνω μέτρα, που προφανώς είναι επιθυμητά, ενδέχεται προσωρινά να δημιουργήσουν δυσκολίες στους επιχειρηματίες και στους πολιτικούς.
<P>
Για όλους τους λόγους που προανέφερα, κύριε Πρόεδρε, αναλαμβάνουμε ειδικές ευθύνες τη στιγμή που παρέχουμε την υποστήριξή μας σε μία συμφωνία η οποία, στο πλαίσιο μιας εξαιρετικά ευαίσθητης εξωτερικής και εσωτερικής συγκυρίας, θα συμβάλει στην ενδυνάμωση και στην αναθέρμανση της νοτιοκορεατικής οικονομίας και στην ανακούφιση των προβλημάτων των κατοίκων αυτής της χώρας.
<P>
Αναμφιβόλως συνεχίζουν να υπάρχουν - και θα ήθελα να το υπογραμμίσω - επικρίσιμα σημεία σε όλους τους τομείς που προανέφερα. Για παράδειγμα, θα επισημάνω τη μη προσχώρηση της Κορέας σε διεθνείς συμβάσεις για την προστασία της πνευματικής ιδιοκτησίας, όπως αναφέρεται στη γνωμοδότηση του συναδέλφου Pompidou. Αλλά αυτή καθεαυτή η σύναψη μίας συμφωνίας που συνεπάγεται μεγαλύτερη συνεργασία στον εμπορικό και στον οικονομικό τομέα μάς προσφέρει περισσότερη ηθική και πολιτική νομιμότητα, ώστε να μπορούμε να προβάλλουμε απαιτήσεις προς την κατεύθυνση μίας χώρας η οποία, σε περίοδο κρίσης, είναι λογικό να αντιμετωπίζει τεράστιες δυσκολίες στην πορεία των κοινωνικών και πολιτικών ανοιγμάτων και στη διαδικασία αναδιάρθρωσης της οικονομίας της.
<P>
Επιπλέον, όλοι μας θα αποκομίσουμε οφέλη από την προσήλωση μίας ισχυρής Κορέας στην ήδη εξαγγελθείσα υποστήριξη στον «Γύρο της Χιλιετίας» που θα πραγματοποιηθεί στο πλαίσιο του Παγκοσμίου Οργανισμού Εμπορίου.

<SPEAKER ID=120 NAME="Viceconte">
Κύριε Πρόεδρε, η συμφωνία πλαίσιο για το εμπόριο και την συνεργασία με την Δημοκρατία της Κορέας μονογραφήθηκε στις 29 Οκτωβρίου του 1996, πριν δηλαδή από την σοβαρή χρηματοπιστωτική κρίση που έπληξε ορισμένες χώρες της Ανατολικής Ασίας και αποδυνάμωσε την εξαιρετική οικονομική ανάπτυξη της Κορέας, μίας χώρας που, πριν από την κρίση, είχε αρχίσει να αποκτά ένα όλο και πιο σημαντικό οικονομικό και εμπορικό βάρος στην παγκόσμια σκηνή. Αρκεί να σκεφθούμε, για παράδειγμα, ότι οι ναυπηγικές βιομηχανίες της κατείχαν το 25 τοις εκατό του παγκόσμιου μεριδίου αγοράς στον τομέα της ναυπήγησης εμπορικών πλοίων και ότι η παραγωγή της αυτοκινητοβιομηχανίας της χώρας αυτής ήταν ίση με το 5 τοις εκατό της παγκόσμιας παραγωγής.
<P>
Το άρθρο 7 της συμφωνίας σχετικά με τις θαλάσσιες μεταφορές ορίζει την δέσμευση να παραχωρείται μια απεριόριστη πρόσβαση στο εμπόριο και στην διεθνή θαλάσσια μεταφορά σε εμπορική βάση και με όρους θεμιτού ανταγωνισμού. Το άρθρο 8, εκτός του ότι καθιερώνει την δέσμευση να γίνονται σεβαστές οι αρχές της συμφωνίας ΟΟΣΑ σχετικά με την ναυπηγική βιομηχανία, εδραιώνει επιπλέον μια συνεργασία στον τομέα των ναυπηγικής βιομηχανίας με σκοπό την δημιουργία ενός δίκαιου και ανταγωνιστικού εμπορίου, επισημαίνοντας την σημερινή διαρθρωτική αστάθεια που υπάρχει μεταξύ ζήτησης και προσφοράς της παγκόσμιας ναυπηγικής βιομηχανίας.
<P>
Ανεξάρτητα λοιπόν από το γεγονός ότι μπορούμε να εκφραστούμε θετικά όσον αφορά την σύναψη της παρούσας συμφωνίας, δεν πρέπει ωστόσο να ξεχνάμε τα προβλήματα που είναι συνυφασμένα με τις πρακτικές και τα εμπορικά εμπόδια που έως σήμερα χαρακτήριζαν τις σχέσεις με την Κορέα στον τομέα της αυτοκινητοβιομηχανίας και της ναυπηγικής βιομηχανίας, οι οποίοι θεωρούνται δύο ευαίσθητοι τομείς της συμφωνίας. Παρ' ότι η ευρωπαϊκή ναυπηγική βιομηχανία διανύει μια φάση ανάκαμψης, ο τομέας χαρακτηρίζεται από μία υπερπροσφορά λόγω εξαιρετικά μεγάλης ικανότητας παραγωγής, που οφείλεται ιδιαίτερα στον ανεύθυνο διπλασιασμό των δυνατοτήτων των εγκαταστάσεων που πραγματοποιήθηκε κατά τα τελευταία τέσσερα-πέντε χρόνια από τους Κορεάτες, σε τέτοιο βαθμό που σήμερα η Κορέα, από μόνη της, είναι σε θέση να παράγει περισσότερα πλοία από όλα τα ευρωπαϊκά ναυπηγεία συνολικά. Το ότι η προσφορά ξεπερνά την ζήτηση αποδεικνύεται αδιαμφισβήτητα από το γεγονός ότι στις τιμές των νέων κατασκευών παρατηρήθηκε πτώση ή το πολύ μια στασιμότητα σε όλους τους τομείς.
<P>
Σε αυτήν την ανησυχητική κατάσταση διαρθρωτικής αστάθειας προστέθηκε και η υποτίμηση του won, του κορεατικού νομίσματος, που οδήγησε σε μια κατάσταση που κινδυνεύει να έχει εξαιρετικά σοβαρές συνέπειες για τα κοινοτικά ναυπηγεία και για την απασχόληση στην Ευρώπη. Υπολογίστηκε πράγματι ότι οι κορεάτες θα μπορούσαν να μειώσουν τις τιμές των πλοίων τους έως 30 τοις εκατό, διατηρώντας αμετάβλητο το περιθώριό τους. Θα είναι αναγκαίο συνεπώς να μην χρησιμοποιήσουν οι κορεάτικες αρχές την διεθνή οικονομική ενίσχυση για να στηρίξουν την δική τους ναυπηγική βιομηχανία και η Ευρωπαϊκή Ένωση να επαγρυπνά προσεκτικά, ώστε οι κορεατικές αρχές να σεβαστούν πραγματικά τις δεσμεύσεις που ανέλαβαν προς αυτήν την κατεύθυνση.

<SPEAKER ID=121 NAME="Malone">
Κύριε Πρόεδρε, επιθυμώ να ευχαριστήσω τις συνδικαλιστικές οργανώσεις, την Επιτροπή και, μάλιστα, τον πρέσβη για τη συμβολή τους στην έρευνα που διεξήγαγα.
<P>
Διαπίστωσα ότι η Νότια Κορέα δεν ανταποκρίθηκε στη δέσμευση, που είχε αναλάβει όταν έγινε μέλος του ΟΟΣΑ το 1996, να φροντίσει ώστε να ανταποκρίνεται το εργατικό της δίκαιο στα διεθνώς δεσμευτικά εργασιακά πρότυπα. Κατέληξα επίσης στο συμπέρασμα ότι υπήρχαν ορισμένα προβλήματα όσον αφορά τα ανθρώπινα δικαιώματα. Η εφαρμογή του εθνικού κοινωνικού δικαίου ήταν ασφαλώς ένα πρόβλημα, ενώ σοβαρό πρόβλημα υπήρχε σχετικά με τους επί μακρό χρόνο πολιτικούς κρατουμένους. Έχει σημειωθεί κάποια πρόοδος, σε βαθμό που, όπως είπαν οι προηγούμενοι ομιλητές, μέχρι και την περασμένη βδομάδα γίνονταν προσπάθειες για τη νομιμοποίηση του συνδικάτου των δασκάλων. Έχουν γίνει και άλλες ιδιαίτερα ευπρόσδεκτες κινήσεις, εάν αναλογιστούμε ότι παλαιότερα υπήρχαν περιορισμοί στον συνδικαλιστικό πλουραλισμό, καθολική απαγόρευση της ελευθερίας του συνεταιρίζεσθαι και των συλλογικών διαπραγματεύσεων για τους δημόσιους υπαλλήλους και τους δασκάλους, όπως επίσης έλλειψης νομιμότητας της μίας από τις δύο κυριότερες ομοσπονδίες εργατικών συνδικάτων της Κορέας - της KCTU. Επιπλέον, η ηγεσία της KCTU κρίθηκε παράνομη επειδή αφαίρεσε την ιδιότητα του μέλους από τους απολυθέντες εργαζομένους. Έχουν παρατηρηθεί όλων των ειδών τα προβλήματα. Γίνονται προσπάθειες επίλυσής τους, αλλά θα ήθελα να εξεταστούν πολύ προσεκτικά και να γίνουν αποδεκτά από την κυβέρνηση της Κορέας τα πορίσματα που περιλαμβάνονται στη γνωμοδότησή μου και που, προς μεγάλη μου ικανοποίηση, έχει προωθήσει ο κ. Porto με την εξαιρετική του έκθεση.
<P>
Επιθυμώ να επιστήσω την προσοχή σας σε ορισμένα από αυτά τα πορίσματα, ένα εκ των οποίων είναι ότι η κυβέρνηση της Κορέας θα πρέπει να εκπληρώσει αμέσως την δέσμευση που ανέλαβε ως μέλος του ΟΟΣΑ να τροποποιήσει την εργατική της νομοθεσία, έτσι ώστε να ανταποκρίνεται στα διεθνώς δεσμευτικά πρότυπα.
<P>
Επιθυμώ επίσης να δώσετε προσοχή σε μια ρήτρα όσον αφορά την κατάργηση της θανατικής ποινής. Θα ήθελα να ζητήσω από τον Επίτροπο κ. Leon Brittan, όταν ανακεφαλαιώσει, να μας πει αν θα αναλάβει, εξ ονόματος ημών και εξ ονόματος της Επιτροπής, να ασχοληθεί περαιτέρω με τα τρία σημεία που υπέδειξα στην Επιτροπή τόσο εγώ, μέσω των πορισμάτων της γνωμοδότησής μου, όσο και ο κ. Porto με την έκθεσή του.

<SPEAKER ID=122 LANGUAGE="ES" NAME="Valdivielso de Cuι">
Κύριε Πρόεδρε, στη συμφωνία-πλαίσιο μεταξύ της Ευρωπαϊκής Ένωσης και της Δημοκρατίας της Κορέας είναι σημαντική η ώθηση που δίδεται στις ελευθερίες, με την υπεράσπιση της νομιμοποίησης του πολιτικού πλουραλισμού, καθώς και με την αναγνώριση του δικαιώματος του συνδικαλίζεσθαι και των συνδικαλιστικών δραστηριοτήτων, η άσκηση των οποίων στην εν λόγω Δημοκρατία τιμωρείτο μέχρι σήμερα με φυλάκιση - χωρίς να λησμονούνται και άλλες πτυχές της συμφωνίας, όπως η πνευματική ιδιοκτησία, τα διπλώματα ευρεσιτεχνίας, τα εμπορικά σήματα κ.λπ.
<P>
Πρέπει να αναφέρουμε, επίσης, την προηγούμενη συνεδρίαση των υπουργών της Ευρωπαϊκής Ένωσης και της Κορέας, υπό την προεδρία του παρευρισκομένου ανάμεσά μας Sir Leon Brittan, κατά την οποία καλωσορίστηκαν τα πρώτα μέτρα οικονομικής μεταρρύθμισης που υιοθέτησε η κυβέρνηση της Κορέας, μέτρα ακόμη ανεπαρκή, που μπορούν όμως να δείξουν τον δρόμο που θα ακολουθηθεί κατά τα επόμενα έτη.
<P>
Πρέπει να επισημανθεί, επίσης, η δέσμευση των κορεατικών αρχών για μη στρέβλωση του ανταγωνισμού με την Ευρωπαϊκή Ένωση στους ευαίσθητους τομείς - μεταξύ των οποίων ο τομέας της ναυπηγικής και του αυτοκινήτου - μετά τις διαβουλεύσεις υψηλού επιπέδου μεταξύ Ευρωπαϊκής Ένωσης και Κορέας. Πρέπει να ελέγχεται στενά η τήρηση αυτής της δέσμευσης.
<P>
Εν πάση περιπτώσει, αυτή τη στιγμή, δυστυχώς, η Κορέα έχει ακόμη μεγάλο κοινωνικό έλλειμμα, που, εκτός του ότι αποτελεί αναχρονισμό στα πρόθυρα του 21ου αιώνα, συνεπάγεται και ένα παγκόσμιο ντάμπιγκ σε σχέση με τις χώρες που πληρούμε τα εργασιακά και κοινωνικά πρότυπα. Είναι πολύ σημαντικό να δοθεί έμφαση σε αυτό το γεγονός στους κόλπους της Επιτροπής Εξωτερικών Οικονομικών Σχέσεων.
<P>
Τέλος, σημειώνουμε τις προόδους στις οποίες αναφερθήκαμε προηγουμένως και παρωθούμε την κυβέρνηση της Κορέας να ανανεώσει τις προσπάθειές της, για να φθάσει στα κοινωνικά επίπεδα που απαιτούν σήμερα οι πολίτες, ελπίζοντας και ευχόμενοι όλοι μας να αναγνωριστούν τα ανθρώπινα δικαιώματα στην Κορέα.

<SPEAKER ID=123 LANGUAGE="EN" NAME="Smith">
Κύριε Πρόεδρε, ο εισηγητής και η κ. Malone πολύ σωστά επέστησαν την προσοχή μας στο θέμα της εργασίας και των ανθρωπίνων δικαιωμάτων. Ενώ πιστεύω ότι θα πρέπει να ενθαρρύνουμε με κάθε τρόπο την επίτευξη προόδων σε αυτούς τους τομείς, θα υποστήριζα παρ' όλα αυτά ότι πρέπει να είμαστε πιο προσεκτικοί και ότι χρειαζόμαστε ένα αποτελεσματικό και αξιόπιστο σύστημα παρακολούθησης. Θα μπορούσε ίσως ο Επίτροπος να μας πει πώς θα αξιολογούσε η Επιτροπή τυχόν βελτιώσεις σε αυτούς τους τομείς. Για παράδειγμα, θα βασιστεί σε εκθέσεις οργανώσεων όπως η Διεθνής Αμνηστία και, συγκεκριμένα, θα πρότεινα τη Διεθνή Οργάνωση Εργασίας;
<P>
Η Επιτροπή θα πρέπει να γνωρίζει ότι η κοινοβουλευτική υποστήριξη προς αυτή τη συμφωνία πλαίσιο εξαρτάται από τη συνεχή επίτευξη προόδου στους τομείς της εργασίας και των ανθρωπίνων δικαιωμάτων, καθώς επίσης ότι η υποστήριξη αυτού του Σώματος δεν θα μπορούσε να συνεχιστεί αν αυτή η θέση χειροτέρευε. Δεν θα παραμείνουμε αδρανείς αν συνεχιστεί η κακομεταχείριση των αδελφών μας στην Κορέα. Ελπίζω ότι η Επιτροπή θα καταστήσει απόλυτα σαφές αυτό το μήνυμα στις αρχές της Κορέας.

<SPEAKER ID=124 LANGUAGE="DE" NAME="Jarzembowski">
Κύριε Πρόεδρε, αξιότιμε κύριε Επίτροπε, αγαπητοί συνάδελφοι, θέλω να αναφερθώ και πάλι στη ναυπηγική βιομηχανία. Είναι πολύ περίεργο που ναυπηγικές επιχειρήσεις οι οποίες σύμφωνα με τα συνήθη τεχνοοικονομικά κριτήρια έχουν χρεοκοπήσει πέντε φορές, εξακολουθούν να λειτουργούν και εξακολουθούν να παίρνουν παραγγελίες για κατασκευές πλοίων στις πιο χαμηλές τιμές ντάμπινγκ στην παγκόσμια αγορά. Αυτό δεν γίνεται μόνο στον κανονικό τομέα κατασκευής πλοίων για την μεταφορά εμπορευματοκιβωτίων. Ναυπηγεία της Νότιας Κορέας επεκτείνονται και στον τομέα των οχηματαγωγών και των επιβατηγών πλοίων, τον τελευταίο τομέα που έχουμε ακόμα στην Ευρώπη για να μπορέσουμε να διατηρήσουμε θέσεις εργασίας.
<P>
Επομένως, κύριε Επίτροπε, πως θα μας εξασφαλίσετε ότι η Κορέα θα δεσμευθεί να τηρήσει τα όσα περιέχει το άρθρο 8, να υιοθετήσει εκ των προτέρων τη Συμφωνία του ΟΑΣΑ που δεν έχει ακόμα τεθεί σε ισχύ, και να απέχει από ενισχύσεις στη ναυπηγική βιομηχανία οι οποίες στρεβλώνουν τον ανταγωνισμό; Πώς μπορούμε να εξασφαλίσουμε ότι τα χρήματα των Ευρωπαίων φορολογουμένων τα οποία χορηγούν τα κράτη μέλη της ΕΕ ως βοήθεια στην Κορέα μέσω των ευρωπαϊκών ταμείων και του Διεθνούς Νομισματικού Ταμείου, δεν θα αποβούν σε τελευταία ανάλυση εις βάρος των θέσεων εργασίας στα ευρωπαϊκά ναυπηγεία; Τούτο δεν θα ήταν για κανέναν κατανοητό. Ελπίζω ότι θα μπορέσετε να μας πείτε με ποιο τρόπο θα εξασφαλίσετε ότι δεν θα υπάρξει αθέμιτη επιδότηση εις βάρος της δικής μας ναυπηγικής βιομηχανίας;

<SPEAKER ID=125 NAME="Brittan, Sir Leon">
Κύριε Πρόεδρε, προς μεγάλη μου ικανοποίηση μού παρέχεται η ευκαιρία να προτείνω αυτή τη σημαντική συμφωνία στο Ευρωπαϊκό Κοινοβούλιο. Συμφωνώ απολύτως με τις παρατηρήσεις του εισηγητή, κυρίου Porto, και τον συγχαίρω για την ισορροπημένη και εμπεριστατωμένη έκθεσή του. Πολύ σωστά τονίζει τη σημασία των σχέσεών μας με τη Δημοκρατία της Κορέας και έχει ενημερώσει το Σώμα για τα κύρια οικονομικά γεγονότα. Θα ήθελα επίσης να ευχαριστήσω τον κ. Valdivielso de Cuι για τα προσηνή του σχόλια όσον αφορά τις προσπάθειες που έχω καταβάλει.
<P>
Αν θέλουμε να ενισχύσουμε το προφίλ της Ευρωπαϊκής Ένωσης σε παγκόσμιο επίπεδο, είναι απολύτως σημαντικό να συσφίξουμε τις σχέσεις μας όχι μόνο με τις παγκόσμιες δυνάμεις, αλλά και με τις κύριες αναπτυσσόμενες χώρες. Για αυτό ακριβώς η Επιτροπή ενέκρινε μια ανακοίνωση, στις 9 Δεκεμβρίου, επανεξετάζοντας τις σχέσεις της Ένωσης με τη Δημοκρατία της Κορέας και κάνοντας εκτενείς συστάσεις για το μέλλον. Η Δημοκρατία της Κορέας αποτελεί ήδη έναν σημαντικό εταίρο για μας και αποκτά μεγαλύτερη πολιτική σημασία τόσο λόγω της σπουδαιότητάς της, αλλά και λόγω της κρίσιμης κατάστασης ασφαλείας στη χερσόνησο, που έχει ενδεχομένως παγκόσμιες συνέπειες.
<P>
Για όλους αυτούς τους λόγους, κρίνεται απολύτως αναγκαίο να βελτιώσουμε διμερώς τη σχέση μας με τη Δημοκρατία της Κορέας. Αυτό μπορεί να επιτευχθεί χάρη στη συμφωνία πλαίσιο που καλύπτει εκτενώς τα οικονομικά ζητήματα και τον πολιτικό διάλογο. Περιλαμβάνει λεπτομερείς διατάξεις που θίγουν άμεσα ζητήματα καίριας σημασίας για την Ευρωπαϊκή Ένωση: οικονομικά ζητήματα όπως δικαιώματα πνευματικής ιδιοκτησίας, ναυπηγική βιομηχανία, θαλάσσιες μεταφορές και ούτω καθεξής, αλλά και ζητήματα σε άλλους τομείς, όπως ανθρώπινα δικαιώματα, συμπεριλαμβανομένων των δικαιωμάτων των εργαζομένων, συνεργασία κατά των ναρκωτικών και νομιμοποίηση προσόδων από παράνομες δραστηριότητες.
<P>
Η συμφωνία πλαίσιο ενισχύει την οργάνωση του θεσμικού μηχανισμού μέσω του οποίου η Ευρωπαϊκή Ένωση μπορεί να επιδιώξει την ικανοποίηση των συμφερόντων της όσον αφορά την Κορέα, ενώ η Επιτροπή έχει δεσμευθεί πλήρως να εφαρμόζει αυτή τη συμφωνία για την προώθηση των ευρωπαϊκών συμφερόντων. Θα ήθελα να επισημάνω ότι η συμφωνία πλαίσιο δεν είναι μία πράξη φιλανθρωπίας που ανοίγει τις αγορές μας στην Κορέα. Δεν συνεπάγεται εμπορικές παραχωρήσεις. Πρόκειται για μια πολύπλευρη, μη προτιμησιακή, συμφωνία που ανοίγει νέες διμερείς διόδους για διάλογο και συνεργασία και, όπως θα ήθελα να τονίσω, για τη διευθέτηση των διαφορών με αυτό τον σημαντικό εμπορικό εταίρο. Συνεπώς, σε περίπτωση που έχουμε κάποιο πρόβλημα ή που νομίζουμε ότι έχουν προχωρήσει ώς ένα βαθμό, αλλά όχι όσο θα έπρεπε, μας δίδεται μια νέα ευκαιρία αντιμετώπισής του με οργανωμένο τρόπο.
<P>
Η σημερινή ψηφοφορία είναι επίκαιρη όχι μόνο γιατί διεξάγεται ακριβώς πριν στείλει αντιπροσωπεία στην Κορέα το Ευρωπαϊκό Κοινοβούλιο, αλλά επίσης επειδή έχει περάσει ένας χρόνος από την έναρξη της χρηματοπιστωτικής κρίσης και την αλλαγή της κυβέρνησης στην Κορέα. Επί προεδρίας του Kim Dae Jung, η Κορέα έχει εισέλθει σε φάση οικονομικών μεταρρυθμίσεων και έχει αρχίσει να ασχολείται με την αντιμετώπιση ορισμένων προβλημάτων που μας απασχολούν εδώ και καιρό. Πρέπει να γίνουν περισσότερα και η Επιτροπή θα συνεχίσει να είναι εξαιρετικά προσεκτική, αλλά η Κορέα αξίζει την υποστήριξη και ενθάρρυνσή μας για την πορεία που έχει επιλέξει. Τα δικαιώματα των εργαζομένων είναι σίγουρα ένας τομέας που χρειάζεται βελτίωση, όπως πολύ σωστά έχει τονίσει ο κ. Porto.
<P>
Ο κ. Smith μάς ρώτησε πώς θα παρακολουθούμε τη συμφωνία και πώς θα εξασφαλίσουμε ότι γίνονται περαιτέρω τροποποιήσεις όσον αφορά τα δικαιώματα των εργαζομένων. Η απάντηση είναι ότι θα εξετάσουμε όλο το υλικό που ο ίδιος ανέφερε, καθώς και το υλικό που έχουμε στη διάθεσή μας, και θα στείλουμε μια αντιπροσωπεία επί τόπου στη Σεούλ, που θα δραστηριοποιηθεί για να συγκεντρώσει πληροφορίες για μας. Νομίζω όμως ότι είναι σωστό να τονίσουμε ότι έχουν ήδη ληφθεί κάποια θετικά μέτρα επί Προέδρου Kim, ο οποίος έχει πετύχει τη διεξαγωγή ενός εθνικού τριμερούς διαλόγου με θέμα την αναδιάρθρωση. Την περασμένη βδομάδα, όπως τόνισε η κ. Malone, ψηφίστηκε από την Εθνοσυνέλευση ένας νόμος ορόσημο που καθιερώνει συνδικαλιστικά δικαιώματα για τους δασκάλους. Είναι αξιοσημείωτο το γεγονός ότι τα πράγματα κινούνται προς τη σωστή κατεύθυνση και αποτελεί αξιολογώτατο επίτευγμα, αν λάβετε υπόψη ότι πραγματοποιήθηκε σε περίοδο σημαντικής κάμψης της οικονομικής δραστηριότητας, κατά την οποία η οικονομική αύξηση ανέρχεται σε μείον 6, 8 % και η ανεργία έχει τριπλασιαστεί μέσα σε ένα μόνο χρόνο. Η ουσία της συμφωνίας και η ανάγκη να βελτιωθεί η πολιτική και οικονομική θέση της Ευρώπης στην Ασία αποτελούν αυτοί καθ' εαυτοί επαρκείς λόγους για να προτείνουμε ότι η συμφωνία πρέπει να έχει την υποστήριξη του Κοινοβουλίου.
<P>
Ωστόσο, θα ήθελα να προσθέσω ότι υποστηρίζοντάς τη έχουμε την ευκαιρία να δώσουμε μια πολιτική ένδειξη υποστήριξης προς τον Πρόεδρο Kim και τους υποστηρικτές του που έχουν δεσμευτεί πλήρως για την οικονομική μεταρρύθμιση, που έρχονται αντιμέτωποι με ισχυρά κεκτημένα συμφέροντα εναντίον μιας τέτοιας μεταρρύθμισης και που έχουν δεσμευτεί επίσης για την αντιμετώπιση της διαφθοράς και την ενίσχυση της δημοκρατίας στην Κορέα. Ο κ. Valdivielso de Cuι πολύ σωστά τονίζει ότι εξακολουθούν να υπάρχουν δυσκολίες, ειδικά στον τομέα της ναυπηγικής, κάτι στο οποίο έχει αναφερθεί και ο κ. Jarzembowski. Είναι αδύνατο να δοθούν εγγυήσεις για το μέλλον. Πιστεύω ότι η υλοποίηση της συμφωνίας ΟΟΣΑ θα μας προσέφερε τη μεγαλύτερη δυνατή προστασία. Αυτό καθυστερεί για την ώρα επειδή οι Ηνωμένες Πολιτείες δεν είναι έτοιμες να επικυρώσουν τη συμφωνία.
<P>
Είναι πού πιθανό να προχωρήσουμε χωρίς τις Ηνωμένες Πολιτείες δεδομένου ότι οι ΗΠΑ αντιπροσωπεύουν ένα πολύ μικρό ποσοστό της παγκόσμιας ναυπηγικής βιομηχανίας. Δυστυχώς, η ευρωπαϊκή βιομηχανία δεν είναι αυτής της άποψης. Πιστεύω ότι είναι φρούδες οι ελπίδες που τρέφει η ευρωπαϊκή βιομηχανία ότι αν δεν επικυρωθεί αυτή η συμφωνία, θα έχει μεγαλύτερη κρατική βοήθεια από τις εθνικές κυβερνήσεις. Όσο πιο σύντομα απελευθερωθεί από αυτή την πλάνη και συμφιλιωθεί με την ιδέα ότι δεν πρόκειται να δοθεί μεγαλύτερη κρατική βοήθεια, τόσο πιο σύντομα θα υποστηρίξει ότι πρέπει να προχωρήσουμε σε τετραμερή βάση, ακόμη και χωρίς τις Ηνωμένες Πολιτείες, έτσι ώστε να έχουμε εμείς την προστασία έναντι της Κορέας που θα μας εξασφάλιζε η Συμφωνία ΟΟΣΑ.
<P>
Για όλους αυτούς τους λόγους, ελπίζω ότι το Κοινοβούλιο θα υποστηρίξει τη συμφωνία πλαίσιο για το εμπόριο και τη συνεργασία με την Κορέα.

<SPEAKER ID=126 LANGUAGE="EN" NAME="Malone">
Κύριε Πρόεδρε, θα μπορούσα να συμπεράνω από αυτά που είπε ο Επίτροπος ότι αναλαμβάνει την υποχρέωση να παρουσιάσει στο Κοινοβούλιο μια ετήσια έκθεση και ότι θα λάβει υπόψη του τα δύο άλλα σημεία που περιλαμβάνονται στα πορίσματά μου;

<SPEAKER ID=127 NAME="Brittan, Sir Leon">
Θα λάβουμε ασφαλώς υπόψη όλα όσα περιλαμβάνονται στα πορίσματα. Όσον αφορά την έκθεση δεν με ενθουσιάζουν και πολύ - όπως ίσως γνωρίζετε - οι επίσημες εκθέσεις αλλά μου αρέσει ιδιαίτερα να δίνω αναφορά στο Κοινοβούλιο. Όπως γνωρίζουν πολλοί εδώ, είναι μεγάλη μου χαρά να εμφανιστώ στο Κοινοβούλιο και να δώσω πλήρη αναφορά για την κατάσταση στην Κορέα ή για οποιαδήποτε πτυχή της που ενδιαφέρει ανά πάσα στιγμή το Κοινοβούλιο.
<P>
Δεν μου αρέσει όμως ιδιαίτερα να επισημοποιώ ...
<P>
Διακοπή από την κ. Malone
<P>
Λοιπόν, αυτό που μπορώ να πω είναι ότι τα κράτη μέλη της Ευρωπαϊκής Ένωσης δεν πρόκειται να διορίσουν κάποιον που να έχει διαφορετική άποψη, εκτός αν τους έχει στρίψει.

<SPEAKER ID=128 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=8>
Ώρα των Ερωτήσεων (Επιτροπή)
<SPEAKER ID=129 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B4-0004/99).

<SPEAKER ID=130 NAME="Πρόεδρος">
Κυρίες και κύριοι, αν δεν έχετε αντίρρηση, θα σας πρότεινα να προηγηθούν οι ερωτήσεις 29 και 32 των ερωτήσεων 30 και 31, διότι έτσι θα δώσουμε τη δυνατότητα στον κ. Monti να απαντήσει σ' αυτές τις δύο ερωτήσεις και να αποχωρήσει. Καταλαβαίνω ότι δεν υπάρχει αντίρρηση, διότι αυτή η μετάθεση συνεπάγεται μόνο μία πολύ σύντομη καθυστέρηση για τις άλλες δύο. Καλώ, ως εκ τούτου, κατ' αρχάς τον Επίτροπο κ. Monti, τον οποίο καλωσορίζω και στον οποίο εύχομαι το καλύτερο για τη νέα χρονιά, να απαντήσει στην ερώτηση αριθ. 29.
<P>

<P>
Ερώτηση αριθ. 29 του κ. Jaime Valdivielso de Cuι (H-1188/98): Θέμα: Ηλεκτρονικό εμπόριο
<P>
Η Ευρωπαϊκή Επιτροπή ολοκληρώνει σχέδιο οδηγίας σχετικά με την προώθηση της ανάπτυξης του ηλεκτρονικού εμπορίου. Αυτή η μορφή εμπορίου συνεπάγεται την ανταλλαγή εμπιστευτικών δεδομένων, όπως είναι δεδομένα προσωπικού χαρακτήρα των συμβαλλομένων μερών, συμπεριλαμβανομένων και των κωδικών αριθμών των πιστωτικών καρτών που αποτελούν το σύνηθες μέσον πληρωμής στις συναλλαγές μέσω του Διαδικτύου.
<P>
Θα μπορούσε η Επιτροπή να παράσχει πληροφορίες σχετικά με τα μέτρα που θα ληφθούν για να διασφαλισθεί ο εμπιστευτικός χαρακτήρας των δεδομένων αυτών και να αποτραπεί η ανάρμοστη χρήση τους;
<P>
Κύριε Monti, έχετε τον λόγο.

<SPEAKER ID=131 NAME="Monti">
Ανταποδίδω φιλικά τις ευχές σας, κύριε Πρόεδρε, και σας ευχαριστώ για την χάρη που μου κάνατε συνενώνοντας τις δύο ερωτήσεις. Ξεκινώντας από την πρώτη, η ερώτηση που έθεσε ο αξιότιμος κύριος βουλευτής εγείρει το λεπτό ζήτημα της προστασίας των δεδομένων προσωπικού χαρακτήρα κατά τις εμπορικές συναλλαγές που γίνονται μέσω δικτύου. Συγκεκριμένα, γίνεται αναφορά στους προσωπικούς κωδικούς των πιστωτικών καρτών, που αποτελούν ένα από τα κύρια μέσα πληρωμής μέσω του Ιντερνέτ. Για να ανταποκριθούμε στις απαιτήσεις για την προστασία του απορρήτου και να αποφύγουμε τους κινδύνους που συνδέονται με τις διάφορες μορφές ηλεκτρονικής πειρατείας, το βασικό μέσο είναι αυτό της κρυπτογράφησης, έτσι όπως υποδεικνύεται από την Επιτροπή στην ανακοίνωση με θέμα την ψηφιακή υπογραφή και την κρυπτογράφηση.
<P>
Η Επιτροπή, πέρα από την στήριξη δραστηριοτήτων έρευνας και ανάπτυξης των μέσων που έχουν σκοπό να εγγυηθούν την ασφαλή μετάδοση στοιχείων σχετικών με τις πιστωτικές κάρτες, ενθαρρύνει την ενίσχυση των τεχνολογιών που στοχεύουν στην ελαχιστοποίηση της χρήσης των δεδομένων προσωπικού χαρακτήρα κατά τις ηλεκτρονικές συναλλαγές. Για παράδειγμα, από τεχνικής άποψης, πρέπει να θυμίσουμε ότι το κοινό πρόγραμμα δραστηριοτήτων, τεχνολογικής έρευνας και ανάπτυξης χρηματοδότησε διάφορα μέσα που έχουν σκοπό να εγγυηθούν την ασφαλή μετάδοση των στοιχείων που σχετίζονται με τις πιστωτικές κάρτες, όπως το πρότυπο SET, ένα ανοιχτό πρότυπο για την ασφαλή ηλεκτρονική μετάδοση, που αναπτύχθηκε από την VISA και την MASTERCARD, το οποίο τώρα μετατράπηκε σε C-SET για να καταστήσει δυνατή τη χρήση των έξυπνων καρτών.
<P>
Η Επιτροπή έχει επίσης ξεκινήσει ερευνητικά προγράμματα σχετικά με προβλήματα γενικής εμβέλειας που αφορούν την ασφάλεια της τηλεπληροφορικής στο πλαίσιο, για παράδειγμα, του προγράμματος INFOSEC. Όσον αφορά το ηλεκτρονικό εμπόριο ειδικότερα, το πρόγραμμα ESPRIT χρηματοδότησε διάφορα ειδικά προγράμματα στον τομέα αυτόν. Η Επιτροπή στηρίζει επιπλέον την ανάπτυξη των τεχνικών μέσων για τις ηλεκτρονικές ανταλλαγές και την ασφάλεια στο πλαίσιο του πέμπτου προγράμματος δραστηριοτήτων έρευνας και τεχνολογικής ανάπτυξης, που θα δώσει ιδιαίτερη ώθηση στην ανάπτυξη τεχνολογιών για την επέκταση της προστασίας του ιδιωτικού βίου.
<P>
Τέλος, κύριε Πρόεδρε, θα ήθελα να τονίσω ότι η προστασία των δεδομένων προσωπικού χαρακτήρα κατά τις επικοινωνίες μέσω Ιντερνέτ εντάσσεται στο νομικό πλαίσιο ad hoc για την ρύθμιση της επεξεργασίας των πληροφοριών προσωπικού χαρακτήρα το οποίο αποτελείται από τις οδηγίες 95/46/ΕΕ και 97/66/ΕΕ, που τέθηκαν σε ισχύ στις 25 Οκτωβρίου 1998.

<SPEAKER ID=132 LANGUAGE="ES" NAME="Valdivielso de Cuι">
Στο πλαίσιο της προηγούμενης ερώτησης θα ήθελα να διατυπώσω άλλες δύο, τις οποίες θεωρώ σημαντικές:
<P>
Σκέπτεται η Επιτροπή να διευρύνει τα υπάρχοντα δικαστικά μέσα, για να διασφαλίσει την αποτελεσματική προστασία των καταναλωτών ενώπιον των δικαστηρίων, καθιστώντας αυτά τα μέσα πιο γοργά και πιο ευέλικτα;
<P>
Σε περίπτωση που, παρά τα μέτρα αυτά, προξενείται ζημία στον καταναλωτή, έχει προβλέψει η Επιτροπή κανέναν μηχανισμό για τη διάρθρωση αποτελεσματικής δικαστικής προστασίας;

<SPEAKER ID=133 LANGUAGE="IT" NAME="Monti">
Μπορώ να διαβεβαιώσω ότι αυτές οι πτυχές, που ήλθαν στην επιφάνεια, προβλέπονται στις δύο οδηγίες σχετικά με την ρύθμιση της επεξεργασίας των προσωπικών δεδομένων στις οποίες αναφέρθηκα, δηλαδή τις υπ' αριθ. 95/46 και την 97/66.

<SPEAKER ID=134 NAME="Πρόεδρος">

<P>
Ερώτηση αριθ. 32 της κας Karin Riis-Jψrgensen, την οποία αντικαθιστά ο κ. Kofoed (H-1182/98): Θέμα: Οδηγία για τα όπλα
<P>
Το άρθρο 17 της οδηγίας για τα όπλα (91/477/ΕΟΚ) ορίζει ότι η Επιτροπή υποβάλλει έκθεση στο Ευρωπαϊκό Κοινοβούλιο και το Συμβούλιο, στην οποία αναφέρονται οι συνέπειες από την εφαρμογή της οδηγίας. Έχει ήδη καταρτισθεί η έκθεση αυτή και, εάν όχι, πότε προτίθεται η Επιτροπή να την υποβάλει;
<P>
Σε ό, τι αφορά την προετοιμασία της έκθεσης, γνωρίζει η Επιτροπή τις επιπτώσεις που συνεπάγεται η εφαρμογή της οδηγίας, υπό μορφήν πρόσθετων εξόδων και φόρτου εργασίας, για τα 10 περίπου εκατομμύρια ευρωπαίων κυνηγών και αθλητών της σκοποβολής κατά τη μεταφορά πυρίμαχων όπλων στο εσωτερικό της Ευρωπαϊκής Ένωσης;
<P>
Κύριε Monti, σας καλώ να απαντήσετε τώρα στην ερώτηση του κ. Kofoed.

<SPEAKER ID=135 NAME="Monti">
Κατά την διάρκεια του δεύτερου εξαμήνου του 1999 η Επιτροπή προβλέπει να παρουσιάσει στο Συμβούλιο και στο Ευρωπαϊκό Κοινοβούλιο μια έκθεση σχετικά με την εφαρμογή της οδηγίας 91/477, που αφορά τον έλεγχο της αγοράς και της κατοχής όπλων. Στο πλαίσιο αυτής της έκθεσης, η Επιτροπή προτίθεται να εξετάσει την λειτουργία και τις επιπτώσεις της οδηγίας από πολλές απόψεις. Για τον σκοπό αυτό, η Επιτροπή θα προετοιμάσει ένα ερωτηματολόγιο που θα μεταβιβαστεί στους ενδιαφερόμενους φορείς και θα εξετάζει τις πτυχές που επισήμανε η αξιότιμη κύρια βουλευτής στην ερώτησή της και οι οποίες θα αναφέρονται στη σχέση κόστους/αποτελέσματος που θα έχει η εφαρμογή της οδηγίας. Θα συζητηθεί επίσης το πρόβλημα που συνδέεται με την χρησιμοποίηση του ευρωπαϊκού δελτίου πυροβόλου όπλου για το κυνήγι και το άθλημα της σκοποβολής.

<SPEAKER ID=136 LANGUAGE="DA" NAME="Kofoed">
Κύριε Επίτροπε, σας ευχαριστώ για την φιλική σας απάντηση και για όσα είπατε σε σχέση με την εν λόγω έκθεση, όμως θα ήθελα να σας ρωτήσω αν γνωρίζετε πόσες χώρες εφαρμόζουν την οδηγία. Απ' όσο γνωρίζω εγώ, η κατάσταση είναι τέτοια ώστε, εάν ένας Δανός θέλει να πάει για κυνήγι στη Μεγάλη Βρετανία πρέπει να υποβάλει αίτηση ένα μήνα νωρίτερα. Από αυτό φαίνεται ότι η Μεγάλη Βρετανία δεν έχει εφαρμόσει την οδηγία. Η ερώτησή μου είναι λοιπόν: πόσες χώρες δεν έχουν ακόμη εφαρμόσει την οδηγία;

<SPEAKER ID=137 LANGUAGE="IT" NAME="Monti">
Μπορώ να ανακοινώσω ότι όλα τα κράτη μέλη έχουν προχωρήσει στην μεταφορά της οδηγίας.

<SPEAKER ID=138 NAME="Πρόεδρος">

<P>
Ερώτηση αριθ. 30 του κ. Gary Titley (H-1177/98): Θέμα: ΕΟΧ και διεύρυνση
<P>
Το άρθρο 128 της Συνθήκης για την Ίδρυση του Ευρωπαϊκού Οικονομικού Χώρου ορίζει ότι κάθε ευρωπαϊκό κράτος που προσχωρεί στην Κοινότητα υποβάλλει αίτηση προσχωρήσεως στον Ευρωπαϊκό Οικονομικό Χώρο. Ποίες είναι οι σε θεσμικό επίπεδο συνέπειες αυτού του στοιχείου;
<P>
Συγκεκριμένα, εάν η προσχώρηση στην ΕΕ αυτομάτως υποχρεώνει τα νέα μέλη να προσχωρήσουν στον ΕΟΧ, πώς συμμετέχουν τα κράτη ΕΖΕΣ του ΕΟΧ στη λήψη αποφάσεων που οδηγούν σε διεύρυνση της ΕΕ;
<P>
Θα χρειάζονται δύο γύροι επικυρώσεως, ήτοι ένας για διεύρυνση της ΕΕ και ένας για διεύρυνση του ΕΟΧ;
<P>
Καλωσορίζουμε τον κ. Van den Broek και τον καλούμε να απαντήσει στην ερώτηση του κ. Titley.

<SPEAKER ID=139 NAME="Van den Broek">
Η ερώτηση του αξιότιμου μέλους του Σώματος αφορά τη σχέση της ιδιότητας μέλους του Ευρωπαϊκού Οικονομικού Χώρου αφενός, και των χωρών που πρόκειται να καταστούν νέα μέλη της Ευρωπαϊκής Ένωσης, οι οποίες με την προσχώρησή τους θα υιοθετήσουν φυσικά το κοινοτικό κεκτημένο σύμφωνα με τους όρους που θα συμπεριλαμβάνονται στη συμφωνία της προσχώρησης, όταν θα ολοκληρωθούν οι σχετικές διαπραγματεύσεις. Ένα τμήμα του κεκτημένου που θα αποτελέσει αντικείμενο διαπραγματεύσεων θα είναι η συμφωνία για τον Ευρωπαϊκό Οικονομικό Χώρο και, κατ'αυτή την έννοια, η προσχώρηση στην Ευρωπαϊκή Ένωση συνεπάγεται αυτομάτως την προσχώρηση στον Ευρωπαϊκό Οικονομικό Χώρο. Το άρθρο 128 της συμφωνίας για τον ΕΟΧ προβλέπει ένα διαδικαστικό μηχανισμό για την προσχώρηση νέων μελών σ'αυτόν. Το άρθρο 128 αποτελείται από τρία σκέλη. Κατ'αρχάς, ορίζει ότι η αίτηση ενός νέου μέλους θα πρέπει να αποσταλεί στο Συμβούλιο του ΕΟΧ. Κατά δεύτερον, ότι οι προϋποθέσεις συμμετοχής αποτελούν αντικείμενο συμφωνίας που συνάπτεται μεταξύ των πλευρών που συμμετέχουν στη συμφωνία ΕΟΧ και της υποψήφιας χώρας. Κατά τρίτον, η συμφωνία πρέπει να επικυρωθεί από όλες τις ενδιαφερόμενες πλευρές. Είναι οι ίδιες οι υποψήφιες χώρες που πρέπει να αποφασίσουν πότε θα υποβάλουν αίτηση για να γίνουν μέλη του ΕΟΧ. Αυτό πρέπει να συμβεί οπωσδήποτε πριν από την προσχώρησή τους στην Ευρωπαϊκή Ένωση.
<P>
Η Επιτροπή ενημερώνει συστηματικά τις χώρες ΕΖΕΣ-ΕΟΧ σχετικά με την πρόοδο που σημειώνεται στις εργασίες για τη διεύρυνση μέσω μιας μικτής επιτροπής. Το όργανο που αποφασίζει αν θα ληφθούν υπόψη τα σχόλια των χωρών ΕΖΕΣ-ΕΟΧ είναι το Συμβούλιο. Όντως, οι διαπραγματεύσεις για τη διεύρυνση διεξάγονται πάντα στο πλαίσιο μιας διακυβερνητικής διάσκεψης. Δεδομένου ότι η συμφωνία ΕΟΧ αποτελεί τμήμα του κοινοτικού κεκτημένου, η επικύρωση εκ μέρους των κρατών μελών της συμφωνίας προσχώρησης ισοδυναμεί ταυτόχρονα με επικύρωση της διεύρυνσης του ΕΟΧ. Οι χώρες ΕΖΕΣ-ΕΟΧ πρέπει επίσης να επικυρώσουν τη συμμετοχή των υποψηφίων χωρών στον ΕΟΧ. Οι αποφάσεις αυτές πρέπει να ληφθούν παράλληλα, έτσι ώστε οι υποψήφιες χώρες να καταστούν πλήρη μέλη του ΕΟΧ τη στιγμή που θα προσχωρήσουν στην Ευρωπαϊκή Ένωση. Ζητώ συγνώμη που η περιγραφή αυτή είναι κάπως πολύπλοκη, ελπίζω όμως ότι θα έχει γίνει σαφές στα αξιότιμα μέλη του Σώματος τι ήθελα να πω.

<SPEAKER ID=140 LANGUAGE="EN" NAME="Titley">
Θα ήθελα να ευχαριστήσω τον Επίτροπο για τη λεπτομερή απάντησή του, αν και ουσιαστικά δεν έχει απαντήσει στο τελευταίο μέρος της ερώτησής μου, δηλαδή αν χρειάζονται δύο γύροι κυρώσεως - ένας για προσχώρηση στην Ευρωπαϊκή Ένωση και ένας για προσχώρηση στον Ευρωπαϊκό Οικονομικό Χώρο. Κάθε χώρα που είναι μέλος του ΕΟΧ έπρεπε να κυρώσει τη Συμφωνία ΕΟΧ. Πρέπει ως εκ τούτου το Ηνωμένο Βασίλειο, για παράδειγμα, να επικυρώσει την προσχώρηση της Πολωνίας στην ΕΕ και την προσχώρησή της στον ΕΟΧ;
<P>
Δεύτερον, μπορεί να επιβεβαιώσει ότι οι αιτούσες χώρες πρέπει να υποβάλουν αίτηση για να προσχωρήσουν στον ΕΟΧ - ότι δηλαδή αυτό είναι υποχρεωτικό, ότι είναι υποχρεωμένες να υποβάλουν αίτηση; Επίσης, τι γίνεται αν μια παρέκκλιση είναι υπό διαπραγμάτευση στα πλαίσια των διαπραγματεύσεων προσχώρησης, με την οποία δεν συμφωνούν τα κράτη ΕΖΕΣ του ΕΟΧ; Έχουν το δικαίωμα να εκφράσουν την άποψή τους αν, για παράδειγμα, επιτραπούν συγκεκριμένες παρεκκλίσεις κατά την προσχώρηση της Πολωνίας που, όσον αφορά τα κράτη ΕΖΕΣ, υπονομεύουν τη συμφωνία ΕΟΧ; Πρέπει να το δεχθούν απλώς ως τετελεσμένο γεγονός;

<SPEAKER ID=141 NAME="Van den Broek">
Θα ήθελα να ξεκινήσω με την τελευταία ερώτηση. Ανακεφαλαιώνω καλά αυτή την ερώτηση αν τη διατυπώσω ως εξής: Θα μπορούσαν να ισχύουν διαφορετικοί όροι για την προσχώρηση στην ΕΕ και για τη συμμετοχή στον ΕΟΧ; Εφόσον το κεκτημένο ΕΟΧ για τις υποψήφιες χώρες θα ταυτίζεται με το κοινοτικό κεκτημένο, θα ήταν αδιανόητο να έχουν οι υποψήφιες χώρες ως μέλη του ΕΟΧ μεταβατικές περιόδους που δεν θα ταυτίζονται με εκείνες που συμφωνήθηκαν στις διαπραγματεύσεις προσχώρησης. Θα πρέπει να υπάρχει σαφής παραλληλισμός.
<P>
Όσον αφορά την κύρωση, προσπάθησα να καταστήσω σαφές με την πρώτη μου απάντηση ότι εφόσον η συμφωνία για τον ΕΟΧ είναι μέρος του κοινοτικού κεκτημένου, η κύρωση της συνθήκης προσχώρησης από τα κράτη μέλη συνεπάγεται και κύρωση της διεύρυνσης του ΕΟΧ. Ελπίζω ότι έχω διευκρινίσει τη θέση μου.
<P>
Όσον αφορά το άρθρο 128, αν διαβάσετε το κείμενο κατά γράμμα πρέπει να υποβάλουν αίτηση, αλλά στην ουσία το Συμβούλιο θα τους υπενθυμίσει ότι αυτή η επίσημη πράξη πρέπει να διεκπεραιωθεί οπωσδήποτε πριν από την προσχώρηση, γεγονός που στην πραγματικότητα συνεπάγεται συμμετοχή στον ΕΟΧ. Αυτές οι διατυπώσεις πρέπει να ολοκληρωθούν.

<SPEAKER ID=142 NAME="Πρόεδρος">

<P>
Ερώτηση αριθ. 31 του κ. Brian Crowley (H-1216/98): Θέμα: Το κοινοτικό πρόγραμμα για την παροχή γάλακτος στα σχολεία
<P>
Η Επιτροπή έχει αναλάβει την εμπεριστατωμένη αναθεώρηση του κοινοτικού προγράμματος για την παροχή γάλακτος στα σχολεία το 1993 και, όπως θα γνωρίζει, η Συνθήκη του Αμστερνταμ δεσμεύει πλέον την Κοινότητα να αναπτύξει δραστηριότητες στον τομέα της δημόσιας υγείας με στόχο τη βελτίωση της δημόσιας υγείας, την πρόληψη ανθρώπινων ασθενειών και παθήσεων και την εξάλειψη εστιών κινδύνου για την υγεία των ανθρώπων.
<P>
Διαθέτει η Επιτροπή οποιαδήποτε σχέδια για νέους τρόπους προώθησης του προγράμματος παροχής, γάλακτος στα σχολεία στο πλαίσιο του ευρύτερου πεδίου εφαρμογής του άρθρου 152 της Συνθήκης του Αμστερνταμ, και αν τούτο συμβαίνει, με ποιό τρόπο θα προωθήσει το πρόγραμμα αυτό;
<P>
Καλωσορίζω τον κ. Fischler τον καλώ να απαντήσει στην ερώτηση του κ. Crowley.

<SPEAKER ID=143 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι, η παρούσα ρύθμιση για την παροχή γάλακτος στα σχολεία έχει κατ' αρχήν δύο στόχους: από την μία πλευρά θέλουμε να επιτύχουμε τους στόχους της Κοινής Οργάνωσης Αγοράς στον τομέα του γάλακτος και να συμβάλουμε στην αύξηση των πωλήσεων. Από την άλλη πλευρά, με αυτή τη δράση για την παροχή γάλακτος στα σχολεία, στόχος μας είναι να κινητοποιήσουμε ειδικά τη νέα γενιά στην Ευρωπαϊκή 'Ένωση να καταναλώνει γάλα να θέσουμε στη διάθεση των παιδιών ένα υγιεινό είδος διατροφής.
<P>
Δεν βλέπουμε επί του παρόντος κανένα λόγο, γιατί να αλλάξουμε κάτι στους στόχους αυτούς. Συνεπώς επί του παρόντος δεν έχει σχεδιασθεί καμία αλλαγή. Φυσικά θα πρέπει να δούμε και τα αποτελεσμάτων διαπραγματεύσεων για την Ατζέντα 2000. Ενδέχεται φυσικά, υπό το πρίσμα του εν λόγω αποτελέσματος, να χρειαστεί να προβούμε σε κάποιες αλλαγές και προσαρμογές.
<P>
Πέραν τούτου έχει ανατεθεί σε εξωτερικούς ερευνητές μία έρευνα που πρόκειται να ολοκληρωθεί άμεσα και τότε θα δούμε τι μας συνιστούν αυτοί οι ανεξάρτητοι, εξωτερικοί εμπειρογνώμονες και θα προσανατολίσουμε την περαιτέρω πολιτική μας σύμφωνα με τις συστάσεις τους.

<SPEAKER ID=144 LANGUAGE="EN" NAME="Crowley">
Θα ήθελα να ευχαριστήσω τον Επίτροπο για την απάντησή του. Γνωρίζετε ήδη τι θα προκύψει από τον εξωτερικό έλεγχο όσον αφορά τη μελλοντική εφαρμογή του προγράμματος. Θα μπορούσατε να μας υποδείξετε απόψε ποιος νομίζετε ότι θα ήταν ο καλύτερος τρόπος προώθησης του προγράμματος παροχής γάλακτος στα σχολεία, έτσι ώστε να εξασφαλιστεί η συνέχιση της εφαρμογής του, καθώς επίσης πως θα μπορούσε να τροποποιηθεί αυτό το πρόγραμμα κάποια στιγμή μελλοντικά;

<SPEAKER ID=145 LANGUAGE="DE" NAME="Fischler">
Κύριε Πρόεδρε, θα ήθελα να απαντήσω σε αυτήν την συμπληρωματική ερώτηση του κ. Crowley. Από τη δική μου σκοπιά μπορούν να ειπωθούν τα εξής. Δεν έχω πληροφορίες για τα επικείμενα αποτελέσματα της έρευνας των εξωτερικών εμπειρογνωμόνων. Είμαι φυσικά πρόθυμος να τα δημοσιοποιήσω αντίστοιχα, μόλις μου υποβληθούν.
<P>
Κατά την προσωπική μου - και τονίζω την προσωπική μου - άποψη σχετικά με την παροχή γάλακτος στα σχολεία, θα μπορούσε να σκεφτεί κανείς, υπό το φως της μεταρρύθμισης, μήπως είναι παρ' όλα αυτά δυνατόν να ελαφρύνει κανείς αυτό το σύστημα από τη γραφειοκρατία που το βαραίνει σήμερα. Ανεξάρτητα από όλα αυτά θα πρέπει ουσιαστικά να είναι και προς το συμφέρον της γαλακτοκομικής βιομηχανίας να κάνει το παν να επιστήσει ανάλογα την προσοχή των μελλοντικών της καταναλωτών στο προϊόντα της και να μην αφήνει απλώς την δημόσια διοίκηση να ενθαρρύνει μέσω επιδοτήσεων τα παιδιά να καταναλώνουν περισσότερο γάλα. Στο σημείο αυτό μπορώ να φανταστώ μία συντονισμένη δράση μεταξύ ιδιωτικής επιχειρηματικής πρωτοβουλίας και της Κοινότητας, ώστε το αποτέλεσμα να είναι το καλύτερο δυνατόν.

<SPEAKER ID=146 NAME="Πρόεδρος">
Ευχαριστώ πολύ, κύριε Fischler.
<P>
Κυρίες και κύριοι, αφού ευχαριστήσουμε τον κ. Fischler για την απάντησή του, θα είχε κανονικά σειρά να εξεταστεί η ερώτηση αριθ. 33 της κ. Heidi Hautala. Όμως, η κ. Hautala δεν μας τιμά με την παρουσία της, οπότε η ερώτησή της καθίσταται άκυρη.

<SPEAKER ID=147 NAME="Πρόεδρος">

<P>
Ερώτηση αριθ. 34 του κ. Joan Vallvι (H-1191/98): Θέμα: Αθλητικές εθνικές ομάδες στην Καταλωνία
<P>
Το άρθρο 129 της Συνθήκης της Ένωσης αναφέρει ότι η Κοινότητα συμβάλλει στην ανάπτυξη των πολιτισμών των κρατών μελών και σέβεται την πολυμορφία τους.
<P>
Στο βαθμό που οι αθλητικές αναμετρήσεις αποτελούν πολιτιστικές εκδηλώσεις ευρείας κλίμακας, και προκειμένου να αξιοποιηθεί η πολυμορφία των λαών στην Ευρωπαϊκή Ενωση, θεωρεί άραγε η Επιτροπή ότι συμμορφούται προς τα κριτήρια που έχουν ορισθεί σε θέματα πολιτιστικών γεγονότων το σχέδιο Νόμου που επεξεργάζεται επί του παρόντος το Κοινοβούλιο της Καταλωνίας προκειμένου, μεταξύ άλλων, να δημιουργηθεί πλαίσιο στήριξης για τις αθλητικές εθνικές ομάδες της Καταλωνίας, κατά τον ίδιο τρόπο που ισχύει για τις ομάδες της Σκωτίας και της Ουαλλίας;
<P>
Καλωσορίζω τον Επίτροπο κ. Marcelino Oreja. Προσωπικά, σας εύχομαι ό, τι καλύτερο για το τρέχον έτος και σας καλώ να απαντήσετε στην ερώτηση του κ. Joan Vallvι.

<SPEAKER ID=148 NAME="Oreja">
Η Επιτροπή θεωρεί ότι οι στόχοι που προβλέπονται στο άρθρο 128 της Συνθήκης για τα πολιτιστικά θέματα δεν μπορούν να εφαρμοσθούν στις αθλητικές αναμετρήσεις μεταξύ εθνικών ομάδων. Κατά συνέπεια, δεν επαφίεται στην Επιτροπή να αποφανθεί για αυτό το θέμα.
<P>
Η δημιουργία και η λειτουργία των εθνικών ομάδων εξαρτάται, κατά πρώτο λόγο, από τη νομοθεσία κάθε κράτους και από τις αντίστοιχες αθλητικές οργανώσεις. Στην περίπτωση της Ισπανίας, θα πρέπει να ληφθεί υπόψη η ισπανική νομοθεσία επί του θέματος και, ειδικότερα, ο Νόμος περί αθλητισμού, της 15ης Οκτωβρίου 1990, και το Βασιλικό Διάταγμα αριθ. 2075, της 20ής Ιουλίου 1982, σχετικά με τις διεθνείς αθλητικές δραστηριότητες και εκπροσωπήσεις.

<SPEAKER ID=149 LANGUAGE="ES" NAME="Vallvι">
Ευχαριστώ πολύ, κύριε Επίτροπε, για την απάντησή σας, με την έννοια ότι δεν υπάρχει αντίρρηση στα κριτήρια της Ευρωπαϊκής Ένωσης, που ασφαλώς προωθεί την άνθιση των πολιτισμών των κρατών μελών μέσω του σεβασμού της περιφερειακής και εθνικής πολυμορφίας τους, όπως δηλώνει το γράμμα των Συνθηκών.
<P>
Θέλησα μόνο και μόνο να εκφράσω τη βούληση ενός σημαντικού τμήματος των πολιτών της Καταλωνίας να έχουν παρόμοιες αθλητικές ομάδες με εκείνες που υπάρχουν σήμερα στη Σκωτία και την Ουαλλία και που ενδέχεται να υπάρξουν στο μέλλον και σε άλλες χώρες, όπως για παράδειγμα η Φλάνδρα, ώστε να μπορούν οι πολίτες να βλέπουν την αναγνώριση της ταυτότητάς τους σ' αυτές τις αναμετρήσεις.

<SPEAKER ID=150 LANGUAGE="EN" NAME="Ewing">
Παίρνω το λόγο επειδή συμμερίζομαι απόλυτα τις απόψεις του κ. Joan Vallvι που υπέβαλε την ερώτηση, επειδή η καταγωγή του είναι όπως η δική μου, από τη Σκοτία, και γνωρίζει ότι η εθνική ποδοσφαιρική ομάδα σημαίνει πολλά για το λαό, καθώς επίσης επειδή τρέφω μεγάλο θαυμασμό για την Καταλωνία, γιατί από μικρό κορίτσι θυμάμαι που αποχαιρέτισα από τη Γλασκώβη τη Διεθνή Ταξιαρχία που έφευγε για την Καταλωνία, συμπεριλαμβανομένου και του ξάδερφού μου. Καταγόταν από τη Σκοτία ο συγγραφέας του βιβλίου «Homage to Catalonia », συνεπώς υπάρχει ένα έντονο συναίσθημα αλληλεγγύης.
<P>
Οι αθλητικές εκδηλώσεις ήταν ένα θέμα που συμπεριελήφθη σχετικά αργά στη Συνθήκη. Θα συμφωνούσε άραγε ο επίτροπος ότι η Επιτροπή θα πρέπει ίσως να εξετάσει την προοπτική να διευρύνει το πεδίο εξέτασης αυτού του θέματος επειδή από όλα τα αθλήματα δεν υπάρχει καμία αμφιβολία ότι το ποδόσφαιρο είναι εκείνο που προκαλεί τα πιο έντονα συναισθήματα;

<SPEAKER ID=151 LANGUAGE="ES" NAME="Oreja">
Πράγματι, πρόκειται για ένα θέμα που μας έχει απασχολήσει, ιδίως επειδή έχουμε ορισμένα νέα στοιχεία: αφενός, μια δήλωση στη Συνθήκη. Υπήρχε κάποιο κράτος που πίστευε ότι θα έπρεπε να συμπεριληφθεί το θέμα του αθλητισμού στη Συνθήκη. Δεν συμπεριλήφθηκε, ωστόσο, ούτε στα άρθρα ούτε σε κάποιο πρωτόκολλο, αλλά σε μία δήλωση. Αυτό σημαίνει, συνεπώς, όπως γνωρίζει πολύ καλά η κυρία βουλευτής, ότι συχνά κάτι που είναι πρώτα δήλωση, περνάει έπειτα και εντάσσεται στον κορμό της Συνθήκης. Είναι βέβαια δυνατό αυτή η δήλωση να αποτελεί προαγγελία και, επομένως, αυτή η ένταξη να μπορέσει να γίνει σε μια μελλοντική μεταρρύθμιση.
<P>
Θέλω να σας πω, επίσης, ότι το Ευρωπαϊκό Συμβούλιο της Βιέννης, τον περασμένο Δεκέμβριο, εξέτασε το θέμα του αθλητισμού και μάλιστα από δύο σκοπιές. Αφενός, την αναγνώριση του κοινωνικού ρόλου του αθλητισμού και, αφετέρου, την ανάγκη να υιοθετηθούν μέτρα σε σχέση με το ντοπάρισμα. Κρίνεται ότι στο θέμα του ντοπαρίσματος δεν πρέπει να δοθεί χωριστή απάντηση από κάθε κράτος μέλος, αλλά να υπάρξει κάποιος συντονισμός μεταξύ των διάφορων κρατών. Και μπορώ να σας πω επ' αυτού ότι παρότρυνα την αυστριακή προεδρία να διοργανώσει μια συνάντηση τριών υπουργών Αθλητισμού, της Γερμανίας, της Βρετανίας και της Αυστρίας, που θα έχει και την προεδρία, με τη συμμετοχή της Επιτροπής. Παρευρέθηκα προσωπικά στο Σάλτσμπουργκ, όπου ανταλλάξαμε απόψεις για τη δυνατή πορεία του αθλητισμού στο κοινοτικό πλαίσιο.
<P>
Για τις 3 και 4 Φεβρουαρίου, ο Πρόεδρος της Διεθνούς Ολυμπιακής Επιτροπής έχει συγκαλέσει μία συνεδρίαση στη Λωζάνη, για να εξεταστεί το θέμα του ντοπαρίσματος, και πιστεύω ότι η Ευρωπαϊκή Ένωση θα πρέπει να πάει σ' αυτή τη συνεδρίαση έχοντας προετοιμαστεί εκ των προτέρων. Γι' αυτό απευθύνθηκα σε όλους τους υπουργούς Αθλητισμού και τους ζήτησα να πραγματοποιήσουμε μια συνεδρίαση πριν από αυτή που έχει συγκαλέσει η Ολυμπιακή Επιτροπή, για να μάθουμε ποια είναι η θέση της Ευρωπαϊκής Ένωσης. Διότι δεν φαίνεται πως θα είχε πολύ νόημα να παραστούμε εκεί και να μιλά ο καθένας για λογαριασμό του, χωρίς να υπάρχει κάποια προηγούμενη συνεννόηση. Αυτός είναι ο λόγος για τον οποίο στις 19 Ιανουαρίου θα έχουμε μια προηγούμενη συνεδρίαση, ώστε να μπορέσουμε να προετοιμαστούμε για αυτήν τη συνάντηση, που θα πραγματοποιηθεί στις 3 και 4 Φεβρουαρίου στη Λωζάνη.
<P>
Συνεπώς, όπως βλέπει η κυρία βουλευτής, ο αθλητισμός αρχίζει να ανοίγει τον δρόμο του. Υπάρχει κάποιος που προτείνει να συμπεριληφθεί το θέμα του αθλητισμού στο άρθρο 128 της Συνθήκης. Αυτό θα σήμαινε ότι ο πολιτιστικός τομέας που προβλέπεται στη Συνθήκη θα συμπεριλάμβανε και τον αθλητισμό.
<P>
Πρέπει να σας πω ότι, παρ' όλο που πρόκειται για θέμα για το οποίο δεν έχει ακόμη εκφρασθεί συλλογικά η Επιτροπή, προσωπικά είμαι υπέρ αυτής της προσέγγισης και πιστεύω ότι αποτελεί πορεία προς τη σωστή κατεύθυνση η προσπάθεια να ανοίξει προοδευτικά ο δρόμος, για να μπορέσει εν καιρώ ο αθλητισμός, με σεβασμό - φυσικά - της επικουρικότητας, να συμπεριληφθεί στη Συνθήκη.

<SPEAKER ID=152 NAME="Πρόεδρος">
Ευχαριστώ πολύ, κύριε Επίτροπε. Εφιστώ την προσοχή σας ακόμη σ' αυτήν την ερώτηση, διότι, αν και μου ζήτησαν τον λόγο δύο βουλευτές, σύμφωνα με τον Κανονισμό μπορώ να τον δώσω μόνο σε έναν. Έχει, επομένως, τον λόγο ο κ. Titley για χρόνο ενός λεπτού το πολύ, για να διατυπώσει μια συμπληρωματική ερώτηση.

<SPEAKER ID=153 LANGUAGE="EN" NAME="Titley">
Χαιρετίζω τις παρατηρήσεις του Επιτρόπου και επιδοκιμάζω αυτό που έχει μόλις πει. Ο Βρετανός υπουργός Αθλητισμού, ειδικότερα, επιμένει ότι θα πρέπει να φροντίσουμε να ενισχυθεί το προφίλ των αθλητικών εκδηλώσεων στην Ευρωπαϊκή Ένωση.
<P>
Θα επιβεβαιώσει ο Επίτροπος ότι αν οι εθνικές ομάδες της Καταλωνίας ανταγωνίζονταν κάτω από τις ίδιες συνθήκες με τις εθνικές ομάδες της Σκωτίας και της Ουαλλίας, αυτό θα σήμαινε ότι οποιοσδήποτε αντιπροσωπεύει μια εθνική ομάδα της Καταλονίας θα κρινόταν ακατάλληλος για να αντιπροσωπεύσει την εθνική ομάδα της Ισπανίας;

<SPEAKER ID=154 LANGUAGE="ES" NAME="Oreja">
Θέλω να πω επ' αυτού ότι η θέση που εξέφρασα προηγουμένως, όταν απάντησα στον κ. Vallvι, είναι ότι η δημιουργία και η λειτουργία των εθνικών ομάδων εξαρτώνται από τη νομοθεσία του κάθε κράτους. Μπορείτε να μου πείτε τι συμβαίνει στην περίπτωση της Ουαλλίας και της Σκωτίας, αλλά η διαφορά είναι ότι αυτές οι ομάδες προϋπήρχαν ήδη της Συνθήκης. Σήμερα, συνεπώς, από τη Συνθήκη και μετά, το μοναδικό κριτήριο είναι ότι οι σχετικές αποφάσεις υιοθετούνται σύμφωνα με τη νομοθεσία του κάθε κράτους. Δεν μπορώ, συνεπώς, εγώ να προχωρήσω πιο πέρα από τη Συνθήκη, διότι, μεταξύ άλλων, η αρμοδιότητα της Επιτροπής είναι ακριβώς να αποτελεί εγγυήτρια της Συνθήκης. Αυτό που μπορώ να σας πω είναι το τι μπορεί να θεωρείται ως ενδεχόμενο, από μελλοντική άποψη, για την ένταξη του θέματος του αθλητισμού, αλλά αυτό είναι άλλη υπόθεση. Αυτό που δεν μπορώ να κάνω αυτή τη στιγμή είναι να σας δώσω άλλη απάντηση. Επαφίεται στη νομοθεσία κάθε κράτους να ορίσει, μαζί με τις αντίστοιχες αθλητικές οργανώσεις, το όλο ζήτημα της δημιουργίας και της λειτουργίας των εθνικών ομάδων.

<SPEAKER ID=155 NAME="Πρόεδρος">

<P>
Ερώτηση αριθ. 35 του κ. Esko Olavi Seppδnen (H-1204/98): Θέμα: Euronews
<P>
Τα θεσμικά όργανα της ΕΕ, και ειδικά το Ευρωπαϊκό Κοινοβούλιο, έχουν μία ειδική σχέση με το τηλεοπτικό κανάλι Euronews: οι δραστηριότητες του εν λόγω καναλιού χρηματοδοτούνται από τα χρήματα των φορολογούμενων στις χώρες ΕΕ. Πόσο σημαντικό θεωρεί η Επιτροπή το κανάλι Euronews για την πολιτική ενημέρωσης και ποίο το ύψος της χρηματοδοτικής ενίσχυσης που εξετάζει να του χορηγήσει;
<P>
Kύριε Επίτροπε, σας προτείνω να απαντήσετε στην ερώτηση του κ. Seppδnen.

<SPEAKER ID=156 NAME="Oreja">
Το Euronews είναι ένας ανεξάρτητος τηλεοπτικός σταθμός, όπως είναι πασίγνωστο. Στο ξεκίνημά του αναπτύχθηκε μέσω μιας συνεργασίας δημόσιων καναλιών - ορισμένα από τα οποία συμμετέχουν ακόμη στο κεφάλαιό του - αν και σήμερα ελέγχεται από το ιδιωτικό κανάλι ΙΤΝ.
<P>
Λόγω του ευρωπαϊκού χαρακτήρα των προγραμμάτων του, της ικανότητάς του να εκπέμπει σε πέντε κοινοτικές γλώσσες και του διεθνικού δικτύου εκπομπής του, η Ευρωπαϊκή Επιτροπή, με την υποστήριξη του Ευρωπαϊκού Κοινοβουλίου, συνεργάζεται εδώ και πολλά χρόνια με αυτό το κανάλι, ιδίως μέσω ετήσιων χρηματοδοτικών συνεισφορών.
<P>
Πέρυσι, ωστόσο, με πρωτοβουλία του Ευρωπαϊκού Κοινοβουλίου, αναζητήθηκε ένας νέος τύπος συνεργασίας. Ο επιζητούμενος στόχος συνίστατο στην εισαγωγή περισσότερης διαφάνειας στη σχέση της Ευρωπαϊκής Ένωσης με τον σταθμό και στην άμεση σύνδεση της κοινοτικής χρηματοδότησης με την παραγωγή και την εκπομπή συγκεκριμένων προγραμμάτων.
<P>
Για αυτόν το λόγο, η Επιτροπή, με τη συμφωνία της αρμόδιας για τον προϋπολογισμό αρχής, διαπραγματεύτηκε το 1998 ένα μνημόνιο συμφωνίας τριετούς διάρκειας με αυτόν τον σταθμό. Η συμφωνία αυτή προβλέπει τη συμπαραγωγή, τη συνυλοποίηση και την εκπομπή προγραμμάτων απευθυνόμενων στο ευρύ κοινό για διάφορες πτυχές της ευρωπαϊκής επικαιρότητας. Μία ετήσια σύμβαση προσδιορίζει τον κατάλογο των προγραμματισμένων δραστηριοτήτων και τους όρους χρηματοδότησής τους. Μία μηνιαία συνεδρίαση του σταθμού και της Επιτροπής - στην οποία συμμετέχει και ένας εκπρόσωπος των υπηρεσιών του Κοινοβουλίου - επιτρέπει την παρακολούθηση του εγχειρήματος. Ως συμπαραγωγός των προγραμμάτων, η Ένωση απολαύει των δικαιωμάτων παραγωγής και ραδιοτηλεοπτικής μετάδοσης των οπτικοακουστικών προϊόντων. Και αυτό της επιτρέπει να επεκτείνει δωρεάν τη χρήση τους στα δικά της δίκτυα, ιδίως μέσω του συστήματος δορυφορικής μετάδοσης EBS, πράγμα που αυξάνει το συμφέρον αυτού του τύπου συνεργασίας.
<P>
Εκτός από αυτές τις συμπαραγωγές, η Ευρωπαϊκή Επιτροπή δεν αναλαμβάνει καμία συγκεκριμένη ευθύνη για αυτόν τον σταθμό, ούτε όσον αφορά την πολιτική του προγράμματός του, ούτε όσον αφορά τη διαχείριση. Αυτός ο τύπος προσφέρει, συνεπώς, μια διαφανέστερη βάση, καθιερώνοντας μια συνεργασία που περιορίζεται σε προϊόντα σαφώς προσδιορισμένα στα μάτια του κοινού και που σέβεται την ανεξαρτησία του καναλιού.
<P>
Η σύμβαση που υπογράφθηκε το 1998 αφορούσε έναν όγκο δραστηριότητας 3.250 εκατομμυρίων Ecu και προέβλεπε την παραγωγή και μετάδοση 42 πεντάλεπτων ενημερωτικών προγραμμάτων με επιτόπια ρεπορτάζ, 168 δίλεπτων προϊόντων κινουμένου σχεδίου (σύντομων διδακτικών) και 222 σύντομων ενημερωτικών θεμάτων διάρκειας τριάμισι λεπτών.
<P>
Αυτή την εποχή διαπραγματευόμαστε τη σύμβαση για το 1999. Η μελλοντική συνέχιση αυτής της συνεργασίας θα αποφασιστεί ανάλογα με τα αποτελέσματα της αξιολόγησης που θα πραγματοποιηθεί πριν ολοκληρωθεί η τριετής περίοδος που προβλέπεται στο μνημόνιο. Για την ώρα, η Επιτροπή είναι ικανοποιημένη από τη συνεργασία, η οποία έχει επιτρέψει να παραχθούν πολυάριθμα προγράμματα και έχει εξασφαλίσει μια καλή κάλυψη των γεγονότων.
<P>
Θέλω να υπογραμμίσω, ιδιαίτερα ότι οι υπηρεσίες του Κοινοβουλίου δήλωσαν πρόσφατα στις δικές μου ότι η επεξεργασία των πληροφοριών στα προγράμματα που συμπαράγονται με το Euronews έχει εξελιχθεί προς μια πιο ισορροπημένη κάλυψη της δράσης των οργάνων. Αυτά μπορώ να πω στον κύριο βουλευτή σχετικά με το Euronews επί του παρόντος.

<SPEAKER ID=157 LANGUAGE="FI" NAME="Seppδnen">
Αξιότιμε κύριε Πρόεδρε, αξιότιμε κύριε Επίτροπε, σας ευχαριστώ για την εμβριθή απάντησή σας, ωστόσο θα επιθυμούσα να προβώ σε μία συμπληρωματική επισήμανση και ερώτηση. Αντιλαμβάνομαι με βάση την απάντησή σας, ότι το Euronews δεν αποτελεί βεβαίως ένα τηλεοπτικό κανάλι το οποίο να ανήκει πλέον στις εθνικές ραδιοτηλεοπτικές εταιρείες, και μολονότι δεν το αναφέρατε, έχω πράγματι αντιληφθεί ότι αυτό το κανάλι είναι ένα ιδιωτικό κανάλι. Ως εκ τούτου, θέλω να ρωτήσω εάν η Επιτροπή έχει προκηρύξει διαγωνισμό για άλλες δορυφορικές τηλεοπτικές εταιρείες, προκειμένου να παραχθεί ένα αντίστοιχο τηλεοπτικό πρόγραμμα, και εάν δεν το έχει πράξει, τότε ποιός είναι ο λόγος γι' αυτό. Θα ήθελα επίσης να ζητήσω από τον αξιότιμο κύριο Επίτροπο να μου διαβιβάσει, αν είναι δυνατόν, το μνημόνιο στο οποίο προσδιορίζονται αυτοί οι όροι του παιχνιδιού με το Euronews.

<SPEAKER ID=158 LANGUAGE="ES" NAME="Oreja">
Θέλω να πληροφορήσω τον κ. Seppδnen ότι, προσωπικά, είμαι μεγάλος υποστηρικτής του Euronews και έχω κάνει ό, τι ήταν δυνατόν για να εδραιωθεί.
<P>
Αρχικά αντιμετώπισα μια κατάσταση, στην οποία η Κοινότητα συμμετείχε άμεσα στο Euronews. Συμμετείχε κατά ένα μέρος στη διαχείριση του Euronews και βρισκόταν, κατά συνέπεια, εμπλεγμένη στις συνέπειες όλων των ενεργειών που αφορμώνταν από το κανάλι. Επισκέφθηκα το Euronews το 1997 και κρίναμε ότι δεν ήταν καλή αυτή η διαδικασία. Κρίναμε ότι ήταν καλύτερο να θεσπιστούν συμφωνίες μεταξύ της Κοινότητας και του Euronews, χωρίς όμως να εμπλεκόμαστε στη διαχείρισή του, αλλά συνάπτοντας συμφωνίες για συγκεκριμένα προγράμματα, δηλαδή προσδιορίζοντας ποια είναι τα προγράμματα που ενδέχεται να μας ενδιαφέρουν, κάνοντας, όχι τηλεοπτικά σποτ, αλλά προγράμματα πολύ βραχείας διαρκείας, αλλά επί πολύν καιρό, ούτως ώστε να υπάρχει η ευρύτερη δυνατή κάλυψη, για όσο το δυνατόν περισσότερο καιρό, με τη μεγαλύτερη δυνατή επανάληψη, για θέματα που αφορούν και ενδιαφέρουν τα θεσμικά όργανα.
<P>
Αυτός, λοιπόν, είναι ο τύπος συνεργασίας που συμφωνήθηκε και εγώ είχα την ευθύνη για τη διαμόρφωσή του στο πλαίσιο του συντονισμού που, όπως χωρίς αμφιβολία γνωρίζει ο κύριος βουλευτής, υπάρχει ανάμεσα στην Επιτροπή και το Κοινοβούλιο. Συνερχόμαστε, κάθε ενάμισυ με δύο μήνες, σε μια συνεδρίαση, η οποία προεδρεύεται, από πλευράς του Κοινοβουλίου, από τον κ. Αναστασόπουλο και, από πλευράς της Επιτροπής, από εμένα, και στην οποία συμμετέχουν πέντε με έξι μέλη του Κοινοβουλίου και τέσσερις με πέντε Επίτροποι, και κάνουμε μια επισκόπηση όλων των θεμάτων που αφορούν την ενημέρωση, αλλά πολύ συγκεκριμένα των θεμάτων που αφορούν το Euronews. Αυτό που έχουμε, έτσι, είναι ένας έλεγχος του τρόπου με τον οποίο υλοποιείται αυτή η σχέση.
<P>
Τώρα, όσον αφορά το συγκεκριμένο θέμα που μου λέτε, μπορώ να σας πω ότι ένας από τους λόγους για τους οποίους πρότεινα να αποσυρθούμε από την πλήρη συμμετοχή που είχαμε πριν στο Euronews ήταν ότι το Euronews είχε περάσει από τις δημόσιες τηλεοράσεις στο να αποτελεί, ουσιαστικά, ιδιωτική τηλεόραση. Αυτό δεν σημαίνει ότι δεν υπάρχει ορισμένη παρουσία των δημόσιων τηλεοράσεων - χωρίς να υπάρχει και δημόσιο κεφάλαιο - αλλά πάντως, αυτή τη στιγμή, αυτό που έχει την πιο σημαντική παρουσία είναι το ιδιωτικό κανάλι ITN.
<P>
Γνωρίζετε ότι το Euronews έχει περάσει από πολλά χέρια στη διάρκεια της ιστορίας του, αλλά λυπάμαι που δεν συμμετέχουν περισσότερο σ' αυτό οι δημόσιες τηλεοράσεις. Απευθύνθηκα σε ορισμένες δημόσιες τηλεοράσεις. Απευθύνθηκα στη δημόσια τηλεόραση της Ισπανίας, της Ιταλίας, σε ορισμένες από εκείνες που ήδη συμμετείχαν, και τους ζήτησα να αυξήσουν την παρουσία τους και να συμμετάσχουν ουσιαστικά στο Euronews. Υπήρχε, όμως, μια μεγάλη επιφυλακτικότητα.
<P>
Γνωρίζετε ότι πολλές φορές, στα κράτη μέλη, αυτό που ενδιαφέρει τον κόσμοι είναι οι δικοί τους τηλεοπτικοί σταθμοί: το Euronews το βλέπουν κάπως μακρινό. Εμείς το βλέπουμε πιο κοντινό, αλλά συχνά τα κράτη το βλέπουν πιο μακρινό.
<P>
Συμφωνήσαμε, επομένως, επ' αυτού του τύπου που ανέφερα και πιστεύω ότι είναι ένας τύπος ικανοποιητικός για την ώρα.

<SPEAKER ID=159 LANGUAGE="EN" NAME="Evans">
Ο Επίτροπος υποστήριξε, ολοκληρώνοντας το λόγο του, ότι οι άνθρωποι ενδιαφέρονται μόνο για τα εθνικά τηλεοπτικά τους κανάλια. Εγώ λοιπόν ενδιαφερόμουν για το Euronews. Προς μεγάλη μου δυσαρέσκεια πλήρωσα ένα σημαντικό ποσό στην εταιρεία καλωδιακής τηλεόρασης που έχει το μονοπώλιο για την παροχή αυτής της υπηρεσίας στην περιοχή μου, για να εγκαταστήσω καλωδιακή τηλεόραση και να μπορώ να κάθομαι και να περνώ ευχάριστα την ώρα μου τα απογεύματα ακούγοντας και παρακολουθώντας το Euronews. Θα σας ενδιέφερε να μάθετε, κύριε Επίτροπε, καθώς ενδιαφέρεστε και υποστηρίζετε το εν λόγω κανάλι, ότι μετά από μία περίοδο έξι μηνών, η εταιρεία μού έστειλε ένα γράμμα για να με ενημερώσει ότι το Euronews είχε αποσυρθεί και ότι με κανένα τρόπο δεν θα έχω πλέον πρόσβαση σε αυτό. Είναι μια λυπηρή σύντομη ιστορία αλλά ήξερα ότι θα σας ενδιέφερε να την ακούσετε.

<SPEAKER ID=160 LANGUAGE="ES" NAME="Oreja">
Κύριε Πρόεδρε, λαμβάνω απλώς υπό σημείωση τη δήλωση που έγινε και πρέπει να πω ότι συμμερίζομαι το ενδιαφέρον του κυρίου βουλευτή για το Euronews.
<P>
Mπορώ να σας πω ότι όταν φθάνω αργά στο σπίτι μου, πάντα προσπαθώ να συνδεθώ με το Euronews, για να μάθω τα τελευταία νέα. Καταλαβαίνω, συνεπώς, ότι ο κύριος βουλευτής ενδιαφέρεται να μάθει ποια είναι τα τελευταία νέα του Euronews.

<SPEAKER ID=161 NAME="Πρόεδρος">

<P>
Ερώτηση αριθ. 36 της κας Marνa Izquierdo Rojo (H-1225/98): Θέμα: Πολιτιστική Πρωτεύουσα της Ευρώπης
<P>
Στις 30/10/97, μετά από αίτηση του ΕΚ και του Συμβουλίου, η Επιτροπή παρουσίασε πρόταση απόφασης για την Πολιτιστική Πρωτεύουσα της Ευρώπης . Το ΕΚ την ενέκρινε σε πρώτη ανάγνωση στις 30/4/98 και το Συμβούλιο ενέκρινε την κοινή του θέση στις 24/7/98 . Όπως γνωρίζει η Επιτροπή, το Συμβούλιο απομακρύνθηκε σαφώς, στην κοινή του θέση, από το περιεχόμενο της πρότασης της Επιτροπής. Εκτός του ότι προβαίνει σε κατανομή ανά χώρα από το 2005 έως το 2019, απομακρύνεται όχι μόνον από το πνεύμα της πρότασης, αλλά και από τον αρχικό στόχο αυτής της πρωτοβουλίας που είναι η «κοινοτικοποίηση» του θεσμού της Πολιτιστικής Πρωτεύουσας της Ευρώπης. Κατά συνέπεια, μπορεί η Επιτροπή να μας εξηγήσει ποιοι ήταν οι λόγοι για τους οποίους δεν απέσυρε την πρότασή της μετά από την έγκριση της κοινής θέσης του Συμβουλίου; Ποια στάση θα τηρήσει έναντι της εν λόγω κοινής θέσης; Εξάλλου, δεν πιστεύει η Επιτροπή ότι είναι κάπως πρώιμο, αυτή τη στιγμή, να αποφασισθεί μία διαδικασία που δεν πρόκειται να εφαρμοσθεί παρά μόνον το 2005;
<P>
Κύριε Επίτροπε, έχετε τον λόγο για να απαντήσετε στην ερώτηση της κυρίας Izquierdo.

<SPEAKER ID=162 NAME="Oreja">
Κύριε Πρόεδρε, ευχαριστώ την κ. Izquierdo Rojo για την ερώτηση που μου θέτει - η οποία συζητήθηκε απόψε μάλιστα στο Ευρωπαϊκό Κοινοβούλιο - και η κ. Izquierdo Rojo γνωρίζει καλά ότι είναι ένα θέμα που με απασχολεί και για το οποίο ελπίζω να μπορέσει να επιτευχθεί μια ικανοποιητική λύση.
<P>
Η Επιτροπή έχει εκφράσει σαφώς το τι πιστεύει για αυτή την κοινή θέση. Η Επιτροπή παρουσίασε κάποια στιγμή μια πρόταση. Και θεωρούσε την πρόταση αυτή λογική. Γιατί; Επειδή επέτρεπε την «κοινοτικοποίηση» μιας πολύ σημαντικής εκδήλωσης όπως η Πολιτιστική Πρωτεύουσα της Ευρώπης.
<P>
Ίσως, από τις πολιτιστικές εκδηλώσεις που πραγματοποιούνται και που έχουν πραγματικά ευρωπαϊκή εμβέλεια, δεν ξέρω αν η Πολιτιστική Πρωτεύουσα της Ευρώπης είναι η πιο σημαντική, αλλά πιστεύω πως είναι αυτή που έχει τη μεγαλύτερη δημοσιότητα. Πιστεύω ότι μπορεί να γίνει καλύτερη από ό, τι είναι μέχρι σήμερα. Είναι μια πολύ επιτυχής ιδέα, που ξεκίνησε από την κυρία Μερκούρη, το 1985. Αρχισε το 1985 και συνεχίστηκε ως το 1999, εφέτος, με φετινή Πολιτιστική Πρωτεύουσα της Ευρώπης, όπως γνωρίζετε, τη Βαϊμάρη, αλλά εμείς, και ιδιαίτερα εγώ, κρίναμε ότι ήταν δυνατό να βελτιώσουμε τη διαδικασία.
<P>
Πώς μπορούσαμε να βελτιώσουμε τη διαδικασία; Πρώτον, καθιστώντας τη πλέον όχι μόνο μία εκδήλωση για την πόλη ή την περιφέρεια ή τη χώρα, αλλά μια εκδήλωση που να έχει πραγματικά ευρωπαϊκό χαρακτήρα. Και αυτός είναι ο λόγος για τον οποίο, στην πρόταση που έκανε η Επιτροπή, προέβλεπε να υποβάλλουν πρώτα τα κράτη μέλη τις προτάσεις για την ή τις πόλεις που θα ήθελαν να γίνουν Πολιτιστική Πρωτεύουσα της Ευρώπης, να συμπεριλαμβάνεται στις προτάσεις αυτές ποια θα είναι η καθαρά ευρωπαϊκή δράση που θα αναπτύξουν κατά τη διάρκεια του έτους τους, η Επιτροπή να προβαίνει σε διαβουλεύσεις με το Κοινοβούλιο και με μια ομάδα επαφής - που θα ήταν αυτή που θα μπορούσε να καθορίσει ορισμένα κριτήρια - και με βάση αυτές τις διαβουλεύσεις, η Επιτροπή, με την έκθεση του Κοινοβουλίου και με αυτήν την ομάδα επαφής, να μπορεί να αποφασίζει και να υποβάλει την πρότασή της στο Συμβούλιο και το Συμβούλιο να αποφασίζει με πλειοψηφία.
<P>
Ποιο ήταν το πρόβλημα που θα υπήρχε μέχρι σήμερα και που το ζήσαμε, προπαντός το 1997 και το 1998; Ότι το Συμβούλιο δεν συμφωνούσε όταν έπρεπε να αποφασίσει με ομοφωνία, διότι μία μόνο χώρα, που επέμενε στην πίεση υπέρ μιας συγκεκριμένης πόλης, καθιστούσε αδύνατη την επίτευξη συμφωνίας.
<P>
Κατά συνέπεια, αυτή η μέθοδος των διαβουλεύσεων με τη μία και την άλλη πλευρά και, τελικά, της υποβολής μιας πρότασης από την Επιτροπή στο Συμβούλιο και της υιοθέτησης της πρότασης αυτής από το Συμβούλιο με πλειοψηφία, μας φάνηκε πως ήταν μια καλή μέθοδος. Όμως, η μέθοδος αυτή δεν άρεσε στο Συμβούλιο. Το Συμβούλιο υιοθέτησε, λοιπόν, με ομοφωνία μια κοινή θέση, για την οποία είχα αμφιβολίες αν τροποποιεί ουσιωδώς ή όχι την πρόταση της Επιτροπής. Και καθώς είχα αμφιβολίες, απευθύνθηκα στη Νομική Υπηρεσία. Και η Νομική Υπηρεσία μού είπε ότι δεν υπήρχε ουσιώδης τροποποίηση με αυστηρή έννοια και ότι, επομένως, ήταν δυνατό να ακολουθηθεί η διαδικασία. Αυτή είναι η κατάσταση στην οποία βρισκόμαστε επί του παρόντος.
<P>
Τι ανέκυψε τώρα; Μια εξαγγελία, που συζητήθηκε σήμερα μαζί με την πρόταση του κ. Monfils, απόρριψης της κοινής θέσης από μέρους του Ευρωπαϊκού Κοινοβουλίου. Εχθές ήμουν στη Βόννη, στη συνάντηση που είχε η Επιτροπή με τη γερμανική Προεδρία, και συναντήθηκα με τον Προεδρεύοντα του Συμβουλίου Υπουργών Πολιτισμού, τον Υπουργό Πολιτισμού της Γερμανίας, πράγμα που αποτελεί πολύ σημαντικό γεγονός, όπως γνωρίζει η κυρία βουλευτής, διότι δεν υπήρχε ποτέ Υπουργός Πολιτισμού στη Γερμανία. Υπήρχαν υπουργοί των lδnder , αλλά δεν υπήρχε Υπουργός της Ομοσπονδιακής Δημοκρατίας και τώρα, με τον κ. Naumann, εξέτασα σχεδόν μονογραφικά αυτό το θέμα και τον παρότρυνα να αναπτύξουμε έναν τριμερή διάλογο μεταξύ του Κοινοβουλίου, του Συμβουλίου και της Επιτροπής, για να προσπαθήσουμε να βγούμε από το παρόν αδιέξοδο.
<P>
Καταλαβαίνω πολύ καλά την οργή του Κοινοβουλίου και τη συμμερίζομαι. Τη συμμερίζομαι μάλιστα όλως ιδιαιτέρως, επειδή ήταν δική μου η πρόταση για μια εντελώς διαφορετική μέθοδο. Λυπάμαι όμως που, αν δεν καταλήξουμε σε συμφωνία, δεν θα μειωθεί η «κοινοτικοποίηση», αλλά θα εξαφανιστεί τελείως, επειδή οι κυβερνήσεις πάντα ενδέχεται να μπουν στον πειρασμό να πουν γιατί δεν συνεχίζουμε όπως κάναμε μέχρι τώρα με μια καθαρά διακυβερνητική μέθοδο; Σ' αυτή την κατάσταση βρισκόμαστε, επομένως, σήμερα.
<P>
Παρότρυνα το Συμβούλιο και παροτρύνω και το Κοινοβούλιο να επιτευχθεί μια μέθοδος, σύμφωνα με την οποία θα μπορούν να κατατίθενται, σε δεύτερη ανάγνωση, τροπολογίες από το Ευρωπαϊκό Κοινοβούλιο - εγώ θα προσπαθήσω να λάβω υπόψη μου όσο το δυνατόν περισσότερες από αυτές τις τροπολογίες - και θα δούμε πώς μπορούμε να φθάσουμε σε κάποια μέθοδο βάσει της οποίας θα μπορέσουμε να προχωρήσουμε.
<P>
Μπορεί να είναι βέβαιη η κ. Izquierdo Rojo ότι αν δεν υπήρχε ομοφωνία, εγώ δεν θα είχα δεχθεί αυτήν την πρόταση. Αλλά καθώς υπήρχε ομοφωνία, η πρόταση αυτή επιβλήθηκε, όπως γνωρίζετε. Όταν υπάρχει ομοφωνία, επικρατεί η θέση του Συμβουλίου έναντι της θέσης της Επιτροπής.

<SPEAKER ID=163 LANGUAGE="ES" NAME="Izquierdo Rojo">
Στην πραγματικότητα, αυτά που μας εξηγεί τόσο διδακτικά ο Επίτροπος επί τεσσεράμισι, σχεδόν πέντε, λεπτά, τα γνωρίζαμε ήδη. Εγώ διαθέτω ένα μόνο λεπτό για να σας ρωτήσω κάτι που δεν γνωρίζουμε και αυτό είναι αν θα συνεχίσει ο Επίτροπος στο άμεσο μέλλον να νίπτει τας χείρας του, αν θα συνεχίσει να λαμβάνει με βαρύτητα υπό σημείωση ή αν τυχόν θα υιοθετήσει επιτέλους πιο υπεύθυνη στάση. Μέχρι σήμερα ξέρουμε ότι η Υπουργός δεν μπορούσε να ενεργήσει χειρότερα από τη Γρανάδα, ότι οι υπουργοί Πολιτισμού, με μια παρανοϊκή μέθοδο περιτροπής του «να μας πέσει ο κλήρος σε όλους», μετέτρεψαν κάτι που ήταν σημαντικό σε μια κατάσταση γελοία. Όλα αυτά τα γνωρίζαμε ήδη, κύριε Επίτροπε, αλλά ζητάμε από εσάς να υιοθετήσετε μια θέση συνεπέστερη με το αξίωμά σας, με την ευθύνη που έχει η Επιτροπή σε ένα γεγονός τόσο σημαντικό για τα ευρωπαϊκά πολιτιστικά θέματα, το οποίο ανήκει στην αρμοδιότητά σας.

<SPEAKER ID=164 LANGUAGE="ES" NAME="Oreja">
Λυπάμαι πολύ, κυρία Izquierdo, που δεν είσαστε σύμφωνη, αλλά χρησιμοποίησα αυτά τα τεσσεράμισι λεπτά, επειδή έκρινα ότι ήταν ο κατάλληλος τρόπος για να εξηγήσω κάτι που μπορεί εσείς να το γνωρίζατε, αλλά ίσως να υπάρχουν άλλοι βουλευτές στην Αίθουσα που δεν το γνώριζαν. Μα, εν πάση περιπτώσει, αυτό που έκανα ήταν να σας εξηγήσω το ιστορικό του τι συνέβη.
<P>
Δεν μπορώ να εφεύρω εγώ τη Συνθήκη. Εγώ έχω μία Συνθήκη και οφείλω να την εφαρμόσω. Δεν μπορώ να κάνω τίποτα περισσότερο από ό, τι έκανα. Αν το Συμβούλιο υιοθετήσει μια απόφαση με ομοφωνία, εγώ δεν μπορώ να κάνω τίποτα περισσότερο από αυτό που κάνω. Αυτό που μπορώ να κάνω, αντίθετα, - και πρόκειται για καινοτομία, διότι συνέβη για πρώτη φορά εχθές - είναι να μιλήσω με τον Προεδρεύοντα του Συμβουλίου και να του πω: «Κοιτάξτε, εδώ υπάρχει ένα πολύ σημαντικό θέμα. Επιβάλετε αυτή τη στιγμή μια συνεδρίαση, κάντε έκκληση για έναν μικρό συμβιβασμό και θα δούμε αν το αποτέλεσμα αυτού του μικρού συμβιβασμού είναι πρόοδος προς μια συγκεκριμένη κατεύθυνση και αν συμφωνείτε επί ορισμένων θέσεων».
<P>
Πείτε μου εσείς, κυρία βουλευτή, τι άλλο μπορώ να κάνω. Είμαι περιορισμένος, διότι δεν έχω περισσότερες αρμοδιότητες από αυτές που έχω. Κοιτάξτε, εδώ υπάρχει επιπλέον ένας πολύ μεγάλος κίνδυνος και εγώ, φυσικά, δεν πρόκειται να τον διατρέξω, μπορείτε να είστε απόλυτα βέβαιη. Κατά πρώτον, δεν πρόκειται να ευνοήσω την εξαφάνιση του θεσμού της Πολιστικής Πρωτεύουσας της Ευρώπης και, κατά δεύτερον, θα κάνω καθετί δυνατό για να «κοινοτικοποιηθούν» οι Ευρωπαϊκές Πολιτιστικές Πρωτεύουσες. Όμως, ο μόνος κίνδυνος που υπάρχει είναι ότι μια συγκεκριμένη στιγμή, αν δεν υπάρχει συμφωνία στο Συμβούλιο, το Συμβούλιο να βάλει όπισθεν και να ενεργήσει απλώς μέσω διακυβερνητικής συμφωνίας. Το έκανε από το 1985 ως το 1999 και μπορεί να συνεχίσει να το κάνει μεταξύ 2000 και 2019 ή ώς το τέλος του κόσμου.
<P>
Έτσι, η μόνη δυνατότητα που έχω αυτή τη στιγμή είναι να προσπαθήσω να πείσω το Κοινοβούλιο και το Συμβούλιο να συμφωνήσουν.

<SPEAKER ID=165 NAME="Πρόεδρος">

<P>
Ερώτηση αριθ. 37 του κ. Bernd Posselt (H-1230/98): Θέμα: Εορταστικές εκδηλώσεις για το έτος 2000
<P>
Σε ποιό στάδιο βρίσκονται οι προετοιμασίες των εορταστικών εκδηλώσεων για το έτος 2000, και σκοπεύει η Επιτροπή στο πλαίσιο του προγράμματος αυτού να προσδώσει ιδιαίτερη σπουδαιότητα στον χριστιανικό-ισλαμικό και εβραϊκό διάλογο;
<P>
Kύριε Επίτροπε, σας καλώ να απαντήσετε στην ερώτηση του κ. Ρosselt.

<SPEAKER ID=166 NAME="Oreja">
Η Επιτροπή εργάζεται ήδη εδώ και χρόνια επί της διοργάνωσης ορισμένων εκδηλώσεων σε σχέση με τη «Χιλιετία». Αναφέρομαι στην Παγκόσμια Έκθεση του Αννόβερου, στις Πολιτιστικές Πρωτεύουσες της Ευρώπης του 2000 και στην 50ή επέτειο της Διακήρυξης Robert Schuman.
<P>
Όσον αφορά τις πρωτοβουλίες «Χιλιετία» που μας διαβιβάζουν οι διοργανωτές των κρατών μελών, έχω δώσει οδηγίες στις υπηρεσίες μου να θεσπιστεί μια ειδική ευρωπαϊκή ενίσχυση, που θα χορηγείται σε όσες εκδηλώσεις αντικατοπτρίζουν το πνεύμα της ευρωπαϊκής οικοδόμησης.
<P>
Επιπλέον, έχω την πρόθεση να προτείνω στην Επιτροπή, στο Κοινοβούλιο και στο Συμβούλιο να απευθυνθεί από το σύνολο των κοινοτικών οργάνων στους πολίτες ένα πολιτικό μήνυμα με θέμα την ειρήνη.
<P>
Από την άλλη πλευρά, η απαραίτητη συνεργασία με τα κράτη μέλη ξεκίνησε στις 30 Ιουνίου 1998, ημερομηνία την οποία η ΓΔ Χ συγκέντρωσε στις Βρυξέλλες τους εθνικούς αρμοδίους για τις εκδηλώσεις της Χιλιετίας. Διαπίστωσα με ικανοποίηση ότι στη συνεδρίαση ήταν παρόντα και τα δεκαπέντε κράτη μέλη, εκδηλώνοντας έτσι την επιθυμία τους να συνεργαστούν μεταξύ τους και με τα ευρωπαϊκά όργανα.
<P>
Ωστόσο, πρέπει να επιμείνω στο ότι όλες οι δράσεις που θα πραγματοποιηθούν από την Επιτροπή θα αναπτυχθούν με αυστηρό σεβασμό της αρχής της επικουρικότητας. Η Επιτροπή δεν θα ξεκινήσει, επομένως, μια πολιτική διανομής ενισχύσεων, αλλά, αντίθετα, θα επικεντρωθεί στον τύπο των εκδηλώσεων που ανέφερα προηγουμένως, δηλαδή σε εκείνες που έχουν μακροπρόθεσμο αποτέλεσμα και που αντιστοιχούν στις προσδοκίες των πολιτών.
<P>
Όσον αφορά τον ισλαμικο-εβραιο-χριστιανικό διάλογο, η Επιτροπή δεν έχει προβλέψει καμία ιδιαίτερη εκδήλωση για αυτό το θέμα.

<SPEAKER ID=167 LANGUAGE="DE" NAME="Posselt">
Κύριε Πρόεδρε, θέλω να θέσω δύο σύντομες συμπληρωματικές ερωτήσεις. Ποιο ρόλο θα παίξει η μουσική σε αυτές τις εορταστικές εκδηλώσεις; Υπάρχουν οργανώσεις όπως η Europa musicale που τα προετοιμάζουν όλα και μαζί με τις υποψήφιες χώρες. Θέλω να σας ρωτήσω εάν έχουν σχεδιασθεί κάποιες εορταστικές εκδηλώσεις ή και πραγματικά πολιτιστικά γεγονότα;
<P>
Δεύτερον, έθεσα πιεστικά το ερώτημα για τον χριστιανικο- ισλαμο - εβραϊκό διάλογο. Το έτος 2000 θυμίζει ιδιαίτερα τη Γέννηση του Χριστού με την οποία αρχίζει και η δική μας χρονολόγηση. Θεωρώ ότι θα έπρεπε να συζητήσουμε σε διάλογο με τους γείτονές μας, δηλαδή τους Μουσουλμάνους και τους Εβραίους αυτό που εξελίσσεται όλο και περισσότερο σε ζήτημα της εσωτερικής μας πολιτικής. Για τον λόγο αυτό ρώτησα αν υπάρχει κάποιος αντίστοιχος σχεδιασμός.

<SPEAKER ID=168 LANGUAGE="ES" NAME="Oreja">
Ούτε το ένα θέμα ούτε το άλλο συμπεριλαμβάνονται στο πρόγραμμα που έχει προβλέψει η Επιτροπή για τη χιλιετία, για έναν λόγο: επειδή, στο θέμα της χιλιετίας, η συμμετοχή που θα έχει η Κοινότητα θα είναι μία ελάσσων συμμετοχή από άποψη κοινοτικής πολιτικής. Δηλαδή, εμείς έχουμε τα προγράμματά μας και θα προσπαθήσουμε να τα αναπτύξουμε. Έχουμε ένα πολιτιστικό πρόγραμμα-πλαίσιο για το 2000 ώς το 2005, στο οποίο έχουμε ένα πολύ σοβαρό πρόβλημα αυτή τη στιγμή λόγω του ότι ένα κράτος μέλος μείωσε τόσο πολύ τη χρηματοδότηση, ώστε καθίσταται πραγματικά ανέφικτο το να μιλάμε αυστηρά για πολιτιστικό πρόγραμμα. Υπάρχουν δεκατέσσερα κράτη μέλη που δέχτηκαν την πρόταση της Επιτροπής, αλλά ένα κράτος μέλος ήταν αντίθετο και, μπροστά σε αυτή την αντίθεση, εξαιτίας του κριτηρίου της ομοφωνίας, δεν θα είναι δυνατό, από τώρα και στο εξής, να συνεχίσουμε αυτό το πρόγραμμα-πλαίσιο.
<P>
Αλλο, όμως, αυτό και άλλο τα προγράμματα στο πλαίσιο της χιλιετίας. Στο πλαίσιο της χιλιετίας υπάρχουν πάρα πολλές δραστηριότητες που πρόκειται να αναπτυχθούν σε όλα τα κράτη μέλη. Τώρα εμείς, από την κοινοτική σκοπιά, θα επικεντρωθούμε μόνο σε αυτές τις τρεις εκδηλώσεις.
<P>
Μου φαίνονται πολύ ενδιαφέροντα τα άλλα θέματα που προτείνατε, αλλά δεν προβλέπεται να συμπεριλάβει η Επιτροπή στις δραστηριότητές της τίποτα που δεν εμπίπτει στα τρία θέματα που ανέφερα προηγουμένως, με την επιφύλαξη ότι αν τυχόν υπάρξει κάποια πρόταση που σχετίζεται με αυτά τα θέματα, η Επιτροπή ασφαλώς θα μπορούσε να την εξετάσει.

<SPEAKER ID=169 LANGUAGE="DE" NAME="Rόbig">
Κύριε Πρόεδρε, κύριε Επίτροπε, θα λάβει χώρα και η παγκόσμια έκθεση Expo 2000. Στη διάρκεια αυτής της έκθεσης θα γίνει για πρώτη φορά η προσπάθεια να εισαχθεί το σύστημα της ηλεκτρονικής πληρωμής, καλύπτοντας μία τεράστια επιφάνεια. Θα έρθουν επισκέπτες από όλες τις χώρες του κόσμου, περίπου 40 εκατομμύρια. Έχετε κάνει σκέψεις εάν στο πλαίσιο των εορταστικών εκδηλώσεων θα μπορούσαμε να λάβουμε υπ' όψιν και αυτό το μοναδικό γεγονός της διεξαγωγής ενός τέτοιου τεράστιου πειράματος;

<SPEAKER ID=170 LANGUAGE="ES" NAME="Oreja">
Η Επιτροπή εξετάζει αυτόν τον καιρό τι είδους δράσεις θα μπορούσε να αναπτύξει στην παγκόσμια έκθεση του Αννόβερου και για την ώρα - δεν τολμώ ακόμη να πω να γραφτεί με μελάνι, αλλά γράψτε το με μολύβι - υπολογίζουμε για την έκθεση αυτή ένα ποσό γύρω στα 7 εκατομμύρια ευρώ - 6, 7 με 7, 5 εκατομμύρια.
<P>
Όπως και να έχει, εντός των τριών πρώτων μηνών του τρέχοντος έτους, δηλαδή πριν από το τέλος Μαρτίου, θα έχω προετοιμάσει μια ανακοίνωση με όλες τις δράσεις που θα προβλέπονται σε σχέση με το Αννόβερο. Έχω συστήσει μια ομάδα εργασίας και θέλω να περατωθεί αυτό το θέμα ήδη πριν από τις 30 Μαρτίου. Θα διαβιβάσω με μεγάλη ευχαρίστηση τα σχετικά δεδομένα στο Κοινοβούλιο και θα διαβιβάσω με μεγάλη ευχαρίστηση σε εσάς συγκεκριμένα, κύριε βουλευτή, ποιες ακριβώς είναι οι δράσεις που προβλέπονται για αυτήν την περίσταση.

<SPEAKER ID=171 NAME="Πρόεδρος">
Ευχαριστώ πολύ, κύριε Επίτροπε. Σας υπενθυμίζω ότι τα πλήρη πρακτικά γράφονται με μελάνι, όχι με μολύβι. Επομένως, θα είναι κάπως δύσκολο να γραφτεί αυτό το νούμερο με μολύβι, όπως ήταν η επιθυμία σας. Ίσως να το φροντίσουν οι υπηρεσίες που συντάσσουν τα πλήρη πρακτικά. Εν πάση περιπτώσει, ευχαριστώ για τις απαντήσεις και για την παρουσία σας.

<SPEAKER ID=172 NAME="Πρόεδρος">

<P>
Ερώτηση αριθ. 38 του κ. Robert J. E. Evans (H-1178/98): Θέμα: Συμπεριφορά των επιβατών αεροσκαφών
<P>
Θα ήθελε η Επιτροπή να με πληροφορήσει εάν τυχόν έχει σχέδια για την εισαγωγή αυστηρότερων περιορισμών όσον αφορά τη διάθεση οινοπνευματωδών και τη συμπεριφορά των επιβατών σε ευρωπαϊκές πτήσεις υπό το φως της βίας την οποίαν υπέστη προσφάτως ιπτάμενο προσωπικό;
<P>
Καλωσορίζω τον Επίτροπο κ. Kinnock και τον καλώ να απαντήσει στην ερώτηση του κ. Evans.

<SPEAKER ID=173 NAME="Kinnock, Neil">
Η Επιτροπή είναι βεβαίως ενήμερη για τα προβλήματα που έχουν προκαλέσει απείθαρχοι επιβάτες επί του αεροσκάφους και καταδικάζει με σκληρή γλώσσα τη βία και την οδύνη που προξενούν στο πλήρωμα και τους συνεπιβάτες τους. Εξαιτίας της αύξησης του αριθμού και της οξύτητας τέτοιων επεισοδίων σε διάφορα μέρη, εντός και εκτός της Ευρωπαϊκής Ένωσης, πρόσφατα, θεωρείται τώρα ότι πρέπει να δοθεί προτεραιότητα στο ζήτημα αυτό από τη Διεθνή Οργάνωση Πολιτικής Αεροπορίας (ΔΟΠΑ) και την Ευρωπαϊκή Συνδιάσκεψη Πολιτικής Αεροπορίας (ΕΣΠΑ). Και οι δύο αυτές οργανώσεις αντιμετωπίζουν το πρόβλημα των απείθαρχων επιβατών ως ένα γενικό ζήτημα ασφάλειας της πολιτικής αεροπορίας. Αξιολογούν τις τρέχουσες νομοθετικές διατάξεις και επιπλέον συλλέγουν σχετικές πληροφορίες για τη φύση και τον αριθμό των εν πτήσει επεισοδίων στα οποία ενέχονται απείθαρχοι επιβάτες. Αυτό που μελετάται μεταξύ άλλων είναι η ανάγκη να τροποποιηθεί η ισχύουσα νομοθεσία, έτσι ώστε να είναι δυνατή η λήψη άμεσης, αποτελεσματικής και συνεχούς δράσης στο αεροδρόμιο προορισμού έναντι επιβατών των οποίων η συμπεριφορά κατά τη διάρκεια της πτήσης ήταν προσβλητική.
<P>
Η ομάδα εργασίας της ΕΣΠΑ για θέματα ασφαλείας θα συζητήσει τα σχετικά ζητήματα κατά την επόμενη συνάντησή της που θα λάβει χώρα το Φεβρουάριο, ενώ παράλληλα η οργάνωση προγραμματίζει για το Μάρτιο ένα εργαστήριο πάνω σε αυτά τα θέματα.
<P>
Ύστερα από αυτά τα γεγονότα και λαμβάνοντας υπόψη το έργο των ΕΣΠΑ και ΔΟΠΑ, η Επιτροπή θα εξετάσει ποιες ενέργειες μπορεί να είναι κατάλληλες στην Κοινότητα ή, εναλλακτικά, ως μέρος ευρύτερων διεθνών πρωτοβουλιών.

<SPEAKER ID=174 LANGUAGE="EN" NAME="Evans">
Ευχαριστώ τον Επίτροπο για την εκτενέστατη και ιδιαίτερα ενθαρρυντική απάντησή του. Θα πρέπει να γνωρίζει καλά ότι, με το αεροδρόμιο Heathrow στην εκλογική μου περιφέρεια, αυτός είναι ένας από τους λόγους που ανησυχώ για αυτό το θέμα. Μου έχουν δώσει κουράγιο τα λόγια του και η δράση που έχει αναλάβει η Επιτροπή.
<P>
Ωστόσο, ανησυχώ για το πώς είναι δυνατόν να εναρμονιστεί η δράση που έχει αναληφθεί με την πίεση για κατανάλωση ποτού που ασκείται συχνά στους επιβάτες από το πλήρωμα - που είναι συχνά τα θύματα. Αυτοί με τη σειρά τους δέχονται πίεση από τους εργοδότες τους - τις εταιρείες - να πωλήσουν αλκοόλ για να κερδίσουν χρήματα. Ξέρουμε ότι το 99 % της άπρεπης συμπεριφοράς σχετίζεται με το αλκοόλ. Αν οι αλλαγές που προτείνονται, όσον αφορά τους κανονισμούς των αφορολογήτων, συνεπάγονται ότι οι άνθρωποι θα ενθαρρύνονται να καταναλώνουν στο αεροπλάνο κατά τη διάρκεια της πτήσης το αλκοόλ που αγόρασαν στα αφορολόγητα, αυτό θα μπορούσε να επιδεινώσει περαιτέρω το πρόβλημα. Ενδιαφέρομαι να μάθω πώς η Επιτροπή θα θέσει ουσιαστικά σε εφαρμογή τη νομοθεσία που προς ικανοποίησή μου προτείνει.

<SPEAKER ID=175 NAME="Πρόεδρος">
Σας ευχαριστώ πολύ. Μην ξεχνάτε ότι εδώ δεν είναι η Βουλή των Κοινοτήτων. Σας καλώ να απαντήσετε στη συμπληρωματική ερώτηση του κ. Evans και έχω δύο ακόμη συμπληρωματικές ερωτήσεις για το ίδιο θέμα.

<SPEAKER ID=176 LANGUAGE="EN" NAME="Kinnock, Neil.">
Ο αξιότιμος βουλευτής πολύ σωστά υποστηρίζει ότι η κατανάλωση αλκοολούχων ποτών ενέχεται σε έναν μεγάλο αριθμό αυτών των περιστατικών, αλλά ένας από τους λόγους που διεξάγεται έρευνα από τη Διεθνή Οργάνωση Πολιτικής Αεροπορίας είναι η συγκέντρωση αξιόπιστων στατιστικών στοιχείων για τις αιτίες και τη φύση και ως εκ τούτου, ασφαλώς, για την πηγή και τα αποτελέσματα του είδους των επεισοδίων που τον απασχολούν, όπως απασχολούν και μένα. Ένα αρχικό συμπέρασμα που μπορεί να εξαχθεί από τις μελέτες που έχουν ήδη εν μέρει πραγματοποιηθεί είναι το παράδοξο γεγονός ότι η απαγόρευση του καπνίσματος στα αεροσκάφη προφανώς αυξάνει ώς ένα βαθμό την όρεξη για κατανάλωση ποτού. Δεν είμαστε ακόμη σε θέση να πούμε πόσο αξιόπιστα είναι αυτά τα στοιχεία. Δεν νομίζω ότι θα υπήρχε κάποιος που θα πρότεινε ως λύση το να επιτραπεί ξανά το κάπνισμα στα αεροσκάφη.
<P>
Θα δώσω αναφορά στον αξιότιμο κύριο όταν έχουμε πιο ουσιαστικές πληροφορίες και ίσως υποβάλουμε νομοθετικές προτάσεις βάσει αυτών των πληροφοριών.

<SPEAKER ID=177 LANGUAGE="EN" NAME="McIntosh">
Χαιρετίζω τα σχόλια του Επιτρόπου και θα ήθελα πολύ να μάθω ποια νομική βάση θα υπήρχε δυνάμει της Συνθήκης για ανάληψη δράσης. Πρέπει να αναληφθεί δράση. Ο όγκος της κίνησης και ο αριθμός των επιβατών που ταξιδεύουν μέσω του αεροδρομίου Stansted, που ως επί το πλείστον είναι ευπρόσδεκτοι στην εκλογική μου περιφέρεια στο Βόρειο Essex και το Νότιο Suffolk, αυξάνονται, και οι επιβάτες θέλουν προφανώς να ξέρουν ότι η ασφάλειά τους είναι ένας παράγοντας υψίστης σημασίας. Θα εξέταζε η Επιτροπή την πιθανότητα να ενθαρρύνει τα κράτη μέλη να ενωθούν για να εμποδίζουν τους επιβάτες, που βρίσκονται στην κατάσταση υπερβολικής μέθης στην οποία αναφέρθηκε ο κ. Evans, να ταξιδέψουν; Βάζουν σε κίνδυνο τη ζωή τόσο των άλλων επιβατών όσο και του πληρώματος.

<SPEAKER ID=178 LANGUAGE="EN" NAME="Kinnock, Neil.">
Θα ήθελα να απαντήσω στην αξιότιμη βουλευτή λέγοντας ότι θα γίνουν φυσικά και άλλες συζητήσεις με τα κράτη μέλη. Αυτή είναι μια προφανής πορεία που θα είναι χαρά μας να ακολουθήσουμε. Είναι δύσκολο να πούμε ακριβώς τι προτάσεις θα θέλαμε να κάνουμε όσον αφορά τη νομοθεσία μέχρις ότου γίνει μια πλήρης ανάλυση. Είμαι σίγουρος ότι και η ίδια θα ήταν υπέρ αυτής της άποψης.
<P>
Αν, ωστόσο, η ανάλυση έδειχνε ότι θα υπήρχε παραγωγικό αποτέλεσμα αν προσπαθούσαμε να εισάγουμε κοινοτική νομοθεσία, θα επιδιώκαμε να το πετύχουμε αυτό με βάση τη διάταξη της Συνθήκης που μας δίνει αρμοδιότητα στον τομέα της ασφάλειας των μεταφορών και της ασφάλειας των επιβατών.
<P>
Το κενό της ισχύουσας νομοθετικής διάταξης που περιλαμβάνεται στη Σύμβαση της ΔΟΠΑ, που ορίζει σε παγκόσμιο επίπεδο τη συμπεριφορά των επιβατών και την εξουσία των κυβερνητών των αεροσκαφών, είναι ότι είναι καθήκον του κυβερνήτη να αποφασίσει αν το αδίκημα που διαπράχτηκε επί του αεροσκάφους είναι σοβαρό ή λιγότερο σοβαρό. Πρόκειται για μια επαχθή απόφαση που πρέπει να πάρει ο κυβερνήτης του αεροσκάφους. Όταν το συμπέρασμα είναι ότι το αδίκημα είναι σοβαρό, όλα τα κράτη που είναι μέλη της ΔΟΠΑ έχουν την εξουσία να συλλάβουν και να θέσουν υπό κράτηση όσους κατηγορούνται για απείθαρχη ή προσβλητική συμπεριφορά.
<P>
Τα πράγματα δεν είναι και τόσο εύκολα όταν ο κυβερνήτης του αεροσκάφους δεν μπορεί να καταλήξει στο συμπέρασμα ότι η συμπεριφορά κάποιου επιβάτη ήταν υβριστική ή επικίνδυνη, οπότε τα κράτη μπορεί να αποφασίσουν να μην ασκήσουν το δικαίωμα προφυλάκισης. Προκειμένου να τροποποιηθούν αυτοί οι ορισμοί και να καλυφθεί το κενό που μπορεί να προκαλέσει προβλήματα σε όλους όσους ενέχονται, εκτός από τον κατηγορούμενο, έχει αναληφθεί επί του παρόντος δράση όσον αφορά το τρέχον συμβάν της εν πτήσει απείθαρχης συμπεριφοράς και τις συνέπειές του για το πλήρωμα και τους επιβάτες.

<SPEAKER ID=179 LANGUAGE="EN" NAME="von Habsburg">
Θα μου επιτρέψετε να σας δώσω πρώτα μια μικρή συμβουλή. Η αεροπορική εταιρία με την οποία ταξίδευα για Βρυξέλλες έχει ήδη βρει λύση στο πρόβλημά σας. Προσφέρει κρασιά τόσο κακής ποιότητας, που έχουν αγοραστεί εκτός της Ένωσης, ώστε κανείς δεν θέλει να τα καταναλώσει.
<P>
Έχω να υποβάλω μια πρακτική ερώτηση που είναι υψίστης σημασίας για μένα. Δεν μπορεί να λάβει η Επιτροπή ή κάποιο άλλο όργανο μια απόφαση ότι οι επιβάτες δεν θα πρέπει να παίρνουν δύο αποσκευές στο αεροσκάφος. Έτσι τίθεται σε κίνδυνο η ζωή όλων αν παρουσιαστεί κάποιο πρόβλημα. Αυτό θα πρέπει να επιβληθεί από τις αεροπορικές εταιρείες.

<SPEAKER ID=180 LANGUAGE="EN" NAME="Kinnock, Neil.">
Θα παραδεχθώ αμέσως ότι ο αξιότιμος βουλευτής γνωρίζει πάρα πολλά για κρασιά. Ωστόσο, γνωρίζω ανθρώπους που είναι γνωστό ότι πίνουν πολύ κρασί κακής ποιότητας απλώς επειδή μετά το πέμπτο ή έκτο ποτήρι δεν καταλαβαίνουν έτσι ή αλλιώς τη γεύση του. Συνεπώς, το να σερβίρουμε στους επιβάτες κρασί κακής ποιότητας στην πραγματικότητα δεν μας προστατεύει από την απείθαρχη συμπεριφορά.
<P>
Το ζήτημα των αποσκευών διαφέρει πολύ λίγο και είμαι σίγουρος ότι ορισμένες φορές όλοι μας έχουμε παραβεί τους γενικούς κανονισμούς για την άνεσή μας. Θα ήμουν της γνώμης ότι εφόσον η δεύτερη αποσκευή δεν περιέχει διάφορα μπουκάλια με ποτό, τότε ίσως είναι δυνατό να καταφέρει να τη βολέψει κάπου το πλήρωμα του αεροσκάφους. Σε γενικές γραμμές, δεν είναι λογικό ούτε για την προσωπική ασφάλεια ούτε για την ασφάλεια του αεροσκάφους να προσπαθούν οι επιβάτες να παίρνουν πολλές αποσκευές. Πολλές αεροπορικές εταιρείες επιβάλλουν με αποτελεσματικότητα αυτό τον κανονισμό.

<SPEAKER ID=181 NAME="Πρόεδρος">

<P>
Ερώτηση αριθ. 39 του κ. Rihard Stuart Howitt (H-1203/98): Θέμα: Διευρωπαϊκά δίκτυα μεταφορών και πρόσβαση των ατόμων με ειδικές ανάγκες
<P>
Μπορεί να αναφέρει η Επιτροπή τι μέτρα προτείνονται στην παρούσα αναθεώρηση των κατευθυντηρίων γραμμών για τα διευρωπαϊκά δίκτυα μεταφορών ώστε να εξασφαλισθεί ότι η πρόσβαση των ατόμων με ειδικές ανάγκες θα αναγνωρίζεται δεόντως στις κατευθυντήριες γραμμές, οι οποίες εν συνεχεία θα εφαρμόζονται από τα κράτη μέλη;
<P>
Κύριε Επίτροπε, σας καλώ να απαντήσετε στην ερώτηση του κ. Howitt.

<SPEAKER ID=182 NAME="Kinnock, Neil">
Όπως θα πρέπει να γνωρίζει ο αξιότιμος βουλευτής, σκοπός των ακολουθούμενων κατευθυντήριων γραμμών για τα διευρωπαϊκά δίκτυα είναι να εξασφαλίσουμε τη διαρκή κινητικότητα ατόμων και αγαθών εντός του χώρου δίχως εσωτερικά σύνορα με όσο το δυνατόν καλύτερες κοινωνικές συνθήκες και συνθήκες ασφαλείας. Ο αντικειμενικός αυτός σκοπός ισχύει επίσης για άτομα με ειδικές ανάγκες. Όλες οι αποφάσεις για την ανάπτυξη έργων υποδομής στον τομέα των μεταφορών, συμπεριλαμβανομένης της επιλογής των τεχνικών προτύπων, εναπόκεινται ασφαλώς κατά κύριο λόγο στην ευθύνη των κρατών μελών.
<P>
Η Επιτροπή ετοιμάζει επί του παρόντος μία Λευκή Βίβλο που θα δημοσιευθεί φέτος το καλοκαίρι, αναπτύσσοντας τον τρόπο αντιμετώπισης της μελλοντικής ανάπτυξης της πολιτικής των διευρωπαϊκών δικτύων μεταφορών, ενέργειας και επικοινωνιών και προετοιμάζοντας την αναθεώρηση των κατευθυντήριων γραμμών. Υπό αυτό το πρίσμα, αυτό που ίσως τεθεί υπό συζήτηση είναι η ανάπτυξη κριτηρίων σχετικά με τα επίπεδα υπηρεσιών, ενώ θα μπορούσε ίσως να γίνει αναφορά και στην πρόσβαση των ατόμων με κάποια αναπηρία στο δίκτυο.
<P>
Κατά την προετοιμασία της Λευκής Βίβλου η Επιτροπή έχει λανσάρει μια ευρεία διαδικασία διαβουλεύσεων και φυσικά χαιρετίζουμε τις απόψεις αυτού του Σώματος και όλων των ενδιαφερόμενων πλευρών, συμπεριλαμβανομένων των ενώσεων ατόμων με ειδικές ανάγκες, με τις οποίες έχουμε πολύ καλές και συχνές επαφές.

<SPEAKER ID=183 LANGUAGE="EN" NAME="Howitt">
Προφανώς συγχαίρω τον Επίτροπο και επιδοκιμάζω όσα έχει πει για τις σχέσεις μας με τις ενώσεις των ατόμων με όπως, για παράδειγμα, το έργο στο οποίο συμμετέχουν οι υπάλληλοί του όσον αφορά την οδηγία για λεωφορεία και πούλμαν. Η πρόοδος που παρατηρείται σε αυτό τον τομέα αποτελεί μια πολύ καλή απόδειξη. Έχει την υποστήριξη και ενθάρρυνσή μου να εξετάσει περαιτέρω τις προτάσεις σχετικά με τα επίπεδα υπηρεσιών και τη δυνατότητα πρόσβασης ατόμων με ειδικές ανάγκες.
<P>
Ωστόσο, θα ήθελα να του ζητήσω να προχωρήσει ακόμη περισσότερο. Μπορεί να εξετάσει, όταν μιλάει για διαλειτουργικότητα, τις διασυνδέσεις που υπάρχουν; Για παράδειγμα, δεν ωφελεί να έχουμε ένα τραίνο στο οποίο είναι δυνατή η πρόσβαση αν οι άνθρωποι δεν μπορούν να πάνε στο σταθμό. Δεν υπάρχει λόγος να έχουμε ένα οδικό δίκτυο αν δεν υπάρχει χώρος για στάθμευση για όσους έχουν κάποια αναπηρία. Θα μπορούσε να εξετάσει αυτό το ζήτημα και τις πληροφορίες για άτομα με ειδικές ανάγκες, έτσι ώστε οι τυφλοί χρησιμοποιώντας το σύστημα γραφής με ανάγλυφα σύμβολα και οι κουφοί μέσω της χρήσης τηλεσυσκευών και άλλων συσκευών οπτικής παρουσίασης πληροφοριών να έχουν πλήρη πρόσβαση σε πληροφορίες για τα διευρωπαϊκά δίκτυα;
<P>
Παρ' όλο δε που είπε στην απάντησή του ότι εναπόκειται στα κράτη μέλη η ευθύνη για την υλοποίηση των αποφάσεων, μήπως υπάρχει κάτι στη Λευκή Βίβλο που θα μπορούσε να πιέσει λίγο περισσότερο τα κράτη μέλη, έτσι ώστε να είναι βέβαιο ότι θα κινηθούν προς αυτή την κατεύθυνση;

<SPEAKER ID=184 LANGUAGE="EN" NAME="Kinnock, Neil.">
Είμαι ιδιαίτερα ευγνώμων απέναντι στον αξιότιμο βουλευτή για την ερώτησή του και για τον τρόπο με τον οποίο τη διατύπωσε.
<P>
Όσον αφορά τις διασυνδέσεις μεταξύ διαφορετικών αλλά και ίδιων μέσων μεταφοράς, σχετικά με το θέμα του σχεδιασμού των οχημάτων - για παράδειγμα, με χαμηλό ανάβαθρο όπου, όπως ο ίδιος υποστηρίζει, οι υπηρεσίες έρευνας της Επιτροπής και άλλες υπηρεσίες έχουν διαδραματίσει πολύ σημαντικό ρόλο - και σχετικά με την παροχή σαφών και προσιτών πληροφοριών σε ταξιδιώτες με ειδικές ανάγκες, μπορούμε να αποδείξουμε ότι έχουμε αναλάβει δράση σε όλους αυτούς τους τομείς. Στην περίπτωση πολλών κρατών μελών έχουμε βρει εύφορο έδαφος. Το επίπεδο της ανταπόκρισης ήταν κάθε άλλο παρά καλό, αλλά η κατάσταση έχει βελτιωθεί σημαντικά τα τελευταία χρόνια.
<P>
Θα τον ενδιέφερε ίσως να μάθει για το έργο που εκτελούμε αναφορικά με το ευρωπαϊκό σύστημα τραίνων υψηλής ταχύτητας, στα πλαίσια του οποίου έχουμε δώσει εντολή στην Ευρωπαϊκή Ένωση για τη Διαλειτουργικότητα των Σιδηροδρόμων να αξιολογήσει τα κριτήρια για τη διαλειτουργικότητα της υποδομής για τους σιδηροδρόμους, για παράδειγμα, τις πλατφόρμες. Αυτό δίνει έμφαση στο ίδιο το θέμα που τόνισε στη συμπληρωματική του ερώτηση.
<P>
Συγκεκριμένα, έχουμε ζητήσει από την ένωση να χρησιμοποιήσει ως παράδειγμα νόμου που ρυθμίζει την πρόσβαση ατόμων με ειδικές ανάγκες τη νομοθεσία για τα μέσα μαζικής μεταφοράς, τη νομοθεσία για τα δικαιώματα των πολιτών σχετικά με τα άτομα με ειδικές ανάγκες, που έγινε πρόσφατα νόμος στο Ηνωμένο Βασίλειο. Ελπίζουμε ότι θα καταστεί δυνατό, με την ευρεία έννοια, να βασιστούμε σε αυτό το πρότυπο.

<SPEAKER ID=185 LANGUAGE="EN" NAME="Banotti">
Για να διατηρήσω καθαρό το μητρώο μου θα πρέπει να πω ότι η ερώτησή μου έχει ήδη υποβληθεί από τον κ. Howitt.
<P>
Στην Ιρλανδία έχει πρόσφατα εκφραστεί ιδιαίτερη ανησυχία για τον εξαιρετικά μικρό αριθμό των λεωφορείων που είναι προσιτά σε άτομα με ειδικές ανάγκες. Είστε ενήμερος για αυτό, κύριε Επίτροπε; Υπάρχει κάτι που μπορείτε να κάνετε;

<SPEAKER ID=186 LANGUAGE="EN" NAME="Kinnock, Neil.">
Δεν υπέθεσα ποτέ οτιδήποτε άλλο παρά ότι η αξιότιμη βουλευτής έχει ένα ακηλίδωτο, αψεγάδιαστο μητρώο από κάθε άποψη.
<P>
Δεν είμαι σε θέση να επιστήσω την προσοχή σε κάποιο είδος εξουσίας που έχει η Επιτροπή, ώστε να προσπαθήσει να εξασφαλίσει την τακτικότερη χρήση πιο προσιτών λεωφορείων. Η ειρωνεία της υπόθεσης είναι ότι η εταιρεία που έχει εξαιρετική φήμη για την κατασκευή χαμηλών λεωφορείων και λεωφορείων με χαμηλό αναβατόριο εδρεύει στη Βόρειο Ιρλανδία. Ελπίζω ότι θα εντατικοποιηθούν οι διασυνοριακές εμπορικές συναλλαγές, καθώς εκείνοι που είναι υπεύθυνοι για τα λεωφορεία στη Δημοκρατία της Ιρλανδίας θα εκμεταλλευθούν αυτά τα εξαιρετικά προϊόντα.
<P>
Προς μεγάλη μου χαρά μπορώ να πω ότι η αγορά και χρήση τους εξαπλώνεται περισσότερο μεταξύ διαφόρων αρχών και ιδιοκτητών λεωφορείων στο Ηνωμένο Βασίλειο. Ελπίζω να γενικευθεί περισσότερο αυτή η τάση.

<SPEAKER ID=187 NAME="Πρόεδρος">
Σας ευχαριστώ πολύ, κύριε Kinnock. Με αυτήν την ερώτηση τελείωσε ο χρόνος που ήταν αφιερωμένος στις ερωτήσεις προς τον κ. Kinnock. Σας ευχαριστώ για την παρουσία σας, σας εύχομαι ό, τι καλύτερο για το νέο έτος και σας λέω ότι είμαι βέβαιος πως, με μια προσπάθεια από τη δική σας πλευρά και από τη δική μου, θα καταφέρουμε να συγχρονιστούμε.
<P>
Οι ερωτήσεις 40 έως 42 θα απαντηθούν γραπτώς.

<SPEAKER ID=188 NAME="Πρόεδρος">

<P>
Ερώτηση αριθ. 43 της κ. Mary Banotti (Η-1180/98): Θέμα: Επιβαρύνσεις του κόστους ταξιδίου για όσους ταξιδεύουν μόνοι
<P>
Δύναται η Επιτροπή να με πληροφορήσει εάν οι επιβαρύνσεις του κόστους ταξιδίου για όσους ταξιδεύουν μόνοι αντιβαίνουν στην κοινοτική νομοθεσία;
<P>
Καλωσορίζουμε την Επίτροπο κ. Bonino και την καλούμε να απαντήσει στην ερώτηση της κ. Banotti.

<SPEAKER ID=189 NAME="Bonino">
Η ερώτηση που θέτει η κυρία Banotti είχε ήδη παρουσιαστεί πέρσι από την κ. Eryl McNally και η Επιτροπή είχε ήδη απαντήσει και σε αυτήν την ερώτηση.
<P>
Η Επιτροπή γνωρίζει ότι ένας ψηφοφόρος της κυρίας McNally, για παράδειγμα, δημιούργησε μια ομάδα στήριξης στο Ηνωμένο Βασίλειο για να ασκήσει πιέσεις κατά των επιβαρύνσεων που υφίστανται όσοι ταξιδεύουν μόνοι. Η Επιτροπή ωστόσο υπενθυμίζει ότι η μοναδική κοινοτική διάταξη που μπορεί να έχει σχέση με την ερώτηση που έθεσε η κυρία βουλευτής είναι η οδηγία που αναφέρεται στα ταξίδια και στις διακοπές, στις οργανωμένες περιηγήσεις, οδηγία που εγκρίθηκε από το Συμβούλιο και η οποία, στο άρθρο 2 παράγραφος 4, ορίζει τον καταναλωτή ως «το άτομο που αγοράζει ή δεσμεύεται να αγοράσει οργανωμένες υπηρεσίες». Όπως σίγουρα γνωρίζει η κυρία βουλευτής, η οδηγία ορίζει επίσης ως «εκδοχέα» οποιοδήποτε άτομο για λογαριασμό του οποίου ο βασικός αντισυμβαλλόμενος δεσμεύεται να αγοράσει οργανωμένα πακέτα υπηρεσιών - ορίζονται ως οι άλλοι δικαιούχοι - ή οποιοδήποτε άτομο στο οποίο ο βασικός αντισυμβαλλόμενος ή ένας από τους άλλους δικαιούχους θα παραχωρήσει τις οργανωμένες υπηρεσίες. Αυτή είναι η διατύπωση, όπως, εσείς κυρία Banotti, σίγουρα γνωρίζετε.
<P>
Η Επιτροπή θεωρεί ότι η ύπαρξη επιβαρύνσεων για όσους ταξιδεύουν μόνοι είναι το αποτέλεσμα μιας εμπορικής αρχής - υψηλότερες τιμές για τους μεμονωμένους ταξιδιώτες - μια από τις αρχές που είναι γενικά αποδεκτές από τους μηχανισμούς της αγοράς, αφού αυτοί οι ταξιδιώτες πρέπει να αντιμετωπίσουν υψηλότερο κόστος διαμονής, γεγονός που προφανώς αντανακλάται στις τιμές. Η Επιτροπή ωστόσο δεν αντιλαμβάνεται πώς είναι δυνατόν οι επιβαρύνσεις για όσους ταξιδεύουν μόνοι να έρχονται σε αντίθεση με το κοινοτικό δίκαιο. Χωρίς έπειτα να εισερχόμαστε στο πλαίσιο της επικουρικότητας ή άλλων στοιχείων, παραμένει το γεγονός ότι η Επιτροπή πιστεύει, πραγματικά, ότι αυτή είναι η δυναμική της αγοράς, λόγω της οποίας είναι σίγουρο ότι ένας μεμονωμένος ταξιδιώτης έχει υψηλότερα έξοδα, αν μη τι άλλο για την διαμονή, για την χρήση ενός δωματίου.
<P>
Επιπλέον, λογικά ο ταξιδιώτης είναι ενημερωμένος για την αύξηση της τιμής, και κατά συνέπεια δεν μπορεί να εφαρμοστεί ούτε και η οδηγία σχετικά με τις καταχρηστικές ρήτρες, γιατί κάθε πληροφοριακό ή διαφημιστικό έντυπο κανονικά αναγράφει την μεμονωμένη τιμή και επισημαίνει την αύξηση.
<P>
Η Επιτροπή θεωρεί τέλος ότι, εξ'όσων γνωρίζει, αυτές οι αυξήσεις για όσους ταξιδεύουν μόνοι είναι, σε γενικές γραμμές, ουσιαστικά λογικές. Και το κυριότερο, οι τιμές αυτές είναι γνωστές και γι'αυτό, παραδείγματος χάρη, δεν μπορεί να επικαλεστεί κανείς την οδηγία σχετικά με τις καταχρηστικές ρήτρες.

<SPEAKER ID=190 LANGUAGE="EN" NAME="Banotti">
Θα ήθελα να ευχαριστήσω την κ. Επίτροπο. Ανακοινώνει πάντα τα άσχημα νέα με όσο το δυνατόν πιο ωραίο τρόπο.
<P>
Θα ήθελα να ξέρω αν υπάρχει κάποια ένδειξη ότι οι αγορές ανταποκρίνονται στον ολοένα αυξανόμενο αριθμό εκείνων που είναι μόνοι, αναζητώντας απλώς «την ευλογημένη ηρεμία της εργένικης ζωής», για να παραθέσουμε τα λόγια του Bernard Shaw. Μου προκαλεί κατάπληξη το γεγονός ότι εξακολουθούν να ισχύουν επιβαρύνσεις για όσους ταξιδεύουν μόνοι, οι οποίοι απλά δεν έχουν μερικές φορές αυτή την οικονομική δυνατότητα. Επίσης, έχω συναντήσει και με έχουν πλησιάσει ψηφοφόροι για το γεγονός ότι υπάρχουν ειδικές προσφορές, για παράδειγμα στο Ηνωμένο Βασίλειο, που δεν ισχύουν όμως για κάποιον που έρχεται, για παράδειγμα, από την Ιρλανδία για να ταξιδέψει στο Ηνωμένο Βασίλειο. Πρόκειται επίσης για μια κατάσταση που ρυθμίζεται από τις δυνάμεις της αγοράς ή μήπως υπάρχει, στην πραγματικότητα, κάποιο πρόβλημα με τη νομιμότητά της;

<SPEAKER ID=191 LANGUAGE="IT" NAME="Bonino">
Η κυρία βουλευτής έχει απόλυτα δίκιο: δεν υπάρχει τίποτε πιο ευαίσθητο στην αγορά ή στην προσαρμογή στην αγορά από τις βιομηχανίες που αποκομίζουν ωφέλη από αυτήν. Έχουμε σίγουρα παρατηρήσει ότι οι προσφορές για τις οποίες δεν προβλέπεται αύξηση για τους μεμονωμένους ταξιδιώτες έχουν αρχίσει να πληθαίνουν, ακριβώς γιατί τα πρακτορεία κατάλαβαν ότι αυξάνεται όλο και περισσότερο ο αριθμός των ατόμων που ταξιδεύουν μόνοι. Η προσαρμογή στην αγορά και όσον αφορά της ειδικές προσφορές είναι κατά συνέπεια εξαιρετικά ταχεία.
<P>
Όσον αφορά το δεύτερο ερώτημα που μου θέσατε, σχετικά με τις ειδικές προσφορές που απευθύνονται σε μια συγκεκριμένη μερίδα κοινού ή σε μια ορισμένη εθνικότητα, επιφυλάσσομαι να ρωτήσω τη Νομική Υπηρεσία ποια είναι τα όρια πέρα από τα οποία κάτι τέτοιο είναι πιθανό να αποτελεί διάκριση. Οπωσδήποτε, πριν δώσουμε πληροφορίες που μπορούν να έχουν επιπτώσεις στην αγορά πιστεύω ότι είναι σωστό να ζητήσουμε μια νομική γνώμη, γεγονός που η Επιτροπή δεν θα παραλείψει να κάνει και σχετικά με το οποίο, κυρία βουλευτά, θα σας ενημερώσει γραπτώς.

<SPEAKER ID=192 NAME="Πρόεδρος">

<P>
Ερώτηση αριθ. 44 του κ. Daniel Varela Suanzes-Carpegna (Η-1189/98): Θέμα: Αποτέλεσμα των συνεδριάσεων ΕΕ-Καναδά σχετικά με το καναδικό νομοσχέδιο για την αλιεία C-27
<P>
Κατά την τελευταία υπερατλαντική διάσκεψη κορυφής ΕΕ-Καναδά που διεξήχθη στη Βιέννη κατόπιν αιτήματος του Επιτρόπου Sir Leon Brittan, ο Υπουργός Εξωτερικών του Καναδά δεσμεύτηκε ότι θα συσταθεί μικτή επιτροπή εμπειρογνωμόνων της ΕΕ και του Καναδά για να εξετάσει ενδελεχώς και από κοινού το περιεχόμενο του καναδικού νομοσχεδίου για την αλιεία C-27, ούτως ώστε να διαπιστώσει εάν το εν λόγω νομοσχέδιο συμφωνεί με το διεθνές δίκαιο.
<P>
Για τους λόγους αυτούς, στις 7 και 8 Δεκεμβρίου 1998, διεξήχθη η πρώτη συνεδρίαση στην Οττάβα.
<P>
Θα μπορούσε η Επιτροπή να παράσχει πληροφορίες σχετικά με τα αποτελέσματα της εν λόγω συνεδρίασης;
<P>
Κυρία Bonino, έχετε τον λόγο για να απαντήσετε στην ερώτηση του κ. Daniel Varela.

<SPEAKER ID=193 NAME="Bonino">
Πιστεύω ότι η επιμονή του κ. Varela, ο οποίος μου θέτει κατά μέσο όρο κάθε δύο μήνες το ζήτημα του Καναδά, είναι ίδια ακριβώς με την επιμονή της Επιτροπής, που από την πλευρά της δεν χάνει ευκαιρία - και θα αναφέρω τρεις πολύ πρόσφατες ημερομηνίες - για να τονίσει στην καναδική πλευρά ότι το νομοσχέδιο C-27 δεν είναι αποδεκτό για την Επιτροπή.
<P>
Πρόσφατα, το ζήτημα τέθηκε σε τρεις περιστάσεις: στις 22 Οκτωβρίου, κατά την συνάντηση μεταξύ του Sir Leon Brittan και του καναδού Υπουργού Εξωτερικών, στις 7 Δεκεμβρίου, σε μια συνάντηση μεταξύ ανώτερων υπαλλήλων αρμόδιων σε θέματα αλιείας, που έγινε στην Οττάβα, και τέλος, στις 17 Δεκεμβρίου, στην Διάσκεψη Κορυφής ΕΕ-Καναδά.
<P>
Αυτό που η Επιτροπή μπορεί να σημειώσει στην περίπτωση αυτή είναι ότι, όπως θεωρώ ότι κατέστη ιδιαίτερα σαφές, ο Καναδάς δεν έχει πρόθεση να τροποποιήσει το νομοσχέδιο C-27. Πιστεύω ότι πρόκειται για μια διακήρυξη η οποία έχει γίνει επανειλημμένως. Το καινούργιο στοιχείο - και η Επιτροπή στρέφεται προς αυτήν την πιθανή διέξοδο - συνίσταται αντίθετα στο γεγονός ότι ο Καναδάς θα ήταν διατεθειμένος να επεξεργαστεί μια ερμηνευτική δήλωση, που θα έχει σκοπό να διευκρινίσει ότι ο νόμος C-27 αναφέρεται μόνο στην εφαρμογή της συμφωνίας των Ηνωμένων Εθνών. Αυτή η ερμηνεία ή ερμηνευτική δήλωση, εάν καταλήγαμε σε αυτήν, θα μπορούσε να θεωρηθεί ως μια ενδιαφέρουσα κίνηση από την πλευρά του Καναδά.
<P>
Όπως και να έχει, θα ήθελα να διατυπώσω δύο επιπλέον συλλογισμούς. Ο πρώτος είναι ότι, εξαιτίας μιας ατυχούς σύμπτωσης ημερομηνιών, η συζήτηση μεταξύ των εμπειρογνωμόνων σε θέματα αλιείας διεξήχθη αμέσως μετά την έκδοση της απόφασης του Διεθνούς Δικαστηρίου σχετικά με την αγωγή που είχε καταθέσει η Ισπανία κατά του Καναδά για την κατάσχεση του αλιευτικού σκάφους «Styke», που έγινε το 1995. Παρότι το Δικαστήριο αρκέστηκε μόνο να δηλώσει ότι η υπόθεση αυτή ότι δεν ήταν της αρμοδιότητάς του, η δήλωσή του έγινε δεκτή στον Καναδά ως μια απόφαση σχετικά με τα βασικά σημεία της αντιδικίας και ως εκ τούτου στάθηκε εμπόδιο σε μια πιθανή πραγματοποίηση χειρονομιών καλής θέλησης από την πλευρά της καναδικής διοίκησης.
<P>
Κατά δεύτερο λόγο, η βαθιά μου πεποίθηση, κύριε βουλευτά, είναι ότι, αφήνοντας κατά μέρος μονομερείς διακηρύξεις της καναδικής πλευρά του τύπου «ναι» ή «»όχι» - αν και πάλι θα χρειαστεί να εξετάσουμε το περιεχόμενο - ο μοναδικός τρόπος για να εμποδίσουμε πιθανές διαμάχες συνίσταται στην επίσπευση της επικύρωσης της Σύμβασης των Ηνωμένων Εθνών σχετικά με τα επικαλυπτόμενα αποθέματα. Η Σύμβαση πράγματι, όπως εσείς γνωρίζετε, προβλέπει ένα εκτενές κεφάλαιο σχετικά με την διαδικασία επίλυσης διαφορών που θα ήταν υποχρεωτική, γεγονός που φυσικά θα εμπόδιζε τον Καναδά να αποσυρθεί από την δικαιοδοσία του Δικαστηρίου, όπως έκανε το 1994-95.
<P>
Πάντως, πέρα από τις διαπραγματεύσεις και πέρα από την παρακολούθηση της υπόθεσης που γίνεται μέρα με την μέρα, ή μήνα με το μήνα, η Επιτροπή είναι απόλυτα πεπεισμένη ότι η επίσπευση της επικύρωσης της Σύμβασης των Ηνωμένων Εθνών είναι το πιο ουσιαστικό μέσο που έχουμε στη διάθεσή μας.

<SPEAKER ID=194 LANGUAGE="ES" NAME="Varela Suanzes-Carpegna">
Ευχαριστώ, κυρία Επίτροπε, για τις πληροφορίες σας. Ενδιαφέρομαι όσο και η Επιτροπή - και εσείς το γνωρίζετε - για αυτό το θέμα, επειδή είναι ένα ζήτημα-κλειδί για την εξέλιξη της αλιείας σε διεθνή ύδατα και, επομένως, για το Διεθνές Δίκαιο. Ενα κράτος που δεν δέχεται τη δικαιοδοσία ενός διεθνούς δικαστηρίου, που εκδίδει εσωτερική νομοθεσία αντίθετη προς το Διεθνές Δίκαιο, που την εφαρμόζει συλλαμβάνοντας πλοία και που έπειτα δεν μπορεί να το δικάσει κανένας, αποτελεί τεράστιο κίνδυνο, στη διεθνή κοινωνία, για την αλιεία και μπορεί να αποτελέσει παράδειγμα για άλλα.
<P>
Διαφωνώ, ωστόσο, σε κάτι που μου φαίνεται πολύ σημαντικό, κυρία Επίτροπε, και σας το λέω με αυτόν τον τόνο, επειδή τα πράγματα δεν μας πάνε καλά, ούτε στην Επιτροπή ούτε σ' εμένα. Ας συνεχίσουμε να συζητάμε εδώ αυτό το ίδιο θέμα, όχι κάθε δύο μήνες, αλλά κάθε μήνα, επειδή ο Καναδάς χρησιμοποιεί όλα τα επιχειρήματα για μην μας δώσει κανενός είδους λόγο. Διαφωνώ δε από την άποψη ότι η κύρωση της Συνθήκης - το είπε και το Ευρωπαϊκό Κοινοβούλιο - αν ερμηνευθεί κατά τρόπο διαφορετικό από τη Σύμβαση της Νέας Υόρκης, θα αποτελεί μόνιμη πηγή διαφορών. Επομένως, με τα επιχειρήματα που έχουμε στο NAFO θα μπορούσαμε να τη λύσουμε και αυτό που θα πρέπει να κάνουμε είναι να μην επικυρώσουμε αυτή τη Σύμβαση, αφού αυτός που έχει συμφέρον από την κύρωσή της είναι ο ίδιος ο Καναδάς. Εδώ, επομένως, διαφωνούμε. Σας παρακαλώ να προβληματιστείτε πάνω σ' αυτό το θέμα, διότι θα πρέπει ίσως να δείξουμε στον Καναδά ότι αυτό είναι ένα μεγάλο αγκάθι στις σχέσεις που διατηρεί με την Ευρωπαϊκή Ένωση. Θα πρέπει, λοιπόν, να προχωρήσουμε και να μην επικυρώσουμε ίσως αυτή τη Σύμβαση, που τόσο επιθυμεί ο Καναδάς για να την εφαρμόσει κατά το κέφι του.

<SPEAKER ID=195 LANGUAGE="IT" NAME="Bonino">
Γνωρίζω ποια είναι θέση του Κοινοβουλίου, θα ήθελα όμως να αναλογιστούμε και το γεγονός ότι σε αυτό ακριβώς χρησιμεύει και ένας διοργανικός διάλογος. Ιδιαίτερα μάλιστα λόγω του ότι βρισκόμαστε σε μια κατάσταση στην οποία η διαφορετική ερμηνεία της Σύμβασης των Ηνωμένων Εθνών αποτελεί αναμφίβολα μια πηγή διαφωνιών, που είναι πιθανόν να γίνουν όλο και περισσότερες, με ενδιαφέρει - και το τονίζω, κύριε βουλευτά - η πιθανότητα της επικύρωσης, όσον αφορά κυρίως τον πυλώνα της Σύμβασης που αναφέρεται σε έναν δεσμευτικό μηχανισμό επίλυσης διαφορών (binding dispute settlement mechanism ). Διαφορετικά δεν διαθέτουμε μέσα - και σας καλώ να σκεφτείτε αυτό και μόνο - για την επίλυση διαφορών που θα ήταν πιθανόν να προκύψουν, όχι μόνο σε ύδατα του Καναδά ή του NAFO.
<P>
Εάν η Σύμβαση δεν επικυρωθεί, εμείς δεν θα διαθέτουμε άλλα μέσα. Ας σκεφτούμε για παράδειγμα την περίπτωση που ένα οποιοδήποτε άλλο παράκτιο κράτος δώσει μια διαφορετική ερμηνεία. Όπως ήδη είπατε, το παράδειγμα μπορεί να ακολουθηθεί και από άλλα κράτη, και τότε θα αντιληφθούμε πραγματικά ότι στερούμαστε μέσων binding , δεσμευτικών δηλαδή για την επίλυση διαφορών. Αυτή, πιστεύω, ότι είναι η πτυχή της Σύμβασης που σίγουρα δεν θα πρέπει να αφήσουμε ανεκμετάλλευτη. Πράγματι, όπως θα θυμάστε, κύριε Varela, αυτό που συνέβη κατά το τελευταίο επεισόδιο του 1995 είναι ότι ο Καναδάς είχε αποσυρθεί από την δικαιοδοσία του Δικαστηρίου, το οποίο τώρα στην απόφασή του δηλώνει, ακριβώς, ότι δεν είναι αρμόδιο. Έτσι, εάν δεν καταλήξουμε στον καθορισμό υποχρεωτικών μηχανισμών για την διευθέτηση των διεθνών διαφορών, φοβάμαι ότι το παράδειγμα του Καναδά θα ακολουθήσουν και άλλα κράτη.
<P>
Είναι ένα θέμα που εναπόκειται και στα κράτη μέλη να αντιμετωπίσουν. Επείγομαι ωστόσο ιδιαίτερα να επιστήσω την προσοχή σας στο γεγονός ότι η έλλειψη δεσμευτικών συστημάτων για την επίλυση των διαφορών ίσως να μην είναι κάτι εξαιρετικά ευνοϊκό για εμάς.

<SPEAKER ID=196 NAME="Πρόεδρος">
Ευχαριστώ πολύ, κυρία Bonino.
<P>
Δεδομένου ότι ο συντάκτης της απουσιάζει, η ερώτηση αριθ. 45 καθίσταται άκυρη.
<P>
Επειδή αφορούν παρεμφερή θέματα, οι ερωτήσεις αριθ. 46, 47 και 48 θα εξεταστούν από κοινού.
<P>

<P>
Ερώτηση αριθ. 46 του κ. Ian White (H-1222/98): Θέμα: Ο τυφώνας Μιτς στο Puerto Morazan
<P>
Θα μπορούσε η Επιτροπή να αναφέρει πόσα χρήματα έχει διαθέσει η ΕΕ υπό μορφήν επείγουσας βοήθειας στη Νικαράγουα και στην Ονδούρα και σε ποιο ύψος ανέρχονται οι ενισχύσεις της ΕΕ που διοχετεύονται μέσω των ΜΚΟ και διεθνών υπηρεσιών αγωγής;
<P>

<P>
Ερώτηση αριθ. 47 της κ. Christine Oddy (H-1232/98) Θέμα: Puerto Morazan - Τυφώνας Μιτς
<P>
Θα μπορούσε η Επιτροπή να παράσχει πληροφορίες για το ύψος των ενισχύσεων ανοικοδόμησης που παραχωρήθηκαν, για την κατασκευή οδών, γεφυρών και υποδομών, με προορισμό την Νικαράγουα και την Ονδούρα;
<P>

<P>
Ερώτηση αριθ. 48 της κ. Glenys Kinnock (H-1239/98): Θέμα: Ανταπόκριση σε φυσικές καταστροφές
<P>
Η ΕΚΟ ανταποκρίθηκε, κατά το τρέχον οικονομικό έτος, σε σειρά τραγικών και επαχθών εκτάκτων καταστάσεων και φυσικών καταστροφών. Kατά πόσο η ΕΚΟ διαθέτει επαρκείς πόρους για να αντιμετωπίσει οιαδήποτε νέα ενδεχόμενη κρίση;
<P>
Σας προτείνω, συνεπώς, κυρία Επίτροπε, στα δύο λεπτά που μας μένουν ακόμη μέχρι τις 7.00 μ.μ., να απαντήσετε από κοινού στις ερωτήσεις του κ. White, της κ. Oddy και της κ. Glenys Kinnock.

<SPEAKER ID=197 NAME="Bonino">
Θα πω δυο λόγια και αναφορικά με την ερώτηση της κυρίας Kinnock, δεδομένου ότι αφορά το ίδιο θέμα.
<P>
Πρώτα απ' όλα, η Επιτροπή θέτει στην διάθεση των αξιότιμων βουλευτών που το ζήτησαν όλο το συνολικό σχέδιο που εγκρίθηκε πρόσφατα σχετικά με την Κεντρική Αμερική, σχέδιο που μπορώ να παραδώσω και τώρα ακόμα με την λεπτομερή καταγραφή όλων των ποσών. Εν συντομία ωστόσο μπορώ να σας πω ότι η πρώτη επιχορήχηση, ύψους 6, 8 εκατομμυρίων Ecu, αποφασίστηκε στις 4 Νοεμβρίου, και συνεπώς και κατά την διάρκεια του τυφώνα. Ένα νέο πακέτο ύψους 9, 5 εκατομμυρίων Ecu αποφασίστηκε μόλις επέστρεψα από την επίσκεψή μου, το Νοέμβριο. Η Επιτροπή, στη συνέχεια, εξέτρεψε ή μετέστρεψε για την καταστροφή αυτή 3 εκατομμύρια Ecu που προορίζονταν για άλλους τύπους προγραμμάτων.
<P>
Όλα αυτά τα προγράμματα πραγματοποιήθηκαν μέσω ΜΚΟ, τον κατάλογο των οποίων μπορώ να θέσω αυτήν την στιγμή στην διάθεσή σας. Τα δύο σχέδια εγκρίθηκαν από την Επιτροπή ανθρωπιστικής βοήθειας, στην οποία συμμετέχουν όλα τα κράτη μέλη. Πρόσφατα η Γενική Διεύθυνση Ι-Β, στην οποία προεδρεύει ο Επίτροπος Marνn, απελευθέρωσε 8, 2 εκατομμύρια Ecu ως προετοιμασία του συνολικού σχεδίου της ανοικοδόμησης το οποίο, όπως γνωρίζετε, κύριε βουλευτά, θα πρέπει να παρουσιαστεί στην Διάσκεψη Χορηγών Βοήθειας στην Στοκχόλμη.
<P>
Όσον αφορά την άλλη ερώτηση, επιθυμώ να τονίσω ότι, πράγματι, ένα από τα προβλήματα που πρέπει να αντιμετωπίσουμε είναι ότι, στην μέση του χρόνου, ο τακτικός προϋπολογισμός του Γραφείου ανθρωπιστικής βοήθειας εξαντλήθηκε και μια ολόκληρη σειρά απρόβλεπτων καταστροφών μας αναγκάζει να προχωρήσουμε σε εξαιρετικά χρονοβόρες και πολύπλοκες διαδικασίες συγκέντρωσης του αποθεματικού. Ακριβώς γι' αυτό, ήδη από φέτος, παρατηρούμε μια κάποια βελτίωση, με την έννοια ότι, στην αρχή του έτους, μας έχει χορηγηθεί μια πιο ουσιαστική ενίσχυση που μας δίνει την δυνατότητα, στην περίπτωση κυρίως μακρόχρονων κρίσεων, να κάνουμε έναν κάπως πιο οργανωμένο σχεδιασμό, καταφεύγοντας στην συγκέντρωση του αποθεματικού μόνο όταν πρόκειται για πραγματικά απρόσμενες κρίσεις, εκείνες, ακριβώς, που δεν μπορούν να προγραμματιστούν. Αυτό είναι ένα βασικό στοιχείο του προϋπολογισμού το οποίο προσπαθούμε να ρυθμίσουμε με τον Επίτροπο κ. Liikanen και σχετικά με το οποίο έχει σημειωθεί ήδη κάποια πρόοδος - έτσι ώστε τον Ιούλιο να μην βρεθούμε σε συνθήκες που λογικά θα είναι πολύ δύσκολες.

<SPEAKER ID=198 LANGUAGE="EN" NAME="Oddy">
Θα ήθελα να ξέρω πόσες από τις επείγουσες ενισχύσεις έχουν φθάσει στην Κεντρική Αμερική και τι δυσκολίες παρουσιάστηκαν στην πορεία, όπως επίσης τι χρειάζονται τώρα άμεσα οι κάτοικοι της Κεντρικής Αμερικής και πως μπορούμε να τους βοηθήσουμε.

<SPEAKER ID=199 LANGUAGE="EN" NAME="Bonino">
Τα πρώτα έργα που αποφασίστηκαν στις 4 Νοεμβρίου τέθηκαν αμέσως σε εφαρμογή επειδή αποφασίσαμε να χρησιμοποιήσουμε τις μη κυβερνητικές οργανώσεις που εργάζονταν ήδη σε αυτό τον τομέα, έτσι ώστε να μην υπάρχουν κενά. Με το πρόσφατο πρόγραμμα ύψους 10 εκατομμυρίων Ecu, έχουμε επεκτείνει κάπως τον κατάλογο των ΜΚΟ. Ένα από τα προβλήματα στην αρχή ήταν η μετακίνηση και η εξεύρεση τρόπου να φτάσουμε σε μια περιοχή, όπου όλες οι γέφυρες είχαν καταρρεύσει και δεν υπήρχαν δρόμοι. Τέλος, πετύχαμε κάτι με τα ελικόπτερα, αλλά τα ελικόπτερα δεν μπορούν να μεταφέρουν μεγάλες ποσότητες τροφίμων.
<P>
Το δεύτερο θέμα είναι ότι κάποιες από τις κυβερνήσεις δεν ήταν και πολύ ευχαριστημένες που εργάζονταν μέσω των ΜΚΟ, αλλά κατά τη διάρκεια της επίσκεψής μου τους ξεκαθάρισα ότι, καλώς ή κακώς, οι κανονισμοί ορίζουν ότι δεν μπορώ να δώσω χρήματα απευθείας σε μια κυβέρνηση, αλλά ότι πρέπει να εργαστούμε μέσω του Ερυθρού Σταυρού ή των ΜΚΟ. Τελικά το δέχτηκαν αυτό, παρ' όλο που εξακολουθούν να υπάρχουν κάποιες πολιτικές εντάσεις.
<P>
Τώρα επικεντρώνουμε ως επί το πλείστον το ενδιαφέρον μας στην Ονδούρα και τη Βόρεια Νικαράγουα. Θέλουμε να εστιάσουμε την προσοχή μας στο πόσιμο νερό για να προλάβουμε επιδημίες. Δεν υπάρχει μεγάλη ανάγκη για τρόφιμα εκτός από τις ευπαθείς ομάδες. Αυτό που πραγματικά χρειάζεται είναι πόσιμο νερό για να αποφευχθούν οι επιδημίες. Το νέο σχέδιο επικεντρώνεται κυρίως στη βασική υγειονομική περίθαλψη, την αποκατάσταση των αντλιών και το πόσιμο νερό.
<P>
Αν σας ενδιαφέρει, μπορώ να σας δώσω λεπτομέρειες για τη δράση που έχει αναλάβει κάθε ΜΚΟ σε αυτό τον τομέα.

<SPEAKER ID=200 LANGUAGE="EN" NAME="Kinnock, Glenys (PSE).">
Σε μία εποχή όπου η αποδοτικότητα της Επιτροπής τίθεται υπό αμφισβήτηση, θα ήθελα να εξάρω την άμεση και αποτελεσματική ανταπόκριση της ΕΚΟ όσον αφορά την κρίση στην Κεντρική Αμερική.
<P>
Εν όψει των πληροφοριών που μας έχετε δώσει, κυρία Bonino, θα ήθελα να ξέρω το μέγεθος των πόρων που είσαστε σε θέση να διαθέσετε για την κρίση που αντιμετωπίζει επανειλημμένα το Μπαγκλαντές, μια χώρα για την οποία ανησυχεί και με την οποία σχετίζεται άμεσα η δική μου χώρα, το Ηνωμένο Βασίλειο. Πιστεύετε ότι η ΕΚΟ ήταν και θα συνεχίσει να είναι σε θέση να δίνει προτεραιότητα σε αυτές τις ανάγκες, καθώς εμφανίζονται σε ετήσια βάση στο Μπαγκλαντές;

<SPEAKER ID=201 LANGUAGE="EN" NAME="Bonino">
Δεν γνωρίζω ακριβώς το τελικό ποσό για το Μπαγκλαντές αλλά θα φροντίσω να το μάθω. Αυτό που διαπιστώσαμε κατά τον περασμένο χρόνο είναι ο σημαντικός αντίκτυπος των επαναλαμβανόμενων φυσικών καταστροφών. Συνολικά, στο πρόγραμμα δράσης για το 1999, θέλουμε να ενισχύσουμε την ετοιμότητά μας έναντι των φυσικών καταστροφών. Σκεφτήκαμε ακόμη και την περίπτωση ενός ταμείου ετοιμότητας κατά των καταστροφών ή ταμείου φυσικών καταστροφών. Εξετάζουμε ακόμη αν είναι λογικό, πιθανό και εφικτό να έχουμε ένα ταμείο που θα μπορούμε να χρησιμοποιούμε πιο εύκολα για να αντιδράσουμε, να προλάβουμε ή να προετοιμαστούμε για φυσικές καταστροφές. Αυτή η σκέψη απαιτεί κάποια τροποποίηση του Δημοσιονομικού Κανονισμού. Δεν ξέρω αν υπάρχει πολιτική διάθεση για μεγαλύτερη ευελιξία όσον αφορά τις δαπάνες. Συζητάμε ακόμη ποιος είναι ο καλύτερος τρόπος.
<P>
Όσον αφορά το Μπαγκλαντές, θα σας δώσω το ακριβές νούμερο. Δεν θέλω να σας δώσω ανακριβείς πληροφορίες και για αυτό θα το κοιτάξω πρώτα.

<SPEAKER ID=202 NAME="Πρόεδρος">
Ευχαριστώ πολύ, κυρία Eπίτροπε.
<P>
Καθώς ο χρόνος που ήταν αφιερωμένος στις ερωτήσεις προς την Επιτροπή εξαντλήθηκε, οι ερωτήσεις 49 έως 79 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
Η συνεδρίαση διακοπείσα στις 19.05 επαναλαμβάνεται στις 21.00

<CHAPTER ID=9>
Εμπορικό σύστημα και διεθνώς αναγνωρισμένα πρότυπα εργασίας
<SPEAKER ID=203 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0423/98) του κ. Sainjon, εξ ονόματος της Επιτροπής Εξωτερικών Οικονομικών Σχέσεων, σχετικά με την ανακοίνωση της Επιτροπής προς το Συμβούλιο με τίτλο «σύνδεσμος μεταξύ του εμπορικού συστήματος και των διεθνώς αναγνωρισμένων προτύπων εργασίας».

<SPEAKER ID=204 NAME="Sainjon">
Κύριε Πρόεδρε, τη στιγμή του εορτασμού της 50ης επετείου από τη Διακήρυξη των Δικαιωμάτων του Ανθρώπου του ΟΗΕ, η Ευρώπη, πρώτη εμπορική δύναμη στον κόσμο, οφείλει να εξακολουθήσει να προωθεί την ιδέα αυτού που εγώ αποκαλώ «κοινωνική διάσταση της παγκοσμιοποίησης». Είμαι πεπεισμένος ότι αν η Ευρωπαϊκή Ένωση θέλει να έχει μεγάλη αξιοπιστία στο θέμα αυτό πρέπει η ίδια να είναι άψογη.
<P>
Στην πραγματικότητα, όμως, πώς να μας πάρουν στα σοβαρά οι αναπτυσσόμενες χώρες όταν στη Μεγάλη Βρετανία, παραδείγματος χάρη, δύο εκατομμύρια παιδιά εργάζονται, εκ των οποίων τα 500.000 είναι ηλικίας κάτω των 15 χρόνων; Γιατί οι αρχές της εν λόγω χώρας αρνούνται να επικυρώσουν τη σύμβαση αριθ. 138 της Διεθνούς Οργάνωσης Εργασίας σχετικά με την παιδική εργασία; Νομίζω ότι δεν είναι αρκετό να έχουμε επικυρώσει την ευρωπαϊκή οδηγία περί προστασίας των εργαζομένων νέων ή τον Κοινωνικό Χάρτη αλλά πρέπει και να εφαρμόζουμε τις αρχές που αυτή περιέχει και να λαμβάνουμε υπόψη τη μοίρα αυτών των χιλιάδων παιδιών τα οποία, στους τομείς της διαχείρισης υλικού και της οικοδομής, γνωρίζουν εξαιρετικά δύσκολες συνθήκες εργασίας. Θα μπορούσα να αναφέρω και την Αυστρία, η οποία δεν έχει ακόμα επικυρώσει τη σύμβαση αριθ. 138· το ίδιο ισχύει και για την Ιρλανδία όσον αφορά τη σύμβαση αριθ. 111 σχετικά με την αρχή της μη διάκρισης. Αλλά ακόμα και απέναντι στις χώρες που ενδέχεται να προσχωρήσουν στην Ένωση, νομίζω ότι πρέπει να τηρήσουμε μια στάση το ίδιο αυστηρή.
<P>
Ας μη διστάζουμε, κάτω από αυτές τις συνθήκες, να βασιστούμε στη Διακήρυξη των θεμελιωδών αρχών, την οποία ενέκρινε η ΔΟΕ τον περασμένο Ιούνιο. Η διακήρυξη αυτή περιλαμβάνει τις συμβάσεις αναφορικά με την καταναγκαστική εργασία, την παιδική εργασία, την αρχή της μη διάκρισης και τη συνδικαλιστική ελευθερία. Αυτή η συνένωση συμβάσεων σε ένα ενιαίο σύνολο συνιστά ένα πολύ σημαντικό βήμα, από την άποψη ότι οι χώρες που δεν έχουν επικυρώσει έστω και μία από αυτές τις συμβάσεις θα δουν να συντάσσονται εκθέσεις πάνω σε αυτό το θέμα.
<P>
Επομένως, η Ένωση πρέπει να δράσει με στόχο, μακροπρόθεσμα, να προτείνει να επικυρώσουν τα μέλη που ΠΟΕ αυτή τη διακήρυξη των θεμελιωδών αρχών της ΔΟΕ. Όμως οι απόπειρες που έγιναν μέχρι τώρα με στόχο τις αναπτυσσόμενες χώρες απέτυχαν όλες εξαιτίας του γεγονότος ότι τις περισσότερες φορές υιοθετήθηκε μια αρνητική προσέγγιση. Η αλλαγή έλαβε χώρα όταν, για πρώτη φορά, τον Μάρτιο του 1998, τέθηκε σε ισχύ μία ρήτρα ενθάρρυνσης στα πλαίσια του κοινοτικού Συστήματος Γενικευμένων Προτιμήσεων. Για πρώτη φορά εμφανίστηκε η ιδέα μίας τελωνεακής πριμοδότησης για τις χώρες οι οποίες σέβονταν τους ελάχιστους κοινωνικούς κανόνες. Αυτό συνέβαλε στο να γίνει θετική η προσέγγιση της κοινωνικής ρήτρας. Αυτή η στάση θα μπορούσε να χρησιμεύσει ως πρότυπο, ως πρόδρομο στοιχείο, σε τελική ανάλυση, για τη στρατηγική της Ευρωπαϊκής Ένωσης στα πλαίσια του Παγκόσμιου Οργανισμού Εμπορίου.
<P>
Μία άλλη στρατηγική για να σημειωθεί επί τόπου πρόοδος στον τομέα των ανθρώπινων δικαιωμάτων κατά την εργασία είναι οι εκατοντάδες κώδικες καλής συμπεριφοράς που τίθενται σε ισχύ από τις πολυεθνικές. Πρέπει όμως να επισημάνουμε ότι η συνδικαλιστική ελευθερία και το δικαίωμα συλλογικής διαπραγμάτευσης συχνά λησμονούνται.
<P>
Γι' αυτό το λόγο, σήμερα, πρέπει να προχωρήσουμε περισσότερο. Σύμφωνα με τη δική μου θεώρηση, ακόμα και ένας κώδικας που θα βασίζεται σε αυτή τη διακήρυξη των θεμελιωδών αρχών πρέπει να αποτελεί ένα ελάχιστο υπόβαθρο. Συγκεκριμένα, το Κοινοβούλιο ζητεί από την Ευρωπαϊκή Επιτροπή να ξεκινήσει έναν συλλογισμό σχετικά με την εκπόνηση ενός ευρωπαϊκού κώδικα στα πλαίσια ενός φόρουμ που θα συγκεντρώσει την ευρωπαϊκή συνομοσπονδία συνδικάτων, την ευρωπαϊκή εργοδοσία και ορισμένες ΜΚΟ. Οι ευρωπαϊκές πολυεθνικές θα μπορούν να τον επικυρώσουν και το όνομά τους θα δημοσιεύεται στην Επίσημη Εφημερίδα των Ευρωπαϊκών Κοινοτήτων και στις σελίδες Internet της Επιτροπής.
<P>
Αυτός ο κώδικας δεν θα προβλέπει κυρώσεις, αλλά μια ειδική μονάδα, στα πλαίσια αυτού του θεσμικού οργάνου, θα μπορεί, χάρη στη δημιουργία μιας βάσης δεδομένων, να πραγματοποιεί μια αποτελεσματική παρακολούθηση των επιχειρήσεων που έχουν δεσμευτεί να ακολουθήσουν αυτήν την πορεία. Στα πλαίσια του Παγκόσμιου Οργανισμού Εμπορίου, όμως, η ιδέα του κώδικα συμπεριφοράς θα βρει, μακροπρόθεσμα, τη θέση που της αρμόζει.
<P>
Τέλος, θα ήθελα να επωφεληθώ, κύριε Πρόεδρε, από αυτήν την παρέμβαση στο Ευρωπαϊκό Κοινοβούλιο για να κάνω μία επίσημη έκκληση σε όλα τα διεθνή θεσμικά όργανα, στις πιο εξέχουσες προσωπικότητες του κόσμου από τους τομείς της πολιτικής, της φιλοσοφίας, της θρησκείας, του πολιτισμού, για να ληφθεί από κοινού η απόφαση να αναλάβουμε, επιτέλους, έναν αγώνα χωρίς έλεος για την οριστική εξάλειψη, σε πλανητικό επίπεδο, της καταναγκαστικής παιδικής εργασίας κατά την πρώτη δεκαετία του εικοστού πρώτου αιώνα.
<P>
Ο αέρας του εκσυγχρονισμού συναντά την Ιστορία. Είναι ανεπίτρεπτο να αφήνουμε εκατομμύρια παιδιά να σαπίζουν μέσα στην αθλιότητα, τη σκληρότητα και τα βάσανα. Σε όλους θα έπρεπε να δίδεται η δυνατότητα να ζουν την παιδική τους ηλικία, μια παιδική ηλικία γεμάτη παιχνίδια, χαρές, ελπίδα και ευτυχία. Εμείς, που κατέχουμε δημόσια αξιώματα πρέπει να έχουμε το ηθικό καθήκον να δράσουμε με αποφασιστικότητα αποφασίζοντας έκτακτα μέτρα για την επίτευξη του στόχου που προτείνω, και ο οποίος είναι εμπνευσμένος από την κληρονομιά που μας άφησαν εκείνες και εκείνοι που αγωνίστηκαν, συχνά με τίμημα το αίμα τους, για να υπερασπιστούν σε ολόκληρο τον κόσμο τα ανθρώπινα δικαιώματα.
<P>
Ας είμαστε συγκεκριμένοι και ας δούμε τι είναι αποδεδειγμένα αποτελεσματικό. Η προώθηση της σχολικής εκπαίδευσης είναι κάτι το θετικό αλλά δεν αρκεί. Οι κυβερνήσεις των εν λόγω χωρών πρέπει να χορηγούν ένα υποκατάστατο επίδομα - λίγα δολλάρια το μήνα - στις οικογένειες των οποίων τα παιδιά παύουν να εργάζονται. Εκεί βρίσκεται η λύση και πουθενά αλλού. Φυσικά, πρέπει να συνοδεύεται από μια πολύ αυστηρή πολιτική επιτήρησης. Η ίδια η Unicef έχει καταγγείλει τις συνέπειες που έχει, παραδείγματος χάρη, το κλείσιμο ή η απότομη αποχώρηση μιας πολυεθνικής. Τα παιδιά τότε δεν στρέφονται προς το σχολείο, αλλά βρίσκονται και πάλι στον δρόμο και ψάχνουν πάλι για μια δουλειά για να συνεχίσουν να ζουν την οικογένειά τους, και, όταν δεν βρίσκουν δουλειά, πέφτουν, στις περισσότερες περιπτώσεις, στη φρίκη της πορνείας.
<P>
Ακόμα και αν ο αγώνας υπέρ της κοινωνικής ρήτρας είναι μακρύς και δύσκολος, σήμερα ανοίγεται μπροστά μας ένα φανταστικό πεδίο δράσης. Στην κοινή γνώμη εναπόκειται να το συνειδητοποιήσει και στους πολιτικούς να το αποδείξουν, ότι δεν είναι απλά θεατές απέναντι στην παγκοσμιοποίηση της οικονομίας.

<SPEAKER ID=205 NAME="Schiedermeier">
Κύριε Πρόεδρε, ως μέλος ενός κόμματος που φέρει τη λέξη «κοινωνική» στην ονομασία του ενδιαφέρομαι ιδιαίτερα για την κοινωνική οικονομία της αγοράς. Ως εκ τούτου, τάσσομαι αποφασιστικά υπέρ των ελαχίστων κοινωνικών προδιαγραφών σε ευρωπαϊκό επίπεδο. Από την άλλη πλευρά, η παγκοσμιοποίηση του διεθνούς εμπορίου που οδηγεί στην ελευθέρωση του εμπορίου, των επενδύσεων και των κεφαλαιουχικών ροών μας αναγκάζει να εξετάσουμε την κοινωνική ανάπτυξη σε παγκόσμια κλίμακα. Η Παγκόσμια Τράπεζα, στην έκθεσή της τού 1995 σχετικά με την «παγκόσμια ανάπτυξη», τόνιζε τη σημασία της ύπαρξης καλών σχέσεων μεταξύ των κοινωνικών εταίρων για την αποτελεσματική λειτουργία των αγορών εργασίας. Τούτο προϋποθέτει, ωστόσο, ένα δημοκρατικό σύστημα στο οποίο οι εργαζόμενοι απολαύουν δικαιωμάτων που τους επιτρέπουν να αποτρέπουν τις κυβερνήσεις από την προσπάθεια να αποκτήσουν ανταγωνιστικά πλεονεκτήματα μέσω των διακρίσεων, της εκμετάλλευσης και της καταστολής.
<P>
Ένα δεύτερο συμπέρασμα προκύπτει από μόνο του: προκειμένου να καταστεί το διεθνές εμπόριο ευεργετικό για την οικονομική ανάπτυξη μιας χώρας, πρέπει να είναι δυνατό να γίνονται επιλογές και να εκφράζονται προτιμήσεις. Με άλλα λόγια, οφείλουμε να προσφέρουμε στους εργαζόμενους πολίτες τουλάχιστον τα ίδια δικαιώματα με εκείνα που τους αναγνωρίζουμε ως καταναλωτές.
<P>
Γι' αυτόν τον λόγο, στη γνωμοδότησή μου της Επιτροπής Απασχόλησης και Κοινωνικών Υποθέσεων εκπροσωπώ κατηγορηματικά την απαίτηση να εισαχθούν κοινωνικές ρήτρες στο διεθνές εμπόριο. Σε αυτό περιλαμβάνεται και η επιβολή και προώθηση των θεμελιωδών προτύπων εργασίας από τα κράτη μέλη της ΕΕ, προπάντων στο πλαίσιο της Διεθνούς Οργάνωσης Εργασίας. Το έργο των μη κυβερνητικών οργανώσεων για την υλοποίηση αυτών των στόχων πρέπει οπωσδήποτε να τύχει υποστήριξης από την ΕΕ και τα κράτη μέλη. Επιπλέον, πρέπει να δημιουργηθούν και να ενισχυθούν κίνητρα προκειμένου να δοθεί ώθηση στα αναπτυσσόμενα κράτη ώστε να τηρήσουν τα θεμελιώδη κοινωνικά πρότυπα, άρα όχι κυρώσεις και συγκαλυμμένος προστατευτισμός. Σε αυτό υπάγεται και η ενίσχυση των εκστρατειών για την επισήμανση των εμπορευμάτων, όπως, π.χ., του ιδρύματος «Rugmark» και πολλών άλλων που δημιουργήθηκαν από πρωτοβουλίες των καταναλωτών, καθώς και η αυτοδέσμευση επιχειρήσεων να τηρούν τα θεμελιώδη ανθρώπινα δικαιώματα.
<P>
Η Επιτροπή υποστηρίζει ακόμη την ενσωμάτωση κοινωνικών ρητρών σε συμφωνίες εμπορίου και συνεργασίας των κρατών μελών της ΕΕ. Το κείμενο της γνωμοδότησής μου περιέχει μια σχετική πρόταση. Ευχαριστώ τον συνάδελφο κ. Sainjon για το γεγονός ότι περιέλαβε στην έκθεσή του σε μεγάλο μέτρο την απαίτηση που προέβαλα στη γνωμοδότησή μου, αν και πιστεύω πως ήταν υπερβολικός στις απαιτήσεις του. Δεν καταλαβαίνω, ωστόσο, τον λόγο που ο κ. Howitt θέλει να διαγράψει από το κείμενο της τροπολογίας 10 εξ ονόματος της Ομάδας του Ευρωπαϊκού Σοσιαλιστικού Κόμματος το καλό παράδειγμα των Ηνωμένων Πολιτειών. Βασικά, δεν θα ήθελα να εγκρίνω αυτή τη διαγραφή.

<SPEAKER ID=206 NAME="Παπακυριαζής">
Κύριε Πρόεδρε, επιτρέψτε μου να πω ότι αισθάνομαι σήμερα ιδιαίτερη προσωπική τιμή γιατί κατ'αρχάς έρχομαι να μιλήσω ως εκπρόσωπος της μεγάλης Σοσιαλιστικής Ομάδας και μετά τους δύο εισηγητές, τον κ. Sainjon και τον κ. Schiedermeier, με την ιδιότητα, επίσης, του μέλους και των δύο επιτροπών, και της REX και της Επιτροπής Κοινωνικών Υποθέσεων, στις οποίες είχα προσωπικά την ευκαιρία να συμμετάσχω καθ'όλη την μακρά διαδικασία εκπόνησης αυτών των εκθέσεων. «Ετσι, λοιπόν, μπορώ να απευθύνω ειλικρινή συγχαρητήρια στους εισηγητές και τις επιτροπές οι οποίες, με μεγάλη, ανοικτή διαδικασία, εμπλούτισαν τις αρχικές εκθέσεις.
<P>
Δεν θα προσπαθήσω να επαναλάβω ή να προσθέσω κάτι σ'αυτά που είπαν οι εισηγητές. Θα δηλώσω την υποστήριξή μου, επισημαίνοντας δύο σημεία.
<P>
Πρώτον, θέλω να σταθώ ιδιαίτερα και να υπογραμμίσω τη σημασία που έχει σήμερα, λίγες μέρες μετά την έναρξη του ευρώ, εμείς στο Ευρωπαοκό Κοινοβούλιο, εμείς στην Ευρωπαοκή «Ενωση, να δώσουμε την πραγματική διάσταση της παγκόσμιας κοινωνίας. Κι'αυτό δεν είναι παρά το ότι δίπλα στην παγκοσμοποιημένη αγορά υπάρχει και , υπάρχει και άλλη διάσταση, της παγκόσμιας κοινωνικής πολιτικής της αλληλεγγύης. Σ'αυτό θέλω να προσθέσω ότι έχει αποδειχθεί από οργανισμούς κύρους όπως είναι ο Παγκόσμιος Οργανισμός Εμπορίου ότι αυτό δεν αντιφάσκει, δεν αντιβαίνει σε μία οικονομική ανάπτυξη, η οποία αποτελεί ταυτόχρονα και την προϋπόθεση της κοινωνικής ευημερίας.
<P>
Δεύτερον, θέλω να τονίσω ότι θα πρέπει εμείς στην Ευρωπαοκή «Ενωση σήμερα, σ'αυτή τη φάση προς την διεύρυνση που διανύουμε, να επιμείνουμε ώστε διευκρινίζοντας, εξειδικεύοντας τα κριτήρια της Κοπεγχάγης, να δηλώσουμε ότι σ'αυτά περιλαμβάνονται και τα ανθρώπινα δικαιώματα στην εργασία.

<SPEAKER ID=207 LANGUAGE="DE" NAME="Gόnther">
Κύριε Πρόεδρε, δεν είναι δα και η μοναδική φορά που συζητάμε το θέμα της κατάρτισης ενός κώδικα δεοντολογίας για τις διεθνείς συναλλαγές την εβδομάδα αυτή, αλλά έχουμε, ως γνωστόν, και αύριο στην ημερήσια διάταξη μία έκθεση πρωτοβουλίας της Επιτροπής Ανάπτυξης και Συνεργασίας σχετικά με το ίδιο θέμα. Πιστεύω πως όσον αφορά τις εκθέσεις αυτές πρέπει, βασικά, να συμφωνήσουμε σε μερικά σημεία. Ένα από αυτά είναι το εξής: δεν έχουμε το δικαίωμα αφενός να θέτουμε εξωεδαφικές διατάξεις σε τέτοιες εκθέσεις και αφετέρου να επικρίνουμε τις ΗΠΑ σχετικά με το νόμο Helms-Burton.
<P>
Δεύτερον: στη συζήτηση αυτή πρέπει να συμπεριληφθούν και οι αναπτυσσόμενες χώρες όταν θίγονται θέματα που τις αφορούν. Διότι και αυτές δεν επιθυμούν να τους επιβληθούν πρότυπα στη θέσπιση των οποίων δεν συμμετέχουν οι ίδιες.
<P>
Τρίτον: η παιδική εργασία αποτελεί ένα σημαντικό θέμα σε όλο αυτό το σύνολο. Εάν εδώ πρόκειται για μια έκθεση σχετικά με τις ανεγνωρισμένες εργασιακές προδιαγραφές, τότε θα έπρεπε, βέβαια, να εξετασθούν καλύτερα και τα κοινωνικά πρότυπα καθώς και άλλες μορφές εργασίας, αντί να περιοριζόμαστε εδώ σε ένα θέμα υπερφορτώνοντας, βασικά, με τον τρόπο αυτό την όλη έκθεση. Αποτελεί γεγονός ότι οι διεθνείς συμφωνίες απαιτούν σαφήνεια και έναν ακριβή προσανατολισμό προκειμένου να αναγνωρισθούν και να εφαρμοσθούν, προπάντων στην περίπτωση που θα πρέπει να απαιτήσουμε το ζητούμενο εδώ να είναι ένας προαιρετικός κώδικας δεοντολογίας.

<SPEAKER ID=208 LANGUAGE="NL" NAME="Plooij-van Gorsel">
Κύριε Πρόεδρε, κύριοι συνάδελφοι, κύριε Επίτροπε, η σύναψη συμφωνιών που αφορούν διεθνώς αναγνωρισμένα εργασιακά πρότυπα είναι μια υπόθεση που ταιριάζει απόλυτα στη Διεθνή Οργάνωση Εργασίας. Όμως, η εφαρμογή των συμφωνιών αυτών είναι μια εντελώς διαφορετική υπόθεση, και αυτό ισχύει οπωσδήποτε για την κατάργηση της παιδικής εργασίας. Ο εισηγητής πιστεύει ότι η Ευρωπαϊκή Επιτροπή πρέπει να αναλάβει συγκεκριμένο ρόλο στον τομέα αυτό, τη στιγμή που ο ρόλος αυτός πρέπει, δυστυχώς, να είναι περιορισμένος, δεδομένου ότι η Ευρωπαϊκή Ένωση ως ξεχωριστή οντότητα δεν είναι μέλος της Διεθνούς Οργάνωσης Εργασίας. Παρ' όλα αυτά ο εισηγητής επιμένει να της εκχωρεί αρκετές αρμοδιότητες.
<P>
Η παρατήρηση αυτή με φέρνει στο δεύτερο σημείο στο οποίο θα ήθελα να αναφερθώ. Στο άρθρο 19 του ψηφίσματος, ο εισηγητής ζητεί να αναληφθεί ευρωπαϊκή πρωτοβουλία για την πάλη κατά της παιδικής εργασίας. Θα ήθελα πάρα πολύ να υποστηρίξω την πρόταση αυτή, όμως αυτό που προτείνει είναι, πρώτον, μία αντισταθμιστική αποζημίωση για τις οικογένειες, τα παιδιά των οποίων είναι υποχρεωμένα να εργάζονται και, δεύτερον, μέτρα για την εκπαίδευση των παιδιών στις εν λόγω χώρες καθώς και συνοδευτικά μέτρα.
<P>
Κύριε Πρόεδρε, συνάδελφοι, η πρόταση αυτή θα ήταν έξοχη εάν η Ευρωπαϊκή Ένωση διέθετε αρμοδιότητες στον τομέα αυτό. Διερωτώμαι εάν ο εισηγητής αντιλαμβάνεται ποιες θα είναι οι οικονομικές συνέπειες για την Ευρωπαϊκή Ένωση αν αποφασίσουμε να προσφέρουμε εισοδηματικές εγγυήσεις σε οικογένειες στις αναπτυσσόμενες χώρες. Στην περίπτωση αυτή, συνάδελφοι, υπολογίζω ότι ο προϋπολογισμός της Ευρωπαϊκής Ένωσης θα διπλασιαστεί. Βεβαίως, η Ομάδα των Φιλελευθέρων υποστηρίζει απόλυτα την κατάργηση της παιδικής εργασίας. Όμως, οι εισοδηματικές ενισχύσεις δεν είναι το κατάλληλο μέσο για την επίτευξη του στόχου αυτού. Καθοριστική σημασία έχει όμως η παιδεία, πράγμα το οποίο αναγνωρίζει και ο εισηγητής. Παιδεία όχι μόνο για τα αγόρια, αλλά και κυρίως για τα κορίτσια. Καλώ συνεπώς τους συναδέλφους να υπερψηφίσουν την τροπολογία που κατέθεσε η Ομάδα των Φιλελευθέρων επί του άρθρου 19. Σ' αυτήν ζητείται να προωθηθεί η πάλη κατά της παιδικής εργασίας με τη λήψη κοινοτικών μέτρων για την προαγωγή της εκπαίδευσης των παιδιών.
<P>
Στον τομέα αυτόν η Ευρωπαϊκή Ένωση πρέπει να ανταποκριθεί στις ευθύνες της, κατά προτίμηση σε συνεργασία με διεθνείς οργανισμούς όπως η UNICEF και η UNESCO.

<SPEAKER ID=209 LANGUAGE="FR" NAME="Herzog">
Κύριε Πρόεδρε, θα ήθελα, καταρχάς, να συγχαρώ τον Andrι Sainjon για την εξαιρετική έκθεσή του. Ο σεβασμός των κοινωνικών δικαιωμάτων στις διεθνείς συναλλαγές είναι ένα θεμελιώδες ζήτημα. Τίθεται εδώ και πάνω από έναν αιώνα χωρίς σημαντικά αποτελέσματα. Μία από τις κυριότερες αιτίες της αποτυχίας έγκειται αναμφίβολα στην προστατευτική και μονομερή προσέγγιση που υιοθετούν οι οικονομικά κυρίαρχες χώρες.
<P>
Γι' αυτό πρέπει να καταστεί σαφές ότι η διασφάλιση του σεβασμού των κοινωνικών δικαιωμάτων δεν αφορά μόνον τις φτωχές και τις αναδυόμενες χώρες, αλλά και τις αναπτυγμένες χώρες και κυρίως τις χώρες της Ένωσης και ότι απαιτεί μια συγκεκριμένη αλληλεγγύη.
<P>
Με αυτό το πνεύμα το Ευρωπαϊκό Κοινοβούλιο υιοθέτησε μια πραγματική στρατηγική τα τελευταία χρόνια - και ο Andrι Sainjon έπαιξε προφανώς εξέχοντα ρόλο σε αυτό - προκειμένου να εργαστεί η Ευρωπαϊκή Ένωση στηριζόμενη κατά κάποιον τρόπο σε δύο πόδια: ως περιφερειακή δύναμη ικανή να εισαγάγει τις αρχές μιας κοινωνικής διάστασης στις εξωτερικές της σχέσεις και, συμπληρωματικά, ικανή να δράσει σε πολυμερές επίπεδο, με την πρωταρχική φροντίδα βεβαίως της προώθησης αυτού του πολυμερούς χαρακτήρα.
<P>
Σε εσωτερικό επίπεδο, λοιπόν, πέρα από αυτό που δρομολογήθηκε στα πλαίσια του Συστήματος Γενικευμένων Προτιμήσεων, η επιτροπή και ο εισηγητής της επιθυμούν να αναπτύξει η Ευρωπαϊκή Ένωση και άλλες διαστάσεις της δικής της δράσης, ιδιαίτερα στην περίπτωση των συμφωνιών εμπορίου και συνεργασίας, των συμβάσεων στήριξης των επενδύσεων. Στο ζήτημα των κωδίκων συμπεριφοράς, έχουμε μια προσέγγιση με πολλές διακυμάνσεις, η οποία πρέπει να συμπληρωθεί αργότερα από έναν συλλογισμό πάνω στην ενθάρρυνση για την επιβολή κυρώσεων, αλλά είναι φανερό ότι βαδίζει προς την ορθή κατεύθυνση. Παράλληλα, είναι ορθό, όσον αφορά το ζήτημα της παιδικής εργασίας, να δίνουμε το παράδειγμα συστημάτων ενθάρρυνσης, τα οποία θα βαδίζουν προς την κατεύθυνση που θέλουμε να ακολουθήσουμε.
<P>
Βεβαίως, πρέπει παράλληλα να δράσουμε σε πολυμερές επίπεδο - αυτό το δεύτερο πόδι ενισχύει το πρώτο και το πρώτο δεν κάνει χωρίς το δεύτερο - με δύο κυρίαρχες ιδέες: από τη μία πλευρά, όχι μόνον με την αναγνώριση των θεμελιωδών κοινωνικών δικαιωμάτων, αλλά και με μία αρχή εφαρμογής μέσων για να γίνουν σεβαστά, σε συνεργασία με την ΔΟΕ και τον ΠΟΕ. Από την άλλη πλευρά, με την εφαρμογή πολιτικών, οι οποίες επιτρέπουν να διασφαλίζεται ο συνδυασμός των επιταγών της ανταγωνιστικότητας και της κοινωνικής προόδου σε πολυμερές επίπεδο. Κάτι τέτοιο προϋποθέτει πολύ ισχυρούς στόχους, όπως η απαγόρευση της παιδικής εργασίας ή η σχολική εκπαίδευση των παιδιών, στόχων οι οποίοι θα πρέπει να διαμορφωθούν ενδεχομένως παράλληλα με την επιδίωξη της επίτευξης κάποιων άλλων πραγμάτων, όπως η σύσταση ή η βελτίωση συστημάτων κοινωνικής προστασίας. Αναμφισβήτητα όμως έχουμε να κάνουμε με μία πολύ καλή έκθεση.

<SPEAKER ID=210 LANGUAGE="DE" NAME="Kreissl-Dφrfler">
Κύριε Πρόεδρε, αξιότιμοι συνάδελφοι, πρέπει να ομολογήσω πως χαίρομαι ιδιαίτερα για το γεγονός ότι εν τω μεταξύ λέμε εδώ πως όλες οι εργαζόμενες έχουν σε παγκόσμια κλίμακα δικαίωμα σε ανθρώπινες συνθήκες εργασίας. Σε αυτό ωφελούν σίγουρα πολύ οι συμβάσεις της ΔΟΕ. Μόνο που διερωτώμαι πώς θα εφαρμοσθούν αυτές επιτέλους. Κατά τη συζήτηση για τον Παγκόσμιο Οργανισμό Εμπορίου και τις συμβάσεις της ΓΣΔΕ δεν απετέλεσε κανένα πρόβλημα να ψηφισθούν όλα, μέχρι και κυρώσεις με ισχύ επιβολής, όσα βοηθούν τη συνέχιση μιας απορρύθμισης και ελευθέρωσης. Όταν όμως πρόκειται για τη δημιουργία αποδεκτών συνθηκών για τους ανθρώπους που βρίσκονται στην εργασιακή διαδικασία, εκδίδονται συμβάσεις που δεν είναι δεσμευτικές, και τότε θα δούμε, και τότε δεν κάνει να υπερφορτωθεί τίποτα.
<P>
Ένα πράγμα έχω να σας πω: εάν δεν καταλήξουμε στην απόφαση να εισαγάγουμε επιτέλους δεσμευτικές προδιαγραφές, θα αποκτήσουμε βαθμιαία και εδώ τις ίδιες συνθήκες όπως υπάρχουν και αλλού. Όμως δεν γίνεται οι άνθρωποι να τίθενται εν τω μεταξύ σε ανταγωνισμό ο ένας κατά του άλλου σε παγκόσμια κλίμακα για να έχουν τις αθλιότερες συνθήκες εργασίας, τους κατώτερους μισθούς και τα χειρότερα κοινωνικά πρότυπα. Όμως αυτή η εξέλιξη θα οδηγήσει προς αυτήν την κατεύθυνση, και γι' αυτόν τον λόγο χαίρομαι ιδιαίτερα που ο κ. Sainjon υπέβαλε μια τόσο σαφή έκθεση.

<SPEAKER ID=211 NAME="Καραμάνου">
Κύριε Πρόεδρε, υπό το φως των σημερινών δηλώσεων της γερμανικής Προεδρίας και με την έμφαση που δόθηκε στον τομέα του σεβασμού των ανθρωπίνων δικαιωμάτων, νομίζω πως η υιοθέτηση της εξαιρετικής έκθεσης του συναδέλφου κ. Sainjon θα αποτελέσει άμεση επιβεβαίωση τόσο του ευρωπαοκού κυρίαρχου συστήματος αξιών, όσο και του ευρύτερου στρατηγικού ρόλου που καλείται σήμερα να διαδραματίσει η «Ενωση σε παγκόσμια κλίμακα.
<P>
Η ανάγκη να υπάρξει μία ισορροπία ανάμεσα στην απελευθέρωση του διεθνούς εμπορίου και των συναλλαγών από την μία πλευρά, και μία βιώσιμη οικονομική ανάπτυξη με σεβασμό των ανθρωπίνων και κοινωνικών δικαιωμάτων από την άλλη, προβάλλει σήμερα ως όρος εκ τών ων ουκ άνευ για την ίδια την επιβίωση του πλανήτη. Γι'αυτό επιβάλλεται η συμφωνία πάνω σε κοινά αποδεκτούς κανόνες, καθώς και στον τρόπο εφαρμογής τους, όπως και η κατάρτιση ενός κώδικα βασικών κοινωνικών προδιαγραφών. Σε αυτήν την κατεύθυνση η «Ενωση θα πρέπει άμεσα και κατά προτεραιότητα να αναλάβει πρωτοβουλίες:
<P>
Πρώτον, για την δυναμική υποστήριξη των πρωτοβουλιών της Διεθνούς Οργάνωσης Εργασίας και την διευκόλυνση της συνεργασίας της με τον ΠΟΕ, με στόχο την κύρωση από όλα τα μέλη του ΠΟΕ τουλάχιστον της διακήρυξης των θεμελιωδών αρχών της Διεθνούς Οργάνωσης Εργασίας.-Δεύτερον, για την ανάληψη δράσης για την καταπολέμηση της καταναγκαστικής παιδικής εργασίας και την χρηματοδότηση προγραμμάτων που θα ενισχύουν την σχολική εκπαίδευση και την επαγγελματική κατάρτιση των παιδιών, με παράλληλες αντισταθμίσεις -εγώ συμφωνώ σ'αυτό- για το διαφεύγον οικογενειακό εισόδημα. «Αλλωστε έχουμε το πολύ καλό παράδειγμα του προγράμματος της «Ενωσης για το Πακιστάν.'Οπως αναφέρει πρόσφατη έρευνα του Διεθνούς Γραφείου Εργασίας, περίπου 250 εκατομμύρια παιδιά παγκοσμίως, ηλικίας 5-14 ετών, εργάζονται κάτω από σκληρές συνθήκες και με εξευτελιστικά χαμηλές αμοιβές, ενώ 120 εκατομμύρια παιδιά αναγκάζονται να εγκαταλείψουν το σχολείο προκειμένου να εργασθούν. Είναι πολύ πρόσφατες οι αποκαλύψεις για την παιδική εργασία στην Τουρκία και την συμπεριφορά ορισμένων πολυεθνικών εταιρειών.
<P>
Τελειώνοντας, κύριε Πρόεδρε, θα ήθελα να πω ότι η Ευρωπαοκή «Ενωση, με την συνεχώς αυξανόμενη ακτινοβολία, κύρος και πολιτική δύναμη, μπορεί να παρέμβει αποτελεσματικά για την εφαρμογή προτύπων εργασίας που θα σέβονται παγκοσμίως τα ανθρώπινα δικαιώματα.

<SPEAKER ID=212 LANGUAGE="FR" NAME="Caudron">
Κύριε Πρόεδρε, κύριε Επίτροπε Marνn, αγαπητοί συνάδελφοι, η συζήτηση σχετικά με την εξαιρετική έκθεση του συναδέλφου Sainjon μάς επιτρέπει να υπολογίσουμε για μια ακόμα φορά την απόσταση που χωρίζει τους προοδευτικούς από ορισμένους συντηρητικούς, όσον αφορά τα κοινωνικά ζητήματα και τη θέση που δίδεται στους εργαζομένους παντού σε ολόκληρο τον κόσμο και σε όλες τις επιχειρήσεις.
<P>
Η έκταση αυτού του σχίσματος μπορεί να μας κάνει να αναρωτιόμαστε. Μπορεί όμως πραγματικά να μας προξενήσει έκπληξη; Η έκθεση του Andrι Sainjon μπορεί πράγματι να επιτρέψει να πραγματοποιηθούν σημαντικές πρόοδοι στον τομέα των κοινωνικών κανόνων. Εισαγάγει στις οικονομικές σχέσεις αξίες και πρότυπα που προβάλλουν τη συλλογική διαπραγμάτευση. Ξεκινάει τον αγώνα εναντίον της εκμετάλλευσης των παιδιών, τα οποία υφίστανται εκμετάλλευση μεταξύ άλλων για να κατασκευάσουν παιχνίδια για τα δικά μας παιδιά. Γι' αυτό υποστηρίζω χωρίς ίχνος δισταγμού την έκκλησή του και τις προτάσεις του οι οποίες αποδεικνύουν ταυτόχρονα πραγματισμό και αληθινή πολιτική βούληση.
<P>
Από την άποψη αυτή, εκφράζω τα συγχαρητήριά μου ιδιαίτερα για την εισαγωγή κοινωνικών ρητρών για τις επιχειρήσεις που επωφελούνται από κοινοτικά μέτρα για τις επενδύσεις που πραγματοποιούνται σε τρίτες χώρες. Σχετικά με την πρόταση αυτή θα ήθελα να εκφράσω μία ευχή: την ευχή να μπορέσουμε να επεκτείνουμε στο μέλλον τον μηχανισμό αυτό και στις επιχειρήσεις που ανταποκρίνονται στις προσκλήσεις υποβολής προσφορών για τις δημόσιες συμβάσεις. Πρέπει να υπάρχει ένα συλλογικό όργανο στο οποίο θα έχει δοθεί η δυνατότητα να διατυπώνει τις βασικές αρχές και τις ελάχιστες κοινωνικές προδιαγραφές σε αυτά τα συμβόλαια.
<P>
Πράγματι, και το γνωρίζετε, σε μία δημόσια σύμβαση, όταν επιλέγουμε αυτόν που κάνει τη μικρότερη προσφορά, αυτό πολλές φορές έχει ως άμεση συνέπεια και τη μικρότερη προσφορά σε κοινωνικές παροχές στα πλαίσια και εκ μέρους της επιχείρησης που συνάπτει τη σύμβαση και αυτό δεν είναι καλό για κανέναν και ιδιαίτερα για τους εργαζομένους.
<P>
Τέλος, κλείνοντας, αν και υποστηρίζω την πρόταση να παρατίθενται στην Επίσημη Εφημερίδα και στις σελίδες Internet της Επιτροπής οι επιχειρήσεις που δεν σέβονται τους ελάχιστους κοινωνικούς κανόνες που έχουν θεσπιστεί, ομολογώ ότι προσωπικά θα προτιμούσα πιο απτές, αν όχι πιο βαρειές, κυρώσεις, παρ' όλα αυτά όμως υποστηρίζω πλήρως, το επαναλαμβάνω, την έκθεση και τις προτάσεις του Andrι Sainjon.

<SPEAKER ID=213 NAME="Marνn">
Κύριε Πρόεδρε, η Επιτροπή χαίρεται για την παρουσίαση αυτής της εξαίρετης έκθεσης του κ. Sainjon, που δείχνει για άλλη μια φορά την ευαισθησία σας για αυτά τα θέματα και που πιστεύουμε ότι φθάνει σε μια κατάλληλη στιγμή για να γίνει ένας απολογισμός της πολιτικής της Ευρωπαϊκής Ένωσης σε ένα λεπτό και διαρκώς εξελισσόμενο θέμα, στο οποίο πιστεύω ότι το Κοινοβούλιο και η Επιτροπή πάντοτε συνεργάζονταν ενεργά και εποικοδομητικά..
<P>
Σε γενικές γραμμές, η Επιτροπή συμμερίζεται τις αναλύσεις, τα ερωτήματα και τις ανησυχίες του κ. Sainjon και, γενικά, του Ευρωπαϊκού Κοινοβουλίου και, πράγματι, σ' αυτό το θέμα βρισκόμαστε σε ένα σταυροδρόμι. Από την πρώτη μεγάλη συζήτηση στο Κοινοβούλιο για αυτό το θέμα, το 1994, μέχρι σήμερα έχουμε λάβει τα εξής μέτρα: απορρίψαμε - και αυτό ήταν πολύ σημαντικό σημείο την πρώτη φορά που το συζητήσαμε - την προσέγγιση του εξαναγκασμού, της κύρωσης ή του προστατευτισμού, η οποία απορρίφθηκε εξάλλου σαφώς και από την Υπουργική Διάσκεψη του Παγκόσμιου Οργανισμού Εμπορίου στη Σιγκαπούρη, το 1996. Αντίθετα, η επιλογή που έκανε η Ευρωπαϊκή Ένωση και που υποστήριζε το Ευρωπαϊκό Κοινοβούλιο μας οδήγησε στη χάραξη μιας πολιτικής προώθησης των διεθνώς αναγνωρισμένων κοινωνικών προδιαγραφών, όπως αυτές καθιερώνονται με τις ρήτρες του Συστήματος Γενικευμένων Προτιμήσεων (ΣΓΠ), ακριβώς μέσω της παροχής θετικών κινήτρων. Και για τον σκοπό αυτό ξεκίνησε με τους εταίρους μας σε όλον τον κόσμο ένας διάλογος βασισμένος στη συνεργασία και την πειθώ, που αντικατοπτρίζεται σε αυτή που θεωρούμε την πιο σημαντική πρόοδο που μπορούσε να γίνει και που είναι η διαπραγμάτευση με την κυβέρνηση του Πακιστάν για το IPEC, ένα πολύ φιλόδοξο πρόγραμμα, στο οποίο έχουμε επικεντρώσει όλες τις προσπάθειες συνεργασίας μας με το Πακιστάν.
<P>
Φυσικά - για να απαντήσω και σε άλλες παρεμβάσεις που έγιναν, όπως του κ. Kreissl-Dφrfler - τουλάχιστον η συμφωνία έχει υπογραφεί. Θα δούμε τώρα πώς θα την εφαρμόσουμε, αλλά, όπως και να έχει, αυτό είναι ένα παράδειγμα του ότι καμιά φορά η Επιτροπή κάνει ορισμένα πράγματα καλά. Η διαπραγμάτευση με το Πακιστάν - πιστέψτε με - δεν ήταν καθόλου εύκολη, έχουμε όμως ένα πολύ σημαντικό σχέδιο που θα εφαρμοστεί σε μια χώρα, η οποία αποτελεί αντικείμενο ενός τόσο λεπτού θέματος όπως η παιδική εργασία.
<P>
Κατά συνέπεια, κύριε Sainjon, πιστεύω ότι η προσέγγιση που επέλεξε η Ευρωπαϊκή Επιτροπή ακολουθεί άμεσα τη γραμμή της έκθεσης που υιοθετήθηκε εδώ στο Ευρωπαϊκό Κοινοβούλιο το 1994. Ενεργήσαμε και αρνητικά, όπως στη συγκεκριμένη περίπτωση της Βιρμανίας, όπου χρειάστηκε να αναπτύξουμε όλο το δικονομικό σύστημα, κατόπιν αιτήσεως της Ευρωπαϊκής Συνομοσπονδίας Εργατικών Σωματείων και ορισμένων ΜΚΟ, πράγμα που μας επέτρεψε να τελειοποιήσουμε το σύστημα, διότι δεν υπήρχε στην Επιτροπή νομολογία για το πώς θα μπορούσαμε να αποκλείσουμε τη Βιρμανία από τα ευεργετήματα του ΣΓΠ.
<P>
Επομένως, ο απολογισμός είναι κατ' αρχήν - γιατί χρειάζεται χρόνος για να αναπτυχθούν τα προγράμματα - θετικός. Έχουμε μια πολιτική παροχής κινήτρων, με ένα προνομιακό μέσο για την εφαρμογή της, που είναι το ΣΓΠ. Αλλά, φυσικά, αυτό δεν είναι αρκετό και πιστεύουμε ότι το Ευρωπαϊκό Κοινοβούλιο, και ιδιαίτερα ο κ. Sainjon, κάνουν καλά που επιμένουν σ' αυτό.
<P>
Μένουν να υπερνικηθούν αρκετά εμπόδια για να αναπτυχθεί κατάλληλα επί τόπου αυτή η πολιτική. Το πρώτο εμπόδιο έγκειται στο ίδιο το μέσο, το σύστημα γενικευμένων προτιμήσεων. Το μέσο αυτό είναι περιορισμένο εξ ορισμού. Και είναι περιορισμένο εξ ορισμού, επειδή έχει ένα πρόσθετο προτιμησιακό περιθώριο μεταξύ 15 % ή 25 % ανάλογα με τα προϊόντα και είναι, αυτή τη στιγμή, πολύ περιορισμένο, επειδή όσο προχωρούν οι διαπραγματεύσεις του ΠΟΕ, ο προτιμησιακός χαρακτήρας του συστήματος γενικευμένων προτιμήσεων λογικά θα μειώνεται και θα γίνεται κάθε φορά και λιγότερο ελκυστικός - είναι μια πραγματικότητα που πρέπει να τη σκεφθούμε - με αποτέλεσμα τα δασμολογικά κριτήρια να γίνονται προοδευτικά και μακροπρόθεσμα όλο και λιγότερο ενδιαφέροντα.
<P>
Ακολουθώντας την έκκληση που απευθύνει η έκθεση στην Επιτροπή, θα ήταν ιδιαίτερα ενδιαφέρον να εξετάσουμε πώς θα μπορούσαν να ληφθούν πλήρως υπόψη οι κοινωνικές και περιβαλλοντικές διαστάσεις στις εμπορικές συμφωνίες που διαπραγματεύεται ή που προβλέπεται να διαπραγματευτεί η Ευρωπαϊκή Ένωση, προπαντός εκεί όπου προσφέρουμε δυνατότητες ελεύθερου εμπορίου ή προοδευτικής ελευθέρωσης των συναλλαγών.
<P>
Αναφέρομαι, πρώτον, στη ζώνη που με αφορά, τις μεσογειακές χώρες, τις χώρες ΑΚΕ - αν τελικά γίνει δεκτή αυτή η ιδέα στην ανανέωση της σύμβασης - και στη Λατινική Αμερική, περίπτωση της Mercosur, της Χιλής και του Μεξικού.
<P>
Φυσικά, είναι προφανές ότι αυτή η στρατηγική δεν πρέπει να θέσει σε κίνδυνο τους στόχους της κοινής εμπορικής πολιτικής. Επιπλέον, υπάρχει μια σειρά ενδιαφέροντων προηγουμένων, που είναι ότι αυτές οι ρήτρες περιέχονται ήδη στη συμφωνία που επιτεύχθηκε στο πλαίσιο της Συνθήκης Ελευθέρων Συναλλαγών με τη λατινοαμερικανική ζώνη, ενώ επίσης, όπως γνωρίζετε, παρόμοιες ρήτρες υπάρχουν και στις διμερείς συμφωνίες με τη Χιλή και τον Καναδά. Συνεπώς, δεν λέω πολύ, αλλά λίγο-λίγο, αυτή η φιλοσοφία επεκτείνεται.
<P>
Στον κώδικα συμπεριφοράς για τις ευρωπαϊκές επιχειρήσεις αναφέρεται η έκθεση Howitt, που θα συζητήσουμε αύριο και που πρέπει, πράγματι, να προχωρήσει επίσης προς αυτήν την κατεύθυνση.
<P>
Η ευρωπαϊκή πρωτοβουλία που αφορά τη θέσπιση των οικονομικών προϋποθέσεων μιας ουσιαστικής πολιτικής στήριξης στον τομέα της ενίσχυσης των οικογενειών και της σχολικής εκπαίδευσης των παιδιών είναι επίσης ενδιαφέρουσα ιδέα, την οποία η Επιτροπή θα πρέπει φυσικά να εξετάσει.
<P>
Όμως, πέρα από αυτές τις συμπληρωματικές διατάξεις, δεν νομίζω ότι μπορούμε να αποφύγουμε να μιλήσουμε για την πραγματικότητα. Το πραγματικό εμπόδιο δεν είναι τεχνικό, αλλά προπαντός πολιτικό. Το μέσο - το Σύστημα Γενικευμένων Προτιμήσεων - υπάρχει και θα μπορούσε ήδη να χρησιμοποιηθεί, αλλά δεν χρησιμοποιείται ή, εν πάση περιπτώσει, δεν χρησιμοποιείται επαρκώς.
<P>
Από τις 25 Μαΐου 1998, την ημερομηνία της υιοθέτησής του, μόνο μία χώρα έχει ζητήσει τα ευεργετήματα ενθάρρυνσης μέσω της καλούμενης κοινωνικής ρήτρας. Η χώρα αυτή είναι η Μολδαβία. Μόλις λάβαμε την αίτησή της. Η Μολδαβία είναι λίγο, αλλά είναι ένα μικρό βήμα. Οι άλλες χώρες είναι απρόθυμες να λάβουν την πρωτοβουλία και πρέπει να αναπτυχθεί πολιτικός διάλογος για να αρθεί αυτή η απροθυμία, που υπάρχει σε πολλές τρίτες χώρες, να συνδέσουν κοινωνικά πρότυπα και εμπόριο. Για την ώρα, δεν υπάρχει ακόμη διεθνής διάλογος που να μας επιτρέπει να καταφέρουμε να πείσουμε τις τρίτες χώρες που ζητούν τα οφέλη του ΣΓΠ να κινηθούν προς την κατεύθυνση που όλοι θέλουμε. Πρέπει να το πούμε: πολλές από αυτές εξακολουθούν να πιστεύουν ότι αυτό το θέμα αποτελεί ανάμιξη στις εσωτερικές τους υποθέσεις και ακολουθούν μια προσέγγιση πολιτικού χαρακτήρα και λένε ότι γι' αυτό υπάρχει η ΔΟΕ, ότι αρκεί η υπογραφή των συμβάσεων της ΔΟΕ και ότι, κατά συνέπεια, η Ευρωπαϊκή Ένωση δεν έχει λόγο να ζητά διμερείς συμφωνίες για αυτό το θέμα, επειδή πρόκειται για ανάμιξη στις εσωτερικές τους υποθέσεις.
<P>
Από την άλλη πλευρά, η κοινωνική ρήτρα του ΣΓΠ έχει ανεπαρκή γεωγραφική κάλυψη. Όπως γνωρίζετε, εμείς είχαμε προτείνει στο Συμβούλιο να διερύνει την κοινωνική ρήτρα. Ωστόσο, το Συμβούλιο απέρριψε αυτήν την πρόταση της Επιτροπής και, για μια φορά, ας αποδώσουμε τα του Καίσαρος στον Καίσαρα και τα του Συμβουλίου στο Συμβούλιο, που δεν παρευρίσκεται συνήθως σε αυτού του είδους τις συζητήσεις και, κατά συνέπεια, πρέπει πάντα να είναι η Επιτροπή αυτή που αναλαμβάνει το κόστος να εξηγήσει αυτά τα πράγματα. Ούτε και εγώ καταλαβαίνω τελικά γιατί το Συμβούλιο απέρριψε την πρόταση της Επιτροπής, αλλά είναι πραγματικότητα.
<P>
Εμείς πιστεύουμε ότι πρέπει να υποστηρίξουμε τη ΔΟΕ και, όπως γνωρίζετε, αυτόν τον καιρό καταβάλλονται εντός της ίδιας της ΔΟΕ προσπάθειες να εφαρμοσθεί μια σειρά μηχανισμών. Το πρόβλημα των μηχανισμών της ΔΟΕ είναι ότι έχουν περιορισμένη εμβέλεια, ακριβώς επειδή πρέπει να έχουν τη συμφωνία και των τριών μερών. Μιλούσα με τον κ. Hansen και του πρότεινα ότι, αν το επιθυμούσε η ΔΟΕ, θα μπορούσαμε να συγκαλέσουμε μια μεγάλη διάσκεψη των κρατών μελών, των συνδικαλιστικών ενώσεων και τρίτων χωρών, προκειμένου να έρθουν στο φως ακριβώς στοιχεία που θα ενθαρρύνουν οριστικά την υιοθέτηση αυτής της πολιτικής, και η ΔΟΕ το μελετά.
<P>
Πιστεύω πως είναι καλό που ο ίδιος ο ΠΟΕ, όπως επισημαίνετε στην έκθεσή σας, αποφάσισε να τροποποιήσει το άρθρο 20 και να καταστήσει τα κοινωνικά πρότυπα κριτήριο για την ένταξη στον ΠΟΕ. Αυτό είναι ένα θέμα, το οποίο πιστεύω πως αξίζει να συζητηθεί στους κόλπους της Ευρωπαϊκής Ένωσης. Θα είναι εξαιρετικά ευαίσθητο, διότι δεν σας διαφεύγει ότι τα κράτη μέλη είναι πολύ διχασμένα ως προς αυτό το ζήτημα.
<P>
Όσο για την ιδέα να υποβληθεί η ένταξη των υποψήφιων χωρών στον ειδικό όρο που αφορά τις συμβάσεις της ΔΟΕ, αντικατοπτρίζεται ήδη, στην ουσία της, στη διαδικασία του screening των υποψήφιων χωρών. Εκ των πραγμάτων, λογικά, μια σύμβαση της ΔΟΕ που έχει επικυρωθεί από την Ευρωπαϊκή Ένωση ή από τα κράτη μέλη της πρέπει να νοείται ως ένα ακόμη στοιχείο του κοινοτικού κεκτημένου και δεν πιστεύω ότι υπάρχει ιδιαίτερο πρόβλημα για τις υποψήφιες χώρες ή για εκείνες που θέλουν να προσχωρήσουν να δεχθούν τελικά το ίδιο γενικό σύστημα με την Ευρωπαϊκή Ένωση.
<P>
Και έπειτα, τέλος, πρέπει να πω ότι πρόκειται για μια συζήτηση που θα διαρκέσει πολύ. Η Επιτροπή, όπως σας είπα, συμμερίζεται τα κριτήρια που υπάρχουν στην έκθεση Sainjon. Αναγνωρίζω ότι προχωράμε με μικρά βήματα, αλλά είναι η σωστή φιλοσοφία. Δεν μπορεί να υπάρξει άλλη.

<SPEAKER ID=214 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Μεταφορές - Υποδομές - Πλοήγηση
<SPEAKER ID=215 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0372/98, του κ. Danesin, εξ ονόματος της Επιτροπής Μεταφορών και Τουρισμού, σχετικά με τις κοινοπραξίες δημοσίου-ιδιωτικού τομέα σε έργα του διευρωπαϊκού δικτύου μεταφορών·-A4-375-98, του κ. Jarzembowski, εξ ονόματος της Επιτροπής Μεταφορών και Τουρισμού, σχετικά με την Πράσινη Βίβλο της Επιτροπής σε ό, τι αφορά τους θαλάσσιους λιμένες και τις ναυτιλιακές υποδομές·-A4-413-98, της κ. Langenhagen, εξ ονόματος της Επιτροπής Μεταφορών και Τουρισμού, σχετικά με την ανακοίνωση της Επιτροπής «Για ένα Διευρωπαϊκό Δίκτυο Προσδιορισμού Στίγματος και Πλοήγησης, συμπεριλαμβανομένης μιας Ευρωπαϊκής Στρατηγικής για Παγκόσμια Δορυφορικά Συστήματα Πλοήγησης (GNSS)».
<SPEAKER ID=216 NAME="Sisσ Cruellas">
Κύριε Πρόεδρε, ενώπιον της αδυναμίας να παραστεί σ' αυτή τη συζήτηση ο εισηγητής, κ. Danesin, έχω την τιμή να τον αντικαταστήσω για να εκθέσω το περιεχόμενο της έκθεσής του, και το πρώτο πράγμα που θα πω είναι συγχαρητήρια στον κ. Danesin για το εξαίρετο έργο που επιτέλεσε στη σύνταξή της.
<P>
Καθώς δεν μπορεί να γίνει αλλιώς, θα περιοριστώ στην υπογράμμιση ορισμένων πτυχών του περιεχομένου της πρότασης ψηφίσματος σχετικά με την ανακοίνωση της Επιτροπής για τις κοινοπραξίες δημοσίου-ιδιωτικού τομέα σε έργα του διευρωπαϊκού δικτύου μεταφορών, την οποία η Επιτροπή Μεταφορών και Τουρισμού ενέκρινε σχεδόν ομόφωνα, αφού υπήρχε μόνο μία αποχή και καμία ψήφος εναντίον.
<P>
Μια προσεκτική ανάγνωση της ανακοίνωσης σχετικά με τις κοινοπραξίες δημοσίου- ιδιωτικού τομέα σε έργα του διευρωπαϊκού δικτύου μεταφορών και μια εκτίμηση των πραγματικών προβλημάτων που αποτέλεσαν, σε τελική ανάλυση, την αφορμή της δείχνει ότι τα κυριότερα προβλήματα είναι τα εξής: οι μακροπρόθεσμες ανεπάρκειες των ευρωπαϊκών χρηματαγορών (αγορών αποφασιστικής σημασίας για τη διαχείριση του κινδύνου μιας επένδυσης με πολύ μεγάλες περιόδους ωρίμανσης), η απουσία ωριμασμένων έργων, προπαντός για τις χώρες της Κεντρικής και Ανατολικής Ευρώπης, και η δυσπιστία και οι αβεβαιότητες του ιδιωτικού τομέα για τις σημερινές και μελλοντικές ενέργειες του δημόσιου.
<P>
Επομένως, τα προβλήματα που πρέπει να λύσουν οι κοινοπραξίες δημοσίου-ιδιωτικού τομέα είναι πολλά και περίπλοκα, ίσως περισσότερα από όσα μπορούν να λυθούν. Ορισμένα από τα χαρακτηριστικά που πρέπει να καλύπτουν αυτές οι κοινοπραξίες, σύμφωνα με την πρόταση ψηφίσματος, είναι τα εξής: να σέβονται την αναγκαία ισορροπία μεταξύ των εμπορικών και των κοινωνικο-οικονομικών κριτηρίων κατά τη φάση του σχεδιασμού των έργων· να κατανέμουν τους κινδύνους κατά τρόπο ώστε ο ιδιωτικός τομέας να εγγυάται ότι μπορεί να εκπληρώσει τις υποχρεώσεις που έχει αναλάβει στο πλαίσιο της κοινοπραξίας, ούτως ώστε ο δημόσιος τομέας να μην υποχρεωθεί να παράσχει περαιτέρω επιδοτήσεις για να εξασφαλισθεί η ολοκλήρωση του έργου· να εκπονούν ιδιαίτερη μελέτη για κάθε κοινοπραξία, η οποία να περιλαμβάνει πάντοτε μια συγκριτική ανάλυση κόστους/οφέλους σε σχέση με μια εναλλακτική δυνατότητα αποκλειστικά δημόσιας χρηματοδότησης, όσον αφορά την αποδοτικότητα και τις κοινωνικές επιπτώσεις· να μην έχουν επίπτωση στα δημόσια ελλείμματα στις περιπτώσεις όπου δεν λαμβάνουν χώρα πραγματικές πληρωμές μεταξύ της κυβέρνησης και των ιδιωτών επενδυτών.
<P>
Από την άλλη πλευρά, στην πρόταση ψηφίσματος που εξετάζουμε επισημαίνεται ότι η χορήγηση δημόσιων πόρων διαδραματίζει θεμελιώδη ρόλο, πράγμα για το οποίο ζητείται από τα κράτη μέλη να αφιερώσουν ποσοστό όχι κατώτερο του 1, 5 % των δημοσιονομικών τους πόρων για την υλοποίηση των δικτύων μεταφορών. Το Ευρωπαϊκό Κοινοβούλιο, από την πλευρά του, δεσμεύεται στο πλαίσιο των αρμοδιοτήτων του να καταβάλει κάθε δυνατή προσπάθεια, προκειμένου να μπορέσουν να διατεθούν περισσότεροι οικονομικοί πόροι σε όσα από τα κεφάλαια του κοινοτικού προϋπολογισμού έχουν σχέση με τα δίκτυα. Ζητείται, επίσης, από τα κράτη μέλη και από την Επιτροπή να κάνουν ό, τι μπορούν για να καταστεί σαφής και ελαστική η νομοθεσία περί δημοσίων συμβάσεων για τα έργα υποδομών, ώστε να συμμετέχει ο ιδιωτικός τομέας.
<P>
Τα κράτη μέλη και η Επιτροπή καλούνται, επίσης, να εγγυηθούν επαρκή διαφάνεια και δημόσια συμμετοχή στη διαδικασία του σχεδιασμού των έργων δημόσιας-ιδιωτικής χρηματοδότησης.
<P>
Αυτές είναι οι πτυχές που θα υπογράμμιζα σε αυτήν την πρόταση ψηφίσματος.
<P>
Και τελειώνω, κύριε Πρόεδρε, ζητώντας από τη Συνέλευση να την υπερψηφίσει, αφού οι κοινοπραξίες δημόσιου/ιδιωτικού τομέα στα έργα του διευρωπαϊκού δικτύου μεταφορών μπορούν να συμβάλουν πολύ θετικά στην τροποποίηση ή την κινητοποίηση της αναγκαίας και άκρως απαραίτητης - θα έλεγα - ιδιωτικής χρηματοδότησης, διότι αν δεν επιτευχθεί αυτή, δύσκολα θα μπορέσουν να υλοποιηθούν τα υφιστάμενα σχέδια κατασκευής υποδομών των μεταφορών, πράγμα που θα δημιουργήσει σημαντική καθυστέρηση στις προβλέψεις ανάπτυξης των οικονομιών μας και αύξησης της οικονομικής και κοινωνικής συνοχής και της ανταγωνιστικότητας της ευρωπαϊκής οικονομίας.

<SPEAKER ID=217 NAME="Jarzembowski">
Κύριε Πρόεδρε, κύριε Επίτροπε, αγαπητοί συνάδελφοι, κατ' αρχήν θα ήθελα να εκφράσω τις ευχαριστίες μου ως εισηγητής για τη συναδελφική συνεργασία στην Επιτροπή Μεταφορών και Τουρισμού. Η έκθεση ενεκρίθη ομόφωνα από την Επιτροπή, κατόπιν εντατικών διαβουλεύσεων μεταξύ των μεμονωμένων βουλευτών και των Ομάδων. Βλέπουμε λοιπόν πως παρ' όλα τα ζητήματα που θα συζητηθούν ίσως σήμερα και αύριο εδώ στο Σώμα, υπάρχει τελικά ακόμα καλή συναδελφικότητα και συνεργασία στις ειδικές επιτροπές. Ως προς αυτό, απευθύνω τις θερμές μου ευχαριστίες στους συναδέλφους μου.
<P>
Στην έκθεσή μας συντάξαμε μια γνωμοδότηση επί της Πρασίνης Βίβλου του Δεκεμβρίου του 1997. Κινηθήκαμε σχετικά γρήγορα, προσπαθώντας να περιλάβουμε όλες τις πληροφορίες από τον τομέα της οικονομίας του λιμενικού κλάδου και των συνδικάτων. Οι προσπάθειές μας δεν περιορίσθηκαν λοιπόν σε συλλογισμούς που κάναμε σχετικά με την Πράσινη Βίβλο καθήμενοι γύρω από την Πράσινη Τράπεζα. Από κοινού με την Επιτροπή είμαστε της άποψης - ενώ παλαιότερα τα πράγματα ήταν διαφορετικά στους λιμενικούς κύκλους - ότι θα πρέπει να υπάρξει μια αποτελεσματική αν και αντικειμενικά περιορισμένη, λαμβάνοντας υπόψη την επικουρικότητα, ευρωπαϊκή πολιτική για τους θαλάσσιους λιμένες. Αυτό αποτελούσε επίμαχο θέμα επί σειρά ετών.
<P>
Για εμάς, η ευρωπαϊκή αυτή πολιτική θαλασσίων λιμένων έχει δύο πρωταρχικούς στόχους: πρώτον, πρέπει επιτέλους να δημιουργήσουμε δίκαιες συνθήκες ανταγωνισμού μεταξύ των ευρωπαϊκών θαλασσίων λιμένων. Ακόμη και σήμερα συνεχίζουμε να διαπιστώνουμε ότι ο δίκαιος ανταγωνισμός μεταξύ των θαλασσίων λιμένων στρεβλώνεται μέσω της χορήγησης περιφερειακών ή εθνικών επιδοτήσεων, και αυτό έρχεται, όπως και να το κάνουμε, σε μεγάλη αντίθεση με τις αρχές μιας ευρωπαϊκής εσωτερικής αγοράς.
<P>
Δεύτερον, είμαστε πέρα για πέρα της άποψης ότι υπό το πνεύμα της διατήρησης μιας σταθερής κινητικότητας δεν πρέπει να υπάρχει πρόσβαση στην Κοινότητα από λίγους μόνο λιμένες, αλλά ασφαλώς και αποκεντρωμένα, από την περιφέρεια, προκειμένου να αποφύγουμε πολλές χερσαίες οδούς, διότι θέλουμε να διεξάγουμε μεταφορές με φιλοπεριβαλλοντικό τρόπο. Αυτό σημαίνει φυσικά πως θα πρέπει να προωθηθούν καλύτερα και αρκετοί μικρότεροι ή νέοι λιμένες, όμως και αυτό πρέπει να γίνει υπό την αρχή της μη στρέβλωσης του δίκαιου ανταγωνισμού μεταξύ των θαλασσίων λιμένων.
<P>
Tι σημαίνουν οι δύο αυτές βασικές αρχές συγκεκριμένα, όσον αφορά τα αιτήματα που προβάλλουμε στην Επιτροπή; Πρώτον: η Επιτροπή θα πρέπει, επιτέλους, να υποβάλει μια μελέτη για την επίτευξη διαφάνειας στις συνθήκες ανταγωνισμού τόσο μεταξύ όσο και εντός των θαλασσίων λιμένων. Επεσήμανα ήδη το γεγονός ότι η χορήγηση εθνικών και περιφερειακών επιδοτήσεων στρεβλώνει τον ανταγωνισμό. Όμως αυτό επιφέρει μειονεκτήματα και για εκείνους τους λιμένες και εκείνες τις επιχειρήσεις που αύξησαν την απόδοσή τους χάρη στη δική τους δραστηριοποίηση και που επιθυμούν να παραμείνουν αποδοτικές. Πρέπει να αποτραπεί το γεγονός να υποσκάπτεται η αποτελεσματικότητα μέσω αθέμιτων επιδοτήσεων, για να γίνει όμως αυτό, πρέπει να έχουμε πρόσβαση στα στοιχεία. Εσείς διαθέτετε πολλά στοιχεία, αλλά δεν τα έχετε συνοψίσει και δεν μας τα έχετε υποβάλει ακόμη. Δίνουμε πρωταρχική σημασία σε αυτό.
<P>
Δεύτερον: ανεξάρτητα από τη μελέτη για τη διαφάνεια, η Επιτροπή δεσμεύεται ήδη από τώρα να τιμωρήσει και να ελέγξει στρεβλώσεις του ανταγωνισμού. Θα έπρεπε να δώσετε μεγαλύτερη έμφαση σε αυτό. Γνωρίζετε πάρα πολλά, εμείς όμως είμαστε της γνώμης ότι για την επίτευξη μιας γενικά δίκαιης μεταχείρισης όλων των λιμένων και των λιμενικών επιχειρήσεων, χρειαζόμαστε κατευθυντήριες γραμμές για τον έλεγχο των επιδοτήσεων και του ανταγωνισμού στους θαλάσσιους λιμένες, και αυτό όχι όταν πλέον φθάσει το 2001, όπως φαίνεται από κάποιο έγγραφο του Σώματός σας, κύριε Επίτροπε. Τις κατευθυντήριες αυτές γραμμές θα έπρεπε, βασικά, να τις είχαμε ήδη προ πενταετίας. Χρειαζόμαστε σαφείς κατευθυντήριες γραμμές, ούτως ώστε σε ό, τι αφορά ορισμένες συνήθειες που έχουν καθιερωθεί σε κάποια κράτη μέλη να λεχθεί καθαρά πως δεν μπορεί να συνεχισθεί αυτό. Πως πρέπει να μετατραπεί. Πως χρειαζόμαστε έναν δίκαιο ανταγωνισμό. Πως πρέπει να προσαρμοσθούν σε αυτό οι λιμένες και οι επιχειρήσεις.
<P>
Για τις κατευθυντήριες αυτές γραμμές ισχύει και το γεγονός ότι η χρηματοδότηση των λιμένων και των ναυτιλιακών υποδομών πρέπει να υποδιαιρεθεί σε τρεις κατηγορίες: τα μέτρα για τις δημόσιες λιμενικές υποδομές που δεν χρειάζεται ούτε να δηλωθούν ούτε να ελεγχθούν, διότι δεν αποτελούν κρατικές επιδοτήσεις. Τα μέτρα σε ό, τι αφορά τις λιμενικές υποδομές για επιχειρήσεις δεν συνιστούν επιδοτήσεις μόνον στην περίπτωση που χρηματοδοτούνται στο ύψος των δαπανών και, ως εκ τούτου, δεν έχουν χαρακτήρα επιδότησης. Κατά τα άλλα, εμπίπτουν στη νομοθεσία για τις επιδοτήσεις. Αντίθετα, τα μέτρα σε ό, τι αφορά τις συμπληρωματικές λιμενικές υποδομές για τις επιχειρήσεις εμπίπτουν, κατά τη γνώμη μας, πάντοτε στη νομοθεσία για τις επιδοτήσεις που σημαίνει ότι βασικά απαγορεύονται πάντα - και δεν θα αναφερθώ τώρα σε εξαιρέσεις.
<P>
Τέλος, θα ήθελα να απευθύνω την εξής έκκληση στην Επιτροπή: δημιουργείστε διαφάνεια, λάβετε μέτρα κατά των παραβατών, αλλά μην δημιουργείτε ένα νέο δίκαιο, κύριε Επίτροπε. Η επιτροπή μας είναι της γνώμης ότι - προς το παρόν τουλάχιστον - δεν χρειαζόμαστε ούτε τη θέσπιση μιας οδηγίας για λιμενικές υποδομές, λιμενικά τέλη ή τερματικούς σταθμούς ούτε και κάποια οδηγία για την πρόσβαση στην αγορά των λιμενικών υπηρεσιών. Πιστέψτε με όταν σας λέγω πως τα ολλανδικά ρυμουλκά εισχώρησαν στο Αμβούργο, και πως εισχωρούν στην Αμβέρσα τα ρυμουλκά από το Αμβούργο. Το σύστημα λειτουργεί και χωρίς νέο δίκαιο, όταν η Επιτροπή υποστηρίζει τις δυνάμεις της αγοράς. Γι' αυτόν τον λόγο, ζητάμε από την Επιτροπή να συνεχίσει την εργασία της σύμφωνα με το ισχύον δίκαιο. Μην μπαίνετε στον κόπο να θεσπίσετε μια νέα νομοθεσία, αλλά εργασθείτε με τη νομοθεσία για τις επιδοτήσεις και τον ανταγωνισμό και προστατέψτε τους λιμένες που καταβάλλουν οι ίδιοι προσπάθειες, και ας υποστηρίξουμε από κοινού τους άλλους, ο υπέρτατος στόχος πρέπει όμως να είναι η αποτροπή των στρεβλώσεων του ανταγωνισμού.

<SPEAKER ID=218 NAME="Langenhagen">
Κύριε Πρόεδρε, κύριε Επίτροπε, με ευχαρίστησε πολύ που άκουσα τη φράση σου για τους μικρούς λιμένες, Georg.
<P>
Το GNSS μάς επιτρέπει να ανταποκριθούμε στις ολοένα και μεγαλύτερες απαιτήσεις σχετικά με επίκαιρους προσδιορισμούς θέσεως και χρόνου στον καθημερινό μας κόσμο της εργασίας και του ελεύθερου χρόνου. Θα επιτύχουμε μια όλο και μεγαλύτερη αποτελεσματικότητα στην υποδομή κυκλοφορίας, αυξάνοντας ταυτόχρονα την ασφάλεια και μειώνοντας την επιβάρυνση του περιβάλλοντος. Εν ολίγοις, με ένα ευρωπαϊκό GNSS μπορεί να επιτευχθεί ένα αποτελεσματικότερο και φιλικότερο προς το περιβάλλον συνολικό σύστημα κυκλοφορίας στην Ευρώπη. Με την τεχνολογία των δορυφόρων - για να αναφέρουμε μερικά μόνο παραδείγματα - θα διευκολύνουμε το έργο των ελεγκτών εναέριας κυκλοφορίας, και ούτως θα επιτευχθεί μεγαλύτερη ασφάλεια για τους επιβάτες στην εναέρια κυκλοφορία με την πλοήγηση μέσω δορυφόρων.
<P>
Στον τομέα των οδικών μεταφορών μπορούν να προσδιορισθούν επακριβώς τα φορτία και τα στίγματα των φορτηγών ανά πάσαν στιγμήν, πράγμα που επιτρέπει τον ακριβέστερο σχεδιασμό του προγράμματος μεταφοράς. Γνωστότερη όλων είναι ίσως η χρήση της τεχνολογίας πλοήγησης μέσω δορυφόρου στον τομέα της ναυσιπλοΐας και της αλιείας - που αρχικά αποκλείσθηκε και στη συνέχεια εφαρμόσθηκε, όπως ήταν φυσικό.
<P>
Στον τομέα του ελεύθερου χρόνου υπάρχουν όλο και περισσότεροι ερασιτέχνες ιστιοπλόοι που έχουν εγκαταστήσει στο σκάφος τους εξοπλισμό της τεχνολογίας πλοήγησης μέσω δορυφόρων. Οι δυνατότητες χρήσεως φαίνεται να επεκτείνονται επ' άπειρον. Αρκεί μόνο να σκεφθούμε πως μελλοντικά δεν θα μπορούν πλέον να τα βγάλουν πέρα χωρίς ένα δορυφορικό σύστημα πλοήγησης και πολλοί ερασιτέχνες ορειβάτες.
<P>
Επομένως, όσον αφορά το GNSS δεν κάνουμε απλά λόγο για ένα τεχνολογικό επίτευγμα από το οποίο θα επωφεληθούν οι λίγοι, αλλά μάλλον για μια νέα αγορά για όλους.
<P>
Προς το παρόν θα μπορέσουμε να θέσουμε σε εφαρμογή σε παγκόσμια κλίμακα δύο δορυφορικά συστήματα πλοηγήσεως, ήτοι το αμερικανικό GPS και το ρωσικό GLONASS. Όμως ειδικά για εμάς τους Ευρωπαίους τα δύο αυτά συστήματα επιφέρουν μερικά ουσιαστικά μειονεκτήματα. Και τα δύο συστήματα βρίσκονται υπό κρατικό έλεγχο και προορίζονται για στρατιωτική χρήση. Οι Αμερικανοί διαθέτουν το σύστημά τους κατά βάσιν μόνο περιορισμένα για μη στρατιωτική χρήση, και αυτό συνεπάγεται μια σημαντική έλλειψη για τον ευρωπαίο χρήστη. Αυτό φαίνεται από την ελλιπή ακρίβεια με παράλληλη υπερβολικά αυξημένη πιθανότητα για να γίνει κάποιο τεχνικό λάθος και υπερβολικά μεγάλους χρόνους αναμονής σε περίπτωση κατάρρευσης του συστήματος, πράγμα που είχαμε ήδη στο παρελθόν.
<P>
Τούτο σημαίνει πως δεν υπάρχει εγγύηση για τη μόνιμη διάθεση του συστήματος. Με τη συμμετοχή μας στη χρησιμοποίηση του αμερικανικού GPS εξαρτώμεθα λοιπόν τα μάλα από τους Αμερικανούς και τη διάθεσή τους να μας μεταδίδουν περισσότερο ή λιγότερο πλήρη σήματα.
<P>
Μελλοντικά πρόκειται να εγκατασταθούν παγκόσμια δίκτυα επικοινωνιών μέσω δορυφόρου. Σε αυτό έγκειται ένα τεράστιο αναπτυξιακό δυναμικό για την ευρωπαϊκή διαστημική έρευνα, και σε αυτό συνίσταται και η ευκαιρία που έχει η Ευρώπη να αντέξει στον επερχόμενο διεθνή ανταγωνισμό και να αντιταχθεί στους κυρίαρχους πλειοδότες.
<P>
Μπορούμε μάλιστα να εδραιώσουμε μια ηγετική θέση εδώ. Ούτως, αποτελεί γεγονός ότι πίσω από το GNSS κρύβεται πραγματικά ένα τεράστιο δυναμικό της αγοράς, και στον τομέα αυτό της αγοράς η Ευρώπη μπορεί ίσως να καταστεί παγκοσμίως ο πρώτος μη στρατιωτικός πλειοδότης. Έχει ήδη γίνει ένα πρώτο βήμα προς αυτήν την κατεύθυνση: μόλις υπεγράφη μια συμφωνία στενής συνεργασίας ανάμεσα στα τρία ευρωπαϊκά θεσμικά όργανα, τουτέστι την Επιτροπή, την Ευρωπαϊκή Υπηρεσία Διαστήματος (EYΔ) και τον Ευρωπαϊκό Οργανισμό Ασφαλείας της Αεροπλοΐας (Eurocontrol).
<P>
H στρατηγική της ΕΕ βασίζεται σε δύο φάσεις. Πρώτα θα στηριχθούμε στα αναφερθέντα σήματα, η ακρίβεια και ακεραιότητα των οποίων θα βελτιωθεί ωστόσο με πρόσθετο, ήδη υφιστάμενο επίγειο και διαστημικό εξοπλισμό. Ύστερα, κατά τη δεύτερη φάση, θα υπάρξει ένα ανεξάρτητο ευρωπαϊκό σύστημα για μη στρατιωτική χρήση ή - κάτι που χαιρετίζω περισσότερο - ένα σύστημα διεθνούς συνεργασίας με τον αυτό στόχο.
<P>
Στην ευρωπαϊκή βιομηχανία θα παρασχεθεί ευρύ πεδίο δραστηριοποίησης για την ανάπτυξη αυτών των νέων τεχνολογιών σε μια καινοτόμο και διαρκώς εξαπλούμενη παγκόσμια αγορά. Με αυτό θα συνδεθεί και η δημιουργία νέων θέσεων εργασίας στον τομέα των αγορών για την έρευνα, την ανάπτυξη, τον εξοπλισμό και την παροχή υπηρεσιών. Μέσω του διφασικού μοντέλου θα προλειανθεί το έδαφος για τη νέα αυτή αγορά.
<P>
Ωστόσο, υπάρχει ένα πρόβλημα, ήτοι το ζήτημα της χρηματοδότησης. Ο δημόσιος τομέας δεν θα φέρει το συνολικό κόστος ενός παρόμοιου συστήματος, και ούτως χρειάζονται μερικές ουσιαστικά συνεπείς και περιεκτικές νέες προσεγγίσεις. Αρκεί να σκεφθούμε αυτό που παρουσίασε μόλις ο κ. Sis, δηλαδή το μοντέλο του public private partnership το οποίο θα πρέπει σίγουρα να τεθεί σε εφαρμογή εδώ.
<P>
Έτσι, απευθύνομαι σε όλους τους παράγοντες του πολιτικού κόσμου, της βιομηχανίας και των ερευνητικών κέντρων. Με την ανάπτυξη του δορυφορικού συστήματος πλοήγησης για την Ευρώπη πρέπει να δημιουργήσετε μια ίση πρόσβαση σε όλες τις επιλογές μιας καινοτόμου βασικής τεχνολογίας η οποία έχει μπει πλέον για τα καλά στην εποχή μας.

<SPEAKER ID=219 NAME="Ettl">
Πολιτικής χαιρετίζω το γεγονός ότι στην έκθεση Danesin ελήφθησαν αποφασιστικά υπόψη η γνωμοδότησή μας και οι παροτρύνσεις μας, και αυτό είναι το σημαντικότερο.
<P>
Θα ήθελα όμως ακόμα να κάνω μια βασική παρατήρηση γενικής φύσεως όσον αφορά το θέμα του ίδιου του public private partnership . Αναγκαζόμαστε να διαπιστώσουμε ότι ο στόχος της κινητοποίησης του ιδιωτικού κεφαλαίου για τη χρηματοδότηση των διευρωπαϊκών δικτύων μεταφορών (ΔΕΔ) ναυάγησε στην πρώτη προσπάθεια. Απέτυχε επειδή δεν ήταν αρκετά ελκυστικός και επειδή προέκυψαν διοικητικά, νομικά, αλλά και πολιτικά εμπόδια. Τότε υπήρξε η επιχειρηματολογία ότι παρόμοια προγράμματα είναι ωφέλιμα και απαραίτητα και ότι η ταχεία ανάπτυξη των διευρωπαϊκών προγραμμάτων μεταφορών αποτελεί το απόλυτο βέλτιστο.
<P>
Φυσικά, τα προγράμματα αυτά χαιρετίσθηκαν και λόγω των θετικών επιπτώσεων που θα είχαν στην κατάσταση που επικρατεί στον τομέα της απασχόλησης. Σταμάτησαν όμως εκεί. Σήμερα θα ήθελα να παραθέσω μία ακόμη πρόσθετη πτυχή και ενόψει μάλιστα της διεύρυνσης της Ευρωπαϊκής Ένωσης να επισημάνω το γεγονός ότι ειδικά τώρα είναι απαραίτητη η ταχεία ανάπτυξη των διευρωπαϊκών δικτύων μεταφορών.
<P>
Εάν θέλουμε να λάβουμε έστω και μερικώς υπόψη τους ρυθμούς ανάπτυξης των χωρών που επιθυμούν την ένταξη, είναι επιτακτική ανάγκη, αν μη τι άλλο από άποψη περιβαλλοντικής πολιτικής, να προωθήσουμε τα προγράμματα μεταφορών, διότι διαφορετικά τα προβλήματα της περιβαλλοντικής πολιτικής θα αυξηθούν σε τέτοιο βαθμό που δεν θα είμαστε πλέον σε θέση να αντιμετωπίσουμε τίποτα, και αυτό στην καρδιά της Ευρώπης. Ένας βελτιωμένος συντονισμός ανάμεσα στην Ευρωπαϊκή Τράπεζα Επενδύσεων (ΕΤΕπ) και το Ευρωπαϊκό Ταμείο Επενδύσεων (ΕΤΕ) καθώς και νέες μορφές μακροπρόθεσμης χρηματοδότησης, ενόψει επίσης της διαθεσιμότητας κεφαλαίων υψηλού κινδύνου, είναι επομένως απαραίτητες για να καταστήσουμε ελκυστικότερες τις εταιρικές σχέσεις δημοσίου-ιδιωτικού τομέα στη δεύτερη προσπάθεια. Πέραν τούτου, είναι απαραίτητο να βελτιωθεί η σύμπραξη και η διάκριση μεταξύ ιδιωτικού και δημοσίου τομέα και να ληφθούν περισσότερο υπόψη οι ανάγκες των εταίρων. Μόνον έτσι, και με μεγαλύτερη κινητοποίηση των δημοσίων πόρων, θα μπορέσουμε να δρομολογήσουμε αύριο προγράμματα που χρειαζόμαστε ήδη σήμερα επειγόντως.

<SPEAKER ID=220 NAME="Scapagnini">
Κύριε Πρόεδρε, η ανταγωνιστικότητα της Ευρώπης στο θαλάσσιο τομέα εξαρτάται όλο και περισσότερο από το σύστημα μεταφορών και λιμενικών υπηρεσιών, δεδομένου ότι οι λιμένες διακινούν περισσότερο από το 90 % των συναλλαγών της Ευρωπαϊκής Ένωσης με τις τρίτες χώρες και περίπου το 30 % της ενδοκοινοτικής κυκλοφορίας. Είναι συνεπώς εμφανές ότι πρέπει να εγκριθούν κατάλληλες πολιτικές που θα αφορούν ιδίως την προστασία της ανταγωνιστικότητας της ευρωπαϊκής ναυτιλιακής βιομηχανίας, η οποία προσφέρει απασχόληση σε 2, 5 εκατομμύρια άτομα, και τις προοπτικές συνεργασίας με τις υποψήφιες προς ένταξη χώρες και τις χώρες της Λεκάνης της Μεσογείου που αντιπροσωπεύουν μια περαιτέρω μεγάλη πρόκληση για το εγγύς μέλλον.
<P>
Η εφαρμογή πολιτικών για την αποκατάσταση της ανισορροπίας που έχει δημιουργηθεί μεταξύ των λιμένων του Νότου και του Βορρά αντιπροσωπεύει σίγουρα ένα θεμελιώδες προκαταρκτικό βήμα, το οποίο ωστόσο δεν προκύπτει με σαφή τρόπο από την προτεινόμενη στρατηγική στην Πράσινη Βίβλο. Κατά την άποψη της Επιτροπής Έρευνας, Τεχνολογικής Ανάπτυξης και Ενέργειας, της οποίας έχω την τιμή να είμαι ο πρόεδρος, πρέπει να επιδιωχθεί η ανάκτηση του κόστους παροχής λιμενικών υπηρεσιών και οι υποδομές πρέπει να χρηματοδοτούνται μέσω των πόρων που προέρχονται από τις λιμενικές δραστηριότητες. Η αυτοχρηματοδότηση είναι πράγματι απαραίτητη για χάρη της διαφάνειας και της λογιστικής των λιμένων, που αποτελεί προϋπόθεση του ελεύθερου ανταγωνισμού.
<P>
Το 5ο πρόγραμμα πλαίσιο στον τομέα της έρευνας και της τεχνολογικής ανάπτυξης έλαβε υπόψη τα ζητήματα που αφορούν τους θαλάσσιους λιμένες, τις ναυτιλιακές υποδομές και τις τεχνολογίες της θάλασσας, δίνοντας ιδιαίτερη έμφαση στην έρευνα για τη βιώσιμη κινητικότητα, στις συνδυασμένες μεταφορές και στην έρευνα για τη βιωσιμότητα των θαλάσσιων οικοσυστημάτων.
<P>
Τέλος, η Επιτροπή Έρευνας υποστηρίζει το σχέδιο του Συμβουλίου της Ευρώπης περί ίδρυσης ενός Ευρωπαϊκού Ναυτιλιακού Οργανισμού που θα προωθεί τη συνεργασία μεταξύ των κατ' εξοχήν ευρωπαϊκών κέντρων, της ευρωπαϊκής ναυτιλιακής βιομηχανίας και των πολιτικών οργάνων λήψεως αποφάσεων και θα εμπνέεται από το πρότυπο συνεργασίας στο πλαίσιο του EUREKA.

<SPEAKER ID=221 NAME="Maes">
συντάκτρια γνωμοδότησης της Επιτροπής Περιφερειακής Πολιτικής. (NL) Κύριε Πρόεδρε, κύριε Επίτροπε, αξιότιμοι συνάδελφοι, εξ ονόματος του Jack Vandemeulebroucke, ο οποίος ήταν συντάκτης γνωμοδότησης της Επιτροπής Περιφερειακής Πολιτικής και τον οποίο αντικαθιστώ εγώ, θα ήθελα να τονίσω ορισμένα σημεία τα οποία τέθηκαν στην επιτροπή, που αφορούν εκτός άλλων το πόσο δύσκολο είναι να γίνει αυτό που προτείνετε με την εφαρμογή ενιαίων μέτρων σε έναν τομέα, ο οποίος παρουσιάζει τόσες διαφορές, όσον αφορά την οργάνωση και το ιδιοκτησιακό καθεστώς. Επίσης θα ήθελα να τονίσω τη σημασία που έχουν η δημιουργία ενός σχετικού πλαισίου και οι συνδυασμένες μεταφορές. Χαίρομαι που το μονομερές ενδιαφέρον για τις οδικές μεταφορές μειώνεται σιγά-σιγά με την προβολή άλλων προτεραιοτήτων. Θα ήθελα επίσης να τονίσω τη σημασία των λιμένων ως σημείων διασύνδεσης με λιγότερο ανεπτυγμένες περιοχές της Ευρώπης, τονίζοντας ταυτόχρονα την μεγάλη γεωγραφική ποικιλομορφία. Στην έκθεση τονίζεται η δύσκολη θέση στην οποία βρίσκονται ορισμένες νησιωτικές περιοχές, εγώ όμως θα ήθελα να τονίσω, για παράδειγμα, την κατάσταση ορισμένων μεγάλων λιμένων η θέση των οποίων ευρίσκεται κοντύτερα στην ενδοχώρα. Μένω κοντά στην Αμβέρσα. Πιστεύω ότι καταλαβαίνετε τι εννοώ. Για να διατηρηθεί η ελεύθερη πρόσβαση στο λιμένα της Αμβέρσας πρέπει κάθε χρόνο να εκτελούνται βυθοκορήσεις οι οποίες στοιχίζουν 8 δισεκατομμύρια. Αυτό σημαίνει ότι, σε περίπτωση που τα έξοδα βυθοκόρησης θα πρέπει να καταλογίζονται στους χρήστες, η ανταγωνιστικότητα του λιμένα αυτού θα δεχόταν καταστροφικό πλήγμα. Κατανοείτε λοιπόν ότι αυτό που μας ενδιαφέρει είναι τα συγκεκριμένα μέτρα τα οποία θα ληφθούν στα πλαίσια της εφαρμογής της πολιτικής σας. Οι λιμένες μας δεν μπορούν να λάβουν ενισχύσεις από το ΕΤΠΑ και το Ταμείο Συνοχής. Αυτό σε αντίθεση με σημαντικούς λιμένες στη Νότια Ευρώπη, τη Νορβηγία και τη Βρετανία. Ελπίζω ότι η Επιτροπή θα συνεκτιμήσει τον παράγοντα γεωγραφική θέση. Παρεμπιπτόντως, αισθάνομαι ιδιαίτερη ικανοποίηση με τη δήλωσή σας ότι έχετε την πρόθεση να ασκήσετε μία χωροταξικά ολοκληρωμένη πολιτική, και το λέω αυτό επειδή οι λιμένες μας είναι αδηφάγοι από άποψη χώρου. Θα ήθελα από τη θέση αυτή να εκφράσω την αλληλεγγύη μου με ένα μικρό χωριό στη γειτονιά μου, το Doel, το οποίο είναι καταδικασμένο σε εξαφάνιση λόγω της επέκτασης της Αμβέρσας.

<SPEAKER ID=222 NAME="Pompidou">
Κύριε Πρόεδρε, κύριε Επίτροπε, αγαπητοί συνάδελφοι, δεν θα επανέλθω στην αξιόλογη έκθεση της κ. Langenhagen, η οποία υποστηρίζει την ιδέα μιας ευρωπαϊκής στρατηγικής για ένα παγκόσμιο σύστημα πλοήγησης για μη στρατιωτική χρήση. Πρόκειται για ένα περίπλοκο θέμα, διότι είναι σε μεγάλο βαθμό θέμα τεχνικής φύσεως, πρόκειται όμως και για ένα σύστημα κατ' εξοχήν πολιτικό εφόσον γίνεται λόγος για την ανεξαρτησία της Ευρώπης στον τομέα του ελέγχου της εναέριας κυκλοφορίας.
<P>
Το GNSS αποτελεί εξάλλου και πρότυπο συμπληρωματικότητας ανάμεσα στην Ευρωπαϊκή Επιτροπή και την Ευρωπαϊκή Υπηρεσία Διαστήματος, που περιλαμβάνει κυρίως τo Eurocontrol και αυτό ισχύει για το πρόγραμμα EGNOS. Κάτω από αυτές τις συνθήκες, εγώ θα ήθελα να σταθώ σε τρία σημεία που ψήφισε η Επιτροπή Έρευνας, Τεχνολογικής Ανάπτυξης και Ενέργειας, και τα οποία κατέθεσα εγώ, ως συντάκτης γνωμοδότησης, υπό μορφήν τροπολογιών.
<P>
Κατ' αρχάς πρέπει να σταθούμε στην αναγκαιότητα προώθησης, χάρη στο πέμπτο πρόγραμμα-πλαίσιο, της έρευνας βάσεως και των τεχνολογικών επιδείξεων που είναι αναγκαίες για την ανάπτυξη δορυφόρων αποδοτικών και προσαρμοσμένων στις ανάγκες της πλοήγησης και στις μετακινήσεις των κινητών αντικειμένων. Πρέπει όμως επίσης να σταθούμε και στην αναγκαιότητα βελτίωσης των επιγείων εγκαταστάσεων και κυρίως του εξοπλισμού που εγκαθίσταται στα διάφορα μετακινούμενα μέσα. Πράγματι, η παγκόσμια αγορά του GNSS είναι της τάξεως των 40 δισεκατομμυρίων ευρώ, εκ των οποίων τα 10 δισεκατομμύρια για τους δορυφόρους, και 30 για τις επίγειες εγκαταστάσεις και το υλικό που εγκαθίσταται στα μετακινούμενα μέσα. Η βελτίωση και κυρίως η ασφάλεια της εναερίου κυκλοφορίας είναι ένα από τα διακυβεύματα του ευρωπαϊκού GNSS, πρέπει όμως επίσης και να θέσουμε ως στόχο τη βελτίωση της διαχείρισης των μεταφορών, θαλασσίων και επίγειων, οδικών και σιδηροδρομικών.
<P>
Τέλος, είναι σημαντικό να επεκτείνουμε τη χρήση του GNSS και σε άλλες εφαρμογές όπως αναφέρθηκαν από την εισηγήτρια, την κ. Langenhagen, και ιδιαίτερα στη διάσωση στη θάλασσα. Σε αυτό το πλαίσιο, είναι απαραίτητο να προσδιορίσουμε επακριβώς το χώρο των επιγείων εγκαταστάσεων και, συγκεκριμένα, την αναγκαία σύνδεση με τις εγκαταστάσεις των αεροδρομίων και τα δίκτυα επικοινωνίας που προορίζονται για τις θαλάσσιες και επίγειες μεταφορές. Με αυτόν τον τρόπο, η Ευρώπη θα διαθέτει όχι μόνον ένα παγκόσμιο δορυφορικό σύστημα πλοήγησης και προσδιορισμού στίγματος αλλά και τα μέσα για να το χρησιμοποιήσει, προκειμένου να βελτιώσει την κυκλοφορία των εναέριων, επίγειων και θαλάσσιων κινητών αντικειμένων, πράγμα που αποτελεί και τον τελικό στόχο του ευρωπαϊκού GNSS.

<SPEAKER ID=223 NAME="Malerba">
Κύριε Πρόεδρε, θα αφιερώσω ένα μέρος των τεσσάρων λεπτών χρόνου αγόρευσης που μου δίνεται και στην Πράσινη Βίβλο. Θα ήθελα μάλιστα να αρχίσω αμέσως και να επιβεβαιώσω ότι η Πράσινη Βίβλος για τους θαλάσσιους λιμένες και τις ναυτιλιακές υποδομές δημιούργησε μεγάλες προσδοκίες, επειδή για πρώτη φορά οι λιμένες αναγνωρίζονται ως αναπόσπαστο μέρος του συστήματος διευρωπαϊκών δικτύων. Δημιούργησε ωστόσο και κάποιες ανησυχίες μεταξύ των λιμενικών φορέων, όσον αφορά τη χρηματοδότηση των λιμενικών υποδομών, δεδομένου ότι φαίνεται να μην λαμβάνει πλήρως υπόψη τις διάφορες καταστάσεις που υπάρχουν ιδίως μεταξύ των λιμένων της Βόρειας και της Νότιας Ευρώπης.
<P>
Στη Μεσόγειο, η εντονότερη ανάπτυξη της κυκλοφορίας παρατηρήθηκε τα τελευταία δέκα χρόνια, ύστερα από μια μακρά περίοδο στασιμότητας, γεγονός που οφείλεται στην ανάπτυξη της διεθνούς κυκλοφορίας μέσω του Σουέζ και στην τοπική κυκλοφορία, ακόμη και επιβατών. Σημειώθηκαν διψήφια ποσοστά ανάπτυξης και πολλοί λιμένες υλοποίησαν τελικά τις επιχειρησιακές αλλαγές και εξοπλίστηκαν με πιο σύγχρονες και ανταγωνιστικές διαρθρώσεις. Παρόλ' αυτά, οι υποδομές εξακολουθούν να είναι γενικά ανεπαρκείς για τη διατήρηση της ανάπτυξης.
<P>
Επιπλέον, οι τρόποι χρηματοδοτικής συνεργασίας μεταξύ των λιμενικών διοικήσεων και των τοπικών διοικήσεων είναι ακόμη, από θεσμικής και διοικητικής άποψης, πολύ διαφορετικοί από λιμένα σε λιμένα στις διάφορες περιφέρειες της Ευρώπης. Είναι συνεπώς πολύ σημαντικό το σημείο της εξαίρετης έκθεσης του κ. Jarzembowski όσον αφορά μια μελέτη αναγνώρισης, που προτείνεται να αναλάβει η Επιτροπή, σχετικά με τις διάφορες τυπολογίες των ευρωπαϊκών λιμένων.
<P>
Θα ήθελα να υπογραμμίσω ακόμη δύο σημεία επί του θέματος. Οι κανόνες ανταγωνισμού μεταξύ των λιμένων δεν θα έπρεπε να επιτρέπουν ρητές εξαιρέσεις αλλά θα έπρεπε μάλλον να επιβραβεύουν όσους έχουν ήδη επιτύχει τη μετάβαση προς την επιχειρησιακή οργάνωση σε σχέση με όσους λειτουργούν ακόμη με κρατικές επιχειρήσεις. Το δεύτερο σημείο αφορά τη μεταφορά επιβατών διά θαλάσσης που, κατά τη γνώμη μας, έχει στρατηγική σημασία, ιδίως στη Μεσόγειο, ως παράγοντας οικονομικής, κοινωνικής και περιφερειακής ανάπτυξης. Είναι σημαντικό να ενθαρρυνθεί η ανάπτυξη των λιμενικών υποδομών τόσο στη Μεσόγειο όσο και στις τρίτες χώρες.
<P>
Όσον αφορά τώρα τη δορυφορική πλοήγηση, θα ήθελα να προσθέσω, ως εκπρόσωπος της Επιτροπής Εξωτερικών Οικονομικών Σχέσεων, ορισμένες παρατηρήσεις στην εξαίρετη έκθεση της κ. Langenhagen. Είναι, κατά τη γνώμη μου, σαφές πως η Ευρώπη έχει στα χέρια της ένα στρατηγικό σχέδιο μεγάλων δυνατοτήτων, το οποίο δεν είναι τεχνολογικά πολύ δύσκολο και κυρίως δεν είναι δυσανάλογο προς τα ευρωπαϊκά μέσα και τις φιλοδοξίες. Μπορούμε δηλαδή να τα καταφέρουμε. Το εν λόγω σχέδιο θα μπορούσε επίσης να χρησιμεύσει ως έμβλημα της τεχνολογίας στην υπηρεσία της ασφάλειας και της αποτελεσματικότητας και θα μπορούσε να καταστήσει ορατή στα μάτια των πολιτών την ευρωπαϊκή συνεργασία. Είναι συνεπώς καιρός να επιταχυνθούν οι χρόνοι των αποφάσεων και των επενδύσεων για ένα ευρωπαϊκό σύστημα δορυφορικής πλοήγησης. Πιστεύω ότι, στο 5ο πρόγραμμα πλαίσιο, η Επιτροπή Έρευνας επιτέλεσε ήδη το καθήκον της. Τώρα χρειάζεται να προτείνει ο Επίτροπος Kinnock μία μέθοδο χρηματοδότησης για τις υποδομές.
<P>
Όσον αφορά τις διεθνείς διαπραγματεύσεις, είναι σαφές ότι το διπλό σθένος - πολιτικό και στρατιωτικό - του Παγκόσμιου Συστήματος Προσδιορισμού Στίγματος (GPS) εξακολουθεί να υπάρχει για τις Ηνωμένες Πολιτείες. Επιτρέψτε μου λοιπόν να εκφράσω την έστω παράδοξη άποψή μου ότι είναι επίσης προς το συμφέρον των Ηνωμένων Πολιτειών, και όχι μόνο της Ευρώπης, να αναλάβει η Ευρώπη ιδία πρωτοβουλία για ένα νέο σχηματισμό δορυφόρων με περιφερειακό και παγκόσμιο σθένος. Είμαστε φυσικά υπέρ της διαλειτουργικότητας με το αμερικανικό σύστημα, αυτό είναι προφανές: ας ενθαρρύνουμε επίσης τη συνεργασία με την Ιαπωνία, καθώς και με τις ανερχόμενες χώρες του διαστημικού τομέα, όπως η Κίνα και η Ινδία. Θα ήταν επίσης ενδιαφέρον να συνεχίσουμε τη συνεργασία με τη Ρωσία, ακόμη και εάν υπάρχει κάποιος κίνδυνος σχετικά με την αξιοπιστία του συστήματός της.
<P>
Τέλος, ένα τελευταίο σημείο για την ανάγκη δημιουργίας ενός οργανισμού ευρωπαϊκής πιστοποίησης των πρωτοκόλλων των δορυφορικών δεδομένων. Πιστεύω ότι και αυτό πρέπει να ληφθεί δεόντως υπόψη.

<SPEAKER ID=224 LANGUAGE="NL" NAME="Castricum">
Κύριε Πρόεδρε, την περασμένη εβδομάδα άκουσα στο ραδιόφωνο την ιστορία ενός μεταφορέα, ο οποίος είχε αποστείλει δοκιμαστικά ένα εμπορευματοκιβώτιο με το τραίνο από τη Νότια Ολλανδία στο Cαdiz και έλαβε ειδοποίηση ότι έφθασε στην Ισπανία μετά από 5, 5 ημέρες. Θυμήθηκα το θέμα αυτό όταν ξεφύλλιζα για άλλη μια φορά την Πράσινη Βίβλο για τους λιμένες και τις ναυτιλιακές υποδομές, συνειδητοποιώντας το νόημα της δεύτερης γραμμής. «Η ανταγωνιστικότητα της Ευρώπης στα πλαίσια της παγκόσμιας οικονομίας εξαρτάται ολοένα και περισσότερο από την ύπαρξη ενός αποτελεσματικού και αποδοτικού συστήματος μεταφορών». Οι φάκελοι που έχουν υποβληθεί στην επιτροπή μας πρέπει να εξετασθούν -σήμερα περισσότερο από ποτέ- σε συνδυασμό με τα δεδομένα αυτά. Μεταξύ λιμένων υπάρχει έντονος ανταγωνισμός. Θα έλεγα ότι, με την Πράσινη Βίβλο, χαράσσεται την ύστατη ώρα μια γραμμή για τη θέσπιση ρυθμίσεων που ταιριάζουν με τους κανόνες που ισχύουν σε πολλούς άλλους τομείς. Αυτό ισχύει ακόμα περισσότερο σε περιοχές όπου οι λιμενικές εγκαταστάσεις εξελίσσονται σε ολοένα και πιο έντονο βαθμό σε περιοχές στις οποίες συγκεντρώνονται πολλά μέσα μεταφοράς, βιομηχανίες, εμπορικές συναλλαγές και άλλες υπηρεσίες, συχνά υψηλής ποιότητας. Λυπάμαι, αλλά εδώ και τώρα δεν έχω τη δυνατότητα να αναφερθώ για άλλη μία φορά διεξοδικά στα σημαντικότερα τμήματα του Πράσινου Βιβλίου. Συγχαίρω την Επιτροπή για τις προσπάθειες που κατέβαλε, προκειμένου να είναι πλήρης η Πράσινη Βίβλος, καθώς και το συνάδελφο Jarzembowski για το προϊόν της εργασίας του, την οποία εκτέλεσε με αφοσίωση.
<P>
Θα ήθελα να πω ακόμη το εξής. Η Πράσινη Βίβλος κυκλοφόρησε κατά το τέλος του 1997. Από τότε έχουν περάσει άλλα δύο χρόνια. Μπορούμε να το δούμε και έτσι, συνάδελφε κ. Jarzembowski. Επιλέξατε μια άλλη οπτική, ωστόσο έχουν περάσει άλλα δύο χρόνια. Παρ'όλο που δεν αμφιβάλλω ότι η Επιτροπή θα υιοθετήσει την έκθεση του συνάδελφου Jarzembowski και αργότερα του Κοινοβουλίου, πρέπει να υποτεθεί ότι, με δεδομένη την πάροδο του χρόνου, η Επιτροπή έχει συνεχίσει τις απαραίτητες εργασίες. Ένα πρώτο και αποφασιστικής σημασίας βήμα είναι η συγκέντρωση των απαραίτητων πληροφοριών. Αναφέρομαι σε αξιόπιστες και συγκρίσιμες πληροφορίες. Θα μπορούσε ο Επίτροπος να μας πει σήμερα το βράδυ ποια πρόοδος έχει σημειωθεί επί του σημείου αυτού, γιατί όπως αντιλαμβάνομαι έχουν σταλεί προς τα έξω διεξοδικά ερωτηματολόγια.
<P>
Τέλος, Κύριε Πρόεδρε, υποβλήθηκαν τροπολογίες από διάφορες πολιτικές ομάδες. Το γεγονός ότι ο αριθμός τους δεν είναι μεγάλος αποτελεί άλλη μια απόδειξη αυτού που γνωρίζαμε ήδη μετά την εξέταση του θέματος στην Επιτροπή, που είναι συγκεκριμένα ότι υπάρχει ένα ευρύ έρεισμα για το προϊόν της εργασίας του συνάδελφου Jarzembowski. Για το λόγο αυτό δεν πιστεύουμε ότι χρειάζεται να υποστηρίξουμε νέες τροπολογίες. Έχω όμως μια ερώτηση για τον Επίτροπο με αφορμή την τροπολογία 8 του συναδέλφου Lagendijk. Θα μπορούσε ο Επίτροπος να εξετάσει ποιες δυνατότητες υπάρχουν για την προαγωγή μιας πραγματικής συνεργασίας μεταξύ λιμένων, χωρίς να θίγεται η αρχή της επικουρικότητας. Το λέω αυτό επειδή πιστεύω ακράδαντα ότι θα ωφελούσε την ανταγωνιστικότητα της ευρωπαϊκής οικονομίας στον παγκόσμιο χώρο.

<SPEAKER ID=225 LANGUAGE="ES" NAME="Sisσ Cruellas">
Κύριε Πρόεδρε, κατ' αρχάς θέλω να συγχαρώ τους δύο άλλους εισηγητές αυτής της κοινής συζήτησης, τον κ. Jarzembowski και την κ. Langenhagen.
<P>
Είναι τόσο προφανές ότι η ανάπτυξη των διευρωπαϊκών δικτύων μεταφορών αποτελεί καθοριστικό παράγοντα για την επίτευξη της οικονομικής ανάπτυξης, των στόχων της κοινωνικής και οικονομικής συνοχής και της ανταγωνιστικότητας της ευρωπαϊκής οικονομίας, ώστε δεν χρειάζεται να επιμείνω περισσότερο σε αυτό.
<P>
Δεν είναι λιγότερο προφανές, όμως, ότι, για να κατασκευαστούν αυτές οι υποδομές, απαιτούνται μεγάλες επενδύσεις και ότι σε εποχές δημοσιονομικών περιορισμών όπως η σημερινή, τα κράτη μέλη δεν θα μπορέσουν να τις χρηματοδοτήσουν, πράγμα για το οποίο καθίσταται απαραίτητη η ιδιωτική χρηματοδότηση. Γι' αυτό, οι κοινοπραξίες μεταξύ δημόσιου και ιδιωτικού τομέα που προτείνει η Επιτροπή μπορούν να αποτελέσουν πολύτιμο μέσο για να επιτευχθεί η αναγκαία χρηματοδότηση για την εκτέλεση και τη θέση σε λειτουργία των διευρωπαϊκών δικτύων μεταφορών.
<P>
Και αυτό θα είναι δυνατό μόνο εφόσον παρασχεθεί στους δυνητικούς επενδυτές και τις κατασκευαστικές εταιρείες, όπως και στους φορείς παροχής μεταφορικών υπηρεσιών και στη βιομηχανία κεφαλαιουχικών αγαθών, ένα σταθερό πλαίσιο για τις οικονομικές συναλλαγές τους. Η σταθερότητα θα εξαρτηθεί λογικά επίσης από το αν οι κυβερνήσεις των χωρών εταίρων αναλάβουν την ευθύνη τους, δημιουργώντας ένα σαφές πολιτικό και νομικό πλαίσιο που να επιτρέπει στους επενδυτές να αναγνωρίζουν τους πολιτικούς και διοικητικούς κινδύνους των έργων και αν, από την άλλη πλευρά, τηρούν τις διατάξεις της Ευρωπαϊκής Ένωσης σχετικά με τον ανταγωνισμό, το περιβάλλον και τις δημόσιες συμβάσεις.
<P>
Μέχρι σήμερα, και παρ' όλο που υπάρχει καλή γενική θέληση, φαίνεται ότι οι διάφοροι εμπλεκόμενοι φορείς δεν καταφέρνουν να κερδίσουν με καλό ρυθμό την υποστήριξη της ένταξης ιδιωτικών κεφαλαίων στην κατασκευή υποδομών των μεταφορών. Αυτό απαιτεί μεγαλύτερη προσπάθεια από πλευράς όλων των ευρωπαϊκών χρηματοπιστωτικών οργανισμών, δημόσιων και ιδιωτικών, και των διάφορων οικονομικών και κοινωνικών παραγόντων, αν θέλουν να υπερνικηθούν οι υπάρχουσες δυσκολίες και να μπορέσουν να συγκεντρωθούν οι απαραίτητοι πόροι που θα δώσουν τη δυνατότητα να δημιουργηθεί το δίκτυο υποδομών των μεταφορών. Το δίκτυο αυτό είναι απαραίτητο για την επίτευξη των στόχων που έχει θέσει η Ευρωπαϊκή Ένωση, μεταξύ των οποίων η επίτευξη ενός διευρωπαϊκού δικτύου υποδομών που θα βοηθήσει να ολοκληρωθεί με επιτυχία η διαδικασία διεύρυνσης της Ευρωπαϊκής Ένωσης, όπως και το άνοιγμα των πανευρωπαϊκών μεταφορών στις χώρες της Ανατολικής Ευρώπης και προς τη λεκάνη της Μεσογείου.

<SPEAKER ID=226 LANGUAGE="NL" NAME="Wijsenbeek">
Κύριε Πρόεδρε, ας αρχίσουμε διαπιστώνοντας ότι οι τρεις εκθέσεις που εξετάζουμε απόψε δεν έχουν πολλά κοινά σημεία, αλλά και ότι πρόκειται για μια ενδιαφέρουσα συζήτηση, επειδή στα πλαίσια αυτής διαπιστώνουμε ότι στην Ευρώπη προσπαθούμε να αναπτύξουμε μια κάπως ευρύτερη προσέγγιση για τα δίκτυα και τον πραγματικό τρόπο με τον οποίο λειτουργούν. Στα πλαίσια αυτά, οι θαλάσσιοι λιμένες αποτελούν βεβαίως τα σημαντικότερα σημεία διασύνδεσης. Και δεν είναι μόνο τα σημαντικότερα σημεία διασύνδεσης αλλά και, εξ ορισμού, σημεία όπου διεξάγονται συνδυασμένες μεταφορές.
<P>
Συμμεριζόμαστε την άποψη της Επιτροπής ότι πρέπει να προαχθούν οι σύντομες θαλάσσιες μεταφορές . Θα ήθελα να καλέσω επιμόνως την Επιτροπή,
<P>
Κύριε Επίτροπε, θα είχατε την καλοσύνη να απαντήσετε σε αυτήν τη συγκεκριμένη ερώτηση: αν δεν επιτρέπονται οι επιχορηγήσεις για τις υποδομές διότι δεν εμπίπτουν στην αρμοδιότητα του δημόσιου τομέα, δεν υπάρχει τότε μία άλλη δυνατότητα, εφόσον οι εγκαταστάσεις πολλαπλών μέσων μεταφορών είναι επιλέξιμες για επιχορηγήσεις; Θα μπορούσατε λοιπόν, σε κάθε περίπτωση, να αναστρέψετε το επιχείρημα και να πείτε όχι, δεν είναι υποδομές για ιδιωτική χρήση είναι πολλαπλά μέσα μεταφορών.
<P>
Κύριε Πρόεδρε, επανέρχομαι τώρα στη μητρική μου γλώσσα και θα ήθελα για άλλη μία φορά να επισημάνω ότι, στην ουσία, θα έπρεπε να καταργήσουμε τις επιχορηγήσεις και να προωθούμε διαρκώς τη μετάβαση στις απλές συνθήκες της αγοράς. Για το λόγο αυτό, ιδέες όπως αυτή που πρόβαλε ο συνάδελφος Castricum, υποστηρίζοντας συγκεκριμένα ότι οι λιμένες πρέπει να συνεργαστούν, είναι μεγάλες ανοησίες. Οι λιμένες δεν παύουν να είναι επιχειρήσεις και, στην περίπτωσή τους, δεν μπορεί κανείς να πει ότι στον ένα έχουμε αυτό το είδος μεταφορών και στον άλλο εκείνο. Οι λιμένες ανταγωνίζονται οι μεν τους δε και εμείς πρέπει να αφήσουμε την αγορά να κάνει τη δουλειά της. Ίσως το γεγονός ότι στη χώρα μου συνεργάζονται εδώ και αρκετό καιρό οι σοσιαλιστές με τους φιλελεύθερους να πείσει κάποτε τον κ. Castricum ότι η άποψη αυτή είναι βάσιμη.

<SPEAKER ID=227 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, μπορούμε να εκφράσουμε την ικανοποίησή μας για το γεγονός ότι επιτέλους ξεκινά μια συζήτηση, ένας προβληματισμός, στην Ευρωπαϊκή Ένωση σχετικά με την κατάσταση των θαλασσίων λιμένων.
<P>
Εξάλλου, οι επαγγελματίες σε αυτόν τον τομέα περίμεναν με ανυπομονησία την Πράσινη Βίβλο της Επιτροπής. Σε αυτήν την Πράσινη Βίβλο είχαν εναποθέσει βάσιμες ελπίδες σχετικά με τις προοπτικές ανάπτυξης που θα μπορούσε να επιφέρει. Ωστόσο, οι απαντήσεις σε αυτές τις προσδοκίες, όπως περιγράφονται στο έγγραφο της Επιτροπής, δεν είναι καθόλου στο ύψος των ελπίδων που είχαν εμπνεύσει.
<P>
Πρέπει να επισημάνουμε ότι το έγγραφο αυτό δεν ανταποκρίνεται στους στόχους που είχαν καθοριστεί αρχικά. Δεν μπορούμε παρά να εκφράσουμε τη θλίψη μας, ιδιαίτερα για τη μερική θεώρηση του ρόλου και της θέσης που αναγνωρίζει η Επιτροπή στους θαλάσσιους λιμένες. Πράγματι, κατά την άποψή μου, οι λιμένες δεν έχουν μόνον εμπορικό ρόλο, είναι και εργαλεία για την ανάπτυξη της απασχόλησης και για τη διευθέτηση του εδάφους. Για το λόγο αυτό πρέπει να μπορέσουν να συνεχίσουν να χαίρουν, ως ένα βαθμό, υποστήριξης από τις δημόσιες αρχές. Πιστεύαμε ότι ο εισηγητής θα επεσήμαινε τις αδυναμίες και τα κενά στις προτάσεις της Επιτροπής και θα μπορούσαμε, κατά την εξέταση της Πράσινης βίβλου στα πλαίσια της επιτροπής, να την βελτιώσουμε ως προς ορισμένα σημεία και να διαδραματίσουμε έναν χρήσιμο ρόλο.
<P>
Εμείς, από την πλευρά μας, κάναμε κάποιες προτάσεις οι οποίες προωθούν έναν νέο δυναμισμό για τους ευρωπαϊκούς λιμένες. Όμως, καμία από τις προτάσεις μας δεν έγινε δεκτή, ούτε στο κείμενο της Επιτροπής ούτε στην έκθεση του κ. Jarzembowski. Γι' αυτό το λόγο, και λυπάμαι που το λέω, ας με συγχωρήσει ο συνάδελφος κ. Jarzembowski, η έκθεση που μας υποβλήθηκε δεν μας ικανοποιεί περισσότερο απ' ότι η πρόταση της Επιτροπής. Τα δύο αυτά κείμενα μένουν σε μία πολύ περιοριστική θεώρηση των θαλασσίων λιμένων. Βεβαίως, οι τελευταίοι έχουν και έναν εμπορικό ρόλο, έχουν όμως, επιμένω, και έναν ρόλο θεμελιώδη όσον αφορά τη διευθέτηση του εδάφους και έναν κάποιο αντίκτυπο στην απασχόληση. Λυπόμαστε που δεν γίνεται αναφορά στις αναγκαίες υποχρεώσεις παροχής δημοσίων υπηρεσιών που έχουν ανατεθεί στις λιμενικές αρχές.

<SPEAKER ID=228 LANGUAGE="FR" NAME="Moreau">
Κύριε Πρόεδρε, η Πράσινη Βίβλος σχετικά με τους λιμένες και τις θαλάσσιες υποδομές παραπέμπει σε σημαντικά ζητήματα εφόσον αφορά το 90 % των συναλλαγών της Ευρωπαϊκής Ένωσης με τις τρίτες χώρες, το 30 % των ενδοκοινοτικών συναλλαγών, 200 εκατομμύρια επιβάτες τον χρόνο. Ο τομέας αυτός παίζει έναν σημαντικό ρόλο στην απασχόληση, την οικονομική ανάπτυξη και τη διευθέτηση του εδάφους· επομένως δεν μπορεί να εξετάζεται μόνον από εμπορικής άποψης.
<P>
Εγκρίνουμε το γεγονός ότι η έκθεση του κ Jarzembowski απορρίπτει την ιδέα της έγκρισης των οδηγιών για τη χρέωση των λιμενικών υποδομών και για την επιβολή τελών στους λιμένες και εκτιμά ότι, στο παρόν στάδιο, δεν είναι απαραίτητη η θέσπιση κοινοτικής νομοθεσίας σχετικά με τη διάρθρωση της οργάνωσης και την πρόσβαση στην αγορά των λιμενικών υπηρεσιών, δεδομένου ότι υπάρχει ποικιλία διαφορετικών καταστάσεων. Εξάλλου, αυτή η θέση συμπίπτει με τη θέση του Συμβουλίου.
<P>
Αν λάβουμε υπόψη μας, επίσης, κάποιες προόδους που σημειώθηκαν στην επιτροπή, πρέπει να παρατηρήσουμε ότι η έκθεση, κατ' εικόναν των προτάσεων της Επιτροπής, εξαρτάται σε υπερβολικά μεγάλο βαθμό από μία αποκλειστική λογική της αγοράς, λογική η οποία οδηγεί την Επιτροπή στο να προτείνει, όπως και σε άλλους τομείς, μία διαδικασία απελευθέρωσης των λιμένων και η οποία θέλει, για το λόγο αυτό, να περιορίσει τις οικονομικές ενισχύσεις. Οι αποστολές παροχής δημοσίων υπηρεσιών που αναλαμβάνουν αυτές οι δομές υποτιμώνται πάρα πολύ. Πρέπει να λαμβάνονται περισσότερο υπόψη.
<P>
Αυτή είναι η έννοια των τροπολογιών της Ομάδας μας, οι οποίες αποσκοπούν στην επιβεβαίωση του χαρακτήρα εξυπηρέτησης του δημόσιου συμφέροντος που έχουν οι λιμενικές δραστηριότητες· οι τροπολογίες μας, επομένως, αρνούνται να απαγορεύσουν τις ενισχύσεις που είναι απαραίτητες για την πραγματοποίηση αυτών των αποστολών. Πράγματι, οι αποφάσεις αυτές πρέπει να παραμείνουν στην αρμοδιότητα των κρατών μελών.
<P>
Θα ήθελα να προσθέσω ότι, αντίθετα, θα ήταν χρήσιμο να εκπονήσουμε ένα κοινοτικό πλαίσιο όσον αφορά τα επαγγελματικά προσόντα, τον σεβασμό των αποστολών ασφαλείας για την αποτελεσματική καταπολέμηση των στρεβλώσεων του ανταγωνισμού και για την προώθηση μιας κοινωνικής εναρμόνισης προς τα άνω.
<P>
Επομένως, παρά τις κάποιες προόδους, η έκθεση αυτή, όπως μας παρουσιάζεται, δεν μπορεί, κατά τη γνώμη μας, να ανταποκριθεί στις αναπτυξιακές ανάγκες του εν λόγω τομέα.

<SPEAKER ID=229 LANGUAGE="IT" NAME="Tamino">
Κύριε Πρόεδρε, όσον αφορά την έκθεση του κ. Jarzembowski, θα ήθελα να πω πως η Ομάδα των Πρασίνων εκτιμά το γεγονός ότι περιλήφθησαν προβληματισμοί σχετικοί με τα περιβαλλοντικά ζητήματα, ιδίως στις αιτιολογικές σκέψεις Ι και ΙΑ που επισημαίνουν τη σπουδαιότητα της στρατηγικής αξιολόγησης και των περιβαλλοντικών κανόνων ασφάλειας. Θα ήθελα επίσης να προσθέσω ότι σύμφωνα με την Ομάδα των Πρασίνων η ορθή χρήση των θαλασσίων και εσωτερικών πλωτών οδών αποτελεί την ορθή εφαρμογή ενός βιώσιμου συστήματος μεταφορών και ακριβώς για αυτούς τους λόγους θεωρούμε εξίσου σημαντικό το γεγονός ότι ορισμένες πτυχές, τις οποίες έως ένα βαθμό συμμερίζεται και η Επιτροπή, δεν περιλαμβάνονται μόνο στις αιτιολογικές σκέψεις αλλά, κατά κάποιο τρόπο, και στις προτάσεις και συνεπώς και στο κείμενο των άρθρων. Για το λόγο αυτόν, η Ομάδα των Πρασίνων υπέβαλε μια τροπολογία που επιβεβαιώνει με δεσμευτικότερο τρόπο την ανάγκη στρατηγικής και περιβαλλοντικής αξιολόγησης.
<P>
Όσον αφορά την υλοποίηση νέων λιμενικών διαρθρώσεων, πιστεύουμε πως πρέπει να ληφθεί υπόψη η ικανότητα διατήρησης της ήδη υπάρχουσας λιμενικής διάρθρωσης και κυρίως να ληφθεί υπόψη η συνεργασία μεταξύ των λιμενικών συστημάτων. Γνωρίζω ότι με αυτόν τον τρόπο θα δυσαρεστήσω τον κ. Wijsenbeek που ήδη χαρακτήρισε τη θεωρία αυτή ως βλακώδη, εγώ όμως την επαναλαμβάνω.

<SPEAKER ID=230 LANGUAGE="NL" NAME="Van Dam">
Κύριε Πρόεδρε, οι ευρωπαϊκοί λιμένες είναι ένα θέμα το οποίο προξενεί συνεχώς διαφωνίες μεταξύ των διαφόρων κρατών μελών. Εάν δεν ασχολούμεθα με το ερώτημα ποιος λιμένας μπορεί δικαιωματικά να θεωρείται ο μεγαλύτερος από όλους, ασχολούμεθα με το εάν, ενόψει του σκληρού ανταγωνισμού μεταξύ των ευρωπαϊκών λιμένων, τηρούνται όλοι οι κανόνες όσον αφορά τη χρηματοδότηση της λειτουργίας τους. Αυτό οφείλεται στις μεγάλες διαρθρωτικές διαφορές που υπάρχουν μεταξύ λιμένων. Θα ήθελα να τονίσω ότι οι λιμένες δημιουργήθηκαν κάτω από συγκεκριμένες προϋποθέσεις οι οποίες έχουν επισφραγίσει τη λειτουργία τους. Ωστόσο, δεν θα ήταν καλό να υπάρχει άνιση μεταχείριση των ευρωπαϊκών λιμένων. Προκειμένου να πάψουν να υφίστανται αυτές οι διαφορές πρέπει κατ'αρχάς να εξετασθεί διεξοδικά η χρηματοδοτική διάρθρωση των ευρωπαϊκών λιμένων. Παράλληλα, πρέπει να χαραχθούν κατευθυντήριες γραμμές που να επιτρέπουν τον εντοπισμό αντικανονικών ενισχύσεων. Οι εν λόγω κατευθυντήριες γραμμές πρέπει πάνω απ'όλα να είναι ενιαίες και απλές. Γι αυτό κατέθεσα δύο τροπολογίες επί του σημείου αυτού, με απώτερο σκοπό να επιτραπεί η εξέταση του θέματος της κατάταξης των χρηματοδοτικών ενισχύσεων με βάση σαφή και απλά κριτήρια. Ανεξάρτητα από το κατά πόσον οι λιμένες λαμβάνουν νομίμως κρατικές ενισχύσεις, πρέπει να προσδιοριστεί με ακρίβεια το πεδίο έντασης μεταξύ κρατικών ενισχύσεων και θεμιτών όρων ανταγωνισμού. Δεν επιτρέπεται να υπονομεύεται η θέση που έχουν κατακτήσει ορισμένοι λιμένες, λειτουργώντας επί πολλές δεκαετίες και με την πραγματοποίηση μεγάλων επενδύσεων, από τη χορήγηση υπέρμετρων ενισχύσεων σε άλλους ανταγωνιστές τους. Πρέπει να φροντίσουμε ώστε αυτό να μην συμβεί σε καμία περίπτωση. Από την άλλη πλευρά, θεωρείται σκόπιμο να ληφθούν μέτρα για την τόνωση της ακτοπλοΐας. Το Κοινοβούλιο έχει δηλώσει σε επανειλημμένες περιπτώσεις ότι πρέπει να προάγονται διαρκώς οι μεταφορές με τη χρήση μέσων που επιβαρύνουν όσο το δυνατόν λιγότερο το περιβάλλον. Στα πλαίσια αυτά προτείνω να δημιουργηθεί η δυνατότητα πραγματοποίησης πρόσθετων επενδύσεων στους λιμένες, προκειμένου να επιτευχθεί μια μετατόπιση της επιλογής μεταφορικών μέσων προς την κατεύθυνση αυτή.

<SPEAKER ID=231 LANGUAGE="IT" NAME="Schifone">
Κύριε Πρόεδρε, αξιότιμοι συνάδελφοι, θα ήθελα να παρέμβω επί της έκθεσης Danesin σχετικά με τα διευρωπαϊκά δίκτυα μεταφορών. Είναι εμφανές, κύριε Πρόεδρε, ότι η ανάπτυξη των διευρωπαϊκών δικτύων μεταφορών αποτελεί βασικό στοιχείο της διαδικασίας ευρωπαϊκής ενοποίησης. Η κινητικότητα - ιδίως εντός της ζώνης της ενιαίας αγοράς - είναι πράγματι καθοριστικής σημασίας, κατά τη γνώμη μου, από οικονομική αλλά και πολιτιστική άποψη, προκειμένου να ενθαρρυνθούν οι ανταλλαγές, η ανταγωνιστικότητα, η επικοινωνία και η συνολική κοινωνική ανάπτυξη. Όπως υποστηρίχθηκε από την έκθεση, πρόκειται ωστόσο για έργα που απαιτούν σημαντικούς χρηματοοικονομικούς πόρους και μεγάλη οικονομική δέσμευση, και γίνεται όλο και πιο εμφανής η δυσκολία που αντιμετωπίζουν αυτή την περίοδο τα κράτη μέλη για τη στήριξη αυτών των παρεμβάσεων με δημόσιους πόρους.
<P>
Η υπό εξέταση έκθεση προτείνει συνεπώς να δοθεί ώθηση σε μικτές κοινοπραξίες δημοσίου/ιδιωτικού τομέα για την υλοποίηση των διευρωπαϊκών δικτύων μεταφορών. Συμμεριζόμαστε τη θέση αυτή, όπως συμμεριζόμαστε και τις ανησυχίες του εισηγητή, κ. Danesin, σχετικά με την ανάγκη να διασφαλιστεί αφενός η αποδοτικότητα στις ιδιωτικές επιχειρήσεις - εάν δεν υπάρχει αποδοτικότητα, δεν υπάρχει προφανώς ούτε ιδιωτική επένδυση - αλλά και αφετέρου η κοινωνική ωφέλεια των έργων που θα υλοποιηθούν. Γι' αυτό, εξάλλου, είναι ανάγκη να οριστεί μια κατανομή του επιχειρηματικού κινδύνου, λαμβάνοντας υπόψη τόσο εμπορικά κριτήρια όσο και κοινωνικά και περιβαλλοντικά κριτήρια, στο πλαίσιο μιας γενικής στρατηγικής για την κινητικότητα εντός της Κοινότητας.
<P>
Συμφωνούμε συνεπώς με τις τελικές προτάσεις της έκθεσης. Εν κατακλείδι, εύχομαι η Επιτροπή να μην περιοριστεί μόνο να προτείνει μορφές μακροπρόθεσμης πίστωσης αλλά να δεσμευτεί επίσης στην υλοποίηση μέτρων που να μπορούν να προβλέψουν ισχυρότερες μορφές παρέμβασης ικανές να προσελκύσουν πραγματικά τις ιδιωτικές επενδύσεις.

<SPEAKER ID=232 LANGUAGE="IT" NAME="Baldarelli">
Κύριε Πρόεδρε, κύριε Επίτροπε, η υλοποίηση ενός δικτύου προσδιορισμού στίγματος και πλοήγησης είναι πολύ σημαντικός παράγοντας για την στρατηγική συνοχής της Ευρωπαϊκής Ένωσης. Εν μέρει, αρχίζουμε τις εργασίες αυτές με καθυστέρηση, αντιλαμβανόμαστε ωστόσο ότι είμαστε σε θέση να αναπτύξουμε σημαντικότατες δυνατότητες, όχι μόνο για την πλοήγηση αλλά και για την ασφάλεια, και ότι μπορούμε να προσφέρουμε αξιόλογες ευκαιρίες στον τομέα της διαχείρισης της αστικής και της υπεραστικής κυκλοφορίας. Πρέπει να δεσμευτούμε στην κατεύθυνση αυτή και να καταστήσουμε το δίκτυο αυτό διαλειτουργικό, αξιοποιώντας το ευφυές σύστημα μεταφορών που αναπτύσσεται με μεγάλη ακρίβεια σε κοινοτικό επίπεδο και που πρόσφερε επίσης ορισμένες σημαντικές απαντήσεις στις σημαντικότερες αστικές συγκεντρώσεις της Ευρωπαϊκής Ένωσης: αναφέρομαι στις εμπειρίες του Τορίνου, του Αμβούργου και του Λονδίνου για τα ευφυή συστήματα μεταφορών. Το δίκτυο πλοήγησης αποτελεί συνεπώς, κατά κάποιο τρόπο, μια απάντηση και η συνεργασία μεταξύ της Ευρωπαϊκής Διαστημικής Οργάνωσης, της EURATOM, της Διεθνούς Ναυτιλιακής Οργάνωσης και της Διεθνούς Οργάνωσης Πολιτικής Αεροπορίας αποδεικνύει τη σημασία αυτής της επιλογής.
<P>
Πιστεύω ωστόσο ότι δεν θα έπρεπε να θεωρήσουμε την επιλογή αυτή έκφραση μόνο της βούλησης της Επιτροπής και συνεπώς της βούλησης των κοινοτικών θεσμικών οργάνων: χρειάζεται σημαντική προσπάθεια και στον τομέα των δημόσιων και των ιδιωτικών πόρων. Θα ήθελα να επισημάνω στο Σώμα ότι λ.χ. στην Ιταλία η Προεδρία του Συμβουλίου των Υπουργών συγκρότησε μία ομάδα ad hoc για τα θέματα που αφορούν το σύστημα δορυφορικής πλοήγησης, δίνοντας μεγάλη σημασία στον τομέα αυτόν. Αναφέρομαι επίσης στην ικανότητα διάδοσης του συστήματος προσδιορισμού στίγματος και πλοήγησης, που θα πρέπει να περιλαμβάνει όχι μόνο επενδύσεις όσον αφορά τον προσδιορισμό στίγματος, αλλά και επενδύσεις και ικανότητα πειραματισμού μέσω της προώθησης του ρόλου των μικρομεσαίων επιχειρήσεων, των παροχέων (provider), όλων εκείνων των διαρθρώσεων διάδοσης του προηγμένου τεχνολογικού συστήματος που μπορούν να δώσουν σημαντικές απαντήσεις.
<P>
Θα ήθελα τώρα να εκφράσω δύο απόψεις για την Πράσινη Βίβλο σχετικά με τους θαλάσσιους λιμένες. Στον τομέα αυτόν, χρειαζόμαστε ανταγωνισμό, χρειαζόμαστε να γνωρίζουμε τα δεδομένα, ωστόσο πρέπει επίσης να λάβουμε υπόψη ότι οι επενδύσεις σε στρατηγικούς τομείς - περιβάλλον, συνδυασμένες μεταφορές - είναι πολύ σημαντικές. Δεν χρειάζεται φυσικά να συγχέουμε την επένδυση με την επιδότηση, όπως πολύ σωστά είπε ο κ. Van Dam, πρέπει όμως να λάβουμε υπόψη ότι οι πόροι των διαρθρωτικών ταμείων είναι θεμελιώδεις για την ευρωπαϊκή οικονομική συνοχή. Από την άποψη αυτή, οι πόροι των διαρθρωτικών ταμείων δεν μπορούν να θεωρούνται αθέμιτος ανταγωνισμός.

<SPEAKER ID=233 LANGUAGE="EN" NAME="McIntosh">
Κύριε Πρόεδρε, με μεγάλη ευχαρίστηση χαιρετίζω και τις τρεις εκθέσεις και το υψηλό επίπεδο υποστήριξης που πέτυχαν αυτές οι εκθέσεις από όλες τις πολιτικές Ομάδες στην Επιτροπή Μεταφορών και Τουρισμού. Θα ήθελα να εστιάσω την προσοχή μου στην έκθεση Danesin, την οποία παρουσίασε απόψε τόσο εύγλωττα ο συνάδελφος κ. Sisσ Cruellas, και στην ανακοίνωση της Επιτροπής σχετικά με τις κοινοπραξίες δημοσίου-ιδιωτικού τομέα στα διευρωπαϊκά δίκτυα μεταφορών.
<P>
Τα διευρωπαϊκά δίκτυα έχουν έναν κρίσιμο ρόλο να διαδραματίσουν στην επίτευξη και τη λειτουργία της ενιαίας αγοράς καθώς και στο να βοηθήσουν τις ευρωπαϊκές επιχειρήσεις να έχουν ταχύτερη πρόσβαση στην αγορά αυτή για τα αγαθά και τις υπηρεσίες τους. Θα ήθελα, απόψε, να υποστηρίξω ανεπιφύλακτα και να ενθαρρύνω τις κοινοπραξίες ανάμεσα στον δημόσιο και τον ιδιωτικό τομέα σε αυτό το πεδίο. Μέσω υμών, κύριε Πρόεδρε, θα ήθελα να κάνω απόψε μία έκκληση στον Επίτροπο να εξετάσει προσεκτικά το πρότυπο του Ηνωμένου Βασιλείου και ιδιαίτερα να διδαχτεί από τα προγράμματα χρηματοδότησης ιδιωτικής πρωτοβουλίας που λειτουργούν στο Ηνωμένο Βασίλειο. Αν και είμαι σίγουρη ότι θα παραδεχτεί ότι η πρωτοβουλία αυτή ήταν δημιούργημα της παλιάς κυβέρνησης των Συντηρητικών, ήταν τόσο επιτυχημένη ώστε την αγκάλιασε ολόψυχα τώρα η νέα κυβέρνηση των Εργατικών.
<P>
Συγκεκριμένα, πιστεύω ότι θα μπορούσαμε να εκμεταλλευτούμε αυτήν την ευκαιρία που παρουσιάζεται απόψε στο Σώμα για να καθορίσουμε τις συνθήκες κάτω από τις οποίες μπορούν να γνωρίσουν ακμή οι κοινοπραξίες δημοσίου-ιδιωτικού τομέα. Πρέπει να διασφαλίσουμε ότι ισχύουν οι προϋποθέσεις της νομικής ασφάλειας ή, για να το εκφράσω καλύτερα, της νομικής βεβαιότητας. Ο δημόσιος τομέας πρέπει να γνωρίζει ότι το νομικό πλάισιο για τις κοινοπραξίες δημοσίου-ιδιωτικού τομέα μπορεί να γνωρίσει ακμή με ιδιωτικές επενδύσεις στα έργα του διευρωπαϊκού δικτύου μεταφορών· ότι οι επενδύσεις αυτές θα είναι ασφαλείς και ότι δεν θα χρειαστεί κάποια στιγμή στο μέλλον να παρέμβει ο δημόσιος τομέας ή οι κυβερνήσεις και να δώσουν χρήματα για να σώσουν την ιδιωτική επενδυτική χρηματοδότηση ή τη λειτουργία του έργου.
<P>
Ειδικότερα, η Ευρωπαϊκή Ένωση μπορεί κατά τη γνώμη μου να επωφεληθεί από την εμπειρία του Ηνωμένου Βασιλείου στην οποία αναφέρθηκα νωρίτερα, όπου δημιουργήσαμε σταδιακά μία ουσιαστική, συγκεκριμένη πραγματογνωμοσύνη τόσο στην οδοποιία όσο και στην κατασκευή νέων σχολείων.
<P>
Ομοίως, μέσω της έκθεσης Danesin και της ανακοίνωσης της Επιτροπής πρέπει να αναζητήσουμε σαφήνεια στην εφαρμογή των κανόνων του ανταγωνισμού για να αποφύγουμε οποιαδήποτε στρέβλωση του ανταγωνισμού εντός και μεταξύ κρατών μελών. Ακόμα, πρέπει να υπάρχει μεγαλύτερη διαφάνεια και σαφήνεια στην εφαρμογή των κανόνων της Ευρωπαϊκής Ένωσης για τις προμήθειες του δημοσίου. Επίσης, η μεγαλύτερη πρόσβαση στην μακροπρόθεσμη χρηματοδότηση και η διαθεσιμότητα του κεφαλαίου επιχειρηματικού κινδύνου θα είναι άκρως επωφελείς.
<P>
Πιστεύω ακράδαντα ότι η έκθεση Danesin θα αποτελέσει ένα μεγάλο και θετικό βήμα καθώς στηρίζεται στην ανακοίνωση της Επιτροπής για τη δημιουργία τέτοιων κοινοπραξιών δημοσίου-ιδιωτικού τομέα. Είμαι πάρα πολύ χαρούμενη που τρία σημαντικά σχέδια στο Ηνωμένο Βασίλειο θα επωφεληθούν ως προγράμματα προτεραιότητας: το σχέδιο της οδού που θα συνδέει Ιρλανδία-Ηνωμένο Βασίλειο-Μπενελούξ, στο οποίο περιλαμβάνεται η πρόσβαση στους λιμένες της ανατολικής ακτής, η σιδηροδρομική σύνδεση της Σήραγγας της Μάγχης και οι βελτιώσεις στις κεντρικές σιδηροδρομικές γραμμές της δυτικής ακτής. Θα ήθελα να κάνω μία έκκληση: να επωφεληθεί το σχέδιο της οδού Α120 στο Βόρειο Essex όχι αργά αλλά γρήγορα.

<SPEAKER ID=234 LANGUAGE="EN" NAME="Crowley">
Κύριε Πρόεδρε, θα ήθελα να συγχαρώ τους εισηγητές και να αναφερθώ αποκλειστικά στην έκθεση Danesin που αναφέρεται μεταξύ άλλων στη χρηματοδότηση των κοινοπραξιών δημοσίου-ιδιωτικού τομέα.
<P>
Τα νέα διευρωπαϊκά δίκτυα, όπως αναφέρθηκε ήδη σε αυτό το Σώμα, παρέχουν μια ευκαιρία για μεγαλύτερη κινητικότητα και ευκολότερη πρόσβαση στην αγορά για τους ανθρώπους με τα αγαθά και τις υπηρεσίες τους.
<P>
Υπάρχει μία επιπλέον συνέπεια η οποία συνδέεται με τη συζήτηση που κάναμε εδώ πριν από λίγο καιρό σχετικά με τη θέση σε ισχύ της συνθήκης του Αμστερνταμ, και πρόκειται για το ζήτημα της απασχόλησης. Εδώ έχουμε να κάνουμε με τόσο σημαντικά έργα υποδομής ώστε απαιτούν την απασχόληση τεράστιου αριθμού ανθρώπων, γεγονός το οποίο βγάζει από τα λιμνάζοντα νερά πολλές οικονομίες.
<P>
Εξαιτίας της μεταρρύθμισης των οικονομικών συστημάτων της Ευρωπαϊκής Ένωσης και εξαιτίας της μείωσης των πόρων που διατίθενται σε ορισμένες χώρες από τα διαρθρωτικά ταμεία και τα ταμεία συνοχής όπως προβλέπει το πακέτο μεταρρυθμίσεων της Ατζέντα 2000, είναι πάρα πολύ σημαντικό να βρούμε άλλους τρόπους χρηματοδότησης αυτών των εξαιρετικά σημαντικών έργων. Επομένως, συμφωνώ με όλη μου την καρδιά με την καθιέρωση της ρύθμισης των κοινοπραξιών δημοσίου-ιδιωτικού τομέα με την οποία θα διασφαλίζεται ότι τα χρήματα και τα επιπλέον εισοδήματα που δημιουργούνται λόγω της ενιαίας αγοράς στην Ευρωπαϊκή Ένωση τοποθετούνται πάλι εντός της Ευρωπαϊκής Ένωσης και ότι δεν αφήνουμε τα χρήματα που επενδύονται σε ταμεία συντάξεων και ούτω καθεξής να επενδύονται σε χώρες εκτός Ευρωπαϊκής Ένωσης, πράγμα που σημαίνει ότι η Ένωση, σαν σύνολο, χάνει την αξία αυτών των χρημάτων.
<P>
Ο Επίτροπος κ. Kinnock, τον οποίο και συγχαίρω για τη σχετική πρωτοβουλία του, συνέταξε μία έκθεση σχετικά με το ζήτημα αυτό και κατάλαβε τα θετικά πλεονεκτήματα που μπορεί να προέλθουν από αυτό. Αυτό δεν σημαίνει ότι δεν χρειαζόμαστε εγγυήσεις για να διασφαλίσουμε ότι δεν γίνεται εκμετάλλευση και για να διατηρήσουμε τη νομική βεβαιότητα στην οποία αναφέρθηκε η συνάδελφος κ. McIntosh. Επιπλέον, προτρέπει κάποιες κυβερνήσεις, όπως η κυβέρνηση της Ιρλανδίας, να ακολουθήσουν μια καινοτόμο προσέγγιση στον τρόπο με τον οποίο βλέπουν το μέλλον. Δεν πρέπει να φοβούνται να δεχτούν την πρόκληση μιας μείωσης της μελλοντικής χρηματοδότησης από την Ευρώπη και πρέπει να αδράξουν την ευκαιρία και να ενθαρρύνουν τις επιχειρήσεις της Ιρλανδίας και τα οικονομικά θεσμικά όργανα της Ιρλανδίας να μην μένουν αμέτοχα.
<P>
Τέλος, επιτρέψτε μου να πω ότι, αν θέλουμε να εγγυηθούμε την επιτυχία αυτών των μέτρων, τότε αυτό πρέπει να γίνει σε τριμερή βάση με συμμετοχή σε εθνικό, τοπικό και ευρωπαϊκό επίπεδο. Το πιο σημαντικό είναι ότι τώρα μπορούμε να εισαγάγουμε την ιδιωτική χρηματοδότηση και να δώσουμε την επιπλέον ώθηση και το νέο ξεκίνημα που χρειάζεται.

<SPEAKER ID=235 NAME="Θεωνάς">
Κύριε Πρόεδρε, στον χρόνο που έχω, θέλω να αναφερθώ στα διευρωπαοκά δίκτυα μεταφορών. Θέλω να ακουσθεί μία φωνή διαμαρτυρίας εξ ονόματος των εργαζομένων.
<P>
'Εξι χρόνια μετά τη διατύπωση της Λευκής Βίβλου του κ. Ντελόρ, τα διευρωπαοκά δίκτυα, που προβλήθηκαν ως το άλλοθι της αύξησης της απασχόλησης απέναντι στην πλήρη αποδιάρθρωση των εργασιακών σχέσεων και την προώθηση ελαστικών μορφών απασχόλησης, εξακολουθούν να καρκινοβατούν ελλείψει πόρων για την χρηματοδότησή τους. Τώρα, η Επιτροπή εγκαταλείπει και τα τελευταία προσχήματα. Γνωρίζοντας ότι στα πλαίσια της περιοριστικής δημοσιονομικής πολιτικής για την ΟΝΕ δεν υπάρχει καμμία προοπτική να υπάρξει κοινοτική ή κρατική χρηματοδότηση για τα διευρωπαοκά δίκτυα μεταφορών, προχωρεί στην πολιτική που γνωρίζει ήδη πολύ καλά. Με έντεχνο τρόπο παραδίδει και τις σημαντικές αυτές υποδομές στο ιδιωτικό κερδοσκοπικό κεφάλαιο, προωθώντας μάλιστα κάθε είδους νομική βεβαιότητα ότι τα σχετικά κεφάλαια και τα αντίστοιχα κέρδη είναι πλήρως εξασφαλισμένα.
<P>
Η πολιτική αυτή, κύριε Πρόεδρε, είναι σε βάρος των λαών και των συμφερόντων τους, προωθεί συσσώρευση ιδιωτικών κερδών σε βάρος της δημόσιας υπηρεσίας και συνιστά πλήρη εγκατάλειψη οποιασδήποτε προοπτικής να συμβάλουν τα διευρωπαοκά δίκτυα στην ανάπτυξη της απασχόλησης. Ας το καταλάβουμε επιτέλους: η αγορά δεν μπορεί να δίνει λύσεις ούτε στα κοινωνικά, αλλά ούτε και στα προβλήματα ανάπτυξης των υποδομών και της δημόσιας υπηρεσίας.

<SPEAKER ID=236 LANGUAGE="DA" NAME="Sindal">
Κύριε Πρόεδρε, κύριε Επίτροπε, αξιότιμοι συνάδελφοι, και μόνο η προσπάθεια να καταλήξουμε σε κοινή θέση όσον αφορά τα λιμάνια της Ευρώπης είναι πράξη τόλμης. Πρέπει να είναι τολμηρός ο Επίτροπος που θα ρίξει μια Πράσινη Βίβλο όχι στα θεριά, αλλά στους λιμενάρχες και στις λιμενικές αρχές. Μεμιάς αρχίζουν να συγκρίνονται και να ανταγωνίζονται μεταξύ τους. Ωστόσο, αγαπητοί συνάδελφοι, η πραγματική πρόκληση δεν είναι τα λιμάνια των γειτόνων μας αλλά οι εθνικές οδοί. Το μήνυμα που θα στείλει απόψε το Κοινοβούλιο πρέπει να είναι ότι με το να προωθήσουμε τον εκσυγχρονισμό, να δώσουμε στα λιμάνια νέες δυνατότητες και με το να καταλήξουμε σε συμφωνία μπορούμε να αλλάξουμε το μεταφορικό δίκτυο. Γυρίστε στις χώρες σας, στα λιμάνια σας, και πέστε τους ότι δεν είναι τα λιμάνια των γειτόνων οι ανταγωνιστές αλλά οι εθνικές οδοί, και στη συνέχεια ας προχωρήσουμε στο επόμενο βήμα. Γνωρίζω τις τεράστιες διαφορές που υπάρχουν ανάμεσα στους διάφορους λιμένες, όσον αφορά τη δημόσια συγχρηματοδότησή τους και τις λιμενικές δαπάνες, ωστόσο ας ενθυμηθούμε ότι δεν μπορούμε ν' αλλάξουμε το μεταφορικό δίκτυο μόνο μέσα από τις δυνάμεις της αγοράς. Μια φορά στις τόσες πρέπει επίσης να προσπαθούμε να το πετύχουμε μέσω πολιτικών αποφάσεων.
<P>
Ας μου επιτραπεί να πω στον συνάδελφο Wijsenbeek, τον οποίο εκτιμώ τα μέγιστα, ότι η παρέμβασή του απόψε αποδεικνύει ότι δεν ξέρει πολλά πράγματα για τα λιμάνια και τα πλοία, γι' αυτό, Wijsenbeek, περιορίσου στους εθνικούς δρόμους και θα ασχοληθούμε εμείς οι υπόλοιποι με τα λιμάνια.
<P>
Ας μου επιτραπεί επίσης να εκφράσω την απόλυτη στήριξή μου στο πρόγραμμα που αφορά τη στρατηγική για ένα διεθνές σύστημα πλοήγησης. Είναι απίστευτα σημαντικό να συμπράξουμε στο συγκεκριμένο ζήτημα, όμως και η Επιτροπή, το Συμβούλιο, το Κοινοβούλιο και όλοι οι λοιποί πρέπει να συμβάλουν στη δημιουργία μιας ευρωπαϊκής άποψης επί του θέματος.

<SPEAKER ID=237 LANGUAGE="ES" NAME="Camisσn Asensio">
Κύριε Πρόεδρε, θα αναφερθώ αποκλειστικά στην έκθεση για τις δορυφορικές επικοινωνίες. Η μεγάλη πρόκληση που αντιμετωπίζει αυτή τη στιγμή η Ευρωπαϊκή Ένωση είναι να καταφέρει να φέρει σε πέρας η βιομηχανία της την υπηρεσία EGNOS, αφού με αυτό θα έχει επιτευχθεί ο στόχος της διάθεσης μιας ειδικά ευρωπαϊκής συνιστώσας στο σύνολο του παγκόσμιου δορυφορικού συστήματος πλοήγησης δεύτερης γενιάς του 2003, θα επαναληφθεί δηλαδή κατά κάποιον τρόπο ο άθλος που έχει ήδη επιτύχει η Ένωση με το GSM, τη δεύτερη γενιά κινητών επικοινωνιών, ή που προσπαθεί να επιτύχει με την τρίτη γενιά των επικοινωνιών αυτών.
<P>
Ναι, ξέρω ότι αυτή η πρώτη γενικά δορυφορικών επικοινωνιών πρέπει να υποστηρίζεται ταυτόχρονα από τα κυρίαρχα στρατιωτικά συστήματα, τόσο το αμερικανικό GPS όσο και το ρωσικό GLONASS, αλλά, αναμφίβολα, αυτό το πρώτο βήμα πρέπει να χρησιμεύσει ως εφαλτήριο για το επόμενο στάδιο, το GNSS2 του 2008, που θα είναι αποκλειστικά ευρωπαϊκό, χωρίς ούτε αμερικανική ούτε ρωσική εξάρτηση. Έχουμε εδώ μπροστά μας μια μεγάλη αναμονή στον δρόμο για την επίτευξη αυτού του στόχου του Πέμπτου Προγράμματος-Πλαίσιο έρευνας.
<P>
Και για να τελειώσω, κύριε Πρόεδρε, θέλω να επιμείνω σε δύο συστάσεις: το φόρουμ εμπειρογνωμόνων που συνιστάται για αυτόν τον σκοπό, και που θα έχει, φυσικά, την υποστήριξη της Ευρωπαϊκής Υπηρεσίας Διαστήματος, δεν θα πρέπει σε καμία περίπτωση να θέσει στο περιθώριο το Εurocontrol και, αν τελικά αποφασιστεί να συμμετάσχουν στη χρηματοδότησή του τα διαρθρωτικά ταμεία, η συμμετοχή αυτή να γίνει χωρίς να παραβιαστούν ούτε κατά κεραία οι αντίστοιχοι κανονισμοί τους.
<P>
Αυτά μου επιτρέπει ο χρόνος να πω σχετικά με αυτήν την εξαίρετη έκθεση της κυρίας Langenhagen.

<SPEAKER ID=238 LANGUAGE="PT" NAME="Mendes Bota">
Κύριε Πρόεδρε, οι διολισθήσεις που σημειώνονται κατά την υλοποίηση των διευρωπαϊκών δικτύων μεταφορών, που ήδη καταγράφονταν στη Λευκή Βίβλο του 1993 με τίτλο «Ανάπτυξη, Ανταγωνιστικότητα και Απασχόληση», καθίστανται πλέον ιδιαίτερα εμφανείς.
<P>
Οι ασφυκτικοί περιορισμοί που επιβάλλονται από το Σύμφωνο Σταθερότητας και από το αντίστοιχο σύμφωνο για την απασχόληση εξανάγκασαν τα κράτη μέλη να περικόψουν τα δημοσιονομικά κονδύλια που διαθέτουν σε επενδυτικά προγράμματα για την κατασκευή μεγάλων δημοσίων έργων στον τομέα των μεταφορών. Από την άλλη μεριά, όμως, συνειδητοποιώντας το πολλαπλασιαστικό αποτέλεσμα που επιφέρουν παρόμοιες επενδύσεις, όσον αφορά την οικονομική άνοδο και τη δημιουργία θέσεων απασχόλησης, αλλά και προς όφελος της εσωτερικής συνοχής της Ένωσης, τα ίδια αυτά κράτη μέλη ουδέποτε έπαυσαν να εκφράζουν τη βούληση να κάνουν θετικά βήματα.
<P>
Πώς λοιπόν θα μπορέσουμε να ξεφύγουμε από αυτό το αδιέξοδο; Η προσφυγή στην εταιρική σχέση δημοσίου και ιδιωτικού τομέα, καθώς και στην εταιρική σχέση σε εθνικό ή περιφερειακό επίπεδο, θα μπορούσε ενδεχομένως να αποτελέσει μία λύση, η οποία όμως δεν είναι πανάκεια για όλα τα προβλήματα, δεδομένου ότι δύσκολα συμβιβάζονται, αφενός, οι στόχοι της οικονομικής αποδοτικότητας και του συνυπολογισμού των κινδύνων, που συνιστούν κριτήρια για την τοποθέτηση ιδιωτικών επενδύσεων, με την προσδοκία επίτευξης μακροοικονομικών, κοινωνικών και περιβαλλοντικών ισορροπιών που καθοδηγεί τη δράση των δημοσίων φορέων, αφετέρου.
<P>
Είναι γεγονός ότι θα μπορούσαμε να έχουμε καλύτερες συνεργίες εάν μεταφερθεί στις ΔΙΚ ευθύς εξ αρχής, κατά το αρχικό στάδιο του σχεδιασμού των έργων, η τεχνική, εμπορική, χρηματοοικονομική και διαχειριστική πείρα που διαθέτουν οι φορείς της ιδιωτικής πρωτοβουλίας. Είναι γεγονός ότι θα μπορούσε να επιτευχθεί μεγαλύτερος συντονισμός ανάμεσα στα κοινοτικά μέσα χρηματοδοτικής παρέμβασης, δηλαδή το Ταμείο Συνοχής, τα διαρθρωτικά ταμεία, το ΕΤΕ, η ΕΤΕπ, ή ακόμη τα ενδεχόμενα νέα χρηματοδοτικά μέσα, όπως τα διαρθρωτικά εξαρτημένα δάνεια ή τα λεγόμενα «ενδιάμεσα» ταμεία.
<P>
Προσοχή όμως! Ας μην πετάμε στα σύννεφα πιστεύοντας ότι οι εν λόγω κοινοπραξίες θα αποτελέσουν τη μαγική λύση, διότι υπάρχει ένας μεγάλος αριθμός έργων, ιδίως στις πιο αραιοκατοικημένες και περισσότερο περιφερειακές περιοχές της Ένωσης, τα οποία δεν πρόκειται να κινήσουν το ενδιαφέρον αυτών των σχημάτων, για τον απλούστατο λόγο ότι τα έργα αυτά δεν είναι κερδοφόρα. Το ζητούμενο δεν είναι μόνο η τροποποίηση του νομικού πλαισίου των δημοσίων συμβάσεων ή του ανταγωνισμού, ούτως ώστε να ενθαρρυνθεί η σύσταση αυτών των κοινοπραξιών. Από μόνο του αυτό δεν αρκεί. Εάν η Ένωση δεν επιδείξει ισχυρή πολιτική βούληση, τα 14 προγράμματα προτεραιότητας που προσδιορίστηκαν στο Έσσεν θα παραμείνουν στο συρτάρι. Την εποχή εκείνη, το 1995, το κόστος τους ανήρχετο σε περίπου 99 δισεκατομμύρια Ecu. Από τότε μέχρι το 1999, ο κοινοτικός προϋπολογισμός διέθεσε το αμελητέο ποσό των 1, 8 δισεκατομμυρίων Ecu, δηλαδή ούτε το 2 %. Με άλλα λόγια, δεν διέθεσε απολύτως τίποτα. Η Ατζέντα 2000 δεν προβλέπει παρά μόνο 5 εκατομμύρια Ecu επιπλέον, που συνεχίζει να μην είναι τίποτα. Τίποτα συν τίποτα ισούται με τίποτα απολύτως. Και αυτό θα συμβαίνει μέχρις ότου προστεθεί κάποιο πολιτικό στοιχείο που θα συμβάλει στην υλοποίηση κάποιου πράγματος.

<SPEAKER ID=239 LANGUAGE="NL" NAME="Cornelissen">
Κύριε Πρόεδρε, η έμφαση που δίνεται στην Πράσινη Βίβλο στο θεμιτό ανταγωνισμό μεταξύ λιμένων και στη λειτουργία της αγοράς με βρίσκει σύμφωνο. Θα κάνω πέντε παρατηρήσεις -άλλωστε πρόκειται για ένα περίπλοκο θέμα. Κάθε χώρα έχει ένα δικό της σύστημα ενισχύσεων. Είμαι της γνώμης ότι η πρώτη προτεραιότητα είναι η διαφάνεια.
<P>
Δεύτερον, στρεβλώσεις του ανταγωνισμού δεν μπορεί να προκύψουν μόνο από τις κρατικές ενισχύσεις αλλά και από διαφορές στους ισχύοντες κανόνες, καθώς και από την επίβλεψη της εφαρμογής τους στους τομείς του περιβάλλοντος, της ασφάλειας και της εργασίας.
<P>
Τρίτον, πώς σκέφτεται η Επιτροπή να βρει μια ισορροπία μεταξύ του στόχου της περιφερειακής ανάπτυξης και των καθηκόντων της που έχουν σχέση με την καταπολέμηση των στρεβλώσεων του ανταγωνισμού;
<P>
Τέταρτον, θα ήθελα να ασκήσω κάποια κριτική όσον αφορά τα αποσπάσματα της Πράσινης Βίβλου για τις χρηματοδοτικές παρεμβάσεις με στόχο την αύξηση της αποτελεσματικότητας των λιμένων. Θα ήθελα επίσης να απευθύνω προειδοποίηση για το νέο παρεμβατισμό σε ευρωπαϊκή κλίμακα. Προσωπικά επαφίεμαι στην πίστη ότι η λειτουργία της αγοράς καθιστά τους λιμένες αποτελεσματικούς.
<P>
Πέμπτον, ιδιαίτερη σημασία για την ανταγωνιστικότητα της Ευρώπης έχουν οι καλές διασυνδέσεις με απομακρυσμένες περιοχές. Οι κοινοπραξίες δημόσιων και ιδιωτικών φορέων φαίνεται να αποτελούν ένα καλό μέσο για την κινητοποίηση των απαραίτητων ιδιωτικών κεφαλαίων. Θα μπορούσε η Επιτροπή στα πλαίσια αυτά να δώσει ιδιαίτερη σημασία στις πλωτές οδούς και τις σιδηροδρομικές διασυνδέσεις; Ευχαριστώ τον Επίτροπο για τη θετική στάση που τήρησε όσον αφορά τη διασύνδεση του Schelde και του Σηκουάνα. Θα ήθελα να τον ρωτήσω, εκτός άλλων και εξ ονόματος του συναδέλφου Tindemans, εάν θα μπορούσε να εξετάσει κατά πόσον η Επιτροπή θα μπορούσε να διαδραματίσει κάποιο ρόλο στην αναγέννηση του Σιδηρού Ρήνου. Η διασύνδεση αυτή συμπεριλαμβάνεται στον κατάλογο προτεραιοτήτων των διευρωπαϊκών δικτύων για τις συνδυασμένες μεταφορές. Πρόκειται για τη συντομότερη σιδηροδρομική γραμμή διασύνδεσης της Αμβέρσας με την γερμανική περιοχή του Ρουρ, όμως το ιδιαίτερο στοιχείο της γραμμής αυτής είναι ότι διασχίζει τρεις χώρες, τα εθνικά συμφέροντα των οποίων δεν ταυτίζονται.
<P>
Κύριε Πρόεδρε, σε αντίθεση με τον συνάδελφο Wijsenbeek, πιστεύω ότι θα ήταν καλό να εξετασθούν μια φορά τα πλεονεκτήματα και τα μειονεκτήματα που προσφέρει η συνεργασία μεταξύ λιμένων, ενόψει των εξελίξεων στην παγκόσμια αγορά. Επ' αυτού παραπέμπω στη συνεργασία που παρατηρείται στον τομέα των αερομεταφορών.

<SPEAKER ID=240 LANGUAGE="SV" NAME="Stenmarck">
Κύριε Πρόεδρε, κατ' αρχάς, επιτρέψτε μου να συγχαρώ τον κ. Jarzembowski για μία εξαιρετική έκθεση αναφορικά με τους λιμένες της Ευρώπης. Οι θαλάσσιες μεταφορές είναι σημαντικές από πολλές απόψεις, ειδικά όσον αφορά το εξαιρετικό πλεονέκτημα ότι είναι όντως δυνατή η πρόσβαση στα περισσότερα μέρη του κόσμου με έναν αρκετά απλό τρόπο. Γι' αυτόν δε τον λόγο ένα μεγάλο μέρος των εμπορευμάτων μεταφέρεται διά θαλάσσης. Σε αριθμούς αυτό σημαίνει ότι μέσω των ευρωπαϊκών λιμένων διεκπεραιώνονται περισσότερο από το 90 % του κοινοτικού εμπορίου με τρίτες χώρες και 30 % όλων των μεταφορών εντός της ΕΕ διεκπεραιώνεται μέσω κάποιου λιμένος. Κατά τον ίδιο τρόπο διακινούνται ετησίως περισσότερα από 200 εκατομμύρια επιβάτες.
<P>
Πέραν αυτού, οι μεταφορές διά θαλάσσης έχουν τις προϋποθέσεις να προσαρμοσθούν ευκολότερα και καλύτερα στο περιβάλλον απ' ό, τι τα άλλα είδη μεταφορών. Κατά τη διάρκεια των εργασιών της Επιτροπής του Κοινοβουλίου τονίστηκε ότι στα διάφορα ερευνητικά και αναπτυξιακά προγράμματα στον τομέα της υποδομής είναι σημαντικό να ληφθούν υπόψη οι μακροπρόθεσμες συνέπειες στο περιβάλλον. Όμως, παρ' όλα αυτά τα πλεονεκτήματα στις συζητήσεις που λαμβάνουν χώρα εντός τη ΕΕ συχνά τα θέματα που αφορούν την υποδομή των λιμένων και των θαλασσίων μεταφορών έχουν τεθεί στο περιθώριο. Το γεγονός ότι ο διάλογος για τα διευρωπαϊκά δίκτυα δεν ξεκίνησε πρώτα στον τομέα των μεταφορών είναι μία σαφής ένδειξη επ' αυτού. Ωστόσο, ως συνέπεια της αύξησης του εμπορίου και του γεγονότος ότι ολοένα και περισσότερες χώρες και αγορές, ιδιαίτερα στις χώρες της πρώην Ανατολικής Ευρώπης απέκτησαν ανοιχτό χαρακτήρα, χαρακτηρίζεται και ο τομέας των θαλασσίων μεταφορών από μία σημαντική ανάπτυξη και έναν ολοένα μεγαλύτερο βαθμό παγκοσμιοποίησης. Όλα αυτά είναι θαυμάσια, όμως, το θέμα είναι επίσης να τονωθεί αυτός ο τομέας και να του δοθεί η δυνατότητα να συνεχίσει να αναπτύσσεται. Αυτό προϋποθέτει, τότε, ότι θα πρέπει οι διάφορες χώρες να έχουν, σ' έναν αρκετά μεγάλο βαθμό, τους ίδιους κανονισμούς, ότι θα καταργήσουμε τις στρεβλώσεις του ανταγωνισμού και θα αυξήσουμε την αποδοτικότητα των λιμένων. Τότε, θα μπορέσουμε επίσης να κάνουμε, συνολικά, ισχυρότερη την ΕΕ ακόμη και σε σχέση με τον υπόλοιπο κόσμο.
<P>
Για να καταστεί αυτό δυνατόν, τότε, ένα σημαντικό πλεονέκτημα θα είναι η ενσωμάτωση των ευρωπαϊκών λιμένων στο διευρωπαϊκό δίκτυο. Τότε μόνο θα αποκτήσουμε μία πραγματικά συνολική εικόνα ολόκληρου του τομέα των μεταφορών. Τότε θα βλέπουμε σε μικρότερο βαθμό απ' ό, τι σήμερα το κάθε μεταφορικό είδος μεμονωμένα και θα δούμε αντιθέτως το σύνολο. Είναι ένα μεγάλο πλεονέκτημα από πολλές απόψεις.
<P>
Σημαντικό είναι επίσης, όπως αναφέρει η Επιτροπή του Κοινοβουλίου, να επανέλθει το συντομότερο δυνατόν η Επιτροπή με συστάσεις για τον τρόπο, βάσει του οποίου θα χρηματοδοτείται δημόσια μελλοντικά η υποδομή των λιμένων. Στην έκθεση της Επιτροπής Μεταφορών και Τουρισμού υπάρχουν αρκετά σημεία τα οποία θεωρώ ως ιδιαίτερα σημαντικά, συγκεκριμένα ότι τα μεταφορικά δίκτυα και οι κανονισμοί δεν θα πρέπει να ισχύουν μόνο για τα σημερινά κράτη μέλη. Είναι σημαντικό να διευρυνθούν το συντομότερο δυνατόν, ώστε να ισχύουν επίσης για τις χώρες που βρίσκονται στον περίγυρο της ΕΕ και, κυρίως, για τα μελλοντικά κράτη μέλη της πρώην Ανατολικής Ευρώπης.

<SPEAKER ID=241 LANGUAGE="DA" NAME="Rovsing">
Κύριε Πρόεδρε, κύριε Επίτροπε, θα ήθελα να συγχαρώ την εισηγήτρια, Brigitte Langenhagen, για μια ιδιαίτερα πετυχημένη έκθεση που θα έχει μεγάλη σημασία για την ευθυγράμμιση της ευρωπαϊκής στρατηγικής όσον αφορά το GNSS. Με μεγάλη χαρά διαπιστώνω ότι η Επιτροπή και το Συμβούλιο κατέληξαν σε συμφωνία όσον αφορά τη στρατηγική, μια στρατηγική που επικυρώνει τη γραμμή που το Κοινοβούλιο έθεσε στα προγενέστερα ψηφίσματά του για το ευρωπαϊκό διαστημικό πρόγραμμα, βάσει των εκθέσεων που το πρώην μέλος του Ευρωπαϊκού Κοινοβουλίου, Klaus Toksvig, κι εγώ εισηγηθήκαμε κατά την τελευταία κοινοβουλευτική περίοδο.
<P>
Η εξέλιξη ολοένα και πιο επακριβών συστημάτων με ανάλογες επικοινωνιακές δυνατότητες συντελεί στην ενίσχυση και την πολύ καλύτερη και ασφαλέστερη εκμετάλλευση του ευρωπαϊκού εναέριου χώρου. Η οικονομία και η ασφάλεια στον τομέα των μεταφορών θα βελτιωθούν, ενώ παράλληλα θα σημειωθεί αξιόλογη εξοικονόμηση μέσω του εκσυγχρονισμού των σιδηροδρομικών υποδομών, μεταξύ άλλων στο πλαίσιο της ανοικοδόμησης της Ανατολικής και Κεντρικής Ευρώπης. Προσδοκώ ότι η ESA, η Ευρωπαϊκή Διαστημική Υπηρεσία, θα συνεχίσει τη δραστηριότητά της ως τεχνολογικός άξονας της ΕΕ στον συγκεκριμένο τομέα. Παρόλο που θα αποδειχθεί αναγκαία μια σημαντική δημόσια χρηματοδότηση κατά τη γνώμη μου δεν υπάρχει καμία αμφιβολία ότι η εξοικονόμηση από τα νέα προγράμματα υποδομής θα καλύψει στα σίγουρα σημαντικό μέρος της καθιέρωσης των GNSS.

<SPEAKER ID=242 NAME="Kinnock, Neil">
Κύριε Πρόεδρε, θα ήθελα να ξεκινήσω ευχαριστώντας και τους τρεις εισηγητές για τις εκθέσεις τους και, ασφαλώς, και όλους όσοι συνέβαλλαν στην πολύ επιτυχημένη και πολύπλευρη αποψινή συζήτηση. Λυπάμαι πολύ που αυτή η κοινή συζήτηση δεν μας επιτρέπει να δώσουμε όλη τη δέουσα προσοχή σε κάθε μία από τις εκθέσεις που εξετάσαμε, και επομένως, οι απαντήσεις μου θα είναι μάλλον πιο περιορισμένες απ' ότι θα ήθελα κάτω από άλλες συνθήκες.
<P>
Θα ξεκινήσω με την αξιόλογη έκθεση του κ. Danesin σχετικά με τις κοινοπραξίες δημοσίου-ιδιωτικού τομέα στα έργα του διευρωπαϊκού δικτύου μεταφορών. Θα ήθελα να απαντήσω στον κ. Sisσ Cruellas, ο οποίος είχε την καλοσύνη να αντικαταστήσει τον κ. Danesin, και να αναφερθώ σε κάποιες πρόσφατες πρωτοβουλίες που ανέλαβε η Επιτροπή. Πρώτον, μαζί με την Ευρωπαϊκή Τράπεζα Επενδύσεων, εξετάσαμε περαιτέρω την ίδρυση ενός ενδιάμεσου ταμείου, το οποίο προορίζεται να παίξει καταλυτικό ρόλο στην ανάπτυξη των κοινοπραξιών μεταξύ δημοσίου-ιδιωτικού τομέα και να ενθαρρύνει τη συμμετοχή θεσμικών επενδυτών στη χρηματοδότηση των διευρωπαϊκών δικτύων.
<P>
Το Σώμα θα γνωρίζει ότι η πρότασή μας για την τροποποίηση του δημοσιονομικού κανονισμού των διευρωπαϊκών δικτύων εξετάζει το ενδεχόμενο υποστήριξης για την προώθηση της διαθεσιμότητας του κεφαλαίου επιχειρηματικού κινδύνου. Αν μπορέσει να εξασφαλιστεί η υποστήριξη Κοινοβουλίου και Συμβουλίου για μία παρόμοια πρωτοβουλία, ευελπιστούμε να τη δούμε να τίθεται σε ισχύ από το 2000. Μία σχετική και ενθαρρυντική εξέλιξη είναι το γεγονός ότι το Ευρωπαϊκό Συμβούλιο της Βιέννης ζήτησε από την Ευρωπαϊκή Τράπεζα Επενδύσεων να εξετάσει πώς μπορεί να αναπτύξει τα μέσα που διαθέτει για να υποστηρίξει τα διευρωπαϊκά δίκτυα.
<P>
Δεύτερον, ανάμεσα στις πρωτοβουλίες και τις εξελίξεις στις οποίες θα ήθελα να αναφερθώ, το Σώμα θα έχει λάβει γνώση της πρότασής μας να αυξηθεί ο προϋπολογισμός για τα διευρωπαϊκά δίκτυα μεταφορών σε 5 δις Ecu για την περίοδο μεταξύ του 2000 και του 2006. Αν και αυτό προφανώς αντιστοιχεί σε ένα πολύ μικρό τμήμα των συνολικών επενδυτικών αναγκών όπως υπολογίζονται, η κυριότερη αξία του είναι ότι θα παρασύρει σε μία αυξητική πορεία και άλλους πόρους, πράγμα το οποίο θα είναι σαφώς σημαντικό για την ανάπτυξη των κοινοπραξιών του δημοσίου-ιδιωτικού τομέα.
<P>
Τρίτον, χαιρετίζουμε την έκκληση του κ. Danesin για μία σαφή και ελαστική νομοθεσία περί δημοσίων συμβάσεων. Όπως ίσως γνωρίζουν οι αξιότιμοι βουλευτές αυτού του Σώματος, η Επιτροπή έχει ήδη παρουσιάσει μία γενική ανακοίνωση σχετικά με τις προμήθειες του δημοσίου και θα ακολουθήσει, πριν το Πάσχα, μία άλλη η οποία αναφέρεται ειδικά στην εφαρμογή της νομοθεσίας για τις προμήθειες του δημοσίου στις παραχωρήσεις.
<P>
Τέταρτον, με χαρά αναλαμβάνω να αναφέρω σε αυτό το Σώμα τις αλλαγές πολιτικής και τις σημαντικότατες εξελίξεις, σχετικά με τα έργα που παρατίθενται στο παράρτημα της ανακοίνωσης της Επιτροπής. Παραδείγματος χάρη, η ανάπτυξη του ολλανδικού τμήματος της σιδηροδρομικής σύνδεσης μεγάλης ταχύτητας PBKL έφτασε τώρα στο σημείο όπου οι ολλανδικές αρχές θα αποφασίσουν σχετικά με ποιας μορφής παραχωρήσεις θα προσφέρουν σε μία κοινοπραξία δημοσίου-ιδιωτικού τομέα.
<P>
Ωστόσο, οφείλω να ενημερώσω το Σώμα, ότι τα έργα που παρατίθενται είναι απλώς τα έργα τα οποία μέχρι τώρα έχουν χαρακτηριστεί κατάλληλα για την εφαρμογή μίας προσέγγισης κοινοπραξίας δημοσίου-ιδιωτικού τομέα. Αυτό προφανώς δεν ισχύει για όλες τις υποδομές. Οι περισσότερες από αυτές που παρατίθενται ήταν σε ένα πολύ πρώιμο στάδιο εξέτασης και, φυσικά, η Επιτροπή λαμβάνει ενεργά μέρος στις συνεχιζόμενες συζητήσεις.
<P>
Χαιρετίζω τη θετική απάντηση που δίνει η έκθεση αυτή στις κοινοπραξίες δημοσίου-ιδιωτικού τομέα και τον τρόπο με τον οποίο η αποψινή συζήτηση ουσιαστικά απηχεί την άποψη αυτή. Πέρα από τις άλλες αξίες της, η έκθεση αυτή θα τονίσει περαιτέρω πόσο σημαντικό είναι να παρακινείται ο ιδιωτικός τομέας να συμπληρώνει τους περιορισμένους πόρους του δημοσίου τομέα και να βοηθά στη βελτίωση του σχεδιασμού των έργων και στην αύξηση της αξίας των χρημάτων.
<P>
Ο κ Jarzembowski έγραψε μία χαρακτηριστικά εξαιρετική έκθεση σχετικά με την Πράσινη Βίβλο σε ό, τι αφορά τους θαλάσσιους λιμένες και τις ναυτιλιακές υποδομές που δημοσιεύτηκε πριν από 13 μήνες. Χαιρετίζω το γεγονός ότι η έκθεση υποστηρίζει την πλήρη ενσωμάτωση των λιμένων σε ένα διευρωπαϊκό δίκτυο πολλαπλών μέσων μεταφορών και αναγνωρίζει ότι η Πράσινη Βίβλος είναι μία πολύτιμη βάση για την επίτευξη μεγαλύτερης διαφάνειας στις συνθήκες ανταγωνισμού μεταξύ και εντός των λιμένων της Ευρωπαϊκής Ένωσης.
<P>
Ο εισηγητής και η Επιτροπή συμφωνούν επίσης ως προς το ότι οι όποιοι κανόνες σχετικά με τους θαλάσσιους λιμένες πρέπει πάντα να τηρούν την αρχή της επικουρικότητας. Συνεπώς, φυσικά, η πολιτική της Ευρωπαϊκής Ένωσης για τους λιμένες δεν πρέπει ποτέ να είναι συγκεντρωτική ή υπερσυγκεντρωτική. Η επιβολή ή η προσπάθεια επιβολής μίας αποκαλούμενης ομοιομορφίας στις δραστηριότητες, στη χρέωση, στις μεθόδους λειτουργίας και σε πολλές άλλες πλευρές της λειτουργίας των λιμένων θα ήταν λανθασμένη και αντιπαραγωγική· αυτός σίγουρα δεν είναι ένας από τους στόχους της πολιτικής μας για τους λιμένες. Όπως αναγνωρίζεται και στην έκθεση, θέλουμε ελεύθερο και δίκαιο ανταγωνισμό. Προφανώς, αυτός ο στόχος θέτει συγκεκριμένες προκλήσεις χρηματοδότησης και χρέωσης των εισαγωγών απλώς και μόνον επειδή οι πρακτικές αυτή τη στιγμή διαφέρουν σημαντικά. Όλο και περισσότεροι λιμένες επιχειρούν να καλύψουν τα κόστη τους μέσω χρέωσης, ενώ κάποιοι άλλοι βασίζονται ακόμα σε άλλες, πιο παραδοσιακές μορφές χρηματοδότησης. Είναι μία απόκλιση η οποία μπορεί να στρεβλώσει σημαντικά τις συνθήκες ανταγωνισμού αλλά και να είναι αντίθετη με έναν πιο δίκαιο ανταγωνισμό, ο οποίος, φυσικά, θα πρέπει να βασίζεται στη μη διάκριση ανάμεσα στους χρήστες και στην όλο και μεγαλύτερη διαφάνεια στους λογαριασμούς των λιμένων. Πιστεύω, παρ' όλα αυτά, ότι η άποψη που εκφράζεται στην έκθεση, ότι η προτεινόμενη οδηγία σχετικά με τη χρέωση δεν είναι το σωστό μέσον για την επίτευξη αυτών των στόχων, βασίζεται ενδεχομένως σε μία παρερμηνεία των πραγματικών προθέσεών μας.
<P>
Επομένως, χαιρετίζω αυτήν την ευκαιρία να διευκρινίσω το σημείο αυτό και λέω καθαρά ότι δεν θέλουμε να εναρμονίσουμε τα τιμολόγια των λιμένων. Όποιο πλαίσιο χρέωσης προταθεί θα είναι ευέλικτο και θα βασίζεται σε ορισμένες γενικές πρακτικές αρχές, ενώ παράλληλα η αρμοδιότητα για εμπορικά ζητήματα, μεταξύ των οποίων και η διαμόρφωση των τιμολογίων θα δοθεί στις μεμονωμένες διοικήσεις των λιμένων, όπως πρέπει να γίνει.
<P>
Η έκθεση, αντί να δώσει ένα πλαίσιο χρέωσης, προτιμά να κάνει έκκληση για τον καθορισμό κατευθυντήριων γραμμών για τις κρατικές ενισχύσεις προς τους λιμένες. Αν και θα συμφωνούσα ως προς το ότι η σημερινή προσέγγιση σχετικά με τους λιμένες που δέχονται ενισχύσεις από το κράτος σίγουρα χρειάζεται διευκρινίσεις, οφείλω να πω ότι οι κατευθυντήριες γραμμές για τις κρατικές ενισχύσεις δεν θα έλυναν, από μόνες τους όλο το πρόβλημα της χρηματοδότησης και της χρέωσης. Επομένως, δεν μπορούν να αντικαταστήσουν πλήρως ένα καθεστώς χρέωσης. Στην πραγματικότητα, οι κατευθυντήριες γραμμές για τις κρατικές ενισχύσεις και τα πλαίσια χρέωσης θα αλληλοσυμπληρώνονται και θα χρειαστούν και τα δύο στο μέλλον.
<P>
Χαιρετίζω την έκκληση που κάνει η έκθεση, έκκληση για μία απογραφή των χρηματοδοτήσεων από τον δημόσιο τομέα που υπάρχουν αυτήν τη στιγμή και των πρακτικών χρέωσης. Βρίσκομαι στην ευχάριστη θέση να ενημερώσω το Σώμα, καθώς και τον κ. Castricum, τον κ. Jarzembowski και άλλους αξιότιμους βουλευτές οι οποίοι έθεσαν το ζήτημα αυτό, ότι στείλαμε πρόσφατα ένα περιεκτικό ερωτηματολόγιο στα κράτη μέλη, ούτως ώστε να μπορέσουν να παρέχουν πληροφορίες που θα αποτελέσουν μία χρήσιμη πηγή γνώσεων σχετικά με τις πρακτικές αναφορικά με τη χρηματοδότηση και τη χρέωση· θα αποτελέσουν επίσης μία καλή βάση για τη σύνταξη νομοθετικών προτάσεων σε μερικούς μήνες. Όταν θα μας αποσταλούν όλες αυτές οι πληροφορίες - ελπίζω στα τέλη του άλλου μήνα - είμαι σίγουρος ότι θα μπορέσουμε να τις συγκεντρώσουμε σε μία μορφή που θα είναι στη διάθεση του Κοινοβουλίου, καθώς γνωρίζω ότι υπάρχουν πολλοί βουλευτές που ενδιαφέρονται για το ζήτημα αυτό.
<P>
Παρατηρώ ότι η έκθεση του κ. Jarzembowski δεν θεωρεί αναγκαία την εξέταση νομοθεσίας για το ζήτημα των λιμενικών υπηρεσιών. Καθώς εγώ πάντα αποφεύγω να προτείνω τη θέσπιση περιττής νομοθεσίας, πολύ θα ήθελα να μπορούσα να συμφωνήσω μαζί του. Ωστόσο, οι όλο και περισσότερες καταγγελίες που λαμβάνουμε στην Επιτροπή, στη ΓΔ VII, από χρήστες λιμένων, ιδιαίτερα σχετικά με τη διάταξη για τις τεχνικές-ναυτικές υπηρεσίες, αποδεικνύει ότι υπάρχει όντως πρόβλημα και χρειάζεται μία αποτελεσματική απάντηση.
<P>
Αυτό που θα ήθελα να επισημάνω είναι ότι οποιαδήποτε νομοθετική πρόταση θα έχει συμπληρωματικό χαρακτήρα ως προς την εξέταση μεμονωμένων περιπτώσεων από εμάς και θα αφορά μόνον γενικά πλατειά κριτήρια για την πρόσβαση στην αγορά και τις απαιτήσεις εκπαίδευσης ενώ παράλληλα θα γίνονται σεβαστά τα σημαντικά ζητήματα ασφαλείας και οι τοπικές συνθήκες.
<P>
Είμαι βέβαιος ότι όλοι μπορούμε να συμφωνήσουμε ότι η πρόσβαση στην αγορά πρέπει να βασίζεται στις αρχές της διαφάνειας, της μη διάκρισης, και σε υψηλές προδιαγραφές ασφαλείας, ενώ πρέπει να αποδίδεται ο οφειλόμενος σεβασμός στις υποχρεώσεις παροχής δημοσίων υπηρεσιών. Πιστεύω ότι η στιγμή είναι κατάλληλη για μία πρόταση η οποία θα περιέχει παρόμοιες διατάξεις. Ανυπομονώ να συζητήσω περαιτέρω το ζήτημα με τον κ. Jarzembowski και τους συναδέλφους του στο Κοινοβούλιο, πολλοί από τους οποίους αναμφίβολα απόψε είναι εδώ, σε αυτή τη συζήτηση.
<P>
Έρχομαι τώρα στην έκθεση της κ. Langenhagen σχετικά με τα συστήματα πλοήγησης και προσδιορισμού στίγματος. Για μια ακόμα φορά είμαι ευγνώμων στην αξιότιμη κυρία βουλευτή για την υποστήριξη που μας παρέχει όχι για πρώτη φορά.
<P>
Πιστεύω ακράδαντα ότι η προσέγγιση της Ένωσης σχετικά με την ανάπτυξη του παγκόσμιου δορυφορικού συστήματος πλοήγησης είναι ζωτικής σημασίας όχι μόνον για λόγους που έχουν να κάνουν με τις μεταφορές, αλλά και όσον αφορά την απασχόληση, την ανταγωνιστικότητα και το ευρύτερο στρατηγικό μας συμφέρον. Εφόσον η έκθεση της κ. Langenhagen υποστηρίζει σθεναρά την προσέγγιση αυτή, εγώ εστιάζω την προσοχή μου στο έργο που επιτελεί η Επιτροπή από πέρυσι τον Ιανουάριο μετά τη δημοσίευση του σχεδίου δράσης μας.
<P>
Πρώτον, με την υποστήριξη του φόρουμ εμπειρογνωμώνων του GNSS και αντιπροσώπων της βιομηχανίας είμαστε τώρα στο σωστό δρόμο για να παράσχουμε συστάσεις ως τον Φεβρουάριο για την προσέγγιση που πρέπει να ακολουθήσει η Ευρωπαϊκή Ένωση όσον αφορά τις πολιτικές. Πράγματι, το σχέδιο προτάσεως θα είναι έτοιμο στις αρχές του επόμενου μήνα.
<P>
Δεύτερον, αναπτύξαμε τις διεθνείς επαφές μας, ιδιαίτερα με τις Ηνωμένες Πολιτείες της Αμερικής και τη Ρωσία και από τις επαφές αυτές προκύπτει σαφώς ότι, οι Ηνωμένες Πολιτείες της Αμερικής δεν θα δεχτούν το κοινό ιδιοκτησιακό καθεστώς και τον από κοινού έλεγχο του πυρήνα του παγκοσμίου συστήματος προσδιορισμού στίγματος, και ο πρωταρχικός λόγος είναι φυσικά ο συνεχιζόμενος στρατιωτικός ρόλος του. Αυτό όμως δεν αποκλείει μία ειλικρινή προθυμία να συνεργαστούν μαζί μας.
<P>
Η Ρωσική Ομοσπονδία επίσης φαίνεται ότι θέλει πάρα πολύ να συνεργαστεί αλλά και να δεχτεί τους όρους μας. Χωρίς τη βοήθειά μας σίγουρα δεν θα υπήρχε ένα πλήρως λειτουργικό σύστημα GLONASS για αρκετό καιρό ακόμα. Η φιλοδοξία της Ρωσίας είναι να συνεισφέρει σε ένα υπερσύγχρονο ευρωπαϊκό GNSS που θα αναπτυχθεί από το GLONASS και έχουμε επίγνωση φυσικά του γεγονότος ότι έχει μία κατανομή σπάνιων συχνοτήτων, καθώς και εκτεταμένη εμπειρία στον χειρισμό ενός παγκόσμιου δορυφορικού συστήματος.
<P>
Με φόντο τα παραπάνω τα οικονομικά ζητήματα είναι προφανώς ιδιαίτερα κρίσιμα. Φυσικά γνωρίζω πάρα πολύ καλά ότι η Ευρώπη θα μπορούσε να αποφασίσει να μην έχει καθόλου τέτοιο σύστημα. Όπως διευκρίνισα πολλές φορές αυτή μπορεί να φαίνεται ως η πιο φθηνή επιλογή, αλλά μόνον οι πολύ κοντόφθαλμοι μπορεί να πιστεύουν κάτι τέτοιο. Είμαι απολύτως πεπεισμένος ότι μια παρόμοια παθητικότητα μακροπρόθεσμα θα κοστίσει πάρα πολύ ακριβά εξαιτίας των συνεπειών που θα έχει, όσον αφορά τις ευκαιρίες που θα χαθούν στον τομέα της αγοράς και τις χαμηλές επιδόσεις, όσον αφορά την ανάπτυξη και βεβαίως την απασχόληση στην Ευρώπη.
<P>
Το γεγονός αυτό θα μπορούσε επίσης να μας κάνει να εξαρτώμεθα, όπως επεσήμανε η κ. Langenhagen, από ένα σύστημα στο οποίο η Ευρώπη δεν θα ασκεί κανέναν έλεγχο, καμία επιρροή, όσον αφορά τις ανάγκες δορυφορικής πλοήγησης των μεταφορών μας που όλο και αυξάνονται· πολλές από τις ανάγκες αυτές έχουν να κάνουν με την ασφάλεια, χωρίς να αναφέρουμε άλλες οικονομικές και κοινωνικές δραστηριότητες.
<P>
Επομένως, στην Επιτροπή εξετάζουμε τα κόστη και εξετάζουμε όλες τις επιλογές μεταξύ των οποίων και οι κοινοπραξίες δημοσίου-ιδιωτικού τομέα και η ανάμειξη άλλων χωρών στην ανάπτυξη ενός ευρωπαϊκού συστήματος GNSS.
<P>
Είναι σαφές, φυσικά, ότι δεν θα μπορούμε να χρεώνουμε υπηρεσίες που οι Ηνωμένες Πολιτείες της Αμερικής διαθέτουν δωρεάν. Επομένως θα χρειαστεί δημόσιο χρήμα αν θέλουμε να προχωρήσουμε με το σύστημα. Καταλαβαίνω τις επιπλοκές που θα έχει κάτι τέτοιο, αλλά οφείλω να τονίσω ότι το GNSS είναι ένα ζωτικό τμήμα του δικτύου προσδιορισμού στίγματος και πλοήγησης. Επειδή τα δορυφορικά σήματα υπερβαίνουν τα σύνορα, είναι από την ίδια του τη φύση διευρωπαϊκό. Η συζήτηση που γίνεται τώρα, στα πλαίσια της Ατζέντα 2000 για τον δημοσιονομικό κανονισμό των διευρωπαϊκών δικτύων, θα είναι επομένως κρίσιμη για τον προσδιορισμό της έκτασης στην οποία η συνεισφορά του δημοσίου τομέα στο GNSS μπορεί να προέλθει από τον προϋπολογισμό της Κοινότητας.
<P>
Αν και προσπαθούμε φυσικά να βρούμε έναν μηχανισμό για τον δίκαιο καταμερισμό των ποσοστών του κόστους μεταξύ διαφορετικών ομάδων χρηστών, το μέγεθος του συνολικού δημοσιονομικού φακέλου για τα διευρωπαϊκά δίκτυα και η πρότασή μας να αυξήσουμε το όριο του μεριδίου ενός έργου, που μπορεί να χρηματοδοτηθεί από τον κοινοτικό προϋπολογισμό, από 10 σε 20 % σε εξαιρετικές περιπτώσεις είναι θέματα ζωτικής σημασίας για το μέλλον της κοινοτικής βοήθειας προς το GNSS.
<P>
Προτρέπω επομένως την κ. Langenhagen και όλους τους άλλους βουλευτές να ακολουθήσουν πιστά τον δημοσιονομικό κανονισμό των διευρωπαϊκών δικτύων, να δώσουν την ίδια προσοχή στις ευρύτερες συζητήσεις στα πλαίσια της Ατζέντα 2000, σχετικά με τη χρηματοδότηση που διατίθεται για τις εσωτερικές πολιτικές, έτσι ώστε να διασφαλίσουν ότι διατίθεται η κατάλληλη χρηματοδότηση για το GNSS.
<P>
Τρίτον, θα ήθελα να ζητήσω απ' όλους να εργαστούν για να διασφαλίσουν ότι οι κανονισμοί που θα υιοθετηθούν τελικά δεν θα περιορίζουν υπερβολικά πολύ το μερίδιο των κρίσιμων διευρωπαϊκών έργων που θα μπορούν να χρηματοδοτηθούν από τον προϋπολογισμό των διευρωπαϊκών δικτύων. Αν η Κοινότητα ανέλαβε ποτέ τη δέσμευση να συμβάλλει στην ανάπτυξη των δικτύων, τότε πρέπει πρώτα απ' όλα να συμβάλλει στην προώθηση της πολιτικής μας στον τομέα των παγκόσμιων δορυφορικών συστημάτων πλοήγησης. Αν αναλάβουμε τις δεσμεύσεις που πρέπει, θα δρέψουμε μαζικά οφέλη. Αν δεν αναλάβουμε αυτήν την υποχρέωση, θα υποφέρουμε τρομερά και για πολλές γενιές.
<P>
Είμαι βέβαιος ότι αυτή είναι συγκεντρωτικά και η γνώμη αυτού του Σώματος. Ελπίζω και τα μέλη του Συμβουλίου να μπορέσουν να ασπαστούν αυτήν την άποψη. Είμαι σίγουρος ότι οι βουλευτές αυτού του Σώματος θα δραστηριοποιηθούν σε όλους τους τομείς που απαιτούνται για να διασφαλίσουν ότι θα επιτύχουμε έναν κατάλληλο δημοσιονομικό κανονισμό, μία υπερσύγχρονη πολιτική στον τομέα των παγκόσμιων δορυφορικών συστημάτων πλοήγησης και μία ταχεία εκτέλεση και των δύο προς όφελος της Κοινότητας.

<SPEAKER ID=243 NAME="Πρόεδρος">
Ευχαριστώ τον Επίτροπο Kinnock για την παρέμβασή του.

<SPEAKER ID=244 LANGUAGE="NL" NAME="Cornelissen">
Κύριε Πρόεδρε, θα είμαι πάρα πολύ σύντομος. Κατανοώ ότι ο Επίτροπος δεν μπορεί να απαντήσει σε όλες τις ερωτήσεις σε σύντομο χρονικό διάστημα. Θα μπορούσα να υποθέσω ότι θα απαντήσει γραπτώς στην ερώτηση για τον Σιδηρού Ρήνο;

<SPEAKER ID=245 NAME="Πρόεδρος">
Θα ήταν προτιμότερη μια γραπτή απάντηση, επειδή έχουμε καθυστερήσει πολύ. Μια γραπτή απάντηση ακόμη και στον κ. Wijsenbeek μπορούμε να τη δώσουμε και χωρίς να ακούσουμε την ερώτηση.

<SPEAKER ID=246 LANGUAGE="EN" NAME="Wijsenbeek">
Κύριε Πρόεδρε, το ίδιο ισχύει και για μένα. Έθεσα μία συγκεκριμένη ερώτηση στον Επίτροπο, σχετικά με τις πιθανές ανταλλαγές ανάμεσα στις επιχορηγήσεις για τις υποδομές και τις επιχορηγήσεις για τις συνδυασμένες μεταφορές. Υποθέτω ότι σύντομα θα λάβω γραπτή απάντηση.

<SPEAKER ID=247 NAME="Πρόεδρος">
Θα ήταν προτιμότερο να δοθεί στους δύο αυτούς συναδέλφους γραπτή απάντηση, διαφορετικά θα καθυστερήσουμε υπερβολικά τις άλλες δύο συζητήσεις.

<SPEAKER ID=248 LANGUAGE="NL" NAME="Maes">
Κύριε Πρόεδρε, θα ήθελα να μου δοθούν ορισμένες διευκρινίσεις σχετικά με τη γραπτή απάντηση στο ερώτημα που αφορά λιμένες που ευρίσκονται στην ενδοχώρα.

<SPEAKER ID=249 NAME="Kinnock, Neil">
Κύριε Πρόεδρε, με χαρά θα απαντήσω στις ερωτήσεις. Όπως γνωρίζουν όλοι οι βουλευτές που με γνωρίζουν πάντα απαντώ στις ερωτήσεις - και μάλιστα σχολαστικά.
<P>
Ωστόσο, πρέπει να αναφερθεί, αυτήν την εβδομάδα που η κατάσταση είναι ιδιαίτερα λεπτή, ότι αν οι αξιότιμοι βουλευτές ορθά θέλουν να απαντούν οι Επίτροποι στις ερωτήσεις που εύλογα τους θέτουν κατά τη συζήτηση, τότε πρέπει να αλλάξουν κάποια τμήματα του Κανονισμού του Σώματος. Αυτό το γεγονός θα με ικανοποιούσε. Εγώ, όπως και οι συνάδελφοί μου στην Επιτροπή, χαιρετίζουμε την ευκαιρία να δώσουμε εξηγήσεις για τις πράξεις μας, αλλά ενίοτε, και είμαι σίγουρος ότι οι αξιότιμοι βουλευτές το αναγνωρίζουν αυτό, οι διαδικασίες είναι αυτές που παρεμβαίνουν και δεν επιτρέπουν να επιτύχουμε τη διαφάνεια που θα θέλαμε και να δώσουμε εξηγήσεις για τις πράξεις μας στον βαθμό που εμείς θα θέλαμε.

<SPEAKER ID=250 NAME="Πρόεδρος">
Αυτή, Επίτροπε Kinnock, είναι μια άλλη συζήτηση.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Ηλεκτρονικές υπογραφές
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0507/98) του κ. Ullmann, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με κοινό πλαίσιο για ηλεκτρονικές υπογραφές.

<SPEAKER ID=252 NAME="Ullmann">
Κύριε Πρόεδρε, κύριε Επίτροπε, αξιότιμοι συνάδελφοι, η μετατροπή της δημόσιας και ιδιωτικής επικοινωνίας σε ηλεκτρονική έχει προχωρήσει σήμερα σε τέτοιο βαθμό που οι κατ' αυτό χρησιμοποιούμενοι μηχανισμοί να είναι σε θέση να ομιλούν και να αναγιγνώσκουν και τη γλώσσα μηχανής της ψηφιοποίησης. Και δεν είναι απλώς σε θέση να το πράξουν, αλλά το πράττουν πράγματι, τόσο στην αγορά εμπορευμάτων και παροχής υπηρεσιών, όσο και στον τομέα της επικοινωνίας μεταξύ δημοσίων οργάνων και πολιτών. Τι έννομες συνέπειες έχει αυτό και ποιά νομικά ζητήματα πρέπει να απαντηθούν; Το καθήκον μας συνίσταται στο να μεταφράσουμε τα υπάρχοντα νομικά πρότυπα των αναφερθέντων τομέων στις νέες διαστάσεις της επικοινωνίας χωρίς να τα περιορίσουμε.
<P>
Το υπάρχον σχέδιο οδηγίας το πράττει αυτό σε έναν περιορισμένο, αλλά βασικό τομέα, τον τομέα των υπογραφών και πιστοποιήσεων παντός είδους, όμως - κάτι που πρέπει να τονίζεται κατ' επανάληψιν - αποκλειστικά σε ανοικτά συστήματα. Κατ' αυτό πρέπει να ρυθμιστούν μόνον τριών ειδών θέματα: οι προϋποθέσεις για την εξασφάλιση μιας αξιόπιστης ταυτοποίησης των επικοινωνούντων ψηφιακά ή μη στα ηλεκτρονικά μέσα, η πληρότητα των μεταδιδομένων πληροφοριών, καθώς και η νομική ποιότητα των ηλεκτρονικών ή ψηφιακών υπογραφών. Δεν πρόκειται λοιπόν για τη σχέση κρατικής εξουσίας προς τη δύναμη της αγοράς στον τομέα της δημόσιας και ιδιωτικής ασφάλειας, όπως μπορεί να διαβάσει κανείς εν μέρει. Πρόκειται μάλλον για τη σχέση των δημοσίων αρχών προς την ιδιωτική σφαίρα στο επίπεδο της ψηφιοποίησης της παροχής υπηρεσιών πιστοποίησης και του νομικού της κύρους.
<P>
Η οδηγία εξηύρε έναν πειστικό τρόπο για την επίλυση αυτού του προβλήματος, αφενός ρυθμίζοντας την ισοτιμία ηλεκτρονικής και χειρογράφου υπογραφής, αφετέρου όμως περιοριζόμενη, ενόψει των τεχνικών απαιτήσεων για την πιστοποίηση, στα απαραίτητα για μια ευρωπαϊκή εναρμόνιση ελάχιστα πρότυπα, όπως διατυπώνεται και στα δύο παραρτήματα της οδηγίας.
<P>
Σε επίπεδο Συμβουλίου διεξάγεται προφανώς μια συζήτηση η οποία καταλήγει στο να επιθυμούμε ένα υψηλότερο δημόσιο πρότυπο ασφαλείας επικαλούμενοι ήδη ισχύοντες νόμους. Η ομοσπονδιακή κυβέρνηση με πληροφόρησε πως θα μπορούσε να εξευρεθεί μια συμβιβαστική λύση για αυτή τη διαμάχη μέσω της προσθήκης ενός παραρτήματος ΙΙΙ το οποίο θα ασχοληθεί με τις απαιτήσεις για τα τεχνικά μηχανήματα για την πιστοποίηση. Κύριε Επίτροπε Bangemann, πολύ θα ήθελα να ξέρω ποιά είναι η θέση της Επιτροπής αναφορικά με αυτή την πρόταση η οποία υποβλήθηκε ασφαλώς και σε εσάς. Είμαι της γνώμης ότι το Κοινοβούλιο θα τη δεχόταν. Κατά την άποψή μου υπάρχει κάποιο μικρό πρόβλημα, όμως κατά τα άλλα δεν θίγεται από αυτό το παράρτημα ΙΙΙ η βασική ιδέα της οδηγίας που λέει το εξής: πλήρης ελευθερία της αγοράς για όλους τους παρόχους υπηρεσιών πιστοποίησης και εξασφάλιση της προστασίας της ιδιωτικής σφαίρας των καταναλωτών στο επίπεδο μιας κατάλληλης προστασίας δεδομένων, συμπεριλαμβανομένης της δυνατότητας της χρήσης ψευδωνύμων και με τη συμπερίληψη των σημαντικότερων κανόνων περί ευθύνης.
<P>
Όσον αφορά τις υπάρχουσες τροπολογίες, συνιστώ την έγκρισή τους με εξαίρεση των τροπολογιών 2, 4, 8, 9, 21, 22 και 26 οι οποίες είτε δεν είναι σύμφωνες με υπάρχοντα άρθρα της οδηγίας, είτε είναι περιττές, είτε υποδεικνύουν περιορισμούς των προβλεπόμενων ρυθμίσεων. Υπό το πνεύμα αυτό, καλώ το Σώμα να εγκρίνει την έκθεση, δίχως να παραλείψω να ευχαριστήσω τις Γενικές Διευθύνσεις ΧΙΙΙ και ΧV της Επιτροπής για την εξαιρετική προθυμία και δραστηριοποίηση που επέδειξαν κατά τη συνεργασία, την Επιτροπή Οικονομικής, Νομισματικής και Βιομηχανικής Πολιτικής και τον συντάκτη γνωμοδότησής της, κ.Tappin, καθώς και όλους τους συναδέλφους οι οποίοι βοήθησαν στη βελτίωση της έκθεσης μέσω των τροπολογιών που κατέθεσαν.
<P>
Τέλος, θα ήθελα να κάνω μια πρόγνωση για όλους εκείνους που απέσχαν από αυτήν την ενδιαφέρουσα μεσονύκτια συζήτηση: θα εκπλαγείτε διαπιστώνοντας το μέγεθος των συνεπειών που θα έχει η οδηγία αυτή. Στην Ομοσπονδιακή Δημοκρατία της Γερμανίας υπάρχουν ούτε λίγο ούτε πολύ 3800 νόμοι που θίγονται από αυτήν. Το θέμα αυτό θα μας κρατήσει λοιπόν σε αγωνία.

<SPEAKER ID=253 NAME="Tappin">
Κύριε Πρόεδρε, η έκθεση αυτή είναι ένα σκαλοπάτι που μας φέρνει πιο κοντά στο μέλλον. Εκτιμάται ότι το εμπόριο μέσω Internet θα διπλασιαστεί μέχρι τον Ιούλιο.
<P>
Σε όλα τα κράτη μέλη γίνονται κινήσεις για την εισαγωγή της τεχνολογίας σε πάρα πολλές πλευρές της καθημερινής ζωής - παραδείγματος χάρη η ηλεκτρονική ψηφοφορία, τα ηλεκτρονικά συστήματα κοινωνικής ασφάλισης και οι ηλεκτρονικές τραπεζικές συναλλαγές. Αν θέλουμε να προχωρήσουμε σε μία ηλεκτρονική εποχή πρέπει να έχουμε σε ισχύ ασφαλείς και ελέγξιμες διαδικασίες, οι οποίες θα διασφαλίζουν ότι οι πολίτες και οι οργανισμοί θα μπορούν να διεξάγουν συναλλαγές με ταχύτητα και ασφάλεια. Χρειαζόμαστε ένα σαφές κοινό πλαίσιο για τις ηλεκτρονικές υπογραφές, το οποίο θα ενισχύσει την εμπιστοσύνη στις νέες τεχνολογίες. Πρέπει να διασφαλίσουμε ότι δεν θυσιάζουμε την ηρεμία μας για τη βολή μας. Μια ηλεκτρονική υπογραφή πρέπει να θεωρείται από νομική άποψη ισότιμη με μία χειρόγραφη υπογραφή. Δεν πρέπει να υπάρχει διάκριση, μειονεκτική ή προνομιακή μεταχείριση.
<P>
Για τον λόγο αυτό εστιάσαμε την προσοχή μας στην ανάγκη να σέβονται οι πάροχοι υπηρεσιών πιστοποίησης τις πληροφορίες που μεταφέρονται ηλεκτρονικά και τα θεμελιώδη δικαιώματα του υπογράφοντος στον σεβασμό της ιδιωτικής ζωής. Ο υπογράφων πρέπει να έχει τη δυνατότητα να καθορίζει σε ποιο βαθμό τα προσωπικά του στοιχεία θα δημοσιεύονται σε κατάλογο. Όσο για τα ψευδώνυμα, πρέπει να είναι εφικτή η νόμιμη χρήση τους, αλλά να μην μπορούν να καλύπτουν παράνομες συναλλαγές.
<P>
Πρέπει να διασφαλίσουμε ότι η πορεία προς το ηλεκτρονικό εμπόριο δεν θα συνοδεύεται από μία αύξηση στα κρούσματα απάτης. Επίσης, αναγνωρίζοντας την έκταση των προτάσεων που υπάρχουν αυτή τη στιγμή και των πρωτοβουλιών που έχουν ξεκινήσει στα διαφορετικά κράτη μέλη, η ανάγκη να προστατευτούν οι αρχές της εσωτερικής αγοράς είναι υψίστης σημασίας. Έχουμε την υποχρέωση να διασφαλίσουμε ότι η νέα κατάσταση με τη χρήση ηλεκτρονικών υπογραφών δεν δημιουργεί τεχνολογικούς φραγμούς· υπάρχει, και όχι μόνον στην Ευρωπαϊκή Ένωση, η ανάγκη προώθησης της αρχής της διαλειτουκότητας σε παγκόσμια κλίμακα. Για το λόγο αυτό είναι ζήτημα ζωτικής σημασίας να χρησιμοποιήσει εμπειρογνώμονες η Επιτροπή κατά τη διαμόρφωση και την αναθεώρηση της πολιτικής.

<SPEAKER ID=254 NAME="Pradier">
Κύριε Πρόεδρε, κύριε Επίτροπε, αγαπητοί συνάδελφοι, παρατηρώ ότι ο ενθουσιασμός είναι διάχυτος σε όλα τα πρόσωπα και είμαστε πολλοί εμείς που εκφράζουμε την επιδοκιμασία μας για αυτόν τον ακρογωνιαίο λίθο που μόλις τοποθετήθηκε.
<P>
Όπως έχει ήδη πει το Σώμα μας, με το ψήφισμά του της 17ης Ιουλίου 1998, είναι σημαντικό να τεθεί σε εφαρμογή ένα νομοθετικό πλαίσιο που θα διασφαλίζει τη νομική εξίσωση των ηλεκτρονικών υπογραφών και των ιδιόχειρων υπογραφών, προκειμένου να μπορεί να θεωρηθεί ως αποδεικτικό μέσο ένα έγραφο το οποίο θα φέρει ηλεκτρονική υπογραφή.
<P>
Πράγματι, τα όσα διακυβεύονται σε αυτήν την υπόθεση είναι τόσο σημαντικά, και κυκλοφορούν διάφορες προβλέψεις για το Internet, ώστε αφήνεται να εννοηθεί ότι ο τζίρος από το ηλεκτρονικό εμπόριο αναμένεται να φτάσει τα 220 δισεκατομμύρια δολλάρια φέτος, ή τουλάχιστον του χρόνου, εκ των οποίων τουλάχιστον τα 26 δισεκατομμύρια αφορούν την Ευρώπη. Η επιδεξιότητα των εμπόρων, των τραπεζιτών, των ειδικών της πληροφορικής, οι οποίοι κατέστησαν ένα δίκτυο που δεν ήταν προσαρμοσμένο στις οικονομικές ανάγκες - διότι δεν πρέπει να ξεχνάμε ότι η ελευθερία και η δωρεάν διάθεση ήταν οι δύο αρχές από τις οποίες διέπετο το δίκτυο στην αρχή της λειτουργίας του - το κατέστησαν χώρο εμπορικών συναλλαγών, δεν πρέπει να μας κάνει να ξεχνάμε ότι η προστασία των ατομικών στοιχείων και η σύσταση προσανατολισμένων φακέλων είναι συχνά ο φτωχός συγγενής των νομικών προβλημάτων που θέτει η ανάπτυξη του ηλεκτρονικού εμπορίου.
<P>
Είναι προφανές ότι αυτή η πρόταση οδηγίας δεν αναιρεί αυτόν τον θλιβερό κανόνα. Εν πάση περιπτώσει, συγχαίρω τον κ. Ullmann διότι υιοθέτησε τις προτάσεις που αναφέρονται στη γνωμοδότηση την οποία παρουσίασα εγώ εξ ονόματος της Επιτροπής Πολιτικών Ελευθεριών. Οι προτάσεις αυτές αποσκοπούν σε κάθε περίπτωση στη διασαφήνιση του καθεστώτος των παρόχων υπηρεσιών πιστοποίησης, έτσι ώστε να αποφεύγουμε τις παρεκκλίσεις που γνωρίζουμε ήδη σε έναν ορισμένο αριθμό κρατών μελών. Μπορεί κανείς να αναφέρει συγκεκριμένα την περίπτωση της Γαλλίας όπου δύο διατάγματα-νόμοι δημιούργησαν ενδιάμεσους «τρίτους, έμπιστους», οι οποίοι ασκούν τις δραστηριότητές τους υπό την αιγίδα μίας διοικητικής υπερ-υπηρεσίας, της Κεντρικής Υπηρεσίας για την ασφάλεια των συστημάτων πληροφορικής.
<P>
Όπως φαίνεται πάντως αυτή η υπέρ-υπηρεσία έχει αφοσιωθεί μάλλον στο να πιστοποιεί όχι ότι αυτά τα συστήματα πληροφορικής έχουν ασφάλεια, αλλά ότι δεν υπάρχει καμία ασφάλεια που δεν μπορούν να την διαπεράσουν. Μπορεί κανείς ακόμα να αναφέρει και την περίπτωση της Ισπανίας, όπου ο οικονομικός νόμος του 1998 εξουσιοδοτεί το υπουργείο εσωτερικών αυτή τη φορά να ενεργεί ως πάροχος υπηρεσιών πιστοποίησης. Αμφιβάλλει κανείς κατά πόσον ένα παρόμοιο μέτρο εμπνέει εμπιστοσύνη στους υπογράφοντες. Και το λέω αυτό απλώς για να υπενθυμίσω ότι οι καταναλωτές του κυβερνοχώρου έχουν και αυτοί δικαιώματα και ότι ο μύθος της μυστικότητας, της ανωνυμίας και της εμπιστευτικότητας πρέπει να ξαναγίνει πραγματικότητα.

<SPEAKER ID=255 LANGUAGE="DE" NAME="Berger">
Κύριε Πρόεδρε, αξιότιμε κύριε Επίτροπε, εξ ονόματος της Ομάδας μου ας μου επιτραπεί να συγχαρώ θερμά τον εισηγητή για την έκθεσή του και να τον ευχαριστήσω προπάντων και για το γεγονός ότι επέτυχε την έγκριση της έκθεσης αυτής τόσο από την επιτροπή όσο και τώρα από την Ολομέλεια σε σύντομο σχετικά χρονικό διάστημα ύστερα από την υποβολή του σχεδίου της Επιτροπής στο Ευρωπαϊκό Κοινοβούλιο. Η εφαρμογή αυτής της οδηγίας - και νομίζω πως συμφωνούμε σε αυτό - επείγει εξαιρετικά προκειμένου να αποτραπεί η περαιτέρω νομική κατάτμηση που παρεμποδίζει την ανάπτυξη της εσωτερικής αγοράς στον τόσο σημαντικό για τη διασυνοριακή ηλεκτρονική μετακίνηση τομέα των ηλεκτρονικών υπογραφών.
<P>
Η Επιτροπή και ο εισηγητής έτυχαν της υποστήριξής μας προπάντων σε δύο κύρια ζητήματα. Αφενός στο να βρεθεί μια ισορροπία μεταξύ της απαίτησης τα νέα πεδία επιχειρήσεων που διανοίγονται με τις ηλεκτρονικές υπογραφές να μην δυσχερανθούν με υπερβολικά διεξοδικές και επιβαρυντικές ρυθμίσεις - υπήρξαν πολυάριθμες προτάσεις για αυτό στο Κοινοβούλιο - και να κατασταλούν ήδη εν τη γενέσει, αφετέρου στο να ενδυναμωθεί η ζήτηση για αυτές τις υπηρεσίες και η αποδοχή των ηλεκτρονικών υπογραφών μέσω της λήψης μέτρων που διασφαλίζουν την εμπιστοσύνη. Νομίζω πως κατορθώσαμε από κοινού να βελτιώσουμε ακόμα περισσότερο την ισορροπία αυτή έναντι της πρότασης της Επιτροπής. Αυτό επετεύχθη ειδικότερα με την απαίτηση ανεξαρτησίας των φορέων παροχής υπηρεσιών πιστοποίησης, τους μηχανισμούς εθελοντικής διαπίστευσης και την πρόσθετη δυνατότητα τους μηχανισμούς αυτούς της διαπίστευσης να τους διαχειρίζονται οργανώσεις ανεξάρτητες από τις διοικήσεις των κρατών μελών. Οι ρυθμίσεις αυτές και η ρύθμιση περί ευθύνης που αφήσαμε αυτούσια μπορούν να εκληφθούν και ως μέσο εκκίνησης ή ως προκαταβολική εμπιστοσύνη στους μελλοντικούς παρόχους υπηρεσιών πιστοποίησης. Με αυτό συνδέουμε και την προσδοκία ότι οι μελλοντικοί πάροχοι υπηρεσιών πιστοποίησης θα κάνουν καλή χρήση αυτών των πραγμάτων.
<P>
Ακόμα ένα μέλημά μας ήταν να καταστήσουμε γνωστή από όλες τις όψεις της την αρχή ότι αυτό που είναι έννομο off-line να πρέπει να ισχύει και on-line. Τούτο ισχύει ειδικότερα για τη δυνατότητα που έχουν οι καταναλωτές να διατηρήσουν τη συνήθη ανωνυμία στις καθημερινές μικρές συναλλαγές και σε συναλλαγές on-line μέσω της χρησιμοποίησης ψευδωνύμου. Το δικαίωμα του καταναλωτή να πραγματοποιεί μικρές εμπορικές συναλλαγές με ηλεκτρονικό τρόπο με τη χρήση ενός ψευδωνύμου μπορεί ειδικότερα να αποτρέψει και την κατάρτιση υπερβολικά λεπτομερών προφίλ αγοραστών.
<P>
Ολοκληρώνοντας, θα ήθελα να απευθύνω έκκληση στην Επιτροπή να υιοθετήσει τις τροποποιήσεις που ενέκρινε το Κοινοβούλιο, στον εισηγητή να συλλογισθεί ακόμα μία φορά τη στάση του απέναντι στην τροπολογία 26 και προπάντων στο Συμβούλιο να βρει σύντομα μια κοινή θέση.

<SPEAKER ID=256 LANGUAGE="DE" NAME="Mosiek-Urbahn">
Κύριε Πρόεδρε, κύριε Επίτροπε, κυρίες και κύριοι, πρώτα απ' όλα θα ήθελα να ευχαριστήσω και εγώ θερμά τον εισηγητή για την ταχύτητα και το πνεύμα συνεργασίας που χαρακτήριζαν το έργο του. Στο ηλεκτρονικό εμπόριο οι καταναλωτές και οι επιχειρήσεις στην Ευρώπη πρέπει να μπορούν να βασίζονται στη δυνατότητα μιας νομικά μη αμφισβητήσιμης κατάταξης των μηνυμάτων στους εκάστοτε αποστολείς τους.
<P>
Για να μην παρεμποδίσουμε την ανάπτυξη της οικονομίας μας, πρέπει λοιπόν να προσφέρουμε στους πολίτες της Ευρώπης τη δυνατότητα συμπλήρωσης της συμβατικής χειρόγραφης υπογραφής με ηλεκτρονικά μέσα. Στην πατρίδα μου, τη Γερμανία, ψηφίσθηκε πέρυσι κιόλας ένας νόμος που ρυθμίζει τις ψηφιακές υπογραφές με σχετικά υψηλό επίπεδο ασφαλείας. Από την περασμένη εβδομάδα διατίθενται στην αγορά οι πρώτες σύμφωνες με το νόμο αυτό ηλεκτρονικές ταυτότητες, τουτέστι «έξυπνες» κάρτες με τις οποίες δύνανται να παραχθούν ηλεκτρονικές υπογραφές.
<P>
Επομένως, είναι καιρός να συγκεντρώσουμε το υλικό αυτό σε ένα ενιαίο πλαίσιο σε ευρωπαϊκό επίπεδο, ειδάλλως διακινδυνεύουμε μακροπρόθεσμα μια κατάτμηση της νομοθεσίας σε δεκαπέντε νόμους περί υπογραφών με διαφορετικά πρότυπα. Σε τελική ανάλυση, αυτό θα είχε ως συνέπεια μια σημαντική παρεμπόδιση της ελεύθερης κυκλοφορίας των εμπορευμάτων και της παροχής υπηρεσιών στην εσωτερική μας αγορά. Γι' αυτόν τον λόγο πρέπει να χαιρετίσουμε με έμφαση το γεγονός ότι η Επιτροπή υπέβαλε πέρυσι κιόλας μια σχετική πρόταση οδηγίας στο Κοινοβούλιο.
<P>
Η οδηγία εξασφαλίζει στους παρόχους υπηρεσιών πιστοποίησης ελεύθερη πρόσβαση στην αγορά, ενώ οι ηλεκτρονικές υπογραφές που πληρούν ορισμένες προϋποθέσεις εξισώνονται με τις συμβατικές και αναγνωρίζονται διασυνοριακά και ως αποδεικτικό στοιχείο σε νομικές διαδικασίες. Οι κανόνες περί ευθύνης των παρόχων υπηρεσιών πιστοποίησης θα διασφαλίζουν την εμπιστοσύνη των καταναλωτών και των επιχειρήσεων.
<P>
Η πρόταση της Επιτροπής ήταν λοιπόν ήδη λίαν προοδευτική και ισορροπημένη, κατά τη γνώμη μου θα μπορούσε όμως να βελτιωθεί λογικά με μερικές από τις τροπολογίες που εγκρίθηκαν στην Επιτροπή Νομικών Θεμάτων. Ούτως, στο άρθρο 8, παρ. 4, η πρόταση της Επιτροπής προβλέπει τη δυνατότητα έκδοσης πιστοποιητικών για ψηφιακές υπογραφές και με ψευδώνυμο κατόπιν αιτήσεως του υπογράφοντος. Όχι μόνο δεν υπάρχουν ενδοιασμοί ως προς αυτό, αλλά και χαιρετίζεται ρητώς.
<P>
Όμως η Επιτροπή υπερβαίνει κατά τι τα όρια στην προσπάθεια που καταβάλλει για τη διασφάλιση της προστασίας των δεδομένων. Στην πρότασή της, θέλει να καταστήσει δυνατή την ακούσια αποκάλυψη της ταυτότητας των προσώπων που χρησιμοποιούν ψευδώνυμα μόνον στην περίπτωση διερεύνησης αξιόποινων πράξεων. Ως εκ τούτου, πρέπει να χαιρετίσουμε με έμφαση το γεγονός ότι μία τροπολογία - η τωρινή τροπολογία αριθ. 27 του εισηγητού που ενεκρίθη στην επιτροπή με σαφή πλειοψηφία - καθιστά δυνατή τη διαβίβαση αυτών των δεδομένων και σε άλλη μία περίπτωση, δηλαδή όταν αυτό είναι απαραίτητο για έννομες αξιώσεις σε συνάρτηση με συναλλαγές κατά τις οποίες χρησιμοποιήθηκε ένα τέτοιο ψευδώνυμο. Δεν νομίζω πως αποδυναμώθηκε η προστασία των δεδομένων με αυτήν την τροπολογία, εφόσον αυτή υπόκειται ρητώς στην επιφύλαξη της νομοθεσίας περί προστασίας των δεδομένων. Η τροπολογία αυτή δημιουργεί αντίθετα μια ισορροπία μεταξύ των δικαιωμάτων των χρηστών ψευδωνύμων και των συμφερόντων των εμπορικών τους εταίρων.
<P>
Πέραν τούτου, επετεύχθη μέσω πληθώρας περαιτέρω τροπολογιών ο επακριβής καθορισμός του κειμένου και η εξάλειψη των αντιθέσεων. Ως παράδειγμα ας αναφερθεί ο όρος ψηφιακές υπογραφές ο οποίος στη χρήση της γλώσσας περιορίζεται σε μια ορισμένη, νυν διαδεδομένη μορφή ηλεκτρονικών υπογραφών: στις τροπολογίες ο όρος αυτός αντικαταστάθηκε από τον όρο «ηλεκτρονικές υπογραφές». Ούτως, διατηρείται ανοικτό το φάσμα της οδηγίας για μελλοντικές τεχνικές εξελίξεις.
<P>
Σύμφωνα με τη γνώμη της Ομάδας μου υπάρχουν όμως, δυστυχώς, και μερικές κάπως αδέξια διατυπωμένες τροπολογίες, όπως παραδείγματος χάριν οι τροπολογίες 8, 15 και 23 οι οποίες υπερβαίνουν το επιθυμητό μέτρο, συγκεκριμένα όσον αφορά την επιδίωξη του στόχου να συνταχθεί με μεγαλύτερη ακρίβεια το κείμενο. Αντί της αποσκοπούμενης αποσαφήνισης, αυτές έχουν το αντίθετο αποτέλεσμα, και ως εκ τούτου πρέπει να απορριφθούν. Το αυτό ισχύει και για την τροπολογία σχετικά με την ηλεκτρονική αρχειοθέτηση των αναφορών η οποία δεν σχετίζεται και πολύ, κατά την άποψη της Ομάδας μου, με τις ψηφιακές υπογραφές, όντας ως εκ τούτου άτοπη στο σημείο αυτό.
<P>
Αλλες τροπολογίες, ήτοι η 6 και η 7, στοχεύουν στη ρύθμιση και των ζητημάτων της προστασίας των δεδομένων σε όλες τις σχετικές με αυτόν τον τομέα πολυμερείς συμφωνίες της Ένωσης με τρίτες χώρες. Απαιτούν τη διατήρηση της μέχρι τούδε ισχύουσας νομοθεσίας περί προστασίας των δεδομένων όχι μόνον της Ένωσης, αλλά και του κάθε κράτους μέλους ξεχωριστά σε τέτοιου είδους συμφωνίες. Με αυτό περιορίζουν άσκοπα τα περιθώρια διαπραγμάτευσης της Ένωσης. Γι' αυτόν τον λόγο, αυτού του είδους οι τροπολογίες δεν μπορούν να τύχουν υποστήριξης στις αιτιολογικές σκέψεις.
<P>
Θεωρώ δεδομένο ότι η Ολομέλεια θα λάβει υπόψη τις αιτιολογικές αυτές σκέψεις κατά την ψηφοφορία και ότι η οδηγία θα ψηφισθεί σε μια ισορροπημένη μορφή.

<SPEAKER ID=257 LANGUAGE="SV" NAME="Thors">
Κύριε Πρόεδρε, κύριε Επίτροπε, ειπώθηκε νωρίτερα με πολλά λόγια πόσο σημαντικό είναι αυτό. Μας χαροποιεί το γεγονός ότι ο εισηγητής ολοκλήρωσε αυτό το έργο ταχέως. Πιστεύω, ωστόσο, ότι αυτήν την πρόταση θα την αναλάβει η Φινλανδική Προεδρία και ότι μόνο τότε θα υπάρξει ρύθμιση. Προσβλέπω, όμως, σ' αυτό.
<P>
Θεωρώ ότι οι διορθώσεις που κάναμε ήταν σημαντικές και συμπληρώνουν το υπόβαθρο της Επιτροπής, δηλ. να μην είναι οι υπηρεσίες πιστοποίησης, κατ' αρχήν, υπόχρεες να έχουν άδεια, ωστόσο, τονίσαμε τη σημασία των ιδιωτικών οργανισμών.
<P>
Η Επιτροπή προτείνει να υπάρχει αυστηρή ευθύνη - στα φινλανδικά ankara vastuu . Τώρα αναφέρεται όμως ότι το Συμβούλιο βρίσκεται σε διαδικασία τροποποίησης των θεμάτων που σχετίζονται με την ευθύνη. Ερωτώ εδώ τον Επίτροπο ποιά είναι η στάση που θα κρατήσετε στη συνέχεια σ' ό, τι αφορά τα θέματα της ευθύνης. Η πρόταση της Επιτροπής μου φάνηκε ως ένα λογικό σημείο εκκίνησης.
<P>
Ένα άλλο κεντρικό σημείο της οδηγίας είναι φυσικά οι νομικές συνέπειες. Συνδέονται με κάποια ιδιαίτερη τεχνική ή όχι; και εδώ επίσης νομίζω ότι επιλέξαμε από κοινού με την Επιτροπή ένα καλό σημείο εκκίνησης. Θα πρέπει, κατ' αρχήν, να υπάρχουν οι ίδιες νομικές συνέπειες όπως στην περίπτωση των υπογραφών. Θα μπορούσε να πεί κανείς αστειευόμενος ότι, αν σύμφωνα με τη νομοθεσία μίας χώρας δεν μπορεί κάποιος να παντρευτεί διά αλληλογραφίας, τότε δεν μπορεί ούτε να παντρευτεί με ηλεκτρονικό τρόπο. Αυτό είναι σωστό.
<P>
Δεν συμμερίζομαι, ωστόσο, την άποψη του εισηγητή ότι θα πρέπει να είμαστε έτοιμοι να εγκρίνουμε το λεγόμενο παράρτημα 3 από πλευράς Συμβουλίου, διότι δεν θεωρώ ότι είναι τεχνικά ουδέτερο έτσι όπως εμείς, η πλειοψηφία της Επιτροπής του Κοινοβουλίου τουλάχιστον, ζητήσαμε. Έθεσα, επίσης, στον Επίτροπο την ερώτηση ποιά είναι η θέση του ως προς τη διεξαγόμενη συζήτηση στο Συμβούλιο, διότι πιστεύω ότι θα είναι ένα από τα κομβικά σημεία στους μελλοντικούς χειρισμούς.
<P>
Τέλος, θα παρακαλέσω τις γλωσσικές υπηρεσίες του Κοινοβουλίου και του Συμβουλίου να σκεφτούν αν δεν θα μπορούσε, παρ' όλα αυτά, ο σουηδικός όρος να είναι ηλεκτρονικές υπογραφές και όχι ηλεκτρονικές υπογραφές (στα αγγλικά η λέξη υπογραφές).

<SPEAKER ID=258 LANGUAGE="EN" NAME="Oddy">
Κύριε Πρόεδρε, θα ήθελα να ευχαριστήσω τον κ. Ullmann για την όπως πάντα ευσυνείδητη εργασία του και για μία εξαιρετικά καλή έκθεση. Πρόκειται για ένα σημαντικό θέμα, όπως τόνισαν και όλοι οι άλλοι ομιλητές. Όλο και περισσότερες εμπορικές συναλλαγές διεξάγονται μέσω του ηλεκτρονικού εμπορίου και το Internet διευκολύνει ιδιαίτερα τις διακρατικές συναλλαγές. Είναι σημαντικό να έχουμε ένα σταθερό, ρεαλιστικό, ασφαλές σύστημα αναγνωρίσεως των υπογραφών στο ηλεκτρονικό εμπόριο.
<P>
Η πρόταση της Επιτροπής αναγνωρίζει την ανάγκη να διασφαλίσουμε τη νομική αναγνώριση των ηλεκτρονικών υπογραφών, οι οποίες έχουν την ίδια ισχύ με τις ιδιόχειρες υπογραφές. Αυτή η διευκρίνιση είναι απαραίτητη για τις υπηρεσίες παροχής υπηρεσιών πιστοποίησης. Μπορεί να υπογραμμίσει κανείς δύο ειδικότερες ανησυχίες: πρώτον την απαίτηση για σεβασμό της ιδιωτικής ζωής· δεύτερον την απαίτηση για ασφάλεια. Η Επιτροπή Νομικών Θεμάτων και Δικαιωμάτων των Πολιτών συστήνει ότι η χρήση ψευδωνύμων πρέπει να ερευνάται και να παρακολουθείται. Προτείνω να υπερψηφίσει το Σώμα αυτήν την έκθεση και την πρόταση οδηγίας, καθώς αποτελούν σημαντικό βήμα για το άνοιγμα της ενιαίας αγοράς στο ηλεκτρονικό εμπόριο.
<P>
Επιτρέψτε μου μία μικρή παρέκβαση: είναι περίεργο το γεγονός ότι κυρίως γυναίκες έμειναν για τη συζήτηση αυτή. Ο κ. Bangemann μπορεί να παρομοιαστεί κατά κάποιο τρόπο με αγκάθι ανάμεσα σε τριαντάφυλλα, αν και είμαι σίγουρη ότι θα πάρει το θέμα πολύ σοβαρά. Μου εξάπτει ιδιαίτερα την περιέργεια η σκέψη να παντρευτείς μέσω Internet. Καθώς είμαι ανύπαντρη, ίσως το θέμα αυτό με απασχολήσει έντονα τα επόμενα δέκα χρόνια.

<SPEAKER ID=259 NAME="Bangemann">
Κύριε Πρόεδρε, η κ. Oddy ανέφερε μόλις στο τέλος ένα πρόβλημα που μπορεί πράγματι να προκύψει και σε αυτόν τον τομέα όπου το ζητούμενο είναι, κατά πόσο τα ηλεκτρονικά σήματα είναι ικανά να πληρούν τις σχετικές με το τυπικό απαιτήσεις που καθορίζει η νομοθεσία των κρατών μελών. Αυτό μου θυμίζει τις σπουδές μου της Νομικής όπου ένας καθηγητής έθετε το εξής περίφημο ερώτημα: όταν στην ερώτηση αν δέχεται κανείς να παντρευτεί κάποιον άλλον - κι αυτό είναι και το πρόβλημά σας, κυρία Oddy - ο νόμος καθορίζει την απάντηση «ναι, δέχομαι», αρκεί ο ερωτώμενος να απαντήσει τότε με το «μα και βέβαια, μα και βέβαια»; Κάπως έτσι τίθεται εδώ σε πολλά κράτη μέλη και το πρόβλημα των ηλεκτρονικών υπογραφών.
<P>
Κατ' αρχάς θα ήθελα να ευχαριστήσω τον εισηγητή. Η έκθεση μάς ήταν πολύ χρήσιμη. Μπορέσαμε και να υιοθετήσουμε μια ολόκληρη σειρά τροπολογιών. Από τις 35 τροπολογίες μπορούμε να υιοθετήσουμε πλήρως τις 17 και μερικώς τις 8. Υπήρχαν και άλλες τροπολογίες που δεν μπορέσαμε να υιοθετήσουμε, επειδή πράγματι είτε δεν βελτιώνουν το κείμενο είτε θίγουν προβλήματα που δεν εντάσσονται σε αυτό το πλαίσιο. Αυτό αποτελεί, ως γνωστόν, παλιό ελάττωμα του Κοινοβουλίου στο οποίο έχω ήδη αναφερθεί συχνά. Πάντα θέλετε να ρυθμίσετε τον κόσμο ολόκληρο σε ένα κείμενο νόμου. Δεν ωφελεί αυτό, δεν είναι αυτό που καθιστά σαφέστερο το θέμα.
<P>
Δικαίως αναφέρθηκε και το γεγονός ότι τόσο τα κράτη μέλη όσο και διεθνείς οργανισμοί εργάζονται πυρετωδώς στον τομέα αυτό, ούτως ώστε εμείς θα πρέπει να προχωρήσουμε με γοργό ρυθμό εάν θέλουμε να συμβάλουμε στην απόκτηση μιας κοινής ενιαίας ρύθμισης που είναι φυσικά απαραίτητη για την εσωτερική αγορά. Το Κοινοβούλιο διατήρησε μέχρι τώρα αυτήν την ταχύτητα. Κατά την τελευταία συζήτηση στο Συμβούλιο η οποία δεν θα μπορούσε να είχε οδηγήσει ακόμα σε κάποιο αποτέλεσμα, επειδή δεν είχε κατατεθεί ακόμα, ως γνωστόν, η γνωμοδότηση του Κοινοβουλίου, σκοντάψαμε στο ερώτημα αν μπορεί κανείς να εγκρίνει υπηρεσίες πιστοποίησης χωρίς να υπεισέλθει σε τεχνικές λεπτομέρειες οι οποίες προδιαγράφουν τρόπον τινά μια ορισμένη τεχνολογική λύση. Η Επιτροπή και το Κοινοβούλιο δεν θα ήθελαν βέβαια να υπεισέλθουν στην τεχνολογία. Για τον λόγο αυτό προσπαθήσαμε να υποβάλουμε μια πρόταση κατά την οποία τα πιστοποιητικά δεν θα μπορούν να παρέχονται ασφαλώς στα τυφλά, αλλά όπου η διαδικασία της πιστοποίησης δεν θα επιβάλλει εν πάση περιπτώσει τεχνολογικούς όρους.
<P>
Εν κατακλείδι, δεν σημειώσαμε προόδους κατ' αυτήν τη συνεδρίαση του Συμβουλίου. Η νέα πρόταση, κύριε Ullmann, που αποτελεί μια κάποια εξέλιξη πρέπει να εξετασθεί ακόμα λεπτομερώς από εμάς, διότι υπό την τωρινή της μορφή μάς δίνει την εντύπωση ότι δεν καταλήγει μεν στο να προβλέπονται ίσως τεχνικές λύσεις, όμως γίνεται κάτι σαν μια έγκριση τύπου. Πρέπει να σκεφθούμε μια φορά εάν αυτό αποτελεί την ιδανική λύση.
<P>
Στο Συμβούλιο έχουμε βασικά δύο στρατόπεδα: αυτό των μικρότερων χωρών οι οποίες είναι πολύ πιο θαρραλέες στο θέμα αυτό, και εκείνο των μεγαλύτερων χωρών που προσέχουν πολύ αυτού του είδους τις σχετικές με το τυπικό απαιτήσεις και που γι' αυτόν τον λόγο δεν είναι τόσο γενναιόδωρες εδώ. Εν πάση περιπτώσει, θα δούμε πόσο θα προχωρήσουμε κατά την επόμενη συνεδρίαση του συμβουλίου τηλεπικοινωνιών. Δεν πρέπει και να το παρακάνουμε. Παραδείγματος χάριν, μπορεί να πλαστογραφηθεί και μια χειρόγραφη υπογραφή. Δεν πρέπει τώρα να αρχίσουμε να έχουμε περισσότερες απαιτήσεις από τις ηλεκτρονικές υπογραφές από όσες έχουμε ήδη κανονικά από τις χειρόγραφες.
<P>
Έχουμε κανόνες περί ευθύνης για τους παρόχους υπηρεσιών πιστοποίησης. Δεν γνωρίζω τι ακριβώς εννοούσατε, διότι οι κανόνες αυτοί περί ευθύνης καθορίζονται στο άρθρο 6. Όσον αφορά το ζήτημα της τεχνολογίας, εξέφρασα ήδη τις απόψεις μου. Είπα ήδη ποιές τροπολογίες αποδεχόμαστε και ποιές όχι. Δεν θέλω τώρα να προβώ σε λεπτομερή ανάλυση αυτού του θέματος, αυτό μπορούμε να το κάνουμε στη συνέχεια στη δεύτερη ανάγνωση. Όπως ελέχθη, η έκθεση είναι λίαν εποικοδομητική και σε αυτό το θέμα. Είμαστε σύμφωνοι σε μεγάλο βαθμό, και την επόμενη φορά ελπίζω πως θα μπορέσουμε να καταλήξουμε σε μια κοινή θέση στο Συμβούλιο την οποία και θα μπορέσουμε στη συνέχεια να επανεξετάσουμε λεπτομερώς.

<SPEAKER ID=260 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Ποιότητα του αέρα
<SPEAKER ID=261 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (Α4-0438/98) της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την κοινή θέση που καθόρισε το Συμβούλιο για την έκδοση οδηγίας του Συμβουλίου που αφορά τις οριακές τιμές για το διοξείδιο του θείου, το διοξείδιο του αζώτου και τα οξείδια του αζώτου, τα σωματίδια και τον μόλυβδο στον αέρα του περιβάλλοντος (εισηγήτρια: η κ. Pollack).

<SPEAKER ID=262 NAME="Pollack">
Κύριε Πρόεδρε, όπως γνωρίζουμε, μόνο τα πιο σημαντικά θέματα συζητώνται τα μεσάνυκτα. Αυτό το κάνουμε ειδικά για να το κρατήσουμε μυστικό, ένα σκοτεινό μυστικό, βαθιά κρυμμένο από τον Τύπο και να μην το μάθει κανείς ότι εδώ όντως ασχολούμεθα με σημαντικά θέματα τα οποία επηρεάζουν τη ζωή των ανθρώπων.
<P>
Χιλιάδες άνθρωποι πεθαίνουν κάθε χρόνο σε ολόκληρη την Ευρώπη ως συνέπεια του γεγονότος ότι αναπνέουν μολυσμένο αέρα και μία από τις κύριες αιτίες γι' αυτό είναι η κυκλοφορία των αυτοκινήτων. Η οδηγία αυτή καθορίζει για πρώτη φορά ένα σύνολο σκληρών, δεσμευτικών από νομική άποψη μέτρων για τις εκπομπές των τεσσάρων σημαντικότερων ρυπαντών - του διοξειδίου του θείου, των οξειδίων του αζώτου, των σωματιδίων και του μολύβδου - με τα οποία τα κράτη μέλη πρέπει να συμμορφωθούν μέχρι το 2005 και το 2010 και βασίζονται στις κατευθυντήριες γραμμές που έδωσε το 1997 ο Παγκόσμιος Οργανισμός Υγείας για την προστασία της δημόσιας υγείας. Από τις τροπολογίες που προτάθηκαν από το Κοινοβούλιο κατά τη διαδικασία πρώτης ανάγνωσης, οι 21 από τις 28 έγιναν σε μεγάλο βαθμό δεκτές από το Συμβούλιο στην κοινή θέση υπό την βρετανική Προεδρία. Οι τροπολογίες αυτές περιλαμβάνουν μεγαλύτερη πληροφόρηση του κοινού και ένα όριο συναγερμού για τα οξείδια του αζώτου, καθώς και ένα όριο που προτείνεται για το διοξείδιο του θείου.
<P>
Ωστόσο, το Συμβούλιο εξασθένισε και μερικές από τις αρχικές προτάσεις της Επιτροπής. Το θέμα αυτό μάς απασχολεί αρκετά σε αυτό το Κοινοβούλιο και επομένως καταθέσαμε προς ψήφιση 11 τροπολογίες επί της κοινής θέσεως. Ορισμένες από αυτές τις τροπολογίες απλώς διορθώνουν κάποιες ανακρίβειες ή ανωμαλίες, όπως οι τροπολογίες αριθ. 1, 3 και 8. Η τροπολογία αριθ. 4 διασφαλίζει ότι πρέπει να τεθούν στη διάθεση του κοινού και τα σχέδια δράσης για τις ζώνες στις οποίες ισχύει μια παρέκκλιση. Η τροπολογία αριθ. 5 ζητεί, εφόσον το Συμβούλιο δεν συμφώνησε με την πρότασή μας για ένα όριο συναγερμού για τα σωματίδια, να επανεξετάσει το ζήτημα η Επιτροπή όταν θα υπάρχουν περισσότερα διαθέσιμα στοιχεία από έρευνες μετά την επανεξέταση το 2003. Την τροπολογία αριθ. 7, δυστυχώς, απ' ότι καταλαβαίνω, η Επιτροπή, και όχι μόνο η Επιτροπή, δεν μπορεί να την υποστηρίξει και, μετά απ' αυτό, το πρόβλημα της αντιμετώπισης ιδιαίτερα ευαίσθητων οικοσυστημάτων θα είναι προφανώς ένα από τα ζητήματα που θα χρειαστεί να διευθετηθούν με δράση σε εθνικό επίπεδο. Εμείς στο Κοινοβούλιο, όμως, νομίζουμε ότι είναι σημαντικό να τονιστεί ότι ο Παγκόσμιος Οργανισμός Υγείας συνέστησε τέσσερα διαφορετικά επίπεδα ορίων εκεί όπου η Επιτροπή επιτρέπει μόνον ένα. Δεν το θεωρούμε ικανοποιητικό και επομένως καταθέσαμε εκ νέου προς ψήφιση αυτό το σημείο.
<P>
Τα σημεία στα οποία αντιμετωπίζουμε τα εντονότερα προβλήματα είναι, πρώτον, το διοξείδιο του θείου. Η τροπολογία αριθ. 6 επαναφέρει την αρχική πρόταση για οκτώ υπερβάσεις ανά έτος της ωριαίας οριακής τιμής, πρόταση την οποία το Συμβούλιο εξασθένισε προτείνοντας 24 υπερβάσεις. Η Επιτροπή αναγνωρίζει ότι αυτός ο ρυπαντής είναι άμεσα τοξικός, ιδιαίτερα για τους ασθματικούς και για όσους έχουν καρδιαγγειακά προβλήματα, ακόμα και όταν τα επίπεδα της ρύπανσης υπερβαίνουν κατά λίγο τα επιτρεπτά όρια και αυτός είναι ο λόγος για τον οποίο προτάθηκε ένα τόσο σκληρό όριο κατά πρώτο λόγο.
<P>
Ελπίζω, επομένως, να παραμείνει στις θέσεις της η Επιτροπή σχετικά με αυτο το ζήτημα· το ίδιο ελπίζω και για την τροπολογία αριθ. 2. Η εισαγωγή των λέξεων «εφόσον απαιτείται» από το Συμβούλιο είναι μεγάλο πρόβλημα. Γνωρίζω, παραδείγματος χάρη, ότι υπάρχει μία ιδιαίτερη δυσκολία με τον γαλλικό εξοπλισμό παρακολούθησης για να βγει αυτός ο αριθμός που δείχνει τις μέσες συγκεντρώσεις επί δεκάλεπτο, αλλά, παρ' όλα αυτά, αυτές οι πληροφορίες είναι απαραίτητες για τη μεσοπρόθεσμη επανεξέταση. Εν πάση περιπτώσει, τα κράτη μέλη μπορούν να κάνουν μόνα τους την επιλογή τους σχετικά με τους σταθμούς μέτρησης και επομένως οφείλουν να καταφέρουν να βρουν έναν τρόπο για να μπορέσουν να αντιμετωπίσουν αυτή τη δυσκολία.
<P>
Δεύτερον, όσον αφορά τα οξείδια του αζώτου, τα όσα προβλέπονται είναι προφανώς δύσκολο να επιτευχθούν από τα κράτη μέλη. Είναι, βεβαίως, ένα από τα κεντρικά σημεία της οδηγίας. Δεν μπορεί να γίνει δεκτό να αυξάνει το Συμβούλιο τον αριθμό υπερβάσεων της ωριαίας οριακής τιμής από 8 που ήταν αρχικά σε 18, και η τροπολογία αριθ. 9 επιδιώκει να επαναφέρει την αρχική κατάσταση. Αν μη τι άλλο, είναι σημαντικό να επανεξετάσει το ζήτημα η Επιτροπή πολύ προσεκτικά όταν θα έχει στη διάθεσή της περισσότερα στοιχεία από έρευνες, κατά την επανεξάταση το 2003.
<P>
Οι τροπολογίες αριθ. 10 και 11 καλύπτουν ακριβώς το ίδιο είδος προβλήματος αλλά σχετικά με τα σωματίδια. Γνωρίζουμε ότι χρειάζονται περισσότερες έρευνες και αυτό έχει ήδη δρομολογηθεί. Ωστόσο, το κείμενο της κοινής θέσης επιτρέπει δέκα υπερβάσεις της 24ωρης οριακής τιμής και της ωριαίας οριακής τιμής περισσότερες ανά έτος και, στην πραγματικότητα, υπονομεύει την οδηγία με αποτέλεσμα να μην έχει η τελευταία και τόσο θεαματικά αποτελέσματα μέχρι τουλάχιστον το έτος 2010. Αν και δεν γνωρίζουμε αρκετά για τα σωματίδια, γνωρίζουμε ότι σκοτώνουν και ούτε και ο Παγκόσμιος Οργανισμός Υγείας δεν είναι σε θέση να προτείνει ένα ασφαλές όριο. Δεδομένου ότι για τα σωματίδια έχουμε μία παρέκκλιση για τον κονιορτό στο Νότο και άλλη μία για την επίρριψη άμμου επί των οδών στον Βορρά, πρέπει να πούμε ότι χρειάζεται περισσότερη πολιτική θέληση για να αντιμετωπιστεί το πρόβλημα αυτό στα κράτη μέλη. Αρκετά απέφυγαν οι άνθρωποι στα κράτη μέλη να ασχοληθούν με τα πολύ σοβαρά προβλήματα και θα χρειαστεί να αναλάβουν δράση.
<P>
Ως εισηγήτρια, προτρέπω την Επιτροπή να εξετάσει ξανά την στρατηγική της, ιδιαίτερα αναφορικά με τα δύο τελευταία σημεία και να επιχειρήσει να κάνει δεκτές ορισμένες από αυτές τις τροπολογίες. Προτείνω στο Σώμα να υπερψηφίσει την κοινή θέση.

<SPEAKER ID=263 LANGUAGE="SV" NAME="Hulthιn">
Κύριε Πρόεδρε, κυρία Επίτροπε, πραγματικά δεν γνωρίζω ποιά σκοτεινή δύναμη βρίσκεται πίσω από το γεγονός ότι τα θέματα της Επιτροπής Περιβάλλοντος, Δημόσιας Υγείας και Προστασίας Καταναλωτών καταλήγουν πάντοτε στην τελευταία θέση της ημερησίας διάταξης. Το προηγούμενο θέμα που ήταν υπό συζήτηση ήταν το θέμα του γάμου, οπότε μπορούμε να θεωρηθούμε ως ένα είδος «αποκορυφώματος της γαμήλιας νύχτας». Δυστυχώς, όμως, δεν συμμετέχουν τόσοι πολλοί σ' αυτό το αποκορύφωμα.
<P>
Κατά τα άλλα πρέπει να πω ότι αυτή η οδηγία είναι ένα καλό παράδειγμα για το πώς μπορούμε να εργαζόμαστε με την ευρωπαϊκή περιβαλλοντική νομοθεσία. Επηρεάζει τους ανθρώπους στην Ευρώπη άμεσα και συγκεκριμένα παρέχοντάς τους καθαρότερο αέρα, κυρίως το τμήμα εκείνο του πληθυσμού που ζεί στις πόλεις μας. Επίσης, είναι ένας καλός τρόπος για να δούμε πώς μπορούμε να εργαστούμε σε υπερεθνικό επίπεδο, ώστε να επιτευχθεί πρόοδος στο ευρωπαϊκό έργο μας.
<P>
Θέλω να ευχαριστήσω πραγματικά την κ. Pollack για το έργο που κατέθεσε σ' αυτήν την οδηγία, διότι είναι μία δύσκολη οδηγία, πολύ τεχνική. Την επεξεργάστηκε μ' έναν τρόπο προσγειωμένο και με πραγματισμό και αυτό είχε αποτελέσματα. Ταυτόχρονα γνωρίζουμε ωστόσο ότι ο αέρας που αναπνέουμε επηρεάζει την ανθρώπινη υγεία - και αυτό δεν είναι νέο. Επίσης, προκαλεί ικανοποίηση το γεγονός ότι τώρα δημιουργούμε κανονισμούς οι οποίοι είναι καλύτεροι απ' αυτούς που είχαμε προηγουμένως στην Ένωση.
<P>
Ταυτόχρονα, πρέπει ωστόσο να ειπωθεί ότι οι φιλοδοξίες μας και τα αιτήματά μας είναι αυτά που έχουν ως αποτέλεσμα να βελτιώνεται ακόμη περισσότερο η υγεία των ανθρώπων. Εγώ, και πολλοί άλλοι, θα επιθυμούσαμε ίσως να είχε γίνει ένα ακόμη μεγαλύτερο βήμα απ' αυτό που αυτή η οδηγία συνεπάγεται και να θέσουμε λίγο αυστηρότερες προϋποθέσεις σε ό, τι αφορά τον αέρα που, όντως, αναπνέουμε. Θα πρέπει, ωστόσο, να το θεωρήσουμε ως μία κοινή βάση την οποία μπορούμε να χρησιμοποιήσουμε ως σημείο εκκίνησης&#x02D9; γνωρίζω ότι πολλά κράτη μέλη θα θέσουν αυστηρότερες προϋποθέσεις σε ό, τι αφορά ακριβώς την ποιότητα του αέρα.
<P>
Η ποιότητα του αέρα δεν αφορά βέβαια μόνο την υγεία των ανθρώπων, έστω και αν αυτό είναι ένα εξαιρετικά σημαντικό κομμάτι, αλλά, επίσης, ότι δημιουργείται πρόβλημα οξίνισης, ιδιαίτερα στο τμήμα εκείνο της Ευρώπης απ' όπου προέρχομαι. Επομένως, πρέπει να δούμε τον αέρα συνολικά και όχι μόνο να αντιμετωπίζουμε την κατάσταση σε μεμονωμένες περιοχές.
<P>
Τα σωματίδια και η επίδρασή τους στην ανθρώπινη υγεία είναι επίσης κάτι που θέλω να τονίσω περισσότερο, δηλαδή ότι δεν γνωρίζουμε αρκετά γι' αυτό το θέμα και ότι οι γνώσεις μας είναι περιορισμένες.
<P>
Θέλω να υπογραμμίσω αυτό που είπε η κ. Pollack, ότι υπάρχουν σημαντικές τροπολογίες τις οποίες πρέπει να λάβουν υπόψη τους το Συμβούλιο και η Επιτροπή, ώστε να μπορέσουμε να παρέχουμε μία φυσιολογική ζωή στους ανθρώπους στην Ευρώπη και στην Ένωση. Οι απλοϊκές εξηγήσεις ότι αυτό δεν μπορεί να γίνει δεν αρκούν, αντιθέτως, απαιτείται ισχυρή πολιτική βούληση.

<SPEAKER ID=264 NAME="Πρόεδρος">
Προτού προσθέσει η κ. Flemming τις παρατηρήσεις της σε εκείνες των κυρίων Pollack και Hulthιn σχετικά με τους λόγους που συζητάμε, τα μεσάνυχτα, για τα προβλήματα της Επιτροπής Περιβάλλοντος, θα ήθελα να υπενθυμίσω απλώς ότι οι αποφάσεις λαμβάνονται από τη Διάσκεψη των Προέδρων. Δεν υπάρχει κανένα φάντασμα πίσω από την κατάσταση στην οποία βρισκόμαστε, πέρα από την απόφαση της Διάσκεψης των Προέδρων.

<SPEAKER ID=265 LANGUAGE="DE" NAME="Flemming">
Κύριε Πρόεδρε, έχω αρχίσει και εγώ να μην πιστεύω πλέον σε συμπτώσεις. Επίσης φρονώ πως η Διάσκεψη των Προέδρων δεν θεωρεί, δυστυχώς, και πολύ σημαντικά τα περιβαλλοντικά ζητήματα. Όμως ο πληθυσμός της Ευρώπης θα αντιδράσει κάποια στιγμή σε αυτό. Το Κοινοβούλιο πρόκειται να θεσπίσει αυστηρότερες οριακές τιμές της ΕΕ για την ποιότητα του αέρα. Όπως και οι προηγούμενες αγορήτριες, λυπάμαι για το γεγονός ότι εκ των 28 τροπολογιών του Ευρωπαϊκού Κοινοβουλίου έγιναν δεκτές αυτούσιες ή ως συλλογιστική μόνον 21 κατά την πρώτη ανάγνωση. Στόχος αυτής της οδηγίας είναι λοιπόν ο καθορισμός των οριακών τιμών εκπομπών επί τη βάσει των σχετικών με την ποιότητα του αέρα κατευθυντηρίων γραμμών του Παγκοσμίου Οργανισμού Υγείας.
<P>
Όσον αφορά μάλιστα τις οριακές τιμές για σωματίδια, η έκθεση προβλέπει σαφέστατα τη λήψη αυστηρότερων μέτρων για την υλοποίηση των οποίων θα χρειασθεί να καταβληθούν μεγάλες προσπάθειες στα περισσότερα από τα κράτη μέλη. Ενιαίες μέθοδοι και κριτήρια σε ευρωπαϊκό επίπεδο θα συνεχίσουν να συμβάλλουν στην αποτροπή των βλαβερών επιδράσεων που έχει η μόλυνση του αέρα στην ανθρώπινη υγεία. Με αυτό, η Ευρωπαϊκή Ένωση εισάγει τώρα και αυτή τις αυστηρές οριακές τιμές που ήδη ισχύουν εδώ και πολύ καιρό στην Αυστρία. Σε ορισμένους τομείς οι τιμές αυτές έγιναν μάλιστα κατά πολύ αυστηρότερες και χαίρομαι για αυτό.
<P>
Παρ' όλα αυτά δεν με ικανοποιούν διόλου απόλυτα οι λεπτομέρειες της έκθεσης. Στο παράρτημα Ι, σημείο 1 προβλέπονται οριακές τιμές και όρια συναγερμού για το διοξείδιο του θείου, και η στην οδηγία προτεινόμενη οριακή τιμή των 350 μg/m3 με 24 υπερβάσεις είναι υπέρ το δέον υψηλή κατά τη γνώμη μου. Η προβλεπόμενη μείωση του αριθμού υπερβάσεων από 24 σε 8 δεν ανταποκρίνεται μεν στις επιθυμίες μου για μείωση της οριακής τιμής, αποτελεί όμως σίγουρα ένα βήμα προς τη σωστή κατεύθυνση, και ως εκ τούτου θα τύχει της υποστήριξής μας.
<P>
Και στο παράρτημα ΙΙ, σημείο 1 αναφορικά με τις οριακές τιμές για το ΝΟ2 και τα οξείδια του αζώτου και το όριο συναγερμού για το διοξείδιο του αζώτου θα χαιρέτιζα το γεγονός να διαγραφόταν εξ ολοκλήρου ο αριθμός υπερβάσεων. Και εδώ ισχύει ότι η κατατεθείσα από την κ. Pollack τροπολογία για μείωση από 18 σε 8 του αριθμού υπερβάσεων αποτελεί ένα βήμα προς τη σωστή κατεύθυνση και θα τύχει ως εκ τούτου της υποστήριξης της Ομάδας μου.
<P>
Γνωρίζω πως η κ. Pollack κατέβαλε μεγάλες προσπάθειες κατά την εκπόνηση αυτής της έκθεσης, και παρ' ότι δεν κατάφερε να επιτύχει όλα όσα επιθυμεί να επιτύχει μια πολιτικός που ενδιαφέρεται για το περιβάλλον, εγώ θα ήθελα εντούτοις να την συγχαρώ θερμά για αυτήν την έκθεση, και εύχομαι σε όλους εμάς να μας δοθεί ίσως κάποτε η δυνατότητα να διεξάγουμε μια συζήτηση για το περιβάλλον κατά τη διάρκεια κάποιας πρωινής συνεδρίασης.

<SPEAKER ID=266 LANGUAGE="NL" NAME="Blokland">
Κύριε Πρόεδρε, ο καθαρός αέρας συμπεριλαμβάνεται στις βασικές ανάγκες διαβίωσης, ιδιαίτερα των ανθρώπων που υποφέρουν από άσθμα και βρογχίτιδα. Επίσης, η καλή ποιότητα του αέρα είναι σημαντική για την προστασία του περιβάλλοντος, των κτιρίων και της χλωρίδας.
<P>
Ήδη από τη δεκαετία του '70 λαμβάνονται στην Ευρώπη μέτρα για τον περιορισμό των εκπομπών διοξειδίου του θείου και οξειδίων του αζώτου. Η πολιτική αυτή έχει σημειώσει επιτυχία. Παρά την αύξηση της κατανάλωσης ενέργειας, οι εκπομπές όξινων ουσιών έχουν μειωθεί δραστικά. Ευτυχώς, από το 1980, μειώσεις που υπερβαίνουν το 50 % δεν αποτελούν εξαίρεση για τα περισσότερα κράτη μέλη της Ευρωπαϊκής Ένωσης. Με τα νέα πρότυπα που έχουν θεσπιστεί για τα καυσαέρια αυτοκινήτων είναι πιθανό να επιτευχθούν και οι μειώσεις που προβλέπονται για το διοξείδιο του θείου και τα οξείδια του αζώτου το 2010.
<P>
Ο λεπτόκοκκος κονιορτός απειλεί την ανθρώπινη υγεία. Το Ευρωπαϊκό Γραφείο Περιβάλλοντος διαπίστωσε ότι η μείωση της μέσης τιμής ΡΜ10 των 30 μικρογραμμαρίων, σε 20 μικρογραμμάρια ανά κυβικό μέτρο, θα μπορούσε να οδηγήσει στην αποφυγή του πρόωρου θανάτου 10.000 ανθρώπων από δηλητηρίαση από αιωρούμενα σωματίδια στην Ευρωπαϊκή Ένωση. Για το λόγο αυτό θεωρώ απογοητευτικό το γεγονός ότι οι Ευρωπαίοι Υπουργοί Περιβάλλοντος καθόρισαν την τιμή ΡΜ10 στα 40 μικρογραμμάρια. Πρέπει να συνεχιστούν οι προσπάθειες για τη μείωση των εκπομπών ρυπογόνων ουσιών που προέρχονται από την κυκλοφορία οχημάτων, εκτός άλλων με τη χρήση καθαρότερων καυσίμων και βελτιωμένων κινητήρων.
<P>
Δραστικά μέτρα πρέπει να ληφθούν και στη βιομηχανία: 30 % των εκπομπών οξειδίων του αζώτου προέρχεται από εγκαταστάσεις καύσης απορριμμάτων, κλιβάνους για την παρασκευή τσιμέντου, μονάδες παραγωγής ηλεκτρικού ρεύματος και άλλα εργοστάσια. Συνεπώς, στις νέες κατευθυντήριες γραμμές πρέπει να ληφθεί σοβαρώς υπόψη η μείωση των εκπομπών λεπτόκοκκου κονιορτού, οξειδίων του αζώτου και διοξειδίου του θείου. Τελειώνοντας θα ήθελα να συγχαρώ την κ. Pollack για την έκθεσή της.

<SPEAKER ID=267 NAME="Bjerregaard">
Κύριε Πρόεδρε, συμμερίζομαι φυσικά τις απόψεις που εκφράστηκαν ότι θα ήταν ωραίο να μπορούσαμε να συζητήσουμε την πρόταση για το περιβάλλον αυτή τη στιγμή που μπορούν να συμμετέχουν στη συζήτηση πολλά μέλη. Συμμερίζομαι ωστόσο και την άποψη και τις παρατηρήσεις που εκφράστηκαν όσον αφορά τη σπουδαιότητα της εν λόγω πρότασης, και αυτή τη στιγμή θέλω φυσικά να εκφράσω εν συντομία τις ευχαριστίες μου προς την Επιτροπή Περιβάλλοντος και ειδικά προς την εισηγήτρια, κ. Pollack, για την ταχύτητα αλλά και για τον ενορατικό τρόπο με τον οποίο η επιτροπή εκπόνησε την ανά χείρας πρόταση.
<P>
Τελικά συμβαίνει ένας μεγάλος αριθμός των τροπολογιών που υπέβαλε το Ευρωπαϊκό Κοινοβούλιο κατά την πρώτη ανάγνωση να ενσωματωθούν στην κοινή θέση του Συμβουλίου, είτε κατά λέξη είτε επί της ουσίας. Η Επιτροπή θεωρεί ότι πολλές από τις περαιτέρω τροπολογίες που υποβλήθηκαν τώρα από την επιτροπή μπορούν να συμβάλουν στην μεγαλύτερη διασαφήνιση και συνεκτικότητα της πρότασης. Για παράδειγμα αναφέρω την τροπολογία 1, που αφορά τον ορισμό των φυσικών φαινομένων. Οι σεισμικές δονήσεις πρέπει να παραμείνουν στον ορισμό, αλλά πρέπει να προστεθούν και οι εκδηλώσεις γεωθερμικής δραστηριότητας, ενώ το υπόλοιπο τμήμα της τροπολογίας καθιστά το κείμενο σαφέστερο. Μπορούμε επίσης να στηρίξουμε τις τροπολογίες 3 και 4, που διασαφηνίζουν τις απαιτήσεις για πληροφόρηση του κοινού, διότι όπως γνωρίζουμε όλοι πολύ καλά, αυτό αποτελεί σημαντική πτυχή της πρότασης. Μπορούμε επίσης να στηρίξουμε και την απαίτηση το θέμα των ορίων συναγερμού να επανεξεταστεί το 2003, οπότε δεχόμαστε την τροπολογία 5, καθώς και την τροπολογία 8, που διορθώνει ένα λάθος σχετικά με τα όρια συναγερμού.
<P>
Στη συνέχεια υπάρχουν κάποιες άλλες τροπολογίες στις οποίες ήδη αναφέρθηκε η κ. Pollack. Η τροπολογία 2 θα είχε ως αποτέλεσμα όλα τα κράτη μέλη να αναφέρουν τις παραβιάσεις των μέσων συγκεντρώσεων διοξειδίου του θείου επί δεκάλεπτο βάσει των ενδείξεων της ΠΟΥ. Επιθυμούμε στην Επιτροπή να έχουμε όσες δυνατόν περισσότερες πληροφορίες για τις συγκεκριμένες ενδεικτικές τιμές, όμως αυτό θα ήταν υπερβολικά δυσχερές για αρκετά κράτη μέλη να το τηρήσουν και γι' αυτό δεν μπορούμε να στηρίξουμε την συγκεκριμένη τροπολογία.
<P>
Στη συνέχεια έχουμε τις τροπολογίες 6, 7, 9, 10 και 11. Κατά κάποιο τρόπο χαίρομαι για τις εν λόγω τροπολογίες διότι προτείνουν να επιστρέψουμε σε ορισμένες από τις οριακές τιμές που είχαν προταθεί αρχικώς ή να τις κάνουμε ακόμη πιο αυστηρές, και δεν μπορώ παρά να χαίρομαι που το Κοινοβούλιο συμφωνεί με την αρχική πρόταση της Επιτροπής. Τελικά όμως δεν τις στηρίζω κι αυτό έχει να κάνει και με τη συζήτηση που έγινε στο Συμβούλιο, διότι αποδείχθηκε ότι θα ήταν τεράστια η πρόκληση που θα αντιμετώπιζαν πολλά από τα κράτη μέλη να τηρήσουν τις οριακές τιμές που αναγράφονται στην κοινή θέση, ειδικά για τα σωματίδια. Θα απαιτούνταν υπερβολικά δύσκολες αποφάσεις. Στόχος της Επιτροπής εννοείται πως είναι να εξασφαλίσει τα υψηλότερα δυνατά πρότυπα προστασίας που μπορούμε να έχουμε στην Ένωση. Το θέμα με αυτή την πρόταση είναι ότι τα κράτη μέλη που είναι σε θέση να προχωρήσουν και σε άλλα βήματα έχουν τη δυνατότητα να το πράξουν στο πλαίσιο της συγκεκριμένης πρότασης, διότι η οδηγία πλαίσιο για την ποιότητα της ατμόσφαιρας τους παρέχει τη δυνατότητα να προχωρήσουν σε άλλα βήματα εάν μπορούν. Όπως όμως ήδη αναφέρθηκε, υπό το πρίσμα των συνθηκών που επικρατούν στην Ένωση ως σύνολο δεν τολμώ - αν μπορώ να χρησιμοποιήσω αυτή τη διατύπωση - να δεχτώ τις εν λόγω τροπολογίες από φόβο ότι δεν θα μπορέσουμε να περάσουμε την πρόταση στο σύνολό της.
<P>
Η πρόταση είναι η πρώτη απτή εφαρμογή του νέου προγράμματος της ΕΕ για τη βελτίωση της ποιότητας της ατμόσφαιρας για τους πολίτες και για το περιβάλλον. Η Επιτροπή φρονεί ότι η πρόταση, όπως είναι αυτή τη στιγμή, μπορεί να παρέχει ένα υψηλό επίπεδο προστασίας και ότι γι' αυτόν τον λόγο αποτελεί σημαντική αφετηρία για το πρόγραμμα. Πρόσφατα ψηφίσαμε μια άλλη πρόταση για το μονοξείδιο του άνθρακα και το βενζόλιο. Θα επιστρέψουμε φυσικά το 2003 στις ρυπαντικές ουσίες που πραγματεύεται η εν λόγω πρόταση για να δούμε αν μπορούν να γίνουν ακόμη περισσότερα στην επόμενη φάση. Συνεπώς εναποθέτω τις ελπίδες μου ότι το πρόγραμμα συν τω χρόνω θα αποκτήσει μεγαλύτερη απήχηση και ισχύ κι εξάλλου ελπίζω επίσης πως όλοι μας χαιρόμαστε για τον καθαρότερο αέρα, την καλύτερη υγεία και το καλύτερο περιβάλλον που θα φέρει η πρόταση αυτή.

<SPEAKER ID=268 NAME="Pollack">
Σχεδόν δεν τολμώ, με το κλίμα που επικρατεί αυτή τη στιγμή με την Επιτροπή, να της ζητήσω να εγγυηθεί ότι θα λάβει υπόψη της ορισμένα από τα αιτήματά μας για την επανεξέταση το 2003. Προς το παρόν θα αφήσω ανοικτό το ζήτημα και θα περιοριστώ στο να ελπίζω.
<P>
Θα ήθελα μόνο να συγχαρώ την Επίτροπο και να την ευχαριστήσω που ήρθε σήμερα, παρά το πρόσφατο ατύχημά της και την προχωρημένη ώρα, αλλά και να της ζητήσω να διαβιβάσει της ευχαριστίες που εκφράζω, ως εισηγήτρια, στο προσωπικό της ΓΔ ΧΙ που με βοήθησε πάρα πολύ με αυτήν την σε μεγάλο βαθμό τεχνικής φύσεως οδηγία.

<SPEAKER ID=269 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 .
<P>
Η συνεδρίαση λήγει στις 00.10

