<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Ford">
Kύριε Πρόεδρε, σχετικά με ένα θέμα διαδικασίας που αφορά το άρθρο 9-Κανόνες Συμπεριφοράς. Τον περασμένο μήνα το Κοινοβούλιο δικαίως εζήτησε ανοικτές διαδικασίες και διαφάνεια από την Επιτροπή, ωστόσο, αυτή τη στιγμή, το Κοινοβούλιο συμπεριφέρεται υποκριτικά σε ό, τι αφορά τις δικές του ανοικτές διαδικασίες και τη διαφάνεια. Ό, τι ισχύει για τους μεν θα πρέπει να ισχύει και για τους δε. Το άρθρο 9(2) και το παράρτημα Ι (άρθρο 3)υποδεικνύουν ότι οι δηλώσεις συμφερόντων των βουλευτών θα πρέπει να είναι διαθέσιμες στο κοινό. Επί του παρόντος, το δημόσιο πρωτόκολλο είναι διαθέσιμο μόνο στους τρεις τόπους εργασίας - στο Λουξεμβούργο, τις Βρυξέλλες και το Στρασβούργο. Μου είναι πολύ δύσκολο να υπεραμύνομαι αυτού του γεγονότος, όταν μου θέτουν ερωτήματα στην εκλογική μου περιφέρεια. Εάν κάποιος θέλει να κοιτάξει το δημόσιο πρωτόκολλο θα πρέπει να ταξιδέψει στο εξωτερικό.
<P>
Κύριε Πρόεδρε, θα ήθελα να σας ρωτήσω εάν θα προβείτε σε μία ερμηνεία του Κανονισμού, με την οποία να δηλώνεται ότι «διαθέσιμο στο κοινό» σημαίνει ότι θα πρέπει να είναι διαθέσιμο στα εξωτερικά γραφεία πληροφοριών του Κοινοβουλίου. Εάν δεν είστε πρόθυμος να το πράξετε, θα παραπέμψετε το θέμα στην Επιτροπή Κανονισμού, Ελέγχου της Εντολής και Ασυλιών επειδή, ως μέλος της συγκεκριμένης επιτροπής, γνωρίζετε καλά ότι σαφής πρόθεση της επιτροπής ήταν το «διαθέσιμο στο κοινό» να σημαίνει διαθέσιμο σε κάθε κράτος μέλος;

<SPEAKER ID=3 NAME="Πρόεδρος">
Κύριε Ford, θα ελέγξω το ζήτημα που θέσατε. Στην πραγματικότητα υπήρξε μία τροπολογία που αποσκοπούσε να καταστήσει το δημόσιο πρωτόκολλο διαθέσιμο σε κάθε κράτος μέλος, αλλά το Κοινοβούλιο την απέρριψε. Δεν μπορώ να δώσω μία ερμηνεία αντίθετη από τη σαφή θέληση του Σώματος εκείνη την εποχή. Θα παραπέμψω το θέμα στην Επιτροπή Κανονισμού, Ελέγχου της Εντολής και Ασυλιών, σύμφωνα με το αίτημά σας, προκειμένου, εάν είναι απαραίτητο, να μπορέσει να καταθέσει την κατάλληλη πρόταση. Στην περίπτωση αυτή, θα είναι απαραίτητο να μεταφρασθούν οι δηλώσεις συμφερόντων των βουλευτών, οι οποίες, προς το παρόν, είναι διαθέσιμες μόνο στις πρωτότυπες γλώσσες.

<SPEAKER ID=4 LANGUAGE="EN" NAME="Green">
Κύριε Πρόεδρε, θα θυμάστε ότι έθεσα το ίδιο ζήτημα την προηγούμενη εβδομάδα στη Διάσκεψη των Προέδρων. Πρότεινα, δεδομένης της επιμονής μας για μία πιο ανοικτή Επιτροπή, έναν πολύ απλό τρόπο για να δώσουμε το παράδειγμα, επιδεικνύοντας πραγματικά τη διαφάνειά μας στο συγκεκριμένο ζήτημα, με το να συμπεριληφθεί η δήλωση συμφερόντων των βουλευτών, στην ιστοσελίδα κάθε βουλευτή στην ιστοθέση του Κοινοβουλίου. Αυτό θα αποδείξει άμεσα σε όλους, τόσο ότι οι ενέργειές μας είναι διαφανείς όσο και ότι είμαστε πρόθυμοι να δημοσιοποιήσουμε πλήρως, για το κοινό συμφέρον, το πρωτόκολλό μας στο Διαδίκτυο.

<SPEAKER ID=5 NAME="Πρόεδρος">
Κυρία Green, συμφωνώ μαζί σας, ωστόσο δεν μπορώ να προβώ σε μία ερμηνεία ως προς αυτό το τόσο ευαίσθητο θέμα, η οποία να αντιτίθεται στις ειλημμένες αποφάσεις. Δεν ελήφθη η απόφαση να δημοσιοποιούνται αυτές οι δηλώσεις συμφερόντων: το Σώμα αποφάσισε να τις καταστήσει διαθέσιμες στο κοινό. Η Επιτροπή Κανονισμού, Ελέγχου της Εντολής και Ασυλιών μπορεί να καταθέσει αυτή την πρόταση και, εάν λάβει την απαραίτητη πλειοψηφία, αυτό θα είναι υπέροχο και θα μπορεί να υποβληθεί ενώπιον του Σώματος για επικύρωση. Έτσι θα είναι καλύτερα και ο καθένας τότε θα μπορεί να γνωρίζει πλήρως την πρόταση, στην οποία προσωπικά δεν αντιτίθεμαι καθόλου.

<SPEAKER ID=6 LANGUAGE="FI" NAME="Ojala">
Αξιότιμε κύριε Πρόεδρε, λάβαμε όλοι την επιστολή που γράψατε, στην οποία δηλώσατε ότι το Προεδρείο έχει αποφασίσει να αλλάξει τη στρατηγική του Κοινοβουλίου σχετικά με την ενημέρωση. Από εδώ και στο εξής, θα επιλέγονται από την περίοδο συνόδου 10 ή 12 ενδιαφέροντα θέματα για τα οποία θα γίνεται ενημέρωση από το τμήμα ενημέρωσης του Κοινοβουλίου. Επί του παρόντος, έχουμε την ημερήσια ανασκόπηση στην οποία παρουσιάζεται η απογευματινή συνεδρίαση της προηγούμενης ημέρας. Η ημερήσια ανασκόπηση επικεντρώνεται στην έκθεση του κ. Barzanti, η οποία όντως παρουσιάζει ιδιαίτερο ενδιαφέρον από την άποψη της ενημέρωσης. Εμένα, με ανησυχεί το γεγονός ότι, εάν στο μέλλον επιλέγονται μόνο 10 ή 12 ενδιαφέροντα θέματα από την περίοδο συνόδου, τι επίδραση θα έχει αυτό, επί παραδείγματι, στο προφίλ του Κοινοβουλίου. Πώς θα ενημερώνονται, επί παραδείγματι, οι μη κυβερνητικές οργανώσεις επί θεμάτων, για τα οποία δεν θα γράψει απαραιτήτως ο τύπος και τα οποία δεν περιλαμβάνονται απαραιτήτως στα πρωτοσέλιδα των ημερών; Ανησυχώ λίγο για το συγκεκριμένο θέμα και αξιότιμε κύριε Πρόεδρε, προτίθεμαι να απευθυνθώ σε σας με επιστολή. Θα ήθελα να είμαι σίγουρη ότι αυτή η αλλαγή στις υπηρεσίες ενημέρωσης του Κοινοβουλίου δεν θα έχει ως αποτέλεσμα την ανεπαρκή πληροφόρηση των πολιτών σχετικά με τη λειτουργία του Κοινοβουλίου.

<SPEAKER ID=7 NAME="Πρόεδρος">
Κυρία Ojala, την απόφαση αυτή το Προεδρείο την έλαβε αφού μελέτησε την πολιτική ενημέρωσης του Κοινοβουλίου με βάση το γεγονός ότι αν το Κοινοβούλιο εκθέσει όλα όσα έχουν συζητηθεί στην Ολομέλεια, φυσικά, στο τέλος, δεν θα μεταδοθεί τίποτα, διότι οι εφημερίδες δεν μπορούν να μεταδώσουν 30 ή 40 διαφορετικά θέματα. Πρέπει να επιλέξουμε εκείνο που μπορεί να έχει μεγαλύτερο ενδιαφέρον για τα μέσα ενημέρωσης, αν φυσικά θέλουμε να αναμεταδίδουν τα μέσα ενημέρωσης τη δραστηριότητά μας. Πρόκειται απλώς για ένα τεχνικό πρόβλημα μετάδοσης και επικοινωνίας. Ταυτόχρονα, το Arc-en-ciel θα διατίθεται νωρίτερα, για να μπορούν όλα τα μέλη να το διαβάζουν όσο το δυνατόν συντομότερα.

<SPEAKER ID=8 LANGUAGE="FR" NAME="Leperre-Verrier">
Κύριε Πρόεδρε, θα επιθυμούσα να αφιερώσουμε σήμερα το πρωί μια στιγμή στη μνήμη των θυμάτων της χιονοστιβάδας η οποία, χθες, στην κοιλάδα του Chamonix, κατέστρεψε περίπου είκοσι σαλέ.
<P>
Κατά την περίοδο αυτή των χειμερινών διακοπών, το συμβάν αυτό θα έπρεπε να μας υπενθυμίσει ότι τα βουνά αποτελούν ένα ειδικό χώρο για τον οποίο, σε επίπεδο Ευρωπαϊκής Ένωσης, δεν μεριμνούμε διόλου. Για το λόγο αυτό, προτείνω να εγγραφεί το θέμα αυτό το Μάρτιο στη συζήτηση επικαίρων και επειγόντων θεμάτων και στο πλαίσιο των φυσικών καταστροφών. Όμως, μέχρι τότε, θα επιθυμούσα να διαβιβασθεί στα θύματα και τις οικογένειές τους, ένα μήνυμα αλληλεγγύης.

<SPEAKER ID=9 NAME="Πρόεδρος">
Ευχαριστώ, Κυρία. Ασφαλώς θα απευθύνω συλλυπητήρια στις οικογένειες εξ ονόματος της Συνέλευσης.

<SPEAKER ID=10 NAME="Εφραιμίδης">
Κύριε Πρόεδρε, σήμερα το πρωί το Κοινοβούλιο πολιορκείται από δυνάμεις αστυνομικές και άλλες και αναγράφεται στον Τύπο ότι θα επακολουθήσει ένας άλλος κύκλος πολιορκίας τού Κοινοβουλίου από αγρότες, ιδιαίτερα της περιφέρειας της Αλσατίας. Ήθελα λοιπόν να σας παρακαλέσω, αν μπορείτε, να μας ανακοινώσετε πώς έχει το πράγμα, τί συμβαίνει, εάν εσείς έχετε ήδη αίτημα από τους αγρότες να τους δεχθείτε.
<P>
Διότι προφανώς κάποια αιτήματα θέλουν να υποβάλουν μέσω υμών στο Κοινοβούλιο και δεν κάνουν απλώς γυμναστική, περικυκλώνοντας το Κοινοβούλιο. Θα ήταν ενδιαφέρον να έχουμε μια ενημέρωση, επειδή γενικά τα αγροτικά προβλήματα είναι τώρα σε μια κρίσιμη φάση και πολλές φορές τα συζητήσαμε αυτή την εβδομάδα και την προηγούμενη.

<SPEAKER ID=11 NAME="Πρόεδρος">
Κύριε Εφραιμίδη, ασφαλώς δεν θα έρθουν να κάνουν γυμναστική, διότι, από ό, τι φαίνεται, θα έρθουν με τρακτέρ. Όμως, εν πάση περιπτώσει, ο Πρόεδρος Santer, ο Επίτροπος Fischler, o κ. Colino, πρόεδρος της Επιτροπής Γεωργίας, και εγώ θα τους δεχθούμε, για να λάβουμε σαφή γνώση των διεκδικήσεών τους.

<SPEAKER ID=12 LANGUAGE="SV" NAME="Lindqvist">
Κύριε Πρόεδρε, η ερώτησή μου αφορούσε επίσης τους σχεδιασμούς από πλευράς Ευρωπαϊκού Κονοβουλίου, λόγω της διαδήλωσης που θα λάβει χώρα κατά τη διάρκεια της ημέρας. Είναι σημαντικό να καταβάλουμε όντως προσπάθειες να ακούσουμε τα αιτήματα που έχουν οι αγρότες της Ευρώπης, καθώς και να υπάρχει μία αντιπροσωπεία που θα τους συναντήσει όταν έρθουν εδώ.
<P>
Έλαβα μία απάντηση και νομίζω ότι φαίνεται καλή. Θεωρώ ότι είναι θετικό το ότι θα υπάρξει συνάντηση με τους αγρότες και ότι θα απαντήσουμε στα ερωτήματά τους όταν θα έλθουν στο Κοινοβούλιο.

<SPEAKER ID=13 NAME="Πρόεδρος">
Κύριε Lindqvist, σας υπενθυμίζω ότι το Κοινοβούλιο δεν διαθέτει δυνάμεις δημόσιας τάξης και ότι η τήρηση της δημόσιας τάξης στα πέριξ εξαρτάται από το γαλλικό κράτος. Επομένως, εμείς δεν έχουμε λάβει κανένα σχετικό μέτρο, όπως είναι λογικό.
<P>
Θα σας παρακαλούσα να μην επιμείνετε άλλο σ' αυτό το θέμα, αφού έχουμε δώσει πληροφορίες, διότι δεν είναι, κατά τη γνώμη μου, απαραίτητο.

<SPEAKER ID=14 LANGUAGE="NL" NAME="Wijsenbeek">
Κύριε Πρόεδρε, σχετικά με το άρθρο 47 και το σημείο περί φυσικών καταστροφών όπως οι χιονοπτώσεις και οι θύελλες, θα ήθελα να σας πληροφορήσω ότι χθες στην Ολλανδία - μία χώρα με μήκος 325 χιλιομέτρων - δημιουργήθηκαν ουρές αυτοκινήτων συνολικού μήκους 975 χιλιομέτρων, δηλαδή τρεις φορές το μήκος της χώρας μας, κάτι που σήμαινε πλήρη ακινησία. Μήπως θα πρέπει να συζητήσουμε με τη διαδικασία του επείγοντος τα πραγματικά επείγοντα ζητήματα όπως τη χρέωση για τη χρήση του οδικού δικτύου (road pricing) και τη βελτίωση των συγκοινωνιών στην Ευρώπη;

<SPEAKER ID=15 NAME="Πρόεδρος">
Νομίζω, κύριε Wijsenbeek, ότι γνωρίζετε καλά την πορεία που ακολουθείται για τα επείγοντα. Παρουσιάστε το, αν νομίζετε ότι πρόκειται για επείγον θέμα.

<SPEAKER ID=16 LANGUAGE="EN" NAME="Killilea">
Κύριε Πρόεδρε, θα ήθελα να ζητήσω τη συμβουλή σας. Χθες έθεσα μία ερώτηση στην Επιτροπή και σήμερα θα θέσω μία παρόμοια στο Συμβούλιο. Στην πραγματικότητα, η ερώτηση βρισκόταν τόσο πολύ κάτω στον κατάλογο των ερωτήσεων, ώστε φυσικά δεν πρόλαβε να απαντηθεί. Σήμερα το πρωί έλαβα μία απάντηση στην ερώτησή μου, η οποία συνιστά την πιο ανεπαρκή και δειλή απάντηση που έχω ακούσει ποτέ από την Επιτροπή.
<P>
Κύριε Πρόεδρε, τι μέσα προσφυγής διαθέτουμε σε αυτό το Κοινοβούλιο για τέτοιες δειλές απαντήσεις σε σοβαρά ερωτήματα; Η ερώτησή μου αφορούσε την ολοκληρωτική καταστροφή που προκάλεσαν οι φώκιες στην αλιεία του Βορείου Ατλαντικού. Το γεγονός έχει τώρα αναμφισβήτητα αποδειχθεί με επιστημονικό τρόπο, ωστόσο εμείς εδώ στην Ευρωπαϊκή Ένωση δεν είμαστε άξιοι ούτε ικανοί ούτε ακόμη έχουμε το θάρρος...

<SPEAKER ID=17 NAME="Πρόεδρος">
Κύριε Killilea, δεν ξέρω τι μπορούμε να κάνουμε. Αυτό που δεν μπορούμε να κάνουμε είναι να το εξετάσουμε αυτή τη στιγμή, που δεν είναι η κατάλληλη.

<SPEAKER ID=18 LANGUAGE="EN" NAME="McKenna">
Κύριε Πρόεδρε, θεωρώ ενδιαφέρον το γεγονός ότι ο κ. Killilea κάνει λόγο για επιστημονικές αποδείξεις. Ωστόσο, σε ένα άλλο ζήτημα: θα ήθελα να μάθω με ποια κριτήρια συμφωνείτε να συναντάτε ορισμένους διαδηλωτές που έρχονται εδώ στο Στρασβούργο. Λαμβάνετε υπόψη τους γεωργούς από την περιφέρεια της Ευρώπης - Ιρλανδία, Ελλάδα, Ισπανία ή από αλλού - οι οποίοι δεν μπορούν να έλθουν εδώ; Με ποια κριτήρια συναντάτε τους ανθρώπους; Οι άνθρωποι που βρίσκονται σε κοντινή απόσταση μπορούν να έλθουν, οι άλλοι όμως όχι.

<SPEAKER ID=19 NAME="Πρόεδρος">
Κυρία McKenna, αυτό που λέτε μου θυμίζει το εξής ανέκδοτο: μια φορά, ένας Ισπανός Υπουργός Εσωτερικών είπε, ενόψει μιας διαδήλωσης, στον Βρετανό πρεσβευτή: «Μήπως θέλετε να σας στείλουμε περισσότερους αστυνομικούς; » Και ο Βρετανός πρεσβευτής απάντησε: «Όχι, στείλτε μου λιγότερους διαδηλωτές».
<P>
Γέλια
<P>
Νομίζω πως το Κοινοβούλιο ούτε φέρνει διαδηλωτές ούτε διοργανώνει τη διαδήλωση. Επομένως, δεν μπορώ να απαντήσω στην ερώτησή σας.
<P>
Πριν περάσουμε στις γραπτές ενστάσεις, ας συγχαρούμε τον συνάδελφό μας κ. Menrad, που κλείνει τα 60 του χρόνια, και ας του ευχηθούμε να κλείσει πολλά χρόνια ακόμη μαζί μας.
<P>
Χειροκροτήματα
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Θεσμικές συνέπειες της ΟΝΕ στο πλαίσιο της διεύρυνσης
<SPEAKER ID=20 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0030/99) του κ. Barros Moura, εξ ονόματος της Επιτροπής Θεσμικών Θεμάτων, σχετικά με τις θεσμικές συνέπειες της ΟΝΕ στο πλαίσιο της διεύρυνσης.

<SPEAKER ID=21 NAME="Barros Moura">
Κύριε Πρόεδρε, αγαπητοί συνάδελφοι, η παρούσα έκθεση έχει ως αφετηρία την αδιαμφισβήτητη επιτυχία που αποτέλεσε η καθιέρωση του ενιαίου νομίσματος, μία εξέλιξη που επήλθε ως αποκορύφωμα μιας πορείας σύγκλισης η οποία ακολουθήθηκε με αυστηρότητα. Η δημιουργία της Οικονομικής και Νομισματικής Ένωσης, που διαθέτει μία ανεξάρτητη Ευρωπαϊκή Κεντρική Τράπεζα, ισοδυναμεί με ποιοτικό μετασχηματισμό της Ευρωπαϊκής Ένωσης, με την ανάδυση μίας γνήσιας υπερεθνικής πολιτικής εξουσίας η οποία αναλαμβάνει αρμοδιότητες σε θέματα νομισματικής και συναλλαγματικής πολιτικής που προηγουμένως ενέπιπταν στη σφαίρα της εθνικής κυριαρχίας των κρατών.
<P>
Αλλά το θεσμικό οικοδόμημα της Οικονομικής και Νομισματικής Ένωσης χαρακτηρίζεται από έλλειψη ισορροπίας, στο βαθμό που η καθιέρωση συγκεντρωτικών εξουσιών καθοδήγησης της νομισματικής πολιτικής δεν συνοδεύεται από την άσκηση, από πλευράς Ένωσης, πραγματικών εξουσιών αποτελεσματικού συντονισμού των οικονομικών πολιτικών μέσω της χάραξης γενικών προσανατολισμών και της θέσπισης μίας πολυμερούς εποπτείας με δεσμευτικό χαρακτήρα. Ταυτόχρονα, αναδεικνύεται η ανεπάρκεια των μηχανισμών της Ένωσης που προσβλέπουν στη διασφάλιση της διαφάνειας και της δημοκρατικής ευθύνης, όσον αφορά τη δράση της Ευρωπαϊκής Κεντρικής Τράπεζας.
<P>
Με σκοπό την αντιμετώπιση των προαναφερθέντων προβλημάτων, η έκθεση προβάλλει δύο μεθόδους: πρώτον, την ενδελεχή αξιοποίηση των δυνατοτήτων που προσφέρουν οι ισχύουσες Συνθήκες, συγκεκριμένα μέσω της διοργανικής συμφωνίας που έχει ήδη προταθεί από το Ευρωπαϊκό Κοινοβούλιο· δεύτερον, μία αναθεώρηση των Συνθηκών, δεδομένου ότι τώρα, μετά την επιτυχή μετάβαση στο ευρώ, απομακρύνθηκε ο κίνδυνος υπονόμευσης της ίδιας της Οικονομικής και Νομισματικής Ένωσης από τη δρομολόγηση μίας διαδικασίας μεταρρύθμισης. Πρόκειται για το περίφημο επιχείρημα του «κουτιού της Πανδώρας».
<P>
Η σημερινή κατάσταση, με μία κοινή νομισματική αρχή δίχως συγχρόνως να υπάρχει μια ανάλογη πολιτική αρχή, καθιστά εμφανές το έλλειμμα δημοκρατικής νομιμότητας της Ένωσης και, από την άλλη, έχει αντίκτυπο στο ίδιο το περιεχόμενο των οικονομικών και κοινωνικών πολιτικών που εφαρμόζουν τα κράτη μέλη, των οποίων η πιθανή αναντιστοιχία με την κεντρικώς σχεδιαζόμενη νομισματική πολιτική ενδέχεται να οδηγήσει σε περαιτέρω αύξηση της αυστηρότητας αυτής της τελευταίας με σκοπό την εξασφάλιση του πρωταρχικού στόχου της διατήρησης της σταθερότητας των τιμών, ενώ θα έπρεπε επίσης θα διασφαλισθούν σε παρόμοια επίπεδα όλες συνολικά οι πολιτικές της Ευρωπαϊκής Ένωσης, και συγκεκριμένα οι πολιτικές για προώθηση της απασχόλησης και καταπολέμηση της ανεργίας.
<P>
Έτσι, η έκθεση προβάλλει την άποψη πως η Ευρωπαϊκή Ένωση θα πρέπει να προικιστεί με πραγματικές δυνατότητες χάραξης και διασφάλισης, σε ευρωπαϊκό επίπεδο, συντονισμένων οικονομικών πολιτικών ικανών να προωθήσουν την αλληλεγγύη, την οικονομική και κοινωνική συνοχή και την ισότητα ευκαιριών ανάμεσα σε όλους τους πολίτες των κρατών μελών. Προς το σκοπό αυτό επιβάλλεται η θέσπιση ενός συνταγματικού πλαισίου, απ' όπου επί του παρόντος θα ήθελα να υπογραμμίσω τη θεσμοθέτηση μίας Οικονομικής και Κοινωνικής Ένωσης που θα αποτελέσει το πολιτικό αντίβαρο της Νομισματικής Ένωσης, καθώς και τη θέσπιση ενός νέου κοινωνικού συμβολαίου, που θα αποτελεί το υπόβαθρο της αλληλεγγύης μεταξύ των Ευρωπαίων και θα βασίζεται σε μια ελάχιστη κοινωνική εναρμόνιση: εργατική νομοθεσία, κοινωνική ασφάλιση, καταπολέμηση του κοινωνικού αποκλεισμού, προαγωγή της απασχόλησης.
<P>
Οι προτάσεις σχετικά με τη Νομισματική Ένωση αποσκοπούν στην εξασφάλιση της ανεξαρτησίας της Ευρωπαϊκής Κεντρικής Τράπεζας, ενισχύοντας όμως ταυτόχρονα τη δημοκρατική της ευθύνη. Βασικός σκοπός των προτάσεων που αφορούν την Οικονομική Ένωση είναι η διασφάλιση του πραγματικού συντονισμού και της συνεκτικότητας στον τομέα των οικονομικών πολιτικών ανάμεσα στην Ένωση και τα κράτη μέλη, κάτι που θα επιτευχθεί με μια σύνθεση πολιτικής με υποχρεωτική εφαρμογή.
<P>
Προς το σκοπό αυτό, εφόσον διαπιστωθεί η ανεπάρκεια και η ακαταλληλότητα του Συμφώνου Σταθερότητας, θα χρειαστεί να αντικατασταθεί το μέσον της σύστασης από την απόφαση όσον αφορά τη χάραξη ετησίως των γενικών προσανατολισμών οικονομικής πολιτικής, καθώς και την πολυμερή εποπτεία της εφαρμογής τους.
<P>
Σε ό, τι αφορά τα θεσμικά όργανα, η έκθεση προτείνει την ενίσχυση του ρόλου ελέγχου και συναπόφασης του Κοινοβουλίου σε όλα τα θέματα που άπτονται της Οικονομικής και Νομισματικής Ένωσης, την ενίσχυση του ρόλου της Επιτροπής ως φορέα λήψης πρωτοβουλιών και πολιτικής ώθησης, οπότε θα έπρεπε να αυξηθεί και η πολιτική της ευθύνη, τον καλύτερο συντονισμό των εργασιών του Συμβουλίου κατά τρόπο ώστε να διασφαλισθεί η προτεραιότητα της πολιτικής για μακροοικονομικές ρυθμίσεις επί της τάσης συγκέντρωσης της εξουσίας στο Συμβούλιο ECOFIN, την παρακολούθηση, από φορείς που απολαμβάνουν δημοκρατική νομιμότητα, του οικονομικού και τυπικού συντονισμού που διεξάγει το Συμβούλιο Ευρώ 11, όπως επίσης και τη συμμετοχή των εθνικών κοινοβουλίων στις διαδικασίες παρακολούθησης της Οικονομικής και Νομισματικής Ένωσης.
<P>
Όσον αφορά την εξωτερική εκπροσώπηση της Οικονομικής και Νομισματικής Ένωσης, η έκθεση προτείνει την έκφρασή της με μία ενιαία φωνή, με την παρέμβαση του Συμβουλίου, της Επιτροπής και της Ευρωπαϊκής Κεντρικής Τράπεζας, επί θεμάτων που εμπίπτουν στις αντίστοιχες αρμοδιότητες του κάθε οργάνου, στο πλαίσιο των διεθνών χρηματοδοτικών φορέων, όπως είναι το ΔΝΤ και η Ομάδα των Οκτώ. Προσδοκώμενος στόχος πρέπει να είναι η αξιοποίηση της εξουσίας που παρέχει το ευρώ, ένα νόμισμα ικανό να αντιταχθεί στην υπεροχή του δολαρίου ώστε να επιτύχει μία οικονομική ρύθμιση της παγκοσμιοποίησης που θα σταθεί ικανή να προαγάγει τη δικαιοσύνη και αντιμετωπίσει την ηγεμονία των Ηνωμένων Πολιτειών.
<P>
Τελειώνοντας, θα ήθελα να αναφέρω τις προτάσεις σχετικά με τη χάραξη νέων ευρωπαϊκών πολιτικών που, κατά την εκτίμηση της έκθεσης, καθίστανται απαραίτητες λόγω της μετάβασης στην Οικονομική και Νομισματική Ένωση: πρόκειται για την παροχή εγγυήσεων ότι η απασχόληση θα αποτελέσει την πρώτη οικονομική προτεραιότητα της Ένωσης, για τη φορολογική εναρμόνιση, για την εφαρμογή μιας κοινωνικής πολιτικής η οποία θα προάγει και θα διασφαλίζει το ευρωπαϊκό κοινωνικό πρότυπο, για την κατάρτιση ενός προϋπολογισμού ομοσπονδιακής έμπνευσης που θα προωθεί την οικονομική και κοινωνική συνοχή και θα επιτρέπει την αντιμετώπιση των ασύμμετρων κρίσεων και πληγμάτων που θα εκδηλώνονται σε ένα ή σε διάφορα κράτη μέλη. Πρόθεσή μας δεν είναι να θέσουμε υπό αίρεση την Οικονομική και Νομισματική Ένωση. Αυτό που επιδιώκουμε είναι να συνοδευθεί το συγκεκριμένο ποιοτικό βήμα από ανάλογες δημοκρατικές προόδους σε πολιτικό, οικονομικό και κοινωνικό επίπεδο.

<SPEAKER ID=22 NAME="Herman">
Κύριε Πρόεδρε, αγαπητοί συνάδελφοι, στο σύντομο χρονικό διάστημα που μου διατέθηκε θα περιορίσω τους συλλογισμούς μου σε τρία σημεία: το συντονισμό των οικονομικών πολιτικών, οι οποίες παραμένουν στη σφαίρα των εθνικών αρμοδιοτήτων, την προληπτική εποπτεία και την εξωτερική εκπροσώπηση της Νομισματικής Ένωσης.
<P>
Όσον αφορά το πρώτο σημείο, γνωρίζουμε ότι η σημερινή κατάσταση δεν είναι ικανοποιητική. Γιατί; Διότι στο Αμστερνταμ μάς είπαν: «Μην πειράξετε το κεφάλαιο της Νομισματικής Ένωσης γιατί αλλιώς θα ανοίξετε το κουτί της Πανδώρας και δεν γνωρίζουμε τι θα βγει από αυτό». Επρόκειτο για ένα πρόσχημα το οποίο απέκρυπτε τη δυσφορία, τις αβεβαιότητες, την περιορισμένη πεποίθηση πολλών κυβερνήσεων. Συνεπώς, κουκουλώσαμε το πρόβλημα. Σήμερα, όμως, το πρόβλημα επανέρχεται στην επιφάνεια. Έχουμε μία νομισματική πολιτική έναντι 15 οικονομικών πολιτικών· είναι σαφές ότι καλούμεθα να προσπαθήσουμε να εξισορροπήσουμε όλα αυτά με επιχειρησιακό και λειτουργικό τρόπο. Δεν το επιτύχαμε. Είπαμε: «Θα προβούμε σε συστάσεις», τους περιβόητους γενικούς προσανατολισμούς οικονομικής πολιτικής. Όμως, είδαμε από την αρχή ότι οι γενικοί αυτοί προσανατολισμοί οικονομικής πολιτικής ήσαν καταστροφή.
<P>
Τι συνέβη; Αυτό που συνέβη είναι ότι οι εκπρόσωποι των εθνικών διοικήσεων και των υπουργείων Οικονομικών αποφάσισαν να μην αλλάξουν τίποτα και να μην εκφράσουν ούτε την ελάχιστη κριτική έναντι των πολιτικών που ασκούν οι χώρες τους. Αποτέλεσμα: αυτοί οι γενικοί προσανατολισμοί οικονομικής πολιτικής έγιναν μαγικές συνταγές που κατέληξαν σε πολύ γενικόλογες διακηρύξεις αρχών οι οποίες δεν δεσμεύουν κανέναν. Συνεπώς, το αποτέλεσμα υπήρξε μία αποτυχία και παρατηρήσαμε την προώθηση εντελώς διαφορετικών οικονομικών πολιτικών οι οποίες ελάχιστα συνέκλιναν.
<P>
Η κατάσταση αυτή πρέπει να συσχετισθεί με την έντονη αντίθεση που υπάρχει ανάμεσα στην υγιέστατη αμερικανική οικονομία και τη χωλαίνουσα ευρωπαϊκή οικονομία. Πράγματι, μετά την πανηγυρική καθιέρωση του ευρώ, η πραγματικότητα πήρε ξανά το πάνω χέρι, και η πραγματικότητα είναι ότι οι οικονομικές πολιτικές των κυβερνήσεων είναι ανεπαρκείς. Δεν θα ασκήσω πολεμική εδώ, όμως πρέπει να αναγνωρίσουμε σαφώς ότι η επιστροφή στην εξουσία της σοσιαλιστικής πλειοψηφίας δεν βελτίωσε τα πράγματα από την άποψη αυτή.
<P>
Δεύτερο σημείο: η προληπτική εποπτεία. Οι οικονομικοί κύκλοι δεν έχουν ακόμη αντιληφθεί επαρκώς τις τεράστιες μεταλλαγές που υπέστησαν οι διεθνείς κεφαλαιαγορές. Πιστεύουν ότι το σημερινό σύστημα, σύμφωνα με το οποίο κάθε χώρα οργανώνει τον έλεγχο των τραπεζών, επαρκεί. Όμως, βρισκόμαστε σε έναν άλλο κόσμο! Πρόκειται για τον κόσμο του Ίντερνετ, τον κόσμο της παγκοσμιοποίησης και τα μέσα ελέγχου των κεφαλαιαγορών είναι σαφώς ανεπαρκή, ακόμη και σε ευρωπαϊκό επίπεδο. Συνεπώς, μπροστά στην κατάσταση αυτή επιβάλλεται μια ριζική τομή σε ψυχολογικό και πολιτισμικό επίπεδο. Είναι σαφές: η σημερινή κατάσταση στην Ευρώπη δεν είναι ικανοποιητική και πρέπει να εξευρεθεί λύση. Δεν είμαι εγώ που το λέω αυτό, αλλά άτομα τόσο λογικά και διαλλακτικά όσο και ο κ. Lamfalussy.
<P>
Δεν θα εισέλθω σε λεπτομέρειες εδώ - δεν έχω χρόνο - και θα επιθυμούσα να θίξω εν συντομία το τρίτο πρόβλημα: την εξωτερική εκπροσώπηση. Είδαμε τα αποτελέσματα. Σήμερα, οι Ευρωπαίοι είναι ακόμη ανίκανοι να μιλήσουν με μία ενιαία φωνή όταν πρόκειται για νομισματικά προβλήματα μολονότι διαθέτουν μία νομισματική πολιτική. Πρόκειται για το ίδιο πρόβλημα: ο καθένας θέλει να διατηρήσει τις εξουσίες που έχει, ο καθένας αρνείται στην Επιτροπή το δικαίωμα να μιλήσει εξ ονόματός του με συνέπεια, στην Ομάδα των Επτά ή αλλού, να πληρώνουμε, αλλά να μην αποφασίζουμε, να μην ασκούμε επιρροή.
<P>
Ιδού τα τρία πράγματα τα οποία θα έπρεπε να διορθωθούν. Διαπιστώνω ότι το Συμβούλιο απουσιάζει. Όσον αφορά τον κ. de Silguy, γνωρίζω ότι είναι πεπεισμένος για την ορθότητα των λεγόμενών μου, όμως το Συμβούλιο είναι αυτό το οποίο πρέπει να πεισθεί και πιστεύω ότι η Επιτροπή και το Κοινοβούλιο θα ήταν καλό να συνεννοηθούν προκειμένου να το επιτύχουν αυτό.

<SPEAKER ID=23 NAME="Randzio-Plath">
Κύριε Πρόεδρε, ο εισηγητής στην εξαίρετη έκθεσή του παρέπεμψε δικαιολογημένα στα περαιτέρω προβλήματα των θεσμικών ζητημάτων τόσο σε σχέση με τη Νομισματική Ένωση όσο και σε σχέση με τη διεύρυνση. Πρέπει πράγματι να δώσουμε πολύ μεγαλύτερη πολιτική βαρύτητα και να εντείνουμε τις σκέψεις μας σχετικά με τον τρόπο επίλυσης των ζητημάτων αυτών. Ιδιαίτερο βάρος πρέπει να δοθεί στο ζήτημα της εξωτερικής εκπροσώπησης και προπάντων στον συντονισμό των εθνικών πολιτικών. Όσον αφορά την εξωτερική εκπροσώπηση θέλω να προσθέσω ότι πρέπει να μιλάμε με μία ενιαία φωνή, όπως ακριβώς τόνισε και ο εισηγητής. Λόγω του ρόλου της ως κινητήριας δύναμης της ευρωπαϊκής ενοποίησης και θεματοφύλακα των Συνθηκών, πρέπει να παραχωρήσουμε στην Επιτροπή το δικαίωμα της ισότιμης συμμετοχής στην εξωτερική εκπροσώπηση. Το Κοινοβούλιο πρέπει να συνεχίσει να υποστηρίζει τη θέση αυτή.
<P>
Ιδιαίτερη σημασία έχει ωστόσο να εκμεταλλευθούμε σωστά την επιτυχή έναρξη της Νομισματικής Ένωσης, ώστε να μειωθεί το δημοκρατικό έλλειμμα της Ευρωπαϊκής Ένωσης. Έφθασε πλέον η στιγμή που θα πρέπει να παραχωρηθεί στο Ευρωπαϊκό Κοινοβούλιο δικαίωμα λόγου όχι μόνο σε σχέση με την ετήσια οικονομική έκθεση και τις κατευθυντήριες γραμμές της οικονομικής πολιτικής, αλλά και σε σχέση με το σύνολο των ζητημάτων διαδικασίας για τον εντοπισμό του υπερβολικού ελλείμματος καθώς και σε σχέση με τις διαβουλεύσεις για τα σχέδια σταθερότητας και τα προγράμματα σύγκλισης, ένα δικαίωμα λόγου που να αντιστοιχεί στην περαιτέρω ανάπτυξη της δημοκρατίας στην Ευρωπαϊκή Ένωση. Αυτό είναι απαραίτητο ιδίως ως προς τη διεύρυνση, ιδίως ως προς τη Νομισματική Ένωση και τη διαμόρφωσή της.
<P>
Στο πλαίσιο αυτό θέλω να επισημάνω ακόμα το εξής. Η ύπαρξη του Συμβουλίου Ευρώ των 11 μπορεί να είναι μία σκόπιμη και ιδιαίτερα υπαρκτή διαδικασία. Δεν θέλω να ασκήσω κριτική, αντίθετα θέλω να επικροτήσω το γεγονός ότι και από την πλευρά του Συμβουλίου καταβάλλονται προσπάθειες για έναν καλύτερο συντονισμό των εθνικών οικονομικών πολιτικών και διεξάγονται οι πρώτες συζητήσεις για το περιεχόμενο μίας σύνθεσης πολιτικής που θα είναι σε θέση να προσφέρει θετικά ερεθίσματα για την ανάπτυξη, τις επενδύσεις και τη δημιουργία θέσεων εργασίας. Το ζητούμενο είναι προπάντων η νομισματική πολιτική να μην υπάγεται πλέον αποκλειστικά στην αρμοδιότητα της Ευρωπαϊκής Κεντρικής Τράπεζας και, αντιστοίχως, η εισοδηματική πολιτική να μην εμπίπτει στην αποκλειστική αρμοδιότητα των κοινωνικών εταίρων αλλά και η δημοσιονομική πολιτική στην αποκλειστική αρμοδιότητα των κρατών μελών. Χρειαζόμαστε τη σύμπραξη των φορέων αυτών.
<P>
Από την σύμπραξη αυτή δεν πρέπει να αποκλεισθεί το Ευρωπαϊκό Κοινοβούλιο. Το Συμβούλιο Ευρώ των 11 δεν είναι ένας θεσμός που έχει θεσμοθετηθεί από κάποια συνθήκη. Συνεπώς, χρειαζόμαστε πραγματικά μία διοργανική συμφωνία. Ελπίζω πως η γερμανική και η φινλανδική Προεδρία θα βρουν μία διαδικασία για να συμπεριλάβουν το Ευρωπαϊκό Κοινοβούλιο στις διαβουλεύσεις αυτές, και πως εμείς, που εκπροσωπούμε τους πολίτες της Ευρώπης, θα μπορέσουμε να δώσουμε πραγματικά μία ώθηση, ώστε να επιτευχθεί μία εξισορροπημένη σύνθεση πολιτικής που θα αποβεί προς όφελος της απασχόλησης στην Ευρωπαϊκή Ένωση. Η εν λόγω διοργανική συμφωνία έπρεπε να έχει επιτευχθεί από καιρό. Το 1994 είχαμε ήδη κρούσει τον κώδωνα και πριν από το 2000 πρέπει να έχει συναφθεί η συμφωνία αυτή.

<SPEAKER ID=24 LANGUAGE="DE" NAME="Brok">
Κύριε Πρόεδρε, αγαπητοί συνάδελφοι, συμφωνώ απόλυτα με το ότι την καθιέρωση του ευρώ θα πρέπει να την ακολουθήσει μία βελτιωμένη και συντονισμένη οικονομική πολιτική. Αυτό είναι επιτακτικά αναγκαίο προκειμένου να ολοκληρωθεί και να καταστεί αποτελεσματικό το συνολικό σχέδιο. Θέλω όμως να σας προειδοποιήσω σχετικά με την έννοια «αντίβαρο». Δεν πρόκειται για κάποιο αντίβαρο στην Ευρωπαϊκή Κεντρική Τράπεζα, αλλά για μία συμπλήρωση, και αυτό είναι κάτι τελείως διαφορετικό. Διότι δεν επιθυμούμε ένα πολιτικό αντίβαρο στον προσανατολισμό της Ευρωπαϊκής Κεντρικής Τράπεζας προς τη σταθερότητα, δεδομένου ότι αυτός είναι αυθύπαρκτος και δεν μπορεί να αλλάξει, ούτε θα υποστηρίξουμε τις προσπάθειες υπονόμευσης του Συμφώνου Σταθερότητας μέσω της σύνθεσης πολιτικής.
<P>
Είμαι της άποψης πως πρέπει να καταστήσουμε σαφές ότι αυτή η συμπληρωματική συντονιστική πολιτική είναι το αποφασιστικής σημασίας σημείο εκκίνησης για τη στήριξη της σταθερότητας, ότι η σταθερότητα αποτελεί προϋπόθεση και όχι απλά ένα στόχο ανάμεσα σε άλλους καθώς και ότι θα πρέπει να ασκήσουμε στη βάση αυτή μία εύλογη οικονομική πολιτική προς όφελος της ανάπτυξης, της προόδου και της απασχόλησης. Αυτή είναι μία σύλληψη διαφορετική από εκείνη που μας εξέθεσε η κ. Randzio-Plath. Πιστεύουμε επίσης ότι αυτά που αναφέρονται σε σχέση με το κοινωνικό συμβόλαιο δεν μπορούν να παραμείνουν με αυτή τη μορφή. Θέλουμε μία προσέγγιση των εθνικών κοινωνικών πολιτικών. Δεν επιθυμούμε όμως να επιλέξουμε ένα κοινωνικό συμβόλαιο ως αντίβαρο στην Ευρωπαϊκή Κεντρική Τράπεζα, καθότι έχουμε ασκήσει μέχρι σήμερα εύλογη πολιτική στον κοινωνικό τομέα, η οποία στηριζόταν στη βάση των ελάχιστων προδιαγραφών και όχι στην εναρμόνιση. Πιστεύω ότι αυτό αποτελεί μία σημαντική πτυχή που δεν θα πρέπει να ξεχνάμε.
<P>
Κύριε Πρόεδρε, επιτρέψτε μου ακόμα μία παρατήρηση σχετικά με την εξωτερική εκπροσώπηση. Πρέπει να δώσουμε βαρύτητα στη μεγαλύτερη συμμετοχή της Επιτροπής, όπως είπε και ο κ. Herman. Η Ευρωπαϊκή Οικονομική και Νομισματική Ένωση είναι ζήτημα του πρώτου πυλώνα. Είναι αποστολή της Κοινότητας. Οι Υπουργοί Οικονομικών συμπεριφέρονται σαν να επρόκειτο για διακυβερνητικό ζήτημα, τόσο ως προς την εξωτερική εκπροσώπηση, όσο και ως προς το ρόλο που θεωρούν εν τη αλαζονεία τους ότι κατέχει το Συμβούλιο Ευρώ των 11. Για τον λόγο αυτό θα έπρεπε να καταστήσουμε ως Κοινοβούλιο σαφές ότι δεν θα επιτρέψουμε να αποδυναμωθεί μία κοινοτική αποστολή και να γίνει απλά μια διακυβερνητική εκδήλωση, μόνο και μόνο επειδή αυτό ικανοποιεί τη φιλαρέσκεια των Υπουργών Οικονομικών.

<SPEAKER ID=25 LANGUAGE="NL" NAME="Neyts-Uytterbroeck">
Κύριε Πρόεδρε, συνάδελφοι, όποιος διαβάσει τον τίτλο αυτής της έκθεσης θα λάβει την εντύπωση ότι αφορά τις συνταγματικές πτυχές της ΟΝΕ υπό το φως της διεύρυνσης. Δεν φαίνεται ωστόσο να συμβαίνει αυτό, διότι γίνεται αναφορά στη διεύρυνση μόνο μία φορά και μάλιστα έμμεσα, υπό την αιτιολογική σκέψη Α. Ο εισηγητής δεν ασχολείται τόσο με τη διεύρυνση και τις συνέπειές της για την ΟΝΕ ή αντιστρόφως. Ο εισηγητής ανέλαβε την εκπόνηση της έκθεσης αυτής για να ζητήσει ένα ούτως ειπείν δεσμευτικό πολιτικό μίγμα κοινωνικών, φορολογικών και οικονομικών μέτρων τα οποία να είναι το ίδιο υποχρεωτικής εφαρμογής όσο και τα μέτρα σχετικά με την ΟΝΕ.
<P>
Δεν αμφιβάλλω, κύριε Πρόεδρε και συνάδελφοι, ότι ο εισηγητής θεωρεί καλή τη πίστει ότι μπορεί κανείς να επιβάλει την οικονομική άνοδο και την απασχόληση μέσω κανονισμών, παρά τις πολλές περί του αντιθέτου αποδείξεις. Η Ομάδα μου και εγώ προσωπικά δεν συμφωνούμε με την άποψη αυτή. Δεν συμμεριζόμαστε τέτοιες ιδέες, και γι' αυτό η συντριπτική πλειοψηφία της Ομάδας μας θα καταψηφίσει την έκθεση Barros Moura.
<P>
Κατόπιν τούτου, , θα ήθελα να διευκρινίσω την άποψή μας. Είμαστε υπέρ μίας εντονότερης και διαρκέστερης συμμετοχής του Ευρωπαϊκού Κοινοβουλίου στον καθορισμό των γενικών προσανατολισμών. Δεν θα θέλαμε ωστόσο οι προσανατολισμοί αυτοί να λάβουν τη μορφή οδηγιών. Είμαστε δηλαδή υπέρ της προταθείσας διοργανικής συμφωνίας. Είμαστε υπέρ της κοινωνικής συνοχής, αλλά δεν πιστεύουμε ότι μπορούν να επιβληθούν αυτές οι ελάχιστες προδιαγραφές.
<P>
Είμαστε, τέλος, υπέρ αυστηρών και σαφών κανόνων προληπτικής εποπτείας. Δεν πιστεύουμε ωστόσο, κύριε Πρόεδρε και κύριοι συνάδελφοι, ότι ένα Συμβούλιο Υπουργών - ακόμα και αν το αποτελούν σοφοί - θα είναι σε θέση να εξασφαλίσει απασχόληση και ευημερία μέσω μίας δέσμης μέτρων.

<SPEAKER ID=26 LANGUAGE="FR" NAME="Herzog">
Κύριε Πρόεδρε, με μεγάλη ειλικρίνεια, παρ' όλη την εκτίμηση που αισθάνομαι για το έργο του Josι Barros Moura, νομίζω ότι εναπομένουν να γίνουν ακόμη πολλά και δεν είμαστε καθόλου έτοιμοι γι' αυτό. Θέλω να κάνω τρεις παρατηρήσεις.
<P>
Εν πρώτοις, λέγεται ότι δεν υπάρχει λόγος να αμφισβητηθούν οι βάσεις της Οικονομικής και Νομισματικής Ένωσης. Όμως, νομίζω ότι η οικονομική πραγματικότητα, όπως οι κοινωνικές εντάσεις και οι κοινωνικές και εθνικές συγκρούσεις, θα έχουν ως αποτέλεσμα τον επαναπροσδιορισμό των συμφωνηθέντων. Ειδικότερα, στο νομικό πλαίσιο και στις θεσμικές διαδικασίες, έχουμε μία ουσιαστική διαρθρωτική αποσύζευξη της κοινωνικής και οικονομικής πτυχής με αποτέλεσμα να περιθωριοποιείται η κοινωνική πτυχή. Εξάλλου, εσείς οι ίδιοι μιλάτε μόνο για ελάχιστα. Σχετικά με αυτό, στη γνωμοδότηση του κ. Fernand Herman υπάρχει ένα σημείο το οποίο στηρίζω ιδιαίτερα: η επανένωση των διαδικασιών συντονισμού των πολιτικών για την απασχόληση και των οικονομικών πολιτικών. Αυτό θα αποτελούσε ένα σημαντικό βήμα προς τη σωστή κατεύθυνση.
<P>
Εξάλλου, αποδέχεσθε το σύμφωνο δημοσιονομικής σταθερότητας έτσι ως έχει. Κρίνω ότι θα πρέπει να αναγνωρισθεί η ανάγκη αύξησης των δημοσίων δαπανών προκειμένου να χρηματοδοτηθεί η ανάπτυξη. Δεν πρόκειται για το δημοσιονομικό έλλειμμα αυτό καθεαυτό, αλλά για τη χρηματοδότηση της ανάπτυξης. Τέλος, όσον αφορά τα καταστατικά της Κεντρικής Τράπεζας και του Ευρωπαϊκού Συστήματος Κεντρικών Τραπεζών, μιλάτε μόνο για αποσπασματικές βελτιώσεις. Πιστεύω ότι έχουμε ανάγκη ενός είδους οδηγίας πλαίσιο για τη ρύθμιση του Ευρωπαϊκού Συστήματος Κεντρικών Τραπεζών.
<P>
Κατά δεύτερο λόγο, και εν συντομία, στηρίζετε τα πάντα στο συντονισμό των οικονομικών πολιτικών. Όμως, όπως έχει ήδη λεχθεί, υπάρχει ένα πρόβλημα βούλησης, περιεχομένου και μέσου. Αυτό απαιτεί, κατά τη γνώμη μου, μία ιδιαίτερα αναβαθμισμένη δημοκρατική μέθοδο. Ο ρόλος του Ευρωπαϊκού Κοινοβουλίου κατά τη στάθμιση των επιλογών κοινωνικής και οικονομικής πολιτικής θα καταστεί θεμελιώδης, ελπίζω σε συντονισμό με τα εθνικά κοινοβούλια. Δεν μπορούμε, όπως προτείνετε, να προβλέψουμε μία απλή διαβούλευση και μία συζήτηση σχετικά με ένα μοναδικό κείμενο της Επιτροπής.
<P>
Τέλος, κατά τρίτο λόγο, αναφορικά με τις σχέσεις του Ευρωπαϊκού Κοινοβουλίου με την Ευρωπαϊκή Κεντρική Τράπεζα, μήπως πρόκειται για νομιμοποίηση της πολιτικής της Τράπεζας από το Κοινοβούλιο, ή μάλλον για τη δημιουργία μίας πολιτικής δύναμης έναντι της Κεντρικής Τράπεζας; Έχουμε ανάγκη διαλόγου, όμως σε ένα πολιτικό πλαίσιο στο οποίο οι πολιτικές της Ένωσης, οι οποίες καλύπτουν κοινωνικούς στόχους και τη βιώσιμη ανάπτυξη, θα πρέπει να λαμβάνονται επίσης υπόψη κατά τις επιλογές της νομισματικής πολιτικής. Συνεπώς, αγαπητοί συνάδελφοι, ας συνεχίσουμε το έργο μας.

<SPEAKER ID=27 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι, όταν πέρυσι, στις 2 Μαΐου, το Σώμα έδωσε τη συγκατάθεσή του για την έναρξη του τρίτου σταδίου της Νομισματικής Ένωσης, πολλοί από τους ομιλητές υποστήριξαν τη θέση ότι το κοινό νόμισμα θα οδηγούσε σχεδόν αυτόματα σε μία πολιτική ένωση που, βάσει της εσωτερικής της λογικής, θα ξεπερνούσε την ανισότητα μεταξύ οικονομικής και πολιτικής ολοκλήρωσης της Ευρώπης. Αυτό ήταν μία επικίνδυνη ψευδαίσθηση που ήταν ήδη τότε εμφανής σε όσους ήθελαν να το δουν. Πιστεύω ότι σήμερα βλέπουμε ξεκάθαρα την ψευδαίσθηση αυτή. Όποιος πίστεψε πως το κοινό νόμισμα επρόκειτο να οδηγήσει αναπόφευκτα σε μία κοινή οικονομική πολιτική, επομένως και σε μία πολιτική για την απασχόληση και, τέλος, σε μία κοινωνική ένωση, σήμερα θα πρέπει να αισθάνεται μεγάλη απογοήτευση. Οι Σύνοδοι Κορυφής με θέμα την απασχόληση αποτυγχάνουν η μία μετά την άλλη. Οι οικονομικοί φορείς της ευρωπαϊκής ολοκλήρωσης δεν πρόκειται να επιτύχουν την πολιτική ένωση της Ευρώπης. Και τούτο, διότι πολλοί έχουν υπερβολικά μεγάλο συμφέρον να δημιουργήσουν μία Ευρώπη ως αγορά δίχως πολιτικό χαρακτήρα.

<SPEAKER ID=28 LANGUAGE="EN" NAME="Spiers">
Κύριε Πρόεδρε, υπάρχουν πολλοί λόγοι για να καλωσορίσουμε την έκθεση του κ. Barros Moura. Παρά τα λεγόμενα του κ. Voggenhuber, η ΟΝΕ θα έχει σίγουρα μεγάλες πολιτικές συνέπειες. Είναι πρώιμο να αναμένουμε να δούμε μία άμεση και πλήρη οικονομική και κοινωνική ένωση έπειτα από πέντε εβδομάδες. Η ΟΝΕ Θα προκαλέσει μεγάλες πολιτικές συνέπειες, τις οποίες πολύ συχνά υποβαθμίζουν ή ακόμη και αρνούνται οι εισηγητές της. Ο κ. Barros Moura αξίζει συγχαρητήρια για το γεγονός ότι τονίζει αυτές τις πολιτικές συνέπειες.
<P>
Του αξίζουν επίσης συγχαρητήρια, επειδή επιδιώκει να διασφαλίσει ότι η ΟΝΕ δεν θα διευρύνει το δημοκρατικό έλλειμμα περισσότερο από το απολύτως απαραίτητο. Δεν υπάρχει αμφιβολία ότι θα διευρυνθεί: μία ανεξάρτητη, σχεδόν χωρίς να λογοδοτεί κεντρική τράπεζα που θα δημοσιεύει τα πρακτικά της κατά κάποιο τρόπο εκ των υστέρων, μου φαίνεται απολύτως ανεπιθύμητη. Ωστόσο, ο κ. Barros Moura προβαίνει σε διάφορες λογικές προτάσεις, προκειμένου να διασφαλισθεί ότι το δημοκρατικό έλλειμμα δεν θα διευρυνθεί υπέρμετρα.
<P>
Παρ' όλα αυτά, εκφράζω κάποιες ανησυχίες για την έκθεση, και ομιλώ εδώ εκ μέρους των άλλων ευρωβουλευτών του βρετανικού Eργατικού Κόμματος. Πιο συγκεκριμένα, δεν επιδοκιμάζουμε την πρόταση να διαφυλάξουμε το Συμβούλιο Ευρώ-X στη Συνθήκη. Ήδη, τέσσερα κράτη μέλη δεν είναι στην πραγματικότητα μέλη της Νομισματικής Ένωσης και, καθώς η διεύρυνση θα προχωρά, θα ενταχθούν και άλλα μέλη στην Ευρωπαϊκή Ένωση, χωρίς να προσχωρήσουν στο ευρώ. Θα πρέπει να είμαστε επιφυλακτικοί μήπως θεσμοθετήσουμε μία Ευρώπη δύο ταχυτήτων, με τον τρόπο που θα το έπραττε η περιχαράκωση του Συμβουλίου Ευρώ-X στη Συνθήκη.
<P>
Δεν αποδεχόμαστε επίσης την ανάγκη εναρμόνισης της φορολογίας με ειδική πλειοψηφία. Ήδη, όχι μόνο στη Βρετανία αλλά και σε όλη την Ευρώπη, υπάρχει μεγάλος σκεπτικισμός και ανησυχία για τις επιπτώσεις που θα έχει αυτή η νομισματική ένωση, και θα μπορέσει να έχει επιτυχία μόνο εάν οι διαδικασίες προχωρήσουν με συναίνεση. Εάν προσπαθήσουμε να επιβάλουμε στους ανθρώπους τη φορολογική εναρμόνιση, τότε με αυτό τον τρόπο σίγουρα δεν θα βοηθήσουμε στην επίτευξη αυτής της συναίνεσης στο Ηνωμένο Βασίλειο. Για αυτό τον λόγο, εξάλλου, η αναφορά σε ένα δημοσιονομικό σύστημα ομοσπονδιακού τύπου αναμφισβήτητα δεν βοήθησε: οποιοσδήποτε εδώ μέσα γνωρίζει κάτι για τη βρετανική πολιτική, ξέρει ότι δεν θα πρέπει ποτέ να χρησιμοποιεί τη λέξη «ομοσπονδιακός» σε ένα ευρωπαϊκό πλαίσιο, εάν προσπαθεί να πείσει τους ανθρώπους να συμμετάσχουν πιο στενά στην Ευρωπαϊκή Ένωση. Γι' αυτούς και για άλλους λόγους, οι ευρωβουλευτές του βρετανικού Εργατικού Κόμματος θα απέχουν από την έκθεση του κ. Barros Moura.

<SPEAKER ID=29 LANGUAGE="ES" NAME="Mιndez de Vigo">
Κύριε Πρόεδρε, ως εκπρόσωπος της Ομάδας του Ευρωπαϊκού Λαϊκού Κόμματος θα κλείσω αυτή τη συζήτηση, εξ ονόματος της Ομάδας μου, λέγοντας ότι πρόκειται να υποστηρίξουμε την έκθεση του κ. Barros Moura.
<P>
Πιστεύω ότι αυτή η έκθεση, όπως και η υποστήριξή μας προς τον κ. Barros Moura, δείχνει ότι υπάρχει ουσιαστικά συναίνεση όσον αφορά τις επιπτώσεις της Οικονομικής και Νομισματικής Ένωσης. Πιστεύω, επίσης, ότι η απόφαση της 2ας Μαΐου είναι μια απόφαση θεμελιώδους σημασίας. Για τους Ισπανούς η 2α Μαΐου σημαίνει, εδώ και δύο αιώνες, την εξέγερση εναντίον των Γάλλων. Πιστεύω ότι η 2α Μαΐου, από το 1998 και μετά, θα σημαίνει κάτι άλλο: θα σημαίνει ότι οικοδομούμε μαζί την Ευρώπη.
<P>
Και πιστεύω ότι το πιο σημαντικό στην έκθεση του κ. Barros Moura είναι ότι κοιτάζει προς το μέλλον. Είναι προφανές ότι πρόκειται για μια πορεία που μαστίζεται από δυσκολίες, αφού οικοδομούμε κάτι καινούριο. Νομίζω ότι ήταν ο βαρόνος Lamfalussy αυτός που είπε ότι στη διαδικασία οικοδόμησης του ενιαίου νομίσματος υπάρχουν περισσότερα «αν», περισσότερες υποθέσεις, από ό, τι στο περίφημο ποίημα του Ρούντγιαρντ Κίπλιγκ, που ονομάζεται ακριβώς έτσι: «Αν». Πράγματι, υπάρχουν πολλά «αν» στην πορεία της δημιουργίας του ενιαίου νομίσματος.
<P>
Αυτό που κάνει ο κ. Barros Moura είναι ότι εντοπίζει τα προβλήματα που θα έχουμε να αντιμετωπίσουμε στο μέλλον. Και πιστεύω ότι το κάνει αυτό καλά όσον αφορά τον ρόλο του Ευρωπαϊκού Κοινοβουλίου και τις νέες ευρωπαϊκές πολιτικές. Καταλαβαίνω πολύ καλά ότι στον κ. Spiers - που μου φάνηκε πως είναι περισσότερο old labour παρά new labour - υπάρχουν πολλά πράγματα που δεν αρέσουν. Όμως, κύριε Spiers, τελικώς θα συμβεί.
<P>
Τελικά, θα πρέπει να προβούμε - είτε το θέλουμε είτε όχι - σε μεγαλύτερη εναρμόνιση των φορολογικών πολιτικών και οι αποφάσεις θα πρέπει να εγκρίνονται με ειδική πλειοψηφία. Διότι σε μια διευρυμένη Ευρώπη - που είναι το θέμα που εξετάζει ο κ. Barros Moura - με 28 ή 30 κράτη μέλη, θα είναι αδύνατο να λαμβάνονται αποφάσεις με ομοφωνία. Ασφαλώς το επιθυμητό είναι η συναίνεση, αλλά θα πρέπει να λαμβάνονται αποφάσεις, αν θέλουμε να λειτουργεί η Ευρώπη.
<P>
Και είμαι βέβαιος, κύριε Πρόεδρε, ότι το Ευρωπαϊκό Κοινοβούλιο, που ήταν ανέκαθεν στην πρωτοπορία της ευρωπαϊκής ολοκλήρωσης, θέλει να λειτουργεί η Ευρώπη. Γι' αυτό, πιστεύω ότι πολλές από τις σκέψεις που κάνει ο κ. Barros Moura είναι χρήσιμες και θα είναι χρήσιμες για το μέλλον. Για το λόγο αυτό θα τις υποστηρίξουμε.

<SPEAKER ID=30 LANGUAGE="DA" NAME="Haarder">
Η συνεργασία του ευρώ απαιτεί αυτοπειθαρχία, πράγμα που αποκλείει ορισμένες βλακείες και αναγκάζει τις χώρες να λαμβάνουν περισσότερο υπόψη η μία την άλλη. Η συνεργασία δεν αποτελεί κίνδυνο για την απασχόληση. Είναι προς όφελος της απασχόλησης και της κοινωνικής ασφάλισης. Αποτελεί ωστόσο προειδοποίηση ενάντια στις βλακείες που, ιδίως, ορισμένες σοσιαλδημοκρατικές χώρες διέπρατταν στο παρελθόν βλάπτοντας την πρόνοια και την ασφάλιση. Δυστυχώς υπάρχουν ακόμα σοσιαλδημοκράτες που πιστεύουν ότι πρέπει να προστατευθούμε από τις συνέπειες του ευρώ με νέα συγκεντρωτικά όργανα διαχείρισης. Βλακείες στο τετράγωνο! Τουναντίον, το ευρώ είναι που μας προστατεύει από τις παλιομοδίτικες σοσιαλδημοκρατικές πολιτικές με τις υποτιμήσεις, τα ελλείμματα και την εμπλοκή στις διοικήσεις των κεντρικών τραπεζών.
<P>
Για εμάς, που καταγόμαστε από μια χώρα που τηρεί πολιτική σταθερών ισοτιμιών τα τελευταία 17 χρόνια, η πολιτική αυτή ήταν η ραχοκοκκαλιά της δημιουργίας της πρόνοιας, της ασφάλισης και της απασχόλησης που βιώνουμε όλη αυτή την περίοδο. Χαιρόμαστε που μπορούμε να συνταχθούμε με το ευρώ και κατ' αυτόν τον τρόπο να επωφεληθούμε στο έπακρο από αυτό.

<SPEAKER ID=31 NAME="Παπαγιαννάκης">
Κύριε Πρόεδρε, όταν εγκρίναμε την ΟΝΕ και το ευρώ, θεωρήσαμε ότι με το ευρώ επιστρέφει στην Ευρώπη η πολιτική, και πιστεύω ότι και η έκθεση του συναδέλφου κ. Moura το αποδεικνύει.
<P>
Νομίζω ότι αποδεικνύει, κυρίως, ένα πράγμα: ότι η Συνθήκη του «Αμστερνταμ έχει ήδη τελειώσει και καιρός είναι να ετοιμαζόμαστε για την αναθεώρησή της, μας το είπε ήδη ο κ. Fisher προχθές στο Κοινοβούλιο, το λένε και άλλοι από την γερμανική Προεδρία. Μαθαίνω από τον τύπο, κύριε Πρόεδρε, ότι κάποιες επιτροπές σοφών ήδη εργάζονται ατύπως για αυτήν την αναθεώρηση. Θα έπρεπε, νομίζω, και το Ευρωπαοκό Κοινοβούλιο να ετοιμασθεί με μεγαλύτερη επισημότητα και με τη συμμετοχή όλων μας για τη νέα αναθεώρηση.
<P>
Ως τότε, φυσικά, θεωρώ ότι οι προτάσεις του συναδέλφου κ. Moura είναι πολύ σωστές και τονίζω, κυρίως, αυτές που αφορούν τη διαθεσμική συμφωνία, που θα μπορούσε να δώσει μία πολιτική ερμηνεία στις υπάρχουσες διατάξεις της Συνθήκης, τον έλεγχο του Συμβουλίου του ευρώ 11 -είναι υποκρισία να το αφήνουμε αυτό να ρυθμίζει την πολιτική και να μην έχουμε τίποτα να πούμε- και το σύμφωνο για την κοινωνική πολιτική και την απασχόληση, χωρίς το οποίο δεν έχει καμμία νομιμοποίηση στα μάτια των πολιτών ούτε το ευρώ ούτε η Νομισματική «Ενωση.

<SPEAKER ID=32 LANGUAGE="FR" NAME="Berθs">
Κύριε Πρόεδρε, Κύριε Επίτροπε, αγαπητοί συνάδελφοι, ορισμένοι αναφέρθηκαν στη Συνθήκη του Αμστερνταμ, όμως η κακόμοιρη αυτή Συνθήκη δεν αναφέρει καν τις θεσμικές συνέπειες της μετάβασης στην ΟΝΕ. Ας έλθουμε στο θέμα. Είναι καιρός γιατί, αν δεν μιλήσουμε γι' αυτό, θα διαπιστώσουμε μία πονηρή επιστροφή στη διακυβερνητική μέθοδο, πράγμα το οποίο δεν το επιθυμούμε. Εν πρώτοις, φαίνεται ότι προκύπτουν τρία θεμελιώδη σημεία. Πρώτον, και συμφωνώ με το συνάδελφο Philippe Herzog, χρειαζόμαστε, όπως το ζητούμε στο Σώμα αυτό εδώ και ορισμένο χρόνο, μία στενότερη διάρθρωση των γενικών προσανατολισμών της οικονομικής πολιτικής και των κατευθυντήριων γραμμών για την απασχόληση, διότι αλλιώς η κοινωνική πτυχή θα παραμείνει ένα παράρτημα της οικονομικής. Αυτός δεν είναι ο σωστός τρόπος για την επίλυση των θεμάτων τα οποία τίθενται. Δεύτερον, όσον αφορά την εξωτερική εκπροσώπηση της ζώνης του ευρώ, τα πράγματα είναι προφανώς στην αρχή μόνο. Υπήρχε επείγουσα ανάγκη και μαστορέψαμε κάτι. Όμως, αυτό το κάτι δεν είναι ικανοποιητικό μακροπρόθεσμα. Πρέπει να εξευρεθεί κάτι πιο στέρεο. Κατά τρίτο λόγο, η μετάβαση στην ΟΝΕ και στο ευρώ θα μας υποχρεώσει, αγαπητοί συνάδελφοι, να θεσμοθετήσουμε την ειδική πλειοψηφία τόσο στον τομέα της φορολογίας όσο και στο σύνολο του τομέα των κοινωνικών υποθέσεων.
<P>
Τέλος, έρχομαι στην καρδιά του θέματος. Οι θεσμικές συνέπειες της μετάβασης στο ευρώ δεν μπορούν να εξεταστούν αποκλειστικά και μόνο στο πλαίσιο της διεύρυνσης. Πρέπει να εξεταστούν επίσης στο σφαιρικότερο πλαίσιο της απαραίτητης θεσμικής μεταρρύθμισης. Στο διπλό αυτό πλαίσιο, η ύπαρξη του Συμβουλίου του ευρώ είναι καλό πράγμα γιατί αποτελεί στοιχείο αποτελεσματικότητας το οποίο έχουμε ανάγκη. Όμως, μόλις τώρα γεννήθηκε. Πρέπει να σκεπτόμαστε το αύριο. Θα χρειασθούμε να ενισχύσουμε το δημοκρατικό έλεγχο της αρχής αυτής δεδομένου ότι είναι αποτελεσματική, είναι σημαντικό να την ελέγχουμε, να γνωρίζουμε πώς θα συζητά με στο Κοινοβούλιο. Επίσης, θα πρέπει να την εντάξουμε στο σύνολο του θεσμικού μηχανισμού λαμβάνοντας υπόψη τη διεύρυνση. Νομίζω ότι μεταξύ της έκθεσης του κ. Barros Moura και της έκθεσης του κ. Bourlanges, το βασικό θέμα είναι η διασύνδεση των δύο αυτών ερωτημάτων. Όχι, το Συμβούλιο ECOFIN δεν μπορεί να καταστεί το «ηγετικό» Συμβούλιο. Το Συμβούλιο Γενικών Υποθέσεων πρέπει να ανακτήσει το συντονιστικό του ρόλο. Εάν οφείλει, προς το σκοπό αυτό, να μην ασχολείται πλέον με τις εξωτερικές υποθέσεις, έστω! Όμως, έχουμε ανάγκη ενός Συμβουλίου συντονισμού το οποίο να συντονίζει τις εξωτερικές υποθέσεις, την οικονομία και τα δημοσιονομικά, όπως και την απασχόληση. Αυτό δεν μπορεί να είναι το Συμβούλιο ECOFIN.

<SPEAKER ID=33 NAME="Θεωνάς">
Κύριε Πρόεδρε, η έκθεση που συζητάμε κινείται προς μια κατεύθυνση πιο συγκεντρωτικής διαχείρισης της οικονομικής και νομισματικής πολιτικής της «Ενωσης και των κρατών μελών, που ξεπερνά, κατά τη γνώμη μου, ακόμη και τις προσδοκίες των αρχιτεκτόνων της ΟΝΕ, που φυσικά δεν βρίσκονταν μέσα στο Ευρωπαοκό Κοινοβούλιο.
<P>
Ενισχύει τη θεσμική έκφραση της Ευρώπης των πολλών ταχυτήτων και επιδιώκει, στο όνομα της ενοποίησης της οικονομικής πολιτικής, να προσδώσει στο μεν ECOFIN χαρακτηριστικά οικονομικής κυβέρνησης, στις δε γενικές κατευθύνσεις οικονομικής πολιτικής νομική υπόσταση υποχρεωτικού χαρακτήρα για τα κράτη μέλη. Πρόκειται για επιλογές που ενισχύουν τις πολιτικές επιβολής του ευρωπαοκού κέντρου, εκμηδενίζουν τις δυνατότητες των κρατών μελών να χαράσσουν οικονομική και κοινωνική πολιτική και μόνον ανησυχία προκαλούν στους εργαζόμενους και τα πλατιά λαοκά στρώματα, που πληρώνουν τις συνέπειες των επιλογών του Μάαστριχτ, της ΟΝΕ και του Συμφώνου Σταθερότητας.
<P>
Είναι φανερό, κύριε Πρόεδρε, ότι κάτω από αυτές τις εκτιμήσεις δεν μπορούμε να υποστηρίξουμε αυτή την έκθεση.

<SPEAKER ID=34 NAME="de Silguy">
Κύριε Πρόεδρε, κυρίες και κύριοι, αμέσως μετά την καθιέρωση του ευρώ, η έκθεση του κ. Barros Moura είναι ευπρόσδεκτη. Φθάνει σε εύθετο χρόνο και είναι, πράγματι, ενδιαφέρον να συλλογισθούμε σήμερα τις συνέπειες της Οικονομικής και Νομισματικής Ένωσης, τη θεσμική μεταρρύθμιση της Ένωσης πριν από την επικείμενη διεύρυνση. Η Επιτροπή συμφωνεί ευρύτατα με μεγάλο αριθμό προτάσεων και αναλύσεων που περιέχει η έκθεση αυτή. Όμως, νομίζω ότι το εγχείρημα αυτό θα πρέπει να εμβαθυνθεί. Πρέπει, όπως είπε ο κ. Mendes de Vigo προηγουμένως, να στραφούμε προς το μέλλον. Πρέπει να εμβαθυνθεί, την κατάλληλη στιγμή υπό το φως της πρακτικής της λειτουργίας της οικονομικής και νομισματικής ένωσης και της δυναμικής του ευρώ επί των άλλων πολιτικών και των θεσμικών οργάνων.
<P>
Στην προοπτική αυτή, θα επιθυμούσα, απαντώντας στα ερωτήματά σας, να αναφερθώ εν συντομία σε δύο σημεία. Αφενός, από θεσμικής απόψεως, στις οικονομικές πτυχές της Οικονομικής και Νομισματικής Ένωσης και, αφετέρου, στις συνέπειες της εφαρμογής της Οικονομικής και Νομισματικής Ένωσης όσον αφορά τη θεσμική ισορροπία της Κοινότητας.
<P>
Όσον αφορά το πρώτο σημείο, την ΟΝΕ, πρόκειται για μία ιδιαίτερη κατασκευή - πολλοί από εσάς το τόνισαν - δεδομένου ότι συνεπάγεται μία ενιαία νομισματική πολιτική και οικονομικές πολιτικές που εμπίπτουν στις εθνικές αρμοδιότητες. Γι' αυτό, είναι απαραίτητος ο συντονισμός τους και για το λόγο αυτό τα Ευρωπαϊκά Συμβούλια, εδώ και πολλά χρόνια, καθόρισαν το πλαίσιο ενός ενισχυμένου συντονισμού των οικονομικών πολιτικών. Δεν πρόκειται για αντιστάθμιση, όπως τόνισε με εξαίρετο τρόπο προηγουμένως ο κ. Brok.
<P>
Ο ενισχυμένος αυτός συντονισμός στηρίζεται σε μία ολόκληρη σειρά μέσων. Τα γνωρίζετε: πρόκειται για τους γενικούς προσανατολισμούς, τα υπερβολικά ελλείμματα, το Σύμφωνο Σταθερότητας και Ανάπτυξης, αλλά συμμερίζομαι τις απόψεις του εισηγητή σας και η Επιτροπή συμφωνεί μαζί του όταν τονίζει ότι οι γενικοί προσανατολισμοί οικονομικής πολιτικής είναι αυτοί που θα πρέπει να αποτελέσουν το συνολικό μέσο συντονισμού των οικονομικών πολιτικών.
<P>
Το Ευρωπαϊκό Συμβούλιο του Αμστερνταμ ζήτησε να λαμβάνουν οι γενικοί προσανατολισμοί υπόψη τις κατευθυντήριες γραμμές και, από της εποχής του Ευρωπαϊκού Συμβουλίου της Βιέννης, έχουμε την προοπτική δύο συμπληρωματικών συμβολών. Η μία αφορά την εσωτερική αγορά - πρόκειται για την έκθεση Cardiff 1 - και η άλλη αφορά τις οικονομικές μεταρρυθμίσεις - πρόκειται για την έκθεση Cardiff 2. Συνεπώς, αντιλαμβάνεσθε ότι η καθιέρωση του ευρώ αποτελεί, και έχει αποτελέσει, έναυσμα για την κατάρτιση ενός αληθινού ευρωπαϊκού προγράμματος οικονομικής πολιτικής. Συνεπώς, αυτό το οποίο είναι σημαντικό είναι το περιεχόμενο των γενικών προσανατολισμών οικονομικής πολιτικής το οποίο θα καλύπτει, ταυτόχρονα, τις δημοσιονομικές πολιτικές, τη βελτίωση της ανταγωνιστικότητας, τη συναλλαγματική πολιτική, καθώς και τις οικονομικές μεταρρυθμίσεις και τις διαρθρωτικές πολιτικές, τόσο στον τομέα της αγοράς αγαθών και υπηρεσιών όσο και στην αγορά εργασίας. Όλα αυτά τα στοιχεία στόχο έχουν να θέσουν την οικονομική πολιτική στην υπηρεσία της οικονομικής ανόδου και της απασχόλησης στην Ευρώπη.
<P>
Ιδού λοιπόν, σε πολύ γενικές γραμμές, το σημερινό νομικό και θεσμικό πλαίσιο, και όπως, κύριε εισηγητά, τονίζετε πολύ σωστά, η Επιτροπή είναι αρμόδια προκειμένου να μεριμνήσει για τη συνοχή αυτού του εγχειρήματος, διασφαλίζοντας τον τέλειο συγχρονισμό των διαφόρων συνιστωσών του συντονισμού των οικονομικών πολιτικών. Σημειώνω με ενδιαφέρον την πρότασή σας - την οποία τόνισαν, εξάλλου, ο κ. Herzog και η κ. Berθs - για την κατάρτιση κατευθυντηρίων γραμμών για την απασχόληση ταυτόχρονα με τους γενικούς προσανατολισμούς οικονομικής πολιτικής. Προσωπικά, συμφωνώ μαζί σας, όμως το σημείο αυτό συζητείται πολύ, ακόμη και στους κόλπους της Επιτροπής, γιατί θέτει διάφορα προβλήματα. Δεν θα υπεισέλθω, εδώ, σήμερα, στις λεπτομέρειες, όμως αυτός είναι ο λόγος για τον οποίο, επειδή δεν λύσαμε εξ ολοκλήρου το πρόβλημα αυτό, εισαγάγαμε πράγματι στους γενικούς προσανατολισμούς οικονομικής πολιτικής - και αυτό θα αποτελέσει το εγχείρημα του προσεχούς Ιουνίου - το περιεχόμενο των κατευθυντηρίων γραμμών για την απασχόληση.
<P>
Για να εκπληρωθεί η αποστολή αυτή, βλέπετε λοιπόν ότι η Επιτροπή προσπαθεί να διασφαλίσει το συγχρονισμό των εγχειρημάτων αυτών, αλλά διασφαλίζει επίσης μία μόνιμη παρακολούθηση της οικονομικής εξέλιξης στα κράτη μέλη. Αυτός είναι ο λόγος για τον οποίο - και πρόκειται για τις οδηγίες, τη μέθοδο που εφαρμόζουμε, τουλάχιστον στις υπηρεσίες που υπάγονται στην αρμοδιότητά μου - εργαζόμαστε με επαγγελματισμό, προθυμία και συνείδηση. Αυτός είναι ο λόγος για τον οποίο οι υπηρεσίες της ΓΔ ΙΙ αναδιοργανώθηκαν πλήρως πρόσφατα προκειμένου να καταστεί δυνατή η εκτίμηση όσο το δυνατόν ακριβέστερα, τόσο από απόψεως ανάλυσης όσο και από απόψεως πρόβλεψης, της κατάστασης της ζώνης του ευρώ. Πρέπει να μάθουμε να σκεπτόμαστε με όρους της ζώνης του ευρώ.
<P>
Εξάλλου, μελετάμε την ιδέα να διοργανώσουμε ήδη από φέτος - θα επιθυμούσα να μπορούσαν να διεξάγονται σε τακτικά διαστήματα, π.χ., μία ή δύο φορές ετησίως - συνομιλίες οικονομικού περιεχομένου στις Βρυξέλλες, ένα είδος ημερίδων μελέτης, στις οποίες, βεβαίως, θα μπορούσε να συμμετάσχει το Σώμα σας, με τη συνδρομή των καλύτερων ανεξάρτητων εμπειρογνωμόνων, που θα επέτρεπαν να εμβαθυνθεί παραπέρα ο προβληματισμός σχετικά με την ευρωπαϊκή οικονομική πολιτική προκειμένου να μπορέσει να προβληθεί καλύτερα, να γίνει πιο διαφανής, και να συμβάλουμε με τον τρόπο αυτό στο δημοκρατικό διάλογο τον οποίο επιθυμείτε.
<P>
Πέρα από αυτό, ο εισηγητής σας μάς καλεί να κάνουμε ένα βήμα πιο πέρα και να εξετάσουμε το χαρακτήρα και το εύρος των γενικών προσανατολισμών προκειμένου να δημιουργηθεί μια δεσμευτική σύνθεση πολιτικής. Προτείνεται τροποποίηση του άρθρου 103, παράγραφος 2, όμως σας υπενθυμίζω ότι η σημερινή Συνθήκη προβλέπει ήδη την υιοθέτηση των γενικών προσανατολισμών οικονομικής πολιτικής με ειδική πλειοψηφία από το Συμβούλιο. Όμως σημείωσα την επιθυμία σας, και η Επιτροπή θα μελετήσει την πρότασή σας με ενδιαφέρον. Πάντως, κατανοεί το σκεπτικό της.
<P>
Όμως, θα πρέπει να εξετασθεί υπό το φως της πρακτικής της λειτουργίας της Οικονομικής και Νομισματικής Ένωσης, η οποία μόλις ξεκίνησε και υπό το φως του αντίστοιχου ρόλου του Συμβουλίου Ευρώ 11 και του ECOFIN. Σας είχα προτείνει την αναγνώριση, στη Συνθήκη, του Συμβουλίου Ευρώ 11, νομίζω όμως ότι ο κ. Spiers δεν ήταν σύμφωνος. Πρόκειται για ένα πρόβλημα το οποίο τίθεται και το οποίο θα τεθεί στο μέλλον, και πάλι υπό το φως της εμπειρίας.
<P>
Από την πλευρά της, η Επιτροπή υποστήριζε πάντα τη βελτίωση του επιχειρησιακού χαρακτήρα των γενικών προσανατολισμών οικονομικής πολιτικής. Όχι, Κύριε Herman, δεν είναι αποτυχία, έστω και εάν δεν είναι τόσο καλός και αποτελεσματικός όσο θα θέλαμε. Θα διαμορφώσουμε τις προτάσεις μας, σχετικά με τους γενικούς προσανατολισμούς οικονομικής πολιτικής για το έτος 1999, κατά τρόπο ακόμη πιο συγκεκριμένο για κάθε κράτος μέλος το έτος αυτό και θα μπορέσετε να τις κρίνετε ήδη από το Μάρτιο.
<P>
Αναφορικά με την εξωτερική εκπροσώπηση, επιτεύχθηκε συμφωνία στη Βιέννη. Η συμφωνία αυτή πρέπει να τηρηθεί και η γερμανική Προεδρία είναι αρμόδια να εξασφαλίσει την αποδοχή της από τους βασικούς εμπορικούς εταίρους μας και τους βασικούς εταίρους μας στη διεθνή σκηνή. Έχω απόλυτη εμπιστοσύνη ότι η γερμανική Προεδρία θα μεριμνήσει ώστε να τηρηθεί η συμφωνία που επιτεύχθηκε σε επίπεδο αρχηγών κρατών και κυβερνήσεων - η οποία αποτελεί ελάχιστη συμφωνία μεταβατικού χαρακτήρα.
<P>
Το δεύτερο σημείο στο οποίο θα ήθελα να αναφερθώ επιγραμματικά αφορά τη θεσμική ισορροπία. Τονίσατε ορθότατα, κυρία Randzio-Plath, το δημοκρατικό έλλειμμα από το οποίο πάσχει η Ευρωπαϊκή Ένωση στο πλαίσιο της ΟΝΕ. Πιστεύω, πράγματι, ότι η ιδέα μίας διοργανικής συμφωνίας - που αποτελεί μία από τις δύο εναλλακτικές λύσεις που πρότεινε ο εισηγητής σας και που τόνισε, επίσης, ο κ. Παπαγιαννάκης - είναι καλή. Η Επιτροπή την επικροτεί και υποστήριξε πάντοτε το ενδεχόμενο υπογραφής και υλοποίησης της συμφωνίας αυτής. Προσωπικά, κρίνω ότι θα έπρεπε να επισημοποιηθούν οι πρακτικές που εφαρμόζονται ήδη στον τομέα αυτόν και να διερευνηθούν ορισμένες εναλλακτικές λύσεις τις οποίες αναφέρατε, κύριε εισηγητά, τόσο για τον προσδιορισμό όσο και για την παρακολούθηση της πολυμερούς εποπτείας.
<P>
Το ευρώ θα έχει, επίσης, αντίκτυπο σε ορισμένες πολιτικές. Σκέπτομαι, βασικά, τη φορολογική πολιτική, για να αποτραπεί έστω ένας «μειοδοτικός διαγωνισμός» στον τομέα της φορολογίας. Σκέπτομαι, επίσης, την κοινωνική πολιτική γιατί, στο σημείο αυτό, το Σώμα σας πρέπει να συμμετάσχει στην κατάρτιση του νέου κοινωνικού συμβολαίου και στις δράσεις που αποβλέπουν στη διατήρηση του ευρωπαϊκού κοινωνικού προτύπου. Ιδού οι τομείς - και δεν επεισέρχομαι σε λεπτομέρειες - στους οποίους η Οικονομική και Νομισματική Ένωση θα έχει, προφανώς, προεκτάσεις.
<P>
Ολοκληρώνοντας, απομένει μία τελευταία φάση, δηλαδή οι νέες θεσμικές πρόοδοι. Η ΟΝΕ μάς προσφέρει το πλεονέκτημα μίας μεθόδου. Σε τί έγκειται η μέθοδος; Πρόκειται για τον προσδιορισμό συγκεκριμένων στόχων - όροι μετάβασης, προθεσμίες - και μια οργανωμένη ευελιξία για την ενθάρρυνση ορισμένων θεσμικών καινοτομιών. Η μέθοδος αυτή πρέπει να εξετασθεί ιδιαίτερα τις παραμονές της μελλοντικής διεύρυνσης της Ευρωπαϊκής Ένωσης στο πλαίσιο των συλλογισμών μας για το θεσμικό διάλογο, και τούτο αναφορικά με δύο θεμελιώδη θέματα. Το πρώτο είναι το θέμα της ειδικής πλειοψηφίας. Η κ. Berθs έχει δίκιο: εάν θέλουμε να αποφύγουμε τον κίνδυνο παράλυσης του συστήματος λήψης αποφάσεων, θα πρέπει να επεκταθεί και να γενικευθεί. Εντούτοις, υπάρχει μία μεγάλη δυσκολία - την οποία ορθώς τόνισε ο κ. Spiers -, δηλαδή το πρόβλημα της φορολογικής πολιτικής. Η επιλογή είναι μεταξύ αποτελεσματικότητας και εθνικής κυριαρχίας. Πρόκειται για επιλογή μεταξύ των δύο και στην περίπτωση αυτή το δίλημμα πρέπει να λυθεί. Το δεύτερο θεμελιώδες στοιχείο είναι η λειτουργία της Επιτροπής και γενικότερα των θεσμικών οργάνων, άρα και του ίδιου του Συμβουλίου. Οποιαδήποτε και εάν είναι η προβλεπόμενη μέθοδος, θα πρέπει να ανταποκριθεί στην τριπλή απαίτηση της αποτελεσματικότητας, της αντιπροσωπευτικότητας και του δημοκρατικού ελέγχου.
<P>
Ολοκληρώνοντας, θα επιθυμούσα, όπως υπογράμμισε ο εισηγητής σας, να τονίσω ότι κατά τη γνώμη μου το ευρώ αποτελεί σήμερα ένα πραγματικό καταλύτη βάσει του οποίου η Ευρώπη μπορεί να διαρθρωθεί, να ενισχυθεί, να αναπτυχθεί, και να διευρυνθεί. Για το λόγο αυτό, η Ευρώπη πρέπει να είναι σε θέση να προσαρμοσθεί και να μεταρρυθμισθεί. Από την άποψη αυτή, η έκθεσή σας, σήμερα, αποτελεί ενδιαφέρον και χρήσιμο στοιχείο που θα συμβάλει στον προβληματισμό μας κατά τους επόμενους μήνες.

<SPEAKER ID=35 NAME="Barros Moura">
Κύριε Πρόεδρε, θα επιθυμούσα να παρέμβω πολύ σύντομα, όχι για να σχολιάσω τη συζήτηση, αλλά για να παράσχω μία μικρή πληροφορία στον κ. Herzog.
<P>
Εκφράζω την ικανοποίησή μου για το γεγονός ότι αναγνωρίζετε ότι η έκθεσή μου θέτει ερωτήματα για το μέλλον, έστω και εάν, προφανώς, δεν μπορεί να παράσχει μία απάντηση ήδη από τώρα. Εκφράζω την ικανοποίησή μου, επίσης, για τις επικρίσεις που προέρχονται από τους Φιλελεύθερους που είναι παρόντες στο ημικύκλιο, πράγμα το οποίο μου ενισχύει την ιδέα ότι επέλεξα την ορθή οικονομική και κοινωνική πολιτική. Θα επιθυμούσα να ζητήσω από τον κ. Herzog να διαβάσει την τροπολογία 11, που υπεβλήθη κατόπιν δικής μου αιτήσεως από τη Σοσιαλιστική Ομάδα, η οποία αναφέρεται ακριβώς στο ρόλο των κρατικών επενδυτικών δαπανών, που δεν πρέπει, στο πλαίσιο του υπολογισμού του δημοσίου ελλείμματος, να συγκρίνονται προς τις καταναλωτικές δαπάνες και να εξισώνονται προς αυτές.

<SPEAKER ID=36 LANGUAGE="DA" NAME="Haarder">
Εκτιμώ την ευγένεια και τη διπλωματικότητα του Επιτρόπου, αλλά μήπως θα μπορούσε να λάβει θέση ως προς το σημείο 10 της έκθεσης; Είναι ο Επίτροπος υπέρ του να έχει το ευρώ κοινούς στόχους ή είναι υπέρ - όπως προτείνεται στο σημείο 10 - να υπάρχει δεσμευτική κοινή οικονομική πολιτική; Θα παρακαλούσα τον Επίτροπο να λάβει θέση. Η Επιτροπή παλιά έλεγε με τι συντάσσεται και σε τι αντιτάσσεται. Συντάσσεται η Επιτροπή με το σημείο 10; Ελπίζω πως όχι, αλλά θα ήθελα μία επιβεβαίωση.

<SPEAKER ID=37 NAME="de Silguy">
Νομίζω ότι απάντησα σαφώς: οι γενικοί προσανατολισμοί οικονομικής πολιτικής πρέπει να είναι όσο το δυνατόν περισσότερο λειτουργικοί, ακριβείς και συγκεκριμένοι. Πράγματι, το ιδεώδες θα ήταν να έχουν δεσμευτικό και υποχρεωτικό χαρακτήρα, όμως, όπως έχει σήμερα η Συνθήκη, τούτο δεν είναι δυνατόν. Συνεπώς, πρέπει, στον τομέα αυτό, να προχωρήσουμε με πραγματιστικό τρόπο, δηλαδή να χρησιμοποιήσουμε σε ένα πρώτο στάδιο το σύστημα της «πίεσης συγγενικής ομάδας», της πίεσης μεταξύ υπουργών, προκειμένου να εξελιχθούν τα πράγματα. Αυτό αρχίζει, όπως αντιληφθήκαμε την παρελθούσα Δευτέρα στο Συμβούλιο ECOFIN, με τα προγράμματα σταθερότητας και σύγκλισης. Υπό το φως της εμπειρίας θα δούμε σε ποιο βαθμό και με ποιον τρόπο μπορούμε να προχωρήσουμε περαιτέρω, προκειμένου να καταστεί πιο δεσμευτικό το σύστημα. Οι υπερβολικά εσπευσμένες κινήσεις θα ήταν επιζήμιες, και, πιθανώς, θα έβλαπταν τους στόχους στους οποίους αποβλέπουν όσοι τάσσονται υπέρ του δεσμευτικού αυτού χαρακτήρα.

<SPEAKER ID=38 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<CHAPTER ID=3>
Διαδικασία λήψης αποφάσεων στο Συμβούλιο
<SPEAKER ID=39 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Bourlanges (A4-0049/99), εξ ονόματος της Επιτροπής Θεσμικών Θεμάτων, σχετικά με την διαδικασία λήψης αποφάσεων του Συμβουλίου σε μία διευρυμένη Ευρώπη.

<SPEAKER ID=40 NAME="Bourlanges">
Κύριε Πρόεδρε, αγαπητοί συνάδελφοι, η έκθεση που θα συζητήσουμε είναι σημαντική από απόψεως, ταυτόχρονα, του αντικειμένου, της εμβέλειας, του περιεχομένου και του προσανατολισμού της.
<P>
Εν πρώτοις, από απόψεως αντικειμένου, γιατί το Κοινοβούλιο, διαμέσου της Επιτροπής Θεσμικών Θεμάτων, επέλεξε να αναμιχθεί σε θέματα τα οποία δεν το αφορούν, δηλαδή να μιλήσει με διαφανή τρόπο, με ανοικτό τρόπο, σε ένα άλλο θεσμικό όργανο: στο Συμβούλιο. Ορισμένοι προσεβλήθησαν, αλλά κρίνουμε ότι αυτός είναι ο ρόλος μας, ταυτόχρονα επειδή το Κοινοβούλιο πρέπει να μεριμνά για το θεσμικό μέλλον της Ένωσης στο σύνολό της και, επίσης, επειδή ένας τρίτος βλέπει τα πράγματα πάντα διαυγέστερα από τον ίδιο τον ενδιαφερόμενο. Όσον με αφορά, δεν έχω καμία αντίρρηση να συντάξει το Συμβούλιο μία έκθεση σχετικά με το Κοινοβούλιο.
<P>
Κατά δεύτερο λόγο, λόγω της εμβέλειάς της. Η έκθεση αυτή εξετάζει τη διαδικασία λήψης αποφάσεων στους κόλπους του Συμβουλίου και, γενικότερα, τα προβλήματα λειτουργίας του, χωρίς να θεωρείται ότι παρουσιάζει όλες τις λεπτομέρειες της θεσμικής ιστορίας της Ευρωπαϊκής Ένωσης όταν θα έχει επιτύχει τον απώτερο στόχο της δίχως, όμως, να είναι δέσμια του βραχυπρόθεσμου. Προσπαθούμε να καθορίσουμε έναν ορισμένο αριθμό αλλαγών που πρέπει να συντελεστούν υπό το φως των τριών προκλήσεων που αντιμετωπίζουμε: την πρόκληση του μετασχηματισμού της Ευρωπαϊκής Ένωσης σε πολιτική Ένωση, την πρόκληση του ευρώ η οποία επιβάλλει τον καθορισμό, τον προσδιορισμό, μίας οικονομικής πολιτικής, και την πρόκληση της διεύρυνσης η οποία ασκεί μία ποσοτική πίεση.
<P>
Η έκθεση αυτή είναι σημαντική, επίσης, από απόψεως του περιεχομένου της. Σε ορισμένα τμήματά της, προτείνονται μεταρρυθμίσεις θεσμικού χαρακτήρα διαμέσου των Συνθηκών. Σε άλλα, προτείνονται αλλαγές διοργανικού χαρακτήρα μικρότερης εμβέλειας, ακόμη και διοικητικές διευθετήσεις. Πράγματι, φρονούμε ότι το Συμβούλιο λειτουργεί ως σύνολο ανεξάρτητα από τα νομικά μέσα που χρησιμοποιούνται. Οι μεταρρυθμίσεις που πρέπει να πραγματοποιηθούν μέσω των Συνθηκών ασφαλώς είναι λίγες, όμως όλες οι αλλαγές που πρέπει να γίνουν όσον αφορά τη λειτουργία του Συμβουλίου, είναι πολύ σημαντικές.
<P>
Τέλος, η έκθεση είναι σημαντική λόγω του προσανατολισμού της. Αποτελεί μία διαμαρτυρία κατά ορισμένων παρεκτροπών. Και θέλω να διακρίνω δύο: μία παρεκτροπή προς την αποτελμάτωση που συνδέεται ιδιαίτερα με την αύξηση του αριθμού των συμμετεχόντων, η οποία δεν συνοδεύεται από τις απαραίτητες μεταρρυθμίσεις (πρόκειται για το πρόβλημα της ειδικής πλειοψηφίας) και μία παρεκτροπή προς την προσφυγή σε άτυπες διαδικασίες, σε ειδικές επιτροπές, σε συναντήσεις υπαλλήλων ή κυβερνήσεων, με πρόθεση τον παραγκωνισμό των διαδικασιών που προβλέπονται από τις Συνθήκες, διαδικασιών που έχουν το πλεονέκτημα ότι είναι αποτελεσματικές, διαφανείς και δημοκρατικές. Κρούομε τον κώδωνα του κινδύνου: λιγότερες άτυπες διαδικασίες, μεγαλύτερη αυστηρότητα, περισσότερος σεβασμός των επισήμων διαδικασιών!
<P>
Η έκθεση διαρθρώνεται γύρω από δύο μεγάλα κεφάλαια: δομές και διαδικασίες. Προφανώς, δεν διέθετα το χρόνο, στην προθεσμία που μου δόθηκε, για να περιγράψω όλα αυτά.
<P>
Όσον αφορά τις δομές, θα εμμείνω σε ένα σημείο το οποίο ανέφερε προ ολίγου πολύ εύστοχα η κ. Berθs: την κρίση του Συμβουλίου Γενικών Υποθέσεων. Η έκθεση προτείνει μία πολύ σαφή διάκριση μεταξύ της λειτουργίας «εξωτερικές υποθέσεις», η οποία πρέπει να διασφαλίζεται από τους υπουργούς Εξωτερικών, και της λειτουργίας «γενικές υποθέσεις», που αποτελεί λειτουργία συντονισμού και η οποία πρέπει να διασφαλίζεται από τους υπουργούς που είναι αρμόδιοι για το συντονισμό. Αυτό είναι σημαντικό. Εξάλλου, τίποτα δεν εμποδίζει, αν τα κράτη μέλη το επιθυμούν, αυτοί οι ίδιοι να είναι οι υπουργοί Εξωτερικών.
<P>
Όσον αφορά τις διαδικασίες, διακατεχόμαστε από μία κάποια ανησυχία όσον αφορά τα όρια της διαδικασίας λήψης αποφάσεων με ειδική πλειοψηφία. Η έκθεση διατυπώνει προτάσεις οι οποίες είναι κάπως τολμηρές, με τις οποίες πιθανόν οι συνάδελφοί μας να μη συμφωνήσουν, σχετικά με τους ίδιους πόρους και την εξωτερική πολιτική. Δεν πρέπει όμως να λησμονήσουμε πως, στην Ευρώπη του αύριο, ό, τι θα υπόκειται στην ομοφωνία θα πληγεί από την αναποτελεσματικότητα.
<P>
Γενικότερα, η έκθεση απευθύνει έκκληση σε όλους για έναν εύλογο καταμερισμό των αρμοδιοτήτων μεταξύ του Συμβουλίου και της Επιτροπής. Βλέπουμε σήμερα να διαμορφώνονται δύο παράλληλοι εκτελεστικοί κλάδοι. Αυτό δεν είναι επιθυμητό. Η Επιτροπή οφείλει, για όλα τα θέματα, να προτείνει και να εκτελεί. Το Συμβούλιο πρέπει να αποφασίζει, δεν πρέπει όμως να προτείνει και να εκτελεί, ενώ η Επιτροπή πρέπει να αναλάβει εκ παραλλήλου κυβερνητικές αρμοδιότητες. Πρέπει να διασαφηνισθεί η κατανομή των ρόλων. Αυτό είναι το μήνυμά μας.

<SPEAKER ID=41 LANGUAGE="ES" NAME="Izquierdo Rojo">
Κύριε Πρόεδρε, θα ήθελα να παρέμβω επί διαδικαστικού θέματος. Όπως πολύ σωστά είπε ο κ. Bourlanges, το επίκεντρο αυτής της συζήτησης είναι το Συμβούλιο. Θα ήθελα να ρωτήσω τον Πρόεδρο του Κοινοβουλίου ποιος εκπροσωπεί το Συμβούλιο σ' αυτή τη συζήτηση αυτή τη στιγμή.

<SPEAKER ID=42 NAME="Πρόεδρος">
Κυρία Izquierdo Rojo, συμμερίζεται και το Προεδρείο την δική σας αίσθηση ότι το Συμβούλιο θα έπρεπε να ήταν εδώ σήμερα. «Ομως, δεν προεβλέφθη, δεν ειδοποιήθη και δεν παρευρίσκεται. Αυτά μπορώ να σας πω.

<SPEAKER ID=43 LANGUAGE="EN" NAME="Corbett">
Κύριε Πρόεδρε, δεν υπάρχει ζήτημα μεγαλύτερης σημασίας για το μέλλον της Ένωσης, καθώς οδεύουμε προς την ύπαρξη 20 και περισσότερων κρατών μελών, όπως πρόκειται να συμβεί τα επόμενα χρόνια, από τη μεταρρύθμιση των διαδικασιών λήψης αποφάσεων στους κόλπους του Συμβουλίου. Για τον λόγο αυτό, το Κοινοβούλιο νομιμοποιείται να εξετάσει αυτό το ζήτημα. Η ίδια η λειτουργία της διευρυμένης Ευρωπαϊκής Ένωσης θα εξαρτηθεί από τις απαντήσεις που θα δοθούν στα ερωτήματα τα οποία θέτει αυτή η έκθεση. Γνωρίζουμε ότι, καθώς σύντομα θα υπάρχουν 20 και πλέον κράτη γύρω από το τραπέζι του Συμβουλίου, οποιοσδήποτε τομέας απαιτεί ομοφωνία θα αποτελεί τομέα στον οποίο η Ευρωπαϊκή Ένωση πιθανόν να παραλύει. Εάν αυτή θα μπορεί να λαμβάνει αποφάσεις, θα είναι αργές, αναποτελεσματικές και στη βάση του ελάχιστου κοινού παρονομαστή.
<P>
Για τον λόγο αυτό η μεταρρύθμιση είναι βασικής σημασίας. Οποιαδήποτε πολιτική ενός τομέα υποκείμενου σε ομοφωνία θα παρεμποδίζεται. Όμως, πάνω απ' όλα, η ίδια η λειτουργία της Ευρωπαϊκής Ένωσης θα μπορεί πολύ εύκολα να σταματά από μία μόνο κυβέρνηση, εάν αυτή αποφασίσει να το πράξει. Ας πάρουμε τους διορισμούς: για να διορισθεί ο Πρόεδρος της Επιτροπής, ο Διοικητής της Κεντρικής Τράπεζας, ακόμη και για να διορισθεί ένα μέλος του Ελεγκτικού Συνεδρίου, απαιτείται ομοφωνία του Συμβουλίου. Μία κυβέρνηση μπορεί ασφαλώς να μπει στον πειρασμό να κρατήσει υπό την ομηρία της την Ένωση. Εξάλλου, το έχουμε δει αυτό στο παρελθόν. Η προηγούμενη βρετανική κυβέρνηση των Συντηρητικών, λίγα χρόνια πριν, στη συζήτηση για την ασθένεια των τρελών αγελάδων εμπόδισε κάθε λήψη αποφάσεων στο Συμβούλιο, η οποία απαιτούσε ομοφωνία, επιδιώκοντας μία συγκεκριμένη συζήτηση. Ποιος μπορεί να πει ότι, όταν θα υπάρχουν 20 και πλέον κράτη γύρω από το τραπέζι, μερικές φορές κάποια κυβέρνηση δεν θα μπει στον πειρασμό να ακολουθήσει μία παρόμοια τακτική;
<P>
Διαπιστώσαμε επίσης τη δυσκολία προσφάτως, στις φιλονικίες για τον διορισμό του Διοικητή της Κεντρικής Τράπεζας και για τον διορισμό του Προέδρου της Επιτροπής τέσσερα χρόνια πριν. Και στις δύο περιπτώσεις, μία και μόνο κυβέρνηση ήταν ικανή να σταματήσει τις διαδικασίες για να κάνει τις άλλες να πληρώσουν το πολιτικό τίμημα για έναν πιθανό συμβιβασμό που έγινε ή για έναν νέο συμβιβασμό που θα έπρεπε να βρεθεί. Ήταν πολύ δύσκολο. Φανταστείτε το αυτό με περισσότερα από 20 κράτη μέλη. Για τον λόγο αυτό, η πρώτη και η πιο ουσιαστική μεταρρύθμιση είναι η μαζική επέκταση του κανόνα της ειδικής πλειοψηφίας κατά τις ψηφοφορίες. Χωρίς αυτή, η διεύρυνση θα καταστεί μία επικίνδυνη άσκηση και υπάρχει ο κίνδυνος να μας οδηγήσει σε παράλυση.
<P>
Ναι, θα πρέπει επίσης να εξετάσουμε το ζήτημα της στάθμισης των ψήφων στο Συμβούλιο. Προτείνεται να έχουμε ένα σύστημα διττής απλής πλειοψηφίας: μία πλειοψηφία των ψήφων και πλειοψηφία του πληθυσμού ή πλειοψηφία των κρατών και του πληθυσμού. Η έκθεση του κ. Bourlanges τονίζει ότι αυτό δεν είναι απολύτως απαραίτητο για να αποφύγουμε το ενδεχόμενο η ειδική πλειοψηφία να απαρτίζεται από κράτη που αντιπροσωπεύουν τη μειοψηφία του πληθυσμού. Αριθμητικά, αυτό δεν μπορεί να συμβεί. Για τον λόγο αυτό, εγώ - και μέχρι τώρα - και η Ομάδα μου υπήρξαμε πάντοτε πολύ επιφυλακτικοί απέναντι στην ιδέα θέσπισης ενός συστήματος διττής απλής πλειοψηφίας στο Συμβούλιο. Το Συμβούλιο θα πρέπει να έχει ψήφους που να αντιπροσωπεύουν τα κράτη, όπως το Κοινοβούλιο έχει ένα περισσότερο αναλογικό σύστημα που αντιπροσωπεύει τον πληθυσμό της Ευρωπαϊκής Ένωσης.
<P>
Στην έκθεση αυτή το Κοινοβούλιο εκπληρώνει τον παραδοσιακό του ρόλο να βλέπει μπροστά, να είναι ίσως λίγο πιο ριψοκίνδυνο, αλλά να κοιτάζει προς το μέλλον: όπως πράξαμε με την έκθεση Spinelli, η οποία προηγήθηκε της Ενιαίας Πράξης, με την έκθεση Martin, η οποία προηγήθηκε του Μάαστριχτ και με την έκθεση Bourlanges, η οποία προηγήθηκε του Αμστερνταμ. Γνωρίζουμε ότι θα υπάρξουν νέες διακυβερνητικές διαπραγματεύσεις για την αναθεώρηση των Συνθηκών σε αυτά τα σημεία. Ορθώς θέτουμε διορατικές προτάσεις στο τραπέζι των συζητήσεων.
<P>
Βεβαίως, θα υπάρξουν προβλήματα σε συγκεκριμένα σημεία. Η Ομάδα μου έχει προβλήματα και θα καταθέσει τροπολογίες και θα ζητήσει ψηφοφορίες κατά τμήματα επί συγκεκριμένων σημείων. Ωστόσο, εάν γίνεται αντιληπτό ότι το Κοινοβούλιο εκπληρώνει εδώ τον διορατικό ρόλο του, το να βλέπει προς το μέλλον, να θέτει τα προβλήματα επί τάπητος, να πιέζει τις κυβερνήσεις να προχωρήσουν μακρύτερα αντί να είναι επιφυλακτικές, τότε θα υπάρξει κατανόηση για τον ρόλο αυτής της έκθεσης, και συγχαίρω τον εισηγητή για τις τρομακτικές πρσπάθειες που κατέβαλε γι' αυτήν.

<SPEAKER ID=44 LANGUAGE="ES" NAME="Mιndez de Vigo">
Κύριε Πρόεδρε, πιστεύω ότι ο κ. Corbett έκανε το καλύτερο εγκώμιο που μπορούσε να γίνει για την έκθεση του κ. Bourlanges, συγκρίνοντάς την με την έκθεση Spinelli. Πράγματι, πιστεύω ότι οι δύο εκθέσεις έχουν κάτι το κοινό: σκέπτονται και οι δύο το μέλλον και αμφότερες προτείνουν τολμηρές λύσεις. Και αυτό είναι πολύ καλό.
<P>
Πιστεύω όμως - όπως και η έκθεση του κ. Barros Moura σήμερα το πρωί - ότι αυτό που κάνουμε εδώ, πριν κυρωθεί η Συνθήκη του Αμστερνταμ από όλα τα κράτη μέλη, είναι να κοιτάμε προς το μέλλον· και αυτό συνιστά ένα από τα καθήκοντα του Ευρωπαϊκού Κοινοβουλίου.
<P>
Συμφωνώ επίσης με ό, τι ειπώθηκε εδώ σχετικά με την επέκταση του κανόνα της ειδικής πλειοψηφίας. Πιστεύω ότι αυτή είναι η μεγάλη πρόκληση που έχουμε μπροστά μας, προπαντός επειδή αυτή η έκθεση έχει συνταχθεί βάσει της προοπτικής μιας διευρυμένης Ευρώπης. Και τώρα, με την ένταξη των τριών τελευταίων κρατών μελών, οι δυσκολίες λήψης αποφάσεων έχουν αυξηθεί. Τί θα συμβεί σε μια Ευρώπη με 25 ή 28 κράτη μέλη; Πρέπει να δώσουμε λύσεις, να αναζητήσουμε τρόπους να αποφευχθεί η παράλυση, να αναζητήσουμε τρόπους να αποφευχθεί η μετατροπή της Ευρωπαϊκής Ένωσης σε έναν διακυβερνητικό οργανισμό. Το πιο σημαντικό είναι να υποστηρίξουμε την αρχή της ολοκλήρωσης. Και τελικά, κυρίες και κύριοι βουλευτές, με 25, 26 ή 28 κράτη μέλη η αρχή της ολοκλήρωσης περισώζεται μόνο με τη λήψη αποφάσεων με ειδική πλειοψηφία. Αυτό είναι σαφές, όπως είναι σαφές και το ότι θα πρέπει με τον ένα ή τον άλλο τρόπο να γίνει.
<P>
Και, από αυτή την άποψη, πιστεύω πως η έκθεση του κ. Bourlanges βάζει το δάχτυλο στην πληγή όσον αφορά τα θέματα που πρέπει να εξεταστούν, και λυπάμαι και εγώ που δεν παρευρίσκεται εδώ το Συμβούλιο, επειδή πιστεύω ότι θα μάθαινε αρκετά από αυτή τη συζήτηση και από όσα θα ειπωθούν στη διάρκειά της.
<P>
Όσον αφορά το ζήτημα της στάθμισης των ψήφων, το οποίο είναι ένα από τα θέματα που περιλαμβάνονται στο Πρωτόκολλο της Συνθήκης του Αμστερνταμ για τα θεσμικά όργανα και για το οποίο η γερμανική Προεδρία φαίνεται πως θέλει να κάνει κάποια πρόταση, η γνώμη μου είναι ότι πρέπει να εξεταστούν οι εξής δύο δυνατότητες: μια νέα επαναστάθμιση των ψήφων ή μια διπλή απλή πλειοψηφία, όπως προτείνει ο κ. Bourlanges. Και θεωρώ επίσης αξιέπαινο το γεγονός ότι ο κ. Bourlanges - που ανήκει σε μια χώρα, η οποία ήταν ανέκαθεν αντίθετη σ' αυτή τη σκέψη - τη λαμβάνει τώρα υπόψη στην έκθεσή του.
<P>
Γι' αυτό, κύριε Πρόεδρε, και επειδή πιστεύουμε πως είναι μια έκθεση που αξίζει τον κόπο, η Ομάδα μου πρόκειται να την υποστηρίξει.

<SPEAKER ID=45 LANGUAGE="PT" NAME="Cardona">
Κύριε Πρόεδρε, αγαπητοί συνάδελφοι, παρ' ότι είμαι υπέρμαχη του κανόνα της ομοφωνίας, σκοπεύω τώρα, με την παρούσα ευκαιρία, να τον παραβώ. Ο εισηγητής, ο συνάδελφος Bourlanges, τον οποίο σέβομαι και εκτιμώ αλλά που ουσιαστικά δεν μπορώ να συμφωνήσω μαζί του, δήλωσε και τόνισε γραπτώς στην τελευταία του έκθεση ότι η παρούσα έκθεση έχει και διατηρεί έναν χαρακτήρα συντηρητικό. Όσοι γνωρίζουν την αντίληψή του σχετικά με την Ευρώπη ξέρουν πως ο άνθρωπος αυτός μπορεί μεν να διακατέχεται από κάποια σύνεση, όμως ο συντηρητισμός, κατά τη γνώμη μου τουλάχιστον, δεν τον χαρακτηρίζει καθόλου. Γι' αυτό, σε μια εποχή όπου η συζήτηση περί τίνος τάσσεται υπέρ και τίνος είναι κατά της Ευρώπης έπαυσε να έχει οποιοδήποτε νόημα, και σε μια χρονική στιγμή όπου οι φορείς του ευρωσοσιαλισμού ζητούν από μας περισσότερη Ευρώπη, εμείς οι άλλοι, που δεν είμαστε ούτε αριστεροί ούτε σοσιαλιστές, οφείλουμε να ξέρουμε πώς να προτείνουμε και, επομένως, να προσφέρουμε μία καλύτερη Ευρώπη.
<P>
Μία καλύτερη Ευρώπη στο πλαίσιο των θεσμικών οργάνων - αυτό είναι το θέμα ενασχόλησης της παρούσας έκθεσης - σημαίνει απλούστατα ότι το Συμβούλιο πρέπει να είναι το όργανο που θα αναλάβει την πολιτική καθοδήγηση της Ευρώπης, δεδομένου ότι στους κόλπους του συγκεκριμενοποιείται η Ένωση των κρατών και εκεί ακριβώς εκφράζεται η δεσπόζουσα θέση των κυρίαρχων εθνών. Το Ευρωπαϊκό Κοινοβούλιο είναι το όργανο που οφείλει να ελέγχει την εκτελεστική δραστηριότητα της Ένωσης, σε πλήρη σύμπνοια και όσο το δυνατόν στενότερη συνεργασία με τα εθνικά κοινοβούλια, ενώ στην Επιτροπή, κατά τη γνώμη μας, θα πρέπει εκ νέου να ανατεθεί ο ιδιότυπος εκτελεστικός και διοικητικός της ρόλος, αντί να προσπαθούμε να τη φορτώσουμε με νέα καθήκοντα, με νέα προνόμια και με νέες εξουσίες.
<P>
Ο εισηγητής εκφράζει επίσης την άποψη πως το Συμβούλιο έχει αναδειχθεί ως το προπορευόμενο όχημα της Ευρωπαϊκής Ένωσης. Συμφωνούμε απολύτως. Αλλά και στο σημείο αυτό η συντηρητική όψη της παρούσας έκθεσης χλωμιάζει μπροστά στην τολμηρή της όψη, εφόσον υποστηρίζει ότι το Ευρωπαϊκό Συμβούλιο θα πρέπει να συνέρχεται, όταν παραστεί ανάγκη, υπό τη μορφή συμβουλίου αρχηγών κρατών και κυβερνήσεων, προσφεύγοντας για τη λήψη αποφάσεων σε διαδικασίες ανάλογες με αυτές που χρησιμοποιούνται κατά τις τακτικές συνεδριάσεις των Συμβουλίων Υπουργών.
<P>
Δεν διακατέχομαι ούτε από ευρωφοβία ούτε από ευρωαλλεργία. Αυτό που σκέφτομαι είναι ότι καλούμαι, πρώτα απ' όλα και επειγόντως, να εξηγήσω στους πολίτες αυτής της Ευρώπης όπου ζούμε, τι είδους Ευρώπη διαθέτουμε και ποια Ευρώπη επιθυμούμε να έχουμε. Επειδή κρατώ αυτή τη στάση, μου έχουν ήδη κολλήσει τη ρετσινιά της «ευρωρεαλίστριας», παρ' όλη την αισιοδοξία μου. Ο χαρακτηρισμός αυτός δεν με ενοχλεί, και τον προτιμώ από το να με αποκαλούσαν «ευρωσυγκεντρωτική», υπέρμαχη του ευρωφεντεραλισμού, ή ακόμη «ευρωσοσιαλίστρια».

<SPEAKER ID=46 LANGUAGE="SV" NAME="Schφrling">
Κύριε Πρόεδρε, θέλω να συγχαρώ τον κ. Bourlanges γι' αυτήν την πρωτοβουλία του για την εκπόνηση έκθεσης η οποία θεωρώ ότι είναι ένα πολύ ενδιαφέρον, αν και κάποιες φορές αρκετά απαιτητικό κείμενο. Συμμερίζομαι απολύτως την άποψη ότι πρέπει να επιδιώξουμε τη διαμόρφωση ενός σαφούς και απλού οργανισμού, καθώς και ότι πρέπει να αποσαφηνιστεί ποιός έχει αρμοδιότητες και ευθύνες. Η επικάλυψη ρόλων, αποδείξεις της οποίας μπορούμε να δούμε τώρα, είναι βεβαίως απορριπτέα. Επίσης, δεν είναι καλό να υπάρχουν άτυπα δίκτυα και συσκέψεις υπεράνω δημοκρατικού ελέγχου και εποπτείας. Εκτός αυτού, γνωρίζουμε ότι στον δεύτερο πυλώνα υφίσταται μία ανασφάλεια σε θέματα δικαιοσύνης η οποία είναι εντελώς απαράδεκτη. Μέχρι εδώ είμαστε σύμφωνοι.
<P>
Έπειτα, παίρνω παρ' όλα αυτά το θάρρος να αμφισβητήσω την ανάλυση του κ.Bourlanges και την αφόρμηση της επιχειρηματολογίας του. Θεωρεί ότι τα κράτη μέλη αντέδρασαν στις νέες προκλήσεις μ' έναν «υπερβολικό θεσμικό εμπειρισμό ο οποίος /.../ οδήγησε σε μία σταδιακή και έρπουσα αποθεσμοποίηση της Ένωσης». Αντιθέτως, εγώ θεωρώ ότι οι νέες Συνθήκες και οι νέοι θεσμικοί διακανονισμοί οδηγούν προς μία άλλη κατεύθυνση. Ωστόσο, μία σημαντική μεταρρύθμιση που πρέπει να υλοποιήσουμε είναι η κατανομή των ρόλων, δηλ. ποιός θα αποφασίζει. Θεωρώ ότι η λήψη ενός μέρους των αποφάσεων που σήμερα γίνεται σε επίπεδο ΕΕ θα έπρεπε να μπορεί να επανέλθει στα κράτη μέλη και στις περιφέρειες.
<P>
Περαιτέρω, δεν υπάρχει κάποιος σοβαρός λόγος ώστε το Ευρωπαϊκό Συμβούλιο να έχει σήμερα έναν λιγότερο κεντρικό ρόλο. Η Επιτροπή δεν έχει καμία νομιμότητα να λειτουργεί ως «κυβέρνηση της ΕΕ» όπως προτείνει το πόνημα του κ. Bourlanges. Η ΕΕ είναι τα κράτη μέλη της και, ακόμη κι αν κάποιες φορές η ομοφωνία είναι αναποτελεσματική, ο στόχος δεν ήταν βέβαια η αποτελεσματικότητα, αλλά ο στόχος ήταν επίσης να υπάρχει δημοκρατία.
<P>
Δεν θεωρώ ότι είναι σφάλμα από πλευράς Επιτροπής Θεσμικών Θεμάτων να αναμειγνύεται, όπως συνέβη εδώ, όμως ας αντιμετωπίσουμε αυτή την έκθεση ως αυτό που πράγματι είναι, δηλ. μία πνευματική άσκηση.

<SPEAKER ID=47 LANGUAGE="FR" NAME="Saint-Pierre">
Κύριε Πρόεδρε, αγαπητοί συνάδελφοι, θα ήθελα επίσης να απευθύνω χαιρετισμό στην Προεδρία του Συμβουλίου. Λυπάμαι που, λόγω της απουσίας της, δεν μπορώ να το κάνω.
<P>
Επιτρέψτε μου, εν πρώτοις, αγαπητοί συνάδελφοι, να συγχαρώ, εξ ονόματος της Ομάδας ΕΡΣ, τον κ. Bourlanges για το σημαντικό έργο που επετέλεσε, προπάντων επειδή κατόρθωσε να ενσωματώσει στην έκθεσή του το πνεύμα πολλών στοιχείων τα οποία πρότειναν οι συνάδελφοί του της Επιτροπής Θεσμικών Θεμάτων.
<P>
Η έκθεση η οποία καταρτίσθηκε με τον τρόπο αυτόν και η οποία υποβάλλεται στην Ολομέλεια αποτελεί, κατά την άποψη της Ομάδας μου, μία πολύ καλή αφετηρία. Υπάρχει σε επίπεδο Ένωσης ένα έλλειμμα διαφάνειας, το οποίο οφείλεται κατά κύριο λόγο στο διπλό χαρακτήρα του Συμβουλίου, το οποίο μπορεί να συνεδριάζει ως εκτελεστικό και ως νομοθετικό όργανο. Η κατάσταση αυτή δημιουργεί ένα πρόβλημα το οποίο μπορεί να επιδεινωθεί με τη διεύρυνση της Ένωσης, διότι όπως λειτουργεί σήμερα, ως νομοθετικό όργανο, μοιάζει μάλλον με το Κογκρέσο της Βιέννης παρά με ένα πραγματικό νομοθετικό σώμα.
<P>
Οι συμπολίτες μας πρέπει να μπορούν να κατανοούν το θεσμικό σύστημα της Ένωσης, πράγμα το οποίο ασφαλώς δεν συμβαίνει σήμερα. Συνεπώς, το Συμβούλιο πρέπει να παύσει να αποτελεί συνάθροιση των εθνικών εκτελεστικών οργάνων που συνεδριάζει μυστικά και αποφασίζει, κατ' ουσίαν, τα πάντα με ομοφωνία. Πρέπει να καταστεί ένα δεύτερο νομοθετικό σώμα ισότιμο προς το Ευρωπαϊκό Κοινοβούλιο.
<P>
Χρειαζόμαστε, επίσης, μία θεσμική επανεξισορρόπηση η οποία θα θέσει τέρμα στη συνεχή ενίσχυση του Συμβουλίου και του Ευρωπαϊκού Συμβουλίου. Το τελευταίο αυτό πρέπει να εμβαθύνει το ρόλο τον οποίο διαδραματίζει, όσον αφορά το γενικό προσανατολισμό και την πολιτική ώθηση της Ένωσης, χωρίς, ωστόσο, να καταστεί όργανο λήψης αποφάσεων. Οι βάσεις της νέας αυτής αρχιτεκτονικής εξαρτώνται από τη γενίκευση της ψηφοφορίας με ειδική πλειοψηφία στο Συμβούλιο. Εξακολουθούν να υπάρχουν στη Συνθήκη 40 τουλάχιστον άρθρα στα οποία η ομοφωνία συνεχίζει να αποτελεί τον κανόνα, δηλαδή υπάρχουν ισάριθμοι τομείς στους οποίους, με την προοπτική της διεύρυνσης, η Ένωση στην ουσία καταδικάζεται σε ακινησία.
<P>
Θεωρούμε ότι η έκθεση του κ. Bourlanges μπορεί να βελτιωθεί περαιτέρω. Αυτός είναι ο λόγος για τον οποίο η Ομάδα μου κατέθεσε δύο τροπολογίες τις οποίες υποβάλλουμε υπόψη του εισηγητή.
<P>
Εν πρώτοις, η επείγουσα ανάγκη προσφυγής στην κοινοτική μέθοδο για την προετοιμασία της προσεχούς αναθεώρησης των Συνθηκών δεδομένου ότι έγινε αντιληπτό, με την ευκαιρία των διαπραγματεύσεων των Συνθηκών του Μάαστριχτ και του Αμστερνταμ, ότι η διακυβερνητική μέθοδος είναι ανεπαρκώς προσαρμοσμένη, μη αποτελεσματική, αν όχι ξεπερασμένη.
<P>
Κατά δεύτερο λόγο, η σκοπιμότητα της δημιουργίας ενός νέου αξιώματος, του αξιώματος του Προέδρου της Ένωσης, με σκοπό τη δημιουργία, σε μία διευρυμένη Ένωση, μίας μορφής μονιμότητας και μία μεγαλύτερη προβολή.
<P>
Ευελπιστώ ότι οι προτάσεις αυτές, τις οποίες υποβάλαμε με εποικοδομητικό πνεύμα, θα εγκριθούν από την πλειοψηφία του Σώματος.

<SPEAKER ID=48 LANGUAGE="DA" NAME="Bonde">
Κύριε Πρόεδρε, η έκθεση που συζητάμε σήμερα εκπονήθηκε από τον Γάλλο πρόεδρο του Ευρωπαϊκού Κινήματος βάσει της εξής συνταγής: ακόμη περισσότερη Ένωση. Το Κίνημα του Ιουνίου είναι ενάντια στην Ένωση, οπότε ψηφίζουμε κατά. Ο κ. Bourlanges θέλει να περάσουν πολλοί περισσότεροι νόμοι ως αποφάσεις κατά πλειοψηφία στο Συμβούλιο Υπουργών, αλλά αυτό βέβαια σημαίνει ότι ζημιώνεται η δημοκρατία, διότι ο πυρήνας της δημοκρατίας είναι να μπορεί ο κόσμος να κάνει εκλογές, να ψηφίζει αναδεικνύοντας μία νέα πλειοψηφία και, συνεπώς, να βγάζει νέους νόμους. Η πρόταση της έκθεσης σημαίνει ότι μπορούμε να κάνουμε εκλογές αλλά ποτέ πια ως Δανοί ψηφοφόροι δεν θα μπορούμε να έχουμε νέους νόμους. Μπορούμε να αλλάξουμε 3 από τις 87 ψήφους του Συμβουλίου Υπουργών. Μπορούμε να αλλάξουμε 16 από τους 636 αντιπροσώπους του Ευρωπαϊκού Κοινοβουλίου, αλλά ποτέ πια ως ψηφοφόροι δεν θα μπορούμε να θεσπίσουμε καινούριους νόμους. Θα έχουμε νέους πολιτικούς αλλά όχι νέα πολιτική. Μετατρεπόμαστε σε εκλογική περιφέρεια αντί να είμαστε έθνος. Γινόμαστε εθνική μειοψηφία αντί να είμαστε ανεξάρτητος λαός.
<P>
Το Κίνημα του Ιουνίου δεν θέλει να περικοπεί η δημοκρατία. Αποστολή μας είναι μια Ευρώπη που θα απαρτίζεται από δημοκρατίες, όπου οι χώρες θα συνεργάζονται στενά αλλά θα φτιάχνουν κοινούς νόμους μόνο για τα προβλήματα που υπερβαίνουν τα σύνορα. Η ατμοσφαιρική ρύπανση και η μόλυνση των θαλασσών είναι προβλήματα που δεν μπορούμε να λύσουμε ο καθείς από μόνος του. Για αυτά πρέπει να έχουμε δεσμευτική, διεθνή συνεργασία αλλά θα πρέπει να αποτελούν ελάχιστους κανόνες που θα επιτρέπουν σε όλους να προχωρήσουν σε πιο φιλόδοξους στόχους. Η ΕΕ δεν πρέπει να έχει το δικαίωμα να απαγορεύει σε μια χώρα να απαγορεύει φυτοφάρμακα ή χρωστικές ουσίες που προκαλούν αλλεργίες. Επιθυμούμε μια οικολογική Ευρώπη αλλά όχι περισσότερη Ένωση και επ' ουδενί ένα νέο κράτος, οπότε καταψηφίζουμε την έκθεση Bourlanges.

<SPEAKER ID=49 LANGUAGE="EN" NAME="Brinkhorst">
Κύριε Πρόεδρε, ζητώ συγγνώμη που ήρθα κάπως αργοπορημένα - είχα κάποια άλλη υποχρέωση. Στον κ. Bonde, επιθυμώ να πω ότι βρίσκεται σε λάθος συζήτηση. Δεν συζητάμε για τη γενική στάση της Ευρώπης, αλλά για το Συμβούλιο Υπουργών. Χαιρετίζω την άριστη έκθεση που εκπόνησε ο συνάδελφός μας, ο κ. Bourlanges. Είναι συνεκτική και χαρακτηρίζεται από μεγάλη συνοχή. Το θεσμικό όργανο στο οποίο διαπιστώνουμε τις μεγαλύτερες δυσκολίες στη λήψη αποφάσεων δεν είναι η Επιτροπή ή το Κοινοβούλιο - μολονότι υπάρχουν ορισμένες δυσκολίες τις οποίες γνωρίζουμε - αλλά είναι το Συμβούλιο Υπουργών. Ο κ. Bourlanges μίλησε για την έρπουσα αποθεσμοποίηση του Συμβουλίου Υπουργών, κάτι που είναι απολύτως σωστό. Το Συμβούλιο δεν ακολουθεί ούτε τους δικούς του κανόνες. Μίλησε για το Ευρωπαϊκό Συμβούλιο ως «το ναυαγοσωστικό της Ένωσης». Πράγματι, το Ευρωπαϊκό Συμβούλιο καθίσταται όλο και πιο ασυνεπές και, στο πλαίσιο αυτό, καλωσορίζω πολύ θερμά τη συνολική προσέγγιση του κ. Bourlanges.
<P>
Επιθυμώ να τονίσω δύο βασικά σημεία: η ειδική πλειοψηφία αποτελεί πρόβλημα και ο Επίτροπος Oreja γνωρίζει πόσο αγωνίζεται η Επιτροπή για να επιτύχει τις απαραίτητες αλλαγές επ' αυτού. Το σημείο για την εσωτερική συνοχή συνδέεται με το γεγονός ότι υπάρχουν υπερβολικά πολλά εξειδικευμένα συμβούλια, όπως είπε ο κ. Bourlanges, και το Συμβούλιο Γενικών Υποθέσεων αδυνατεί να διαδραματίσει τον ρόλο που του αρμόζει. Η πρόταση θέσπισης ενός πραγματικού Συμβουλίου Γενικών Υποθέσεων ενισχύει τη συνοχή. Ελπίζω ότι η Επιτροπή θα τονίσει επίσης αυτό το σημείο.
<P>
Έπειτα, έχουμε τον πολλαπλασιασμό του αριθμού των επιτροπών. Δυστυχώς, έχουμε έναν πρώτο, δεύτερο και τρίτο πυλώνα, αλλά καθώς οδεύουμε προς την κοινοτικοποίησή τους, επί παραδείγματι στον τομέα της δικαιοσύνης και των εσωτερικών υποθέσεων, είναι παράλογο να διατηρούμε κάποιου τύπου Κ.4 Επιτροπή στον πρώτο πυλώνα. Υποσκάπτει τη δύναμη λήψης πρωτοβουλιών της Επιτροπής καθώς και τον ρόλο της Επιτροπής Μονίμων Αντιπροσώπων, του κεντρικού οργάνου που προετοιμάζει το έργο του Συμβουλίου Υπουργών. Επικροτώ επίσης αυτή την άποψη.
<P>
Σε ό, τι αφορά την πολιτική επιτροπή, θα πρέπει να κινηθούμε προς αυτή την κατεύθυνση. Αλλά, εκεί όλα εξαρτώνται από το αν η ΚΕΠΠΑ θα καταστεί τελικά μία πραγματική κοινή εξωτερική πολιτική και πολιτική ασφάλειας.

<SPEAKER ID=50 LANGUAGE="DE" NAME="Schδfer">
Κύριε Πρόεδρε, αξιότιμοι συνάδελφοι, η σημερινή ημέρα πρέπει να μας προσφέρει προσανατολισμούς στο ζήτημα των θεσμικών οργάνων. Πού βρισκόμαστε και πού θέλουμε να πάμε; Βρισκόμαστε μπροστά στην ολοκλήρωση της διαδικασίας κύρωσης και της έναρξης ισχύος της Συνθήκης του Αμστερνταμ. Όπως γνωρίζουμε, η τελευταία Διακυβερνητική Διάσκεψη δεν μπόρεσε να επιλύσει μερικά από τα σημαντικά προβλήματα της επικείμενης διεύρυνσης.
<P>
Για τον λόγο αυτό η γερμανική Προεδρία έχει ως στόχο της, μετά από την επίτευξη συμφωνίας στα βασικά ζητήματα της Ατζέντας 2000 στα τέλη Μαρτίου, να λάβει αποφάσεις επί της διαδικασίας για τις απαραίτητες θεσμικές μεταρρυθμίσεις στη Διάσκεψη Κορυφής που θα πραγματοποιηθεί τον Ιούνιο του τρέχοντος έτους. Η εμβέλεια και η κατεύθυνση αυτής της απόφασης έχουν σκιαγραφηθεί στο ψήφισμα του Ευρωπαϊκού Κοινοβουλίου που υπέβαλαν οι συνάδελφοι Mιndez και Τσάτσος. Με το πρόγραμμα εργασίας της τον περασμένο ενάμισι χρόνο, η Επιτροπή Θεσμικών Θεμάτων κατέστησε σαφή αυτό τον προσανατολισμό. Τα αποτέλεσμα είναι οι τρεις εκθέσεις της σημερινής διαβούλευσης.
<P>
Με την έκθεση Bourlanges υποβάλλεται στο Κοινοβούλιο ένα σχέδιο ψηφίσματος, διαφορετικό από τα συνηθισμένα. Δεν πρόκειται για κατάλογο αιτημάτων αλλά για ένα σημαντικό έγγραφο προοπτικών. Πυρήνας του αιτήματός του είναι η απαραίτητη επέκταση της λήψης αποφάσεων με πλειοψηφία σε περαιτέρω τομείς και η προσαρμογή του τρόπου ψηφοφορίας στο Συμβούλιο κατά τρόπο ώστε το τελευταίο να παραμείνει ικανό για δράση και μετά την επικείμενη διεύρυνση. Τα καθήκοντα αυτά απορρέουν από τη Συνθήκη του Αμστερνταμ και τις γνωμοδοτήσεις του Ευρωπαϊκού Κοινοβουλίου που εγκρίθηκαν σχετικά.
<P>
Δηλώνω ξεκάθαρα πως μερικές λεπτομέρειες του σημερινού ψηφίσματος έχουν, κατά την άποψή μου, περισσότερο επεξηγηματική σημασία. Δικαίωμα σε πολιτική εξουσία διεκδικούν κατά το παρόν στάδιο των ευρωπαϊκών συζητήσεων οι γενικές κατευθυντήριες γραμμές. Με αυτές, εμείς και ο Jean-Louis Bourlanges ανταποκρινόμαστε στον ρόλο που θεωρούμε ότι έχουμε ως προσφέροντες ωθήσεις για τη διαδικασία της ευρωπαϊκής ολοκλήρωσης.
<P>
Συνεπώς, μία ενδελεχής συζήτηση για τον νέο γύρο των θεσμικών μεταρρυθμίσεων θα πρέπει να γίνει και στο επόμενο Ευρωπαϊκό Κοινοβούλιο. Περιμένουμε επομένως από το Ευρωπαϊκό Συμβούλιο της Κολωνίας να λάβει τις απόψεις μας υπόψη του κατά τη λήψη αποφάσεων για το χρονοδιάγραμμα και τη μέθοδο αυτών των μεταρρυθμίσεων. Ο Jean-Louis Bourlanges έκανε μια πολύ καλή προεργασία για το ζήτημα αυτό.

<SPEAKER ID=51 NAME="Λαμπρίας">
Κύριε Πρόεδρε, η έκθεση του κ. Bourlanges, πέτρα στα λιμνάζοντα νερά των θεσμικών οργάνων, αξίζει επαίνους τόσο για την τόλμη της όσο και για τον ρεαλισμό της. Περιορίζομαι, λόγω χρόνου, στο να επισημάνω μόνον την προσπάθεια που καταβάλλει για να διώξει τη νάρκη και να διαλύσει τη σύγχυση που εδώ και χρόνια αναστέλλουν τη διαμόρφωση και λειτουργία κοινής εξωτερικής πολιτικής και πολιτικής ασφάλειας. Της πολιτικής δηλαδή εκείνης που είναι η conditio sine qua non για να είναι πραγματική ένωση κρατών και λαών αυτό που σπεύσαμε από τον Μάρτιο να αποκαλούμε Ευρωπαοκή Ένωση.
<P>
Το ευχολόγιο που είχε περιληφθεί στην αρχική Συνθήκη όχι μόνον δεν ευοδώθηκε με την αναθεώρηση του Αμστερνταμ, αλλά αποδυναμώθηκε. Περιεπλάκη και έγινε ακόμη πιο θολό. Καθώς μάλιστα είχε αρχίσει η διαδικασία της διεύρυνσης, η καθυστέρηση στην επίλυση της κατ' εξοχήν υπαρξιακής θεσμικής εκκρεμότητας είναι και επικίνδυνη. Είναι χαρακτηριστικό και θλιβερό συνάμα ότι άρχισαν να ακούγονται τον τελευταίο καιρό από ηγέτες κρατών μελών κηρύγματα εθνικιστικά. Και η οπισθοδρόμηση αυτή δεν σημαίνει τίποτε άλλο παρά το ότι η προτεραιότητα δίδεται στην υποστήριξη των κατ' ιδίαν συμφερόντων εις βάρος των κοινοτικών.
<P>
Η έκθεση Bourlanges περιέχει από την παράγραφο 24 και επέκεινα συγκεκριμένες και καθαρές προτάσεις για την ανακοπή της ολισθηρής πορείας. Μπορεί κανείς να διαφωνεί με τη μια ή την άλλη λεπτομερειακή τεχνική ρύθμιση. Εκείνο όμως που είναι για όλους απαράδεκτο είναι να καλύπτεται με σιωπή η διαπιστωμένη πια αδυναμία της Ένωσης να διαδραματίσει ως υπερεθνική οντότητα τον ρόλο της για την εμπέδωση της διεθνούς τάξης και της ειρήνης.

<SPEAKER ID=52 LANGUAGE="NL" NAME="Van Bladel">
Κύριε Πρόεδρε, η πολιτική διαθήκη Bourlanges, τώρα, λίγο πριν από τη λήξη της θητείας μας, περιλαμβάνει σημαντικά ζητήματα. Ωστόσο, κύριε Πρόεδρε, μόνον όταν επιτύχει το ευρώ και τα εθνικά κοινοβούλια είναι διατεθειμένα να δημιουργήσουν τις βάσεις για την Ευρώπη των πατρίδων, τότε μόνο πιστεύω ότι θα έχει φθάσει η στιγμή για να κάνουμε μεγάλα βήματα προς τα εμπρός. Στο μεταξύ θα πρέπει να δούμε εάν έχει επιτυχία η κοινή αντιμετώπιση της εγκληματικότητας, της υποδοχής προσφύγων, της φορολογικής εναρμόνισης και της δημιουργίας θέσεων απασχόλησης. Οπωσδήποτε θα πρέπει να αναπτύξουμε περισσότερο τις ευρωπαϊκές ιδέες για την παραπέρα εμβάθυνση των ευρωπαϊκών οργάνων και τη διεύρυνση, ωστόσο ας μη φορτώσουμε τώρα τον πολίτη με μία πληθώρα τροποποιήσεων σε πάρα πολλούς διαφορετικούς τομείς, συσκοτίζοντας συγχρόνως τον έλεγχο και την εποπτεία των πολιτών στην ίδια τους την κυριαρχία, και αυτό μάλλον σε αποστροφή από την Ευρώπη θα καταλήξει, παρά σε υποστήριξη προς αυτήν.
<P>
Μία τέτοια ενδιαφέρουσα διανοητική άσκηση, η έκθεση Bourlanges, δεν θα πρέπει να προχωρήσει με βήματα γίγαντα, αλλά μάλλον οφείλει να διανύσει μία μακρά πορεία με τη μέθοδο του Κοντορεβιθούλη. Έτσι, δεν θα χάσουμε τους πολίτες. Για την ώρα η πολιτική μου Ομάδα δεν είναι σε θέση να υποστηρίξει την έκθεσή σας.

<SPEAKER ID=53 LANGUAGE="DE" NAME="Voggenhuber">
Κύριε Πρόεδρε, το να θέλει κανείς να μεταρρυθμίσει το Συμβούλιο για ένα θέμα είναι το δυσκολότερο όλων των καθηκόντων. Στην πράξη, αυτό μεταφράζεται με μία έκκληση προς το Συμβούλιο ώστε να μεταρρυθμίσει τον εαυτό του. Συνεπώς, δεν με εκπλήσσει καθόλου που δεν είναι καν παρόν, όταν του γίνεται η έκκληση αυτή και που το αφήνουν σχετικά αδιάφορο τα μεταρρυθμιστικά σχέδια του Κοινοβουλίου. Το Συμβούλιο είναι η αχίλλειος πτέρνα της ευρωπαϊκής δημοκρατίας, για να μην πούμε η μαύρη τρύπα της. Αυτό οφείλεται στο ότι έχει αμφίβια φύση. Ως ευρωπαϊκό θεσμικό όργανο ξεφεύγει συνεχώς από τον έλεγχο των εθνικών κοινοβουλίων καθώς και των εθνικών και ευρωπαϊκών δικαστηρίων. Από τον έλεγχο του Ευρωπαϊκού Κοινοβουλίου ξεφεύγει συνεχώς, παρουσιάζοντας τον εαυτό του ως συνάθροιση των κρατών μελών. Για τον λόγο αυτό δεν έχω πολλές ελπίδες ότι μπορεί να καλυφθεί αυτή η μαύρη τρύπα της δημοκρατίας και ότι θα καταλήξουμε επιτέλους στη δημοσιότητα της νομοθεσίας, στη λήψη αποφάσεων με πλειοψηφία, στον εκδημοκρατισμό του δεύτερου και του τρίτου πυλώνα. Μία τέτοιου είδους συνεργασία των κυβερνήσεων γίνεται όλο και περισσότερο νεκρή ζώνη για τη δημοκρατία.
<P>
Συγχαίρω τον εισηγητή για τις προσπάθειές του τουλάχιστον να σκιαγραφήσει μία μεταρρύθμιση. Τον συγχαίρω επίσης για τον εκλεπτυσμένο τρόπο με τον οποίο προτείνει μία επαναστατική μετατόπιση της δύναμης προς όφελος των μεγάλων κρατών μελών, παρουσιάζοντάς την ταυτόχρονα ως διατήρηση της σημερινής ισορροπίας. Είναι μία ιδιαιτέρως επιτυχημένη πρόταση διανοητικής εμβέλειας.

<SPEAKER ID=54 LANGUAGE="FR" NAME="Berthu">
Κύριε Πρόεδρε, η έκθεση Bourlanges εντάσσεται από μόνη της στην προοπτική στην οποία το Συμβούλιο εξελίσσεται προς το καθεστώς ενός δεύτερου νομοθετικού σώματος το οποίο εκπροσωπεί τα κράτη και στην οποία η Επιτροπή καθίσταται, βαθμιαία, το πραγματικό ευρωπαϊκό εκτελεστικό όργανο. Όπως έχω ήδη εξηγήσει στη γνώμη της μειοψηφίας, η οποία προσαρτάται στην έκθεση, η Ομάδα Ευρώπη των Εθνών κρίνει ότι μία παρόμοια εξέλιξη θα ήταν επικίνδυνη και ότι θα έπρεπε το Συμβούλιο να διατηρήσει το ρόλο του ως κεντρικό όργανο λήψης αποφάσεων το οποίο εκπροσωπεί τα κράτη μέλη και είναι ιεραρχικά ανώτερο της Επιτροπής.
<P>
Πράγματι, ένα από τα πορίσματα που πρέπει να εξαγάγουμε από τις πρόσφατες συζητήσεις, σχετικά με την πρόταση μομφής κατά της Επιτροπής, είναι ότι τα ευρωπαϊκά θεσμικά όργανα, τα οποία δεν στηρίζονται σε ένα μόνο έθνος, διατρέχουν πιο εύκολα τον κίνδυνο να αποκοπούν από τους λαούς. Αυτό αληθεύει ακόμη περισσότερο για την ίδια την Επιτροπή, η οποία στηρίζεται στο ρόλο μιας ευρωπαϊκής δημόσιας υπηρεσίας με αρκετά ασθενή εθνική βάση. Η λύση πρέπει να εξευρεθεί στην ενίσχυση, με εντελώς ιδιαίτερη φροντίδα, της ιεραρχικής σχέσης η οποία θέτει τις Βρυξέλλες στην υπηρεσία των εθνών μελών. Η σχέση αυτή διέρχεται κυρίως διαμέσου του Συμβουλίου. Αυτός είναι ο λόγος για τον οποίο πρέπει, αφενός, να διαφυλαχθεί η ιδιαίτερη φωνή κάθε κράτους μέλους στο Συμβούλιο, διατηρώντας τον κανόνα της ομοφωνίας, και, αφετέρου, να αξιοποιηθούν όλα τα μέσα προκειμένου να ενισχυθεί ο έλεγχος του Συμβουλίου επί της Επιτροπής. Η έκθεση Bourlanges αποσιωπεί αυτό το ουσιώδες κεφάλαιο. Έτσι, έχασε την ευκαιρία να επιλύσει ένα σημαντικό πρόβλημα που αντιμετωπίζει η Ευρώπη σήμερα: σπεύδει προς μια λανθασμένη κατεύθυνση, την κατεύθυνση ενός υπερκράτους που είναι αποκομμένο από τους λαούς.

<SPEAKER ID=55 LANGUAGE="PT" NAME="Barros Moura">
Κύριε Πρόεδρε, αγαπητοί συνάδελφοι, επιτρέψτε μου πρώτα απ' όλα να συγχαρώ τον εισηγητή, ο οποίος, κατά την άποψή μου, μας παρουσιάζει ένα θαυμάσιο εγχείρημα μελέτης των μελλοντικών προοπτικών των θεσμικών οργάνων μίας διευρυμένης Ευρωπαϊκής Ένωσης, καθώς και ζητημάτων τα οποία η Συνθήκη του Αμστερνταμ σαφέστατα δεν έχει επιλύσει. Φρονώ ότι η αξία της έκθεσής του έγκειται κυρίως στο γεγονός ότι υπεραμύνεται της κοινοτικής μεθόδου σε μια εποχή όπου εμφανίζονται σαφείς ενδείξεις οπισθοδρόμησης προς μία διακυβερνητική λειτουργία της Ευρωπαϊκής Ένωσης. Ειδικότερα, πιστεύω ότι οι προτάσεις του εισηγητή, σχετικά με την αναδιοργάνωση των εργασιών του Συμβουλίου, κινούνται προς τη σωστή κατεύθυνση. Και αυτό όχι μόνο σε ό, τι αφορά την αποτελεσματικότητα, με την επέκταση της λήψης αποφάσεων με ειδική πλειοψηφία, αλλά επίσης αναφορικά με την ανάκτηση της θεσμικής ισορροπίας που προβλέπεται στη Συνθήκη, μία ισορροπία η οποία σιγά σιγά μετεβλήθη με την ενίσχυση του εκτελεστικού και κυβερνητικού ρόλου του Συμβουλίου σε βάρος του ρόλου της Επιτροπής ως φορέα λήψης πρωτοβουλιών και πολιτικής ώθησης, που της αναγνωρίζεται από τη Συνθήκη και που θα έπρεπε να συνεχίσει να διαδραματίζει.
<P>
Αυτός είναι ο λόγος γιατί δεν κατανοώ το σημείο των προτάσεων του εισηγητή που αναφέρεται στη στάθμιση των ψήφων στους κόλπους του Συμβουλίου. Είναι σαφές ότι το μέγεθος του πληθυσμού των διαφορετικών χωρών θα πρέπει να αντανακλάται στη βαρύτητα των ψήφων τους, και ότι μία μειοψηφία του πληθυσμού δεν μπορεί να επιβάλλει τη θέλησή της στην πλειοψηφία. Θα ήταν μία αντιδημοκρατική μέθοδος η οποία δικαιολογημένα θα απορρίπτετο από την κοινή γνώμη των μεγάλων χωρών.
<P>
Κατά τη γνώμη μου, ωστόσο, το Κοινοβούλιο, εφόσον διαθέτει εξουσίες συναπόφασης επί νομοθετικών θεμάτων, είναι το θεσμικό όργανο όπου πρέπει να εκφράζεται η πληθυσμιακή βαρύτητα των διαφορετικών κρατών μελών. Αλλωστε, σύντομα θα χρειαστεί να μεταβάλουμε την υπάρχουσα αναλογία βουλευτών ανά χώρα, όταν θα έχουμε μία διευρυμένη Ευρώπη και ένα Κοινοβούλιο στο οποίο θα εδρεύουν μόνον επτακόσιοι βουλευτές. Στο Συμβούλιο, ιδίως λόγω του κυβερνητικού ρόλου που αναλαμβάνει, θα έπρεπε να διατηρηθούν οι πρωταρχικές ισορροπίες μεταξύ μεγάλων και μικρών χωρών και όχι να δημιουργηθεί, ή να δοθεί η εντύπωση ότι δημιουργείται ένα διευθυντήριο απαρτιζόμενο από τους μεγάλους, προπάντων τώρα που βρισκόμαστε τέσσερις μήνες πριν από τις εκλογές και κατακλυζόμαστε από όλη αυτή την αντιευρωπαϊκή προπαγάνδα την οποία άλλωστε είχαμε την ευκαιρία να παρακολουθήσουμε μέχρι και σήμερα, κατά τη διάρκεια της παρούσας συζήτησης.
<P>
Και μια τελευταία παρατήρηση σχετικά με το περιεχόμενο του σημείου 33, το οποίο δεν μπορώ να αποδεχθώ διότι, επί δημοσιονομικών θεμάτων, προσδοκά να παράσχει αυξημένες εξουσίες λήψης αποφάσεων στα κράτη μέλη που συνεισφέρουν περισσότερο, κάτι που επίσης αντίκειται στην κοινοτική μέθοδο.

<SPEAKER ID=56 LANGUAGE="DE" NAME="Rack">
Κύριε Πρόεδρε, η έκθεση Bourlanges είναι μία εξαίρετη έκθεση, γεγονός αναμενόμενο. Ο Jean-Louis Bourlanges είναι εδώ και πολλά χρόνια αιχμή του δόρατος στη διαδικασία της ευρωπαϊκής ολοκλήρωσης, μολονότι οπτικά ίσως μας φανεί ότι δεν είναι ο σωστός χαρακτηρισμός.
<P>
Η έκθεση είναι ωστόσο επίσης σημαντική, επειδή μας υπενθυμίζει έγκαιρα ότι η Ένωση αντιμετωπίζει μονίμως δύο καθήκοντα: τη διεύρυνση και την εμβάθυνση. Τους τελευταίους μήνες μιλήσαμε πολύ για τη διεύρυνση. Παραπέμπαμε συνέχεια και δικαιολογημένα στα καθήκοντα των υποψηφίων προς ένταξη χωρών. Σας υπενθυμίζω για παράδειγμα τη συζήτηση στο Σώμα τις παραμονές της Συνόδου Κορυφής της Βιέννης. Δεν πρέπει όμως να ξεχνάμε τα δικά μας καθήκοντα εδώ στο Σώμα, εδώ στην Ένωση. Η Ευρωπαϊκή Ένωση πρέπει να διατηρήσει την ικανότητά της για δράση ή μάλλον να την βελτιώσει. Στο σημείο αυτό το Αμστερνταμ απέφερε αρκετά πράγματα, αλλά προφανώς δεν εκμεταλλευτήκαμε το διαβόητο τελευταίο τέταρτο της ώρας.
<P>
Ανοικτά έχουν παραμείνει προπάντων τα σημαντικά θέματα της διαδικασίας λήψης αποφάσεων στο Συμβούλιο. Αυτά είναι τα θέματα που πραγματεύεται η έκθεση και επιχειρεί να βρει εποικοδομητικές λύσεις που δείχνουν προς το μέλλον. Κατά την άποψή μου αυτό το επέτυχε με εξαίρετο τρόπο σε γενικές γραμμές, γεγονός που τονίσθηκε και υπογραμμίσθηκε από πολλούς ομιλητές πριν από μένα. Θεωρώ όμως πως πρέπει παρ' όλα αυτά να θέσουμε ερωτηματικά σε μερικά από τα σημεία του καταρχήν σωστού αιτήματος για τη γενικότερη υιοθέτηση της αρχής της ειδικής πλειοψηφίας στο Συμβούλιο. Ιδίως όσον αφορά το ζήτημα των ιδίων πόρων και της ειδικής πλειοψηφίας έχω ενδοιασμούς ως προς τα σημεία 28, 32 και 33.
<P>
Θα ήθελα να επισημάνω ακόμα ένα τελευταίο σημείο το οποίο αναφέρεται δικαιολογημένα σε μία από τις τροπολογίες του συναδέλφου μας Saint-Pierre. Πρέπει δηλαδή να ασχοληθούμε με τη μέθοδο που θα ισχύσει στην επόμενη μεταρρύθμιση των Συνθηκών και εδώ η σωστή μέθοδος είναι εκείνη της Κοινότητας και όχι εκείνη της Διακυβερνητικής Διάσκεψης όπου κυριαρχεί μόνο η αρνησικυρία.

<SPEAKER ID=57 LANGUAGE="IT" NAME="De Giovanni">
Κύριε Πρόεδρε, είμαι της άποψης ότι σήμερα έχει μεγάλη σημασία να εξεταστεί και να εγκριθεί η έκθεση, υψηλής εξάλλου ποιότητας, για το Συμβούλιο. Έχει μεγάλη σημασία επειδή η φάση που διασχίζει σήμερα η Ευρωπαϊκή Ένωση είναι περίπλοκη, δύσκολη και εν εξελίξει και επειδή τίθενται υπό αμφισβήτηση πολλές ισορροπίες. Συνεπώς, η επανέναρξη των συζητήσεων για τα θεσμικά όργανα και τη λειτουργία τους γίνεται ουσιώδες καθήκον για το Ευρωπαϊκό Κοινοβούλιο. Θα μπορούσα μάλιστα να βεβαιώσω ότι, ελλείψει συγκεκριμένων μεταρρυθμίσεων, είναι απαραίτητο να επαναλάβει το Κοινοβούλιο τον στρατηγικό προβληματισμό του σχετικά με την ανάπτυξη της Ένωσης, δεδομένου ότι όλες οι θεσμικές ισορροπίες μεταβάλλονται: η Επιροπή αποδυναμώνεται και αυτό είναι δεδομένο. Δεν ξέρω αν σημειώνεται και μια πολιτική επίθεση κατά της Επιτροπής. Σίγουρα, υπάρχει κάποια αποδυνάμωση. Διαπιστώνεται μια έκρυθμη ανάπτυξη της λειτουργίας του Ευρωπαϊκού Συμβουλίου, όπως πολύ σωστά υπογράμμισε η έκθεση Bourlanges. Είναι δύσκολο να επιβεβαιωθεί εις βάθος ο παραλληλισμός μεταξύ Κοινοβουλίου και Συμβουλίου όσον αφορά τη νομοθετική λειτουργία. Κατ' ουσίαν, όλη η λειτουργία του συστήματος βρίσκεται σε κίνηση, ιδίως ενόψει της διεύρυνσης και μετά το ευρώ. Η έκθεση Bourlanges αντιμετωπίζει με ειλικρίνεια αυτά τα ζητήματα, μέσω μιας προσέγγισης ελεύθερης θεσμικής φαντασίας. Πιστεύω ότι ποτέ δεν ήταν περισσότερο αναγκαία η θεσμική φαντασία, προβλέποντας μια μη κατά λέξη αλλά δυναμική ερμηνεία της Συνθήκης - φυσικά, είναι πασίδηλο ότι οι δυναμικές ερμηνείες ενίοτε ξεφεύγουν από το νομοθετικό κείμενο - με μια ουσιώδη έμπνευση: να τονιστεί η θεσμική υποκρισία όποιου ισχυρίζεται ότι η Ευρωπαϊκή Ένωση θα μπορέσει να συνεχίσει να λειτουργεί μετά τη διεύρυνση χωρίς μεταρρύθμιση των θεσμικών οργάνων.
<P>
Μεταξύ των πολύ αξιόλογων προβληματισμών που θα μπορούσαν να γίνουν επί της έκθεσης, δεν θα υπογραμμίσω ιδιαίτερα ένα κεντρικό ίσως σημείο, δηλαδή τον ανακαθορισμό της λειτουργίας του Συμβουλίου «Γενικών Υποθέσεων», που υπενθύμισε ο βουλευτής Bourlanges. Θα ήθελα ωστόσο να υπογραμμίσω ένα σημείο που, κατά τη γνώμη μου, προκύπτει από την ερμηνεία της έκθεσης. Θεωρώ ότι η ερμηνεία αυτή εστιάζεται ιδίως στην προσπάθεια αποκατάστασης της ισορροπίας στη σχέση μεταξύ Ευρωπαϊκού Συμβουλίου και Επιτροπής, δύο οργάνων πολιτικής και νομοθετικής τάσης. Σημαντικό μέρος της μελλοντικής εξέλιξης της Ευρωπαϊκής Ένωσης θα προέλθει από την ισορροπία αυτή. Πρόκειται για θεμελιώδες σημείο. Πιστεύω ότι σήμερα η ισορροπία έχει τεθεί υπό αμφισβήτηση είτε λόγω της έκρυθμης ανάπτυξης του Συμβουλίου είτε λόγω της αποδυνάμωσης της Επιτροπής.
<P>
Εν κατακλείδι, κύριε Πρόεδρε, είμαι της άποψης ότι όλη η έκθεση υπερβαίνει το παλιό μοντέλο που αντιπαραθέτει τη διακυβερνητική διάσταση με την υπερεθνική διάσταση. Η ένδειξη της υπέρβασης αυτού του μοντέλου βρίσκεται ακριβώς στον ανακαθορισμό της ισορροπίας μεταξύ Συμβουλίου και Επιτροπής. Θεωρώ ότι από την άποψη αυτή η συμβολή του κ. Bourlanges είναι πολύ σημαντική.

<SPEAKER ID=58 LANGUAGE="FR" NAME="Delcroix">
Κύριε Πρόεδρε, είχα ετοιμάσει ένα κείμενο, όμως το ξέχασα. Το ξέχασα, γιατί πολλά πράγματα έχουν ήδη λεχθεί πολύ καλά από άλλους ομιλητές οι οποίοι προηγήθηκαν και θα ήταν άσκοπο να επαναλάβω πράγματα τα οποία έχουν ήδη ειπωθεί. Ωστόσο, θα ήθελα να εμμείνω σε δύο σημεία.
<P>
Το πρώτο είναι ότι επί πολύ καιρό, και ακόμη και σήμερα, εκφράζουμε τη θλίψη μας για το γεγονός ότι η Συνθήκη του Αμστερνταμ άφησε τα πράγματα μισοτελειωμένα και δεν είχε προετοιμάσει αποτελεσματικά τη διεύρυνση. Εξάλλου, το Ευρωπαϊκό Κοινοβούλιο ήταν και αυτό συνυπεύθυνο γιατί ούτε και αυτό είχε προτείνει λύση για το θέμα αυτό. Ήταν ακόμη διχασμένο.
<P>
Τώρα διήλθαμε ένα στάδιο, δηλαδή θέλω να πω ότι η Επιτροπή Θεσμικών Θεμάτων και ο εισηγητής της τόλμησαν. Παρουσίασαν μία λύση η οποία σήμερα, κατά τη γνώμη μου, είναι σημαντικότατο γεγονός: δεν είμαστε πλέον με άδεια χέρια. Ίσως να υπάρχουν καλύτερες λύσεις, αυτό όμως πρέπει να αποδειχθεί. Εν πάση περιπτώσει, υπάρχει μία λύση επί τάπητος.
<P>
Το δεύτερο πράγμα το οποίο θέλω να πω είναι ότι χάρη σε όλες τις συζητήσεις, στους κόλπους των πολιτικών ομάδων, μεταξύ μικρών και μεγάλων κρατών, προέκυψε κάτι το σημαντικό για το μέλλον της Ευρώπης. Αυτό το θεμελιώδες είναι, ότι, στο εσωτερικό της ευρωπαϊκής δομής, ο κάθε ένας από εμάς αποτελεί μειονότητα, κάθε ένα από τα κράτη μέλη αποτελεί μειονότητα και, συνεπώς, πρέπει να ακούμε προσεκτικά ο ένας τον άλλο και να αναπτύξουμε αυτή τη κουλτούρα της μειονότητας που αποτελεί το μέλλον της Ευρώπης. Συμπερασματικά, κρίνω ότι με μία λύση από τη μία πλευρά και μία φιλοσοφία από την άλλη, η διαδικασία έχει ξεκινήσει καλά και είμαι ευτυχής γι' αυτό.

<SPEAKER ID=59 LANGUAGE="ES" NAME="Izquierdo Rojo">
Κύριε Πρόεδρε, όσον αφορά τη διάρθρωση των άρθρων της έκθεσης, ευχαριστώ πολύ τον εισηγητή, τον κ. Bourlanges, που υποστηρίζει την τροπολογία που παρουσιάσαμε, μία τροπολογία που θα επιτρέψει στο μέλλον να μπορούν να διεξάγονται επίσημα Συμβούλια Υπουργών με τις υπουργούς που είναι αρμόδιες για τα δικαιώματα της γυναίκας.
<P>
Πρόκειται για μια τροπολογία σημαντική, η οποία προσεγγίζει ένα κεφαλαιώδες πρόβλημα στην Ευρώπη του σήμερα, που είναι ο παραδοσιακός αποκλεισμός των γυναικών από τη διαδικασία λήψης αποφάσεων. Ελπίζω ότι η Ομάδα του ΕΛΚ θα υποστηρίξει επίσης την τροπολογία και ότι η Επιτροπή, που είναι παρούσα σ' αυτή τη συζήτηση, θα δείξει επίσης ευαισθησία και θα υποστηρίξει όποιον μπορέσει να ανοίξει αυτό το δρόμο.
<P>
Μέχρι σήμερα, οι αρμόδιες για τα δικαιώματα της γυναίκας υπουργοί δεν μπορούν να πραγματοποιούν επίσημα Συμβούλια Υπουργών. Γι' αυτό, πιστεύω ότι ανοίγοντας αυτή τη δυνατότητα κάνουμε ένα μεγάλο βήμα υπέρ της απαραίτητης αυτής παρουσίας των γυναικών στις διαδικασίες λήψης αποφάσεων.
<P>
Κατά δεύτερον, και από γενική άποψη, πιστεύω ότι δεν είναι απλώς σκόπιμο, αλλά απαραίτητο, τη στιγμή που η Ευρωπαϊκή Ένωση ξεκινά μια διαδικασία διεύρυνσης μεγάλης εμβέλειας, να κάνουμε έναν προβληματισμό αυτού του τύπου. Η έκθεση του κ. Bourlanges προτείνει αδιαμφισβήτητες βελτιώσεις και, επιπλέον, πρέπει να πω ότι, κατά τη γνώμη μου, τις προωθεί προς τον δρόμο που θέλουμε να διατρέξουμε, δηλαδή προωθεί μια κοινοτική μέθοδο, η οποία καθιστά απηρχαιωμένη την παραδοσιακή και μέχρι σήμερα επικρατούσα διακυβερνητική μέθοδο.
<P>
Αποτελεί όνειδος - πραγματικά όνειδος - το γεγονός ότι δεν είναι παρόν το Συμβούλιο Υπουργών όταν οι εκλεγμένοι εκπρόσωποι της Ευρώπης συζητούν για κάτι που αφορά άμεσα αυτούς και όλους τους Ευρωπαίους.

<SPEAKER ID=60 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμοι συνάδελφοι, δυσκολεύομαι να κατανοήσω τον σκοπό και το χρονοδιάγραμμα αυτού του εγγράφου στο συνολό του. Ενδεχομένως να είναι σαφές για μερικούς, όμως σε πολλούς από μας δεν είναι. Το Κοινοβούλιο δεν έχει κάνει προετοιμασίες ούτε έχει διεξαγάγει συζήτηση επί του συγκεκριμένου θέματος σε αρκετά μεγάλη έκταση, μολονότι το θέμα είναι σοβαρό. Εντούτοις, πιστεύω ότι η επέκταση της ειδικής πλειοψηφίας είναι σκόπιμη, προκειμένου να γίνει πιο αποτελεσματική η λειτουργία της Ένωσης. Ωστόσο, η έκθεση περιέχει αντιφάσεις, επί παραδείγματι στις παραγράφους 35 και 36. Στην παράγραφο 35 διαπιστώνεται ότι τα κράτη με μικρό και μεσαίο πληθυσμό υπερεκπροσωπούνται, κάτι το οποίο θα μπορούσε να διορθωθεί με το σύστημα στάθμισης ψήφων και με το σύστημα διττής απλής πλειοψηφίας. Παρ' όλα αυτά, στην παράγραφο 36 αναγράφεται ότι οι σημερινές ισορροπίες δεν θα πρέπει να διαταραχθούν. Επομένως, αυτή η διαπίστωση φαίνεται να αντιφάσκει με την προηγούμενη. Αυτό ίσως να οφείλεται στο γεγονός ότι, στην πραγματικότητα, ο εισηγητής εξετάζει το θέμα της ισορροπίας μόνο μεταξύ των μεγάλων κρατών.
<P>
Ήδη κατά τη διάρκεια της Συνόδου Κορυφής του Αμστερνταμ, η Φινλανδία παρουσίασε μία προκαταρκτική πρόταση συμβιβασμού, σύμφωνα με την οποία οι ψήφοι όλων των κρατών θα διπλασιάζονταν, κατά τέτοιον όμως τρόπο ώστε τα πιο μεγάλα κράτη να λάβουν, εκτός από τον διπλασιασμό, δύο ή ίσως και περισσότερους επιπλέον ψήφους. Αυτή η λύση θα ήταν αποδεκτή και από την πλευρά των μικρών χωρών. Επομένως, και με την εφαρμογή αυτής της μεθόδου, θα ήταν δυνατόν να βρεθεί μία λύση που θα διετάραζε όσο το δυνατόν λιγότερο τις σημερινές ισορροπίες, κατά τρόπο όμως που να μην διαταραχθούν επίσης πέραν του δέοντος οι ισορροπίες από την πλευρά των μικρών κρατών. Στο εν λόγω θέμα είναι σκόπιμο να ξεκινήσουμε από την υπόθεση ότι η θεσμική μεταρρύθμιση δεν πρόκειται να επιτύχει εάν κατά την εξισσορόπηση των ψήφων δεν ληφθούν υπόψη και τα ποσοστά των μικρών κρατών.

<SPEAKER ID=61 NAME="Oreja">
Κύριε Πρόεδρε, κυρίες και κύριοι βουλευτές, θέλω κατ' αρχάς να συγχαρώ την Επιτροπή Θεσμικών Θεμάτων και τους εισηγητές της για τις διάφορες επιμέρους εκθέσεις σχετικά με ειδικά θέματα της εφαρμογής της Συνθήκης του Αμστερνταμ ή με θέματα που θα πρέπει να εξετάσουμε στο άμεσο μέλλον για να επιτύχουμε ένα θεσμικό σύστημα πιο αποτελεσματικό, πιο δημοκρατικό και πιο διαφανές.
<P>
Η έκθεση του κ. Bourlanges εντάσσεται απόλυτα σ' αυτό το πλαίσιο και μπορέσαμε να διαπιστώσουμε ότι αυτό αναγνωρίστηκε από τη μεγάλη πλειοψηφία των ομιλητών. Και θέλω να συγχαρώ, επίσης, τον κ. Bourlanges για την πολύ διδακτική παρουσίαση που έκανε, στην οποία μας εξέθεσε την ουσία της έκθεσής του: ποιο είναι το αντικείμενό της, μην τυχόν και είχαμε αμφιβολία, ποιο είναι το πεδίο εφαρμογής της, ποιο είναι το περιεχόμενο και ποιος ο προσανατολισμός της.
<P>
Στην έκθεση προσεγγίζεται ένα θεσμικό πρόβλημα, το οποίο θεωρώ ουσιώδες για τον καθορισμό της μελλοντικής αρχιτεκτονικής της Ευρώπης και, πιο συγκεκριμένα, μιας Ένωσης που επιθυμεί να μετατραπεί σε μέσο για την ειρηνική ενοποίηση της ηπείρου. Αναφέρομαι στη διαδικασία λήψης αποφάσεων στην Ευρωπαϊκή Ένωση με την προοπτική της διεύρυνσης, θέμα στο οποίο αναφέρθηκε και η πλειοψηφία των ομιλητών.
<P>
Η αποστολή μας είναι να επινοήσουμε και να οικοδομήσουμε ένα θεσμικό σύστημα, το οποίο, κατά τη γνώμη μου, πρέπει να στηρίζεται σε τρεις βασικές αρχές: πρώτον, στη συνέχεια μιας διαδικασίας και ενός θεσμικού συστήματος που έχει δώσει εξαιρετικά αποτελέσματα από άποψη ειρήνης, προόδου και δημοκρατίας.
<P>
Δεύτερον, στην προσαρμογή σε έναν μεταβαλλόμενο κόσμο, ο οποίος, ακόμη και όταν πρόκειται για τις δημόσιες αρχές, απαιτεί υψηλό βαθμό ευελιξίας. Συμφωνώ με την ιδέα που εξέφρασε εδώ η κα Izquierdo Rojo σχετικά με αυτές τις επίσημες συνεδριάσεις των αρμόδιων για τα δικαιώματα της γυναίκας υπουργών, για θέματα που ενδέχεται να τις αφορύν άμεσα και που πρέπει να μετατραπούν σε κοινοτική αρμοδιότητα. Μου φαίνεται εύστοχη ιδέα και τη σημειώνω.
<P>
Και, τρίτον, στη δυνατότητα οργάνωσης μιας ολόκληρης ηπείρου γύρω από ένα σύστημα που πρέπει να προσπαθεί να είναι πολιτικά και οικονομικά αλληλέγγυο. Γι' αυτό θεωρώ σημαντικό να εξετάσουμε εκ των προτέρων ποιες είναι οι διάφορες πτυχές του συστήματός μας, ώστε να μπορέσουμε να το μεταρρυθμίσουμε και να πραγματοποιήσουμε αυτό που είπε ο κ. De Giovanni για αυτόν τον συνταγματικό μηχανισμό, για τον οποίο συζητάμε αυτή τη στιγμή και ο οποίος πρέπει να διευκρινιστεί.
<P>
Σχετικά με τον μηχανισμό αυτό, πιστεύω ότι μπορούμε να θέσουμε στον εαυτό μας ορισμένες βασικές ερωτήσεις:
<P>
Υπάρχει σύγχυση μεταξύ του Συμβουλίου και των διάφορων σχηματισμών του; Σ' αυτό αναφέρθηκε, μεταξύ άλλων, ο κ. Brinkhorst.
<P>
Υπάρχει σύγχυση μεταξύ των οργάνων που έχουν εκτελεστικό ρόλο; Το ανέφερε, μεταξύ άλλων, στην παρέμβασή της η κ. Cardona, αν και πρέπει να ομολογήσω ότι δεν συμφωνώ εντελώς όσον αφορά την αποστολή που φαίνεται πως αναγνωρίζει στην Επιτροπή ως απλή εκτελεστική λειτουργία. Η Επιτροπή έχει και μια άλλη θεμελιώδη λειτουργία, που είναι η λειτουργία της νομοθετικής πρωτοβουλίας και που δεν πρέπει να λησμονείται.
<P>
Από την άλλη πλευρά, μπορεί κανείς να μιλά για υπερβολική γραφειοκρατία στην προετοιμασία των πολιτικών αποφάσεων του Συμβουλίου; Μήπως θα πρέπει να βελτιωθεί η δυνατότητα δράσης του, όπως είπε ο κ. Rack;
<P>
Η έκθεση μοιάζει να απαντά καταφατικά σ' αυτές τις ερωτήσεις που έκανα και διατυπώνει, επίσης, ορισμένες προτάσεις που αναμφίβολα θα βελτίωναν την παρούσα κατάσταση. Συμμερίζομαι πλήρως τη γνώμη του εισηγητή σχετικά με την ύπαρξη αυτής της διπλής εκτελεστικής και νομοθετικής λειτουργίας του Συμβουλίου. Και καταλαβαίνω τις παρατηρήσεις που έκανε σχετικά ο κ. Saint-Pierre ότι το Συμβούλιο δεν μπορεί να είναι ένα απλό άθροισμα εθνικών εκτελεστικών εξουσιών. Πιστεύω πως αυτή η διπλή - νομοθετική και εκτελεστική - λειτουργία είναι δυνατή από θεσμική άποψη μόνο αν υπάρχει εκ παραλλήλου μια ισχυρή Επιτροπή, ικανή να ανταπεξέλθει πλήρως στην αποστολή της και να ασκεί το δικαίωμα πρωτοβουλίας της, όπως και τον έλεγχο της εφαρμογής του κοινοτικού Δικαίου, καθώς επίσης, στο μέτρο του δυνατού, της εκτέλεσής του.
<P>
Χωρίς να υπεισέλθω στις διάφορες συγκεκριμένες προτάσεις που περιέχονται στο κείμενο, πιστεύω ότι αξίζει τον κόπο να προβληματιστούμε σχετικά με τις παρατηρήσεις που κάνει ο κ. Bourlanges για το Ευρωπαϊκό Συμβούλιο και, προφανώς, το Ευρωπαϊκό Συμβούλιο πρέπει - κατά τη γνώμη μου - να συνεχίσει να διατηρεί αυτή τη λειτουργία της πολιτικής ώθησης, του προσανατολισμού για το σύνολο της Ένωσης.
<P>
Συμφωνώ επίσης, επ' αυτού, με την παρατήρηση του κ. De Giovanni σχετικά με την ανάγκη εξεύρεσης μιας ισορροπίας μεταξύ του ρόλου του Ευρωπαϊκού Συμβουλίου και του ρόλου της Επιτροπής. Θυμάμαι ότι, στην ακρόαση που έκανα για να αναλάβω τις ευθύνες μου σε σχέση με το θεσμικό ζήτημα, μου έγινε η εξής ερώτηση: κάποιος με ρώτησε αν πιστεύω ότι η Επιτροπή πρέπει να έχει σχέση μόνο με το Κοινοβούλιο και όχι και με το Ευρωπαϊκό Συμβούλιο. Απάντησα καταφατικά. Πιστεύω ότι υπάρχει, κατά κάποιον τρόπο, ένα είδος διπλής νομιμότητας και, συνεπώς, μου φαίνεται λογικό να μπορεί να υπάρχει αυτή η διπλή σχέση.
<P>
Όσον αφορά το ζήτημα του Ευρωπαϊκού Συμβουλίου και της ανάγκης ενίσχυσης της νομικής διαδικασίας λήψης αποφάσεων από μέρους του Συμβουλίου, στο οποίο αναφέρεται ο εισηγητής - καθώς επίσης, όπως λέει, και από μέρους των Αρχηγών Κρατών και Κυβερνήσεων - πρέπει να πω στον κ. Bourlanges ότι έχω ορισμένες αμφιβολίες. Είναι σαφές ότι, μακροπρόθεσμα, η εξέλιξη προς αυτήν την κατεύθυνση θα εξασθενίσει τον ευγενή ρόλο του Ευρωπαϊκού Συμβουλίου ως οργάνου προώθησης των γενικών πολιτικών και στρατηγικών προσανατολισμών, με κίνδυνο να μετατραπεί - όπως συνέβη ήδη κατά τη δεκαετία του «80 - σε απλό όργανο στο οποίο θα παραπέμπονται και οι πλέον μικρές αποφάσεις. Πιστεύω ότι πρέπει να αποφύγουμε την επανάληψη αυτής της κατάστασης.
<P>
Δεν θεωρώ απαραίτητο να σας υπενθυμίσω τους κινδύνους που προξένησε αυτή η κατάσταση. Τελικά, αυτό που θεωρώ προφανές είναι ότι, ετούτη τη στιγμή, πρέπει να ενισχύσουμε το θεσμικό μας σύστημα, το οποίο έχει ήδη φθάσει σε ορισμένο βαθμό ωριμότητας, δεδομένου ότι τα όργανά του υπόκεινται όλο και περισσότερο στον δημοκρατικό έλεγχο του Ευρωπαϊκού Κοινοβουλίου, καθώς και ότι πρέπει να διασαφηνιστούν οι αρμοδιότητες των εθνικών κοινοβουλίων στο κοινοτικό πλαίσιο. Υπάρχει ένας διπλός ρόλος: ένας θεμελιώδης ρόλος του Ευρωπαϊκού Κοινοβουλίου και ένας ρόλος που αντιστοιχεί στα εθνικά κοινοβούλια.
<P>
Λοιπόν, πιστεύω ότι αυτό πρέπει να το κάνουμε κατά τέτοιο τρόπο ώστε - όπως είπε και η κα Schφrling - πρέπει να γνωρίζουμε ποιος κάνει τι και, κατά συνέπεια, πρέπει να προβούμε σε μια καλύτερη διασαφήνιση των θεμάτων, που πολλές φορές μας λείπει.
<P>
Συμμερίζομαι, επίσης, μια ιδέα που μου φαίνεται ουσιώδης: είναι απαραίτητο να κάνουμε καθετί δυνατό για να ενισχύσουμε τη συνοχή του Συμβουλίου. Και γι' αυτό θα πρέπει, τόσο από άποψη λειτουργίας των διάφορων σχηματισμών του όσο και κατά τη συμμετοχή των κυβερνήσεων, να εξασφαλισθεί η συνοχή των θέσεών του στις διάφορες υπηρεσίες. Και αυτό είναι το θέμα στο οποίο αναφέρθηκαν διάφοροι ομιλητές.
<P>
Υπάρχουν και άλλα θέματα του ψηφίσματος που τα θεωρώ επίσης ιδιαίτερα σημαντικά: πρώτον, συμμερίζομαι πλήρως τη θεμελιώδη αρχή ότι η εξουσία της πρωτοβουλίας δεν πρέπει να ανήκει στο Συμβούλιο. Το κοινοτικό σύστημα βασίζεται στο μονοπώλιο νομοθετικής πρωτοβουλίας της Επιτροπής. Και είναι ένα σύστημα που έχει λειτουργήσει σε γενικές γραμμές καλά. Οι διαπραγματεύσεις στην τελευταία Διακυβερνητική Διάσκεψη, παρά ορισμένες επιθέσεις που έγιναν στο μονοπώλιο πρωτοβουλίας της Επιτροπής επιβεβαίωσαν, όχι μόνο ότι αυτό παραμένει άθικτο όσον αφορά την Επιτροπή, αλλά και ότι σε ορισμένα θέματα - όπως τα θέματα της δικαιοσύνης και των εσωτερικών - μετά από πέντε χρόνια αποδίδεται αυτόματα στην Επιτροπή αυτό το μονοπώλιο. Αυτή η αρχή είναι, πιθανώς, η μεγάλη πρωτοτυπία και ίσως μάλιστα και ο ακρογωνιαίος λίθος του θεσμικού μας συστήματος, τον οποίο δεν μπορούμε, με κανένα τρόπο, να αρνηθούμε.
<P>
Όσον αφορά τις αποφάσεις του Συμβουλίου, είμαι, όπως είναι λογικό, απόλυτα υπέρ της επέκτασης της ειδικής πλειοψηφίας, και σ' αυτό αναφέρθηκαν οι περισσότεροι ομιλητές, αν και, φυσικά, υπήρξαν και ορισμένοι που εξέφρασαν τη διαφωνία τους. Πιστεύω, επίσης, ότι αυτή η επέκταση της ειδικής πλειοψηφίας δεν σημαίνει ότι δεν θα υπάρχουν και ορισμένες εξαιρέσεις. Πρέπει να υπάρχουν μερικές σαφώς προσδιορισμένες εξαιρέσεις, συγκεκριμένα για αυτά που θα μπορούσαμε να αποκαλέσουμε συνταγματικά θέματα. Το ψήφισμα προβλέπει αυτές τις εξαιρέσεις, πράγμα που μου φαίνεται λογικό, αφού υπάρχουν θεμελιώδεις αποφάσεις που απαιτούν συναίνεση μεταξύ των κρατών. Ωστόσο, το μεγάλο ερώτημα είναι: πώς θα μπορεί - όπως είπε και ο κ. Corbett προ ολίγου - μια Ευρώπη 20 ή 25 κρατών να λαμβάνει ομόφωνες αποφάσεις σε ορισμένους τομείς;
<P>
Όσο για τη στάθμιση των ψήφων, είναι ένα μέτρο τόσο επείγον όσο και εκείνο που αφορά τη σύνθεση της Επιτροπής ή τη διεύρυνση του πεδίου εφαρμογής της ειδικής πλειοψηφίας, αφού αυτά τα θέματα, ως γνωστόν, παρέμειναν εκκρεμή στην τελευταία Διακυβερνητική Διάσκεψη και μας το επισημαίνει αυτό το θεσμικό πρωτόκολλο του Αμστερνταμ, όπως και η ρητή βούληση των κρατών μελών, που συμπίπτει με την ίδια κατεύθυνση.
<P>
Πιστεύω πως η έκθεση διατυπώνει, από αυτήν την άποψη, ισορροπημένες προτάσεις για το θέμα της στάθμισης των ψήφων. Σημείωσα όμως ορισμένες παρεμβάσεις, όπως, για παράδειγμα, του κυρίου Corbett, που επέδειξε ορισμένη απροθυμία έναντι της διπλής πλειοψηφίας. Επίσης σημείωσα τα σχόλια που έκανε σχετικά ο κ. Barros Moura.
<P>
Και θέλω να τελειώσω προσεγγίζοντας πολύ γρήγορα δύο θέματα. Πρώτον, υπάρχει ένα θέμα που μου φαίνεται σημαντικό: είναι απαραίτητο η διάρθρωση για την κοινή εξωτερική πολιτική και την κοινή πολιτική ασφαλείας, που προβλέπεται στη Συνθήκη του Αμστερνταμ, να εφαρμοσθεί το ενωρίτερο δυνατό και με τη μέγιστη βούληση και αποφασιστικότητα, αν και είναι ένα θέμα για το οποίο παρατήρησα πως υπάρχουν ορισμένοι που δείχνουν κάποια απαισιοδοξία.
<P>
Το δεύτερο πρόβλημα αφορά τη διαφάνεια. Η Συνθήκη του Αμστερνταμ επιβάλλει στην Ένωση και στα όργανά της μια πρόσθετη προσπάθεια επ' αυτού. Κάθε όργανο πρέπει, επομένως, να αναθεωρήσει τις διαδικασίες του και να απαρνηθεί μια σειρά προκαταλήψεων σχετικά με την εμπιστευτικότητα και το απόρρητο των συζητήσεων, που είναι ασύμβατες με μια νομοθετική δραστηριότητα που απαιτεί δημοσιότητα των συζητήσεων. Το Συμβούλιο πρέπει να καταβάλει σημαντική προσπάθεια προς αυτή την κατεύθυνση, όπως επεσήμανε το Δικαστήριο των Κοινοτήτων σε πρόσφατη νομολογία του.
<P>
Η διαφάνεια και η εμπιστοσύνη των πολιτών στα όργανα αποτελούν, ιδίως σε μια διευρυμένη Ευρώπη, ουσιώδη προϋπόθεση τόσο της ίδιας της ύπαρξης όσο και της εγγύησης της ορθής λειτουργίας του θεσμικού συστήματος. Μπορούμε να υιοθετήσουμε τις μεταρρυθμίσεις που θέλουμε, αλλά αν το κάνουμε σε απόρρητες συνεδριάσεις, αν δώσουμε στους πολίτες την εντύπωση ότι θέλουμε να κρύψουμε τις αιτίες των αποφάσεών μας, θα δούμε ότι θα μας λείψει ένας σημαντικός, δημοκρατικός και δημόσιος χαρακτήρας, που είναι ο ίδιος με εκείνον που έχουν οι εθνικές δημοκρατίες και που πρέπει να τον φέρουμε και στην ευρωπαϊκή δημοκρατία.
<P>
Επομένως, τρεις λέξεις και τίποτα άλλο: δημοκρατία, αποτελεσματικότητα και διαφάνεια και, όπως πολύ ορθά είπε ο κ. Mιndez de Vigo, είναι απαραίτητο να σκεφθούμε το μέλλον με τολμηρές λύσεις.

<SPEAKER ID=62 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=4>
Ενίσχυση των θεσμικών οργάνων
<SPEAKER ID=63 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0034/99), του κ. Gutiιrrez Dνaz, εξ ονόματος της Επιτροπής Θεσμικών Θεμάτων, σχετικά με την ενίσχυση των θεσμικών οργάνων της Ένωσης ενόψει της εγκαθίδρυσης ενός χώρου δημοκρατίας και ελευθερίας.

<SPEAKER ID=64 NAME="Gutiιrrez Dνaz">
Κύριε Πρόεδρε, κύριε Επίτροπε, κυρίες και κύριοι βουλευτές, αυτή η έκθεση για την ενίσχυση των θεσμών της Ένωσης με σκοπό τη δημιουργία ενός χώρου δημοκρατίας και ελευθερίας, την οποία παρουσιάζουμε σήμερα στην Ολομέλεια, είναι καρπός της συμβολής της Επιτροπής Θεσμικών Θεμάτων, στην οποία προστίθεται η πολύτιμη γνωμοδότηση της Επιτροπής Πολιτικών Ελευθεριών και Εσωτερικών Υποθέσεων, εισηγητής της οποίας είναι ο κ. Goerens.
<P>
Ο αρχικός προβληματισμός ξεκίνησε με τη συμβολή του κ. Herzog, τον οποίο αντικατέστησα ως εισηγητή, προσπαθώντας σ' αυτήν την αντικατάσταση να φθάσω στην οριστική διατύπωση που εξετάζουμε σήμερα και που περιλαμβάνει τις συζητήσεις και τις περισσότερες από τις τροπολογίες που παρουσιάστηκαν στην Επιτροπή Θεσμικών Θεμάτων με σκοπό την ενίσχυση του ρόλου των πολιτών και των κοινωνικών εταίρων στο θεσμικό σύστημα της Ευρωπαϊκής Ένωσης.
<P>
Η κεντρική ιδέα της έκθεσης εκπηγάζει από την πεποίθηση ότι μια δημοκρατική Ευρώπη μπορεί να οικοδομηθεί μόνο με την προϋπόθεση ότι θα αναγνωριστούν οι πολίτες όχι μόνο ως άμεσοι ωφελούμενοι από το σχέδιο της ολοκλήρωσης, αλλά επίσης - και, ίσως, βασικά - ως πολίτες που συμβάλλουν ενεργά στη χάραξη κοινών στόχων.
<P>
Γι' αυτό συμπεριλαμβάνονται οι νέες πτυχές που μπορεί να μας προσφέρει, παρ' όλες της τις ανεπάρκειες, η Συνθήκη του Αμστερνταμ, για να βελτιωθεί η εγγύηση του σεβασμού των θεμελιωδών δικαιωμάτων σε ευρωπαϊκό επίπεδο, να παγιωθεί η κοινωνική διάσταση της ευρωπαϊκής οικοδόμησης μέσω του συντονισμού των εθνικών πολιτικών απασχόλησης και της συμπερίληψης των νομικών βάσεων για τον ορισμό μιας ευρωπαϊκής κοινωνικής νομοθεσίας και να εφαρμοσθεί η ελεύθερη κυκλοφορία των προσώπων.
<P>
Όλα αυτά θα πρέπει, κατά τη γνώμη μας, να συνενωθούν σε μια σφαιρική αντίληψη του στέρεα οικοδομημένου ευρωπαϊκού χώρου ελευθερίας και δημοκρατίας, διευκρινίζοντας, προς τούτο, τους κοινούς στόχους της ευρωπαϊκής κοινωνίας, εμπλουτίζοντας το περιεχόμενο των αναγνωριζόμενων δικαιωμάτων των Ευρωπαίων πολιτών, ενισχύοντας τα δικαιώματα των μειονοτήτων, ορίζοντας τα νομικά μέσα για την εφαρμογή αυτών των δικαιωμάτων και οργανώνοντας τη συμμετοχή των πολιτών στη δημιουργία και την ανάπτυξη αυτού του χώρου. Γι' αυτό, η έκθεση περιλαμβάνει τρεις μεγάλους στόχους: την ελεύθερη κυκλοφορία, τα κοινωνικά δικαιώματα και την ευρωπαϊκή ιθαγένεια.
<P>
Σε σχέση με την ελεύθερη κυκλοφορία, θα ήθελα να επισημάνω ιδιαίτερα ότι η ασφάλεια και η δικαιοσύνη πρέπει να συνοδευτούν από τις απαραίτητες νομικές και δημοκρατικές εγγυήσεις.
<P>
Όσον αφορά τα κοινωνικά δικαιώματα, θέλω να τονίσω ότι η ιδέα της ευρωπαϊκής οικοδόμησης στηρίζεται στην αλληλεγγύη μεταξύ των κρατών μελών και, κατά συνέπεια, η διεύρυνση προς τις χώρες της Κεντρικής και Ανατολικής Ευρώπης δεν πρέπει να προβλέπεται ως διεύρυνση της εσωτερικής αγοράς, αλλά ως υποχρέωση αλληλεγγύης.
<P>
Και σε σχέση με την ευρωπαϊκή ιθαγένεια, θα ήθελα να υπογραμμίσω την πρόταση που κλείνει την έκθεση, να συγκεντρωθούν σε έναν ειδικό τίτλο της Συνθήκης όλα τα δικαιώματα των πολιτών.
<P>
Κύριε Πρόεδρε, κύριε Επίτροπε, κυρίες και κύριοι βουλευτές, πιστεύω ότι η έγκριση αυτής της έκθεσης με ευρεία πλειοψηφία θα συμβάλει στην απαραίτητη οικοδόμηση και ενίσχυση ενός ιδιαίτερου χώρου δημοκρατίας και ελευθερίας της Ένωσης, πράγμα για το οποίο ζητώ την καταφατική σας ψήφο.
<P>
Τέλος, επιτρέψτε μου να εκφράσω τις ευχαριστίες μου για τις διάφορες συμβολές που έλαβα με τη μορφή τροπολογιών, τις οποίες - όπως είπα - προσπάθησα γενικά να ενσωματώσω, εκτός από δύο περιπτώσεις: όταν οι τροπολογίες δεν μου φαίνονταν σύμφωνες με το όραμα της ευρωπαϊκής οικοδόμησης που υποστηρίζω ή όταν εισήγαν προβληματισμούς για την ανταγωνιστικότητα, θεμιτούς μεν, αλλά που δεν τους θεωρούσα κατάλληλους για αυτήν την έκθεση.
<P>
Σε όλους αυτούς, κύριε Πρόεδρε, κυρίες και κύριοι, ένα μεγάλο ευχαριστώ.

<SPEAKER ID=65 LANGUAGE="IT" NAME="Manzella">
Κύριε Πρόεδρε, σίγουρα, όπως διαβεβαίωσε πριν από λίγο και ο εισηγητής, κ.Gutiιrrez Dνaz, στον οποίο οφείλουμε αυτή την εξαίρετη έκθεση, ο χώρος ελευθερίας, προσωπικής ασφάλειας και δικαστικής συνεργασίας, που προβλέπεται από τη Συνθήκη του Αμστερνταμ, αποτελεί το πιο φιλόδοξο πρόγραμμα βαθιάς ολοκλήρωσης στο προσεχές μέλλον της Ένωσης. Επιπλέον, λόγω της συνάφειάς του με την καθημερινή ζωή των οικογενειών, των πόλεων, των επιχειρήσεων, το πρόγραμμα είναι επίσης αντικείμενο μεγάλης λαϊκής προσοχής. Πρόκειται επίσης για ένα πρόγραμμα που αναπτύσσει ζωτικές σχέσεις μεταξύ του ρόλου αυτού του Κοινοβουλίου και του ρόλου των εθνικών κοινοβουλίων. Πιστεύω ότι όλο το ευρωπαϊκό κοινοβουλευτικό σύστημα τίθεται υπό αμφισβήτηση σε αυτή την πενταετή φάση μετάβασης, πρέπει όμως να περιλαμβάνεται επίσης σε αυτή τη μετάβαση και η τάση προς την επίτευξη, το συντομότερο δυνατόν, της κοινοτικής μεθόδου και διαδικασιών συναπόφασης στους τομείς αυτούς που είναι τόσο σημαντικοί για την ολοκλήρωση.
<P>
Είναι συνεπώς φυσικό να αποτελεί επίσης το πρόγραμμα αυτό, που κατά κάποιο τρόπο έχει ήδη γίνει αναπόσπαστο μέρος του θετικού δικαίου μας, μαγνήτης γύρω από τον οποίον γυρίζει η μεγαλύτερη ιδέα που εμψυχώνει αυτή την έκθεση, δηλαδή η εγκαθίδρυση ενός χώρου πολιτικής ελευθερίας και ευρωπαϊκής δημοκρατίας. Η ενοποίηση σε ενιαία μορφή του καταλόγου των θεμελιωδών δικαιωμάτων και των κοινωνικών καταστατικών, ενωμένη για την ανάπτυξη των προγραμμάτων προσωπικής ελευθερίας και ασφάλειας και δικαστικής συνεργασίας, αντιπροσωπεύει πράγματι την προσέγγιση που πρέπει να υιοθετηθεί για τη συνέχιση της ανάπτυξης και της πραγματικής υλοποίησης της έννοιας της ευρωπαϊκής ιθαγένειας που καθιέρωσε το Μάαστριχτ. Πράγματι, σε αυτόν τον κεντρικό συνταγματικό θεσμό πρέπει να βασιστεί η ίδια η ιδέα του δημόσιου χώρου και του ευρωπαϊκού πολιτικού χώρου: ενός τόπου ισορροπίας και αντιστάθμισης των δικαιωμάτων και των υποχρεώσεων, όλων των δικαιωμάτων και όλων των υποχρεώσεων, χωρίς ιδιαίτερη έμφαση στο ένα ή το άλλο στο πλαίσιο της γενικής δημοκρατίας της Ευρωπαϊκής Ένωσης. Αυτοί είναι οι λόγοι, κύριε Πρόεδρε, για τους οποίους αξίζει αυτή η έκθεση την ευνοϊκή ψήφο μας.

<SPEAKER ID=66 LANGUAGE="SV" NAME="Cederschiφld">
Κύριε Πρόεδρε, κύριε Επίτροπε, κυρίες και κύριοι, κάθε πολίτης της Ένωσης θα πρέπει να έχει το δικαίωμα να ζεί σε καθεστώς ελευθερίας σε μία δημοκρατία. Αυτό προσπαθεί να διασφαλίσει η έκθεση. Η έκθεση διαπνέεται περισσότερο από κοινωνικά δικαιώματα παρά από τις προσπάθειες που καταβάλλει για να αναπτύξει τα νομικά δικαιώματα.
<P>
Μέχρι στιγμής, στην Ένωση βρισκόμαστε στην αποδοχή της αντίληψης ότι οι πολίτες θα απολαμβάνουν των δικαιωμάτων εκείνων που έχουν οι πολίτες της χώρας στην οποία εργάζεται κανείς. Ωστόσο, στην αρχή της παραγράφου 14 ο εισηγητής προτείνει να έχει κανείς τη δυνατότητα να μεταφέρει τα εθνικά του δικαιώματα εντός της Ένωσης, κάτι που μπορεί να έχει παράλογες συνέπειες. Αντιθέτως, στηρίζουμε σθεναρά τις διατυπώσεις της παραγράφου 14, όπου απαιτούνται βελτιώσεις όσον αφορά τον διασυνοριακό συντονισμό των αστικών νομοθεσιών. Αναφορικά μ' αυτό θέλουμε επίσης να τονίσουμε την ανάγκη για αμοιβαία αναγνώριση των αποφάσεων σε υποθέσεις δικαιοσύνης.
<P>
Είναι απαράδεκτος ο τρόπος με τον οποίον τηρούνται οι κοινοτικοί κανονισμοί για τις συντάξεις. Πρέπει να γίνει αποτελεσματικότερος, ώστε να παρέχονται πραγματικά στους πολίτες τα συνταξιοδοτικά δικαιώματά τους, ανεξάρτητα από τον τόπο διαμονής τους και ανεξάρτητα από το που έχει δουλέψει κανείς γαι να αποκτήσει αυτά τα δικαιώματα. Από αυτήν την άποψη ο εισηγητής έχει δίκιο. Ωστόσο, υπάρχει λόγος να προειδοποιήσουμε για τον κίνδυνο μίας εξέλιξης η οποία θα οδηγούσε στην τυποποίηση του μεγαλύτερου κοινού παρανομαστή και συνεπώς και των υψηλότερων ποσοστών φορολόγησης. Θα είναι πολύ δύσκολο να συνδυαστεί μία τέτοια κοινωνική νομοθεσία με τους συνολικούς στόχους, π.χ. την αύξηση της απασχόλησης, τη μείωση της ανεργίας και την αύξηση της ευημερίας, διότι εξακολουθούν να υφίστανται διαφορές στον βαθμό ανάπτυξης και το οικονομικό επίπεδο των χωρών.
<P>
Κοινωνικά δικαιώματα που έχουν διαμορφωθεί σύμφωνα με τις προϋποθέσεις μίας χώρας δεν ταιριάζουν πάντοτε στο κοινωνικό και οικονομικό σύστημα μίας άλλης χώρας, όπου έχουν δοθεί διαφορετικές προτεραιότητες, αν μεταφερθούν εκεί. Η συσσώρευση τυπικών κοινωνικών δικαιωμάτων μπορεί να οδηγήσει σε μία πλασματική κοινωνική πρόνοια, αλλά, να αποδυναμώσει de facto την ευημερία για όσο διάστημα, εν πάσει περιπτώσει, η κοινωνική πρόνοια χρηματοδοτείται από τους φόρους. Πρέπει να ξεκινήσουμε από ένα άλλο σημείο. Πρέπει να φροντίσουμε να έχει αναπτυξιογόνο κλίμα για τις επιχειρήσεις, διότι αυτή είναι η προϋπόθεση για την αύξηση της ευημερίας και, συνεπώς, τη βελτίωση της κοινωνικής πρόνοιας.
<P>
Έτσι λοιπόν, ένα κεντρικό μέρος των επιδιώξεων της έκθεσης απομένει να αναπτυχθεί, συγκεκριμένα με ποιόν τρόπο θα ενισχυθεί η νομική προστασία των πολιτών, ειδικά η προστασία σε σχέση με την εγκληματικότητα. Σ' αυτόν τον τομέα είναι σημαντικό να κάνει η Ένωση βήματα προς τα εμπρός, ιδιαίτερα υπό την προοπτική της διεύρυνσης. Σε σχέση μ' αυτό έχουμε υποβάλει προτάσεις τροπολογίας για την ενσωμάτωση της Σένγκεν στη Συνθήκη. Θέλουμε, επίσης, να εξαλειφθεί το άγχος του Συμβουλίου σ' ό, τι αφορά την πενταετή προθεσμία για τη λήψη αποφάσεων σε ορισμένα νομικά θέματα. Απαιτούνται σαφείς θέσεις σ' αυτούς τους τομείς, ακριβώς όπως αυτές της παραδειγματικής και συγκεκριμένης έκθεσης Bourlanges, η διαδικασία ανάγνωσης της οποίας μόλις ολοκληρώθηκε.

<SPEAKER ID=67 LANGUAGE="EN" NAME="Brinkhorst">
Κύριε Πρόεδρε, θα ήθελα να συγχαρώ τον κ. Gutiιrrez Dνaz για την έκθεσή του, η οποία καλύπτει ένα ευρύ φάσμα θεμάτων. Αρχικά, η έκθεση δεν αναγνώριζε αρκετά τη ζωτική σημασία του θέματος, το οποίο συνίσταται στην ενίσχυση των θεσμικών οργάνων που εμπλέκονται στην εγκαθίδρυση ενός χώρου ελευθερίας, ασφάλειας και δικαιοσύνης. Έπειτα από τη θέση σε ισχύ της Συνθήκης του Αμστερνταμ, αυτό θα αποτελέσει ένα από τα μεγαλύτερα κατορθώματα της Διακυβερνητικής Διάσκεψης. Οι εν λόγω τομείς του ασύλου, της μετανάστευσης και των συνοριακών ελέγχων θα καταστούν τότε κοινές πολιτικές.
<P>
Ωστόσο, αυτό έχει επέλθει με κάποιο κόστος. Τα κράτη μέλη έχουν αποδυναμώσει τον ρόλο και τις αρμοδιότητες των δημοκρατικών και δικαστικών θεσμικών οργάνων της Ευρωπαϊκής Ένωσης, κυρίως του Ευρωπαϊκού Κοινοβουλίου και του Δικαστηρίου και επίσης τις διαδικασίες λήψης αποφάσεων για μία περίοδο τουλάχιστον πέντε ετών. Αυτή η εξασθένιση της Κοινότητας δεν θα πρέπει να δημιουργήσει προηγούμενο, αλλά μάλλον, θα πρέπει να αναστραφεί. Στο πλαίσιο αυτό, κατέθεσα τροπολογίες και θα ήθελα να ευχαριστήσω τον κ. Gutiιrrez Dνaz για το ότι τις αποδέχθηκε. Τα βασικά σημεία συνίστανται στο ότι η απαίτηση για ομοφωνία παρεμποδίζει την αποτελεσματική και ταχεία δράση σε αυτόν τον τομέα. Η δράση στον τομέα της ελευθερίας, της ασφάλειας και της δικαιοσύνης θα πρέπει να συνοδεύεται από τις απαραίτητες δημοκρατικές και δικαστικές εγγυήσεις. Το Συμβούλιο θα πρέπει να αρχίσει να εφαρμόζει πλήρως τις κοινοτικές μεθόδους.
<P>
Τέλος, η Συνθήκη θα πρέπει επίσης να αποκαταστήσει την πολύ περίεργη στάση του Ηνωμένου Βασιλείου, της Δανίας και της Ιρλανδίας, οι οποίες αποφάσισαν να μην συμμετάσχουν στις νέες πολιτικές, μολονότι, στην πραγματικότητα, μία χώρα όπως η Δανία θα εφαρμόσει τις πολιτικές ως έχουν, αλλά σε διακυβερνητική βάση. Επί του παρόντος - και αυτό είναι ένα σημείο το οποίο έχω πάντοτε τονίσει με μεγάλη έμφαση σε αυτό εδώ το Σώμα - υπάρχει μία συνεχιζόμενη αποτυχία ενσωμάτωσης του Σένγκεν στον πρώτο πυλώνα. Ακόμη δεν έχουμε τον τελικό διαχωρισμό μεταξύ του πρώτου και του τρίτου πυλώνα.
<P>
Σε αυτό το πλαίσιο, αυτές οι έννοιες έχουν αναπτυχθεί τώρα στην έκθεση και η Ομάδα μου θα την υπερψηφίσει. Ωστόσο, ελπίζω να την αντιμετωπίσουμε μόνο ως την αρχή. Μόλις αρχίσαμε την εγκαθίδρυση του κοινού χώρου. Η τελική ανάπτυξη θα συντελεσθεί τα επόμενα χρόνια.

<SPEAKER ID=68 LANGUAGE="FI" NAME="Ojala">
Αξιότιμε κύριε Πρόεδρε, αρχικά θέλω να συγχαρώ τον κ. Gutiιrrez Dνaz για την εξαιρετική έκθεσή του. Το άρθρο 13 της Συνθήκης του Αμστερνταμ παρέχει τη νομική βάση για τα μέτρα που πρέπει να ληφθούν, προκειμένου, μεταξύ άλλων, να καταπολεμηθούν οι διακρίσεις που βασίζονται στη μειονεξία, την ηλικία ή τον σεξουαλικό προσανατολισμό. Η έμφαση που θα δοθεί μελλοντικά στην εφαρμογή του άρθρου 13 εξαρτάται σε μεγάλο βαθμό από την πολιτική βούληση. Αναφέρομαι επί παραδείγματι στις κατευθυντήριες γραμμές σχετικά με την απασχόληση. Σε ό, τι αφορά την απασχόληση υπήρξε επαρκής πολιτική βούληση. Ας ευχηθούμε αυτή η βούληση να είναι επαρκής και στο ζήτημα του άρθρου 13.
<P>
Με χαρά διαπιστώνω ότι η Επιτροπή έχει ήδη προβεί σε προπαρασκευαστικές ενέργειες σχετικά με το άρθρο 13. Εύχομαι επίσης η Γερμανία, η προεδρεύουσα χώρα του Συμβουλίου, όπως και η δική μου χώρα η Φινλανδία, που θα ασκήσει την επόμενη Προεδρία, να παίξουν ενεργητικό ρόλο από πλευράς Συμβουλίου σε ό, τι αφορά τις δυνατότητες που εμπεριέχει το άρθρο 13. Οι προσδοκίες των πολιτών είναι μεγάλες. Θα είναι επίσης σημαντικό το Ευρωπαϊκό Κοινοβούλιο να μπορέσει να επηρεάσει ουσιαστικά το περιεχόμενο που θα λάβει στην πράξη το άρθρο 13.

<SPEAKER ID=69 LANGUAGE="DE" NAME="Hager">
Κύριε Πρόεδρε, η σταδιακή οικοδόμηση ενός χώρου ελευθερίας, ασφάλειας και δικαιοσύνης πάντα υπογραμμιζόταν ως μία από τις επιτυχίες της Συνθήκης του Αμστερνταμ. Η ιδέα που συνδέεται με αυτό, δηλαδή η ιδέα ότι τα απαραίτητα βήματα για την πραγματοποίηση της ελεύθερης κυκλοφορίας πρέπει να υποστηριχθούν με συνοδευτικά μέτρα που να ανταποκρίνονται στο εντεινόμενο λόγω των ανοικτών συνόρων αίσθημα ανάγκης των πολιτών για ασφάλεια, είναι συνεπής. Η Σύνοδος Κορυφής για την ασφάλεια η οποία μόλις αποφασίσθηκε και της οποίας την οργάνωση έχει αναλάβει η φινλανδική Προεδρία, είναι επίσης ένα μήνυμα προς τη σωστή κατεύθυνση.
<P>
Για τον λόγο αυτό με λυπεί το γεγονός ότι η έκθεση που συζητούμε σήμερα ασχολήθηκε με το θέμα της ασφάλειας σαν κακιά μητριά και συρρικνώθηκε σε έκθεση για τη δημοκρατία και την ελευθερία όχι όμως για την ασφάλεια. Όπως βλέπω στις καθημερινές μου συνδιαλλαγές με τους πολίτες, το ζήτημα της ασφάλειας τους απασχολεί σοβαρά. Εξάλλου και ο Επίτροπος υπογράμμισε τη σημασία του ζητήματος αυτού. Φυσικά και είναι σημαντικό να αναπτύσσουμε οράματα. Το Ευρωπαϊκό Κοινοβούλιο, ως εκπρόσωπος του λαού, θα έκανε ωστόσο καλά, πέρα από τα οράματα, να δώσει περισσότερη σημασία στην ανάγκη των πολιτών για ασφάλεια, των οποίων τα συμφέροντα οφείλει ειδικά να εκπροσωπήσει στο πλαίσιο των θεσμικών μηχανισμών.

<SPEAKER ID=70 LANGUAGE="DA" NAME="Iversen">
Κύριε Πρόεδρε, η Συνθήκη του Αμστερνταμ αποτελεί καλή αφετηρία για την επίτευξη μιας πιο δημοκρατικής και ανοιχτής ΕΕ με ελεύθερη διακίνηση και περισσότερα θεμελιώδη δικαιώματα για τους πολίτες, καθώς και ενισχυμένη κοινωνική διάσταση. Είμαι της άποψης ότι υπάρχουν πολλά σωστά στοιχεία σε αυτή την έκθεση. Η νέα συνθήκη ανοίγει πάμπολλες νέες δυνατότητες, αλλά φυσικά η εφαρμογή τους στην πράξη εξαρτάται από την πολιτική βούληση. Δεν υπάρχει ωστόσο η παραμικρή αμφιβολία ότι είμαστε αναγκασμένοι να ασκήσουμε πιέσεις ως Κοινοβούλιο αν θέλουμε να επιτευχθεί κάτι. Δεν υπάρχει άλλος να το κάνει. Ορισμένες αποφάσεις συνεχίζουν να απαιτούν ομοφωνία, και ορισμένες χώρες, μεταξύ άλλων και η Δανία, συνεχίζουν να έχουν επιφυλάξεις για τη συμμετοχή τους στη διακρατική συνεργασία σε τομείς όπως αυτός των προσφύγων και του ασύλου. Είναι μια απόφαση που λήφθηκε κατόπιν δημοψηφίσματος για τη Συνθήκη του Μάαστριχτ. Φυσικά πρέπει να την σεβαστούμε, μέχρις ότου ο λαός πάρει άλλη απόφαση. Αποτελεί και αυτό - και θα ήθελα να το τονίσω αυτό - δείγμα δημοκρατίας, το ότι δηλαδή στα εθνικά κράτη μπορούμε να παίρνουμε θέση για τέτοια θέματα βάσει του πώς τα βλέπουμε και ότι επίσης μόνο εμείς μπορούμε να αλλάξουμε τις ληφθείσες αποφάσεις.
<P>
Ο εισηγητής ανησυχεί ιδιαίτερα για μια ΕΕ πολλών ταχυτήτων, η οποία συνεπάγεται ότι οι χώρες θα δηλώνουν εκτός τμημάτων της συνεργασίας ή ότι μια ομάδα κρατών θα συνάπτει στενότερη συνεργασία. Διαπιστώνω κι εγώ την ύπαρξη αυτού του κινδύνου, αλλά πού και πού αναγκαζόμαστε να σεβόμαστε το γεγονός ότι ίσως να υπάρχουν διαφορετικές ταχύτητες στη συνεργασία - ειδικά τώρα που θα συμμετέχουν περισσότερες χώρες. Πιστεύω επίσης ότι θα φτάσουμε σε δίλημμα τέτοιου τύπου στο μέλλον, όταν υπάρξουν διαφορετικές επιθυμίες, ως προς το πού θα πρέπει να συνεργαστούμε, αλλά μια Ευρώπη πολλαπλών ταχυτήτων - σε αυτό συμφωνώ με τον εισηγητή - πρέπει φυσικά να είναι η τελευταία λύση. Νομίζω ότι πρέπει να συνειδητοποιήσουμε ότι, η ρεαλιστική συνεργασία που πρέπει να έχουμε, παράλληλα με τα οράματα που πρέπει να έχουμε, μπορεί τελικά να καταστήσει αναγκαία την ύπαρξη πολλαπλών ταχυτήτων.

<SPEAKER ID=71 LANGUAGE="EN" NAME="Nicholson">
Κύριε Πρόεδρε, χαιρετίζω την έκθεση του κ. Gutiιrrez Dνaz. Γνωρίζω τον εισηγητή αρκετό καιρό και τον γνωρίζω καλά. Παρουσίασε μία πολύ καλή έκθεση, αλλά υπάρχουν ορισμένα σημεία με τα οποία δυσκολεύομαι να συμφωνήσω. Θα πρέπει να ενθυμούμαστε ότι η Ευρώπη είναι ένας χώρος δημοκρατίας. Υπάρχουν 15 κράτη μέλη με δημοκρατικά εκλεγμένες κυβερνήσεις. Υπάρχει επίσης πλήθος περιφερειακών και τοπικών κυβερνήσεων. Και αυτή είναι όλη η δημοκρατία που ζητούμε. Κινδυνεύουμε να ξεπεράσουμε τα όρια. Δεν θεωρώ ότι χρειαζόμαστε περαιτέρω επίπεδα γραφειοκρατίας, τα οποία να πληρώνουν οι ευρωπαίοι φορολογούμενοι.
<P>
Ωστόσο, υπάρχουν τομείς στους οποίους θα μπορούσαμε να φέρουμε το Κοινοβούλιο και, μάλιστα, την Ευρώπη πιο κοντά στους πολίτες. Πιστεύω ακράδαντα ότι σε όποιο μέρος της Ένωσης υπάρχει ένα γραφείο της Επιτροπής, θα έπρεπε επίσης να υπάρχει και ένα γραφείο του Κοινοβουλίου. Αυτό είναι απαραίτητο επειδή οι ευρωπαίοι πολίτες μπορούν να ταυτισθούν πιο εύκολα με το Ευρωπαϊκό Κοινοβούλιο παρά με την απρόσωπη γραφειοκρατία της Επιτροπής. Το συγκεκριμένο γεγονός αποδεικνύεται σε αυτό το Κοινοβούλιο τον τελευταίο καιρό. Συνεπώς, όπου υπάρχουν περιφερειακά κοινοβούλια ή συνελεύσεις, το Κοινοβούλιο θα πρέπει επίσης να έχει ένα γραφείο. Το γεγονός αυτό θα συμβάλει σημαντικά στην εξουδετέρωση της απόμακρης εικόνας των Βρυξελλών και της Ευρωπαϊκής Ένωσης.

<SPEAKER ID=72 LANGUAGE="PT" NAME="Coelho">
Κύριε Πρόεδρε, κύριε Επίτροπε, κύριοι βουλευτές, πολλά έχουν ακουστεί για το δημοκρατικό έλλειμμα στην Ευρώπη, και ακριβώς υπό το βάρος αυτής της δικαιολογημένης και ορθώς τεκμηριωμένης καταγγελίας παρακολουθήσαμε, καθ' όλη τη διαδικασία έγκρισης των διαδοχικών Συνθηκών, μία ενίσχυση των αρμοδιοτήτων του Ευρωπαϊκού Κοινοβουλίου. Στο πλαίσιο της θεσμικής αρχιτεκτονικής της Ευρώπης, η ύπαρξη του δημοκρατικού ελλείμματος οδηγούσε βεβαίως στην ενδυνάμωση του θεσμικού οργάνου που ελάμβανε και συνεχίζει να λαμβάνει άμεση νομιμοποίηση από τους Ευρωπαίους πολίτες. Αλλά η συγκεκριμένη συζήτηση περιοριζόταν αρκετά συχνά στις σχέσεις ανάμεσα στα ευρωπαϊκά θεσμικά όργανα, στην ισορροπία των εξουσιών τους, στον τρόπο λειτουργίας τους και στις διαδικασίες που χρησιμοποιούν για τη λήψη αποφάσεων. Η επιτυχής εκκίνηση της διαδικασίας καθιέρωσης του ευρώ και η δυναμική που αυτή προσέφερε έρχονται γι' άλλη μια φορά να ενισχύσουν τον οικονομικό χαρακτήρα της Ένωσής μας, καθιστώντας περισσότερο εμφανείς τις καθυστερήσεις σε άλλους τομείς: τον πολιτικό, τον κοινωνικό και τον τομέα της ασφάλειας.
<P>
Θα πρέπει λοιπόν να αντιμετωπίσουμε το θέμα της μεταρρύθμισης των θεσμικών μας οργάνων όχι τόσο βάσει της λογικής του απλού παιχνιδιού της κατανομής αρμοδιοτήτων ανάμεσα στα κοινοτικά όργανα, αλλά μάλλον υπό το πρίσμα των δεσμών μας με την πηγή νομιμοποίησης της εντολής μας: με τους πολίτες που εκπροσωπούμε εδώ μέσα. Αυτή τη συζήτηση ενδιαφέρει όλο και περισσότερο να προωθήσουμε, και σε αυτήν ακριβώς τη συζήτηση έρχεται να συμβάλει η παρούσα έκθεση του κυρίου Gutiιrrez Dνaz.
<P>
Είναι προφανές ότι επιθυμούμε μια πιο αποτελεσματική Ένωση. Επιθυμούμε όμως μία Ένωση η οποία δεν θα εμφανίζεται τόσο πολύ σαν ένα γραφειοκρατικό τέρας, σαν έναν περίπλοκο και αδιαπέραστο λαβύρινθο συμφερόντων και επιρροών, αλλά που θα αποτελεί ολοένα και περισσότερο ένα σημείο αναφοράς για τους ανθρώπους, για τους πολίτες. Τα μέτρα προς την κατεύθυνση της ενίσχυσης των δικαιωμάτων των Ευρωπαίων πολιτών, προς τη βελτίωση των καθεστώτων απασχόλησης και κοινωνικής προστασίας, τα μέτρα που θα εγγυώνται μια πραγματικά ελεύθερη κυκλοφορία και που θα βελτιώνουν τους μηχανισμούς ενημέρωσης και επίτευξης διαφάνειας της διοίκησης, συνιστούν μέτρα τα οποία συμβάλλουν στην ενδυνάμωση της ευρωπαϊκής ιθαγένειας, που τόσοι πολλοί επιζητούν αλλά που λίγοι εφαρμόζουν εμπράκτως.
<P>
Εκτός από τα προαναφερόμενα μέτρα απλούστευσης και ενίσχυσης του δικαίου, θα ήθελα επίσης να αναφέρω άλλα δύο:
<P>
πρώτον, προκύπτει η ανάγκη απλούστευσης των Συνθηκών, με τη θέσπιση ενός σαφούς και προσβάσιμου στους πολίτες συνόλου νομοθεσίας, το οποίο θα καταστήσει το ευρωπαϊκό δίκαιο μία αναφορά κατανοητή από όλους και όχι ένα αδιαπέραστο σύμπλεγμα κανόνων και διατάξεων·-δεύτερον, είναι αναγκαία η θεσμοθέτηση ενός Χάρτη των δικαιωμάτων των πολιτών που θα διασφαλίζει σε όλους τους Ευρωπαίους, ανεξαρτήτως του κράτους μέλους όπου γεννήθηκαν, έζησαν, σπούδασαν ή εργάστηκαν, την πλήρη αναγνώριση και εξασφάλιση του συνόλου των οικονομικών και κοινωνικών δικαιωμάτων που στοιχειοθετούν τον πολιτισμό μας και το επίπεδο της ευημερίας μας. Η Ευρώπη δεν πρόκειται να προχωρήσει μακριά, κύριε Πρόεδρε, εάν δεν γίνει αντιληπτή, παραδεκτή και επιθυμητή από τους πολίτες, εάν δεν μετασχηματιστεί σε μία Ευρώπη που θα αποτελεί έναν γνήσιο χώρο δημοκρατίας και ελευθερίας.
<SPEAKER ID=73 NAME="Κακλαμάνης">
Κύριε Πρόεδρε, κύριε Επίτροπε, κυρίες και κύριοι συνάδελφοι, για όποιον παρακολούθησε από το πρωί τις τρεις εκθέσεις των τριών συναδέλφων είναι αδύνατον να καταλάβει τί επιτέλους συζητήθηκε στο Αμστερνταμ για θέματα όπως είναι οι θεσμοί στην Ευρωπαοκή Ένωση, το έλλειμμα δημοκρατίας, η διαφάνεια και τα δικαιώματα του ευρωπαίου πολίτη. Η απάντηση είναι σχεδόν καταλυτική: μηδέν! Τίποτα!
<P>
Θέλω να συγχαρώ τον αγαπητό μου συνάδελφο κ. Gutiιrrez Dνaz για την έκθεσή του. Κυρίως θέλω να τον συγχαρώ για την πρόταση που κάνει σε ένα σημείο της έκθεσης να δημιουργηθεί ειδικό κεφάλαιο για τα δικαιώματα των ευρωπαίων πολιτών. Θέλω όμως ταυτόχρονα να πω σ' αυτούς τους ευρωπαίους πολίτες, που σήμερα είναι στα θεωρεία και μας ακούν, ότι τους θυμόμαστε μόνο κάθε πέντε χρόνια, λίγο πριν τις εκλογές. Τους παρουσιάζουν μανιφέστα ιδεολογικά, κυρίως οι δύο μεγάλες ομάδες του Κοινοβουλίου, οι σοσιαλιστές και οι χριστιανοδημοκράτες, που καμία σχέση δεν έχουν με την πραγματικότητα και, κυρίως, καμία σχέση δεν έχουν μ' αυτά που πράττουν και μ' αυτά που ψηφίζουν κατά τα πέντε χρόνια της θητείας τους μέσα στο Κοινοβούλιο.
<P>
Και λυπούμαι ιδιαίτερα γιατί το Συμβούλιο Υπουργών φαίνεται έχει πολλή δουλειά να κάνει και σήμερα απουσιάζει. Και πρέπει να γνωρίζουν οι πολίτες της Ευρώπης ότι δύο όργανα σε ολόκληρο τον κόσμο συνεδριάζουν κεκλεισμένων των θυρών: η Εθνοσυνέλευση της Κίνας, το Κοινοβούλιο της Κίνας, και το Συμβούλιο Υπουργών της Ευρωπαοκής Ένωσης. Εάν είναι δυνατόν αυτό να λέγεται δημοκρατία και αν είναι δυνατόν, εν ονόματι αυτής της δημοκρατίας, να σας καλέσουμε να ψηφίσετε στις εκλογές του Ιουνίου!

<SPEAKER ID=74 LANGUAGE="EN" NAME="G. Collins">
Κύριε Πρόεδρε, επιθυμώ να ξεκινήσω ευχαριστώντας τον Αντιπρόεδρο, κ. Gutiιrrez Dνaz, για την ενδιαφέρουσα και άξια προσοχής έκθεσή του.
<P>
Εάν η Ένωση και τα θεσμικά όργανά της θέλουν να συνεχίσουν να αναπτύσσονται και να γίνονται ισχυρότερα κατά τα επόμενα χρόνια, είναι ζωτικής σημασίας οι πολίτες της κάθε χώρας μας να συνεχίσουν να αποδέχονται τη δημοκρατική νομιμότητα αυτών των θεσμικών οργάνων. Είμαστε όλοι πολίτες δημοκρατικών χωρών και, απ' όσο γνωρίζω, η συντριπτική πλειοψηφία των πολιτών κάθε χώρας μας αποδέχεται τη δημοκρατική φύση των εθνικών κυβερνήσεών μας.
<P>
Ωστόσο, σε ευρωπαϊκό επίπεδο, αρκετοί πολίτες μας συνεχίζουν να εγείρουν σοβαρά ερωτήματα που αφορούν τη δημοκρατία και τα ευρωπαϊκά θεσμικά όργανα. Είναι σημαντικό τα ευρωπαϊκά θεσμικά όργανα που λογοδοτούν άμεσα στο εκλογικό σώμα - με άλλα λόγια το Κοινοβούλιο και το Συμβούλιο Υπουργών - να συνεχίσουν να έχουν - και να φαίνονται ότι έχουν - την τελική εξουσία λήψης αποφάσεων στα σημαντικά για τους πολίτες μας ζητήματα. Είναι εξίσου σημαντικό, η Επιτροπή, ως το θεσμικό όργανο που είναι επιφορτισμένο με την εφαρμογή των ευρωπαϊκών πολιτικών, να έχει τη φήμη ότι διαχειρίζεται αποτελεσματικά, δίκαια και αμερόληπτα τις ευρωπαϊκές πολιτικές που συμφωνούνται στο Κοινοβούλιο και το Συμβούλιο. Αυτό θα μπορούσε να επιτευχθεί με τον καλύτερο τρόπο, πρώτον διασφαλίζοντας ότι τα συμφέροντα και οι ανησυχίες των πολιτών κάθε χώρας μας γίνονται γνωστά στο ανώτατο επίπεδο της Επιτροπής. Το παρόν σύστημα, με το οποίο υπάρχει τουλάχιστον ένας Επίτροπος από κάθε κράτος μέλος, λειτούργησε καλά στο παρελθόν και θα πρέπει να διατηρηθεί. Όσοι συνηγορούν υπέρ της παύσης αυτής της εγγύησης του ενός Επιτρόπου για κάθε κράτος μέλος, υποτίθεται προς χάριν της αποτελεσματικότητας, διακινδυνεύουν τη δημιουργία μίας Επιτροπής, απόμακρης από τους πολίτες κάθε μίας χώρας μας. Αυτό, με τη σειρά του, θα εξασθένιζε την Επιτροπή ως ευρωπαϊκό θεσμικό όργανο.
<P>
Εν πάση περιπτώσει, οι βασικές δομές της Ένωσης, οι οποίες υπήρχαν ήδη την εποχή που μεμονωμένα κράτη προσχώρησαν στην Ένωση και οι οποίες έχαιραν της υποστήριξης της πλειοψηφίας του εκλογικού μας σώματος τότε, θα πρέπει να διατηρηθούν στον μεγαλύτερο δυνατό βαθμό. Κυρίαρχη μεταξύ αυτών των βασικών δομών ήταν, και παραμένει ακόμη, η αρχή ότι κάθε χώρα θα πρέπει να αντιπροσωπεύεται σε επίπεδο λήψης αποφάσεων σε όλα τα μείζονα θεσμικά όργανα.
<P>
Τέλος, το Συμβούλιο, η Επιτροπή, το Κοινοβούλιο και το Δικαστήριο διαθέτουν όλα, επί του παρόντος, αντιπροσώπους από κάθε κράτος μέλος, γεγονός που συμβάλλει σημαντικά στη νομιμότητα, την οποία απολαμβάνουν αυτά τα θεσμικά όργανα σε κάθε χώρα μας.

<SPEAKER ID=75 NAME="Oreja">
Κύριε Πρόεδρε, κυρίες και κύριοι βουλευτές, θέλω να προστεθώ και εγώ στα συγχαρητήρια που έλαβε ο κ.Gutiιrrez Dνaz - τα οποία συμμερίζομαι πλήρως - καθώς και η Επιτροπή Θεσμικών Θεμάτων, για αυτήν την εξαίρετη έκθεση.
<P>
Κατά τη γνώμη μου, η Συνθήκη του Αμστερνταμ, παρά τις ανεπάρκειές της, με τα φώτα της και τις σκιές της, επέτρεψε να πραγματοποιηθεί σημαντική πρόοδος στον τομέα της ευρωπαϊκής ιθαγένειας· πρόοδος που είναι δύσκολο να σταθμιστούν επί του παρόντος όλες οι συνέπειες και όλες οι επιπτώσεις της. Από τη Συνθήκη εκπηγάζει η δυνατότητα να δημιουργηθεί ο μεγαλύτερος χώρος που υπήρξε ποτέ, ένας χώρος όπου οι άνθρωποι θα μπορούν να μετακινούνται και να εργάζονται χωρίς κανένα εμπόδιο, σε πλαίσιο ισότητας και πλήρους σεβασμού των δικαιωμάτων τους και των θεμελίων του κράτους δικαίου.
<P>
Η Επιτροπή παρουσίασε ήδη τον Ιούλιο 1998 μια σχετική ανακοίνωση για τη δημιουργία ενός ευρωπαϊκού χώρου ελευθερίας, ασφάλειας και δικαιοσύνης. Και, όπως είναι πασίγνωστο, στην άτυπη συνεδρίαση των Αρχηγών Κρατών και Κυβερνήσεων του Pφrtschach αποφασίστηκε να πραγματοποιηθεί ένα ειδικό Συμβούλιο μονογραφικά αφιερωμένο στα θέματα της δικαιοσύνης και των εσωτερικών φέτος τον Οκτώβριο στο Tampere της Φινλανδίας, όπως υπενθύμισε προ ολίγου ο κ. Hager.
<P>
Υπό τις συνθήκες αυτές, καταλαβαίνω απόλυτα την ανησυχία σας για ορισμένα θέματα που εγείρει η Συνθήκη και, προπαντός, για το πώς θα καθιερωθούν οι απαραίτητες συνθήκες για την εφαρμογή της. Η Συνθήκη του Αμστερνταμ δεν ορίζει με ακρίβεια ποιοι είναι οι στόχοι που πρέπει να επιτύχουν τα όργανα και σ' αυτό αναφέρθηκε ο κ. Κακλαμάνης προ ολίγου. Όμως, αυτή η ασάφεια είναι, ως ένα ορισμένο σημείο, απαραίτητη, αφού σε ένα χώρο ελευθερίας τίποτα δεν μπορεί να είναι οριστικά παγιωμένο· μπορεί να υπάρχει μόνο αν είναι ικανό να προσαρμόζεται διαρκώς στην πραγματικότητα και να εγγυάται την ελευθερία, τα δικαιώματα, καθώς και την ασφάλεια και τη δικαιοσύνη, τόσο όλων των ανθρώπων γενικά όσο και των πολιτών ειδικότερα.
<P>
Ο ορισμός αυτών των στόχων και η εφαρμογή τους προϋποθέτουν μια δημοκρατική συμμετοχή, η οποία, μακροπρόθεσμα, πρέπει να είναι μια συμμετοχή πλήρης. Και είναι, δυστυχώς, αλήθεια - και το υπενθύμισε προ ολίγου ο κ. Brikhorst - πως η Συνθήκη προέβλεψε ότι πρέπει να παρέλθει προθεσμία πέντε ετών για να αποκτήσει η Επιτροπή το μονοπώλιο της πρωτοβουλίας και για να εφαρμοστεί η συναπόφαση στη διαδικασία λήψης αποφάσεων. Από την πλευρά του, το Ευρωπαϊκό Κοινοβούλιο, σε στενή συνεργασία με τα εθνικά κοινοβούλια, σύμφωνα με μια πρακτική που επιβεβαιώνεται και αναπτύσσεται διαρκώς, πρέπει να κάνει καθετί απαραίτητο για να ασκεί τον σχετικό δημοκρατικό έλεγχο.
<P>
Και σ' αυτό το πλαίσιο, είναι απαραίτητο να αξιοποιηθεί πλήρως ο ρόλος του Ευρωπαϊκού Δικαστηρίου για να επιβεβαιωθεί ο σεβασμός του Δικαίου ως προϋπόθεση για τη δημιουργία αυτού του χώρου. Και παράδειγμα αυτού του γεγονότος είναι η δυνατότητα του Ευρωπαϊκού Δικαστηρίου να επιβάλει κυρώσεις στη δράση των οργάνων σε περίπτωση που δεν σέβονται τα θεμελιώδη δικαιώματα. Οι περιορισμοί της πλήρους δικαιοδοσίας του Δικαστηρίου του Λουξεμβούργου - που υπάρχουν και υπάρχουν, προπαντός, στον δεύτερο και τον τρίτο πυλώνα - πρέπει προοδευτικά να αρθούν.
<P>
Συμφωνώ με τον εισηγητή ότι ένας χώρος πλήρους ελευθερίας μπορεί να επιτευχθεί μόνο με πλήρη τήρηση ορισμένων εγγενών δικαιωμάτων της ελεύθερης κυκλοφορίας, που σήμερα τηρούνται μόνο μερικώς. Είναι απαραίτητο να υπάρξει μέριμνα για την προσαρμογή των διατάξεών μας στην πραγματικότητα της πολιτικής κοινωνίας. Και υπάρχουν κοινωνικοί κανόνες απόλυτα προσαρμοσμένοι στην ελεύθερη κυκλοφορία πριν από 20 ή 30 χρόνια που αύριο μπορεί να είναι ανεπαρκείς. Και, κατά τον ίδιο τρόπο, τα όρια που απαιτούσαν πολύν καιρό πριν τα κράτη μέλη μπορεί σήμερα να αποδειχθούν αδικαιολόγητα. Και είναι απαραίτητο να δημιουργηθεί ένας χώρος ελευθερίας, όπως ανέφερε, πολύ σωστά, ο κ. Manzella. Επίσης, είναι απαραίτητο να σκεφθούμε ότι η δημοκρατία, σ' αυτόν το χώρο, θα διασφαλισθεί πλήρως όταν υπάρχει μια ευρωπαϊκή ιθαγένεια που να είναι πλήρως εδραιωμένη και πλήρως αποδεκτή στην καθημερινή ζωή.
<P>
Πιστεύω ότι το ουσιαστικό ζήτημα έγκειται στην επιστροφή στην κεντρική πτυχή της διαδικασίας της ευρωπαϊκής ολοκλήρωσης, όπως ήταν αντιληπτή κατά τη δεκαετία του «50. Πρόκειται για την αντικατάσταση του αισθήματος της εχθρότητας, της απόρριψης ή, απλώς, της ιδέας ότι ο Ευρωπαίος του γειτονικού έθνους είναι ένας ξένος με τη σταθερή πεποίθηση ότι η διαδικασία ολοκλήρωσης είναι, πάνω από όλα, μια διαδικασία αλληλεγγύης.
<P>
Και θέλω επίσης να εκφράσω την πλήρη συμφωνία μου - γιατί αυτή είναι η κατεύθυνση που ακολούθησε ο εισηγητής κ.Gutiιrrez Dνaz - και την πεποίθησή μου ότι, αν οι αρχές αυτές είχαν καταστεί πραγματικό σημείο αφετηρίας της δράσης των κρατών μελών, το θεσμικό μας σύστημα θα είχε μπορέσει να προσαρμοστεί πολύ γρηγορότερα στις ανάγκες των πολιτών. Και αν εφαρμοζόταν πραγματικά αυτή η αρχή, οι διακυβερνητικές διασκέψεις θα ασχολούνταν περισσότερο με το κοινό συμφέρον και θα μπορούσαν να αποδραματοποιήσουν ορισμένες διαπραγματεύσεις που είναι τόσο σημαντικές για τη συνέχιση της ευρωπαϊκής οικοδόμησης και, ταυτόχρονα, θα προχωρούσαμε προς μία Ένωση όλο και πιο στενή, πιο αλληλέγγυα και πλησιέστερη στις ανησυχίας και τις ανάγκες των πολιτών.

<SPEAKER ID=76 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=5>
Σχέσεις με τις ΥΧΔ, τις χώρες ΑΚΕ και τις ιδιαίτερα απομακρυσμένες  περιφέρειες
<SPEAKER ID=77 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0036/99), του κ. Aldo, εξ ονόματος της Επιτροπής Ανάπτυξης και Συνεργασίας, σχετικά με τις σχέσεις με τις υπερπόντιες χώρες και εδάφη (ΥΧΔ), τις χώρες ΑΚΕ και τις ιδιαίτερα απομακρυσμένες περιφέρειες της Ευρωπαϊκής Ένωσης.

<SPEAKER ID=78 NAME="Aldo">
Κύριε Πρόεδρε, κυρίες και κύριοι, αγαπητοί συνάδελφοι, η έκθεση πρωτοβουλίας, σχετικά με την οποία το Κοινοβούλιο πρέπει να αποφανθεί, έχει κεφαλαιώδη σημασία για το μέλλον των υπερπόντιων ευρωπαϊκών πληθυσμών που έχουν, σε ποικίλους βαθμούς, διάφορες σχέσεις με την Ευρωπαϊκή Ένωση από την εποχή της Συνθήκης της Ρώμης του 1957.
<P>
Όμως, πριν υπεισέλθω στην ουσία της έκθεσης που παρουσιάζει τα διαρθρωτικά, οικονομικά, και κοινωνικά προβλήματα που δημιουργούνται από τις διόλου ενδεδειγμένες σχέσεις που διατηρεί η Ευρωπαϊκή Ένωση με τις απομακρυσμένες αυτές χώρες, θα ήθελα κυρίως να εκφράσω τις ειλικρινείς και θερμές ευχαριστίες μου σε όλους όσους συνέβαλαν, κατά τον ένα ή τον άλλο τρόπο, στην αποτελεσματική κατάρτιση της έκθεσης αυτής. Για την πλήρη κατανόηση του θέματος και την αποτροπή κάθε παρεξήγησης θα ήθελα, επίσης, να παρουσιάσω το ιστορικό της έκθεσης αυτής, καθώς και τα κίνητρα που ώθησαν στη σύνταξή της.
<P>
Πράγματι, από της εποχής της άφιξής μου στο Κοινοβούλιο, το 1994, είχα εντυπωσιασθεί από την έλλειψη γνώσεων και πληροφόρησης σχετικά με τα υπερπόντια διαμερίσματα (DOM) και τις υπερπόντιες χώρες και εδάφη (PTOM) έως την υπόθεση Hansen του Ευρωπαϊκού Δικαστηρίου το 1978, τη μη συνεκτίμηση της υπερπόντιας διάστασης που προσδίδουν οι περιοχές αυτές στην Ένωση, τη μη συνεκτίμηση της ιδιαιτερότητάς τους όσον αφορά την εφαρμογή του κοινοτικού δικαίου. Αναφορικά με τις υπερπόντιες χώρες και εδάφη: υπάρχει ένα αναχρονιστικό καθεστώς σύνδεσης το οποίο στηρίζεται στη Συνθήκη της Ρώμης του 1957 και το οποίο αγνοεί το δικαίωμα της μεγάλης πλειοψηφίας των εν λόγω χωρών να αποκτήσουν την ανεξαρτησία τους, μεταξύ των υπερπόντιων χωρών και εδαφών και των χωρών ΑΚΕ υπάρχει συνεχής σύγχυση και μία χρηματοδότηση που δεν είναι προσαρμοσμένη στη θεσμική σχέση των εν λόγω υπερπόντιων χωρών και εδαφών προς τις αντίστοιχες μητροπόλεις τους και πλήρης έλλειψη σύμπραξης και διαβουλεύσεων κατά την προσέγγιση του κοινοτικού δικαίου το οποίο εφαρμόζεται στις εν λόγω υπερπόντιες χώρες και εδάφη.
<P>
Είναι φυσικό, δεδομένου ότι κατάγομαι από μία ιδιαίτερα απομακρυσμένη περιφέρεια της Ένωσης, που έθεσα ως στόχο, με την αμέριστη βοήθεια και στήριξη της πολιτικής ομάδας μου, αλλά και άλλων βουλευτών οι οποίοι ενδιαφέρονται για το θέμα, να διασαφηνίσω, να άρω, όλα τα αμφιλεγόμενα σημεία, όλες αυτές τις συγχύσεις οι οποίες για μισό αιώνα περίπου βλάπτουν τις σχέσεις της Ευρωπαϊκής Ένωσης με τους διάφορους απομακρυσμένους εταίρους της.
<P>
Έτσι, από το Φεβρουάριο 1995, κάλεσα την πολιτική ομάδα μου να επισκεφθεί την Γουαδελούπη προκειμένου να εξετάσει από κοντά την πραγματικότητα των προβλημάτων τα οποία εξέθεσα δια μέσου ημερίδων μελέτης με θέμα τις σχέσεις της Ευρωπαϊκής Ένωσης με τα υπερπόντια διαμερίσματα. Έτσι, στις 6 Φεβρουαρίου 1995, παρουσία πολιτικών και κοινωνικοεπαγγελματικών υπευθύνων των Αντιλλών και της Γουϊάνας, και των υπερπόντιων εδαφών και του Τύπου, πρότεινα, για πρώτη φορά, την τροποποίηση του άρθρου 227, παράγραφος 2, της Συνθήκης της Ρώμης που είχε ως αποτέλεσμα, μετά που ο Γάλλος Υπουργός Υπερπόντιων Εδαφών πήρε τη σκυτάλη, ύστερα από διάφορες φάσεις προσέγγισης και διαβουλεύσεων, τη θέσπιση του νέου άρθρου 299, παράγραφος 2 της Συνθήκης του Αμστερνταμ.
<P>
Ο επιδιωκόμενος στόχος της πρωτοβουλίας αυτής ήταν, παρόμοια με τις διατάξεις του άρθρου 73 του γαλλικού συντάγματος του 1946, και στη συνέχεια του 1958, η εξέλιξη των ιδιαίτερα απομακρυσμένων περιφερειών προς μία προσαρμοσμένη ολοκλήρωση, αίροντας το δόγμα της νομικής ισότητας, το οποίο τις επηρεάζει με τη συσταλτική ερμηνεία του δικαίου που εφαρμόζεται σε αυτές. Στην αυτή προοπτική, τάχθηκα ήδη από το 1996, υπέρ της ανάπτυξης μιας σφαιρικότερης συζήτησης σχετικά με τις σχέσεις των χωρών της Ευρωπαϊκής Ένωσης με τις ιδιαίτερα απομακρυσμένες περιφέρειες, τις υπερπόντιες χώρες και εδάφη, και τις χώρες ΑΚΕ.
<P>
Με βάση την πρωτοβουλία αυτή, ζήτησα και επέτυχα στις 8 Οκτωβρίου 1996, ως συντονιστής, να συμπεριληφθεί αυτό το θέμα συλλογισμού στον κατάλογο των προτάσεων που θα αποτελούσαν αντικείμενο μίας μελλοντικής κοινοβουλευτικής έκθεσης πρωτοβουλίας της Επιτροπής Ανάπτυξης. Για το σκοπό αυτό, προκειμένου να προωθηθεί το θέμα αυτό και να τηρηθούν οι διαδικαστικοί κανόνες του Ευρωπαϊκού Κοινοβουλίου, απηύθυνα επιστολή, στις 20 Ιανουαρίου 1998, στον κ. Michel Rocard, ο οποίος πρόσφατα είχε ορισθεί πρόεδρος της Επιτροπής Ανάπτυξης και Συνεργασίας ζητώντας να εγγραφεί αυτό το θέμα συλλογισμού στην ημερήσια διάταξη της Επιτροπής με σκοπό την κατάρτιση έκθεσης πρωτοβουλίας.
<P>
Έτσι, η Επιτροπή Ανάπτυξης κατά τη συνεδρίαση της Τετάρτης 25 Φεβρουαρίου 1998, ύστερα από ψηφοφορία, αποδέχθηκε κατ'αρχήν την κατάρτιση έκθεσης πρωτοβουλίας σχετικά με το θέμα αυτό, και ζήτησε από την προεδρία του Κοινοβουλίου τη σχετική έγκριση. Το αίτημα εγκρίθηκε από την προεδρία στις αρχές του Ιουλίου 1998. Συνεπώς, αγαπητοί συνάδελφοι έχω τη μεγάλη τιμή και ικανοποίηση να υποβάλω την παρούσα έκθεση πρωτοβουλίας που αποτελεί σύνθεση των καθέτων σχέσεων της Ευρωπαϊκής Ένωσης με τους υπερπόντιους εταίρους της και σύνθεση των εγκαρσίων σχέσεων των διαφόρων αυτών οντοτήτων μεταξύ τους.
<P>
Όσον αφορά τις ιδιαίτερα απομακρυσμένες περιφέρειες (ΥΑΠ), θεωρούμε ότι οι ολοκληρωμένες αυτές περιφέρειες αποτελούν προκεχωρημένα φυλάκια της Ένωσης στα διάφορα σημεία της υφηλίου και, με τον τρόπο αυτό, καθίστανται σημαιοφόροι και συντελεστές της κοινοτικής δράσης στο αντίστοιχο περιβάλλον τους. Οι ιδιαίτερα απομακρυσμένες περιφέρειες, στην προοπτική του Λομέ 2000 θα πρέπει να διαδραματίσουν βασικό ρόλο και πρέπει να αποτελέσουν κινητήριο δύναμη της διαπεριφερειακής συνεργασίας. Όσον αφορά τις υπερπόντιες χώρες και εδάφη πρέπει, να αποσαφηνισθεί σήμερα η νομική τους κατάσταση, αίροντας κάθε αναλογία με τις χώρες ΑΚΕ και διαλύοντας όλα τα αμφιλεγόμενα σημεία τα οποία περιστοιχίζουν το καθεστώς του δικαιώματος στην υπηκοότητα και του δικαιώματος εγκατάστασης.
<P>
Το υβριδικό καθεστώς των υπερπόντιων χωρών και εδαφών βρίσκεται στο σταυροδρόμι της ολοκλήρωσης και της συνεργασίας και δεν πρέπει, με κανένα τρόπο, να αποτελέσει συνάθροιση αρνητικών στοιχείων τα οποία λειτουργούν ως τροχοπέδη, λόγω της άγνοιας ή της μη κατανόησης των καλών και ευφυών σχέσεων που πρέπει να υφίστανται μεταξύ της Ευρωπαϊκής Ένωσης και των υπερπόντιων χωρών και εδαφών. Για το λόγο αυτό, το καθεστώς σύνδεσης πρέπει να αναμορφωθεί γιατί η ιστορική και θεσμική δυαδικότητα που τις χαρακτηρίζει λόγω της αυτονομίας τους, όσον αφορά το εσωτερικό δίκαιο, και το νομικό καθεστώς, όσον αφορά το κοινοτικό δίκαιο, απαιτεί η δήλωση PTOM 2000 να διαρθρωθεί γύρω από 4 άξονες μεταρρύθμισης: ενίσχυση της ανθρώπινης διάστασης, ενίσχυση της σύμπραξης των πολιτικών υπευθύνων των υπερπόντιων χωρών και εδαφών και της Ευρωπαϊκής Ένωσης, ενίσχυση της οικονομικής αλληλεγγύης διαμέσου της δημιουργίας ειδικού ταμείου ανάπτυξης των υπερπόντιων χωρών και εδαφών το οποίο θα αντικαταστήσει το σημερινό ΕΤΑ, σεβασμός της θεσμικής ιδιαιτερότητας κάθε υπερπόντιας χώρας και εδάφους. Τέλος, Κύριε Πρόεδρε, η προοπτική των υπερπόντιων χωρών και εδαφών πρέπει να θέσει σε εφαρμογή τα πάντα, προκειμένου να διατηρηθούν οι αρμοδιότητες που έχουν εκχωρηθεί στις υπερπόντιες χώρες και εδάφη με βάση το καθεστώς αυτονομίας τους.
<P>
Κύριε Πρόεδρε, αγαπητοί συνάδελφοι, η φωνή μου σήμερα στο ημικύκλιο αυτό αποτελεί αντίλαλο των προσδοκιών των εκλεγμένων αντιπροσώπων και των πληθυσμών των υπερπόντιων χωρών και εδαφών με τους οποίους φρόντισα να διαβουλευθώ προκειμένου να βεβαιωθώ για τις απόψεις τους, τις οποίες και συμμερίζομαι από τότε που άρχισα να ασχολούμαι με το θέμα αυτό αρχικά ως μέλος του περιφερειακού συμβουλίου, ως μέλος της COPM από το 1986, και στη συνέχεια ως ιδρυτικό μέλος της επιτροπής των περιφερειών το 1993, και, τέλος, ως Ευρωβουλευτής από το 1994. Χωρίς αμφιβολία, και άλλοι πριν από μένα - τους οποίους επιθυμώ να ευχαριστήσω και να συγχαρώ - είχαν την ευκαιρία και την τιμή να παρέμβουν υπέρ των υπερπόντιων διαμερισμάτων, κυρίως χάρη στην έκθεση Ligios η οποία, το1987, αποτέλεσε αφορμή να συνειδητοποιήσουν τα θεσμικά όργανα της Κοινότητας τις δυσκολίες που αντιμετωπίζουν τα υπερπόντια διαμερίσματα και οι ιδιαίτερα απομακρυσμένες περιφέρειες, καθώς και τις ιδιαιτερότητές τους, και γι' αυτό θέλω να τους ευχαριστήσω και να τους εκφράσω τα συγχαρητήριά μου.
<P>
Χειροκροτήματα

<SPEAKER ID=79 NAME="Castagnθde">
Κύριε Πρόεδρε, πράγματι, η Επιτροπή Περιφερειακής Πολιτικής πλαισίωσε την εξαίρετη πρωτοβουλία του συναδέλφου Aldo και μελέτησε το θέμα των σχέσεων μεταξύ των αποκαλούμενων ιδιαίτερα απομακρυσμένων περιφερειών και των υπερπόντιων χωρών και εδαφών ή γειτονικών χωρών ΑΚΕ των εν λόγω ιδιαίτερα απομακρυσμένων περιφερειών. Μιλάμε για την περίπτωση της Καραϊβικής και του Ινδικού Ωκεανού.
<P>
Τί διαπίστωσε ομόφωνα η Επιτροπή Περιφερειακής Πολιτικής; Διαπίστωσε ότι υπάρχουν χώρες οι οποίες ενώνονται από τη γεωγραφία, την ιστορία, τον πολιτισμό και, συχνά, τη γλώσσα, οι οποίες όμως αγνοούν πλήρως η μία την άλλη από οικονομικής πλευράς. Και μετά παραπονιόμαστε για τη στενότητα των αγορών των ιδιαίτερα απομακρυσμένων περιοχών. Στην πραγματικότητα, θεωρούμε ότι είναι εντελώς απαραίτητο οι γειτονικές χώρες αυτές, τις οποίες, φυσικά πολλοί παράγοντες τις φέρουν κοντά τη μία στην άλλη, να μπορέσουν να αποτελέσουν πραγματικές περιφερειακές αγορές με σκοπό τη βιώσιμη και ισόρροπη ανάπτυξη.
<P>
Φρονούμε ότι η Ευρωπαϊκή Επιτροπή πρέπει να συμβάλλει προωθώντας κοινές επιχειρήσεις, ενώσεις επιχειρήσεων των ιδιαίτερα απομακρυσμένων περιφερειών και επιχειρήσεων των γειτονικών χωρών ΑΚΕ και των υπερπόντιων χωρών και εδαφών, με σκοπό την ανάπτυξη των εν λόγω περιφερειακών αγορών και των εξαγωγών τους προς την Ένωση ή τρίτες χώρες. Πιστεύουμε, επίσης, ότι η Ένωση πρέπει να συνδέσει τις ιδιαίτερα απομακρυσμένες περιφέρειες, τις υπερπόντιες χώρες και εδάφη, και τις χώρες ΑΚΕ στις διαπραγματεύσεις οι οποίες θα οδηγήσουν στις μελλοντικές συμφωνίες Λομέ και ότι οι συμφωνίες αυτές οφείλουν, βέβαια, να ευνοήσουν τη δημιουργία περιφερειακών αγορών αίροντας τους τελωνειακούς φραγμούς οι οποίοι κατά τη γνώμη μας - και επισύρω την προσοχή των συναδέλφων μας στο θέμα αυτό - εμφανίζονται ως πραγματικά επακόλουθα του παραδοσιακού αποικιακού συμφώνου. Πρέπει να διασφαλισθούν οι οικονομικές συναλλαγές μεταξύ των διαφόρων αυτών χωρών, προκειμένου να προωθηθεί η αρμονική ανάπτυξή τους και, ακόμη μία φορά, η καλύτερη αμοιβαία κατανόηση των γειτονικών χωρών που είναι τόσο κοντά η μία με την άλλη.

<SPEAKER ID=80 NAME="Souchet">
Κύριε Πρόεδρε, η Επιτροπή Αλιείας επικροτεί την πρωτοβουλία του κ. Aldo, η οποία εφιστά την προσοχή στις αρνητικές συνέπειες της ποικιλομορφίας των κοινοτικών παρεμβάσεων υπέρ περιοχών που από γεωγραφικής άποψης είναι γειτονικές, το καθεστώς τους όμως είναι διαφορετικό. Πρέπει να αποτραπεί το φαινόμενο όπου η εξάρτηση από την Ευρωπαϊκή Ένωση να έχει ως αποτέλεσμα την υπαγωγή σε ένα σύνολο μη ενδεδειγμένων περιορισμών και η μη εξάρτηση να έχει ως αποτέλεσμα τη χορήγηση ενισχύσεων οι οποίες ευνοούν ένα εξωκοινοτικό ανταγωνισμό σε βάρος των δικών μας εδαφών.
<P>
Δεδομένου ότι η κοινωνικοοικονομική ισορροπία όλων των εδαφών αυτών συνδέεται στενά με τις θαλάσσιες δραστηριότητες, και ιδιαίτερα την αλιεία, η επιτροπή μας υιοθέτησε ομόφωνα μία σειρά συστάσεων οι οποίες υιοθετήθηκαν εξ ολοκλήρου από τον εισηγητή και οι οποίες αποσκοπούν, ακριβώς, η εξάρτηση από την Ευρωπαϊκή Ένωση να μην αποτελεί μειονεκτήματα για τις ιδιαίτερα απομακρυσμένες περιοχές μας.
<P>
Η επιτροπή μας υπογραμμίζει την ανάγκη μίας νομικής εξέλιξης που θα καταστήσει δυνατή μία διαφοροποιημένη εφαρμογή της κοινής αλιευτικής πολιτικής σε αυτές τις περιοχές, που είναι ιδιαίτερα απομακρυσμένες από την ευρωπαϊκή ήπειρο, προσαρμόζοντάς την στις δυνατότητες ανάπτυξης που προσφέρουν οι θαλάσσιες εκτάσεις τους οι οποίες έχουν μεγάλες αλιευτικές δυνατότητες, καθώς και την ανάγκη βελτίωσης του εξοπλισμού χάρη, ιδιαίτερα, στην περιφερειοποίηση των πολυετών προγραμμάτων προσανατολισμού. Εμμένει στην ανάγκη, στο πλαίσιο της παράτασης και της ενίσχυσής της, για μία διαμόρφωση του καθεστώτος των ενισχύσεων Poseidom, η αποτελεσματικότητα των οποίων είναι αποδεδειγμένη, ορισμένες διατάξεις των οποίων όμως θα ήταν σκόπιμο να βελτιωθούν προκειμένου να διασφαλισθεί μία καλύτερη προστασία των πόρων. Συνιστά ένα γενικό συντονισμό των κοινοτικών πολιτικών υπέρ των υπερπόντιων χωρών και εδαφών με τις πολιτικές συνεργασίας της Ευρωπαϊκής Ένωσης υπέρ των χωρών ΑΚΕ, ιδιαίτερα όσον αφορά τις προτιμησιακές εμπορικές διατάξεις και τις πολιτικές άμεσης βοήθειας, και με τις διατάξεις του ΣΓΠ, ιδιαίτερα του ΣΓΠ-ναρκωτικά, του οποίου το βάσιμο πρέπει να επανεξετασθεί.
<P>
Τέλος, η επιτροπή μας τονίζει την επείγουσα ανάγκη για οριοθέτηση των υδάτων της Καραϊβικής, που μόνο αυτή θα επιτρέψει τη σύναψη αλιευτικών συμφωνιών στη ζώνη αυτή και ζητά την ενίσχυση του ελέγχου των κοινοτικών υδάτων που εξαρτώνται από τις υπερπόντιες χώρες και εδάφη και τις ιδιαίτερα απομακρυσμένες περιοχές στις οποίες αλιεύουν πολλοί στολίσκοι τρίτων χωρών που απομυζούν ανεξέλεγκτα τους αλιευτικούς πόρους.

<SPEAKER ID=81 NAME="Πρόεδρος">
Διακόπτουμε στο σημείο αυτό τη συζήτηση της έκθεσης Aldo, που θα συνεχιστεί το απόγευμα.
<P>
Προχωρούμε τώρα στην ώρα των ψηφοφοριών.

<CHAPTER ID=6>
Ψηφοφορίες
<SPEAKER ID=82 LANGUAGE="FR" NAME="Duhamel">
Κυρία Πρόεδρε, θέλω να παρέμβω για μία επίκληση του κανονισμού δυνάμει του άρθρου 101. Όπως όλοι μου οι συνάδελφοι που ήταν παρόντες στην Ολομέλεια σήμερα το πρωί, παρατήρησα κατάπληκτος την απουσία εκπροσώπων του Συμβουλίου στη συνεδρίαση, για τη συζήτηση της έκθεσης Bourlanges σχετικά με τη διαδικασία λήψης αποφάσεων στο Συμβούλιο σε μία διευρυμένη Ευρώπη.
<P>
Σύμφωνα με το άρθρο 101, η παρουσία του Συμβουλίου στη συνεδρίαση είναι προαιρετική. Όμως επειδή επρόκειτο για μία συζήτηση των προοπτικών σχετικά με τις μεταρρυθμίσεις που πρέπει να γίνουν στο Συμβούλιο στα πλαίσια της έναρξης της μεγάλης θεσμικής μεταρρύθμισης, την οποία το Κοινοβούλιό μας απαιτεί επιμόνως και που τελικά εξασφαλίζει τη συναίνεση πολλών, νομίζουμε ότι η παρουσία του σήμερα στη συνεδρίαση ήταν υποχρεωτική. Υποχρεωτική, όχι σύμφωνα με τους κανονισμούς αυτούς καθαυτούς, σίγουρα όμως σύμφωνα με τους κανόνες ευπρέπειας.
<P>
Όλοι, όποια κι αν είναι η γνώμη τους, συμφωνούν ότι η συζήτηση αυτή είναι σημαντική και ότι επιτρέπει να γίνουν βαθύτερες σκέψεις πριν από τη διεύρυνση. Ζητώ από την προεδρία του Κοινοβουλίου να διατυπώσει, εξ ονόματος όλων μας, μία έντονη διαμαρτυρία στο Συμβούλιο για την απουσία του σήμερα το πρωί στη συνεδρίαση.
<P>
Χειροκροτήματα

<SPEAKER ID=83 NAME="Πρόεδρος">
Κύριε Duhamel, μπορώ να σας διαβεβαιώσω ότι η προεδρία θα μεταβιβάσει ό, τι ζητήσατε, γιατί πρόκειται πράγματι για μία εντελώς λυπηρή απουσία.

<SPEAKER ID=84 NAME="Lindeperg">
Κυρία Πρόεδρε, θα ψηφίσουμε τώρα την τροπολογία αριθ. 18. Υπάρχει κατά την γνώμη μου ένα τεχνικό πρόβλημα, γιατί νομίζω ότι το πρώτο της σκέλος θα μπορούσε κάλλιστα να αντικαταστήσει το πρώτο σκέλος του αρχικού κειμένου της αιτιολογικής σκέψης Δ. Προτείνω, συνεπώς, μία ψηφοφορία κατά τμήματα, το πρώτο σκέλος να φτάνει έως: «υποστούν διώξεις». Ζητώ όμως, στην περίπτωση που δεν εγκριθεί το δεύτερο μέρος της τροπολογίας, να μπορέσουμε να ψηφίσουμε το δεύτερο μέρος του αρχικού κειμένου της αιτιολογικής σκέψης. Στην αντίθετη περίπτωση, δεν θα έχει κανένα νόημα.

<SPEAKER ID=85 NAME="Πρόεδρος">
Ναι, εξάλλου έτσι πάντα ενεργούμε. Το Σώμα έχει τώρα ενημερωθεί σωστά.
<P>
Σχετικά με την παράγραφο 11
<SPEAKER ID=86 NAME="Lindeperg">
Κυρία Πρόεδρε, σχετικά με την παράγραφο 11 υπάρχει ένα γλωσσικό πρόβλημα, κυρίως στη γαλλική απόδοση. Στην Επιτροπή έγινε λόγος για μία τροπολογία της κ. Pailler και της επεσήμανα ότι η έκφραση «πραγματικό καθεστώς πρόσφυγα με επισφαλή προστασία» ήταν από μόνη της αντιφατική. Συμφώνησε λοιπόν και αλλάξαμε αυτή την έκφραση. Την ξαναβρίσκω όμως σήμερα στο γαλλικό κείμενο. Θα έπρεπε να μου πείτε ποιο είναι το πρωτότυπο κείμενο και, αν αυτό είναι το γαλλικό κείμενο, πρέπει οπωσδήποτε να αλλάξουμε ξανά την έκφραση αυτή.

<SPEAKER ID=87 NAME="Πρόεδρος">
Ναι, το γαλλικό κείμενο είναι βεβαίως το πρωτότυπο.

<SPEAKER ID=88 LANGUAGE="FR" NAME="Lindeperg">
Προτείνω, στο γαλλικό κείμενο, να βάλουμε «μία πραγματική κατάσταση πρόσφυγα με επισφαλή προστασία» στη θέση του «ενός πραγματικού καθεστώτος». Αλλωστε έτσι εγκρίθηκε στην επιτροπή.
<P>
Το Σώμα εγκρίνει το ψήφισμα νομοθετικού περιεχομένου

<SPEAKER ID=89 NAME="Banotti">
Καταψηφίζω αυτή τη σύσταση/κοινή θέση, επειδή θεωρώ ότι δεν αντιμετωπίζει επαρκώς τα σχετικά τεχνικά ζητήματα.

<SPEAKER ID=90 NAME="Gillis">
Σκοπεύω να καταψηφίσω το προτεινόμενο από το Συμβούλιο σχέδιο κανονισμού, επειδή θεωρώ ότι οι τεχνικές λεπτομέρειες δεν έχουν εξετασθεί με τον κατάλληλο τρόπο ή πλήρως. Είναι αναγκαίος ένας πλήρης έλεγχος των τεχνικών προτύπων, προκειμένου να διασφαλισθεί ότι τα πρότυπα ασφαλείας πληρούνται εντελώς, ενώ ταυτόχρονα τα αεροσκάφη που λειτουργούν ικανοποιητικά από κάθε άποψη να μην εκλείψουν από τους στόλους μας.
<P>
Έκθεση Gahrton (A4-0047/99)
<SPEAKER ID=91 LANGUAGE="SV" NAME="Gahrton">
Το ειρηνευτικό σώμα εκ πολιτών είναι μία παλαιά «πράσινη» ιδέα για το πώς θα μπορούσε η κοινοτική συνεργασία σε θέματα εξωτερικής πολιτικής να προσανατολιστεί σε μία εποικοδομητική τροχιά, αντί σε μία μιλιταριστική και καταστροφική τροχιά. Το ευρωπαϊκό ειρηνευτικό σώμα εκ πολιτών θα μπορούσε να αποτελείται τόσο από εμπειρογνώμονες πλήρους απασχόλησης, όσο και από μία εφεδρεία ειδικών οι οποίοι θα καλούνται για να αναλαμβάνουν συγκεκριμένα καθήκοντα και μεταξύ αυτών εθελοντές, αντιρρησίες συνείδησης και μη αμοιβόμενοι εθελοντές.
<P>
Συχνά συμβαίνει οι συγκρούσεις να φουντώνουν ξανά έπειτα από μία στρατιωτική ειρηνευτική επιχείρηση, διότι δεν έχει βρεθεί λύση στις αιτίες που οδηγούν στη βία. Η διευκόλυνση του διαλόγου και η αποκατάσταση της αμοιβαίας εμπιστοσύνης είναι καθήκοντα που έπρεπε να είναι συστατικά μέρη κάθε ειρηνευτικής επιχείρησης. Μόνο μέσω μίας πραγματικής διαδικασίας συμφιλίωσης μπορεί να επιτευχθεί σταθερή ειρήνη. Σ' αυτό το πλαίσιο, ένα ειρηνευτικό σώμα εκ πολιτών θα μπορούσε να καλύψει ένα κενό.
<P>
Έχω πλήρη επίγνωση ότι πολλοί που ψήφισαν υπέρ αυτής της πρότασης για ένα ειρηνευτικό σώμα εκ πολιτών το βλέπουν ως συμπλήρωμα των στρατιωτικών ενεργειών της ΕΕ. Ωστόσο, από πλευράς μου και από πλευράς των Πρασίνων, είναι σαφές ότι ελπίζουμε ότι θα γίνει μία εναλλακτική λύση. Δεν έχουμε απολύτως τίποτα εναντίον της κοινοτικής ανάληψης δράσης εκτός της ΕΕ, υπό την προϋπόθεση αυτή η δράση να είναι ειρηνική και εποικοδομητική. Ίσως, ένα ειρηνευτικό σώμα εκ πολιτών που θα είχε επιτυχίες να οδηγούσε μερικούς ακτιβιστές της ΕΕ να κατανοήσουν ότι, είναι ξεπερασμένο και παρωχημένο να δημιουργείται σεβασμός στην παγκόσμια αρένα μέσω της επίδειξης στρατιωτικής ισχύος. Το μέλλον ανήκει σ' αυτούς που συμβάλλουν στην ειρήνη, όχι στον πόλεμο.

<SPEAKER ID=92 LANGUAGE="SV" NAME="Theorin">
Η πρωτοβουλία είναι πολύ σημαντική και αναγκαία. Ένα τέτοιο ειρηνευτικό σώμα πρέπει να είναι εντελώς πολιτικό . Το κεντρικό καθήκον ενός ειρηνευτικού σώματος πρέπει να είναι η συνεισφορά του στη μείωση των εντάσεων και η αποτροπή της κλιμάκωσης των συγκρούσεων. Το ειρηνευτικό σώμα πρέπει να ενεργεί κατ' εντολή του ΟΗΕ ή του ΟΑΣΕ και ο πρωταρχικός στόχος του πρέπει να είναι η αποτροπή των συγκρούσεων.
<P>
Θεωρώ ότι συγκεκριμένα παραδείγματα των καθηκόντων ενός ειρηνευτικού σώματος εκ πολιτών είναι η διαμεσολάβηση και το έργο της οικοδόμησης εμπιστοσύνης, η ανθρωπιστική αρωγή, ο αφοπλισμός και η αποστράτευση των πρώην εμπολέμων, η ενίσχυση των προσφύγων, αλλά, επίσης, η συνεισφορά στην αποκατάσταση και ανοικοδόμηση καθώς και στην σταθεροποίηση των οικονομικών δομών. Αλλα καθήκοντα μπορεί να είναι η επιβλεψη και βελτίωση της κατάστασης των ανθρωπίνων δικαιωμάτων, το να καταστήσει δυνατή την πολιτική συμμετοχή, αλλά, επίσης, η άσκηση προσωρινής εξουσίας ώστε να διευκολυνθεί βραχυπρόθεσμα η σταθερότητα. Επιπλέον καθήκοντα μπορεί να είναι η πληροφόρηση και η δημιουργία εκπαιδευτικών προγραμμάτων που αποσκοπούν στην εξάλειψη αδικιών και η δημιουργία συμπεριφορών που δημιουργούν κλίμα εχθρότητας. Η προϋπόθεση για να οδηγήσουν αυτά τα μέτρα σε μία ειρηνική πρόοδο είναι η εμπλοκή των εταίρων σε κοινά προγράμματα.
<P>
Σ' ένα ειρηνευτικό σώμα αυτό που χρειάζεται είναι τόσο ένας πυρήνας ικανών επαγγελματιών πλήρους απασχόλησης, όσο και μία ομάδα εμπειρογνωμόνων για διάφορα καθήκοντα. Ιδιαίτερα σημαντικό είναι να χρησιμοποιηθεί η επαγγελματική εμπειρογνωμοσύνη ατόμων, όπως ερευνητές σε θέματα ειρήνης, διαμεσολαβητές συγκρούσεων, ψυχολόγοι κ.ά.
<P>
Έκθεση Read (A4-0055/99)
<SPEAKER ID=93 NAME="Rovsing">
Χάρη στη δραστήρια και επιμελέστατη προσπάθεια της αντιπροσωπείας του Κοινοβουλίου στην Επιτροπή Συνδιαλλαγής πέτυχε το Κοινοβούλιο να συγκρατηθεί το μεγαλύτερο μέρος των επιθυμιών του από την πρώτη και δεύτερη ανάγνωση. Καθ' όλη τη διαδικασία γύρω από την ψήφιση αυτής της εξαιρετικά σημαντικής οδηγίας ήταν ζωτικής σημασίας για εμένα να εξασφαλίσω ότι ο ραδιοεξοπλισμός εκπομπής και λήψης και που κατασκευάζουν οι ερασιτέχνες για δική τους χρήση δεν θα εμπέσει στους κανόνες της οδηγίας για τον ραδιοεξοπλισμό και τηλεπικοινωνιακό τερματικό εξοπλισμό και την αμοιβαία αναγνώριση της πιστότητας αυτών των εξοπλισμών.
<P>
Έκθεση Barzanti (A4-0026/99)
<SPEAKER ID=94 NAME="Ahern">
Επιθυμώ να ευχαριστήσω τον εισηγητή για το έργο του σχετικά με την οδηγία για την πνευματική ιδιοκτησία στην ΕΕ, θέμα που αποτελεί πολύπλοκο και τεχνικό ζήτημα με σημασία για τους καλλιτέχνες στην Ευρώπη. Η Ομάδα των Πρασίνων στο Ευρωπαϊκό Κοινοβούλιο επεδίωξε από την αρχή να καταστήσει προτεραιότητα την προστασία της δημιουργικότητας των συγγραφέων, συνθετών, μουσικών-ερμηνευτών σε όλη την επικράτεια της ΕΕ, με την τροποποίηση της οδηγίας για την πνευματική ιδιοκτησία. Στην Ιρλανδία, μουσικοί και ερμηνευτές καλλιτέχνες, όπως οι BoyZone και οι Τhe Corrs έκαναν έκκληση για την προστασία της πνευματικής ιδιοκτησίας του έργου τους.
<P>
Ο εισηγητής έχει την πλήρη υποστήριξή μου στο αίτημά του για μία ισχυρή οδηγία που να προστατεύει τη μουσική βιομηχανία από την πειρατεία στο Διαδίκτυο. Είναι γεγονός ότι η ψηφιακή τεχνολογία μπορεί να αναπαραγάγει με ακρίβεια την αυθεντική παραγωγή, γεγονός που οδηγεί σε αυξημένες πιθανότητες πειρατείας στο Διαδίκτυο.
<P>
Θα συνεχίσω να υποστηρίζω το αίτημα για μία ισχυρή οδηγία για την πνευματική ιδιοκτησία. Έχω αφοσιωθεί προσωπικά στην προστασία των δικαιωμάτων των ευρωπαίων καλλιτεχνών, συγγραφέων και συνθετών. Η πολιτιστική βιομηχανία της Ευρώπης θα χάσει πολλά, εάν αυτή η νέα οδηγία δεν προστατεύει απολύτως τα δημιουργικά δικαιώματα και την πνευματική ιδιοκτησία.

<SPEAKER ID=95 LANGUAGE="SV" NAME="Andersson, Hulthιn, Lφφw, Palm, Sandberg-Fries και Theorin">
Συμμεριζόμαστε τη βασική θέση του εισηγητή ότι χρειάζεται εναρμόνιση για να δημιουργηθεί μία αποτελεσματική ενιαία αγορά γι' αυτούς που απολαμβάνουν της προστασίας των πνευματικών δικαιωμάτων.
<P>
Όμως, δεν μπορούμε να συμφωνήσουμε με την τροπολογία 48, διότι συνεπάγεται μία μη προαιρετική άδεια προς όφελος των ραδιοφωνικών και τηλεοπτικών εταιρειών. Στη Σουηδία υπάρχει ένα αποτελεσματικό σύστημα με άδειες που χορηγούνται κατόπιν συμφωνίας υπό τη μορφή συλλογικών συμβάσεων, τις οποίες έχει συνάψει μία αντιπροσωπευτική οργάνωση δικαιωμάτων.
<P>
Θέλουμε επίσης να υπογραμμίσουμε ότι, θεωρούμε ότι τα κράτη μέλη θα πρέπει να προσδιορίσουν τις εξαιρέσεις, όσον αφορά τους περιορισμούς των δικαιωμάτων, που ορίζονται από τα άρθρα 2, 3 και 4 περί μη εμπορικής χρήσης προς όφελος των ατόμων με κινητικές δυσχέρειες. Αυτό εκφράζεται με τον καλύτερο τρόπο στην πρόταση τροπολογίας 72.
<P>
Θέλουμε να τονίσουμε ότι, θεωρούμε ότι οι εξαιρέσεις των περιορισμών στις οποίες αποσκοπούν τα άρθρα 2 και 3 θα πρέπει να γίνουν για να χρησιμοποιηθούν, προκειμένου να καταστεί δυνατή η πρόσβαση του κοινού στα δημόσια έγγραφα - αυτό είναι το περιεχόμενο της πρότασης τροπολογίας 69.
<P>
Στηρίζουμε τις προτάσεις τροπολογίας που θέλουν να υπάρχουν εξαιρέσεις στους περιορισμούς των άρθρων 2 και 3 για ιδρύματα όπως π.χ. βιβλιοθήκες και αρχειοφυλακείων.

<SPEAKER ID=96 NAME="Blak, Iversen, Kirsten Jensen και Sindal">
Η Επιτροπή υπέβαλε στα τέλη του 1997 μια επίμαχη πρόταση για την εναρμόνιση των δικαιωμάτων πνευματικής ιδιοκτησίας στην Κοινότητα. Είχε την άποψη ότι οι εθνικοί νόμοι δεν λειτουργούσαν αρκετά καλά και δεν συμβάδιζαν με τις τεχνολογικές εξελίξεις. Επίσης, η Επιτροπή επιθυμούσε να περιορίσει την εκτεταμένη πειρατική αντιγραφή των CD και των CD-ROM. Αρχικά η πρόταση σήμαινε ότι, ένας καταναλωτής που αγόραζε ένα CD δεν έπρεπε να το αντιγράψει σε κασέτα ώστε ν' ακούει μουσική όταν βγαίνει για τζόγκινγκ. Επιπροσθέτως η αρχική πρόταση οδηγίας της Επιτροπής προέβλεπε ότι, πάρα πολλοί σταθμοί δημόσιων υπηρεσιών θα είχαν προβλήματα αν επιθυμούσαν να χρησιμοποιήσουν τα CD τους σαν μουσική επένδυση για τηλεοπτικές διαφημίσεις, και ότι τα άτομα με προβλήματα όρασης δεν θα μπορούσαν να επωφελούνται από τις ειδικές προσφορές των βιβλιοθηκών. Οι ειδικές προσφορές που δημόσια ιδρύματα προσφέρουν στα άτομα με ειδικές ανάγκες δεν επηρεάζονται από την πρόταση. Επ' αυτού οι Δανοί σοσιαλδημοκράτες στήριξαν μια τροπολογία που εξασφαλίζει ότι τα εθνικά ειδικά καθεστώτα δεν θα αντικρούουν την κοινοτική νομοθεσία.
<P>
Κατ' αυτόν τον τρόπο πετύχαμε να εξασφαλίσουμε έναν καλά ισορροπημένο νόμο για την πνευματική ιδιοκτησία, που, αφενός, εξασφαλίζει τα δικαιώματα των δημιουργών στο έργο τους και, αφετέρου, διασφαλίζει τα συμφέροντα των ραδιοτηλεοπτικών σταθμών και των καταναλωτών.

<SPEAKER ID=97 LANGUAGE="DA" NAME="Bonde και Sandbζk">
Κατά την πρώτη ανάγνωση της έκθεσης Barzanti σήμερα απείχαμε από την ψηφοφορία επί του συνόλου της έκθεσης. Ανησυχούμε ιδιαίτερα που η εναρμόνιση των δικαιωμάτων πνευματικής ιδιοκτησίας που προωθεί η ΕΕ θα αποκλείσει κάποιες κοινωνικές ομάδες από ελεύθερη πρόσβαση σε πληροφορίες, ειδικά από τα άτομα με προβλήματα όρασης, λόγου χάρη. Το Κίνημα του Ιουνίου θεωρεί την ελεύθερη πρόσβαση σε πληροφορίες ακρογωνιαίο λίθο της δημοκρατίας - χωρίς τη δυνατότητα του κάθε πολίτη να βρει πληροφορίες και ενημέρωση καταρρακώνεται η δημοκρατική διαδικασία.
<P>
Παρ' όλ' αυτά θελήσαμε να στηρίξουμε την έκθεση, ώστε με αυτόν τον τρόπο να αναγνωρίσουμε τα συμφέροντα των καλλιτεχνών και για να διασφαλίσουμε τα δικαιώματά τους, όσον αφορά την εκμετάλλευση του έργου τους. Δεδομένου ότι ένας μεγάλος αριθμός των τροπολογιών που ελπίζαμε ότι θα διασφάλιζαν τα δικαιώματα των καλλιτεχνών δεν ψηφίστηκε και αφού το μεγαλύτερο μέρος των τροπολογιών που είτε υποβάλαμε εμείς είτε στηρίξαμε και οι οποίες θα εξασφάλιζαν στα ΑΜΕΑ και στον υπόλοιπο κόσμο ελεύθερη πρόσβαση σε πληροφορίες απορρίφθηκε και αυτό, επιλέξαμε σήμερα να απόσχουμε από την ψηφοφορία επί του συνόλου της έκθεσης. Θα εγείρουμε το θέμα και πάλι για νέα εκτίμηση κατά τη δεύτερη ανάγνωση.

<SPEAKER ID=98 NAME="Caudron">
Τα ζητήματα που αφορούν την κοινωνία των πληροφοριών και το Internet παρουσιάζουν, κατά την γνώμη μου, μεγάλο ενδιαφέρον. Εκτός των απόψεων που ενέχουν μία ριζική τροποποίηση της οργάνωσης των κοινωνιών μας, παραμένει μία πληθώρα ερωτημάτων όσον αφορά τις εξελίξεις των νομοθεσιών μας και νομικών μας οργάνων σε αυτό τον τομέα. Θα ήθελα, συνεπώς, να συγχαρώ τον Πρόεδρό μας Josι Maria Gil-Robles και τον Roberto Barzanti, οι οποίοι ανταποκρίθηκαν γρήγορα στις ανησυχίες των καλλιτεχνών, που οφείλονται στην πολύ συχνά παράνομη χρήση των έργων τους στο Internet.
<P>
Αν το να γίνει μία διαπίστωση είναι σχετικά εύκολο και το να υπερασπιστούμε την έννοια των συγγραφικών δικαιωμάτων είναι το ελάχιστο που μπορούμε να κάνουμε, δεν είναι εύκολο να νομοθετήσουμε σε ευρωπαϊκό επίπεδο κατά τρόπο ώστε τα «θύματα» αυτών των λεηλασιών να μπορούν να προστατεύονται σωστά. Πράγματι, σε αυτόν τον τομέα, πρέπει να επιδείξουμε φαντασία για να μπορέσουμε να καθιερώσουμε αποτελεσματικές νομικές προστασίες. Για αυτό νομίζω ότι είναι απαραίτητο να προωθήσουμε μέτρα που να προσαρμόζονται στα διάφορα είδη μετάδοσης και πειρατείας. Δεν θα έπρεπε επίσης, σύμφωνα με την υπάρχουσα νομοθεσία στον τομέα της ραδιοτηλεοπτικής μετάδοσης, να εφαρμόσουμε ένα δικαίωμα χρήσης που θα εισπράττεται κατά την αγορά των οργάνων συμπίεσης όπως ΜΡ3 ή ΜΡ4;
<P>
Ωστόσο, πρέπει να είμαστε ρεαλιστές, γιατί αυτό που προέχει είναι να βρεθεί ένα σημείο συμφωνίας με όλους τους ενδιαφερόμενους παράγοντες και ιδιαίτερα με τις Ηνωμένες Πολιτείες και τους εκδότες τέτοιου είδους λογισμικών.
<P>
Συνεπώς, αν και συμμερίζομαι τις ανησυχίες του εισηγητή στο σύνολό τους, αναρωτιέμαι για τη διαφορά που υπάρχει μεταξύ ενός αναλογικού και ενός ψηφιακού αντιγράφου. Κατ' εμέ, το ψηφιακό έχει ήδη υπερισχύσει.

<SPEAKER ID=99 NAME="Eriksson, Seppδnen και Svensson (GUE/NGL), Gahrton, Holm, Lindholm και Schφrling (V), Lis Jensen (I-EDN)">
Η έκθεση Barzanti έχει ως αφετηρία μια σημαντική συζήτηση που αφορά την εναρμόνιση ορισμένων πτυχών των δικαιωμάτων πνευματικής ιδιοκτησίας και των συγγενικών δικαιωμάτων στην κοινωνία των πληροφοριών. Είμαστε της άποψης, ότι με την έκθεση διαμορφώνεται μια καλή βάση για περαιτέρω συζήτηση γύρω από την προστασία και την άσκηση των προνομίων των δικαιούχων. Το γεγονός ότι αδυνατούμε να στηρίξουμε την έκθεση δεν οφείλεται στο ότι θέλουμε να στερήσουμε στους δικαιούχους τις απολαβές από την εκμετάλλευση του έργου τους, αλλά επειδή η πρόταση στοχεύει σε μια περιττή και περιοριστική διασαφήνιση των δικαιωμάτων, η οποία στη χειρότερη περίπτωση θα στερήσει στους καλλιτέχνες το δικαίωμά τους να διαπραγματεύονται από μόνοι τους τόσο το μέγεθος της αμοιβής όσο και ποια δικαιώματα θα εκχωρούν στους παραγωγούς.
<P>
Οι σκανδιναβικές χώρες έχουν μακρά παράδοση και καλή πείρα στη λύση δύσκολων περιπτώσεων περί δικαιωμάτων χάρη στις συμφωνίες για άδεια εκμετάλλευσης. Αυτό το παραδοσιακό σκανδιναβικό μοντέλο πρέπει να διατηρηθεί. Παράλληλα είμαστε της άποψης ότι τα δημόσια ιδρύματα, που είναι ανοικτά στο κοινό, όπως για παράδειγμα μουσεία, βιβλιοθήκες, αρχεία, κ.ο.κ., θα πρέπει να έχουν τη δυνατότητα να συμμετέχουν πλήρως στις εξελίξεις της κοινωνίας των πληροφοριών. Το περιεχόμενο της έκθεσης συνεπιφέρει την ακραία συνέπεια η νομοθεσία πνευματικής ιδιοκτησίας να τα εμποδίζει να εκπληρώνουν την μη εμπορική, μορφωτική λειτουργία τους.
<P>
Εάν ψηφιστεί η έκθεση με την παρούσα μορφή της χωρίς να ληφθούν υπόψη ορισμένες υποβληθείσες τροπολογίες, δεν θα είναι πλέον δυνατό φερ' ειπείν να γράφουμε ραδιοφωνικές και τηλεοπτικές εκπομπές για προσωρινή χρήση για τους ενοίκους γηροκομείων, νοσοκομείων, φυλακών, κ.ο.κ. Μια εξέλιξη προς αυτή την κατεύθυνση, που δεν λαμβάνει επαρκώς υπόψη την ανάγκη και το δικαίωμα του κόσμου για ελεύθερη και ίση πρόσβαση σε πληροφορίες θεωρούμε ότι είναι καταστροφική για την εξέλιξη της κοινωνίας και τη δημοκρατία.

<SPEAKER ID=100 NAME="Martinez">
Οι αλλαγές της τεχνολογίας συγκλονίζουν σήμερα ορισμένες νομικές κατηγορίες. Αυτό συμβαίνει στον φορολογικό τομέα, όπου το Internet ανατρέπει τις βασικές έννοιες όπως τα φορολογικά σύνορα, το φορολογικό έδαφος ή τη φορολογική βάση.
<P>
Το ίδιο συμβαίνει και στον τομέα της καλλιτεχνικής και λογοτεχνικής ιδιοκτησίας. Πράγματι, δύο αρχές αλληλοσυγκρούονται: αφενός, το δικαίωμα του συγγραφέα για προστασία της δημιουργίας του, το δικαίωμά του για το νόμιμο εισόδημα από τα έργα του· αφετέρου, η λογική του Internet που διακατέχεται από την ελευθερία.
<P>
Ως προς αυτό, η Ευρωπαϊκή Ένωση αντιφάσκει, αφού μάλιστα μία από τις θεμελιώδεις αρχές της είναι ακριβώς η ελεύθερη κυκλοφορία. Αν όμως η κυκλοφορία είναι ελεύθερη, δεν υπάρχει προστασία και το αντίθετο.
<P>
Μέσω των λογοτεχνικών και καλλιτεχνικών έργων, η Ευρώπη των Βρυξελλών ανακαλύπτει τελικά αυτό που εδώ και 40 χρόνια αρνείται να δει για τον άνθρακα, τον χάλυβα, την κλωστοϋφαντουργία, την αυτοκινητοβιομηχανία και τα γεωργικά προϊόντα, δηλαδή ότι η ελεύθερη κυκλοφορία αναχαιτίζει τη νόμιμη προστασία.
<P>
Ό, τι αρνηθήκαμε στους αγρότες μας, μειώνοντας τους δασμούς και τις κοινές γεωργικές εισφορές, θέλουμε να το παραχωρήσουμε στον πολιτιστικό τομέα, εν ονόματι μίας εξαίρεσης. Αυτό είναι καλό, πρέπει όμως να το γενικεύσουμε.
<P>
Το σχέδιο οδηγίας που εξετάσαμε, αυτό καθ' αυτό, περιλαμβάνει στοιχεία απολύτως αποδεκτά αφού προσπαθεί να προστατεύσει τα ηθικά και οικονομικά δικαιώματα ενός συγγραφέα. Αν πάρουμε τον τομέα της μουσικής για παράδειγμα, είναι βέβαιο ότι η τεχνολογία ψηφιακής συμπίεσης, όπως το ΜΡ3 ή το νέο πρότυπο VQF που εμφανίστηκε πρόσφατα, είναι ένας ενδεχόμενος κίνδυνος για τη βιομηχανία δίσκων, ακόμη κι αν δεν έχει διεξαχθεί έως σήμερα καμία επιστημονική μελέτη που να επιβεβαιώνει αυτόν τον κίνδυνο. Στη Γαλλία, διαπιστώνουμε μία μικρή κάμψη στις πωλήσεις των «singles», μπορεί όμως να πρόκειται για μία απλή σύμπτωση.
<P>
Ένας άλλος κίνδυνος, το ίδιο αληθινός επίσης, εναπόκειται στις λύσεις που πρέπει να επέλθουν. Θα ήταν πράγματι τόσο δελεαστικό να τεθεί η κοινωνία των πληροφοριών υπό κηδεμονία. Τότε, θα μπορούσαμε να ελέγξουμε τα πάντα. Η Ευρωπαϊκή Ένωση δεν κρύβει τις φιλοδοξίες της για το Internet: μετατροπή αυτού του χώρου πληροφοριών, αυτού του οργάνου πολιτιστικής και προσωπικής ανάπτυξης σε απλό εμπορικό κέντρο.
<P>
Στη Γαλλία, το Canal Plus είχε επιτυχία, δημιουργήσαμε στην πραγματικότητα ένα μονοπώλιο της μετάδοσης. Κανένας όμως δεν είπε ότι το Canal Plus αναπτύχθηκε χωρίς κανένα ανταγωνισμό. Στη Γαλλία, πράγματι, το κράτος έχει το μονοπώλιο της μετάδοσης. Ποινικοποιώντας την πειρατεία των αποκωδικοποιητών του Canal Plus, δημιουργούμε στην πραγματικότητα ένα μονοπώλιο της λήψης. Και ορισμένοι θα ήθελαν να κάνουν το ίδιο με το Internet... Ω κόσμε αγγελικά πλασμένε!
<P>
Η επιδιωκόμενη λύση δεν υπάρχει μόνο σε μία οδηγία που περιορίζεται μοιραία στην Ευρωπαϊκή Ένωση. Λαμβανομένων υπόψη των ποσοστών διείσδυσης της αγοράς, αυτοί που προστατεύονται κυρίως είναι οι Αμερικανοί συγγραφείς. Αντιθέτως, οι ευρωπαίοι συγγραφείς δεν χαίρουν τέτοιας εγγύησης στις Ηνωμένες Πολιτείες, για παράδειγμα. Η έννοια του συγγραφικού δικαιώματος είναι στην ουσία πολύ πιο περιοριστική από ό, τι στη Γαλλία, για παράδειγμα. Για την αποτελεσματική προστασία της πνευματικής ιδιοκτησίας και των συγγενικών δικαιωμάτων, η λύση θα βρισκόταν περισσότερο στην αναζήτηση, σε μία διεθνή διάσκεψη για την πνευματική ιδιοκτησία και τα συγγενικά δικαιώματα, όπου κυρίαρχα κράτη θα υπερασπίζονταν αυτόν τον οικονομικό τομέα τους και θα δέχονταν να υπερασπιστούν και τον τομέα των άλλων στο όνομα της αρχής της αμοιβαιότητας.
<P>
Πρέπει να βρεθεί μία αρμονία μεταξύ της ελευθερίας και της ιδιοκτησίας. Για πρώτη φορά στην ιστορία, η ελευθερία αντιπαρατίθεται στην τέχνη.
<P>
Αυτό αποτελεί καινοτομία για τους καλλιτέχνες. Η Αριστερά τούς είχε συνηθίσει να είναι υπέρμαχοι της ελευθερίας. Σήμερα συνηγορούν εναντίον της, εν ονόματι του δικαιώματός τους για ιδιοκτησία. Τελικά, το Internet αλλάζει τα πάντα. Ακόμη και τους πιο καθιερωμένους ρόλους.

<SPEAKER ID=101 NAME="Musumeci">
Δεν είναι δυνατό να μην επισημάνουμε την καθυστέρηση που έχει σημειωθεί στην αντιμετώπιση, σε κοινοτικό επίπεδο, του προβλήματος που συνδέεται με την εναρμόνιση του κανονιστικού πλαισίου σχετικά με την πνευματική ιδιοκτησία.
<P>
Βλέπουμε σήμερα να συνυπάρχουν, αφενός, ανοικτές και ευέλικτες νομοθετικές διατάξεις, που ανταποκρίνονται στην όλο και πιο εξελιγμένη τεχνολογική και πληροφοριακή πραγματικότητα και, αφετέρου, παλιές και ξεπερασμένες ρυθμίσεις, όπως συμβαίνει στην Ιταλία, όπου το θέμα ρυθμίζεται από νόμο που θεσπίστηκε πριν από 60 χρόνια.
<P>
Παρόλο που δεν θέτουμε υπό αμφισβήτηση το απαραβίαστο δικαίωμα στην προστασία των έργων των συγγραφέων και των εκδοτών, θεωρούμε θεμελιώδες, κατά τη ρύθμιση των εξαιρέσεων στο δικαίωμα αναπαραγωγής των μεμονωμένων κρατών μελών, να μην παίξουμε το παιχνίδι των μεγάλων δισκογραφικών πολυεθνικών λ.χ., εις βάρος των ευρωπαϊκών δισκογραφικών μικρομεσαίων επιχειρήσεων. Είναι σκόπιμο να αναδιατυπωθεί το άρθρο 5, προκειμένου να μην περιορίζεται η πρόσβαση των ανεξάρτητων φορέων στο δίκτυο.
<P>
Πρέπει επίσης να προβλεφθεί το δικαίωμα αναπαραγωγής επιστημονικο-πολιτιστικών έργων για διδακτικούς και μη εμπορικούς σκοπούς, συνοδευόμενο από δίκαιη κατ'αποκοπήν αντιστάθμιση εάν η αναπαραγωγή υπερβαίνει το 20 % του συνολικού όγκου.
<P>
Ακόμη και στην περίπτωση αυτή, θα διευκολύνονταν οι μικρές τεχνικές επιχειρήσεις που ασχολούνται με την αναπαραγωγή και οι ίδιοι οι αποδέκτες, σχεδόν πάντα φοιτητές πανεπιστημίου υποχρεωμένοι να αγοράζουν τα εγχειρίδια σε υψηλότατες τιμές, ακόμη και αν χρειάζονται ένα μόνο κεφάλαιο του βιβλίου, τροφοδοτώντας έτσι μια αγορά ειδικών συμφερόντων, που συχνά δεν διέπεται από κανέναν κανόνα και με προφανείς συγκριτικές κερδοσκοπίες.
<P>
Εάν δεν τεθούν τελικά σε κοινοτικό επίπεδο ομοιόμορφα κριτήρια προσαρμοσμένα στις απαιτήσεις της αγοράς, υπάρχει κίνδυνος να υποχρεωθούν τα κράτη μέλη να υιοθετήσουν διαφορετικές ή ακόμη και αποκλίνουσες οδούς, θέτοντας σε σοβαρό κίνδυνο την τόσο διατυμπανισμένη υλοποίηση της ενιαίας αγοράς.

<SPEAKER ID=102 NAME="Ripa di Meana">
Με μεγάλη θλίψη απείχα από την τελική ψηφοφορία για την έγκριση της έκθεσης Barzanti. Η έγκριση του κειμένου που πρότεινε ο εισηγητής και ενέκρινε η Επιτροπή Νομικών Θεμάτων, σχετικά με το άρθρο 5 παράγραφος 1, επιβάλλει αδικαιολόγητες άδειες επί των τεχνικών αντιγράφων του Internet οι οποίες θα έχουν ως μοναδικό αποτέλεσμα την επέκταση της διανεμητικής κυριαρχίας των μεγάλων αμερικανικών δισκογραφικών πολυεθνικών στον ψηφιακό κόσμο. Πρόκειται για μέτρο εξαιρετικά περιοριστικό για τους ευρωπαίους φορείς, σε καθαρή και παράδοξη αντίθεση με το Νόμο Digital Millenium Copyright Act , που μόλις ψηφίστηκε στις Ηνωμένες Πολιτείες.
<P>
Με άλλα λόγια, διαμορφώνονται δύο διαφορετικά κανονιστικά πλαίσια όσον αφορά την προσβασιμότητα στο Internet. Στις Ηνωμένες Πολιτείες αναγνωρίζεται στους φορείς ελευθερία πρόσβασης, ενώ στην Ευρωπαϊκή Ένωση, λόγω πίεσης των μεγάλων πολυεθνικών και με το πρόσχημα της καταπολέμησης της πειρατείας, μειώνεται το πεδίο έκφρασης των συγγραφέων και των ανεξάρτητων ομάδων. Δεδομένου ότι η διαδικασία προβλέπει δεύτερη ανάγνωση, επιβάλλεται μια ευρεία πρωτοβουλία για μια πιο σταθμισμένη αναθεώρηση των νόμιμων αρχών έκφρασης και των δικαιωμάτων πρόσβασης των - σήμερα αποκλεισμένων - Ευρωπαίων φορέων.

<SPEAKER ID=103 NAME="Rovsing">
Σε μια εποχή που οι ψηφιακές τεχνολογικές εξελίξεις προχωρούν με αστραπιαία ταχύτητα αποδεικνύεται ότι η μέχρι τώρα νομοθεσία στον τομέα της πνευματικής ιδιοκτησίας δεν καλύπτει τις ανάγκες του τομέα ικανοποιητικά. Με τη συζήτηση της οδηγίας αυτής τα συντηρητικά μέλη του Κοινοβουλίου προσπαθούν να δημιουργήσουν μια ισορροπία ανάμεσα στην προστασία των δικαιωμάτων των δικαιούχων, τα οποία απειλούνται από την ψηφιακή τεχνολογία, και στο να εξασφαλιστεί στον κάθε καταναλωτή η πρόσβαση σε πληροφορίες, ειδικά όσον αφορά τα μέσα της τηλεόρασης και του ραδιοφώνου. Είναι ύψιστης σημασίας για εμένα να εξασφαλιστεί η εν λόγω ισορροπία κατά τον καλύτερο δυνατό τρόπο, ώστε να εξασφαλίζεται στους δικαιούχους εφεξής η πληρωμή τους για χρήση των έργων τους χωρίς όμως να περιοριστεί σοβαρά η παροχή πληροφοριών στους κοινούς πολίτες.

<SPEAKER ID=104 NAME="Θεωνάς">
Οι δημιουργοί και οι συντελεστές πνευματικών έργων βρίσκονται σήμερα ουσιαστικά ανυπεράσπιστοι μπροστά στα φαινόμενα χρήσης, διακίνησης και αναπαραγωγής της δημιουργίας τους από τη χρήση των νέων τεχνολογικών μέσων αναπαραγωγής και επικοινωνίας.
<P>
Οι εθνικές νομοθεσίες προστασίας της πνευματικής ιδιοκτησίας και των συγγενικών δικαιωμάτων, όπως και η αντίστοιχη κοινοτική, που ήταν ήδη ανεπαρκείς πριν από την λεγόμενη παγκοσμιοποίηση και την εφαρμογή των ψηφιακών τεχνολογιών, χρειάζεται να αναθεωρηθούν και να συμπληρωθούν άμεσα, με βάση τα νέα τεχνολογικά δεδομένα.
<P>
Είναι πλέον απαραίτητη, και νομίζουμε ότι υπάρχει ήδη σημαντική καθυστέρηση, η λήψη μέτρων που να εξασφαλίσουν σε εθνικό, κοινοτικό, αλλά και διεθνές επίπεδο, τους δημιουργούς και τους συντελεστές από τα φαινόμενα πειρατείας, κλοπής, χρήσης και αναπαραγωγής του έργου τους.
<P>
Η έκθεση της Επιτροπής Νομικών Θεμάτων και Δικαιωμάτων των Πολιτών, παρά τις επιμέρους αντιρρήσεις και επιφυλάξεις που έχουμε, κάνει μία θετική προσπάθεια αντιμετώπισης αυτού του προβλήματος και προωθεί την επικαιροποίηση της ήδη υπάρχουσας κοινοτικής νομοθεσίας, παρέχοντας νομική προστασία σε τομείς όπως τα δικαιώματα αναπαραγωγής, μετάδοσης στο κοινό και διανομής, καθώς και νομική προστασία των συστημάτων κατά της πειρατείας.
<P>
Η επέκταση της προστασίας, εκτός από τους δημιουργούς, συντελεστές και εκτελεστές και στους παραγωγούς CD και CD-ROM, καθώς και στους ραδιοφωνικούς σταθμούς, ενώ είναι κατ' αρχή θετική και λογική, θα πρέπει να εξεταστεί άν ταυτίζεται με τα δικαιώματα των δημιουργών και εκτελεστών ή θα έπρεπε να εξεταστεί ξεχωριστά για να μην υπάρχουν και κίνδυνοι παρερμηνείας του όρου πνευματικής δημιουργίας και του καθορισμού των συντελεστών και των εκτελεστών.
<P>
Τέλος, το πιό σημαντικό άλλά ίσως και το πιό δυσεπίλυτο πρόβλημα είναι αυτό της διακίνησης των καλλιτεχνικών έργων και γενικότερα της πνευματικής δημιουργίας μέσω του Internet και η δυνατότητα αναπαραγωγής των έργων αυτών με ψηφιακή τεχνολογία. Παρά τις προσπάθειες της έκθεσης να αντιμετωπίσει αυτό το πρόβλημα, θεωρούμε ότι η επίλυσή του θα είναι δυνατή μόνο με την γενικότερη αντιμετώπιση των ηλεκτρονικών συνδιαλλαγών, ιδιαίτερα μάλιστα σε διεθνές επίπεδο, και την αντιμετώπιση των νέων μορφών πειρατείας και παραποίησης που αναπτύσσονται ουσιαστικά ατιμώρητα.

<SPEAKER ID=105 NAME="Ullmann">
Η Ομάδα των Πρασίνων στο Ευρωπαϊκό Κοινοβούλιο χαιρετίζει το σχέδιο οδηγίας που στόχο της έχει να εναρμονίσει την προστασία των δικαιωμάτων πνευματικής ιδιοκτησίας σε όλη την επικράτεια της Ένωσης κατά τέτοιο τρόπο, ώστε να αντεπεξέρχεται στις απαιτήσεις της ηλεκτρονικής επικοινωνίας στο επίπεδο της ψηφιοποίησης. Αυτό έγινε κατά τρόπον ώστε να λαμβάνονται εξίσου υπόψη τόσο τα συμφέροντα των χρηστών ως προς τις δυνατότητες πρόσβασης όσο και οι όροι που θέτουν στην αγορά οι προσφέροντες στον τομέα των μέσων επικοινωνίας ή οι κατασκευαστές της απαιτούμενης τεχνολογίας.
<P>
Επικροτούμε την προσέγγιση του εισηγητή ο οποίος συγκεκριμενοποιεί τη σύλληψη της οδηγίας ανάγοντας την πτυχή των πνευματικών δικαιωμάτων σε κατευθυντήρια πτυχή. Η απόφαση αυτή ήταν δικαιολογημένη όχι μόνο από την πλευρά της θεματικής της οδηγίας. Τα πνευματικά δικαιώματα είναι τα πιο ανίσχυρα στο πλαίσιο των όρων που τίθενται στο πλαίσιο της ελευθερίας της αγοράς και της βιομηχανίας και συνεπώς χρειάζονται και τη μεγαλύτερη δυνατή προστασία, καθότι αναφέρονται σε αντικείμενα που μόνο περιορισμένα μπορούν να αντιμετωπισθούν ως εμπορεύματα.
<P>
Η προστασία των καταναλωτών και των κατασκευαστών έχει συσχετισθεί κατά τέτοιο τρόπο με τον πρωταρχικό στόχο, ώστε μολονότι οι κάτοχοι πνευματικών δικαιωμάτων θα λαμβάνουν μία εύλογη αμοιβή για το έργο τους, οι καταναλωτές θα έχουν ελεύθερη πρόσβαση στις εκπομπές που επιθυμούν και οι κάτοχοι πνευματικών δικαιωμάτων θα έχουν πλήρη προστασία από την πειρατεία.
<P>
Χαιρετίζουμε το γεγονός ότι η Επιτροπή υιοθέτησε σε μεγάλο βαθμό τη θέση του Κοινοβουλίου και εκφράζουμε ρητά τη λύπη μας που απέρριψε την τροπολογία 25 όπου με τη μορφή αιτιολογικής σκέψης αναφέρεται το ζήτημα της εκμετάλλευσης της πολιτιστικής κληρονομιάς των αυτοχθόνων κοινωνιών η οποία δεν προστατεύεται από πνευματικά δικαιώματα, θεωρώντας ότι το αντικείμενο της τροπολογίας δεν ανήκε στο πλαίσιο της οδηγίας.
<P>
Έκθεση Pιrez Royo (A4-0040/99)
<SPEAKER ID=106 LANGUAGE="SV" NAME="Andersson, Lφφw, Palm, Sandberg-Fries και Theorin">
Εμείς, της Σουηδικής Σοσιαλδημοκρατικής Ομάδας, θεωρούμε ότι η λήψη μέτρων για την πάταξη του αθέμιτου φορολογικού ανταγωνισμού μεταξύ των χωρών εκτός και εντός της Ευρωπαϊκης Ένωσης, είναι πολύ θετική. Ωστόσο, διατηρούμε αμφιβολίες για τη μέθοδο που έχει προτείνει η Επιτροπή επ' αυτού. Θεωρούμε ότι η πλέον λογική διαδικασία είναι να πληρώνει ο πολίτης φόρους εκεί όπου είναι εγκατεστημένος.
<P>
Επομένως, στηρίζουμε ολόψυχα την ιδέα για ανταλλαγή πληροφοριών μεταξύ των χωρών, αντί ενός μοντέλου ελάχιστης φορολόγησης. Θα προτιμούσαμε ενόψη της παρούσας πρότασης να υπήρχε η δυνατότητα τοποθέτησης επί του θέματος μεταξύ της ανταλλαγής πληροφοριών ενάντια στην ελάχιστη φορολόγηση. Αφού αυτό δεν είναι δυνατόν να γίνει τώρα, επιλέξαμε να στηρίξουμε την πρόταση τροπολογίας που προβάλλει τα υψηλότερα επίπεδα της ελάχιστης φορολόγησης.

<SPEAKER ID=107 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες βουλευτές του Ευρωπαϊκού Κοινοβουλίου ψηφίζουν υπέρ της θέσπισης από την ΕΕ κανόνων για την ελάχιστη φορολόγηση των εισοδημάτων της απoταμίευσης υπό μoρφή τόκωv. Έως τώρα ήταν δυνατή η αποφυγή πληρωμής φόρου επί της αποταμίευσης που γινόταν σε άλλη χώρα. Αυτό προκαλούσε αδικαιολόγητα εισοδήματα και στρεβλώσεις στην αγορά - και δημιουργούσε προνομιούχες τράπεζες όπως λόγου χάρη στο Λουξεμβούργο.
<P>
Το Ευρωπαϊκό Κοινοβούλιο ενέκρινε λοιπόν ένα μovτέλo συvύπαρξης, σύμφωνα με το οποίο ένα ελάχιστο ποσοστό των εισοδημάτων της αποταμίευσης θα παρακρατούνται σε κάθε χώρα μέλος ή ότι οι τράπεζες και οι αρχές θα ανταλλάσσουν πληροφορίες διασυνοριακά ώστε να συλλέγονται οι φόροι. Κατ' αυτόν τον τρόπο το τραπεζικό απόρρητο θα τηρείται εάν γίνεται χρήση της πρώτης δυνατότητας. Οι Δανοί σοσιαλδημοκράτες δεν θεωρούν επ' ουδενί την πρόταση ως τάση για φορολογική εναρμόνιση, αλλά ως πασιφανή απόδειξη ότι η ΕΕ μπορεί να θέσει τέλος στην εκτεταμένη φοροδιαφυγή στην Ευρώπη.

<SPEAKER ID=108 NAME="Deprez">
Η πρόταση οδηγίας του Συμβουλίου που εξετάζουμε σήμερα είναι μία από τις σημαντικότερες για τις οποίες αποφανθήκαμε τα τελευταία χρόνια.
<P>
Με σύμφωνη γνώμη, όλοι αναγνωρίζουν πράγματι ότι η εξασφάλιση ενός ελάχιστου επιπέδου πραγματικής φορολόγησης των εισοδημάτων της αποταμίευσης υπό τη μορφή πληρωμής τόκων σε άλλο κράτος της Ευρωπαϊκής Ένωσης από αυτό που διαμένει ο επενδυτής εξυπηρετεί άριστα τον στόχο που συνίσταται στο να αποφευχθεί κάθε επιζήμιος φορολογικός ανταγωνισμός μεταξύ των κρατών μελών.
<P>
Εκτός του ότι θα συμβάλλει στο να μειωθούν οι στρεβλώσεις που διαταράσσουν ακόμη σε μεγάλο βαθμό την εσωτερική αγορά, η διεύρυνση αυτή της φορολογικής βάσης θα επιτρέψει στα κράτη μέλη που το επιθυμούν να μειώσουν τις υπερβολικές επιβαρύνσεις επί των εισοδημάτων από την εργασία και οι οποίες βλάπτουν ενίοτε σοβαρά τις επιχειρήσεις μας που υπόκεινται σε διεθνή ανταγωνισμό, σε μία οικονομία που παγκοσμιοποιείται.
<P>
Η πρόταση οδηγίας που συζητάμε σήμερα δεν αντιπροσωπεύει βέβαια το άλφα και το ωμέγα ενός ικανοποιητικού καθεστώτος φορολόγησης του κεφαλαίου. Σε αυτό το σημείο, συμμερίζομαι πλήρως τις απόψεις του εισηγητή μας όταν υπενθυμίζει ότι υπάρχουν πολλά ακόμη να γίνουν, όσον αφορά την ιδανική φορολόγηση του κεφαλαίου και, κυρίως, όταν υπογραμμίζει την αναγκαιότητα μίας ευρείας διαβούλευσης επί του θέματος μαζί, μεταξύ άλλων, με τους κύριους εταίρους της Ένωσης στις κεφαλαιαγορές: Ηνωμένες Πολιτείες, Ιαπωνία, Ελβετία.
<P>
Όσο εργαζόμαστε για μία τέτοια συμφωνία, πιστεύω όπως και πολλοί άλλοι ότι αυτή η πρόταση οδηγίας αποτελεί μία σχετική πρόοδο προς τη σωστή κατεύθυνση. Και όχι μόνο: μία πρόοδο που αναμενόταν εδώ και πολλά χρόνια. Η Επιτροπή έκανε σίγουρα εξαιρετική εργασία επί του θέματος.
<P>
Θα υποστηρίξω συνεπώς, ανεπιφύλακτα, την πρόταση οδηγίας με τις τροπολογίες που έγιναν από το Σώμα μας.

<SPEAKER ID=109 NAME="Fourηans">
Χαίρομαι με τις τροπολογίες που εισήχθησαν από την Επιτροπή Οικονομικής, Νομισματικής και Βιομηχανικής Πολιτικής στην πρόταση οδηγίας σχετικά με τη φορολογία της αποταμίευσης, που στοχεύει στην εξασφάλιση ενός ελάχιστου επιπέδου πραγματικής φορολόγησης των εισοδημάτων της αποταμίευσης των φυσικών προσώπων υπό τη μορφή τόκων εντός της Κοινότητας.
<P>
Χαίρομαι ιδιαίτερα για την έγκριση της τροπολογίας μου που στοχεύει στην επαναφορά του ποσοστού εισφοράς στην πηγή από 20 σε 15 %. Τρεις είναι οι λόγοι: πρώτον, ένα πολύ υψηλό ποσοστό θα έβλαπτε τις επενδύσεις και κατά συνέπεια την ανάπτυξη και την απασχόληση. Δεύτερον, το ποσοστό παρακράτησης φόρου στην πηγή, που εφαρμόζεται στις διεθνείς φορολογικές συμβάσεις, σπανίως υπερβαίνει το 15 %. Τέλος, η επιλογή ενός πολύ υψηλού ποσοστού θα έκανε μάταιες τις προσπάθειες για τον περιορισμό της φυγής κεφαλαίων. Πράγματι, η οδηγία στοχεύει στην παρεμπόδιση της φυγής κεφαλαίων προς τα κράτη μέλη της Κοινότητας όπου το ποσοστό είναι πιο ευνοϊκό. Πώς θα εμποδίσουμε λοιπόν αυτά τα κεφάλαια να εγκατασταθούν έξω από τη ζώνη, σε πιο συμφέροντες φορολογικούς κόσμους; Από αυτήν την οπτική γωνία, η επιλογή ενός ποσοστού της τάξης του 25 % όπως προτείνει η γαλλική κυβέρνηση θα ήταν ένα οικονομικό λάθος που θα ερχόταν σε αντίθεση με τον επιδιωκόμενο στόχο: καταπολέμηση του επιζήμιου φορολογικού ανταγωνισμού.
<P>
Εκφράζω επομένως την ικανοποίησή μου για την πρόταση που έγινε από την Επιτροπή Οικονομικής, Νομισματικής και Βιομηχανικής Πολιτικής, ώστε να ξεκινήσουν διαπραγματεύσεις με τις όμορες χώρες σχετικά με αυτά τα φορολογικά ζητήματα. Προτείνεται επίσης οι συζητήσεις αυτές να επεκταθούν έπειτα στα κράτη μέλη του ΟΟΣΑ. Δεδομένου αυτού, είναι καλό η Ευρωπαϊκή Ένωση να μην θέσει το τέλος αυτών των συζητήσεων ως απαραίτητη προϋπόθεση για την εφαρμογή της οδηγίας για τη φορολόγηση της αποταμίευσης. Οι αναχαιτιστικοί παράγοντες είναι ήδη πολλοί για να προσθέσουμε κι άλλους...
<P>
Θα υπερψηφίσω συνεπώς το ψήφισμα και την πρόταση οδηγίας, αν δεν εγκριθεί καμία τροπολογία που να στοχεύει στην μετατροπή της πρότασής μου για ένα ποσοστό εισφοράς στην πηγή της τάξης του 15 %.

<SPEAKER ID=110 NAME="Kestelijn-Sierens">
Εφόσον συμφωνήσει το Κοινοβούλιο με το 20 % και δεν θεωρήσει αναγκαία την επίτευξη συμφωνίας με τις γειτονικές μας χώρες προηγουμένως, θα καταψηφίσω την έκθεση.

<SPEAKER ID=111 NAME="Lindqvist">
Η φορολογική πολιτική είναι βασικά μία εθνική υπόθεση. Πρέπει να ληφθούν μέτρα για το ντάμπινγκ που γίνεται μέσω αθέμιτου ανταγωνισμού, καθώς αυτός αποσκοπεί στην αποφυγή καταβολής φόρου, με κανονισμούς σε επίπεδο ΕΕ, υπό την προϋπόθεση ότι πρόκειται για ελάχιστους κανονισμούς. Γι' αυτόν τον λόγο, υπερψήφισα την έκθεση.

<SPEAKER ID=112 NAME="Lulling">
Καταψήφισα την έκθεση Pιrez Royo σχετικά με τη φορολογία της αποταμίευσης, επειδή αποτελεί το καλύτερο μέσο για την εκδίωξη της αποταμίευσης έξω από την Ευρωπαϊκή Ένωση.
<P>
Η Νέα Υόρκη και η Ζυρίχη, οι οποίες τρίβουν ήδη τα χέρια τους, θα είναι αυτές που θα επωφεληθούν τα μέγιστα, και κυρίως η Ζυρίχη, από αυτήν την πράξη αυτοκτονίας που συνίσταται στη μεταφορά της έδρας για τους ευρωπαϊκούς οργανισμούς αμοιβαίων κεφαλαίων σύμφωνα με την οδηγία του 1985. Το αποκορύφωμα, στην ουσία, είναι ότι στο στόχαστρο βρίσκονται μόνο οι ΟΣΕ, κατά τρόπον ώστε οι επιχειρηματίες θα επιδιώξουν να κατοικούν έξω από την Ένωση για να συνεχίσουν να πουλούν στους ευρωπαίους πελάτες τους ΟΣΕ άνευ φόρου. Αυτό θα είναι το τέλος ενός μεγάλου μέρους των ΕΟΣΕ. Θα έχετε προωθήσει τη φοροδιαφυγή έξω από την Κοινότητα και τα έσοδα από τη φορολογία εντός της Ένωσης θα είναι μηδενικά.
<P>
Στην Επιτροπή Οικονομικής Πολιτικής, έκαναν τις πάπιες. Καμία από τις τριάντα τέσσερις τροπολογίες που πρότεινα δεν εγκρίθηκε και τα επιχειρήματά μου κατά των προτεινόμενων διοικητικών τερατωδιών δεν εισακούστηκαν. Τα διοικητικά αυτά βάρη που στοιχίζουν πολύ ακριβά στους φορείς πληρωμής θα επιφέρουν μόνον σε αυτούς τα μειονεκτήματα του ανταγωνισμού ως προς τα έξοδα διαχείρισης και θα κανονίσουν οι ΟΣΕ να πάρουν δρόμο από την Ένωση.
<P>
Η Επιτροπή Οικονομικής Πολιτικής, όπως και ο κ. Monti, κάνουν επίσης τις πάπιες σε ό, τι αφορά την αναγκαιότητα να υλοποιηθούν ταυτόχρονα ανάλογα μέτρα με αυτά που εγκρίθηκαν σε μία κοινοτική οδηγία στις τρίτες χώρες με ισχυρό δυναμικό προσέλκυσης κεφαλαίων της Ένωσης. Αν η οδηγία τελικά πραγματοποιείτο, θα έπρεπε κυρίως να εφαρμοστεί στα εδάφη που εξαρτώνται ή συνδέονται με ορισμένα κράτη μέλη και εκεί όπου αυτά τα κράτη μέλη έχουν ιδιαίτερες ευθύνες ή φορολογικά προνόμια. Οι αληθινοί φορολογικοί παράδεισοι στην Κοινότητα είναι το Μονακό, ο Αγιος Μαρίνος, η Ανδόρα, τα Channel Islands , οι ολλανδικές Αντίλλες και όχι μόνο.
<P>
Ελπίζω ότι δεν θα πιστέψετε, όπως επιβεβαίωσε ο υπουργός του Λουξεμβούργου, κ. Poos, στη Βουλή, ότι η χώρα μου είναι έτοιμη να δώσει τη συγκατάθεσή της για μία αγορά κορόιδων και να παίξει μόνη της τον ελάχιστα αξιοζήλευτο ρόλο του αμνού που προσφέρεται στο βωμό μίας φορολογικής εναρμόνισης μαϊμού.
<P>
Επιπλέον, μην ξεχνάτε ότι δεν μπορεί να τεθεί ζήτημα εγκατάλειψης του όρου της ολότητας του φορολογικού πακέτου που πραγματοποιήθηκε την 1η Δεκεμβρίου 1997 υπό της προεδρίας του Λουξεμβούργου. Και ζήτω η ομοφωνία!

<SPEAKER ID=113 NAME="Martinez">
Αυτό γίνεται συνήθως με τη φορολογική εναρμόνιση. Υπάρχει η εναρμόνιση του ΦΠΑ και του ειδικού φόρου κατανάλωσης. Έκτοτε, η Ευρωπαϊκή Επιτροπή καθυστερεί τα σχέδια της εναρμόνισης του φόρου επί των εταιρειών και κυρίως της εναρμόνισης της φορολογίας της αποταμίευσης. Πόσο μάλλον τώρα, που το ενιαίο νόμισμα οξύνει τις στρεβλώσεις μεταξύ των διαφόρων φορολογιών, με όλους τους κινδύνους που ενέχουν για μεταφορά της έδρας και ανταγωνισμό μεταξύ των φορολογικών συστημάτων.
<P>
Ως κακή παίκτρια, η Επιτροπή προσπάθησε να αντιμετωπίσει το φορολογικό ντάμπινγκ που διέπει την ελεύθερη κυκλοφορία με τον ευρωπαϊκό της κώδικα καλής φορολογικής συμπεριφοράς, ο οποίος, στην ουσία, δεν είναι παρά μόνο ένας κώδικας δημιουργίας καρτέλ των φορολογικών διοικήσεων για τη διατήρηση της ολιγοπωλιακής κατάστασης. Σε αυτά τα πλαίσια έρχεται η έκθεση Pιrez Royo σχετικά με την πρόταση οδηγίας της 4ης Ιουνίου 1998. Η πρόταση αυτή στοχεύει, προφανώς, στην καθιέρωση ενός κατώτατου ορίου φορολόγησης του εισοδήματος της αποταμίευσης για να αντιτεθεί στον φορολογικό παράδεισο του Λουξεμβούργου.
<P>
Το κατώτατο όριο θα ήταν διπλό. Είτε μία φορολόγηση της τάξης του 20 % επί της καταβολής των τόκων είτε η παροχή πληροφοριών. Φορολογία ή πληροφορία. Να παρακρατήσουμε στην πηγή ή να «καταδώσουμε» στην κατοικία. Αυτό είναι το επονομαζόμενο πρότυπο της συνύπαρξης . Να μπορέσουν να συνυπάρξουν τα κράτη που φορολογούν και τα κράτη που απαλλάσσουν από φόρο.
<P>
Το μέτρο όμως δεν επιλύει το πρόβλημα της παγκοσμιοποίησης. Τα κεφάλαια κυκλοφορούν, ακόμη και εκτός Ευρώπης. Το πρόβλημα υπάρχει για τα ευρω-ομόλογα που μπορούν να αγοράζονται από επενδυτές εκτός Ευρώπης. Εξ ου και η πρόταση του καθηγητή Pιrez Royo προς όφελος μία πολυμερούς συμφωνίας με την Ιαπωνία, την Ελβετία και τις Ηνωμένες Πολιτείες. Για να δείτε πόσο ξεπερασμένη είναι η Ευρώπη: το φορολογικό χωριό γίνεται χωριό της υφηλίου.
<P>
Για τα κεφάλαια, η παγκοσμιοποίηση είναι ήδη γεγονός. Η ευρωπαϊκή φορολόγηση είναι συνεπώς απαρχαιωμένη. Μπορεί να πλήξει μόνο τους σταθερούς, με μόνιμη έδρα φορολογούμενους, με την ολοφάνερη αδικία που γνωρίζουμε. Η Ευρώπη δίχως σύνορα φορολογεί περισσότερο τα εισοδήματα από την εργασία για να εκδικηθεί που δεν μπορεί να πιάσει τα εισοδήματα του κεφαλαίου.
<P>
Για αυτόν τον λόγο, η Ευρώπη της ελεύθερης κυκλοφορίας είναι η Ευρώπη του ελεύθερου σφετερισμού των μόνιμων κατοίκων προς όφελος των νομάδων.

<SPEAKER ID=114 NAME="Mendes Bota">
Ψήφισα υπέρ της παρούσας πρότασης νομοθετικού περιεχομένου σχετικά με την καθιέρωση ενός ελάχιστου επιπέδου πραγματικής φορολόγησης των εισοδημάτων της αποταμίευσης υπό μορφήν τόκων, επειδή είμαι βαθιά πεπεισμένος για τρία πράγματα:
<P>
1.Πρόκειται για ένα πρώτο και σημαντικό βήμα με στόχο να τεθεί τέρμα στην τρομακτική φορολογική αδικία που βασιλεύει στην υφήλιο, όπου οι πολυεθνικές επιχειρήσεις και το μεγάλο κεφάλαιο επιδίδονται σε σκανδαλώδη φοροαποφυγή, προσφεύγοντας σε φορολογικούς παραδείσους και καταδικάζοντας με τον τρόπο αυτό τους ιδιώτες και τις μικρομεσαίες επιχειρήσεις σε φορολογική κόλαση, από τη στιγμή που επωμίζονται το μεγαλύτερο βάρος της χρηματοδότησης του προϋπολογισμού. Βεβαίως, ο απώτερος στόχος δεν θα επιτευχθεί ούτε με το off-shore ούτε με το on-shore , αλλά μάλλον με το all-shore , με την εγκαθίδρυση μίας ανοικτής, ευέλικτης, διαφανούς, αποτελεσματικής, ρευστής και συνεκτικής χρηματοπιστωτικής αγοράς σε παγκόσμια κλίμακα, στην οποία θα ισχύουν οι ίδιοι κανόνες για όλους.2.Με την πραγμάτωση της Οικονομικής και Νομισματικής Ένωσης και την έλευση του ενιαίου νομίσματος, και τη συνεπακόλουθη εξάλειψη των συναλλαγματικών κινδύνων, η φορολόγηση της αποταμίευσης θα τείνει να αναδειχθεί ως παράγοντας στρέβλωσης του υγιούς ανταγωνισμού. Η παρούσα πρόταση εισάγει ένα ελάχιστο επίπεδο φορολογικής εναρμόνισης, που επί του παρόντος εφαρμόζεται αποκλειστικά στους ιδιώτες, αλλά που μελλοντικά θα πρέπει επίσης να εφαρμοστεί στις επιχειρήσεις.Η διαφοροποιημένη μεταχείριση των μη μονίμων κατοίκων έχει αποβεί σε παράγοντα στρέβλωσης. Ίσως σε μερικούς να μην αρέσει η λέξη «εναρμόνιση». Αλλά το ελάχιστο που οφείλουμε να επιτύχουμε είναι ο συντονισμός και η συνεκτικότητα στο θέμα της φορολόγησης.
<P>
Το Σύμφωνο Σταθερότητας, όπως και η βούληση για διαφάνεια που επικρατούν σήμερα στην Ευρώπη, θα οδηγήσουν ρεαλιστικά στη φορολογική εναρμόνιση. Η υπάρχουσα κατάσταση, όπου το ποσοστό παρακράτησης φόρου στην πηγή για τις αποδόσεις των κεφαλαίων κυμαίνεται μεταξύ 0 και 60 %, συνιστά μία αποσταθεροποιητική για το σύνολο της Ένωσης φορολογική ψαλίδα.
<P>
3.Παρ' ότι θεωρούμε εύλογο το ποσοστό του 15 % της παρακράτησης στην πηγή, που ενέκρινε το Κοινοβούλιο, πιστεύουμε πως για να αποτραπεί μία μαζική διαφυγή κεφαλαίων έξω από την Ευρωπαϊκή Ένωση, καθίσταται αναγκαία η άμεση σύναψη συμφωνιών με τις υπόλοιπες χώρες μέλη του ΟΟΣΑ, και ιδίως με τις ΗΠΑ, την Ιαπωνία και την Ελβετία, ούτως ώστε να επιτευχθεί ένας συντονισμός των εφαρμοστέων πολιτικών στη φορολόγηση των αποδόσεων του κεφαλαίου, που θα καθιστά πιο δίκαιο και θα προσδίδει μεγαλύτερη σταθερότητα στο παγκόσμιο χρηματοπιστωτικό σύστημα, επιτυγχάνοντας ταυτόχρονα μία ισορροπία ανάμεσα στο εθνικό και το διεθνές επίπεδο ρευστότητας.
<SPEAKER ID=115 NAME="Murphy">
Οι ευρωβουλευτές του Βρετανικού Εργατικού Κόμματος υποστηρίζουν τις αρχές στις οποίες βασίζονται οι προτάσεις της Επιτροπής για την αποτροπή της φοροαποφυγής στους τόκους που εισπράττουν τα φυσικά πρόσωπα σε διασυνοριακό επίπεδο. Ωστόσο, αυτές οι προτάσεις, όπως έχουν τώρα συνταχθεί, είναι ανεπαρκείς και ενάντια στα συμφέροντα της απασχόλησης στη βιομηχανία των χρηματοπιστωτικών υπηρεσιών της Ευρώπης.
<P>
Η χρονική στιγμή θέσπισης της οδηγίας για τον παρακρατούμενο φόρο είναι κρίσιμη. Με τη μονόπλευρη δράση σε επίπεδο Ευρωπαϊκής Ένωσης υπάρχει πραγματικός κίνδυνος να δημιουργηθεί φυγή κεφαλαίων προς τρίτες χώρες, επί παραδείγματι προς την Ελβετία. Εάν αυτό συμβεί, τότε θα χαθούν θέσεις εργασίας από τα χρηματοπιστωτικά κέντρα της ΕΕ προς τρίτες χώρες, καθώς τα κεφάλαια θα φεύγουν. Επιπλέον, δεν θα υπάρχει όφελος για τα δημόσια ταμεία, καθώς οι φορολογήσιμοι τόκοι θα βρίσκονται εκτός των 15 χωρών μελών.
<P>
Δεν εκτιμούμε το γεγονός ότι οι ευρωομολογίες ή οι διεθνείς τίτλοι συμπεριλαμβάνονται στο πεδίο εφαρμογής της οδηγίας. Μία τέτοια κίνηση προκαλεί πραγματικό κίνδυνο μεταφοράς της έδρας ολόκληρης της αγοράς ευρωομολογιών εκτός της ΕΕ, και ιδιαίτερα, εκτός του City του Λονδίνου. Οι ευρωβουλευτές του Βρετανικού Εργατικού Κόμματος γνωρίζουν ιδιαιτέρως την εμπειρία της Νέας Υόρκης από την επιβολή μονόπλευρου φόρου σε τέτοιες χρηματοπιστωτικές υπηρεσίες. Για πολλά χρόνια, οι ευρωομολογίες διακινούνταν σχεδόν εξ ολοκλήρου στη Νέα Υόρκη. Η εισαγωγή ενός μονόπλευρου καθεστώτος φορολόγησης είχε ως αποτέλεσμα τη σχεδόν ολοκληρωτική μεταφορά της έδρας τους στο Λονδίνο. Συνεπώς, αυτή η οδηγία, έτσι όπως έχει τώρα συνταχθεί, απειλεί άμεσα από 10.000 έως και 110.000 θέσεις εργασίας, κυρίως στις χρηματοπιστωτικές υπηρεσίες του Λονδίνου, εξαρτάται από τίνος τις αναλύσεις πιστεύετε. Πράγματι, υπάρχουν ήδη σαφείς ενδείξεις για προετοιμασίες της Ελβετίας για τυχόν νέες ευκαιρίες που μπορεί να προκύψουν ως αποτέλεσμα της δράσης της ΕΕ.
<P>
Οι ευρωβουλευτές του βρετανικού Εργατικού Κόμματος θα υποστηρίξουν τα αιτήματα για πολύπλευρη ανάπτυξη της πολιτικής με τα άλλα χρηματοπιστωτικά κέντρα του ΟΟΣΑ, προκειμένου να αντιμετωπισθεί αυτό το σημαντικό θέμα της φοροαποφυγής και να εξαιρεθούν οι ευρωομολογίες από την εν λόγω οδηγία.
<P>
Σε περίπτωση που δεν υπάρξουν τέτοιες τροπολογίες, οι ευρωβουλευτές του Βρετανικού Εργατικού Κόμματος θα καταψηφίσουν αυτή την οδηγία.

<SPEAKER ID=116 NAME="Porto">
Είναι αναμφιβόλως άξιες της αποδοχής μας τόσο η πρόταση της Επιτροπής όσο και η έκθεση του συναδέλφου Pιrez Royo, που σκοπό έχουν τη διασφάλιση ενός ελαχίστου επιπέδου φορολόγησης της αποταμίευσης. Ειδικότερα τώρα, με την καθιέρωση του ενιαίου νομίσματος και τη συνεπακόλουθη εξάλειψη των συναλλαγματικών κινδύνων, αυτή είναι η μοναδική μέθοδος αποτροπής ενός ληστρικού ανταγωνισμού που θα διαπράττεται δια της φορολογικής οδού.
<P>
Δεδομένου ότι οφείλουμε να λάβουμε υπόψη μας ότι ένας τέτοιος ανταγωνισμός ενδέχεται να εκδηλωθεί από πλευράς τρίτων χωρών, θα πρέπει να φανούμε απαιτητικοί, ιδίως προς την κατεύθυνση των χωρών μελών του ΟΟΣΑ, ούτως ώστε και αυτές να επιβάλλουν ελάχιστα επίπεδα φορολόγησης. Επειδή όμως δεν μπορούμε να ελπίζουμε ότι κάτι τέτοιο θα συμβεί σύντομα, συμφωνούμε με την τροπολογία που ενέκρινε η Επιτροπή Οικονομικής, Νομισματικής και Βιομηχανικής Πολιτικής που ζητά να καθορισθεί στο 15 %, αντί του 20 %, το ελάχιστο ποσοστό παρακράτησης, ώστε με τον τρόπο αυτό να αμβλυνθούν οι επιπτώσεις ενός ανταγωνισμού ο οποίος ήταν ήδη δυσμενής για μας. Διαφωνούμε επομένως, στο θέμα αυτό, με τον εισηγητή, ο οποίος δήλωσε προ ολίγου ότι θα ψήφιζε υπέρ του 20 %.

<SPEAKER ID=117 NAME="Reding">
Με το πρόσχημα του κώδικα συμπεριφοράς που εγκρίθηκε από το Συμβούλιο και που προσπαθεί να αποφύγει κάθε επιζήμιο φορολογικό ανταγωνισμό μεταξύ των κρατών μελών, η Επιτροπή παρουσιάζει, υπό τη μορφή πρότασης οδηγίας, ένα πρώιμο και ανώριμο κείμενο. Πρώιμο, γιατί δεν παρουσιάζει μία ολοκληρωμένη συνολική προσέγγιση σε θέματα φορολογικής εναρμόνισης. Η εναρμόνιση της φορολογίας της αποταμίευσης είναι μία ειδική πτυχή μίας προσπάθειας εναρμόνισης που πρέπει να περιλαμβάνει έναν ορισμένο αριθμό άλλων τομέων, μεταξύ των οποίων η φορολογία των επιχειρήσεων είναι ένας από τους πιο σημαντικούς. Το να εναρμονίσουμε ένα μέρος μόνο της φορολογίας είναι ενδεχομένως πιο επιζήμιο από το να διατηρήσουμε τα ήδη υπάρχοντα αποκλίνοντα φορολογικά καθεστώτα. Μία οδηγία σχετικά με την εναρμόνιση της φορολογίας της αποταμίευσης θα μπορούσε κατά συνέπεια να εκτιμηθεί σωστά μόνο όταν όλο το σχέδιο θα έχει ετοιμαστεί και εγκριθεί.
<P>
Το κείμενο είναι ανώριμο , γιατί όλα του τα στοιχεία είναι πολύ αμφισβητήσιμα και οι συνέπειές του στην ευρωπαϊκή οικονομία σχεδόν άγνωστες. Η Ευρωπαϊκή Επιτροπή και η Επιτροπή Οικονομικής, Νομισματικής και Βιομηχανικής Πολιτικής διατύπωσαν αρχές, στις οποίες θα μπορούσε ενδεχομένως να βρεθεί μία συμφωνία σε εύθετο χρόνο· η παρακράτηση φόρου στην πηγή, η συνύπαρξη, ένα κοινό ποσοστό παρακράτησης φόρου. Στην πράξη όμως, η εφαρμογή αυτών των αρχών απαιτεί μία πιο ώριμη σκέψη και κυρίως πρέπει να βρεθούν λύσεις εκ των προτέρων στα πολυάριθμα πρακτικά προβλήματα: ορισμός ενός ελάχιστου ρεαλιστικού ποσοστού παρακράτησης· ναι στην συνύπαρξη, όχι όμως με τις επιπρόσθετες και αδιαφανείς περιπλοκές ενός συστήματος πιστοποιητικών και επιστροφών, που ανοίγει τον δρόμο στις δυσλειτουργίες· ασαφείς ορισμοί του «πραγματικού δικαιούχου» και του «φορέα πληρωμής»· ενδεχόμενες αρνητικές συνέπειες για τις ευρωπαϊκές χρηματαγορές της εισαγωγής χωρίς παρέκκλιση των ευρωομολογιών στην οδηγία αυτή, κ.λπ. Όλα αυτά τα προβλήματα δεν έχουν επιλυθεί έως σήμερα και για αυτό το σχέδιο οδηγίας μπορεί το πολύ να χαρακτηριστεί ως ένα πρώτο προσχέδιο ενός κειμένου που χρειάζεται ακόμη μεγάλη επεξεργασία.
<P>
Ορισμένες από τις τροποποιήσεις που επέφερε το Κοινοβούλιο οδεύουν προς τη σωστή κατεύθυνση, δίχως ωστόσο να αγγίζουν τα ουσιαστικά προβλήματα: το ποσοστό παρακράτησης μειώθηκε· ο ρόλος μερικών ομόρων τρίτων χωρών, οι οποίες θα είναι οι μόνες που θα ωφεληθούν από την οδηγία με τη σημερινή της μορφή, θίγεται· η χρησιμότητα ενός δίκαιου φορολογικού ανταγωνισμού και η ευεργετική ευλυγισία σχετικά με τη φορολογική πίεση υπογραμμίζεται. Κατά τ' άλλα, η έκθεση μοιάζει πολύ με το κείμενο της Επιτροπής. Η αιτιολογική έκθεση, αν και δεν αποτελεί αναπόσπαστο μέρος του νομοθετικού κειμένου, περιέχει αρκετές γνώμες που δεν συμμερίζομαι: την μετατροπή του προβλήματος των ευρωομολογιών σε ένα πρόβλημα καθαρά βρετανικό και, κυρίως, την ιδανική άποψη του εισηγητή σύμφωνα με τον οποίον «το ιδανικό (φορολογικό) καθεστώς πρέπει να βασίζεται στην αρχή της παροχής πληροφοριών προς τις φορολογικές αρχές, ήτοι στην κατάργηση του τραπεζικού απορρήτου επί φορολογικών ζητημάτων».
<P>
Για αυτούς του λόγους, καταψηφίζω την έκθεση Pιrez Royo.

<SPEAKER ID=118 NAME="Rovsing">
Στηρίζω την προσπάθεια αντιμετώπισης της κερδοσκοπίας που γίνεται εξαιτίας των διαφορετικών κανόνων των κοινοτικών χωρών για τη φορολόγηση των εισοδημάτων από τόκους σε λογαριασμούς ταμιευτηρίου. Ο στόχος είναι η εξασφάλιση μιας περιορισμένης ελάχιστης φορολόγησης. Στηρίζω επίσης την ιδέα της Επιτροπής για ελάχιστη φορολόγηση, αλλά θα ήθελα να υπογραμμίσω ότι οι Δανοί συντηρητικοί με αυτή τη στήριξη δεν συναινούν σε μια πραγματική εναρμόνιση των φορολογικών συντελεστών. Θα ήθελα επίσης να συμβάλω σε μια περιορισμένου βαθμού ανταλλαγή πληροφοριών μεταξύ των κρατών μελών, ώστε να καταστεί δυνατή η φορολόγηση με τον άλφα ή βήτα τρόπο. Παράλληλα όμως πρέπει να βεβαιωθούμε ότι οι κοινοτικοί κανόνες στον συγκεκριμένο τομέα δεν θα οδηγήσουν τα συνταξιοδοτικά ταμεία και άλλα χρηματοπιστωτικά ιδρύματα που τη σήμερον ημέρα ανήκουν στην κοινοτική επικράτεια να μετακομίσουν σε χώρες εκτός Ευρωπαϊκής Ένωσης.

<SPEAKER ID=119 NAME="Souchet">
«Δεν χρειάζεται να υπενθυμίσουμε το ιστορικό της παρούσας πρότασης Οδηγίας, ούτε πόσο σημαντικό είναι το καθεστώς της φορολόγησης των εισοδημάτων της αποταμίευσης για τη λειτουργία της ενιαίας αγοράς, ιδιαίτερα σε σχέση με την εισαγωγή του ευρώ».
<P>
Οι τρεις πρώτες σειρές της αιτιολογικής έκθεσης που συνέταξε ο εισηγητής αποκαλύπτουν λοιπόν, με τον πιο ωμό τρόπο, τον επιδιωκόμενο στόχο: την αντιμετώπιση των ολέθριων συνεπειών - που ωστόσο ήταν απολύτως προβλεπόμενες - της καθιέρωσης του ευρώ επί συγκεκριμένων κινήσεων κεφαλαίων.
<P>
Πράγματι, με την εισαγωγή του ευρώ στο πλαίσιο μίας ενιαίας αγοράς, οι υπάρχουσες διαφορές στη φορολόγηση που επιβάλλουν τα διαφορετικά κράτη μέλη ωθούν στη μεταφορά σημαντικών όγκων κεφαλαίων, ένα φαινόμενο που προσπαθούμε τώρα να εξαλείψουμε, ιδίως μέσω της καθιέρωσης ενός ελάχιστου επιπέδου φορολόγησης των αποδόσεων κεφαλαίων τα οποία επενδύονται από φυσικά προόσωπα.
<P>
Μας προξενεί έκπληξη το γεγονός ότι οι επιπτώσεις του ευρώ επί της διακίνησης κεφαλαίων δεν είχαν προβλεφθεί σωστά πριν από την καθιέρωση του ενιαίου νομίσματος.
<P>
Όσον αφορά αυτή καθεαυτή την έκθεση, η Ομάδα των Ανεξαρτήτων για την Ευρώπη των Εθνών ψήφισε υπέρ των τροπολογιών που επισημαίνουν την αναγκαιότητα εναρμόνισης των βασικών αρχών της φορολόγησης με τις χώρες μέλη του ΟΟΣΑ. Όντως, σε περίπτωση που επιτύχουμε μία εναρμόνιση αποκλειστικά και μόνο μεταξύ των κρατών μελών της Ευρωπαϊκής Ένωσης, είναι πολύ πιθανό να υπάρξει διαφυγή κεφαλαίων προς τρίτες χώρες.
<P>
Αναφορικά με το ελάχιστο ποσοστό της παρακράτησης φόρου επί των καταβαλλόμενων τόκων, η Ομάδα μας ψήφισε υπέρ της τροπολογίας της Επιτροπής Οικονομικής και Νομισματικής Πολιτικής που ζητά να καθορισθεί το ελάχιστο αυτό ποσοστό στο 15 % αντί του 20 % που εμφανίζεται στην πρόταση της Επιτροπής. Ένα υπερβολικά υψηλό ποσοστό παρακράτησης ενδέχεται να οδηγήσει στη διαφυγή κάποιων κεφαλαίων προς τρίτες χώρες.

<SPEAKER ID=120 NAME="Θεωνάς">
Η ΟΝΕ και το «ευρώ» απαιτούν την εναρμόνιση της φορολογικής πολιτικής στην ΕΕ και τη διαμόρφωση ενός ενιαίου φορολογικού πλαισίου για την οικονομική δραστηριότητα σε όλα τα κράτη μέλη. Η εξισωτική αυτή προσπάθεια, που αδιαφορεί για το διαφορετικό επίπεδο ανάπτυξης κάθε χώρας, τις επιπτώσεις που θα έχει μία ενιαία φορολογική πολιτική στους εθνικούς προϋπολογισμούς, την ανάπτυξη, τις κοινωνικές δαπάνες και κυρίως τα εισοδήματα των εργαζομένων, έχει σαν στόχο να αυξήσει τα φορομπηχτικά μέτρα σε βάρος των εργαζομένων και να αλαφρύνει τις επιχειρήσεις και το μεγάλο κεφάλαιο από την όποια συμμετοχή στα φορολογικά βάρη, αυξάνοντας έτσι τα κέρδη τους.
<P>
Η φορολογική πολιτική που διαμορφώνεται, βήμα-βήμα, από την ΕΕ και που χαρακτηριστικό παράδειγμά της είναι η πρόταση φορολόγησης των τόκων που συζητάμε σήμερα θα εντείνει ακόμα περισσότερο τις περιφερειακές και κοινωνικές ανισότητες, θα κάνει ακόμα πιο ασύδωτο το μεγάλο κεφάλαιο και θα ενισχύσει την διαφθορά της οικονομικής ζωής.
<P>
Η πρόταση της Επιτροπής ευνοεί ουσιαστικά τους κάθε λογής φορολογικούς παραδείσους και τις πολυποίκιλες εξαιρέσεις στη φορολόγηση των εισοδημάτων του μεγάλου κεφαλαίου. Φορολογεί τους τόκους του μικροκαταθέτη και αποταμιευτή και απαλλάσσει της φορολογίας τις επιχειρήσεις και το μεγάλο κεφάλαιο.Την ίδια στιγμή που, στο όνομα της χρηματοδότησης της κοινωνικής ασφάλισης ή της μείωσης των δημόσιων ελλειμμάτων, βρίσκονται υπό επεξεργασία προτάσεις ή προωθούνται ιδέες για παραπέρα αύξηση της έμμεσης φορολογικής επιβάρυνσης, που πλήττει κύρια τα πλατειά λαοκά στρώματα, καθώς και την παραπέρα μείωση των δημόσιων κοινωνικών παροχών υγείας και συνταξιοδοτικής κάλύψης, λόγω υψηλού κόστους. Προφανώς, οι ιθύνοντες της ΕΕ θεωρούν ότι τα κέρδη και τα εισοδήματα τεράστιας κλίμακας που διαφεύγουν νόμιμα από κάθε φορολογική επιβάρυνση, μέσα από σειρά εξαιρέσεων και παρεκκλίσεων που προβλέπουν οι εθνικές φορολογικές νομοθεσίες, όπως τα εισοδήματα από ρέπος ή άλλα χρηματοοικονομικά παράγωγα, δεν μπορούν και δεν πρέπει έστω να συμβάλλουν στην επίτευξη των παραπάνω στόχων. Όλο το κόστος για το λαό και τους εργαζόμενους και όλα τα κέρδη για τις μεγάλες επιχειρήσεις και το μεγάλο κεφάλαιο.
<P>
Εμείς θεωρούμε απαράδεκτο και ταυτόχρονα αποκαλυπτικό των προθέσεων της ΕΕ και της ΟΝΕ το γεγονός ότι η προτεινόμενη οδηγία καλύπτει μόνο τα φυσικά πρόσωπα, όταν είναι γνωστό ότι στην μεγάλη τους πλειοψηφία οι δικαιούχοι των καταθέσεων εξωτερικού ή των διασυνοριακών ομολόγων - δημόσιων ή μη- είναι οι μεγάλοι θεσμικοί επενδυτές. Είναι μάλιστα χαρακτηριστικό ότι οι τροπολογίες που ζητούσαν την επέκταση της οδηγίας στα νομικά πρόσωπα, απορρίφθηκαν. Για μας, είναι αδιανόητο να θεσπίζονται φόροι που εξαιρούν τις εταιρείες. Μια τέτοια ρύθμιση ουσιαστικά βάλλει ευθέως κατά της απασχόλησης και της ανάπτυξης, αφού συμβάλλει στην διατήρηση των κεφαλαίων στις τράπεζες ή στη μετατροπή τους σε ομόλογα ή άλλα χρηματοοικονομικά παράγωγα, αντί να τα ωθεί, μέσω και των φορολογικών ρυθμίσεων, σε επενδύσεις στην παραγωγική διαδικασία. Δεν πρόκειται για φορολόγηση αλλά για ποινικοποίηση της σκληρής προσπάθειας των εργαζομένων για αποταμίευση. Η ρύθμιση αυτή ανοίγει το δρόμο για τη διαφθορά της οικονομικής ζωής, την εκμετάλλευση των εργαζομένων και τη δημιουργία εικονικών εταιρειών με αποκλειστικό σκοπό την εξαίρεση από τη φορολογία. Δημιουργεί ακόμα τις προύποθέσεις -που διευκολύνονται από τη σύγκλιση των επιτοκίων- για μεταφορά των καταθέσεων σε κράτος άλλο από αυτό της κατοικίας ή για ενίσχυση της διασυνοριακής αγοράς ομολόγων σε βάρος της εγχώριας, με σκοπό την καταστρατήγηση της φορολογικής νομοθεσίας για τους «κατοίκους» και την αποφυγή του φόρου. Ειδικότερα για τα ομόλογα χωρίς τοκομερίδια (zero coupon bonds) διευκολύνεται η δυνατότητα χρησιμοποίησής τους ως μέσο ξεπλύματος, σε περίπτωση πώλησης πριν από τη λήξη τους σε πρόσωπα που δεν καλύπτονται από την οδηγία και άρα δεν υπάγονται σε φορολόγηση.
<P>
Η υπό εξέταση πρόταση οδηγίας αποτελεί τμήμα του πακέτου που συμφωνήθηκε το Δεκέμβρη του 1997 απο το Συμβούλιο, και θέλουμε να επαναλάβουμε την πλήρη διαφωνία μας με τη λογική των πακέτων, που αποσκοπούν στο να κάμψουν τις όποιες επιμέρους αντιρρήσεις υπάρχουν και να περάσουν αποφάσεις που θίγουν τις πιο αδύναμες χώρες, όπως συμβαίνει με την πρόταση οδηγίας για τους τόκους των συνδεμένων επιχειρήσεων, που θίγει άμεσα την Ελλάδα, χώρα εισαγωγής κεφαλαίου.
<P>
Με αφορμή εξάλλου τη σχετική πρόβλεψη στο σχέδιο οδηγίας και με δεδομένο ότι πλησιάζει η έναρξη νέου γύρου πολυμερών διαπραγματεύσεων, θεωρούμε ότι η Επιτροπή και το Συμβούλιο θα πρέπει να προβούν στις αναγκαίες ενέργειες για τη θέσπιση σε διεθνές επίπεδο ενός μέσου που θα προβλέπει τη φορολόγηση των τόκων των καταθέσεων και των εισοδημάτων από ομόλογα κάθε είδους και άλλα χρηματοοικονομικά παράγωγα, με κύριο στόχο τους μεγάλους διεθνείς θεσμικούς επενδυτές και γενικότερα τα νομικά πρόσωπα, καθώς και ενός μέσου για τη φορολόγηση των κάθε είδους κερδοσκοπικών διασυνοριακών κινήσεων κεφαλαίου, για να τεθούν έστω κάποιοι περιορισμένοι φραγμοί στην αύξηση του όγκου του παρασιτικού κερδοσκοπικού κεφαλαίου.
<P>
Έκθεση Lehne (A4-0045/99)
<SPEAKER ID=121 LANGUAGE="SV" NAME="Andersson, Hulthιn, Lφφw, Palm, Sandberg-Fries και Theorin">
Θεωρούμε ότι η γνωμοδότηση του Ευρωπαϊκού Κοινοβουλίου σ' αυτό το θέμα είναι αποτέλεσμα ενός συμβιβασμού ο οποίος συμβάλλει στην αδυναμία υποβολής εκ μέρους του Ευρωπαϊκού Κοινοβουλίου μίας επιθυμητής και προοδευτικής συνεισφοράς στη συνέχιση του έργου της Επιτροπής μ' αυτά τα θέματα. Η υπόθεση δείχνει, δυστυχώς, ότι η δεξιά, εκπροσωπούμενη κυρίως από την Ομάδα του ΕΛΚ, συμβάλλει στο να χρησιμοποιείται το Ευρωπαϊκό Κοινοβούλιο για να τεθούν εμπόδια στην απόκτηση νομίμων δικαιωμάτων στην Ευρωπαϊκή Ένωση για τους πολίτες τρίτων χωρών. Οι κοινοί κανονισμοί, αναφορικά με τα δικαιώματα και τις δυνατότητες εισόδου και διαμονής στα κράτη μέλη πολιτών τρίτων χωρών, είναι προϋπόθεση για να μπορεί να ισχύει για όλους τους πολίτες η αρχή της ελεύθερης κυκλοφορίας. Σ' αυτό το πλαίσιο, είναι λυπηρό ότι η Ομάδα του ΕΛΚ μεταξύ άλλων συμβάλλει στις προσπάθειες περιορισμού αυτών των δικαιωμάτων και δυνατοτήτων. Αυτό είναι εις βάρος, τόσο των δυνατοτήτων όσο και των διακαιωμάτων πολλών πολιτών τρίτων χωρών, ενώ ταυτόχρονα δυσχεραίνει την υλοποίηση της ελεύθερης κυκλοφορίας.
<P>
Θέλουμε να τονίσουμε ιδιαιτέρως ότι θεωρούμε απαράδεκτο να γίνεται κατάταξη των ανθρώπων που ζητούν να προσληφθούν σε μία θέση εργασίας σ' ένα κράτος μέλος, πρώτα ως πολίτες μίας χώρας, κατόπιν ως πολίτες της Ένωσης και τέλος ως πολίτες τρίτης χώρας, σύμφωνα μ' ό, τι προτείνεται στο άρθρο 7.
<P>
Επίσης, δεν μπορούμε να δεχτούμε την αντίληψη που διαφαίνεται στην πρόταση τροπολογίας 43 του κ. Nassauer της Ομάδας του ΕΛΚ, αναφορικά με τη μείωση του ορίου ηλικίας, σ' ό, τι αφορά το δικαίωμα της οικογενειακής επανασύνδεσης, στα 16 χρόνια.
<P>
Περαιτέρω, θεωρούμε ευπρόσδεκτες τις προτάσεις τροπολογίας 44 και 45 για την ισοτιμία μεταξύ εταιρικής σχέσης και γάμου κατά την οικογενειακή επανασύνδεση, φοβούμαστε, όμως, ότι η διατύπωση που έχει επιλεγεί σ' αυτές τις προτάσεις τροπολογίας της ευρωπαϊκής ρύθμισης ενέχει τον κίνδυνο να στερείται της δυνατότητας αποτελεσματικής εφαρμογής σε όλα τα κράτη μέλη.

<SPEAKER ID=122 NAME="Andrews">
Είναι βασικό να τονισθεί σε αυτό το στάδιο ότι οι αιτούντες άσυλο καλύπτονται από τις υφιστάμενες συμβάσεις που στοχεύουν στην προστασία τους από τις διώξεις. Θα πρέπει να εφαρμοσθούν διαφορετικά κριτήρια για εκείνους που επιθυμούν να εισέλθουν στην Ευρωπαϊκή Ένωση για οικονομικούς λόγους.
<P>
Το βασικό ζήτημα τώρα, το οποίο βρίσκεται υπό συζήτηση, είναι εάν θα πρέπει να εφαρμόσουμε μία αυστηρή ή ελαστική πολιτική αποδοχής. Υποστηρίζω ότι, εάν η Ευρωπαϊκή Ένωση αποδέχεται υπηκόους τρίτων χωρών με σκοπό να εξυπηρετήσει συγκεκριμένες ανάγκες μεμονωμένων κρατών μελών λόγω έλλειψης εργατικού δυναμικού, τότε θα ήταν απαίσιο να υιοθετήσουμε μία πολιτική ανευθυνότητας, μη αναλαμβάνοντας καμία ευθύνη για την αισθητή οικονομική εισροή εργαζομένων από τρίτες χώρες.
<P>
Υποστηρίζω περαιτέρω μία αυστηρή παρά μία ελαστική πολιτική αποδοχής, προκειμένου να προστατευθούν τα δικαιώματα των υπηκόων των τρίτων χωρών, περιγράφοντας σαφώς τα απαραίτητα κριτήρια για την αποδοχή.
<P>
Η εναρμόνιση των πολιτικών θεώρησης των κρατών μελών σε σχέση με τις τρίτες χώρες, είναι, κατά τη γνώμη μου, ουσιαστική, αποτελώντας ένα μεγάλο βήμα προς τη βελτίωση της ασφάλειας των ταξιδιωτικών εγγράφων. Η αμοιβαία αναγνώριση των ταξιδιωτικών εγγράφων είναι πρωτεύουσας σημασίας για την εφαρμογή της πολιτικής της ΕΕ στην αποδοχή υπηκόων από τρίτες χώρες.
<P>
Από τη σκοπιά της Ιρλανδίας, η εισροή προσφύγων, αιτούντων άσυλο και μεταναστών, αποτελεί μία σχετικά νέα εμπειρία για εμάς ως έθνος. Διαδοχικές κυβερνήσεις έχουν διαπράξει λάθη κατά την αντιμετώπιση αυτού του εξελισσόμενου προβλήματος. Θα πρέπει να πω ότι είμαι θυμωμένος με τον τρόπο που ορισμένοι από τους πολίτες μας αντιμετωπίζουν αυτούς τους ξένους.
<P>
Κατά καιρούς, μπορούμε να κρυβόμαστε πίσω από τις διατάξεις της Σύμβασης του Δουβλίνου, η οποία δηλώνει ότι η πρώτη χώρα της ΕΕ στην οποία εισέρχεται ο αιτών άσυλο θα πρέπει να εξετάζει την αίτηση ασύλου. Η Ιρλανδία σπάνια αποτελεί τον πρώτο σταθμό των ενδεχόμενων αιτούντων άσυλο.
<P>
Η ιρλανδική κυβέρνηση θα πρέπει να είναι τολμηρή και αρκετά θαρραλέα ώστε να εισηγηθεί την αμνηστία για τους υφιστάμενους πρόσφυγες και αιτούντες άσυλο στην Ιρλανδία. Στη συνέχεια, θα πρέπει να θεσπίσει νέους και ενιαίους κανόνες για την αντιμετώπιση των νέων αιτήσεων στο μέλλον.
<P>
Ο ιρλανδικός λαός θα πρέπει να δείξει ευσπλαχνία σε αυτό το ζήτημα. Εμείς, πιο πολύ από τα περισσότερα έθνη, έχουμε επωφεληθεί στην ιστορία μας από το γενναιόδωρο πνεύμα και την ευγένεια άλλων εθνών, ιδιαίτερα από τη Βρετανία, την Αυστραλία και τις Ηνωμένες Πολιτείες της Αμερικής.
<P>
Το ίδιο το γεγονός ότι η Ιρλανδία βιώνει τώρα μία οικονομική ευημερία άνευ προηγουμένου, πρέπει να σημαίνει ότι δεν ξεχνάμε το ανθρωπιστικό μας καθήκον απέναντι στους άλλους.

<SPEAKER ID=123 NAME="Bιbιar">
Ο τομέας της μετανάστευσης προς την Ευρωπαϊκή Ένωση είναι ένας από αυτούς στους οποίους έχουμε λιγότερο αναφερθεί κατά τη διάρκεια αυτής της κοινοβουλευτικής περιόδου και συνεπώς παραμένει πολύ επιφανειακός. Ωστόσο, η επερχόμενη εφαρμογή της Συνθήκης του Αμστερνταμ μας υποχρεώνει να επανεξετάσουμε σε βάθος το σημερινό status quo, για να εφαρμόσουμε νέα μέτρα για τη μετανάστευση.
<P>
Όλη αυτή η κατάσταση θα έπρεπε να επιφέρει πολλά προβλήματα, δεδομένης της σημερινής εισροής πληθυσμών και της ανικανότητας της Ευρωπαϊκής Ένωσης να γίνει η διέξοδος της παγκόσμιας φτώχειας. Μία από τις μεγαλύτερες δυσκολίες έγκειται στο να διαχωρίσουμε τους ξένους υπηκόους της Ευρωπαϊκής Ένωσης που είναι ήδη εγκατεστημένοι εδώ και πολλά χρόνια από τους άρτι αφιχθέντες. Εξ ου και το ενδιαφέρον των νέων διατάξεων του Αμστερνταμ, που διαφοροποιούν με μεγάλο ανθρωπισμό, τη διαμονή μικρής και μεγάλης διάρκειας, τη μετανάστευση ή το προσωρινό πολιτικό άσυλο.
<P>
Σήμερα, έναντι των πολυάριθμων πολιτικών διαμαχών ανά τις πέντε ηπείρους - συμπεριλαμβανόμενης και της δικής μας - δεν μπορούμε να κλείσουμε τα μάτια και να περιοριστούμε στην απέλαση αιτούντων άσυλο, λέγοντας ότι αυτό δεν μας αφορά. Η έννοια της συλλογικής ευθύνης του σώματος των εθνών έχει προοδεύσει σημαντικά. Η ευρωπαϊκή νομοθεσία συνεπώς πρέπει να γίνει μία άκαμπτη ασπίδα προστασίας για να αποφευχθούν οι προβλέψιμες υπερβολικές εισροές. Το ίδιο ισχύει και για την «οικονομική» μετανάστευση, τα κριτήρια της οποίας πρέπει να προσδιορίζονται με ακρίβεια.
<P>
Το Ευρωπαϊκό Κοινοβούλιο ανέκαθεν ήταν θερμός υποστηρικτής των συνολικών κανόνων που είναι πολύ αυστηροί και εφαρμόζονται στην πράξη. Ο έλεγχος των μεταναστευτικών μας ροών ενέχει πολύ μεγάλους κινδύνους, ιδιαίτερα λίγο πριν τη διεύρυνση, όπου κάποιοι από τους υπηκόους των τρίτων χωρών θα γίνουν πολίτες με ίσα δικαιώματα και υποχρεώσεις στο προσεχές μέλλον.
<P>
Εγκρίνω συνεπώς τη δεύτερη έκθεση Lehne γιατί λαμβάνει υπόψη της τη σημερινή πραγματικότητα, δίχως να επιδεικνύει μία πολύ μεγάλη επιείκεια, που θα ήταν ολέθρια για τους δικούς μας υπηκόους, αφήνει όμως ανοικτή την πόρτα σε μία ελεγχόμενη σε αριθμό και στον χρόνο ένταξη. Το Ευρωπαϊκό Κοινοβούλιο οφείλει να βρει την χρυσή τομή. Η μετανάστευση δεν πρέπει να είναι εμπόδιο για τα ευρωπαϊκά προγράμματα συνεργασίας· δεν μπορούμε ωστόσο να αρνηθούμε τη θετική μετανάστευση, ούτε να απορρίψουμε τις συμφωνίες με τις τρίτες χώρες.

<SPEAKER ID=124 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες βουλευτές ψηφίζουν υπέρ της έκθεσης που αφορά τους ενιαίους κανόνες για την άδεια εισόδου πολιτών τρίτων χωρών στα κράτη μέλη. Στη Δανία έχουμε ανώτατο όριο μεταναστών από το 1974. Έχουμε ορισμένους πολύ αυστηρούς κανόνες για τη μετανάστευση έχοντας κατά νου την έμμισθη απασχόληση. Η ηλικιακή σύνθεση των κρατών μελών και η γενική ανάκαμψη στην οικονομία σημαίνουν ότι στο άμεσο μέλλον θα παρουσιαστεί έλλειψη εργατικού δυναμικού σε ορισμένους τομείς. Συνεπώς θα αναγκαστούμε να εκτιμήσουμε με πόση συνέπεια πρέπει να τηρηθεί το εν λόγω ανώτατο όριο μετανάστευσης.
<P>
Έκθεση Lehne (A4-0043/99)
<SPEAKER ID=125 LANGUAGE="SV" NAME="Andersson, Hulthιn, Lφφw, Palm, Sandberg-Fries και Theorin">
Τα θέματα που άπτονται της υποχρεωτικής θεώρησης είναι δύσκολα, διότι συνεπάγονται ότι δυσχεραίνεται η είσοδος και διαμονή στην Ένωση για τους πολίτες τρίτων χωρών. Σε ό, τι αφορά το θέμα των κοινών κανονισμών θεωρήσεων, θεωρούμε ότι αυτοί πρέπει να ειδωθούν, αφενός στο πλαίσιο της δυνατότητας συμβολής τους στο να ισχύει για όλους όσους διαμένουν εντός των συνόρων της Ένωσης η αρχή της ελεύθερης κυκλοφορίας στην Ένωση, αφετέρου να γίνεται ο χειρισμός αυτών των κανονισμών με μεγάλη γενναιοδωρία, ώστε οι πολίτες τρίτων χωρών να μπορούν, όσο αυτό είναι πρακτικά δυνατόν, να εισέρχονται και να διαμένουν στις χώρες της Ένωσης.
<P>
Θεωρούμε ότι αυτές οι αντιλήψεις δεν θα πρέπει να έρχονται σε σύγκρουση. Σ' αυτό το πλαίσιο, η πρόταση έκθεσης της Επιτροπής του Κοινοβουλίου είναι ευπρόσδεκτη, διότι προβάλλει μία αναγκαστικά περισσότερο ελευθεριάζουσα στάση στο θέμα των κανονισμών θεώρησης.

<SPEAKER ID=126 NAME="Berthu">
Το σχέδιο σύμβασης σχετικά με τους κανόνες αποδοχής των υπηκόων τρίτων χωρών στα κράτη μέλη της Ένωσης ανταποκρίνεται ολοφάνερα σε μία ανάγκη: στην προσπάθεια να υλοποιηθούν οι ελάχιστες συνθήκες για τη διέλευση των εξωτερικών συνόρων της Ένωσης, ούτως ώστε να αποφευχθούν τα ανοίγματα από τα οποία οι μετανάστες μπορούν να εισέλθουν σε μία χώρα μέλος και μετά να σκορπιστούν σε όλη την Ευρώπη. Το κείμενο αυτό, το οποίο προφανώς το Συμβούλιο διαπραγματεύτηκε με σοβαρότητα, καταστράφηκε ωστόσο από τις τροπολογίες του Ευρωπαϊκού Κοινοβουλίου. Ούτως ή άλλως, έχει ένα ελάττωμα δομής το οποίο μας κάνει να είμαστε πολύ επιφυλακτικοί: η ενδεχόμενη αναθεώρησή του θα ήταν σχεδόν αδύνατη.
<P>
Πράγματι, το άρθρο 42 προβλέπει ότι οι τροποποιήσεις της σύμβασης αποφασίζονται ομόφωνα από το Συμβούλιο, κάτι που μπορεί να φαίνεται λογικό αφού πρόκειται για ένα κείμενο που θα εγκρινόταν ομόφωνα. Αυτή όμως η δήλωση θέτει ωστόσο ένα πρόβλημα, γιατί αν η ομοφωνία προστατεύει την έγκριση ενός κειμένου, γίνεται πάρα πολύ συντηρητική και μάλιστα παράλογη όταν πρόκειται για την αναθεώρησή του. Στην ουσία, ο πραγματικός κανόνας που θα έπρεπε να θέτει, είναι στην περίπτωση που ένα κείμενο εγκρίθηκε ομόφωνα, η αποχώρηση ενός μόνον μέλους, το οποίο ζητά την αναθεώρησή του, πρέπει αυτομάτως να επιφέρει την εκ νέου επεξεργασία του.
<P>
Δεν πρόκειται για ένα αφηρημένο ζήτημα. Το ζήτημα τίθεται σήμερα στη Γαλλία με την οδηγία θήρα του 1979. Μπορεί να τεθεί αύριο με αυτήν τη σύμβαση σχετικά με τους κανόνες αποδοχής των υπηκόων τρίτων χωρών, για παράδειγμα αν μία χώρα που υπέγραψε ζητά την τροποποίηση των κανόνων της συνένωσης των οικογενειών. Ούτε πρόκειται για ένα έκτακτο ζήτημα: κανένα κείμενο δεν είναι αιώνιο και είναι φυσιολογικό να προβλέπουμε τα μέσα που θα το βοηθήσουν να εξελιχθεί στο μέλλον.
<P>
Στη σύμβαση που μας απασχολεί σήμερα τίθεται εξάλλου ένα επιπλέον πρόβλημα: αν μία χώρα, επειδή δεν επέτυχε την επαναδιαπραγμάτευση ενός κειμένου, ήθελε με δημοκρατικό τρόπο να αποσυρθεί από ένα μέρος ή από το σύνολο, είναι δύσκολο να φανταστούμε πώς θα ήταν δυνατόν να φύγει την στιγμή που, όπως προβλέπει η Συνθήκη του Αμστερνταμ, δεν θα είχε το δικαίωμα να αποκαταστήσει μονομερώς ορισμένους ελέγχους στα σύνορά της.
<P>
Μπορεί συνεπώς να μας φανεί αρκετά περίεργο που οι κυβερνήσεις ασχολούνται με ζήλο με τέτοιες συμβάσεις, δίχως να έχουν επιλύσει πριν τόσο σημαντικά προβλήματα και λάβει όλες τις απαραίτητες προφυλάξεις.

<SPEAKER ID=127 NAME="Buffetaut">
Στην έκθεση του κ. Lehne υπάρχουν οι διεκδικήσεις σχετικά με την επιθυμία εναρμόνισης των πολιτικών μετανάστευσης και θεωρήσεων. Η αρχική ιδέα του εισηγητή, όπως και της κ. Lindeperg, η έκθεση της οποίας υπάγεται στην ίδια λογική παρ' όλες τις διαφορές των πολιτικών ομάδων, είναι ότι, έναντι των δυσκολιών αυτής της στιγμής στους τομείς αυτούς, οι πολιτικές αυτές δεν μπορούν πλέον να εξετάζονται σε ένα καθαρά εθνικό επίπεδο. Το σχέδιο της Συνθήκης του Αμστερνταμ θα πρέπει έτσι να επιτρέψει μία ταυτόχρονη εναρμόνιση των πολιτικών σε θέματα θεωρήσεων, χωρίς την οποία η ελεύθερη κυκλοφορία των ανθρώπων, η εφαρμογή μίας δίκαιης πολιτικής ασύλου, η εναρμόνιση των κανονισμών για τη μετανάστευση, η καταπολέμηση της παράνομης μετανάστευσης και η πραγματοποίηση αποτελεσματικών ελέγχων στα εξωτερικά σύνορα θα τίθονταν σε κίνδυνο.
<P>
Η έκθεση τοποθετείται αποφασιστικά στην προοπτική επικύρωσης του σχεδίου της Συνθήκης του Αμστερνταμ. Θεσπίζει έναν προσωρινό κανονισμό, αφού η Επιτροπή έχει ήδη δεσμευτεί να παρουσιάσει μία νέα πρόταση, υπό μορφή οδηγίας, αμέσως μετά τη θέση σε ισχύ των τροποποιήσεων που συμφωνήθηκαν στη Συνθήκη του Αμστερνταμ. Ωστόσο, η Επιτροπή εκτιμά στην αιτιολογική έκθεση της πρότασης πράξης του Συμβουλίου, ότι η σημερινή οικονομική κατάσταση καθώς και η κατάσταση της αγοράς εργασίας δεν επιτρέπει την εγκατάλειψη επιλεκτικών πολιτικών σε θέματα αποδοχής για την μισθωτή ή ανεξάρτητη εργασία, που έχουν καταρτιστεί από τα κράτη μέλη. Εντούτοις, επιμένει να πιστεύει ότι η Ευρώπη οφείλει να υιοθετήσει μία συνολική προσέγγιση ως προς τις πολιτικές μετανάστευσης.
<P>
Παρόλα τα προβλήματα ένταξης των πληθυσμών που εισέρχονται σε κοινωνίες που ήδη δυσκολεύονται να οικοδομήσουν ανθρώπινες και κοινωνικές σχέσεις στο εσωτερικό τους και μεταξύ τους; Παρόλο το οικονομικό και κοινωνικό κόστος τέτοιου είδους μέτρων; Παρόλο που γνωρίζουμε ότι σε ορισμένες περιοχές οι εν λόγω έλεγχοι στα εξωτερικά σύνορα της Κοινότητας δεν είναι πραγματικοί και αποτελεσματικοί; Τι θα γίνει με την ελευθερία των κρατών μελών να αντιδρούν σε ειδικές καταστάσεις, έναντι μίας ρήτρας διασφάλισης η οποία προβλέπει μία παρέκκλιση έκτακτου χαρακτήρα, που περιορίζεται στην αυστηρώς απαιτούμενη χρονική διάρκεια και λαμβάνει υπόψη της τα συμφέροντα των άλλων κρατών μελών τα οποία το κράτος καθώς και η Επιτροπή ενημερώνει συνεχώς;
<P>
Όλα αυτά τα ερωτήματα παραμένουν σήμερα αναπάντητα. Οι κίνδυνοι είναι πολύ σημαντικοί για να ριχτούμε έτσι στο άγνωστο. Ο δρόμος για την κόλαση είναι στρωμένος με καλές προθέσεις. Αυτό το απόφθεγμα ταιριάζει απόλυτα με το πνεύμα των εκθέσεων του κ. Lehne. Η πολιτική είναι η τέχνη της πραγματικότητας, όχι της ουτοπίας. Ο αιώνας μας από το 1917 πληρώνει ένα πολύ ακριβό τίμημα σε αυτή, για να μετατρέψουμε την αυριανή Ευρωπαϊκή Ένωση σε μία απέραντη Γιουγκοσλαβία, εν ονόματι μίας ψεύτικης γενναιοδωρίας.

<SPEAKER ID=128 NAME="Lindqvist">
Η Συνθήκη του Αμστερνταμ και η Συνθήκη του Σένγκεν αυξάνουν την εξουσία της ΕΕ όσον αφορά τη μετανάστευση, τις άδειες παραμονής και το άσυλο. Η έκθεση ακολουθεί αυτήν τη διαδικασία. Ωστόσο, η Επιτροπή του Κοινοβουλίου θεωρεί ότι η έκθεση δεν προχωρά αρκετά προς την κατεύθυνση της εναρμόνισης των κανονισμών των κρατών μελών που αφορούν τη θεώρηση των αδειών.
<P>
Οι κοινοί κανονισμοί θεώρησης αδειών μετατρέπουν ακόμη περισσότερο την ΕΕ σε κράτος. Επίσης, οι κοινοί κανονισμοί θεώρησης για πολλές χώρες συνεπάγονται ότι πολίτες περισσοτέρων χωρών πρέπει να κάνουν αίτηση άδειας εισόδου στην Ένωση. Αυτό αυξάνει τον κίνδυνο να αυξηθεί περισσότερο η αυστηρότητα στα εξωτερικά σύνορα και στην πολιτική για τους πρόσφυγες και τους μετανάστες. Καταψήφισα την έκθεση.
<P>
Έκθεση Lindeperg (A4-0050/98)
<SPEAKER ID=129 LANGUAGE="FR" NAME="Berthu">
Κυρία Πρόεδρε, στην έκθεση Lindeperg που μόλις ψηφίσαμε, το Ευρωπαϊκό Κοινοβούλιο ζητά την «άνωθεν» εναρμόνιση - είναι η έκφραση που χρησιμοποιείται στην αιτιολογική έκθεση - των μορφών προστασίας που είναι συμπληρωματικές προς το καθεστώς του πρόσφυγα. Πράγματι, η Σύμβαση της Γενεύης της 28ης Ιουλίου 1951, που υπογράφηκε από όλα τα κράτη μέλη της Ένωσης, προβλέπει τη χορήγηση αυτής της ιδιότητας σε άτομα που διώκονται από τα κράτη καταγωγής τους λόγω της φυλής τους, της θρησκείας τους, της εθνικότητας τους, της κοινωνικής τους ομάδας ή των πολιτικών τους πεποιθήσεων, κάτι που το Ευρωπαϊκό Κοινοβούλιο θεωρεί πολύ περιοριστικό. Θα ήθελε κυρίως να διευρύνει τον ορισμό των αναγνωρισμένων αιτίων δίωξης, συμπεριλαμβάνοντας για παράδειγμα τους σεξουαλικούς λόγους και να διευρύνει επίσης τον ορισμό των πιθανών διωκτών, ο οποίος δεν θα περιορίζεται πλέον στους κρατικούς οργανισμούς.
<P>
Αυτή η διεύρυνση των ορισμών της Σύμβασης της Γενεύης, η οποία ανοίγει τον δρόμο προς μία συμπληρωματική ιδιότητα του πρόσφυγα, προστίθεται στο προσωρινό καθεστώς προστασίας των μετακινηθέντων ατόμων, το οποίο η Ευρωπαϊκή Ένωση θεσπίζει τώρα παράλληλα, για να προσφέρει μία ολοκληρωμένη ποικιλία νομικών δομών υποδοχής σε όλα τα άτομα ή ομάδες πληθυσμών που, για τον έναν ή άλλο λόγο, θέλουν να φύγουν από την χώρα καταγωγής τους.
<P>
Νομίζω ότι η πρόταση που κάνει το Ευρωπαϊκό Κοινοβούλιο με αυτήν τη συμπληρωματική ιδιότητα αποτελεί ένα τυπικό παράδειγμα της συνηθισμένης συμπεριφοράς αυτού του Σώματος. Διακηρύσσουμε ότι η νέα ιδιότητα θα δώσει δικαιώματα, δίχως να μπούμε στον κόπο να τα αναφέρουμε και αφήνοντας μόνο να εννοηθεί ότι δεν θα υπάρχουν χρονικοί περιορισμοί. Δεν ψάχνουμε να μάθουμε πόσοι νέοι πρόσφυγες θα δημιουργηθούν έτσι, άμεσα ή έμμεσα, ούτε πόσο θα κοστίσουν όλα αυτά στους φορολογούμενους. Και βέβαια, ούτε μία λέξη, σε κανένα σημείο της έκθεσης, για το τι οι πολίτες των χωρών μελών μπορεί πιθανώς να σκέφτονται.
<P>
Θεωρούμε, από την πλευρά μας, ότι η μέθοδος εργασίας είναι τελείως ανεύθυνη. Βεβαίως, οι χώρες της Ευρώπης οφείλουν να δείξουν ενδιαφέρον για τους διωκόμενους ξένους και, πρωτίστως, τηρώντας σχολαστικά τη Σύμβαση της Γενεύης. Το ενδιαφέρον αυτό μπορεί όμως να πάρει πολλές διαφορετικές μορφές, μεταξύ των οποίων την εγκατάσταση δίχως περιορισμούς στην επικράτειά μας που θα έπρεπε να αποκλείσουμε σχεδόν συστηματικά.

<SPEAKER ID=130 LANGUAGE="ES" NAME="Palacio Vallelersundi">
Κυρία Πρόεδρε, αυτήν την αιτιολόγηση ψήφου την κάνω όχι μόνο εξ ονόματός μου, αλλά και εξ ονόματος της ισπανικής αντιπροσωπείας της Ομάδας του Ευρωπαϊκού Λαϊκού Κόμματος. Απόσχαμε από την ψηφοφορία για αυτήν την έκθεση και πιστεύω ότι αυτό αξίζει αιτιολόγηση, διότι αποχή σημαίνει ότι δεν είναι κανείς ούτε υπέρ ούτε κατά, και φαίνεται ότι σε ένα θέμα σαν αυτό πρέπει κανείς να λάβει θέση και η ισπανική αντιπροσωπεία της Ομάδας του Ευρωπαϊκού Λαϊκού Κόμματος λαμβάνει θέση. Προφανώς, είμαστε υπέρ της εναρμόνισης των συμπληρωματικών συστημάτων προστασίας, για να μην υπάρχουν άτομα που λογικά να αξίζουν προστασία και, επειδή δεν εμπίπτουν στους όρους που προβλέπονται από τη Σύμβαση της Γενεύης, να μην τη λαμβάνουν. Γι' αυτό δεν ψηφίσαμε κατά της έκθεσης.
<P>
Συμφωνούμε με τον εισηγητή και με την πλειοψηφία του Σώματος ως προς τους στόχους. Ωστόσο, κυρία Πρόεδρε, δεν ψηφίσαμε υπέρ αυτής της έκθεσης, διότι έχει σοβαρά μειονεκτήματα, και όχι μόνο νομικά, που και τέτοια έχει στον βαθμό που προσπαθεί να επιβάλει μια ερμηνεία της Σύμβασης της Γενεύης εντελώς αντίθετη προς το Διεθνές Δημόσιο Δίκαιο. Αλλά, βασικά, δεν μπορέσαμε να ψηφίσουμε υπέρ για πολιτικούς λόγους, διότι, σε τελική ανάλυση, κυρία Πρόεδρε, με τον τύπο της δημαγωγίας που υπάρχει σε αυτήν την έκθεση το μόνο που κάνει είναι να αντιστρατεύεται τα συμφέροντα που προσπαθεί να προστατεύσει. Αυτό εξηγεί, συνεπώς, την εποικοδομητική αποχή της ισπανικής αντιπροσωπείας της Ομάδας του Ευρωπαϊκού Λαϊκού Κόμματος.

<SPEAKER ID=131 NAME="Andersson, Hulthιn, Lφφw, Palm και Sandberg-Fries">
Θέλουμε να ευχαριστήσουμε την εισηγήτρια για την άψογη εκπόνηση μίας πολύ καίριας έκθεσης. Θεωρούμε ότι υπάρχει ιδιαίτερος λόγος να επιστήσουμε την προσοχή - καθώς και να επισημάνουμε την πιθανή αντιμετώπιση των σοβαρών ελλείψεων της Ευρωπαϊκής Ένωσης στο θέμα της υποδοχής των αιτούμενων ασύλου. Μ' έναν αξιέπαινο τρόπο, η έκθεση εξετάζει τα αναγκαία μέτρα που μπορεί να απαιτηθούν για να καταστεί αποτελεσματική η κοινή πολιτική για τους πρόσφυγες που θα θεμελιώνεται σε μία ανθρωπιστική, αλληλέγγυα και γενναιόδωρη στάση σ' ό, τι αφορά την ευθύνη των κρατών μελών στο θέμα της υποδοχής.
<P>
Όσον αφορά τις προτάσεις τροπολογίας της Ομάδας ΕΕΑ/ΑρΠρΒΧ για την υπόθεση του Αμπτουλάχ Οτζαλάν, θεωρούμε ότι δεδομένου του εύρους αυτού του θέματος είναι πολύ δύσκολο να εξεταστεί στο πλαίσιο τη παρούσης έκθεσης.
<P>
Από τις προτάσεις τροπολογίας των δεξιών Ομάδων, ΕΕυρ και ΕΛΚ, παρατηρούμε, δυστυχώς, ότι οι δυσκολίες που υπάρχουν - οι οποίες έχουν σχέση με τη δυνατότητα ομοφωνίας γύρω από μία κοινή πολιτική για τους πρόσφυγες - αντανακλώνται επίσης στη στάση επιβολής περιορισμών που αυτές οι Ομάδες επιδεικνύουν στο Ευρωπαϊκό Κοινοβούλιο. Η ανάγνωση της παρούσης υπόθεσης καταδεικνύει εκ νέου τις ιδεολογικές διαφορές που υφίστανται μεταξύ της αριστεράς και της δεξιάς στην Ευρώπη, οι οποίες προκύπτουν σε σχέση με τη στάση που αφορά την ανθρωπιστική και γενναιόδωρη πολιτική για τους πρόσφυγες. Εκφράζουμε τη λύπη μας για το γεγονός ότι αυτές οι διαφορές έχουν συμβάλει στο ότι οι προτάσεις τροπολογίας 1 και 2, αναφορικά με τις διώξεις λόγω σεξουαλικής προτίμησης, δεν μπόρεσαν, γι' αυτόν τον λόγο, να λάβουν από το Ευρωπαϊκό Κοινοβούλιο τη στήριξη την οποία αξίζουν.

<SPEAKER ID=132 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψηφίζουν υπέρ της έκθεσης που αφορά την ανάγκη θέσπισης κοινών κανόνων επιπρόσθετων της Συνθήκης της Γενεύης. Υπάρχει ανάγκη για ευρωπαϊκή συνεργασία στο θέμα των προσφύγων. Τα πρώτα βήματα προς μια κοινή πολιτική για τους πρόσφυγες έγιναν με την ψήφιση της Συνθήκης της Γενεύης. Το επόμενο βήμα πρέπει να είναι κάποιοι κοινοί κανόνες για τους ανθρώπους που δεν καλύπτονται από τη Συνθήκη της Γενεύης. Πρόκειται για άτομα που δεν διώκονται προσωπικά από την κρατική εξουσία για πολιτικούς λόγους, αλλά χρειάζονται άσυλο για άλλους ανθρωπιστικούς λόγούς. Τα κράτη μέλη πρέπει να έχουν μια ενιαία ερμηνεία για το πώς θα εξασφαλίζεται σε αυτά τα άτομα η αρμόζουσα προστασία. Είναι καιρός να ξεκινήσουμε να συζητάμε για έναν κοινό ορισμό της ντε φάκτο προστασίας, αλλά και εν γένει της ανθρωπιστικής προστασίας. Πρέπει να βρούμε ορισμένα ελάχιστα πρότυπα που θα είναι υποχρεωτικό για όλα τα κράτη μέλη να τα τηρούν.

<SPEAKER ID=133 NAME="Deprez">
Από την αρχή της δεκαετίας του 1990, η Ευρωπαϊκή Ένωση γνωρίζει μία εισροή προσφύγων που έφυγαν από τη χώρα τους για διάφορους λόγους. Κάποιοι από αυτούς δεν υπάγονται στον ορισμό του πρόσφυγα που δίνει η Σύμβαση της Γενεύης. Ωστόσο, η Ευρωπαϊκή Ένωση δεν μπορεί να αρνηθεί την πρόσβαση στην επικράτειά της σε αυτά τα άτομα. Πράγματι, η απέλασή τους χωρίς άλλη μορφή δίκης στην χώρα καταγωγής τους θα έθετε τη ζωή τους ή τουλάχιστον τη σωματική και ηθική τους ακεραιότητα σε κίνδυνο.
<P>
Σε αυτό το θέμα, μία εναρμόνιση των πολιτικών που ακολουθούνται από τα κράτη μέλη είναι απαραίτητη. Θα είναι δυνατή μόλις η Συνθήκη του Αμστερνταμ τεθεί σε ισχύ. Πρέπει σε αυτά τα πλαίσια να καταρτιστεί ένα όργανο που να εναρμονίζει τις μορφές συμπληρωματικής προστασίας στο καθεστώς του πρόσφυγα.
<P>
Σε όλα αυτά τα σημεία συμμερίζομαι σε μεγάλο βαθμό την γνώμη της εισηγήτριάς μας.
<P>
Θεωρώ πράγματι όπως κι εκείνη ότι η Ευρωπαϊκή Ένωση πρέπει να προσδώσει μία ιδιαίτερη ιδιότητα στα άτομα που δεν ανταποκρίνονται στον ορισμό του πρόσφυγα της Σύμβασης της Γενεύης. Η συζήτηση αφορά κυρίως τον ορισμό των κατηγοριών που μπορούν να έχουν αυτήν τη συμπληρωματική ιδιότητα. Νομίζω ότι ένας ορισμένος αριθμός σημείων πρέπει να διασαφηνιστεί.
<P>
Θα σας παραθέσω ένα μόνο παράδειγμα για να επεξηγήσω την σκέψη μου: ό, τι και να νομίζουμε για τη θανατική ποινή, ένας καταδικασμένος με τη θανατική ποινή για εγκλήματα και αδικήματα κοινού δικαίου, σε μία δίκη που διεξάγεται σωστά και ο οποίος εξάντλησε όλες τις οδούς προσφυγής σε ένα κράτος δικαίου μπορεί πράγματι - όπως φαίνεται να προτείνει η εισηγήτριά μας - να ωφεληθεί της εν λόγω ιδιότητας με την πρόφαση ότι τα κράτη της Ευρωπαϊκής Ένωσης σωστά απέρριψαν την εφαρμογή της; Και αν ναι, υπό ποιες συνθήκες; Ένας τέτοιος κατάδικος μπορεί να κριθεί επί ίσοις όροις με μία γυναίκα, για παράδειγμα, που έφυγε από τη χώρα της επειδή φοβάται ότι θα υποστεί σεξουαλικό βιασμό ή απάνθρωπη και εξευτελιστική μεταχείριση; Ένα τέτοιο ερώτημα αξίζει τουλάχιστον να συζητηθεί σε βάθος.
<P>
Ένα συμπληρωματικό καθεστώς είναι απαραίτητο. Μόνο που νομίζω ότι το θέμα δεν έχει ακόμη ωριμάσει επαρκώς. Καταψηφίζω συνεπώς την παρούσα έκθεση εμμένοντας στο ότι πρέπει να συνεχιστεί η συζήτηση.

<SPEAKER ID=134 LANGUAGE="DA" NAME="Bonde και Sandbζk">
Το Κίνημα του Ιουνίου ψηφίζει υπέρ της έκθεσης Lindeperg για να δείξουμε την καλή μας θέληση να δεχτούμε θετικά τους πρόσφυγες. Η έκθεση Lindeperg είναι πιο ανθρωπιστική παρά πολιτική, έτσι όπως στοχεύουν οι υπάλληλοι και οι Υπουργοί Δικαιοσύνης. Ωστόσο προς αποφυγή παρεξήγησης δεν παραλείπουμε να τονίσουμε ότι πρέπει τα ίδια τα κράτη να καθορίζουν την πολιτική μετανάστευσης και την πολιτική για τους πρόσφυγες. Δεν επιθυμούμε υπερεθνική συνεργασία στον τομέα επειδή η πολιτική για τους πρόσφυγες είναι καλύτερη όταν ο πληθυσμός έχει τη δυνατότητα να την στηρίξει.

<SPEAKER ID=135 NAME="Holm">
Σε γενικές γραμμές, αυτή η έκθεση είναι ένα πολύ καλά ισορροπημένο έγγραφο, το οποίο εξετάζει θεμελιώδη θέματα μεγάλης σημασίας. Ευελπιστώ ότι οι προτάσεις τροπολογίας που υπεβλήθησαν από την Ομάδα των Συντηρητικών δεν θα υιοθετηθούν διότι, τότε, η έκθεση θα γινόταν πολύ χειρότερη, καθώς αυτή η πολιτική Ομάδα δεν σκοπεύει να κάνει τη ζωή ευκολότερη γι' αυτούς που αιτούνται παροχή ασύλου και για τους πρόσφυγες.
<P>
Αντιθέτως, ελπίζω ότι η Ολομέλεια μπορεί να υιοθετήσει τις προτάσεις τροπολογίας 1 και 2, της Ομάδας ΕΡΣ, για τους ομοφυλόφιλους. Έχει μεγάλη σημασία να αντιμετωπιστεί αυτό το θέμα με μεγάλη σοβαρότητα, διότι οι ομοφυλόφιλοι υφίστανται διώξεις σε πολλές χώρες. Σε ορισμένες χώρες η σεξουαλική προτίμηση ενός ατόμου επισύρει ακόμη και την ποινή του θανάτου. Το να μην υφίσταται διώξεις και απειλές κάποιος λόγω των σεξουαλικών του προτιμήσεων είναι ένα ανθρώπινο δικαίωμα. Έχει μεγάλη σημασία να ληφθεί υπόψη αυτό, τόσο όταν εξετάζεται η νομοθεσία που αφορά την παροχή ασύλου όσο και σ' ό, τι αφορά την προστασία των ομοφυλόφιλων.

<SPEAKER ID=136 NAME="Lis Jensen">
Δεν μπορώ να στηρίξω την έκθεση Lindeperg διότι δεν πιστεύω ότι η πολιτική ασύλου πρέπει να είναι υπόθεση της ΕΕ. Κατ' εμέ η υπόθεση αυτή εντάσσεται αποκλειστικά σε επίπεδο εθνικών κρατών. Φυσικά η κάθε χώρα έχει την ηθική και πολιτική υποχρέωση να τηρεί τις διεθνείς συνθήκες που πρέπει να ισχύουν στον τομέα, τόσο στο πνεύμα όσο και κατά γράμμα. Ιδίως δε οι εύπορες δημοκρατικές χώρες είναι υποχρεωμένες να έχουν το προβάδισμα, όσον αφορά την προστασία των καταδιωκομένων σε όλον τον κόσμο - παρέχοντας μάλιστα οι ίδιες πολιτικό άσυλο στους καταδιωκόμενους. Το γεγονός ότι προσωπικά παίρνω αποστάσεις πολιτικά από την έκθεση δεν πρέπει να παραγκωνίσει το γεγονός ότι η Lindeperg πράγματι θίγει βασικότατα θέματα κατά τρόπο σωστό και ανθρώπινο. Για παράδειγμα η επισήμανση του προβλήματος ότι σήμερα υπάρχουν άνθρωποι που στην πραγματικότητα είναι πρόσφυγες, αλλά που δεν καλύπτονται από τον τρόπο που αντιλαμβάνεται η συνθήκη της Γενεύης τον όρο πρόσφυγας.
<P>
Θέλω ωστόσο να επιστήσω την προσοχή στο ότι θα είναι μεγάλο σφάλμα αν η ΕΕ αρχίσει να δίνει διαφορετικό περιεχόμενο στον όρο του πρόσφυγα. Κάτι τέτοιο θα αντίκειται στην ίδια την αρχή, σύμφωνα με την οποία ο πρόσφυγας προστατεύεται μέσω μιας διεθνούς συνθήκης, ψηφισθείσας σε διεθνές επίπεδο. Συγχρόνως μπορώ πολύ εύκολα να φανταστώ ότι μια κοινοτική συμφωνία για έναν διαφορετικό ορισμό των προσφύγων δεν θα ληφθεί ως προσθήκη στη Συνθήκη της Γενεύης, αλλά ως «άδειασμα' του περιεχομένου της Συνθήκης της Γενεύης, ώστε να μπορούμε όλο να αρνούμαστε την είσοδο στα εξωτερικά σύνορα της ΕΕ σε ακόμα περισσότερους ανθρώπους από απ' ό, τι σήμερα (και με ήσυχη τη συνείδησή μας). Η γενική εντύπωση για την ΕΕ και ιδίως για τα κράτη μέλη δεν είναι ότι επιθυμούν διεύρυνση του ορισμού των προσφύγων αλλά αντιθέτως περιορισμό της. Ο Δανός πρωθυπουργός δήλωσε πριν από το δημοψήφισμα στη Δανία για τη Συνθήκη του Αμστερνταμ: «Η αποδοχή της Συνθήκης του Αμστερνταμ θα σημαίνει λιγότερους πρόσφυγες στη Δανία.»

<SPEAKER ID=137 NAME="Theorin">
Η εισηγήτρια παρουσιάζει μία πολύ καλή έκθεση την οποία, σε γενικές γραμμές, στηρίζω. Ωστόσο, υπάρχει λόγος να γίνουν κάποιες επισημάνσεις.
<P>
Τα τελευταία χρόνια, η κοινοτική πολιτική για τους πρόσφυγες έχει γίνει πολύ αυστηρότερη. Αυτό είχε ως αποτέλεσμα να μειωθεί δραστικά ο αριθμός των αιτούμενων παροχή ασύλου στην ΕΕ, παρ' ότι δεν έχει βελτιωθεί η κατάσταση στον κόσμο. Το αποτέλεσμα αυτής της αυστηρότερης πολιτικής για τους πρόσφυγες είναι η αύξηση της παράνομης μετανάστευσης. Οι δουλέμποροι και οι παράνομες μαφιόζικες οργανώσεις αποκομίζουν τεράστια ποσά από την παράνομη εισαγωγή ανθρώπων στην ΕΕ, θέτοντας σε κίνδυνο την ζωή των προσφύγων. Υπερφορτωμένα σαπιοκάραβα που διασχίζουν τη Μεσόγειο στα σκοτάδια της νύχτας καταλήγουν στον βυθό της θάλασσας. Η ζωή δε γι' αυτούς που καταφέρνουν να εισέλθουν παράνομα στην ΕΕ είναι απαράδεκτη. Ζούν στο απόλυτο περιθώριο της κοινωνίας του δικαίου χωρίς τα πλέον στοιχειώδη δικαιώματα. Τα παιδιά δεν έχουν δυνατότητα να παρακολουθήσουν το σχολείο ούτε να επισκεφτούν γιατρό όταν αρρωσταίνουν εξ αιτίας του δικαιολογημένου φόβου των γονιών τους μήπως ανακαλυφθούν, κάτι που θα έχει ως συνέπεια να επαναπροωθηθούν στην πατρίδα τους με απάνθρωπα μέτρα.
<P>
Δεν συμμερίζομαι την άποψη της εισηγήτριας ότι η εναρμόνιση θα ήταν το πλέον κατάλληλο μέτρο για την πολιτική της χορήγησης ασύλου, ιδιαιτέρως όταν η εναρμόνιση, που ξεκίνησε το 1996, έχει οδηγήσει σε μία γενικευμένη και συνεπή περιοριστική πολιτική χορήγησης ασύλου.
<P>
Αντιθέτως, συμμερίζομαι την άποψη της εισηγήτριας να δοθεί στις γυναίκες ένα ιδιαίτερο καθεστώς πρόσφυγα, όπως ορίζεται στην παράγραφο 15 της έκθεσης. Ένα τέτοιο καθεστώς πρέπει να ισχύει επίσης για τους ομοφυλόφιλους.
<P>
Στον τομέα της δικαιοσύνης υπάρχει ένα κενό μεταξύ των διατάξεων της Συνθήκης της Γενεύης και του καθεστώτος για την προσωρινή προστασία, το οποίο ισχύει μόνο σε καταστάσεις κρίσεων και σε συνάρτηση με μαζικά κύμματα προσφύγων. Η ανάληψη αυξημένης ευθύνης σ' ό, τι αφορά την υποδοχή των προσφύγων είναι υποχρέωση όλων των κρατών μελών, ιδιαίτερα των χωρών εκείνων που έχουν σημαντικά χαμηλότερα ποσοστά προσφύγων απ' ό, τι, π.χ. η Γερμανία, που έχει αναλάβει μία μεγάλη ευθύνη.
<P>
Είναι καθήκον μας να εργαστούμε ώστε τα ανθρώπινα δικαιώματα να γίνουν πραγματικά και οικουμενικά και να μην τα απολαμβάνουν μόνο αυτοί που έχουν την τύχη να γενννηθούν στην ευημερούσα Ευρώπη. Η αναζήτηση ασύλου είναι ένα θεμελιώδες δικαίωμα!

<SPEAKER ID=138 NAME="Vanhecke">
Η έκθεση Lindeperg αγνοεί πλήρως την ίδια την ουσία της όλης προβληματικής περί αιτούντων άσυλο στην Ευρωπαϊκή Ένωση. Η ουσία είναι ότι δεν αντιμετωπίζουμε ένα πραγματικό πρόβλημα ασύλου, αλλά μια απειλή από την παροχή ασύλου.
<P>
Όλοι γνωρίζουμε ότι ούτε δύο τοις εκατό των αιτούντων άσυλο στην Ευρώπη έχουν λόγο να επικαλεσθούν βάσιμα τις ανεγνωρισμένες διεθνείς συμβάσεις περί ασύλου. Εάν οι εκατοντάδες χιλιάδες αυτών που απατηλά ζητούν άσυλο κάθε χρόνο για να εκμεταλλευθούν την κοινωνική ασφάλεια των χωρών μας αποπέμπονταν συστηματικά, αποτελεσματικά και πραγματικά, τότε δεν θα υπήρχε καν πρόβλημα ασύλου στην Ευρώπη.
<P>
Ίσως σοκάρω μερικούς κάνοντας αναφορά σε αυτούς που απατηλά ζητούν άσυλο. Η λέξη «απατηλά» έχει ωστόσο το πλεονέκτημα της σαφήνειας και λεει τα πράγματα με το όνομά τους, χωρίς να κρίνει συγκεκριμένα άτομα βέβαια. Ωστόσο δύο στάσεις μπορούμε να κρατήσουμε: είτε να παίξουμε τον Αη-Βασίλη και να δηλώσουμε ότι όλοι οι ξένοι είναι ευπρόσδεκτοι στην Ευρώπη και ότι μπορούμε να αναλάβουμε τη συντήρησή τους, είτε να εφαρμόσουμε αυστηρά τις ισχύουσες συμβάσεις, οπότε θα πρέπει να σταλούν στις χώρες τους όλοι όσοι απατηλά ζητούν άσυλο: όχι μόνο διότι θέτουν σε κίνδυνο το σύστημα παροχής ασύλου στο σύνολό του δημιουργώντας έτσι προβλήματα στους πραγματικούς αιτούντες άσυλο, αλλά και διότι έχουμε ακόμα μία στρατιά φτωχών και μειονεκτούντων στην Ευρώπη, απέναντι στους οποίους θα πρέπει πρώτα να αναλάβουμε τις δεσμεύσεις μας αντί να επωμιζόμαστε τα βάσανα όλου του πλανήτη.
<P>
Προφανώς η εισηγήτρια κυρία Lindeperg επιλέγει την πολιτική του Αη-Βασίλη. Ωστόσο παίζει τον Αη-Βασίλη εις βάρος των φορολογουμένων. Εφόσον εφαρμοσθούν οι προτάσεις της, οι οποίες υποσκάπτουν ακόμη περισσότερο τη νομοθεσία περί ασύλου, τότε θα πέσει και το τελευταίο φράγμα και μπορεί να ξεσπάσει η πλημμύρα, οπότε και θα κατακλυσθούμε από τυχοδιώκτες από όλο τον κόσμο.
<P>
Πρόκειται λοιπόν για μία ανεύθυνη έκθεση - η πολλοστή στο Κοινοβούλιο - την οποία και δεν θα υπερψηφίσουμε.
<P>
Η συνεδρίαση διακοπείσα στις 13.25 συνεχίζεται στις 15.00

<CHAPTER ID=7>
Πρόοδος της Αζέντα 2000
<SPEAKER ID=139 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με την πρόοδο της Ατζέντας 2000.
<P>
Δίνω το λόγο στον εκπρόσωπο του Συμβουλίου.

<SPEAKER ID=140 NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, όταν ο Υπουργός Fischer, με την ιδιότητά του ως Πρόεδρος του Συμβουλίου, παρουσίασε εδώ περίπου πριν από έναν μήνα το πρόγραμμα της γερμανικής Προεδρίας, ανάμεσα στα κεντρικά σημεία του τρέχοντος εξαμήνου κατονόμασε πρώτη την επιτυχή ολοκλήρωση των διαπραγματεύσεων για την Ατζέντα 2000 μέχρι την έκτακτη Σύνοδο του Ευρωπαϊκού Συμβουλίου στις 24 και 25 Μαρτίου. Μέχρι τη Σύνοδο αυτή που θα διεξαχθεί σύμφωνα με την επιθυμία του καγκελαρίου Schrφder στο Βερολίνο μας απομένουν ακριβώς έξι εβδομάδες.
<P>
Οι διαπραγματεύσεις για τα επιμέρους ζητήματα της Ατζέντας 2000, τις οποίες διεξάγουμε εντατικά εδώ και ένδεκα μήνες από την υποβολή των νομοθετικών σχεδίων της Επιτροπής, και με ιδιαίτερη ένταση από τις αρχές του τρέχοντος έτους, βρίσκονται τη στιγμή αυτή στην αποφασιστική τους φάση. Χαίρομαι που στη φάση αυτή μου δίνεται η ευκαιρία να μιλήσω μαζί σας διεξοδικά σχετικά με την Ατζέντα 2000.
<P>
Επιτρέψτε μου αρχικά να σκιαγραφήσω σύντομα το περαιτέρω πρόγραμμα μέχρι την έκτακτη Σύνοδο Κορυφής. Μέχρι τις συνόδους του Συμβουλίου Γενικών Υποθέσεων και του Συμβουλίου Γεωργικών Υποθέσεων οι οποίες θα λάβουν χώρα σε δύο εβδομάδες περίπου, θα έχουμε ολοκληρώσει στις επιτροπές του Συμβουλίου και στα Συμβούλια Υπουργών μία πρώτη καταγραφή όλων των κεντρικών σημείων που θα είναι ουσιώδη για τον συνολικό συμβιβασμό σε ένα κατοπινό στάδιο. Αυτή η πρώτη προσέγγιση των θεμάτων κλειδιών, που ακόμα διεξάγεται υπό την ευθύνη του Συμβουλίου Γενικών Υποθέσεων, του Συμβουλίου Οικονομικών και Δημοσιονομικών Υποθέσεων και του Συμβουλίου Γεωργικών Υποθέσεων έχει σημειώσει ήδη σημαντικές επιτυχίες σε μερικά σημεία κατά την αναζήτηση συμβιβασμών και συναινέσεων. Ταυτόχρονα κατέστη όμως σαφές πόσο μακρύς είναι ο δρόμος που θα πρέπει να διανύσουμε σε ένα τόσο σύντομο χρονικό διάστημα.
<P>
Οι πρόοδοι που έχουν σημειωθεί μέχρι σήμερα και ιδίως τα αποτελέσματα στα οποία ελπίζουμε να καταλήξει το Συμβούλιο Γεωργικών Υποθέσεων στις 22 και 23 Φεβρουαρίου, θα εκτιμηθούν από τους αρχηγούς κρατών και κυβερνήσεων στην άτυπη Σύνοδο Κορυφής στις 26 Φεβρουαρίου στη Βόννη. Από τη Σύνοδο αυτή όπου ο καγκελάριος Schrφder έχει προσκαλέσει και τον Πρόεδρο του Ευρωπαϊκού Κοινοβουλίου περιμένουμε σημαντικούς προσανατολισμούς για τις περαιτέρω εργασίες της τελικής φάσης.
<P>
Τέλος, αμέσως μετά από τη Σύνοδο Κορυφής της Βόννης θα πρέπει να αρχίσει υπό την ευθύνη του Συμβουλίου Γενικών Υποθέσεων, ως του συντονιστικού οργάνου, η συγκεκριμενοποίηση του πακέτου, για το οποίο θα ολοκληρώσουν τις διαπραγματεύσεις και θα το θεσπίσουν από πολιτική άποψη οι αρχηγοί κρατών και κυβερνήσεων τέλη Μαρτίου και Απριλίου. Το γεγονός ότι ο καγκελάριος Schrφder μετέφερε την έκτακτη Σύνοδο Κορυφής από τις Βρυξέλλες στο Βερολίνο μπορείτε να το εκλάβετε ως σημάδι του ιδιαίτερου ενδιαφέροντός μας για να ολοκληρωθούν οι διαπραγματεύσεις με επιτυχία.
<P>
Η γερμανική Προεδρία θέλει να κάνει το παν για μία τέτοια επιτυχή κατάληξη. Εν τω μεταξύ έχουμε πεισθεί ότι και άλλα κράτη μέλη διακατέχονται από τη σταθερή επιθυμία να ολοκληρωθούν οι διαπραγματεύσεις και συνεπώς θα συμβάλουν στην εποικοδομητική και προσανατολισμένη προς αποτελέσματα διεξαγωγή τους. Είναι σε όλους μας σαφές ότι η λύση μπορεί να είναι μόνο ένα ισορροπημένο πακέτο, από το οποίο κανείς δεν βγει κερδισμένος ή χαμένος. Το κάθε κράτος μέλος θα πρέπει να βλέπει ότι στο αποτέλεσμα αντικατοπτρίζονται με τον κατάλληλο τρόπο τα δικά του συμφέροντα, αλλά θα πρέπει και να συμβάλει αντίστοιχα στην επίτευξη αυτού του αποτελέσματος. Πρέπει να τεθούν όλα επί τάπητος. Δεν πρέπει να υπάρξουν ταμπού!
<P>
Είναι προς το αδιαμφισβήτητο συμφέρον της Ένωσης και συνεπώς όλων των κρατών μελών - και αυτό το γνωρίζουν όλοι οι εταίροι - να μπορέσει στο τέλος Μαρτίου να βγει νικήτρια η Ευρωπαϊκή Ένωση. Είναι βέβαιο ότι πολύ εύκολα θα μπορούσε να σημειώσει μία ήττα. Με αναβολές η λύση δεν θα καταστεί ευκολότερη, αλλά το αντίθετο Αν μερικούς μήνες, αφότου τέθηκε σε ισχύ η Νομισματική Ένωση, απογοητεύσουμε τις προσδοκίες για την ικανότητα της Ευρώπης για δράση, και μάλιστα μερικές μόνο εβδομάδες πριν από τις εκλογές για το Ευρωπαϊκό Κοινοβούλιο τον Ιούνιο, αυτό θα έχει πολύ σοβαρές συνέπειες.
<P>
Εάν η Ευρωπαϊκή Ένωση, που από τις αρχές του χρόνου αποτελεί μία νέα χρηματαγορά παγκόσμιας εμβέλειας και παγκόσμιας ευθύνης δεν είναι σε θέση να αναλάβει αποφασιστικά - και μέσω της Συνθήκης του Αμστερνταμ - την αντίστοιχη πολιτική ευθύνη, τότε η Ευρώπη θα ανήκει στους χαμένους. Και αν αποδυναμωθεί η δυναμική των προενταξιακών διαπραγματεύσεων και καθυστερήσει η ολοκλήρωσή τους, τότε θα υπάρξουν καταστροφικές συνέπειες που θα μας ρίξουν για πολλά χρόνια πίσω στις προσπάθειές μας. Ελπίζω πως αυτοί και πολλοί άλλοι λόγοι θα αποτελέσουν κίνητρο για όλα τα κράτη μέλη να καταβάλουν επιπλέον μεγάλες προσπάθειες από κοινού.
<P>
Εντωμεταξύ έχουμε όλοι καταλάβει καλά ότι, σε αντίθεση με τις προηγούμενες αποφάσεις για τα πακέτα Delors I και Delors II, αυτή τη φορά δεν θα είναι δυνατόν να διευκολυνθεί στο τέλος ο συμβιβασμός με τη διάθεση πρόσθετων κονδυλίων. Αντίθετα, η άνιση κατανομή των βαρών που προωθείτο σε προηγούμενες περιπτώσεις θα πρέπει αυτή τη φορά να διορθωθεί προς όφελος της νομιμότητας και της ικανότητας της Ευρωπαϊκής Ένωσης να επιβιώσει στο μέλλον. Θεωρώ ότι η αρχή της δίκαιης κατανομής των βαρών δεν θα αμφισβητηθεί από κανένα κράτος μέλος, όπως εξάλλου δεν θα πρέπει να αμφισβητηθεί και η αρχή της αλληλεγγύης που αποτελεί συγκροτησιακή αρχή της Ευρωπαϊκής Ένωσης.
<P>
Μία σημαντική προϋπόθεση για την επιτυχία των συνολικών διαπραγματεύσεων συνίσταται στο γεγονός ότι οι αρχηγοί κρατών και κυβερνήσεων συμφώνησαν στη Βιέννη, να συζητηθούν όλα τα στοιχεία και να επιδιωχθεί μία λύση ως συνολικό πακέτο. Όλα τα ζητήματα βρίσκονται επί τάπητος. Αυτό επιτρέπει αντισταθμίσεις σε όλους τους τομείς και μέσω του συνδυασμού διαφόρων παραμέτρων εξασφαλίζει επαρκή ευελιξία και δυναμική για τις περαιτέρω διαπραγματεύσεις.
<P>
Σε πολλούς από τους τομείς της Ατζέντας μπόρεσε να διευρυνθεί η βάση της συμφωνίας σε αξιοσημείωτο βαθμό. Αυτό ισχύει ιδίως για τη μεταρρύθμιση των διαρθρωτικών ταμείων όπου ήδη υπάρχει συναίνεση σε σημαντικά ζητήματα. Εδώ έχω για παράδειγμα κατά νου τη μείωση των στόχων από επτά σε τρεις, τη μείωση των κοινοτικών πρωτοβουλιών και την για πολύ καιρό αμφιλεγόμενη συνοχή μεταξύ εθνικών και κοινοτικών επιδοτήσεων. Έχω επίσης κατά νου το αποθεματικό αποτελεσματικότητας, σε σχέση με το οποίο επιτεύχθηκε ευχάριστη πρόοδος στο τελευταίο Συμβούλιο Γενικών Υποθέσεων.
<P>
Στη διάρκεια των συζητήσεων βρήκαν και άλλα σημαντικά ζητήματα τη συναίνεση της σαφούς πλειοψηφίας των κρατών μελών, όπως π.χ. η αυστηρή τήρηση του κριτηρίου που αφορά το 75 % του ΑΕΠ για τον Στόχο 1, καθώς και η συμφωνία ότι τα δύο τρίτα των κονδυλίων θα χορηγηθούν στον Στόχο 1. Δεν θα πρέπει να ξεχάσουμε ότι ήδη υπό την αυστριακή Προεδρία διαμορφώθηκε ευρύτατη πολιτική συναίνεση ως προς τα προενταξιακά μέσα που είναι σημαντικά από την άποψη της πολιτικής για τη διεύρυνση. Το ίδιο ισχύει για τις αποφάσεις σχετικά με τη χρηματοδότηση των διευρωπαϊκών δικτύων.
<P>
Όσον αφορά τον τομέα της διαρθρωτικής μεταρρύθμισης και τον τομέα των προενταξιακών μέσων, χθες είχαμε τη συνέχεια των συνομιλιών με εκπροσώπους του Ευρωπαϊκού Κοινοβουλίου που είχαν ήδη αρχίσει υπό την αυστριακή Προεδρία στο πλαίσιο της άτυπης διαδικασίας συνεννόησης. Αποδίδουμε μέγιστη σημασία στο συγκεκριμένο διάλογο σε πολιτικό επίπεδο για την επιτυχή ολοκλήρωση της Ατζέντα εντός των δεδομένων προθεσμιών. Συνεπώς, τις επόμενες εβδομάδες θα συνεχίσουμε εντατικά και με εποικοδομητικό πνεύμα τον συγκεκριμένο διάλογο.
<P>
Ο Υπουργός Εξωτερικών, κ. Fischer το επιβεβαίωσε αυτό και πάλι στην απάντησή του στην επιστολή του Προέδρου σας, Gil-Robles Gil-Delgado. Ο διάλογος δεν αποτελεί μονόδρομο. Οι θέσεις του Κοινοβουλίου που παρουσιάζονται στις συζητήσεις αυτές θα ληφθούν υπόψη κατά τη διαμόρφωση απόψεων του Συμβουλίου. Η άτυπη διαδικασία συνεννόησης εντάσσεται στις προσπάθειές μας να ενημερώνουμε ανά πάσα στιγμή και ευρύτατα το Κοινοβούλιο και στις προσπάθειες αυτές ανήκει και η σημερινή μας συζήτηση καθώς και η πρόσκληση για την ανά πάσα στιγμή ανταλλαγή απόψεων σχετικά με την Ατζέντα 2000 στο πλαίσιο του άτυπου τριμερούς πολιτικού μας διαλόγου.
<P>
Μας είναι απόλυτα συνειδητό ότι για την εξεύρεση λύσης στα προβλήματα της Ατζέντας 2000 μέσα στα δεδομένα χρονικά περιθώρια, σημαντικό ρόλο δεν διαδραματίζει μόνο το Συμβούλιο, αλλά και εσείς, οι βουλευτές του Ευρωπαϊκού Κοινοβουλίου. Εμείς, ως Προεδρία, θα κάνουμε το παν για μία στενή και πλήρη εμπιστοσύνης συνεργασία μαζί σας.
<P>
Χειροκροτήματα

<SPEAKER ID=141 LANGUAGE="EN" NAME="McCarthy">
Δεν χρειάζεται να υπενθυμίσω στον Προεδρεύοντα του Συμβουλίου πόσο ουσιαστική είναι η τήρηση του χρονοδιαγράμματος, όχι μόνο για να διασφαλίσουμε την απαραίτητη δημοκρατική νομιμότητα για το πακέτο της Ατζέντα 2000, αλλά επίσης και για να καταστήσουμε δυνατή την έγκαιρη και αποτελεσματική εφαρμογή των προγραμμάτων και των πολιτικών. Χαιρετίζουμε τις προσπάθειες του Προεδρεύοντα του Συμβουλίου ως προς αυτό το σημείο.
<P>
Εμείς, ωστόσο, χρειάζεται να σημειώσουμε πρόοδο σε ό, τι αφορά τις δικές μας προτεραιότητες. Οι προτεραιότητες του Κοινοβουλίου στο γενικό κανονιστικό πλαίσιο είναι, στην πραγματικότητα, σαφείς. Όσον αφορά την τροποποιημένη πρόταση για το αποθεματικό καλής επίδοσης, το Κοινοβούλιο θα πρέπει να συμμετάσχει στις αποφάσεις για τη μεσοπρόθεσμη εξέταση και επανακατανομή του εθνικού αποθεματικού. Ποιον ρόλο μπορεί να σκεφθεί η Προεδρία και το Συμβούλιο για το Κοινοβούλιο, προκειμένου να διασφαλισθεί ο αποτελεσματικός κοινοβουλευτικός έλεγχος για τον μηχανισμό του αποθεματικού;
<P>
Η Επιτροπή έχει παρουσιάσει τριάντα τέσσερεις σελίδες με τις κατευθυντήριες γραμμές για τη λειτουργία των περιφερειακών προγραμμάτων. Πως σχετίζονται αυτές με τους κανόνες; Πως θα συζητηθούν στο Συμβούλιο; Οι κατευθυντήριες γραμμές υπογραμμίζουν τον ζωτικό ρόλο των αστικών περιοχών στην ευρωπαϊκή οικονομία. Θα καταδείξει η Προεδρία τη δέσμευσή της απέναντι στις αστικές περιοχές, επιχειρηματολογώντας υπέρ της προτεραιότητας του Κοινοβουλίου που ζητά τη συνέχιση της κοινοτικής πρωτοβουλίας URBAN;
<P>
Η πρόταση μεταρρύθμισης της Επιτροπής δεν περιέχει κανένα πιθανό σχέδιο για απρόβλεπτες οικονομικές και κοινωνικές αναδιαρθρώσεις στις περιφέρειες. Συμφωνεί η Προεδρία ότι θα ήταν φρόνιμο να τεθούν κατά μέρος ορισμένοι πόροι, στα πλαίσια μίας ειδικής κοινοτικής πρωτοβουλίας για απρόβλεπτες κρίσεις, ούτως ώστε η Ένωση να μπορεί να δράσει σε τέτοιες καταστάσεις; Ομοίως, είναι η Προεδρία πρόθυμη να προωθήσει αυτή την προτεραιότητα στο Συμβούλιο;
<P>
Τέλος, η εταιρική σχέση αποτελεί βασική προτεραιότητα του Κοινοβουλίου, προκειμένου να διασφαλισθεί ότι η Ευρώπη που οικοδομούμε και οι πολιτικές της είναι πραγματικά περιεκτικές, υποστηρίζοντας την Ευρώπη των Πολιτών. Για τον λόγο αυτό, επιθυμούμε ένα ισχυρό σύμφωνο εταιρικής σχέσης, τόσο για τον σχεδιασμό και την εκπόνηση όσο και για την εφαρμογή της νέας γενιάς προγραμμάτων. Θα υποστηρίξει η Προεδρία στο Συμβούλιο τα αιτήματα του Κοινοβουλίου για ένα ενισχυμένο σύμφωνο εταιρικής σχέσης, και ποιες συγκεκριμένες και έμπρακτες δράσεις θα αναλάβει η Προεδρία για να διασφαλίσει ότι η εταιρική σχέση δεν αποτελεί μόνο ένα επιπλέον προαιρετικό στοιχείο, αλλά αναπόσπαστο στοιχείο όλων των προγραμμάτων για την ενίσχυση της συνοχής μίας Ευρώπης των Πολιτών;

<SPEAKER ID=142 LANGUAGE="NL" NAME="Oostlander">
Κύριε Πρόεδρε, ακούσαμε μόλις την παρουσίαση των θέσεων του Συμβουλίου αλλά δεν νομίζουμε ότι λάβαμε και πολλές νέες πληροφορίες. Ενδιαφερόμαστε ιδιαίτερα για τις δραστηριότητες του Συμβουλίου σχετικά με τη διεύρυνση. Κυρίως θα μας ενδιέφερε να μάθουμε τι διαδικασία προβλέπει το Συμβούλιο να ακολουθηθεί κατά τις διαπραγματεύσεις. Σκοπεύει όντως, όπως γράφεται συχνά και μας λένε και διάφορα think tanks, να συζητήσει κιόλας συγκεκριμένες ημερομηνίες προσχώρησης ορισμένων χωρών; Υπάρχουν ήδη ορισμένες απόψεις για το ζήτημα, επικρατεί έντονη αισιοδοξία, ορισμένοι μάλιστα Υπουργοί Εξωτερικών δηλώνουν ανοικτά ότι είναι ώρα να ορισθούν οι ημερομηνίες προσχώρησης. Σχετικά με τη στρατηγική της διεύρυνσης, τόσο η Ευρωπαϊκή Επιτροπή όσο και οι διαπραγματευτές τόνισαν ότι θα ήταν στρατηγικό λάθος να αποτελέσει το ζήτημα της ημερομηνίας θέμα αποκλειστικά της κάθε χώρας και όχι της Επιτροπής και των άλλων οργάνων της Ένωσης. Οι ίδιες οι χώρες οφείλουν να πληρούν τους κανόνες και τους όρους για την προσχώρησή τους, όρους που δεν μπορούμε να κρίνουμε εμείς.
<P>
Ο καθορισμός μιας ημερομηνίας θα μπορούσε να αποτελέσει, όπως ειπώθηκε επανειλημμένως, λόγο εφησυχασμού για ορισμένες χώρες, καθώς θα θεωρούσαν μία τέτοια ενέργεια ως εγγύηση εκ μέρους μας κατά κάποιο τρόπο για την ένταξή τους. Μήπως αλήθεια χρειάζεται να υπαναχωρήσουμε και να πούμε: εντάξει, κανένα πρόβλημα, ας ορίσουμε ημερομηνίες! Για ποιο λόγο αυτή η υπαναχώρηση; Πιστεύετε αλήθεια ότι θα μας βοηθήσει;
<P>
Δεύτερο, θεωρούμε ότι απέναντι στην κοινή γνώμη οι διαπραγματεύσεις θα έχουν βέβαια ένα διαφορετικό αντίκτυπο. Σε ορισμένες υποψήφιες χώρες η κοινή γνώμη διάκειται όλο και λιγότερο θετικά απέναντι στην προσχώρηση. Ίσως και να υπάρχει έλλειψη πληροφόρησης σε πολλές χώρες, όπως συμβαίνει τη στιγμή αυτή και στα κράτη μέλη, σχετικά με την Ένωση. Δεν θα πρέπει λοιπόν και το Συμβούλιο να μεριμνήσει για την ουσιαστική βελτίωση της πληροφόρησης σχετικά με την Ευρωπαϊκή Ένωση στις υποψήφιες χώρες;

<SPEAKER ID=143 LANGUAGE="NL" NAME="Mulder">
Κύριε Πρόεδρε, θα ήθελα καταρχήν να εκφράσω την εκτίμησή μου για τη γερμανική προεδρία, η οποία μπήκε στον κόπο να έλθει σήμερα εδώ για να μας μιλήσει σχετικά με την πρόοδο των διαπραγματεύσεων. Χαίρομαι που ο κ. Verheugen μας διαβεβαίωσε, επίσης, ότι θα τεθούν τα πάντα προς συζήτηση στις διαπραγματεύσεις αυτές. Θα ήθελα να τονίσω ότι το ζήτημα της δίκαιης κατανομής των βαρών αποτελεί ένα από τα σημαντικότερα θέματα στα πλαίσια των διαπραγματεύσεων αυτών. Πιστεύω ότι δεν θα πρέπει να λησμονηθεί το σημείο αυτό όταν συζητήσουμε για τη διαπραγματευτική βάση της Ευρώπης.
<P>
Ψηφίσαμε εδώ στο Κοινοβούλιο τις προηγούμενες εβδομάδες σχετικά με τα βασικά ζητήματα της Agenda 2000. Ψηφίσαμε σχετικά με τη διαρθρωτική και τη γεωργική πολιτική. Σύμφωνα με τους υπολογισμούς μου το τελικό αποτέλεσμα θα είναι σημαντικά δαπανηρότερο από ότι συζητήθηκε στα πλαίσια των διαπραγματεύσεων για την Agenda 2000, σύμφωνα τουλάχιστον με δημοσιεύματα εφημερίδων που διάβασα. Νομίζω ότι είναι επικίνδυνο κάτι τέτοιο, υπάρχει δηλαδή ο κίνδυνος να μην καταλήξουμε σε συμφωνία σχετικά με τις δημοσιονομικές προοπτικές. Για να υπάρξει συμφωνία, νομίζω ότι απαιτούνται 314 ψήφοι, ενώ βλέποντας το συσχετισμό ψήφων για σημαντικά ζητήματα που συζητούμε, βλέπω να διίστανται έντονα οι διάφορες ομάδες. Προειδοποιώ λοιπόν, να μη θεωρηθεί δεδομένο ότι εφόσον συμφωνήσει το Συμβούλιο για σημαντικές περικοπές, το Κοινοβούλιο θα συμφωνήσει αυτομάτως. Φοβούμαι πως κάτι τέτοιο δεν θα γίνει, οπότε θα αναγκαστούμε να κάνουμε χρήση του άρθρου 203, κάτι που σημαίνει ότι το αποτέλεσμα θα είναι κατά πολύ δαπανηρότερο από ότι θα ήθελαν γενικά οι Υπουργοί Οικονομικών και από ότι θα ήταν σκόπιμο στα πλαίσια της εισαγωγής του ευρώ και ότι αυτή συνεπάγεται.
<P>
Είμαι μέλος της επιτροπής γεωργίας και ανάπτυξης της υπαίθρου, γι' αυτό και θα ήθελα να κάνω ορισμένες παρατηρήσεις για τη γεωργία. Εφιστώ την προσοχή σας στη γενική πεποίθηση που φαίνεται να επικρατεί, ότι δηλαδή οι δαπάνες που διατίθενται στη γεωργία αποτελούν σπατάλη. Δεν αναφέρομαι μόνο στη σημερινή διαδήλωση. Πολύ συχνά ακούω να λέγεται ότι ο μισός ευρωπαϊκός προϋπολογισμός διατίθεται υπέρ του 3 % του πληθυσμού κλπ. Πιστεύω ότι κάτι τέτοιο θα πρέπει να το δούμε στη συνολική προοπτική των φορολογικών δαπανών. Βλέποντας την φορολογική πίεση στην Ευρώπη, περίπου το 50 % του ΑΕΠ, οι υπολογισμοί μου λένε ότι το 2 % περίπου κατευθύνεται σ' αυτό το 5 % του πληθυσμού. Σίγουρα δεν είναι υπερβολικά τα στοιχεία αυτά. Φυσικά οφείλουμε να αγρυπνούμε για να μην υπάρχουν σπατάλες, για να μην υπάρχουν άλλα πλεονάσματα, δηλαδή για να παραμείνει η παραγωγή εντός συγκεκριμένων ορίων. Θα πρέπει ωστόσο να διατηρηθεί η ουσία της γεωργικής πολιτικής στην Ευρώπη, κάτι που εύχομαι να θεωρήσει ως στόχο της και η γερμανική προεδρία.

<SPEAKER ID=144 LANGUAGE="FR" NAME="Pasty">
Κύριε Πρόεδρε του Συμβουλίου, μας είπατε πριν λίγο ότι στη συνολική δέσμευση που ελπίζετε ότι θα προχωρήσει από τώρα και μέχρι τη Σύνοδο Κορυφής του Βερολίνου, δεν θα υπάρχει νικητής και ηττημένος.
<P>
Σήμερα, παρατηρήσαμε ότι στο Στρασβούργο υπήρχαν πολλά γαλλικά και γερμανικά τρακτέρ. Αν οι πληροφορίες μου είναι ακριβείς, θα υπάρχουν πολλά τρακτέρ στις 22 Φεβρουαρίου στις Βρυξέλλες, τα οποία θα μαζευτούν από όλη την Ευρωπαϊκή Ένωση.
<P>
Κατανοούμε τις ανησυχίες των αγροτών. Η Κοινή Γεωργική Πολιτική είναι η βασική κοινή πολιτική της Ευρωπαϊκής Ένωσης. Ανησυχούν επειδή δεν μπορούν να ενταχθούν στις προτάσεις της Επιτροπής. Εκπλήσσομαι μάλιστα που ο κ. Fischler δεν βρίσκεται στα έδρανα της Επιτροπής, ενώ οι δύο άλλοι ενδιαφερόμενοι Επίτροποι για την Ατζέντα 2000 βρίσκονται εκεί. Οι προτάσεις της Επιτροπής θα επιφέρουν μία μείωση των τιμών που δεν θα αντισταθμιστεί ολοκληρωτικά, αν όμως οι πληροφορίες μου είναι ακριβείς, το Συμβούλιο προσανατολίζεται προς πιο μικρές μειώσεις των τιμών με μία μείωση των αντισταθμιστικών ενισχύσεων.
<P>
Θα ήθελα, συνεπώς, να μας εξηγήσετε πώς, ενώ το γεωργικό εισόδημα σημείωσε πτώση σχεδόν κατά 4 % σε όλη την Ευρωπαϊκή Ένωση το 1998, θα φροντίσετε να μην υπάρχει ηττημένος από την πλευρά των αγροτών όταν θα παρουσιαστεί το τελικό πακέτο; Θα ήθελα να μάθω τι σκέφτεστε σήμερα στο Συμβούλιο επί του θέματος.

<SPEAKER ID=145 LANGUAGE="PT" NAME="Miranda">
Κύριε Πρόεδρε, θα ήθελα πρώτα απ' όλα να πω ότι προφανώς όλοι μας συμφωνούμε πως δεν πρέπει να αναβάλλεται επ' αόριστον η κατάληξη σε συμφωνία για ένα θέμα τόσο σημαντικό όπως είναι αυτό. Θα προσέθετα όμως ότι είναι προτιμότερο να έχουμε μια καλή συμφωνία παρά να καταλήξουμε πάση θυσία σε οποιαδήποτε συμφωνία. Με άλλα λόγια, το ζητούμενο δεν είναι να φθάσουμε πάση θυσία σε μια συμφωνία, αλλά να αναζητήσουμε πράγματι μια καλή συμφωνία, πόσον μάλλον διότι αυτή θα ισχύει για μία επταετία.
<P>
Προκύπτει ένα ζήτημα στο οποίο υποβόσκει μία υπαρκτή δυσκολία και το οποίο, προφανώς, οφείλω να αναφέρω: τόσο στην αρχική πρόταση της Επιτροπής όσο, στη συνέχεια, στις διάφορες προτάσεις που κυκλοφόρησαν στο Συμβούλιο, διαπιστώνουμε ανελλιπώς την ίδια κατάσταση, δηλαδή μία μείωση του ποσοστού των ιδίων πόρων της Κοινότητας - από 1, 27 % σε 1, 13 % στην περίπτωση της πρότασης της Επιτροπής -, που θα επιτευχθεί πάντοτε και αποκλειστικά σε βάρος της μείωσης των διαρθρωτικών πόρων και της περικοπής των διαρθρωτικών δράσεων. Πώς είναι δυνατόν να αποδεχθούμε αυτή την κατάσταση;
<P>
Θα επιθυμούσα, συνεπώς, να απευθύνω την εξής ερώτηση στο Συμβούλιο: πώς συμβιβάζεται η συγκεκριμένη κατάσταση με μία θεμελιώδη αρχή που διατρανώνεται στις Συνθήκες, με την αρχή της οικονομικής και κοινωνικής συνοχής; Και όσον αφορά τους ιδίους πόρους, κύριε Πρόεδρε του Συμβουλίου, τί έχετε να μας πείτε επ' αυτού του θέματος;

<SPEAKER ID=146 LANGUAGE="EN" NAME="Nicholson">
Κύριε Πρόεδρε, καλωσορίζω τον Προεδρεύοντα του Συμβουλίου εδώ σήμερα το απόγευμα. Θα μπορούσε να μας πει, πρώτον, πόση πίεση υφίσταται από το Συμβούλιο των Υπουργών Οικονομικών για να επιφέρει μία συμφωνία μέσα στα δημοσιονομικά όρια που απαιτούν; Θα είναι ικανός, σε πιο μακροπρόθεσμο επίπεδο, να επιφέρει μία συμφωνία, με την οποία η Ευρωπαϊκή Ένωση θα μπορέσει να χρηματοδοτήσει τις επιπλέον ενισχύσεις που απαιτούνται, εξαιτίας των περικοπών στις τιμές; Μήπως είναι καιρός να αντιμετωπίσουμε την πραγματικότητα και να αποδεχθούμε ότι αυτή η μεταρρύθμιση, έτσι όπως προτείνεται, δεν θα λειτουργήσει; Θα επιβαρύνει περισσότερο τον προϋπολογισμό και ο καταναλωτής δεν θα αποκομίσει κάποιο όφελος. Όλα θα τα καρπωθούν οι μεσάζοντες και οι λιανοπωλητές.
<P>
Είδαμε σήμερα εδώ τη διαδήλωση και γνωρίζουμε ότι η γεωργία σε όλη την επικράτεια της Ευρώπης βρίσκεται σε σοβαρή κατάσταση. Το πρόβλημά μου είναι πως όταν πηγαίνω στους αγρότες της περιοχής μου και τους μιλάω για 30 % περικοπές στο βόειο κρέας και 15 % περικοπές στο γάλα δεν καταλαβαίνουν. Στην πραγματικότητα, είτε δεν το καταλαβαίνουν είτε δεν θέλουν να το καταλάβουν. Οι πιο πρόσφατες στατιστικές δείχνουν μία πτώση 57 % στο εισόδημα της περιοχής μου κατά το 1998. Αυτή η πτώση βρίσκεται στην κορυφή των άλλων σοβαρών πτώσεων το 1996 και το 1997.
<P>
Για να επανέλθω στο θέμα των περιφερειών, αντιλαμβάνομαι ότι χθες ο Προεδρεύων του Συμβουλίου συνάντησε στη Βόννη τον αρχηγό του κόμματός μου, τον κ. David Trimble, πρώτο τη τάξει διορισμένο υπουργό της Συνέλευσης της Βορείου Ιρλανδίας. Αντιλαμβάνομαι ότι κατά τη συνάντηση συζητήσατε μαζί του για την ενίσχυση της Βορείου Ιρλανδίας στα πλαίσια του στόχου 1 και για τη μελλοντική μας θέση. Όπως θα γνωρίζετε, η πολιτική στη Βόρειο Ιρλανδία βρίσκεται αυτή τη στιγμή σε μία πολύ ευαίσθητη φάση. Μήπως θα μπορούσατε να μας πείτε εάν μπορέσατε να τον καθησυχάσετε για το ότι το Συμβούλιο θα υποστηρίξει τη Βόρειο Ιρλανδία στο μέλλον; Είναι γεγονός ότι εάν η Δημοκρατία της Ιρλανδίας και οι παραμεθόριες επαρχίες αποκτήσουν το καθεστώς του στόχου 1, ενώ η Βόρειος Ιρλανδία όχι, αυτό θα είναι απαράδεκτο.

<SPEAKER ID=147 LANGUAGE="IT" NAME="Amadeo">
Κύριε Πρόεδρε, η συνεδρίαση του Συμβουλίου ECOFIN της 8ης Φεβρουαρίου σημάδεψε εκ των πραγμάτων την αποτυχία των διαπραγματεύσεων για την Ατζέντα 2000. Στους κόλπους των Δεκαπέντε λείπει η συναίνεση που απαιτείται για την υποβολή κοινού κειμένου που να ορίζει το απαραίτητο χρηματοδοτικό πλαίσιο, προκειμένου να μπορέσουν να επιτρέψουν οι Υπουργοί Οικονομικών στους ομόλογούς τους υπουργούς Γεωργίας να θέσουν σε εφαρμογή την πολυσυζητημένη μεταρρύθμιση της κοινής γεωργικής πολιτικής. Ο γερμανός υπουργός Lafontaine υπερέβαλε και, αντί να περιοριστεί στη συζήτηση των γεωργικών δαπανών, των διαρθρωτικών δαπανών και των ιδίων πόρων, θέλησε να διευρύνει ακόμη περισσότερο τη συζήτηση, με αποτέλεσμα να δημιουργηθεί ασυμφωνία και να αποφασιστεί, στην πράξη, η σταθεροποίηση των δαπανών για την περίοδο 2000-2006.
<P>
Οι χώρες που τάσσονται υπέρ του παγώματος των γεωργικών δαπανών ευθυγραμμίστηκαν πράγματι με τις αποφάσεις της γερμανικής προεδρίας αφήνοντας το ζήτημα της ΚΓΠ σε στάδιο ανησυχητικού αδιεξόδου, ενώ έξω από την αίθουσα η δυσαρέσκεια των γεωργών αρχίζει να γίνεται πραγματικά ανησυχητική, λαμβάνοντας επίσης υπόψη ότι τις επόμενες μέρες οι σημερινοί διαδηλωτές θα ενωθούν με τους διαδηλωτές όλης της υπόλοιπης Ευρώπης.

<SPEAKER ID=148 LANGUAGE="ES" NAME="Βarσn Crespo">
Κύριε Πρόεδρε, κύριε Προεδρεύοντα του Συμβουλίου, θέλω να κάνω τέσσερις συγκεκριμένες ερωτήσεις. Πρώτον, οι εργασίες γίνονται βάσει της πρότασης της Επιτροπής ή βάσει του μέσου όρου που εξήγγειλε η αυστριακή προεδρία; Δεύτερον, όταν δηλώνεται ότι οι πρωταρχικοί στόχοι της Ένωσης είναι η ενίσχυση του ευρώ και η δημιουργία απασχόλησης, ποια μέσα αποδίδονται στις δημοσιονομικές προοπτικές; Τρίτον, όσον αφορά τον ισορροπημένο καταμερισμό των επιβαρύνσεων, πώς θα διορθωθεί το γεγονός ότι, στη γεωργική πολιτική, το 20 % των γεωργών βαρύνεται με το 80 % των πόρων; Και τέταρτον, όσον αφορά τη διεύρυνση, σχεδιάζεται να εφαρμοσθεί, συγκεκριμένα στη γεωργία και στα διαρθρωτικά ταμεία, διαχωρισμός των κονδυλίων και επίσης, αν η λογική της διεύρυνσης δεν συμπίπτει με τη λογική του Ταμείου Συνοχής, στο περιφερειακό πεδίο;

<SPEAKER ID=149 NAME="Χατζηδάκης">
Κύριε Πρόεδρε, διαπιστώνω κι εγώ ότι υπάρχει μία καθυστέρηση στις διαπραγματεύσεις στο Συμβούλιο. Εάν συνεχίσετε, κύριε Υπουργέ, με αυτούς τους ρυθμούς, χωρίς να θέλω να μεμφθώ εσάς προσωπικά ή τη γερμανική Προεδρία, νομίζω ότι δεν θα ανταποκριθήτε στο χρονοδιάγραμμα το οποίο έχετε θέσει. Από κει και πέρα είναι σαφές ότι το Ευρωπαοκό Κοινοβούλιο - αντίθετα με το Συμβούλιο- μετά από δύσκολες συζητήσεις μπόρεσε και έχει ξεκάθαρες θέσεις πάνω στα ζήτηματα της Ατζέντα 2000.
<P>
Προτεραιότητες του Κοινοβουλίου για τον κανονισμό πλαίσιο έχουν τεθεί ήδη από τον περασμένο Νοέμβριο και μπορώ ενδεικτικά να αναφέρω ορισμένες.
<P>
Πρώτον, λέμε να διατεθεί το 0, 46 % του κοινοτικού ΑΕΠ για διαρθρωτικές δράσεις. Καταλαβαίνω τις πιέσεις που ασκούνται από την κοινή γνώμη των πλουσίων χωρών, όμως δεν πρέπει να ξεχνούμε ότι ο προϋπολογισμός της Ευρωπαοκής «Ενωσης σήμερα, με όλους του φιλόδοξους στόχους που θέτει, ισούται με τον προϋπολογισμό της Ισπανίας.
<P>
Δεύτερον, λέμε ότι πρέπει να διατεθούν ακριβώς, και όχι περίπου, 2/3 στον στόχο 1, και να τηρηθούν τα κριτηρία που ορίζει η Επιτροπή για την ένταξη περιφερειών στο στόχο 1: θα πρέπει να συμπεριληφθούν μόνον οι περιφέρειες των οποίων το κατά κεφαλή ΑΕΠ είναι κάτω του 75 % του κοινοτικού.
<P>
Τρίτον, να δοθεί προτεραιότητα στο INTERREG και να υπάρχει ειδικό σκέλος για συνεργασία με νησιά και μεταξύ νησιωτικών περιοχών.
<P>
Τέταρτον, αντιτιθέμεθα στο αποθεματικό αποτελεσματικότητας, όπως ήταν η αρχική πρόταση της Επιτροπής. Είναι προς θετική κατεύθυνση οι προτάσεις για ένα μικρότερο αποθεματικό 4 % με εθνικές ποσοστώσεις.
<P>
Θέλω να πω επίσης δύο πράγματα ακόμα όσον αφορά το Ταμείο Συνοχής. Πρώτον, νομίζω, κύριε Υπουργέ, ότι πρέπει να σεβασθούμε τη Συνθήκη, η οποία προβλέπει ότι οι χώρες μέλη που έχουν κάτω του 90 % του ΑΕΠ πρέπει να συμμετέχουν στο Ταμείο Συνοχής και, δεύτερον, θέλω να μου πείτε πόσο θα ληφθούν υπόψη οι θέσεις του Κοινοβουλίου, διότι προφανώς το Ευρωπαοκό Κοινοβούλιο δεν είναι διατεθειμένο να αποστεί από τις θέσεις του. Προφανώς θα κάνουμε συζητήσεις και διαπραγματεύσεις, αλλά δεν μπορούμε να υιοθετήσουμε θέσεις οι οποίες είναι τελείως αντίθετες με αυτές τις προτεραιότητες.

<SPEAKER ID=150 LANGUAGE="ES" NAME="Carnero Gonzαlez">
Κύριε Πρόεδρε, κύριε Προεδρεύοντα του Συμβουλίου, δεν ξέρω αν η Προεδρία του Συμβουλίου έχει πλήρη επίγνωση του γεγονότος ότι, αυτή την εποχή, μεγάλα τμήματα της ευρωπαϊκής κοινής γνώμης αισθάνονται την Ατζέντα 2000 σαν απειλή και όχι ακριβώς σαν ανάγκη ή σαν ευκαιρία. Και δεν ξέρω επίσης αν η Προεδρία του Συμβουλίου έχει επίγνωση του ότι αυτό οφείλεται σε μεγάλο βαθμό στο πώς προσεγγίζουν τις εργασίες η Αυστρία και, τώρα, η Γερμανία. Προσωπικά πιστεύω πως το κάνουν με τρόπο υπερβολικά μονόπλευρο και λαμβάνοντας επιπλέον υπόψη την πίεση της κοινής γνώμης τους και όχι ένα κοινό όραμα της Ευρωπαϊκής Ένωσης, όπως θα άρμοζε στα καθήκοντά τους.
<P>
Είναι σαφές ότι το αρχικό πρόβλημα έγκειται, από τη δική μου σκοπιά, στο ότι το ανώτατο όριο των ίδιων πόρων είναι ανεπαρκές. Αλλά επίσης, φυσικά, και στο ότι η συζήτηση έχει μεταφερθεί στα έξοδα και έχει λησμονηθεί το ζήτημα των εσόδων. Χωρίς αμφιβολία λείπει μια συμφωνία που όχι μόνο να εγγυάται, αλλά και να αναπτύσσει, την αρχή της οικονομικής και κοινωνικής συνοχής και, φυσικά, τα μέσα της. Και λείπει επίσης η διεξαγωγή μιας ουσιαστικής συζήτησης, όχι τόσο για το πώς θα μειωθούν αυτά τα μέσα, αλλά για το πώς θα αυξηθούν δίκαια οι συνεισφορές όλων των κρατών. Για παράδειγμα, τι γνώμη έχει η Προεδρία του Συμβουλίου για την πρόταση συμπερίληψης του κριτηρίου της σχετικής ευημερίας στον τίτλο των εσόδων; Συμφωνεί η Προεδρία με τη γαλλική πρόταση για ένα είδος επιθετικότητας - που για μένα είναι απαράδεκτο - όσον αφορά το Ταμείο Συνοχής;

<SPEAKER ID=151 LANGUAGE="DE" NAME="Schroedter">
Κύριε Πρόεδρε, θέλω να απευθύνω δύο ερωτήσεις στο Συμβούλιο. Η πρώτη αφορά τις προενταξιακές ενισχύσεις οι οποίες πρόκειται να συντονισθούν στην επιτροπή του προγράμματος PHARE χωρίς την παρουσία των υποψηφίων προς ένταξη χωρών, όπως φαίνεται τουλάχιστον επί του παρόντος. Κατά πόσο είναι δυνατόν να χαρακτηρισθεί ως εταιρική μία τέτοιου είδους προενταξιακή στρατηγική;
<P>
Η δεύτερη ερώτηση προς το Συμβούλιο αφορά την περιφερειακή πολιτική και τα διαρθρωτικά ταμεία στην Ευρωπαϊκή Ένωση. Ποιά αξία έχουν οι αρχές της εταιρικής σχέσης για το Συμβούλιο στον κανονισμό για τα διαρθρωτικά ταμεία και ιδιαίτερα η συμμετοχή των εταίρων σε θέματα περιβάλλοντος, η συμμετοχή της ΜΚΟ για το περιβάλλον, η συμμετοχή των εκπροσώπων για την ισότητα ευκαιριών και η συμμετοχή των κοινωνικών εταίρων;

<SPEAKER ID=152 LANGUAGE="DE" NAME="Walter">
Κύριε Πρόεδρε του Συμβουλίου, χθες βράδυ διαπιστώσαμε ότι υπάρχει ευρύτατη συμφωνία για τα προενταξιακά ταμεία. Ακόμα και αν η αυστριακή Προεδρία επέτυχε ήδη μία συναίνεση, ή επακριβέστερα ακόμα και αν επετεύχθη συναίνεση κατά τη διάρκεια της αυστριακής Προεδρίας, θέλω φυσικά να ρωτήσω ακόμα μια φορά, κατά πόσο μπορείτε να λάβετε υπόψη τα όσα αποφάσισε σχετικά το Κοινοβούλιο; Χθες είδαμε ότι έχει γίνει μια καλή αρχή, αλλά θεωρώ πως πρέπει να καταστήσετε για ακόμα μια φορά σαφές κατά πόσο υπάρχουν εδώ πραγματικά περιθώρια ελιγμών.
<P>
Θα ήθελα να πω ακόμα κάτι για τα διαρθρωτικά ταμεία. Η παρούσα συζήτηση που επικεντρώνεται στη σταθεροποίηση των δαπανών και στη δίκαιη κατανομή των βαρών είναι οπωσδήποτε σωστή, αλλά στην Ευρωπαϊκή Ένωση υπάρχει ακόμα ένα καθήκον που θα πρέπει να πραγματευθούμε παράλληλα. Πρόκειται για το ζήτημα της δημιουργίας θέσεων εργασίας.Θέλω να ταχθώ εδώ υπέρ των διαρθρωτικών ταμείων και της διατήρηση των εν λόγω πολιτικών στον μεγαλύτερο δυνατό βαθμό. Οι διαρθρωτικές ενισχύσεις στοχεύουν σε αναπτυξιακά πρότυπα με μέλλον και σε τομείς της οικονομίας, εντός των οποίων υπάρχει το δυναμικό για τη δημιουργία νέων δυνατοτήτων απασχόλησης. Έχει το Συμβούλιο πλήρη συνείδηση του γεγονότος ότι εδώ θα πρέπει να δημιουργήσουμε ένα κέντρο βάρους; Η καταπολέμηση της ανεργίας και η δημιουργία θέσεων εργασίας κατέχουν ύψιστη προτεραιότητα και στην Ατζέντα 2000, μια προτεραιότητα που στον τομέα αυτό υλοποιείται με πολύ καλό τρόπο.

<SPEAKER ID=153 LANGUAGE="ES" NAME="Arias Caete">
Κύριε Πρόεδρε, κύριε Προεδρεύοντα του Συμβουλίου, κύριοι Επίτροποι, ο Προεδρεύων του Συμβουλίου δήλωσε ότι η επιλογή του Βερολίνου ως έδρας του Ευρωπαϊκού Συμβουλίου είναι ένα σύμβολο της σημασίας που αποδίδει η Προεδρία στην έγκαιρη ολοκλήρωση της Ατζέντας 2000, ώστε το Ευρωπαϊκό Κοινοβούλιο να περατώσει τις νομοθετικές διαδικασίες του πριν από τις ευρωεκλογές.
<P>
Δήλωσε ότι η τελική συμφωνία δεν πρέπει να έχει ούτε κερδισμένους ούτε χαμένους και ότι κερδισμένη πρέπει να είναι η Ευρώπη. Είμαστε σύμφωνοι. Μας είπε, όμως, επίσης ότι στην προκειμένη περίπτωση δεν θα υπάρχουν πρόσθετοι δημοσιονομικοί πόροι και, προπαντός, επέμεινε ότι πρέπει να κατανεμηθεί πιο δίκαια το δημοσιονομικό βάρος.
<P>
Ωστόσο, κύριε Προεδρεύοντα του Συμβουλίου, μέχρι σήμερα, όλες οι προτάσεις που έχει υποβάλει η Προεδρία στα κοινοτικά όργανα, είτε σε επίσημα έγγραφα είτε σε non papers , δεν δείχνουν να αναζητούν έναν συμβιβασμό που να κατανέμεται εξίσου σε όλους τους συμμετέχοντες, αλλά, μάλλον, αντικατοπτρίζουν αποκλειστικά την απόφαση να μειωθούν οι κοινοτικές δαπάνες σε πείσμα κάθε λογικής αιτιολογίας.
<P>
Διότι - με όλο τον σεβασμό, κύριε Πρόεδρε - η μείωση των γεωργικών δαπανών σε σχεδόν 41.770 εκατομμύρια ευρώ (σχεδόν 6.000 εκατομμύρια ευρώ ετησίως), η μείωση της κατηγορίας 2 σε 47.000 εκατομμύρια ευρώ, χωρίς αιτιολόγηση, παρά τις εκθέσεις για τη συνοχή που δημοσιεύει η Επιτροπή (σχεδόν 6.714 εκατομμύρια ευρώ ετησίως), δεν μοιάζουν να αντικατοπτρίζουν έναν συμβιβασμό χωρίς κερδισμένους και χαμένους, αλλά μόνο με χαμένους: τις χώρες της συνοχής, στους ώμους των οποίων μπορεί να πέσει η διεύρυνση.
<P>
Ρωτώ, επομένως, τη γερμανική Προεδρία: πότε θα παρουσιάσει η Προεδρία πραγματικά ισορροπημένες προτάσεις συμβιβασμού, στις οποίες να συμμετέχουν όλα τα κράτη μέλη, καθένα με εκχωρήσεις - προφανώς - που να καθιστούν δυνατή μια έγκαιρη συμφωνία;
<P>
Διότι, μέχρι σήμερα, κύριε Προεδρεύοντα του Συμβουλίου, στις άτυπες διαπραγματεύσεις μεταξύ του Κοινοβουλίου και του Συμβουλίου, ελάχιστη πρόοδο βλέπουμε: το Κοινοβούλιο εκθέτει τις απόψεις του και το Συμβούλιο τις λαμβάνει δεόντως υπόψη.
<P>
Έτσι συνέβαινε με την αυστριακή Προεδρία και έχουμε πολύ λίγο καιρό μπροστά μας για να συνάψουμε σημαντικές συμφωνίες.

<SPEAKER ID=154 LANGUAGE="ES" NAME="Colom i Naval">
Κύριε Πρόεδρε, κύριε Προεδρεύοντα του Συμβουλίου, επιτρέψτε μου να συνδέσω την αρχή της παρέμβασής σας με το τέλος. Είπατε ότι η πρώτη προτεραιότητα είναι η Ατζέντα 2000, να την ολοκληρώσετε εγκαίρως, και ταυτόχρονα είπατε ότι θέλετε τη συνεργασία μας.
<P>
Πιστεύω ότι εδώ υπολείπεσθε της πραγματικότητας. Δεν είναι ότι τη θέλετε, αλλά ότι τη χρειάζεστε. Διότι οι δημοσιονομικές προοπτικές αποτελούν τμήμα της Διοργανικής Συμφωνίας και, εξ ορισμού, η Διοργανική Συμφωνία είναι μια συμφωνία μεταξύ οργάνων. Και, επομένως, δεν φθάνει να επιτύχετε συμφωνία με τα μέλη του Συμβουλίου· πρέπει να κάνετε μια πρόταση που να ικανοποιεί το Κοινοβούλιο και, όπως υπενθύμισε ο κ. Mulder, χρειάζονται 314 ψήφοι για την έγκρισή της.
<P>
Τι προτάσεις έχετε που να μπορούν να μας ικανοποιήσουν; Έχετε προβλέψει ήδη έναν μηχανισμό ευελιξίας ή προτιμάτε να εφαρμόσουμε το άρθρο 203;
<P>
Δεν μπορείτε να ζητάτε περισσότερη Ευρώπη, με όλες τις έννοιες, περισσότερες πολιτικές, καταπολέμηση της ανεργίας και διεύρυνση, και να μας προσφέρετε λιγότερα χρήματα προς τούτο. Πιστεύω ότι θα πρέπει να κάνετε εδώ μια σαφή πρόταση για αυτό το θέμα και αν μου επιτρέπετε - και μ' αυτό τελειώνω, κύριε Πρόεδρε - να σημειώσουμε πως υπάρχει σοσιαλδημοκρατική πλειοψηφία στο Συμβούλιο;

<SPEAKER ID=155 LANGUAGE="DE" NAME="Goepel">
Κύριε Πρόεδρε, αξιότιμε κύριε Πρόεδρε του Συμβουλίου, με εξαίρεση την έκφραση «Συμβούλιο Υπουργών Γεωργίας», κατορθώσατε να μιλάτε για δέκα ολόκληρα λεπτά χωρίς να αναφέρετε ούτε μία λέξη για το περιεχόμενο της μεταρρύθμισης της γεωργικής πολιτικής και αυτό με πονά ως εκπρόσωπο της πολιτικής μου ομάδας στην Επιτροπή Γεωργίας και Ανάπτυξης της Υπαίθρου. Συνεπώς θα παραιτηθώ μάλλον από την ερώτηση που ήθελα να σας απευθύνω σχετικά με τη γνώμη σας για την προαιρετική σύνδεση με την έκταση γης, διότι ασφαλώς δεν θα είσαστε σε θέση να μου απαντήσετε.
<P>
Ωστόσο θα ήθελα να μάθω το εξής. Σε μία μεγάλη γερμανική εφημερίδα διάβασα ότι από το 2002 για τα γεωργικά προϊόντα, από το 2004 για το βόειο κρέας και από το 2005 για τα γαλακτομικά προϊόντα η αντισταθμιστική ενίσχυση των τιμών θα μειωθεί κατά 3 % σωρευτικά και ετησίως. Διάβασα ακόμα ότι υπάρχει η πρόθεση να επιστρέφεται στην ύπαιθρο μόνο το 25 % αυτών των περικοπών για ειδικά μέτρα, έτσι ώστε το 75 % των περικοπών να επιστρέφει στον κοινοτικό προϋπολογισμό. Και σας ρωτώ ξεκάθαρα: εάν διαγραφεί αυτό το 75 % από τις ενισχύσεις, δεν σημαίνει τούτο μια σκανδαλώδη αύξηση για μερικά κράτη που είναι καθαροί εισφορείς; Από αυτό προκύπτει μία περαιτέρω ανακατανομή σε βάρος εκείνων που πληρώνουν ήδη ένα μεγάλο μέρος στην ΕΕ και λαμβάνουν πολύ λιγότερα. Θα ήμουν ευγνώμων αν θα μπορούσε να συζητηθεί λίγο περισσότερο το θέμα αυτό στο πλαίσιο της Ατζέντα 2000, που έχει βέβαια κάποια μικρή σχέση με τη γεωργική πολιτική.

<SPEAKER ID=156 LANGUAGE="DE" NAME="Jφns">
Κύριε Πρόεδρε, είχαμε ήδη χθες την ευκαιρία να ανταλλάξουμε απόψεις με την Προεδρία του Συμβουλίου σχετικά με τα αιτήματα του Σώματος ως προς το κοινωνικό ταμείο. Αλλά κανείς δεν γνωρίζει καλύτερα από εσάς κύριε Πρόεδρε του Συμβουλίου ότι τα πολιτικά αιτήματα στέφονται με επιτυχία μόνο όταν επαναλαμβάνονται επίμονα. Χθες εκφράσατε τη συμπάθεια της γερμανικής Προεδρίας για τα αιτήματά μας. Ωστόσο θα ήθελα να σας ρωτήσω και πάλι επισήμως εάν η γερμανική Προεδρία είναι σε δεδομένη περίπτωση διατεθειμένη να υποστηρίξει με έμφαση και ενώπιον του Συμβουλίου τα ακόλουθα σημεία: ότι στο μέλλον το 15 % των κονδυλίων του κοινωνικού ταμείου θα πρέπει να διατίθεται για προληπτικές πολιτικές που αφορούν την αγορά εργασίας και ειδική προώθηση των γυναικών, ότι μέσω του κοινωνικού ταμείου θα αποκτήσουν και εκείνοι που έχουν ήδη υποστεί κοινωνικό αποκλεισμό μια ευκαιρία να βρουν εργασία, ότι τα κράτη μέλη θα δεσμευθούν και για τους πέντε τομείς παρέμβασης, ότι οι ομάδες στόχος θα κατονομασθούν κεντρικά καθώς και ότι στο μέλλον το 1 % των κονδυλίων του κοινωνικού ταμείου θα δεσμεύεται για συνολικές επιχορηγήσεις σε τοπικά προγράμματα.

<SPEAKER ID=157 LANGUAGE="ES" NAME="Izquierdo Collado">
Κύριε Πρόεδρε, κύριε Προεδρεύοντα του Συμβουλίου, έχουμε επίγνωση του ότι βρισκόμαστε σε μια ιδιαίτερη στιγμή, κατά την οποία προγραμματίζουμε τα επόμενα επτά χρόνια, πριν πραγματοποιηθεί η διεύρυνση, που θα μεταμορφώσει τόσα και τόσα πράγματα. Η ατμόσφαιρα στην οποία διεξάγονται οι διαπραγματεύσεις δεν φαίνεται ακριβώς αισιόδοξη, αλλά υπάρχει μια αόριστη, αλλά όχι γι' αυτό λιγότερο πραγματική, ατμόσφαιρα επανεθνικοποίησης.
<P>
Δεν θέλω να κάνω παρά μόνο μία ακόμη παρατήρηση σχετικά με τις διαρθρωτικές πολιτικές. Είπατε ότι θεωρείτε την αλληλεγγύη βασικό συστατικό της Ευρωπαϊκής Ένωσης. Η αλληλεγγύη, σε διαρθρωτικά θέματα, δεν είναι αλληλεγγύη που παραχωρείται καταδεκτικά, αλλά αλληλεγγύη που επιβάλλεται, ακριβώς, από την ενιαία αγορά.
<P>
Η ερώτησή μου είναι: θα συνεχίσει να αποτελεί αντικείμενο δαπανών των διαρθρωτικών πολιτικών; Θα διατηρηθεί το Ταμείο Συνοχής; Θα γίνει δεκτό το επίπεδο προϋπολογισμού των 270.000 εκατομμυρίων ευρώ που προτείνει η Επιτροπή και που ουκ ολίγοι βουλευτές θεωρούμε ως το ελάχιστο;

<SPEAKER ID=158 LANGUAGE="FI" NAME="Myller">
Αξιότιμε κύριε Πρόεδρε, αξιότιμε κ. Προεδρεύοντα του Συμβουλίου, ελπίζω να απαντήσετε σε τρεις ερωτήσεις. Η Επιτροπή προτείνει, και το Κοινοβούλιο στηρίζει αυτήν την πρόταση, οι σημερινές περιφέρειες του Στόχου 6 να συμπεριληφθούν στη νέα περιφέρεια του Στόχου 1, και αυτή η τροποποίηση αιτιολογείται πολύ σωστά με το επιχείρημα ότι η βόρεια χωροταξία με τις μεγάλες αποστάσεις, μακριά από τα ευρωπαϊκά κέντρα, θέτει τις περιφέρειες του σημερινού στόχου 6 σε περισσότερο μειονεκτική θέση από πολλές άλλες περιφέρειες. Πώς έχει προωθηθεί η εξέταση του συγκεκριμένου θέματος στο Συμβούλιο;
<P>
Το θέμα της απασχόλησης έχει αναδειχθεί σε μεγάλο βαθμό σε κεντρικό θέμα σε ευρωπαϊκό επίπεδο, και όχι λιγότερο κατά τη διάρκεια της Προεδρίας της Γερμανίας. Πώς αντικατοπτρίζεται αυτό στις διαπραγματεύσεις για τη διαρθρωτική πολιτική; Υπάρχει η πρόθεση το θέμα της απασχόλησης στα κριτήρια του Στόχου 1 και του Στόχου 3, να λάβει πιο σημαντική θέση από αυτή που κατέχει σήμερα;
<P>
Η συνεργασία μεταξύ των παραμεθόριων περιοχών αντιμετωπίζεται συχνά ως συνεργασία που συνδέεται απλώς με τα σύνορα. Υπάρχει τώρα η πρόθεση να αναπτυχθεί ιδιαίτερα η διασυνοριακή περιφερειακή συνεργασία, όπου οι παραμεθόριες περιοχές να αντιμετωπίζονται στα πλαίσια μιας ευρύτερης συνεργασίας;

<SPEAKER ID=159 NAME="Verheugen">
Κύριε Πρόεδρε, κυρίες και κύριοι θα ήθελα πολύ να απαντήσω στις ερωτήσεις σας. Σημείωσα 83 ερωτήσεις. Έχω στη διάθεσή μου 83 λεπτά; Όχι! Συνεπώς είμαι αναγκασμένος να προσπαθήσω να συμπτύξω τα ουσιαστικότερα συμπλέγματα ερωτήσεων και να δώσω περιληπτικές απαντήσεις.
<P>
Καταρχάς όλες οι ερωτήσεις που αναφέρονται σε δήθεν αποτελέσματα είναι άνευ αντικειμένου. Δεν υπάρχουν αποτελέσματα άλλα εκτός των δύο που κατονόμασα. Υπάρχει μία συμφωνία στο ζήτημα του αποθεματικού αποτελεσματικότητας και μία συμφωνία στο ζήτημα της συνοχής εθνικών και κοινοτικών περιοχών στήριξης. Και οι δύο συμφωνίες εξαρτώνται από τη συνολική συμφωνία. Σας λέω εκ των προτέρων το εξής: πριν από τη Σύνοδο του Ευρωπαϊκού Συμβουλίου στο Βερολίνο δεν θα υπάρχουν προκαταρκτικά αποτελέσματα σε σχέση με όλα τα ερωτήματα που θέσατε και τούτο επειδή η σύνθεση του συνολικού πακέτου θα πρέπει να γίνει λαμβάνοντας υπόψη πάρα πολλά στοιχεία που θα σημαίνουν για τα μεμονωμένα κράτη μέλη τόσο πλεονεκτήματα όσο και μειονεκτήματα. Η συγκατάθεση των κρατών μελών θα εξαρτάται πάντα από τη συνολική ισορροπία που θα επιφέρει το πακέτο για το κάθε κράτος μέλος ξεχωριστά.
<P>
Μιλάμε εδώ για πάρα πολλά χρήματα για το κάθε κράτος. Δυστυχώς δεν παίζει κανένα ρόλο κατά πόσο μια πολιτική παράταξη έχει την πλειοψηφία στο Συμβούλιο. Σε αυτή τη διαβούλευση το κάθε κράτος θα επιδιώξει φυσικά την ικανοποίηση των αναγκών και των συμφερόντων των πολιτών του και θα προσπαθήσει να την εναρμονίσει με τους κοινούς μας ευρωπαϊκούς στόχους. Δεν υπολογίζω ότι θα κατορθώσουμε να καταλήξουμε σε προκαταρκτικά αποτελέσματα σε σημαντικά επιμέρους ζητήματα ήδη πριν από τη Σύνοδο του Βερολίνου, δεδομένου ότι το συνολικό πακέτο θα πρέπει να είναι ισορροπημένο. Οι περισσότερες ερωτήσεις αναφέρονταν σε δήθεν ήδη υπάρχουσα συμφωνία και σχέδια.
<P>
Η γερμανική Προεδρία δεν έχει υποβάλει επίσης ακόμα καμία συμβιβαστική πρόταση. Καθήκον μας ως Προεδρία δεν είναι να επιβάλουμε με όλο μας το κύρος αυτό που αντιστοιχεί στις δικές μας, στις γερμανικές αντιλήψεις. Καθήκον μας ως Προεδρία είναι καταρχάς να διερευνήσουμε σε ποια σημεία διαγράφεται η δυνατότητα κάποιου συμβιβασμού και όταν θα έρθει η ώρα να προτείνουμε έναν τέτοιο συμβιβασμό. Και αυτό ακριβώς είναι εκείνο που πρόκειται να κάνουμε. Ωστόσο εργαζόμαστε ακόμα προς την κατεύθυνση του περιορισμού των επιλογών. Σας ανέφερα ήδη μερικά παραδείγματα όπου μπορούμε από τώρα να αναγνωρίσουμε πώς αρχίζουν να διαμορφώνονται πλειοψηφίες και τελικά ίσως και η συναίνεση. Η διαδικασία αυτή όμως δεν έχει ολοκληρωθεί για κανένα από τα ουσιαστικά ζητήματα.
<P>
Ένα μέλος του Σώματος παρέπεμψε στην κοινή γνώμη στα κράτη μέλη. Αυτό είναι κάτι που τόσο εγώ όσο και η γερμανική Προεδρία θεωρούμε πολύ σημαντικό. Οφείλω μόνο να σας επιστήσω την προσοχή στο ότι δεν υπάρχει στην Ευρώπη ενιαία άποψη για τα ζητήματα αυτά. Γνωρίζω όσα λέει η κοινή γνώμη στην Ισπανία και για παράδειγμα στη Γερμανία λέγονται τα εντελώς αντίθετα πράγματα απ΄ ό, τι στην Ισπανία. Αυτό ισχύει και για άλλους τομείς Συνεπώς δεν έχει νόημα να θέλει κανείς να επηρεάσει μία Προεδρία χρησιμοποιώντας την κοινή γνώμη σε κάποιο κράτος μέλος. Θα πρέπει να επικεντρωθούμε στην εξεύρεση λύσης που θα είναι για όλους αποδεκτή και θα αντιστοιχεί στους ευρωπαϊκούς μας στόχους. Εδώ θέλω να επιβεβαιώσω με σαφήνεια ότι ένας από τους στόχους της Ατζέντα 2000 - και πραγματευόμαστε το ζήτημα αυτό ως στόχο - είναι να εστιάσουμε τις ευρωπαϊκές δυνατότητες περισσότερο στην καταπολέμηση της ανεργίας. Τούτος είναι ένας πολύ σημαντικός στόχος του συνολικού εγχειρήματος. Η ανεργία θεωρείται από τους Ευρωπαίους πολίτες ως η μεγαλύτερη των προκλήσεων και περιμένουν από μας να χρησιμοποιήσουμε τις δυνατότητές μας για να καταπολεμήσουμε αποτελεσματικά την ανεργία. Η Ατζέντα μπορεί να συμβάλει κατά πολύ στην επίτευξη αυτού του στόχου.
<P>
Επίσης θα ήθελα να σας διαβεβαιώσω ρητά ότι η Ατζέντα έχει άμεση σχέση με το ζήτημα της διεύρυνσης. Δεν πιστεύω ότι προς στιγμή είναι πράγματι σημαντικό το θέμα της ημερομηνίας. Εξάλλου ποτέ δεν είχε ορισθεί κάποια συγκεκριμένη ημερομηνία για τη διαδικασία της διεύρυνσης. Ούτε το Συμβούλιο, ούτε το Κοινοβούλιο, ούτε η Επιτροπή ούτε οι υποψήφιες χώρες είχαν κάνει ποτέ ένα τέτοιο βήμα. Η Ατζέντα 2000 δημιουργεί επίσης τις προϋποθέσεις για τη διεύρυνση. Αν δεν κατορθώσουμε να ολοκληρώσουμε τις διαδικασίες για την Ατζέντα μέχρι τον Μάρτιο, αυτό θα είναι ένα σημάδι που θα αποθαρρύνει τις υποψήφιες χώρες. Συνεπώς, είναι και τον λόγο αυτό σημαντικό να ολοκληρωθούν έγκαιρα οι διαδικασίες για την Ατζέντα.
<P>
Εν όψει της κατάστασης της σημερινής συνεδρίασης του Κοινοβουλίου, με τους αγρότες και τα τρακτέρ στους δρόμους, επιτρέψτε μου να επισημάνω πως η γεωργική πολιτική είναι μόνο ένα τμήμα του συνολικού πακέτου. Δεν πρόκειται μόνο για τη γεωργική πολιτική. Από την άποψη του οικονομικού όγκου είναι μόνο ένα τμήμα, και φυσικά το μεγαλύτερο τμήμα, σύμφωνα με τη διάρθρωση των προϋπολογισμών μας. Η μεγάλη πλειοψηφία των κρατών μελών είναι πεπεισμένη πως και η γεωργική πολιτική θα πρέπει να συμβάλει στο τελικό αποτέλεσμα, δηλαδή ότι θα πρέπει να μεταρρυθμισθεί και η γεωργική πολιτική, κατά πρώτον σε σχέση με τη συμβατότητά της με τους κανόνες ανταγωνισμού του ΠΟΕ και κατά δεύτερον σε σχέση με τις δυνατότητες χρηματοδότησης της Ευρωπαϊκής Ένωσης μετά από τη διεύρυνση.
<P>
Δεδομένου ότι τέθηκαν συγκεκριμένα ερωτήματα επί αυτού του ζητήματος, θέλω να πω με απόλυτη σαφήνεια ότι στόχος μίας ευρωπαϊκής γεωργικής πολιτικής ούτε μπορεί ούτε επιτρέπεται να είναι η διακινδύνευση ή η καταστροφή γεωργικών εκμεταλλεύσεων. Αντιθέτως, στόχος της πρέπει να είναι η κατά δύναμη διατήρηση και στο μέλλον της αγροτική οικονομίας που στηρίζεται στην αγροτική παραγωγή σε όλες τις ευρωπαϊκές περιφέρειες. Οι προτάσεις που συζητούνται - διότι δεν είναι ακόμα τίποτα παραπάνω από μια συζήτηση - δεν στρέφονται προς μία κατεύθυνση, τουλάχιστον σύμφωνα με την πεποίθηση της Προεδρίας, πράγμα που θα μας επέτρεπε να λέμε ότι στην Ευρώπη δεν θα είναι πια στο μέλλον δυνατή η αγροτική οικονομία που θα στηρίζεται στην αγροτική παραγωγή.
<P>
Καταλαβαίνω ότι θα επιθυμούσατε να συζητήσουμε ήδη τώρα συγκεκριμένα για τετελεσμένες αποφάσεις. Ωστόσο, αυτό δεν είναι δυνατόν, επειδή η πορεία που ακολουθούμε με τις διαπραγματεύσεις επιβάλλει να γίνει τον Μάρτιο η συγκρότηση του συνολικού πακέτου. Σε συνεργασία μεταξύ Προεδρίας και Κοινοβουλίου επιλέξαμε μία διαδικασία που θα εξελιχθεί πολύ γρήγορα. Η ταχύτητα των συναντήσεών μας έχει αυξηθεί και το υλικό των συζητήσεων πολλαπλασιάζεται. Έχουμε πλήρη επίγνωση του γεγονότος ότι χρειαζόμαστε τη συγκατάθεση του Κοινοβουλίου. Η Προεδρία επισημαίνει και στη διάρκεια των διαβουλεύσεων των διαφόρων επιτροπών ότι η υποστήριξη εθνικών θέσεων θα πρέπει να λάβει υπόψη της τις διαμορφωμένες απόψεις του Ευρωπαϊκού Κοινοβουλίου. Οφείλω βέβαια να σας πω ότι μερικά κράτη το λαμβάνουν αυτό σοβαρά υπόψη και άλλα όχι τόσο σοβαρά. Το σκεπτικό μερικών είναι να εναποθέσουν όλο το βάρος στην Προεδρία η οποία θα πρέπει εκ των υστέρων να πείσει το Ευρωπαϊκό Κοινοβούλιο να δώσει τη συγκατάθεσή του στα αποτελέσματα της έκτακτης Συνόδου Κορυφής.
<P>
Πάντως εμεί προσπαθούμε να συμπεριλάβουμε όσο το δυνατόν περισσότερα στοιχεία των παρεμβάσεων του Ευρωπαϊκού Κοινοβουλίου ήδη στο αποτέλεσμα της Συνόδου Κορυφής. Για τον λόγο αυτό σας ευχαριστώ για όλες τις ερωτήσεις που τέθηκαν ως ερεθίσματα στη σημερινή συζήτηση. Σας διαβεβαιώνω ότι όλα αυτά τα ερεθίσματα, οι υποδείξεις και οι συστάσεις θα τεθούν υπό συζήτηση στις διαβουλεύσεις.

<SPEAKER ID=160 NAME="Πρόεδρος">
Ευχαριστώ, κύριε Πρόεδρε του Συμβουλίου.
<P>
Η συζήτηση έληξε.

<SPEAKER ID=161 LANGUAGE="EN" NAME="Teverson">
Κύριε Πρόεδρε, για ένα διαδικαστικό θέμα. Ως βουλευτής του Κοινοβουλίου που έχω παραμείνει μέχρι το τέλος αυτής της συνεδρίασης ερωτήσεων-απαντήσεων, θεωρώ ιδιαίτερα δυσάρεστο το γεγονός ότι έπειτα από πλήθος δηλώσεων, ο Προεδρεύων του Συμβουλίου έχει, τελικά, ένα τόσο μικρό χρονικό διάστημα για να απαντήσει σε περίπου 83 ερωτήσεις.
<P>
Ένας πολύ καλύτερος τρόπος για να διεξάγουμε τέτοιου είδους συζητήσεις, οι οποίες είναι ζωτικής σημασίας, είναι να μεταλαμπαδεύσουμε κάποια ζωή σε αυτές και να εφαρμόσουμε τον τρόπο που χρησιμοποιούμε στις Βρυξέλλες για να θέτουμε περιστασιακά ερωτήσεις στην Επιτροπή. Έτσι όπως είναι τώρα η κατάσταση, πραγματικά δεν λειτουργεί! Αυτό είναι ένα θέμα ουσιώδες για τους ευρωπαίους πολίτες. Αυτή ήταν μία νεκρή συζήτηση, όπου μόνο ελάχιστοι βουλευτές μπόρεσαν να θέσουν ερωτήσεις και ακόμη λιγότεροι να λάβουν απαντήσεις.

<SPEAKER ID=162 NAME="Πρόεδρος">
Κύριε συνάδελφε, θα επιστήσω την προσοχή του Προεδρείου στην παρατήρησή σας.

<CHAPTER ID=8>
Κατάσταση το Κοσσυφοπέδιο
<SPEAKER ID=163 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στο Κοσσυφοπέδιο.
<P>
Δίνω το λόγο στον Προεδρεύοντα του Συμβουλίου.

<SPEAKER ID=164 NAME="Verheugen">
Κύριε Πρόεδρε, κυρίες και κύριοι, δεν θα μπορούσε να είναι μεγαλύτερη η αντίθεση των συνθηκών. Ενώ εσείς, κυρίες και κύριοι, συζητάτε πώς θα ήταν δυνατόν να ζήσουν καλύτερα υπό μία κοινή ευρωπαϊκή σκέπη τα κράτη μέλη της Ευρωπαϊκής Ένωσης, ταυτόχρονα, σε απόσταση μερικών εκατοντάδων χιλιομέτρων, στο Rambouillet, διεξάγεται η συζήτηση κατά πόσο αντέχουν ακόμα οι συμβαλλόμενοι να ζουν υπό μία σκέπη. Αυτό μας δείχνει ποιά στρατηγικής σημασίας πρόκληση έχει να αντιμετωπίσει η Ένωση στο Κοσσυφοπέδιο.
<P>
Εδώ υπάρχει η εσωτερική αγορά, η άρση των συνόρων και εκεί κυριαρχεί μία πολιτική που ακόμα θεωρεί τα εθνικά σύνορα ως μέσο για την οριοθέτηση και την απομόνωση από τον γύρω κόσμο. Στο Rambouillet υπάρχει η συμφωνία που επιβάλλει η καλή διπλωματική πρακτική, να είναι δηλαδή εμπιστευτικές οι διαπραγματεύσεις και η διεξαγωγή τους να γίνει μεταξύ των ενεχομένων και όχι δημοσίως. Προσωπικά, δεν γνωρίζω τίποτα περισσότερο από σας, τους καλά ενημερωμένους πολιτικούς. Συνεπώς, επί του παρόντος δεν μπορώ παρά να περιορισθώ στη δήλωση ότι, όπως ήταν αναμενόμενο, πρόκειται για πολύ δύσκολες διαπραγματεύσεις, ότι μέχρι στιγμής και οι δύο πλευρές εμμένουν ανυποχώρητα στις δικές τους θέσεις και ότι οι διαμεσολαβητές καταβάλλουν προπάντων προσπάθειες να εντοπίσουν το κοινά σημαία που υπάρχουν παρά τις υφιστάμενες διαφορές.
<P>
Εξάλλου μπορεί να αποβούν πολύ παραπλανητικές οι διάφορες ανακοινώσεις για το κλίμα που επικρατεί σε τέτοιες διαπραγματεύσεις, επειδή και εδώ ισχύει η αρχή ότι τίποτα δεν έχει συμφωνηθεί μέχρις ότου συμφωνηθούν τα πάντα. Η Ευρωπαϊκή Ένωση κατέχει ρόλο κλειδί στις ειρηνευτικές προσπάθειες. Ο ειδικός απεσταλμένος της ΕΕ, Petritsch, με τις προεργασίες του στην Πρίστινα και στο Βελιγράδι, συνέβαλε αποφασιστικά ώστε να καταστεί δυνατή η διεξαγωγή των εν λόγω διαπραγματεύσεων. Από κοινού με τον Αμερικανό συνάδελφό του Hill, και τον Ρώσο συνάδελφό του Majorski ηγείται των διαπραγματεύσεων στο Rambouillet. Τούτο αποτελεί ιδιαίτερη πρόκληση για την οποία ο πρέσβης Petritsch αξίζει την υποστήριξη όλων μας.
<P>
Το γεγονός ότι οι διαπραγματεύσεις διεξάγονται υπό την καθοδήγηση ενός Αμερικανού, ενός Ρώσου και ενός Ευρωπαίου δείχνει παρεμπιπτόντως ότι η Ευρωπαϊκή Ένωση έχει αποκτήσει την ικανότητα να δρα και στον τομέα της εξωτερικής πολιτικής. Δεν έχουμε φθάσει βέβαια στον τελικό μας στόχο αλλά βρισκόμαστε τουλάχιστον στον σωστό δρόμο.
<P>
Η Ευρωπαϊκή Ένωση αντέδρασε έγκαιρα στη σύγκρουση του Κοσσυφοπεδίου. Από την άνοιξη του περασμένου έτους ανέπτυξε σταδιακά ένα διαφοροποιημένο καθεστώς κυρώσεων ως απάντηση στη βάρβαρη χρήση βίας των σερβικών δυνάμεων ασφαλείας. Παράλληλα χορήγησε σε σημαντικό βαθμό ανθρωπιστική βοήθεια που μόνο το 1998 ανήλθε στα 45 εκατ. Ecu. Η ΕΕ υποστήριξε τα ανεξάρτητα μέσα μαζικής ενημέρωσης ως αντίβαρο στην προπαγάνδα που γινόταν και από τις δύο πλευρές. Παρείχε βοήθεια στο Κοσσυφοπέδιο για τον εκδημοκρατισμό και την οικοδόμηση μιας κοινωνίας πολιτών.
<P>
Ο πολιτικός μας στόχος ήταν πάντα σε όλες αυτές τις ενέργειες: ευρύτατα δικαιώματα αυτοδιοίκησης για το Κοσσυφοπέδιο με ταυτόχρονη διαφύλαξη της εδαφικής ακεραιότητας της Ομοσπονδιακής Δημοκρατίας της Γιουγκοσλαβίας και αποτελεσματική προστασία των δικαιωμάτων των μειονοτήτων. Το Συμβούλιο Γενικών Υποθέσεων επιβεβαίωσε και πάλι στην τελευταία συνεδρίασή του στις 25 Ιανουαρίου 1999 τη θέση της Ευρωπαϊκής Ένωσης. Επιτρέψτε μου να επαναλάβω τα βασικά σημεία.
<P>
Πρώτον: η Ευρωπαϊκή Ένωση υποστηρίζει μία πολιτική λύση. Η βία, ανεξάρτητα από ποια πλευρά προέρχεται, οξύνει τη διένεξη και αυξάνει τα βάσανα και την εξαθλίωση του άμαχου πληθυσμού.
<P>
Δεύτερον: η Ευρωπαϊκή Ένωση υποστηρίζει την πολιτική λύση που προτείνει η Ομάδα Επαφής η οποία αποτελεί και τη βάση των διαπραγματεύσεων στο Rambouillet.
<P>
Τρίτον: η Ευρωπαϊκή Ένωση απαιτεί από το Βελιγράδι να εκπληρώσει πλήρως τις δεσμεύσεις που ανέλαβε απέναντι στον ΟΑΣΕ και στο ΝΑΤΟ και να ανταποκριθεί στις απαιτήσεις του Συμβουλίου Ασφαλείας των Ηνωμένων Εθνών.
<P>
Τέταρτο: δεν πρέπει να παραμείνουν ατιμώρητοι οι υπεύθυνοι για τη σφαγή στο Racak. Τα ονόματά τους πρέπει να διαβιβασθούν στο Διεθνές Δικαστήριο για την πρώην Γιουγκοσλαβία.
<P>
Πέμπτο: η Ευρωπαϊκή Ένωση απαιτεί από τους Αλβανούς του Κοσσυφοπεδίου να εκπληρώσουν πλήρως τις υποχρεώσεις τους απέναντι στο Συμβούλιο Ασφαλείας των Ηνωμένων Εθνών. Καταδικάζει τις προκλήσεις του ΑΣΚ που κρατούν σε κίνηση τον φαύλο κύκλο των βιαιοπραγιών.
<P>
Έκτο: η Ευρωπαϊκή Ένωση υποστηρίζει την αποστολή επαλήθευσης του ΟΑΣΕ στο Κοσσυφοπέδιο, η οποία, παρά τις δυσκολίες που συνάντησε, εξελίχθηκε σε ένα σημαντικό σταθεροποιητικό παράγοντα. Η ΕΕ υπογραμμίζει την ευθύνη που έχει αναλάβει ο Πρόεδρος Milosevic για την ασφάλεια του προσωπικού της αποστολής.
<P>
Έβδομο: η Ευρωπαϊκή Ένωση είναι πρόθυμη να συμβάλει στην υλοποίηση της λύσης που ενδεχομένως θα προκύψει από τις διαπραγματεύσεις. Αυτό ισχύει ιδιαιτέρως και για τον τομέα της ανασυγκρότησης.
<P>
Όγδοο: Οι κάτοικοι του Κοσσυφοπεδίου πρέπει να γνωρίζουν ότι η Ευρωπαϊκή Ένωση είναι έτοιμη να τους βοηθήσει στην πορεία τους προς την ειρήνη.
<P>
Το Συμβούλιο Γενικών Υποθέσεων ανανέωσε στις 25 Ιανουαρίου 1999 την εντολή που είχε δώσει στον πρώην Πρόεδρο της Ισπανίας Felipe Gonzαlez ως ειδικό απεσταλμένο για την Ομοσπονδιακή Δημοκρατία της Γιουγκοσλαβίας μέχρι τον Ιανουάριο του 2000. Θέλω να ευχαριστήσω τον κ. Gonzαlez για την προθυμία του να εξακολουθήσει το δύσκολο έργο του από αυτή τη θέση. Ταυτόχρονα καλώ την ηγεσία του Βελιγραδίου να συνεργασθεί με τον κ Gonzαlez. και να εκμεταλλευθεί πλήρως τις ευκαιρίες που ανοίγονται σε αυτήν σε σχέση με την Ευρωπαϊκή Ένωση.
<P>
Προϋπόθεση για την ειρήνη και τη σταθερότητα στην Ευρώπη δεν είναι μόνο η επιτυχής έκβαση των διαπραγματεύσεων στο Rambouillet, μολονότι αυτό είναι φυσικά ένα conditio sine qua non, αλλά και το ότι αντιλαμβανόμαστε τις συγκρούσεις και τα προβλήματα της πρώην Γιουγκοσλαβίας ως πρόκληση για την οποία οφείλουμε να βρούμε τη σωστή, δηλαδή την ευρωπαϊκή απάντηση.
<P>
Πρέπει να ενισχύσουμε τα δημοκρατικά πλουραλιστικά στοιχεία στις ενεχόμενες κοινωνίες. Πρέπει να προωθήσουμε και να επεκτείνουμε την περιφερειακή συνεργασία. Πρέπει να αναπτύξουμε δομές συνεργασίας και εξοικείωσης που θα ανταποκρίνονται στον ευρωπαϊκό χαρακτήρα των χωρών αυτών. Προπάντων όμως πρέπει να επιφέρουμε την ειρήνη στην περιοχή αυτή και να δείξουμε τρόπους για τη συμβίωση των εν λόγω λαών στη συγκεκριμένη περιοχή. Η Ευρωπαϊκή Ένωση προσφέρει στο ζήτημα αυτό τη βοήθειά της, αλλά την ευθύνη φέρουν τα αντιμαχόμενα μέρη, τα οποία πρέπει να αναγνωρίσουν ότι δεν έχουν να κερδίσουν τίποτα με τη βία, αλλά αντιθέτως έχουν να χάσουν πολλά. Πρέπει ακόμα να αναγνωρίσουν ότι δεν υπάρχει καμία ρεαλιστική εναλλακτική λύση εκτός από μια συμβιβαστική λύση στο τραπέζι των διαπραγματεύσεων στο Rambouillet.

<SPEAKER ID=165 NAME="Πρόεδρος">
Σας ευχαριστώ, κύριε Πρόεδρε του Συμβουλίου.
<P>
Δίνω το λόγο, εξ ονόματος της Επιτροπής, στον κ. Van der Broek.

<SPEAKER ID=166 NAME="Van den Broek">
Κύριε Πρόεδρε, φυσικά χαίρεται και η Ευρωπαϊκή Επιτροπή για το γεγονός ότι τα ενεχόμενα μέρη έλαβαν υπόψη τους την επείγουσα έκκληση για έναρξη ειρηνευτικών συνομιλιών στο Rambouillet. Πρέπει να καταβληθούν πολλές προσπάθειες ακόμα για να επιτευχθεί συμφωνία, αν και η παρουσία των Σέρβων και των Αλβανών του Κοσσυφοπεδίου στο Rambouillet μπορεί να ερμηνευθεί ως καταρχήν προθυμία προς εξεύρεση λύσεως. Θα πρέπει ωστόσο να εξακολουθήσουν να ασκούνται όσο το δυνατόν εντονότερες πιέσεις, ούτως ώστε να καταστεί δυνατό ένα αποδεκτό και βιώσιμο αποτέλεσμα. Ως γνωστόν οι Υπουργοί Εξωτερικών Robin Cook και Hubert Vιdrine παρίστανται σε τακτική βάση στις συνομιλίες, για να εξασφαλίσουν την πρόοδο των συνομιλιών.
<P>
Και η Ευρωπαϊκή Επιτροπή αντιπροσωπεύεται στο Rambouillet, συνεισφέροντας στις διαπραγματεύσεις για το σχέδιο συμφωνίας στα σημεία που αφορούν οικονομικά ζητήματα, καθώς και στο ζήτημα της ανοικοδόμησης. Το επόμενο σαββατοκύριακο θα λάβει πιθανώς χώρα μία νέα συνάντηση της Ομάδας Επαφής σε υπουργικό επίπεδο με στόχο την αξιολόγηση των μέχρι τώρα αποτελεσμάτων και τον εντοπισμό των σημείων όπου θα πρέπει να καταβληθούν περαιτέρω προσπάθειες και να δοθεί περισσότερη προσοχή.
<P>
Η Ευρωπαϊκή Επιτροπή έχει κάνει με τη σειρά της τις αναγκαίες προετοιμασίες για να εξασφαλίσει τη συμμετοχή της στη διαδικασία ανοικοδόμησης της περιοχής μετά από τη σύναψη συμφωνίας. Τον Δεκέμβριο και Ιανουάριο κιόλας έγινε με πρωτοβουλία της Επιτροπής μία «εκτίμηση ζημιών», κατά την οποία εκτιμήσαμε και τις ζημίες στις κατοικίες και τη βασική υποδομή, αν και δεν μπορέσαμε να καλύψουμε όλες τις περιοχές εξαιτίας των εχθροπραξιών. Σύμφωνα με χονδρικούς υπολογισμούς, τη στιγμή αυτή έχουν υποστεί ζημίες σε περισσότερο ή μικρότερο βαθμό γύρω στις 30.000 κατοικίες· σύμφωνα με τους πρώτους υπολογισμούς, το κόστος επισκευής τους θα ανέλθει στα 330 εκατομμύρια ευρώ περίπου.
<P>
Η Ευρωπαϊκή Επιτροπή σκοπεύει να συγκαλέσει μια διεθνή διάσκεψη δωρητών λίγο μετά την επίτευξη ειρηνικής ρύθμισης για το Κοσσυφοπέδιο. Είναι ωστόσο σαφές ότι δεν μπορεί να γίνει η διάσκεψη αυτή, όπως δεν μπορεί να ξεκινήσει και η ανοικοδόμηση εφόσον δεν διαφαίνεται στον ορίζοντα συμφωνία ή η σαφής πρόθεση των ενεχομένων μερών για ειρηνική επίλυση των διαφορών.
<P>
Η πραγματική ανοικοδόμηση, λαμβάνοντας υπόψη βέβαια και τους αναγκαίους όρους που πρέπει να πληρούνται, μπορεί να αρχίσει τότε μόνον, όταν υπάρχει η αναγκαία ασφάλεια επί τόπου. Με χαρά διαπιστώνω ότι τα κράτη μέλη, αλλά και άλλες χώρες, συμφωνούν όλο και περισσότερο ότι, εφόσον επιτευχθεί τελικά συμφωνία, θα πρέπει αυτή να υποστηριχθεί με την ανάπτυξη διεθνών στρατιωτικών δυνάμεων επί τόπου. Κάτι τέτοιο θα εξασφαλίσει την ομαλή διεξαγωγή των εργασιών ανοικοδόμησης.
<P>
Το σημαντικότερο χαρακτηριστικό της ανοικοδόμησης αυτής είναι βέβαια ότι καθιστά δυνατή την επιστροφή των χιλιάδων εκτοπισθέντων και προσφύγων στις εστίες τους. Οι χρηματοδοτικοί πόροι που είναι διαθέσιμοι φέτος είναι περιορισμένοι. Μπορεί βέβαια να βοηθήσουν κάπως στην έναρξη της διαδικασίας ανοικοδόμησης, αλλά ας μη λησμονούμε ότι οι γραμμές προϋπολογισμού για την ανοικοδόμηση της πρώην Γιουγκοσλαβίας από τις οποίες θα χρηματοδοτηθεί η διαδικασία αυτή καλύπτουν επίσης και την ανοικοδόμηση της Βοσνίας-Ερζεγοβίνης.
<P>
Η Ευρωπαϊκή Επιτροπή θα επανέλθει με περισσότερες πληροφορίες, εφόσον υπάρξει περισσότερη σαφήνεια, όσον αφορά στις διεθνείς συνεισφορές για την ανοικοδόμηση και στο χρονοδιάγραμμα που θα ακολουθηθεί. Η παροχή ανθρωπιστικής βοήθειας μέσω της ΕCΗΟ, όπως ήδη δήλωσε η Προεδρία του Συμβουλίου, έχει κιόλας ξεκινήσει. Είναι εξάλλου σημαντικό για εμάς να επικρατεί απόλυτη διαφάνεια στις προσπάθειες της Ένωσης, κάτι που είναι δυνατό μόνον εφόσον υπάρξει κατά το δυνατό πλήρης συντονισμός και δημοσιοποίηση των ενεργειών αυτών. Η παρουσία της Ευρωπαϊκής Επιτροπής στο Βελιγράδι και σύντομα στην Πρίστινα θα πρέπει να ενισχυθεί περαιτέρω στην πρώτη περίπτωση και να εξασφαλισθεί στη δεύτερη.

<SPEAKER ID=167 NAME="Πρόεδρος">
Σας ευχαριστώ, κύριε Επίτροπε.
<P>
Ανακοινώνω ότι έλαβα επτά προτάσεις ψηφίσματος σύμφωνα με το άρθρο 37, παράγραφος 2, του Κανονισμού .

<SPEAKER ID=168 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, εξ ονόματος της Ομάδας μου θέλω να υποστηρίξω καθ' ολοκληρία τις δηλώσεις τόσο του Προέδρου του Συμβουλίου όσο και του Επιτρόπου. Πιστεύω ότι μπορώ να πω δίχως ίχνος αλαζονείας, αλλά με κάποια υπερηφάνεια ότι ήταν η πολιτική μου Ομάδα εκείνη που επεσήμανε διαρκώς ότι χρειαζόμαστε και τα δύο: και την πρόταση συνομιλιών και την απειλή ότι θα ασκηθεί βία. Μερικοί, ακόμα και μέλη του Σώματος, υποστήριζαν στο παρελθόν ότι πρέπει να γίνει επίθεση, και αυτό θα ήταν λάθος. Όπως αποδείχθηκε, υπάρχει ακόμα η δυνατότητα να επιτύχουμε - όπως ελπίζω - τον κοινό μας στόχο με συνομιλίες και διαμεσολαβήσεις. Δεν αποκλείω το ενδεχόμενο της αποτυχίας, που ισχύει εξάλλου για κάθε διάσκεψη οπότε θα πρέπει σε τελική ανάλυση να καταφύγουμε στην άσκηση βίας. Θα πρέπει όμως να γίνει πράγματι πλήρης εκμετάλλευση των δυνατοτήτων που προσφέρονται σήμερα.
<P>
Ο κ. Πρόεδρος του Συμβουλίου κατονόμασε και τα πρόσωπα. Με χαροποιεί πολύ το γεγονός ότι στις διαπραγματεύσεις κατέχει εξέχουσα θέση ένας Ευρωπαίος εκπρόσωπος. Είμαι και προσωπικά υπερήφανος γι΄ αυτό, καθότι ο Wolfgang Petritsch ήταν ένας από τους συνεργάτες μου πριν ορισθεί πρέσβης στο Βελιγράδι και επιτελεί εκεί εξαίρετο έργο το οποίο βρίσκει φυσικά αναγνώριση. Αλλά σημασία δεν έχουν για μένα τα πρόσωπα, σημασία έχει η καθεαυτό υπόθεση και είναι πολύ σημαντικό ότι ένας εκπρόσωπος της Ευρωπαϊκής Ένωσης κατέχει έναν από τους πρωταγωνιστικούς ρόλους στις διαπραγματεύσεις αυτές.
<P>
Επίσης θεωρώ το ίδιο σημαντική τη συμμετοχή όχι μόνο των Αμερικανών αλλά και των Ρώσων. Συχνά παραγκωνίζεται το γεγονός ότι πρέπει να υπενθυμίζουμε στη Ρωσία και στη ρωσική κυβέρνηση την ευθύνη που φέρουν όσον αφορά την ήπειρό μας. Υπό την προϋπόθεση ότι η Ρωσία θα αναλάβει την ευθύνη αυτή είναι απαραίτητο να εμπλακεί στην εξεύρεση λύσης προκείμενου να είναι μόνιμη η λύση αυτή.
<P>
Υποστηρίζω προσωπικά και εξ ονόματος της Ομάδος μου πλήρως τη θέση εναντίον κάθε μετατόπισης συνόρων στη σημερινή Ευρώπη με τη χρήση βίας. Εάν γίνουν τροποποιήσεις, τότε μόνο με τελική συναίνεση, αλλά όχι με την άσκηση βίας, όχι μονόπλευρα. Εάν χρειασθεί, πρέπει, όπως είπε ο κ. Επίτροπος, να εγκατασταθούν στρατεύματα που θα διασφαλίσουν την τήρηση της συμφωνίας για ένα μεγαλύτερο χρονικό διάστημα. Δεν τρέφω ψευδαισθήσεις ότι θα βρεθεί άμεσα κάποια λύση και παρακαλώ όλους στο Σώμα αυτό να αναλογισθούν πως εάν δεν καταλήξουμε σε μία εύλογη λύση, δεν απειλείται μόνο το Κοσσυφοπέδιο αλλά και ολόκληρη η περιοχή, δηλαδή και η Μακεδονία-Fyrom, αλλά και η Αλβανία. Είναι πολύ σημαντικό να ασκήσει η Ευρωπαϊκή Ένωση ειδικά στην Αλβανία πίεση, ώστε να κυριαρχήσει και εκεί η φωνή της λογικής και η επιταγή της συναίνεσης. Προκειμένου να επιτύχουμε από κοινού μία λύση, είναι σημαντικό να έχουμε στο πλευρό μας μία συνολική Αλβανία και όχι μία διασπασμένη και αντιφατική Αλβανία. Με αυτό το πνεύμα θέλω να υποστηρίξω πλήρως τις δηλώσεις του Προέδρου και του Επιτρόπου.

<SPEAKER ID=169 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, αγαπητέ κύριε Verheugen, τίποτα δεν κάναμε εγκαίρως στο Κοσσυφοπέδιο. Από το 1989 γνωρίζαμε την κατάσταση στο Κοσσυφοπέδιο, αλλά δεν κοιτάγαμε προς τα εκεί. Κοιτάξαμε προς τα εκεί μόνο, όταν άρχισε να μας πιέζει ο ΑΣΚ εξ αιτίας δικών μας ενεργειών. Έτσι έχουν τα πράγματα και όποιος το αρνείται δεν έχει παρακολουθήσει την ιστορική εξέλιξη.
<P>
Επαινούμε σήμερα τον εαυτό μας και του δίνουμε συγχαρητήρια, επειδή παρέχουμε στην περιοχή μεγάλη οικονομική βοήθεια που δεν θα χρειαζόταν, εάν δεν είχαν καταστραφεί τα πάντα, εάν είχαμε επέμβει νωρίτερα. Υποστηρίζουμε κι εμείς ως πολιτική Ομάδα τις συνομιλίες στο Rambouillet. Χαίρομαι που οι Ευρωπαίοι παίζουν ένα σημαντικότερο ρόλο, αλλά όπως πάντα έρχονται φυσικά καθυστερημένα. Ελπίζω ότι δεν χάσαμε το τρένο, αλλά θεωρώ πως οφείλουμε να αναγνωρίσουμε ότι θα μπορούσαμε να είχαμε αρχίσει ήδη τον περασμένο Οκτώβριο. Θα είχαν γλυτώσει πολλές ανθρώπινες ζωές στο Racak και αλλού, εάν είχαμε κάνει ήδη τον Οκτώβριο αυτό που κάνουμε τώρα.
<P>
Πρέπει να παραμείνει αξιόπιστα σε ισχύ η απειλή των αεροπορικών επιδρομών του ΝΑΤΟ. Αυτό το λέω για μερικούς συναδέλφους στο Σώμα που δεν επιθυμούν κάτι τέτοιο. Ο Milosevic άρχισε τη διάλυση ολόκληρης της Γιουγκοσλαβίας το 1989 με την αντισυνταγματική άρση του καθεστώτος αυτονομίας του Κοσσυφοπεδίου και κατόπιν αναζωπύρωσε το εθνικιστικό μίσος με την προπαγάνδα του για το Κοσσυφοπέδιο. Τώρα βρίσκεται στο τέλος της άσκοπης πολιτικής άσκησης βίας κατά των Κοσοβάρων Αλβανών και θα θελήσει να παρατείνει με όλα τα μέσα την προθεσμία των 15 ημερών. Δεν θέλει, ούτε μπορεί να θέλει μία επιβεβλημένη από τη Δύση λύση της διένεξης του Κοσσυφοπεδίου. Θα έπαυε να έχει διεθνώς σημασία και θα έπρεπε να κυβερνήσει επιτέλους τον λαό του, αλλά τότε θα ερχόταν πολύ γρήγορα στην επιφάνεια η πολιτική του μετριότητα και η ανικανότητά του.
<P>
Στην περίπτωση αυτή, θα ήταν επίσης αναπόφευκτη και η παραπομπή του στη Χάγη, πράγμα που έχει ήδη καθυστερήσει πολύ, και τα έθνη μας θα ήταν υποχρεωμένα να καταθέσουν τις αποδείξεις που έχουν στη διάθεσή τους. Συνεπώς, η απειλή του ΝΑΤΟ είναι απαραίτητη. Στην περίπτωση που οι διαπραγματεύσεις καταλήξουν σε μία ενδιάμεση λύση, γεγονός που ευχόμαστε βέβαια, τότε η τήρηση της συμφωνίας θα πρέπει να διασφαλισθεί με την εγκατάσταση στρατιωτικών δυνάμεων για την προστασία των Αλβανών και των Σέρβων στο Κοσσυφοπέδιο. Αλλά και στην περίπτωση αποτυχίας, ο περιορισμός σε αεροπορικές επιδρομές δεν θα οδηγήσει στον στόχο. Τότε θα χρειαστεί και η παρουσία επίγειων στρατιωτικών δυνάμεων. Όλοι μας ελπίζουμε πως οι διαπραγματεύσεις θα είναι αποτελεσματικές, όμως περιμένουμε να παραμείνουν ακλόνητοι η Δύση και το ΝΑΤΟ, ειδάλλως θα χαθεί και αυτή η τελευταία ευκαιρία με δική μας υπαιτιότητα.

<SPEAKER ID=170 LANGUAGE="SV" NAME="Cars">
Κύριε Πρόεδρε, ένα πράγμα που μπορούμε να μάθουμε από την ιστορία της Ευρώπης αυτού του αιώνα είναι ότι οι δημοκρατίες δεν μπορούν να συνυπάρχουν επ' άπειρον με τις δικτατορίες, ότι σ' αυτές τις περιπτώσεις η έννοια ειρηνική συνύπαρξη έχει έναν εγγενή χρονικό περιορισμό. Το ένα σύστημα βρίσκεται σε αντίθεση με το άλλο και, τελικά, το ένα θα υπερισχύει του άλλου. Αυτό μπορεί να γίνει με στρατιωτικά μέσα, όπως έγινε στη συντριβή του Χίτλερ και με ειρηνικά μέσα, όπως έγινε όταν κατέρρευσε η Σοβιετική Ένωση.
<P>
Το καθήκον της Ευρωπαϊκής Ένωσης είναι να πάρει σαφή θέση υπέρ της δημοκρατίας και των δημοκρατών. Τα βάσανα που ο δικτάτορας Μιλόσεβιτς έχει προκαλέσει σ' όλους τους λαούς της πρώην Γιουγκοσλαβίας, ιδιαίτερα στον σερβικό πληθυσμό, πρέπει να λάβουν σύντομα τέλος.
<P>
Το καθήκον της ΕΕ στα Βαλκάνια είναι να τερματίσει τις συγκρούσεις, τους σκοτωμούς και τις παραβιάσεις. Είναι ένα σημαντικό καθήκον, δεν πρέπει, όμως, να είναι το μοναδικό. Η Ένωση πρέπει να αναλάβει επίσης την ευθύνη να αποκτήσουν όλες οι χώρες και οι αυτόνομες περιοχές των Βαλκανίων δημοκρατικά κοινωνικά συστήματα και οι άνθρωποι εκεί να μάθουν τι απαιτεί, αλλά και τι προσφέρει η δημοκρατία.
<P>
Οι δικτάτορες, οι εγκληματίες πολέμου και οι τύραννοι των Βαλκανίων πρέπει να εκδιωχθούν από τα παλάτια τους και τα κυβερνητικά τους κτίρια. Τότε θα υπάρξει περιθώριο να επιλύσουν οι ηγέτες των δημοκρατικών κρατών και κρατικών μορφωμάτων των Βαλκανίων τα συνοριακά προβλήματα τους μέσω διαπραγματεύσεων και να ρυθμίσουν τις μεταξύ τους διαφορές με πλήρη σεβασμό όλων των μειονοτήτων.
<P>
Αν η Διάσκεψη του Ραμπουγιέ οδηγήσει προς αυτήν την κατεύθυνση, τότε αυτό θα είναι θαυμάσιο. Σέρβοι και Αλβανοί, μουσουλμάνοι και ορθόδοξοι, θα πρέπει να νιώσουν ότι η ΕΕ, χωρίς προκαταλήψεις και χωρίς διακρίσεις, αναζητεί μία ισορροπημένη λύση.
<P>
Όμως, εμείς οι Φιλελεύθεροι, δυσκολευόμαστε να δούμε ότι είναι δυνατή μία χρονικά περιορισμένη, έστω, επίλυση του ζητήματος του Κοσσυφοπεδίου χωρίς την παρέμβαση μίας ειρηνευτικής δύναμης η οποία θα έχει ένα μέγεθος που θα εμπνέει σεβασμό. Στο κοινό ψήφισμα του Κοινοβουλίου, οι άλλες Ομάδες δεν ήθελαν να επισημάνουν την ανάγκη ύπαρξης μίας τέτοιας δύναμης, κάτι για το οποίο εκφράζω τη λύπη μου. Παρατηρώ, βέβαια, με ικανοποίηση ότι οι σοσιαλδημοκράτες συνάδελφοί μου μετακινούνται βαθμιαία από τις θέσεις τους, αυτό όμως οφείλεται στο γεγονός ότι το Συμβούλιο Υπουργών πήρε μία πιό σαφή θέση. Οι σοσιαλδημοκράτες ακολουθούν το Συμβούλιο και βρίσκονται διαρκώς μισό βήμα πίσω. Ανεξάρτητα από τη σημασία των Φιλελευθέρων για την επίλυση του ζητήματος του Κοσσυφοπεδίου, είμαι υπερήφανος που ανήκω σε μία Ομάδα η οποία έχει τη φιλοδοξία να προηγείται - μία Ομάδα που θέλει να οδηγεί τις εξελίξεις και όχι μόνο να τις συνοδεύει.

<SPEAKER ID=171 LANGUAGE="ES" NAME="Carnero Gonzαlez">
Κύριε Πρόεδρε, πιστεύω πως αυτή είναι η στιγμή της ελπίδας, της ελπίδας να ληφθούν θετικά αποτελέσματα στις διαπραγματεύσεις που πραγματοποιούνται αυτόν τον καιρό στο Rambouillet.
<P>
Το Ευρωπαϊκό Κοινοβούλιο έχει ζητήσει επανειλημμένα μια αποτελεσματική διεθνή δράση σε σχέση με το Κοσσυφοπέδιο, η οποία, δυστυχώς, ήρθε αργά για αυτούς που πέθαναν, που έχασαν το σπίτι τους και τα πράγματά τους και που μετατράπηκαν σε πρόσφυγες.
<P>
Παρ' όλα αυτά, πρέπει να υποστηρίξουμε τις προσπάθειες που καταβάλλονται και το περιεχόμενο του σχεδίου που προτείνει η Ομάδα Επαφής. Είναι αλήθεια: η λύση για τη σύγκρουση στο Κοσσυφοπέδιο περνά από μια ευρεία αυτονομία εντός διεθνώς αναγνωρισμένων συνόρων, αν δεν θέλουμε να επεκταθούν τα προβλήματα και σε άλλες χώρες. Αυτό είναι το πρώτο που πρέπει να γίνει.
<P>
Τώρα, πιστεύω ότι υπάρχουν τρεις, επίσης πολύ σαφείς, ιδέες που πρέπει να συγκρατήσουμε. Η πρώτη: δεν πρέπει να μειωθεί η πίεση επί των μερών να απαρνηθούν τη βία για να επιτύχουν τους στόχους τους.
<P>
Δεύτερον, αν τη στρατιωτική κάλυψη πρόκειται να την κάνει το ΝΑΤΟ, είναι προφανές ότι ο διεθνής Ανώτατος Εκπρόσωπος πρέπει να είναι ένας Ευρωπαίος, όπως είναι στη Βοσνία με θαυμάσια αποτελέσματα.
<P>
Και τρίτον - όπως έχει επισημάνει επανειλημμένα ο Felipe Gonzαlez - δεν πρέπει να ξεχνούμε ότι η ουσιαστική αιτία αυτών των συγκρούσεων είναι ο Μιλόσεβιτς και η απουσία δημοκρατίας στη Σερβία και ότι αν αυτή η αιτία δεν αρθεί, θα συνεχίσει να δημιουργεί και άλλες συγκρούσεις στο μέλλον.

<SPEAKER ID=172 LANGUAGE="NL" NAME="Aelvoet">
Κύριε Πρόεδρε, συνάδελφοι, πραγματικά η Ευρωπαϊκή Ένωση ανέλαβε δράση πολύ αργά και με ελάχιστη αποτελεσματικότητα. Το πρόβλημα ήταν και είναι ωστόσο ότι δεν μπορεί να αναληφθεί συντονισμένη δράση εφόσον επικρατεί διχογνωμία στο Συμβούλιο. Η διχογνωμία αυτή μάλιστα επικρατεί και στο Κοινοβούλιο. Ας μην κατηγορούμε λοιπόν τους άλλους όταν αντιμετωπίζουμε και εμείς τις ίδιες δυσκολίες. Θεωρώ βέβαια σημαντικό το ότι τώρα αναζητείται μία πολιτική λύση. Το μεγάλο ερώτημα είναι εάν η σημερινή προσφορά μίας ευρείας αυτονομίας, η οποία θα πρέπει να είναι ανάλογη με αυτή του Μαυροβουνίου, ικανοποιεί την αλβανική πλευρά ακόμη και τώρα, μετά από όλα όσα συνέβησαν και μετά από την υιοθέτηση ριζοσπαστικότερης στάσης από τις διάφορες πλευρές στην περιοχή.
<P>
Εξακολουθώ να διερωτώμαι προς ποια κατεύθυνση θα πρέπει να ασκηθούν πιέσεις. Συμφωνούμε πάντοτε όταν λέγεται ότι θα πρέπει να συνεχίσουμε να τις ασκούμε, ωστόσο τι μέσα άσκησης πίεσης διαθέτουμε για να πείσουμε τον ΑΣΚ να τηρήσει τις δεσμεύσεις του; Γιατί δεν παραβαίνουν μόνο οι Σέρβοι τις συμφωνίες. Είδαμε ότι το ίδιο κάνει και ο ΑΣΚ. Πιστεύουμε γι' αυτό ότι θα πρέπει να αναζητήσουμε λύση που να βασίζεται σε κοινή προσέγγιση για το σύνολο του νότιου τμήματος της ανατολικής Ευρώπης.

<SPEAKER ID=173 LANGUAGE="FR" NAME="Dupuis">
Κύριε Πρόεδρε, μια προκαταρκτική ερώτηση για το Συμβούλιο: δεν κατάλαβα καλά εάν το Rambouillet ήταν πρωτοβουλία της Ευρωπαϊκής Ένωσης ή γαλλοβρετανική πρωτοβουλία. Ελπίζω να λάβω μία απάντηση σε αυτό το ερώτημα.
<P>
Πέραν τούτου, συνεχίζω με αυτό που είπε ο συνάδελφος Carnero. Πιστεύω ότι οι Σέρβοι, ο σερβικός λαός, είναι εκείνοι που ξεχάστηκαν στο Rambouillet. Για μια ακόμα φορά, η Ευρώπη, και ιδιαίτερα το Συμβούλιο, ποντάρει στον κ. Μιλόσεβιτς. Θεωρώ ότι ο κ. Μιλόσεβιτς είναι το ένα μέρος της λύσης ενώ αποτελεί σαφώς το πρόβλημα, και δεν έχω τις αμλετικές αμφιβολίες της κ. Aelvoet που αναρωτιέται αν ο Απελευθερωτικός Στρατός του Κοσσυφοπεδίου θα σεβαστεί ή όχι τις υποσχέσεις του. Έχουμε μπροστά μας έναν κύριο, τον κ. Μιλόσεβιτς, που μας έχει αποδείξει ότι είναι ειδήμων στο θέμα.
<P>
Πιστεύω ότι αυτά είναι βασικά ερωτήματα. Επίσης, είναι βασικό να γνωρίζουμε αν το Συμβούλιο, όταν μας λέει ότι θα ασκήσει πίεση για να συλληφθούν και να δικαστούν οι ένοχοι, θα αναλύσει τις δηλώσεις που εμφανίζονται στον Τύπο, οι οποίες αποτελούν τις ανακοινώσεις μεταξύ των επιχειρησιακών μονάδων στο Κόσοβο και της ηγεσίας του Βελιγραδίου, για να δείξουν ότι η αλυσίδα της διοίκησης δεν σταματά στα περίχωρα του Κοσσυφοπεδίου, αλλά φτάνει κατ' ευθείαν στο Βελιγράδι. Ελπίζω ότι έτσι θα φτάσουμε μέχρι τον κ. Μιλόσεβιτς και ότι η Ευρώπη θα υιοθετήσει μια ξεκάθαρη πολιτική επί του θέματος, γιατί είναι προφανές ότι οι εγκληματίες, εκείνοι που έκαναν τις πράξεις, δέχτηκαν σαφείς εντολές από το Βελιγράδι.
<P>
Ο αναπληρωτής εισαγγελέας του δικαστηρίου της Χάγης δεν εννοεί κάτι διαφορετικό όταν λέει ότι είναι καιρός τα κράτη μέλη, εκ των οποίων ορισμένα είναι μέλη της Ευρωπαϊκής Ένωσης, να γνωστοποιήσουν τις αποδείξεις που έχουν στην κατοχή τους και οι οποίες αποδεικνύουν ότι η αλυσίδα της διοίκησης ξεκινά από τα χωριά στο Κόσοβο και φτάνει μέχρι το Βελιγράδι, μέχρι την καρδιά της εξουσίας του Βελιγραδίου, μέχρι τον κ. Μιλόσεβιτς. Καιρός είναι να γίνει αυτό και ζητώ από το Συμβούλιο να απαντήσει σ' αυτήν την ερώτηση.

<SPEAKER ID=174 LANGUAGE="IT" NAME="Parigi">
Κύριε Πρόεδρε, η ιστορία μας διδάσκει ότι είναι δύσκολο να καθοριστεί ποιος είναι ο κακός και ποιος ο καλός, ποιος ο σκληρότερος και ποιος ο πιο ευγενικός στα Βαλκάνια. Είναι επίσης απαραίτητο, χάριν της ιστορικής αλήθειας, να αναγνωρίσουμε ότι για τη Σερβία το Κοσσυφοπέδιο είναι η πατρίδα προέλευσης, όπως ήταν και το Ισραήλ για τους Ισραηλινούς. Κάποιοι συνάδελφοι διερωτούνταν για το λόγο μιας τόσο καθυστερημένης παρέμβασης σε σχέση με τη βαλκανοκοσοβαρική τραγωδία. Θα απαντούσα με κάποια ασάφεια ότι ίσως κάποιοι ενδιαφέρονται πρώτα για την καταστροφή και μετά για την ανασυγκρότηση.
<P>
Ωστόσο, δεχόμαστε ευνοϊκά την προσπάθεια επίλυσης της σύγκρουσης μέσω διπλωματικών διαπραγματεύσεων εγγυημένων από τους διεθνείς οργανισμούς, δεν μπορούμε όμως να μην επισημάνουμε ότι ο ρόλος που διαδραματίζει η Ευρωπαϊκή Ένωση είναι ανεπαρκής και δεν εκφράζει μια κοινή εξωτερική πολιτική, ενώ είναι γεγονός ότι, μεταξύ των μελών της Ένωσης, υπάρχουν κράτη που εξετάζουν και κρίνουν το βαλκανικό ζήτημα με τρόπο διαμετρικά αντίθετο από τον τρόπο χειρισμού άλλων κρατών, ακόμη και σε ιστορικό επίπεδο.
<P>
Η περιπλοκότητα του βαλκανικού προβλήματος βρίσκει τις ρίζες της στο χρόνο, δηλαδή στην ιστορία των λαών αυτών, στις παραδόσεις και τους πολιτισμούς τους. Πρόκειται για αναμφισβήτητο στοιχείο που δεν πρέπει ποτέ να παραβλέπεται όταν αναζητείται διέξοδος στη σημερινή τραγική κατάσταση: η ενσωμάτωση των δύο πολιτισμών - μουσουλμανικού και ορθόδοξου - γίνεται αδύνατη, τόσο ισχυρή είναι η φύση αμφότερων των πολιτισμών και τόσο μεγάλη η διαφορά τους. Αποδεικνύεται λοιπόν απαραίτητο να στοχεύσουμε στη συνύπαρξη που είναι απαραίτητη προκειμένου να μην διαιωνίζεται η ίδια διαμάχη, δεδομένου ότι όπου υπάρχει διαμάχη, υπάρχει και βία, εθνική κάθαρση, γενοκτονία, καταχρήσεις και παραβιάσεις των δικαιωμάτων του ανθρώπου.
<P>
Η Ευρώπη δεν μπορεί πλέον να ανεχτεί την εξάπλωση, στα αδιαίρετα σύνορά της, μιας τόσο εκρηκτικής κατάστασης, που χαρακτηρίζεται περισσότερο από εθνοτικά κίνητρα - όπως είπα και προηγουμένως - παρά από γεωπολιτικούς παράγοντες. Για το λόγο αυτόν, θεωρούμε ότι ο στόχος της συνύπαρξης, σύμφωνα με τις αντίστοιχες αξίες και με σεβασμό προς τους διαφορετικούς πολιτισμούς, πρέπει να είναι η προτεραιότητα. Ο πόλεμος δεν μπορεί να δώσει λύση σε μια τέτοια σύγκρουση, ούτε με τη χορήγηση στρατιωτικών μέσων στην αστυνομία θα μπορέσει η κυβέρνηση του Βελιγραδίου να αποκαταστήσει την ειρήνη στην περιοχή. Επιτρέψτε μου επίσης να πω ότι λύση δεν είναι ούτε το εμπόριο ναρκωτικών που επέτρεψε στους Κοσοβάρους να εξοπλιστούν για να συνεχίσουν τον πόλεμο.
<P>
Η εκρίζωση του πληθυσμού από τα εδάφη του και από τα εδάφη των πατέρων του, όπου έχει τις ρίζες της η ταυτότητά τους, θα είναι πάντα αιτία νέων τραγωδιών και πηγή μελλοντικών συγκρούσεων. Η αναζήτηση τρόπων και μέσων για την επίτευξη της δυνατότητας συνύπαρξης, που να διασφαλίζει και τα δύο μέρη είναι, κατά τη γνώμη μας, η καλύτερη προσέγγιση για την εξασφάλιση της ειρήνευσης. Στο πνεύμα αυτό, η ιδανικότερη πολιτική και θεσμική λύση φαίνεται να είναι η αυτονομία του Κοσσυφοπεδίου και ιδίως η ευρύτερη δυνατή αυτονομία, σε συνταγματικό πλαίσιο που να τη διασφαλίζει με την εγγύηση των διεθνών οργανισμών και της Ευρωπαϊκής Ένωσης. Η Ευρώπη μπορεί και πρέπει με τη σειρά της να συμβάλει στην οικονομική ανάπτυξη αυτής της περιοχής και να αποτελέσει, τόσο για το σερβικό πληθυσμό όσο και για τους Κοσοβάρους, σημείο αναφοράς για την ειρηνική ισορροπία της Ομοσπονδίας.

<SPEAKER ID=175 LANGUAGE="NL" NAME="Wiersma">
Κύριε Πρόεδρε, παρά τις έντονες προσπάθειες της διεθνούς κοινότητας οι εχθροπραξίες παραμένουν στην ημερήσια διάταξη στο Κοσσυφοπέδιο. Η επιτροπή των παρατηρητών της ΟΑΣΕ δεν πέτυχε τα επιδιωκόμενα αποτελέσματα. Η αποκρουστική σφαγή στο Racak στις 15 Ιανουαρίου φέτος σήμανε μία νέα κορύφωση των συγκρούσεων μεταξύ των Αλβανών του Κοσσυφοπεδίου και των Σέρβων. Η σφαγή αυτή σήμανε επίσης και το τέλος της επισφαλούς εκεχειρίας, η οποία είχε επιβληθεί από πέρυσι το Νοέμβριο. Για την καθημερινή βία στην περιοχή δεν ευθύνονται μόνον οι σερβικές δυνάμεις, αλλά επίσης και ο ΑΣΚ, ο οποίος διεξάγει τον ανταρτοπόλεμο με ολοένα και περισσότερο επαγγελματικό τρόπο. Χιλιάδες έχουν εγκαταλείψει τις εστίες τους εξαιτίας της βίας αυτής. Υπήρχαν και υπάρχουν λόγοι για να επέμβει η διεθνής κοινότητα στην περιοχή. Πρέπει να δοθεί τέλος στην ωμή βία, στις εθνικές εκκαθαρίσεις κατά πολιτών και στην αποσταθεροποίηση της Γιουγκοσλαβίας. Οι δράστες αυτών των κτηνωδιών θα πρέπει να προσαχθούν στη δικαιοσύνη.
<P>
Η Ομάδα μου υποστηρίζει θερμά την Ομάδα Επαφής και το προτεινόμενο ειρηνευτικό σχέδιο που προβλέπει μία μεταβατική περίοδο που θα καταλήξει σε ουσιαστική αυτονομία για την περιοχή του Κοσσυφοπεδίου, μία αρχή της οποίας είμαστε ανέκαθεν υπέρμαχοι. Οι συνομιλίες του Rambouillet αποτελούν μία τελευταία απόπειρα εξεύρεσης μιας βιώσιμης λύσης χωρίς να χρειασθεί στρατιωτική επέμβαση του ΝΑΤΟ. Το Κοινοβούλιο συμφωνεί επίσης και με τις προετοιμασίες για επέμβαση που πραγματοποιεί το ΝΑΤΟ ως μέσο πίεσης, προκειμένου να καταλήξουν σε ένα καλό αποτέλεσμα οι συνομιλίες.
<P>
Να προσθέσω ότι θεωρούμε επίσης σημαντικό να προετοιμασθούμε για την αποστολή στρατευμάτων στα πλαίσια της εφαρμογής της συμφωνίας. Τόσο οι Σέρβοι όσο και οι Αλβανοί του Κοσσυφοπεδίου δέχονται πιέσεις κατά τις διαπραγματεύσεις, ούτως ώστε να βρεθεί τελικά μία λύση στο πρόβλημα. Για να μην μπορέσει ο ΑΣΚ να εκμεταλλευθεί τις συνομιλίες του Rambouillet, κατέστη σαφές στους Αλβανούς του Κοσσυφοπεδίου, και πολύ σωστά, ότι η μόνη δυνατότητα για να αναπτυχθούν στην περιοχή νατοϊκές δυνάμεις επέμβασης για τη διατήρηση της ειρήνης υπάρχει εφόσον και οι ίδιοι εργασθούν πραγματικά προς επίτευξη συνολικής συμφωνίας με τους Σέρβους, σχετικά με την αυτονομία του Κοσσυφοπεδίου εντός της Ομοσπονδιακής Δημοκρατίας της Γιουγκοσλαβίας.
<P>
Πέρυσι το Μάρτιο οι συγκρούσεις βρίσκονταν στο απόγειό τους. Έχει περάσει, εν τω μεταξύ, σχεδόν ένας χρόνος από τότε. Καιρός είναι να καταλήξουν σε συμφωνία όλα τα ενεχόμενα στη σύγκρουση μέρη. Και γι' αυτό καλούμε την Ευρωπαϊκή Ένωση και τα κράτη μέλη της να παίξουν ένα δραστήριο και αποφασιστικό ρόλο προκειμένου να τεθεί τέλος στις συγκρούσεις. Εκφράζουμε τη συμπάθεια και την υποστήριξή μας στη στάση των κυβερνήσεων της Βρετανίας και της Γαλλίας, εκτιμούμε ωστόσο επίσης και τη γερμανική προεδρία.
<P>
Έχουμε αναλάβει έναν ηγετικό ρόλο ως Ευρωπαϊκή Ένωση. Ας διατηρήσουμε το ρόλο αυτό. Επαναλαμβάνω: το ζητούμενο δεν είναι η ιστορία, το παρελθόν, αλλά το μέλλον του Κοσσυφοπεδίου και των ανθρώπων που κατοικούν εκεί. Δεν αρκεί να έχουν αυτοί το δίκιο με το μέρος τους, θα πρέπει επίσης και να δικαιωθούν.

<SPEAKER ID=176 LANGUAGE="IT" NAME="Bianco">
Κύριε Πρόεδρε του Συμβουλίου, είναι αναμφισβήτητο ότι ο εμπιστευτικός χαρακτήρας της συνάντησης του Ραμπουγιέ πρέπει να διαφυλαχθεί όσον αφορά διαπραγματεύσεις που είναι αναμφισβήτητα μυστικές, ίσως όμως εσείς θα μπορούσατε να μας πείτε κάτι παραπάνω αφού, πέρα από τη σχέση που αναπτύχθηκε και που αναπτύσσεται ακόμη, όπως εσείς ο ίδιος αναφέρατε, για τα ακανθώδη ζητήματα που υπάρχουν, πρέπει τουλάχιστον να υπάρχει επίγνωση ότι, αν το Ραμπουγιέ αποτύχει, πρέπει να υπάρχει και ένα άλλο χαρτί για την επίλυση του προβλήματος, για την αντιμετώπιση του μετά, επειδή δεν είναι δυνατό, όπως είπατε στην παρέμβασή σας, να βασιστούμε μόνο στην ευθύνη των εμπλεκόμενων μερών, δεδομένου ότι μια τέτοια κατάσταση θα προκαλούσε για ακόμη μία φορά την αποτυχία της θέσης της Ευρώπης.
<P>
Ακούσαμε από τον Επίτροπο την πρόταση για τη διάταξη στην περιοχή ορισμένων στρατευμάτων που θα έπρεπε ενδεχομένως να περιφρουρούν τις δυνατότητες ειρήνης. Ωστόσο, το γενικότερο και σημαντικότερο ζήτημα που πιστεύω πως η γερμανική προεδρία θα έπρεπε να αντιμετωπίσει είναι η τελική δρομολόγηση ενός πλαισίου γενικών γραμμών για όλη την Ομοσπονδιακή Δημοκρατία της Πρώην Γιουγκοσλαβίας: ανταλλάσσονται πράγματι πυρά στη Μακεδονία, διαβάζω εδώ στις εφημερίδες πως στο Μπρίσκο αναπτύσσονται και πάλι εθνικιστικές τάσεις μεταξύ μουσουλμάνων και σέρβων, υπάρχει μια εύφλεκτη κατάσταση που πρέπει να αντιμωπιστεί με μια πολιτική την οποία η Ευρωπαϊκή Ένωση στο σύνολό της θα έπρεπε να θέσει σε εφαρμογή σε όλη την περιοχή.
<P>
Ποιες είναι οι γραμμές, που δεν είναι μόνο εκείνες των επεμβάσεων σε έκτακτη ανάγκη, που δεν είναι μόνο οι προτάσεις για την αποκλιμάκωση μιας δύσκολης κατάστασης; Ποιες είναι οι γενικές κατευθύνσεις που προτίθεται να ακολουθήσει η Ευρωπαϊκή Ένωση για να δώσει ώθηση σε μια πραγματική ειρηνευτική διαδικασία σε όλη την περιοχή; Αυτό είναι το ερώτημα, και εμείς ελπίζαμε ότι η μεγάλη Γερμανία θα ήταν σε θέση να μπορέσει να αρχίσει κάποια συζήτηση, κάποιες γραμμές.

<SPEAKER ID=177 LANGUAGE="IT" NAME="Manisco">
Κύριε Πρόεδρε, όπως μόλις είπε ο κ. Biancο, θα είχαμε προτιμήσει και εμείς μια απάντηση από τον Υπουργό και τον Επίτροπο στις ερωτήσεις και τις επιφυλάξεις που πολλοί εξέφρασαν σχετικά με την έναρξη αυτών των διαπραγματεύσεων.
<P>
Όλοι φυσικά στο Σώμα αυτό ευχόμαστε να κατορθώσει το Ραμπουγιέ να απενεργοποιήσει την ωρολογιακή βόμβα που απειλεί το Κοσσυφοπέδιο, όμως στο Σώμα αυτό δεν είναι λίγοι εκείνοι που συνειδητοποιούν ότι υπάρχουν αντιπαραγωγικά στοιχεία στην στρατιωτικο-πολιτική διάταξη, τόσο ανησυχητικά δηλαδή που μπορούν να συμβάλουν στην έκρηξη αυτής της βόμβας με αναπόφευκτες παράλληλες και αλυσιδωτές εκρήξεις.
<P>
Η απειλή της στρατιωτικής επέμβασης - ακόμη κι αν ληφθεί ως δεδομένο ότι μπορεί να μειώσει την αδιαλλαξία ενός από τα δύο εμπλεκόμενα μέρη - θα αποδεικνυόταν αντιπαραγωγική μόλις σταματούσε να αποτελεί απειλή. Η αεροπορία του ΝΑΤΟ θα ενωνόταν από κάθε άποψη με την αεροπορία του Απελευθερωτικού Στρατού του Κοσσυφοπεδίου και θα προέβλεπε ακόμη και την προοπτική δύναμης παρέμβασης. Μόνο ο ΟΑΣΕ, με μια συνιστώσα του ΝΑΤΟ και με εντολή του ΟΗΕ, θα μπορούσε να διαχειριστεί αυτή τη δύναμη, στην οποία προφανώς θα έπρεπε να συμμετέχει, με άνδρες και μέσα, η Ρωσική Ομοσπονδία. Υπάρχει μετά και το πρόβλημα της Αλβανίας, ως συνεχούς μέσου διαμετακόμισης μαζικών εξοπλισμών για τους αντάρτες.
<P>
Η έμφαση πρέπει συνεπώς να δοθεί στις διπλωματικές, πολιτικές και οικονομικές πιέσεις, ενώ οι επικείμενες προθεσμίες, που τόσο εσπευσμένα επιβλήθηκαν στις διαπραγματεύσεις του Ραμπουγιέ, θα έπρεπε να γίνουν πιο ευέλικτες από χρονική άποψη προκειμένου να διερευνηθούν όλες οι εναλλακτικές λύσεις που μπορούν να γίνουν αποδεκτές, αργά ή γρήγορα, από τα δύο εμπλεκόμενα μέρη.

<SPEAKER ID=178 LANGUAGE="EN" NAME="Titley">
Κύριε Πρόεδρε, θα πρέπει να πω εν είδει προλόγου, πόσο ενθαρρυντικό είναι να ακούμε έναν υπουργό να παραδέχεται ότι δεν γνωρίζει τίποτα περισσότερο από εμάς για μία κατάσταση. Κατόπιν τούτου, χαιρετίζω τη δήλωση του Προεδρεύοντα του Συμβουλίου. Θα πρέπει να αναγνωρίσουμε ότι, μολονότι συχνά σε αυτές τις συζητήσεις για το Κοσσυφοπέδιο όλα ήταν απελπιστικά για το Κοινοβούλιο, έχει σημειωθεί τρομακτική πρόοδος, και θα πρέπει να υπογραμμισθούν ιδιαίτερα δύο σημεία. Το γεγονός ότι τώρα έχουμε διαπραγματεύσεις οφείλεται κατά μεγάλο βαθμό στην ηγεσία της Ευρωπαϊκής Ένωσης. Επιτέλους, αναλαμβάνουμε αποτελεσματική δράση και συγχαίρω τη Γερμανική Προεδρία για τη επιτευχθείσα πρόοδο, και ιδίως τον Βρετανό και επίσης τον Γάλλο Υπουργό Εξωτερικών.
<P>
Δεύτερον, όπως ζητούσε πάντοτε η Ομάδα του Ευρωπαϊκού Σοσιαλιστικού Κόμματος, καταφέραμε να διατηρήσουμε την ομάδα επαφής μαζί και, μάλιστα, έχουμε τώρα τη Ρωσία να εμπλέκεται ενεργά στην επιδίωξη της ειρήνης. Αυτό είναι πολύ σημαντικό και δεν θα πρέπει να πράξουμε τίποτα που να υπονομεύει τη συνοχή της ομάδας επαφής. Βεβαίως, η υποβόσκουσα απειλή της στρατιωτικής επέμβασης του ΝΑΤΟ υπήρξε απολύτως βασική, όπως πάντοτε επιμέναμε εμείς, η Ομάδα του Ευρωπαϊκού Σοσιαλιστικού Κόμματος.
<P>
Σαφώς, η νέα μεγάλη πρόκληση για εμάς θα έλθει εάν αυτές οι διαπραγματεύσεις τραβήξουν εις μάκρος. Έχουμε θέσει ένα χρονοδιάγραμμα. Αναπόφευκτα, οι διαπραγματεύσεις ξεπερνούν το χρονοδιάγραμμα, αλλά σαφώς δεν θα πρέπει να εμπλακούμε σε τέτοιους ελιγμούς που έχουμε δει και στο παρελθόν, με τη μία ή την άλλη πλευρά να επιμηκύνουν σκόπιμα τις διαπραγματεύσεις για υπερβολικά μεγάλο χρονικό διάστημα. Θα πρέπει να είμαστε σαφείς ότι είμαστε έτοιμοι, κυριολεκτικά έπειτα από ένα τελεσίγραφο 24 ωρών, να πραγματοποιήσουμε τις απειλές που εξέφρασε το ΝΑΤΟ ότι θα βομβαρδίσει τη Γιουγκοσλαβία, εάν δεν είναι πρόθυμη να καταλήξει στα κατάλληλα συμπεράσματα κατά τις διαπραγματεύσεις. Θα πρέπει να είμαστε σαφείς ότι δεν πρόκειται να δεσμεύσουμε χερσαίες δυνάμεις μέχρι να υπάρξει πολιτική διευθέτηση. Δεν θα πρέπει να στείλουμε στρατιώτες από την Ευρωπαϊκή Ένωση ή το ΝΑΤΟ να διακινδυνεύσουν τη ζωή τους, παρά μόνο εάν εμείς, ως πολιτικοί, έχουμε υποστηρίξει κάποια πολιτική διευθέτηση.
<P>
Ενόσω πράττουμε αυτό, θα πρέπει να ασκήσουμε ιδιαίτερη πίεση στον ΑΣΚ. Ήταν πολύ εύκολο για τον ΑΣΚ να προκαλέσει τις σερβικές δυνάμεις σε ακατάλληλες αντιδράσεις για να κερδίσει τη διεθνή συμπάθεια. Θα πρέπει να καταστήσουμε σαφές στον ΑΣΚ ότι μπορεί να κερδίσει μόνο εφόσον υπάρξει πολιτική συμφωνία, η οποία θα τους παραχωρεί μεγάλο βαθμό αυτονομίας. Μόνο τότε, εμείς, ως Ευρωπαϊκό Κοινοβούλιο, θα εγκρίνουμε τις προσπάθειες για αναδιάρθρωση, τις οποίες υπέδειξε ο Επίτροπος κ. van den Broek. Θα πρέπει να διασφαλίσουμε ότι, καταδικάζοντας τη σερβική πλευρά, θα είμαστε εξίσου αυστηροί με την αλβανική πλευρά, και ότι δεν θα προκαλέσουμε εξαιτίας συμπάθειας προς τη μία ή την άλλη πλευρά, μία χειρότερη κατάσταση από την τωρινή.
<P>
Τέλος, θα πρέπει, νομίζω όπως δήλωσε ο κ. Wiersma, να αποφύγουμε την παγίδα να εξιστορούμε συνεχώς τα γεγονότα σε αυτή τη διαμάχη. Θα πρέπει να προσβλέπουμε σε ένα κυβερνητικό σύστημα που θα επιτρέψει στα Βαλκάνια να βρουν τελικά την ειρήνη, καθιστώντας δυνατή τη συνέχιση της οικονομικής αναδιάρθρωσης και της οικοδόμησης της μελλοντικής ευημερίας.

<SPEAKER ID=179 LANGUAGE="IT" NAME="Imbeni">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, δική μας ήταν η ιδέα αυτής της συζήτησης, κατόπιν της σφαγής του Racak, πιστεύω όμως πως δεν είμαστε σήμερα σε θέση να προσφέρουμε ουσιαστική βοήθεια, τώρα που άρχισε η Συνδιάσκεψη του Ραμπουγιέ. Όλοι οι ομιλητές είπαν ενδιαφέροντα πράγματα, είναι δύσκολο για μας όμως τώρα να παρέμβουμε σε ένα στάδιο που, όπως και εσείς υπενθυμίσατε, Κύριε Πρόεδρε, ορθώς χαρακτηρίζεται από μυστικότητα. Δεν θα έπρεπε όμως όλα να παραμένουν μυστικά. Σίγουρα έτσι πρέπει να γίνεται στις διπλωματικές διασκέψεις. Ωστόσο, το Συμβούλιο και η Επιτροπή θα μπορούσαν, λ.χ., να βοηθήσουν την ευρωπαϊκή κοινή γνώμη να κατανοήσει ποιος βοηθάει τους αντιμαχόμενους σε περίπτωση ενόπλων συγκρούσεων. Γιατί να περιμένουμε πάντα δύο, τρία, τέσσερα, ή και πέντε χρόνια; Γιατί πρέπει μόνο να περιοριζόμαστε να διαβάζουμε στις εφημερίδες την ταυτότητα εκείνων που παρέχουν αυτό το πολεμικό υλικό; Γιατί δεν αναπτύσσουμε περισσότερο την πρόληψη, αφού η ενημέρωση της κοινής γνώμης συνιστά μία δράση πρόληψης; Κατόπιν τούτου, συμφωνώ συνεπώς με όσους εξέφρασαν την υποστήριξή τους στην Προεδρία για το έργο που επετέλεσε. Θεωρώ σημαντικό να αναλάβει η Ευρωπαϊκή Ένωση πρωτοβουλίες, να διαδραματίσει, και ενώπιον της κοινής γνώμης, σημαντικότερο πολιτικό ρόλο σε σχέση με το παρελθόν, ακόμη και εάν είναι σημαντικότερος ο ρόλος μας στον ανθρωπιστικό τομέα, στη βοήθεια που παρέχουμε για την ανάπτυξη της δημοκρατίας και στη στήριξη της ανάπτυξης της κοινωνίας των πολιτών. Όλα αυτά είναι σημαντικότατα ζητήματα, που δεν αναδεικνύουν ωστόσο μια πραγματική πολιτική βαρύτητα.
<P>
Συγκαταλέγομαι φυσικά μεταξύ εκείνων που δεν είναι διατεθειμένοι να πυροβολήσουν εξ επαφής την Ευρωπαϊκή Ένωση, επειδή διακρίνω μια τροχιά ανάπτυξης του ρόλου της. Σε ποιο σημείο επιμένω; Όπως και την προηγούμενη φορά που συζητήσαμε για την κατάσταση στο Κοσσυφοπέδιο, έδωσα έμφαση στο πρόβλημα αυτό.
<P>
Εμείς δεν συζητούμε για μια μεγάλη περιοχή ειρήνης, γαλήνης, ηρεμίας, προόδου και οικονομικής ανάπτυξης εντός της οποίας υπάρχει ένα αρκετά σοβαρό πρόβλημα σύγκρουσης μεταξύ εθνοτήτων, ένα πρόβλημα που ξαναπαρουσιάζεται. Όχι, στην περίπτωση αυτή εξετάζουμε ένα μέρος ενός συνολικότερου μεγάλου προβλήματος. Κύριε Πρόεδρε του Συμβουλίου, κύριε Επίτροπε, η δραστηριότητά μας - και αναφέρομαι στη δραστηριότητα της Ευρωπαϊκής Ένωσης, των Ηνωμένων Πολιτειών, της Ρωσίας και όλων των άλλων χωρών - περιορίζεται από στρατηγικής άποψης επειδή επιμένουμε να κοιτάμε μόνον ένα τμήμα του μωσαϊκού, χωρίς να λαμβάνουμε υπόψη ότι, ακόμη και όταν κατορθώσουμε να βρούμε μια λύση στο πρόβλημα του Κοσσυφοπεδίου, το βαλκανικό ζήτημα θα παραμείνει ανοικτό. Αυτό είναι το θέμα. Θα χρειαζόταν ένα Ραμπουγιέ που θα διαρκούσε χρόνια, με πολύ περισσότερους πρωταγωνιστές από τους σημερινούς: μία διεθνής διαρκής διάσκεψη στην οποία θα συμμετείχαν η Αλβανία, η Βοσνία, η Σερβία, η Κροατία και η Βουλγαρία. Καταλαβαίνω ότι αυτό είναι πολύ δύσκολο, η δική μας όμως οπτική θα έπρεπε να περιλαμβάνει αυτό το μεγάλο σενάριο των Βαλκανίων, ζήτημα που δεν θα επιλυθεί ακόμη και όταν καταστεί εφικτή - ελπίζουμε το συντομότερο δυνατόν - η επίλυση του προβλήματος του Κοσσυφοπεδίου.

<SPEAKER ID=180 NAME="Verheugen">
Κύριε Πρόεδρε, κυρίες και κύριοι, θέλω να αναφερθώ σύντομα σε τρεις πτυχές που έπαιξαν ρόλο σε αυτή τη σημαντική συζήτηση. Πρώτον: τί μπορεί βασικά να κάνει η Ευρωπαϊκή Ένωση; Θα πρέπει να κατανοήσουμε ότι δεν διαθέτουμε ούτε τις πολιτικές αλλά ούτε τις υλικές δυνατότητες για να λύσουμε από μόνοι μας τη διένεξη στο Κοσσυφοπέδιο. Ήταν αναγκαίο - και έχει ιδιαίτερη σημασία που πραγματοποιήθηκε - να προωθηθεί μέσω του μεγάλου πολιτικού μας κύρους και με δυναμικές ενέργειες να καταστεί δυνατή η στενά εναρμονισμένη σύμπραξη διαφόρων θεσμών, δηλαδή της Ομάδας Επαφής, της Ευρωπαϊκής Ένωσης, του ΟΑΣΕ, του ΝΑΤΟ και των Ηνωμένων Εθνών. Πέντε διεθνή επίπεδα έπρεπε να συντονισθούν μεταξύ τους. Μόνο με τον τρόπο αυτό ήταν δυνατόν να δημιουργηθούν οι πολιτικές, οι νομικές και οι στρατιωτικές προϋποθέσεις για τη συγκεκριμένη πρωτοβουλία. Το συνολικό εγχείρημα επετεύχθη εξάλλου σε διάστημα μικρότερο των δέκα ημερών. Η συνάδελφος κ. Pack δικαιολογημένα έθεσε το ερώτημα γιατί δεν το σκεφτήκαμε νωρίτερα. Το ερώτημα αυτό θα πρέπει να το επιστρέψουμε όμως στην συνάδελφο Pack καθότι η κυβέρνηση την οποία εκπροσωπώ δεν είχε την ευθύνη την εποχή εκείνη. Θα ευχόμουν ωστόσο, εάν μία προηγούμενη γερμανική κυβέρνηση...
<P>
παρέμβαση από την κ. Pack
<P>
Ναι, πρόκειται για μία γερμανική κυβέρνηση! Θα ευχόμουν λοιπόν να είχε προβεί σε αυτή την πρωτοβουλία. Δεν το ξέρω, αλλά η πρωτοβουλία αυτή εκτελείται τώρα. Και έγινε τώρα, επειδή διαπιστώθηκε ότι δεν τηρήθηκε η συμφωνία που είχε συνάψει ο Αμερικανός ειδικός απεσταλμένος Holbrooke με τον Milosevi το περασμένο φθινόπωρο, ότι ο Milosevi δεν τήρησε τη συμφωνία.
<P>
Και για να το καταστήσω για ακόμα μία φορά σαφές: η Ευρωπαϊκή Ένωση δεν μπορούσε από μόνη της να οικοδομήσει το απαραίτητο στρατιωτικό υπόβαθρο για να μπορέσει να διατυπώσει μία αξιόπιστη στρατιωτική απειλή. Δεν διαθέτει ούτε έναν στρατιώτη με τον οποίο θα μπορούσε να απειλήσει τον Milosevi. Επομένως δεν θα πρέπει να επιμένουμε και πολύ στο ότι η Ευρωπαϊκή Ένωση έκανε συνεχώς λάθη στο ζήτημα του Κοσσυφοπεδίου. Και πραγματικά δεν ήταν πολύ εύκολο το εγχείρημα να επιτύχουμε τη σύμπραξη των εν λόγω θεσμών, να κρατήσουμε τους Ρώσους και τους Αμερικανούς από την ίδια πλευρά και να καταστήσουμε αποδοτική την Ομάδα Επαφής. Θα μπορούσα να πω ακόμα αρκετά πράγματα σχετικά με τα προβλήματα στο Συμβούλιο Ασφαλείας και την αναγκαιότητα της συμμετοχής των Ρώσων, αλλά όλα αυτά ουσιαστικά έχουν ήδη αναφερθεί.
<P>
Το δεύτερο σημείο που θα ήθελα να επισημάνω αφορά το ότι μετά τη σύναψη μίας προσωρινής συμφωνίας που αποτελεί και το αντικείμενο των διαπραγματεύσεων στο Rambouillet, θα είναι αναγκαία η διασφάλισή της με στρατιωτικές δυνάμεις. Και αναφέρομαι τώρα στη χρησιμοποίηση στρατιωτικών δυνάμεων για τη διασφάλιση μίας συμφωνηθείσας λύσης και όχι για στρατιωτική παρέμβαση ενάντια στη βούληση των αντιμαχόμενων πλευρών. Το δεύτερο είναι κάτι το εντελώς διαφορετικό. Στο Rambouillet επιδιώκουμε τώρα μία συμφωνία και συγκεκριμένα στην αρχή μία προσωρινή λύση που θα διαρκέσει τρία χρόνια. Θα πρέπει να διασφαλισθεί η τήρηση αυτού του χρονικού διαστήματος με μία επιχείρηση παρόμοια με εκείνη των δυνάμεων SFOR. Μια σειρά ευρωπαϊκών κρατών είναι πρόθυμα να διαθέσουν για τον σκοπό αυτό στρατεύματα, μεταξύ αυτών η Μεγάλη Βρετανία, η Γερμανία και άλλα κράτη, και έτσι είναι πολύ πιθανόν να λάβει χώρα μία επαρκώς μεγάλη και επαρκώς εξοπλισμένη επιχείρηση.
<P>
Το χρονικό διάστημα μεταξύ της σύναψης της επιδιωκόμενης συμφωνίας στο Rambouillet και της λήξης της πρέπει να χρησιμοποιηθεί για την προετοιμασία μίας βαλκανικής διάσκεψης η οποία θα κάνει αυτό που ζητήθηκε εδώ επανειλημμένα. Θα πρόκειται για μία διάσκεψη όπου θα συζητηθεί το συνολικό πρόβλημα και θα ληφθούν οι απαραίτητες αποστάσεις από μια πολιτική που ασχολείται με ένα και μοναδικό ζήτημα και παραβλέπει ότι όλα αυτά τα μεμονωμένα ζητήματα είναι συνδεδεμένα μεταξύ τους.
<P>
Αποτελεί ιδέα της Προεδρίας και της πρωτοβουλίας που παρουσίασαν από κοινού η Μεγάλη Βρετανία, η Γαλλία και η Γερμανία στο πλαίσιο της Ευρωπαϊκής Ένωσης, ότι οι εργασίες μας θα πρέπει να προσανατολίζονται προς μία τέτοια διάσκεψη που θα επιφέρει τη σταθερότητα, την ασφάλεια και τη συνεργασία σε όλα τα Βαλκάνια, και αυτό είναι ένα πολύ απαιτητικό εγχείρημα.
<P>
Θα επιτύχει - και αυτό είναι το τρίτο σημείο που θα ήθελα να επισημάνω - μόνον εάν αναπτύξουμε μία σαφή και πειστική στρατηγική προοπτική για αυτό το τμήμα της Ευρώπης. Σήμερα το πρωί, στις διαβουλεύσεις που είχα εκ μέρους της Προεδρίας με το Συμβούλιο της Ευρώπης, είπα ήδη και το επαναλαμβάνω εδώ, πως η κατάσταση στην οποία βρισκόμαστε είναι αποτέλεσμα της σύγκρουσης δύο διαφορετικών προσεγγίσεων της Ευρώπης. Η αίθουσα που βρισκόμαστε αυτή τη στιγμή αντιπροσωπεύει την Ευρώπη του 21ου αιώνα, την Ευρώπη της ολοκλήρωσης, της ειρήνης, της δημοκρατίας, των ανθρωπίνων δικαιωμάτων και συνεπώς, σε τελευταία ανάλυση, την Ευρώπη της ευμάρειας και της προσωπικής ευημερίας των πολιτών.
<P>
Η Ευρώπη που βλέπουμε στο Κοσσυφοπέδιο, στη Βοσνία και δυστυχώς και σε άλλα σημεία της Ευρώπης είναι εγκλωβισμένη στους αταβισμούς του 19ου αιώνα. Πρέπει να καταστήσουμε σαφές στους ανθρώπους εκεί, ότι έχουν την επιλογή, είτε να συνδεθούν με τη σύγχρονη, τη στραμμένη προς το μέλλον Ευρώπη της ολοκλήρωσης, είτε να παραμείνουν εγκλωβισμένοι στις συγκρούσεις, τις στενοκεφαλιές και τον εθνικισμό του 19ου αιώνα που δεν μπορεί παρά να οδηγήσουν στην εξαθλίωση, την καταπίεση, τον θάνατο αθώων ανθρώπων. Όμως πρέπει τουλάχιστον να τους δείξουμε με σαφήνεια ποιες είναι οι εναλλακτικές λύσεις μεταξύ των οποίων θα έχουν να επιλέξουν. Αυτό σημαίνει όμως παράλληλα ότι θα πρέπει να είμαστε έτοιμοι να προσφέρουμε την προοπτική της ενσωμάτωσής τους στην Ευρώπη και μάλιστα έτοιμοι σε σχέση με όλους τους θεσμούς και όλα τα μέσα που διαθέτουμε. Αυτό είναι ασφαλώς μία σκέψη για το απώτερο μέλλον και δεν μιλάω για χρόνια, αλλά ασφαλώς για δεκαετίες. Ωστόσο ακόμα και η πιο μακρινή πορεία θα πρέπει κάποτε να αρχίσει με ένα πρώτο βήμα, και τώρα φτάσαμε πλέον στο σημείο που θα κάνουμε το βήμα αυτό.
<P>
Ουσιαστικά, είμαι αισιόδοξος ακόμα και όσον αφορά τη μυστικοπάθεια που κυριαρχεί γύρω από το Rambouillet, μια και έτσι είναι οι κανόνες. Αυτό το γνωρίζετε και θα ήταν αφελές εκ μέρους σας να πιστεύετε ότι θα ήταν δυνατόν να υπάρχουν ήδη τώρα πραγματικά αποτελέσματα των διαπραγματεύσεων, ή έστω ενδιάμεσα αποτελέσματα και ότι αν αυπήρχαν, θα μπορούσαν να παρουσιασθούν εδώ στο Κοινοβούλιο. Και για να το πω με διαφορετικά λόγια: το γεγονός ότι οι αντιπροσωπείες εξακολουθούν να κάθονται γύρω από ένα τραπέζι, το γεγονός ότι ήρθαν στο τραπέζι αυτό και δεν υπήρχαν στην αρχή τσιριμόνιες του είδους «δεν θα καθίσουμε στον ίδιο χώρο» ή «δεν θέλουμε να συμμετάσχει ο τάδε» ή «θα μιλήσουμε μόνο υπό τις χι προϋποθέσεις», το γεγονός ότι συνεχίζεται η διεξαγωγή των διαπραγματεύσεων που άρχισε την Κυριακή αποτελεί ουσιαστικά ένδειξη για το ότι οι εν λόγω εργασίες αποσκοπούν πραγματικά στην επίτευξη αποτελέσματος. Σε μερικές ημέρες η Ομάδα Επαφής θα μας παρουσιάσει μία αξιολόγηση των αποτελεσμάτων στα οποία θα έχουν καταλήξει μέχρι τότε και θα ληφθούν αποφάσεις για το πως θα προχωρήσουν τα πράγματα.
<P>
Είμαι εναντίον της άποψης του συναδέλφου που αντιτάχθηκε στη διεξαγωγή των διαπραγματεύσεων υπό χρονική πίεση. Ένα από το ουσιαστικά στοιχεία της στρατηγικής που επιλέξαμε συνίσταται στην άσκηση της μεγαλύτερης δυνατής πίεσης στα αντιμαχόμενα μέρη ακόμα και στο ζήτημα του χρόνου. Είμαι απόλυτα πεπεισμένος πως θα ήταν καταδικασμένο σε αποτυχία ένα σχέδιο διαπραγματεύσεων το οποίο θα επέτρεπε στα αντιμαχόμενα μέρη να παίζουν επ' αόριστον. Αποτελεί στοιχείο άσκησης πίεσης και μάλιστα μιας πολύ δυναμικής πίεσης. Πρέπει να αναλογιστείτε ότι τα αντιμαχόμενα μέρη δεν ήταν από μόνα τους διατεθειμένα να προσέλθουν στο τραπέζι των διαπραγματεύσεων, αλλά υπέκυψαν σε μία πολύ μαζική έκκληση με τη μορφή αυστηρού τελεσίγραφου που τους απηύθυνε η Διεθνής Κοινότητα, μία έκκληση στην οποία ενυπήρχε μία ισχυρότατη απειλή. Συστατικό στοιχείο της έκκλησης αυτής είναι ότι οι διαπραγματεύσεις θα πρέπει να καταλήξουν σε αποτέλεσμα εντός ενός δεδομένου, συνειδητά πολύ περιορισμένου χρονικού διαστήματος.
<P>
Συνοψίζοντας, θέλω να πως είναι πιθανόν στο σημείο αυτό να έχουμε επιτύχει ως Ευρωπαίοι μία νέα ποιότητα στην ικανότητά μας για δράση από την άποψη της εξωτερικής πολιτικής και πολιτικής ασφάλειας. Είναι σωστό αυτό που είπε ο συνάδελφος Swoboda. Πρόκειται για μια πρωτοβουλία που προέρχεται από την Ευρωπαϊκή Ένωση και μας δείχνει τί μπορούμε να κάνουμε, όταν αφήνουμε να δράσουν η φαντασία μας και η δημιουργικότητά μας.

<SPEAKER ID=181 LANGUAGE="DE" NAME="Pack">
Κύριε Πρόεδρε του Συμβουλίου, σας παρακαλώ, να μην ξεχνάτε ότι εδώ δεν μιλάτε ως υπουργός της γερμανικής κυβέρνησης, αλλά ως Πρόεδρος του Συμβουλίου εκ μέρους του Συμβουλίου και από πάντα είχα το θάρρος να λέω στους κυρίους - εκτός από μία μοναδική φορά που επρόκειτο για κυρία - αυτά που σκέπτομαι, ανεξάρτητα την πολιτική κατεύθυνση που προέρχονταν. Αν έχω να κατηγορήσω για κάτι το Συμβούλιο, το λέω, και όπως και να το κάνουμε, εσείς θα εκπροσωπήσετε το Συμβούλιο για έξι μήνες. Την επόμενη φορά θα είναι κάποιος Φιλανδός και θα είμαι μαζί του το ίδιο σκληρή όπως και μαζί σας. Δεν είσαστε εδώ με την ιδιότητα του Γερμανού υπουργού αλλά του Προέδρου του Συμβουλίου. Σας παρακαλώ να μην είσαστε λοιπόν τόσο ευαίσθητος και να μεταβιβάσετε στους ενδιαφερόμενους στην πατρίδα ότι εδώ οι επιθέσεις μας δεν στρέφονται κατά των Γερμανών αλλά κατά της Προεδρίας!

<SPEAKER ID=182 LANGUAGE="IT" NAME="Bianco">
Κύριε Πρόεδρε, επιτρέψτε μου να μιλήσω ως Ιταλός και να υπενθυμίσω ότι, όταν αναφέρεστε στις χώρες που ενδιαφέρονται για τα προβλήματα των Βαλκανίων, δεν υπάρχουν μόνο η Γαλλία, η Γερμανία και η Μεγάλη Βρετανία αλλά και η Αυστρία και η Ιταλία, σημαντικές χώρες στο πλαίσιο αυτό.

<SPEAKER ID=183 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Σχέσεις με τις ΥΧΔ, τις χώρες ΑΚΕ και τις ιδιαίτερα απομακρυσμένες περιφέρειες  (συνέχεια)
<SPEAKER ID=184 NAME="Πρόεδρος">
Η ημερήσια διάταξη προβλέπει τη συνέχεια της συζήτησης επί της έκθεσης (Α4-0036/99) του κ. Aldo, εξ ονόματος της Επιτροπής Ανάπτυξης και Συνεργασίας, σχετικά με τις σχέσεις μεταξύ των υπερπόντιων χωρών και εδαφών (ΡΤΟΜ), των χωρών ΑΚΕ και των υπεραπόκεντρων περιφερειών της Ευρωπαϊκής Ένωσης.

<SPEAKER ID=185 LANGUAGE="IT" NAME="Vecchi">
Κύριε Πρόεδρε, επιτρέψτε μου καταρχάς να συγχαρώ, εκ μέρους της Ομάδας του ΕΣΚ, το συνάδελφο Αldo για τη θαυμάσια έκθεση που εκπόνησε εξ ονόματος της Επιτροπής Ανάπτυξης και Συνεργασίας και την οποία ο ίδιος επεδίωξε με σθένος.
<P>
Στη σημερινή συζήτηση πρέπει να αντιμετωπίσουμε μια σημαντική πτυχή για την ανάπτυξη εδαφών με πολύ διαφορετικά νομικά καθεστώτα και επίπεδα ανάπτυξης, τα οποία όμως μοιράζονται τουλάχιστον τη γεωγραφική θέση.Οι YXE, οι χώρες ΑΚΕ και οι υπεραπόκεντρες περιφέρειες είναι πράγματι διαφορετικές μεταξύ τους οντότητες, προς τις οποίες η Ένωση προέβλεψε, πολύ ορθά, διαφορετικά μέσα.
<P>
Θα ήθελα να πω με κάθε ειλικρίνεια ότι δεν με πείθουν απόλυτα όλες οι πτυχές του περιεχομένου της έκθεσης του συναδέλφου Αldo. Ωστόσο, θεωρώ απαραίτητο να κατανοήσουμε το θεμελιώδες πολιτικό μήνυμα της έκθεσής του, δηλαδή την ανάγκη εμβάθυνσης των σχέσεων, μέσω στενής και αποκεντρωμένης συνεργασίας μεταξύ των προαναφερθεισών οντοτήτων, με στόχο την επίτευξη αρμονικής εδαφικής ανάπτυξης.
<P>
Η έκθεση αναπτύσσεται κυρίως βάσει της προοπτικής των υπεραπόκεντρων περιφερειών και των ΥΧΕ. Το Ευρωπαϊκό Κοινοβούλιο θα εκφράσει σήμερα τη θέση του επί τη βάσει αυτή. Πιστεύω, ωστόσο, ότι είναι απολύτως απαραίτητη η πλήρης συμμετοχή των χωρών της Καραϊβικής και του Ειρηνικού, προκειμένου να ακουστούν οι ιδέες και οι απαιτήσεις τους και να εξαρτηθεί κάθε πρωτοβουλία και από τα δικά τους συμφέροντα. Η πλήρης συμμετοχή όλων των ενδιαφερομένων μερών στις διαβουλεύσεις και τη διαδικασία λήψης αποφάσεων έχει μεγάλη σημασία.
<P>
Η έκθεση θίγει επίσης ζητήματα που αφορούν τα εμπορικά καθεστώτα. Στον τομέα αυτόν, είναι ανάγκη να προχωρήσουμε με μεγάλη προσοχή, δεδομένου ότι είναι γνωστές οι επακόλουθες δυσκολίες, ακόμη και στα πρόσφατα χρόνια, λόγω της κατάχρησης των ειδικών κανόνων των σχετικών με τις ΥΧΕ. Ο στόχος ενθάρρυνσης της εμπορικής ολοκλήρωσης των υπεραπόκεντρων περιφερειών, των ΥΧΕ και των ΑΚΕ είναι αναμφίβολα αξιέπαινος, πρέπει όμως να εκπληρωθεί, διαφυλάσσοντας την ιδιαίτερη κατάσταση των χωρών ΑΚΕ και στο πλαίσιο του καθορισμού νέων γενικότερων κανόνων σχετικά με τη νέα μετά-Λομέ Σύμβαση, το νέο Σύστημα Γενικευμένων Προτιμήσεων, τη μεταρρύθμιση της ΚΓΠ και τους κανόνες του ΠΟΕ.
<P>
Είναι εξάλλου ανάγκη να ληφθούν υπόψη, στο πλαίσιο των διαφόρων κοινών οργανισμών της αγοράς, τα συμφέροντα του συνόλου των Ευρωπαίων γεωργών.
<P>
Ωστόσο, αυτό που προτείνει γενικά η έκθεση είναι να σταλεί ένα σημαντικό θετικό μήνυμα: μέσω της εμβάθυνσης της εξωτερικής συνεργασίας και της βελτίωσης των μέσων δράσης, ακόμη και τα πλέον απομακρυσμένα από γεωγραφικής άποψης εδάφη της Ένωσης μπορούν να βρουν νέο ρόλο και να κατευθυνθούν σε νέους δρόμους ανάπτυξης, και μάλιστα προς όφελος επίσης των γειτονικών αναπτυσσόμενων χωρών.
<P>
Πρόκειται για σημαντικό μήνυμα που συμμεριζόμαστε απόλυτα. Για το λόγο αυτόν, η Ομάδα μας θα ψηφίσει υπέρ του συνόλου της έκθεσης που ενέκρινε η επιτροπή, παρ' όλο που πιστεύει ότι ορισμένες ειδικές πτυχές της χρειάζονται περαιτέρω εμβάθυνση.

<SPEAKER ID=186 LANGUAGE="FR" NAME="Lehideux">
Κύριε Πρόεδρε, αγαπητοί συνάδελφοι, η έκθεση του συναδέλφου μας Aldo είναι κατά τη γνώμη μου ένα σημαντικό κείμενο. Σημαντικό ως προς τη μέθοδο που επιλέχθηκε για την εκπόνησή του, σημαντικό επειδή επιβεβαιώνει τη φυσική προδιάθεση των ενδιαφερομένων περιφερειών, καθώς και χωρών και εδαφών να συνάπτουν περιφερειακές εταιρικές σχέσεις και επίσης σημαντικό για τις προτάσεις που διατυπώνει.
<P>
Η Επιτροπή Ανάπτυξης και Συνεργασίας, κατά τη διάρκεια μίας συναρπαστικής συνεδρίασης, δέχθηκε αντιπροσώπους των υπερπόντιων περιφερειών και των υπερπόντιων χωρών και εδαφών. Αυτό ήταν κάτι νέο, αποτέλεσε όμως ένα ουσιαστικό γεγονός για να κατανοήσει το Κοινοβούλιο τις δυσκολίες, τις ανάγκες και τα σχέδια των Ευρωπαίων που βρίσκονται στην άκρη του κόσμου. Αυτός ο διάλογος ήταν αναγκαίος και οφείλει να συνεχιστεί για όσο πιο πολλά θέματα γίνεται. Η έκθεση κάνει εξάλλου ως προς αυτό το θέμα προτάσεις τις οποίες υποστηρίζουμε.
<P>
Η έκθεση αυτή, όπως είπα και πριν από λίγο, επιβεβαιώνει τη φυσική προδιάθεση των υπεραπόκεντρων περιφερειών και των υπερπόντιων εδαφών και χωρών να συνάπτουν περιφερειακές εταιρικές σχέσεις. Είναι προφανώς πρωταρχικό για εκείνους, για την ανάπτυξή τους και για το μέλλον τους, είναι όμως ενδεχομένως, και κυρίως, σημαντικό για την Ένωση, επειδή κάθε φορά εκείνη θα παρίσταται σε αυτές τις εταιρικές σχέσεις, προσθέτοντας έτσι μια ιδιαίτερα σημαντική πτυχή στη συνεργασία της με τις χώρες ΑΚΕ. Είναι κατά κάποιο τρόπο η αναγνώριση και η επιβεβαίωση της παγκόσμιας διάστασης της Ένωσης, του ρόλου της στον οικονομικό τομέα, όμως επίσης και κυρίως της πολιτικής της βαρύτητας. Οφείλουμε όχι μόνο να δεχτούμε αυτές τις εταιρικές σχέσεις, αλλά και να τις συνοδεύσουμε και να διευκολύνουμε την ανάπτυξή τους.
<P>
Για να γίνει αυτό, ο εισηγητής κάνει πολλές προτάσεις. Στο χρόνο που έχω στη διάθεσή μου, θα ήθελα να αναφέρω μία: την τοποθέτηση αποκεντρωμένων μονάδων της Επιτροπής στις υπεραπόκεντρες περιφέρειες και, επιπλέον, την εγκατάσταση κεραίων ή δομών αναδιανομής στις υπερπόντιες χώρες και εδάφη. Αυτή η πρόταση προέρχεται κυρίως από τοπικούς φορείς μίας υπεραπόκεντρης περιφέρειας και ευχαριστώ θερμά τον εισηγητή που την συμπεριέλαβε στην έκθεσή του, αποδίδοντάς της έτσι όλη της τη βαρύτητα και ισχύ. Αυτή όμως η πρόταση δεν πρέπει να παραμείνει ευσεβής πόθος. Το Κοινοβούλιό μας, εάν την εγκρίνει αύριο, οφείλει να παρακολουθήσει προσεκτικά την εφαρμογή της· θα μετατραπεί σιγά-σιγά σε ουσιαστικό στοιχείο για τη συνεργασία της Ένωσης με τις χώρες ΑΚΕ. Οφείλουμε ως προς αυτό να είμαστε ιδιαίτερα προσεκτικοί.

<SPEAKER ID=187 LANGUAGE="DE" NAME="Telkδmper">
Κύριε Πρόεδρε, η παρούσα έκθεση εγκρίθηκε με μεγάλη πλειοψηφία στην επιτροπή και θεωρώ ότι είναι το αποτέλεσμα μιας μακράς συζήτησης. Εκφράζει ότι υπάρχουν ειδικά προβλήματα για τις νησιωτικές περιοχές που είναι απομονωμένες και απομακρυσμένες από το κέντρο του οικονομικού χώρου της Ευρωπαϊκής Ένωσης. Επισημαίνει ότι υπάρχουν τρία διαφορετικά είδη ομάδων εδαφικών οντοτήτων με τα οποία πρέπει να γίνουν διαβουλεύσεις και τα οποία πρέπει να συμμετέχουν σε διαδικασίες λήψης αποφάσεων και θεωρώ ότι εδώ είναι πολύ σημαντική η παραπομπή στις νέες διαπραγματεύσεις στο πλαίσιο των χωρών ΑΚΕ.
<P>
Ένα από τα βασικότερα σημεία της έκθεσης και για τις μελλοντικές διαπραγματεύσεις είναι και η αναφορά στο εμπόριο, στο Σύστημα Γενικευμένων Προτιμήσεων και στην αναγκαιότητα μιας συνεκτικής πολιτικής. Θα πρέπει να παρέχουμε ενισχύσεις που να ανταποκρίνονται στα συγκεκριμένα αιτήματα για τους τομείς των τηλεπικοινωνιών, της έρευνας και της ανάπτυξης, της εκπαίδευσης και κατάρτισης, καθώς και της πρόληψης των θεομηνιών. Πιστεύω πως είμαστε σύμφωνοι ότι θα πρέπει να γίνει η ενσωμάτωσή τους σε περιφερειακό πλαίσιο. Όταν όμως στη σελίδα 13 της έκθεσης διαβάζουμε για την Ευρώπη της Καραϊβικής, αυτό εκφράζει από τη μία πλευρά το πρόβλημα, από την άλλη όμως θεωρώ ότι πρόκειται για ένα πρόβλημα το οποίο σέρνουμε μαζί μας από την εποχή της αποικιοκρατίας.
<P>
Δεν θα ήταν άραγε πιο σωστό να συγκεντρώσουμε αυτές τις εδαφικές ενότητες σε μία, να τους δώσουμε την ανεξαρτησία τους, να τις συνενώσουμε μέσω μιας νέας συνθήκης σε έναν περιφερειακό συνασπισμό και να τις στηρίξουμε σε αυτό, ώστε να απελευθερωθούμε επιτέλους από αυτό το κομμάτι της παλιάς ιστορίας της αποικιοκρατίας; Αυτό είναι μία ιδέα και ταυτόχρονα μία υπόδειξη που καλό θα ήταν να υιοθετήσουμε, γιατί το αίτημα αυτό, ή μάλλον και μόνο η έκφραση Ευρώπη της Καραϊβικής είναι για μένα κάτι το ακατανόητο. Είμαι στην Ευρώπη, είμαι σε αυτόν τον οικονομικό χώρο, είμαι σε αυτόν τον χώρο ανάπτυξης του εμπορίου τον οποίο θέλουμε να διαμορφώσουμε και ελέγξουμε δημοκρατικά. Το ίδιο θέλουν όμως και οι άνθρωποι σε άλλες περιοχές. Μήπως δεν θέλουμε να υποστηρίξουμε την περιφερειακή ανάπτυξη; Η βούλησή μας για το μέλλον θα πρέπει να είναι η ανάπτυξη αυτού του σκεπτικού.

<SPEAKER ID=188 LANGUAGE="FR" NAME="Hory">
Κύριε Πρόεδρε, θα ήθελα να εκφράσω, εξ ονόματός μου, εξ ονόματος της κ. Taubira, που δεν μπόρεσε να παρευρεθεί λόγω απειλών διαφόρων διαδηλώσεων, και εξ ονόματος της Ομάδας μου, την ολοκληρωτική μας υποστήριξη προς αυτή την ιδιαίτερα αξιόλογη πρωτοβουλία του συναδέλφου μας Blaise Aldo που μας προτείνει εντέλει, θα έλεγα, έναν σφαιρικό και συνεπή προβληματισμό σχετικά με τις περιφερειακές σχέσεις των χωρών ΑΚΕ, των υπεραπόκεντρων περιφερειών και των συνδεδεμένων υπερπόντιων χωρών και εδαφών (ΥΧΕ).
<P>
Θα ήθελα επίσης να πω, όσον αφορά ειδικότερα τις ΥΧΕ και ιδίως την περιοχή που εγώ γνωρίζω καλύτερα, την εδαφική ενότητα της νήσου Μαγιότ, ότι συμφωνώ απολύτως με την ανάλυση του κ. Blaise Aldo καθώς και με εκείνη του κ. Castagnθde, συντάκτη γνωμοδότησης της Επιτροπής Περιφερειακής Πολιτικής, ως προς τη νομική ανακρίβεια, την οικονομική ασυνέπεια και την κοινωνική αδικία που διαπράττει η Ευρωπαϊκή Ένωση εναντίον των ΥΧΕ. Ο κ. Aldo αναφέρει ότι οι χώρες αυτές είναι οι φτωχοί συγγενείς της Ευρωπαϊκής Ένωσης. Έχει απόλυτο δίκιο και θα μπορούσε να είχε υπογραμμίσει και την εξής παραδοξότητα, ότι δηλαδή, όταν πρόκειται για την εσωτερική αλληλεγγύη της Ευρωπαϊκής Ένωσης, οι ΥΧΕ δεν είναι αρκετά πλούσιες για να βρίσκονται μαζί με τους πλούσιους, ενώ, όταν πρόκειται για την εξωτερική αλληλεγγύη της Ένωσης, οι ΥΧΕ δεν είναι αρκετά φτωχές για να βρίσκονται με τους φτωχούς.
<P>
Θα ήθελα να επισημάνω, παίρνοντας ως σημείο αναφοράς τη Μαγιότ, ορισμένα παραδείγματα που αποδεικνύουν αυτή την ασυνέπεια της κατάστασής μας. Για παράδειγμα, η νήσος Μαγιότ δεν ανήκει στην Ευρωπαϊκή Ένωση, ωστόσο ψηφίζει για τις ευρωπαϊκές εκλογές. Η Μαγιότ έχει ανάγκη από σταθερούς και σίγουρους νομικούς κανόνες για την ανάπτυξή της. Το κοινοτικό δίκαιο δεν ισχύει στη νήσο αυτή ούτε άμεσα, ούτε αυτόματα μέσω μιας διαδικασίας εισαγωγής στο εσωτερικό δίκαιο. Εφαρμόζεται ανάλογα με τις ιδιοτροπίες των ενδείξεων εφαρμογής που χαρακτηρίζουν τον κανόνα της νομοθετικής ειδικότητας. Γίνεται επίσης λόγος για οικονομική ανάπτυξη μέσω της τοπικής παραγωγής, όμως η θέση της Μαγιότ, ήδη μειονεκτική λόγω της περιορισμένης αγοράς της, του νησιωτικού χαρακτήρα της και του κόστους εργασίας, επιδεινώνεται ακόμη περισσότερο από τον κανόνα της μη αμοιβαιότητας των πλεονεκτημάτων που παραχωρούνται στις χώρες ΑΚΕ της περιοχής της.
<P>
Τέλος, ένα τελευταίο παράδειγμα: η Μαγιότ εισάγει τα πάντα από την Ευρωπαϊκή Ένωση, αλλά δεν διαθέτει άλλους φορολογικούς πόρους πέραν των πόρων που ουσιαστικά επιδεινώνουν τη θέση των ίδιων της των εισαγωγών μέσω των τελωνειακών δασμών. Για το λόγο αυτόν, πιστεύω ότι η μόνη λύση για τις ΥΧΕ - και ζητώ από τους συναδέλφους μας να μην τις συγχέουν με τα υπερπόντια διαμερίσματα - είναι η αναδιατύπωση του άρθρου 227(3) της Συνθήκης, ώστε να μπορέσουν να εδραιώσουν τη θέση τους, ότι δηλαδή ανήκουν στο ευρωπαϊκό σύνολο, και επίσης να προσφέρουν, κυρίως μέσω των τοπικών αποφάσεων, στην Ευρωπαϊκή Ένωση τον πλούτο της πολυμορφίας και των ιδιαιτεροτήτων τους.

<SPEAKER ID=189 LANGUAGE="DA" NAME="Sandbζk">
Κύριε Πρόεδρε, το Κίνημα του Ιουνίου φυσικά συγχαίρει την Επιτροπή Ανάπτυξης για την εκπόνηση έκθεσης που ερευνά τις σχέσεις μεταξύ των υπερπόντιων χωρών και εδαφών, των χωρών ΑΚΕ της Αφρικής, των Δυτικών Ινδιών και του Ειρηνικού, και των υπεραπόκεντρων περιφερειών της Ευρωπαϊκής Ένωσης. Είναι σημαντικό να υπάρχει συντονισμός των προγραμμάτων που στηρίζει η ΕΕ στις εν λόγω περιοχές· είναι επίσης σημαντικό να τις να τις λαμβάνει υπόψη στις πολιτικές της σε μεγαλύτερο βαθμό. Είναι ωφέλιμο να προωθείται η αποκεντρωμένη και περιφερειακή συνεργασία μεταξύ των υπερπόντιων χωρών με τις χώρες ΑΚΕ σε αμοιβαία βάση, διότι αυτό από μόνο του συμβάλλει στην προώθηση της ανάπτυξής τους. Επομένως είναι σημαντικό να ξεκινήσει ένας διάλογος και να δρομολογηθεί μια ισότιμη εταιρική σχέση όπου οι ιδιαιτερότητες του κάθε εταίρου θα γίνονται σεβαστές.
<P>
Ούτε μπορούμε ούτε και πρέπει να καθόμαστε στο Στρασβούργο και να υπαγορεύουμε από τι πρέπει να απαρτίζεται αυτή η συνεργασία. Κατ' αρχάς είναι αναξιοπρεπές. Δεύτερον, οι χώρες αυτές γνωρίζουν οι ίδιες πολύ καλύτερα φυσικά τις τοπικές συνθήκες. Από την άλλη πλευρά, μπορούμε, όπως επισήμανε και η Επιτροπή Ανάπτυξης, να ενισχύσουμε οικονομικά τη συνεργασία σε τομείς όπως η έρευνα και η ανάπτυξη, η μετάδοση τεχνολογίας, η εκπαίδευση και ο πολιτισμός, η βελτίωση των θαλάσσιων και αεροπορικών συνδέσεων, η προστασία του περιβάλλοντος και η πρόσβαση στην πληροφορική τεχνολογία. Μπορούμε επίσης να εξασφαλίσουμε κατά τις διεθνείς εμπορικές διαπραγματεύσεις ότι θα συνεχιστούν τα εμπορικά προνόμια των υπερπόντιων περιοχών και των ΑΚΕ. Κατ' αυτόν τον τρόπο ενισχύουμε αυτό στο οποίο κάθε συζήτηση γύρω από την ανάπτυξη πρέπει να εστιάζεται, την καταπολέμηση της πτώχειας.

<SPEAKER ID=190 LANGUAGE="FR" NAME="Antony">
Κύριε Πρόεδρε, αξιότιμοι συνάδελφοι, θα θέλαμε να συγχαρούμε το συνάδελφό μας Blaise Aldo για την αξιοσημείωτη έκθεσή του, που χαρακτηρίζεται από έναν δικό του ρεαλισμό, από σύνεση, καθώς και από ό, τι εγώ θα αποκαλούσα υγιή εμπειρισμό, αρετές που είναι γενικά σπάνιες στο χώρο αυτόν. Δεν είναι όμως παρά μια έκθεση και συνεπώς εκφράζει, κατά τη γνώμη μου, τον καρπό του έργου του και των προβληματισμών του. Πιστεύω επίσης ότι εκφράζει άλλα ρεύματα, αναμφισβήτητα άλλες πολιτικές δυνάμεις, και θα ήθελα λοιπόν να σας εκφράσω κάποιες επιφυλάξεις μου.
<P>
Κατ'αρχήν, δεν μπορούμε να δεχτούμε τον κίνδυνο μιας έκρυθμης προοδευτικής αφομοίωσης των υπερπόντιων διαμερισμάτων και εδαφών μας στις χώρες ΑΚΕ. Διαπιστώνω εδώ έναν κίνδυνο που, κατά την άποψή μου, δεν είναι εντελώς αμελητέος αν αναλύσω λίγο πιο προσεκτικά τα γραφόμενα. Για εμάς, και θα ήθελα να το διευκρινίσω αυτό για τους Γάλλους που εκπροσωπούμε, τα υπερπόντια διαμερίσματά μας, τα υπερπόντια εδάφη μας, η Ρεϋνιόν, η Μαγιότ, οι Αντίλλες, η Νέα Καληδονία, η Πολυνησία, η Γουϊάνα, είναι γαλλικά εδάφη όπως ακριβώς και τα μητροπολιτικά διαμερίσματά μας. Γνωρίζουμε την ιδιαιτερότητά τους και ακριβώς γι'αυτό εμμένουμε πάντα στην ανάγκη αξιοποίησης της εθνικής αλληλεγγύης για την αντιμετώπιση των προκλήσεων που αντιπροσωπεύει η απομάκρυνσή τους, η δημογραφία τους και η οικονομική κατάστασή τους.
<P>
Πρέπει εξάλλου να πω ότι άκουσα με μεγάλη προσοχή όσα είπε ο συνάδελφός μας Hory, που γνωρίζει καλά την κατάσταση, και οι παρατηρήσεις του ήταν απόλυτα συναφείς και, κατά τη γνώμη μου, λογικές. Για παράδειγμα, η ανεργία είναι ιδιαίτερα υψηλή στη Ρεϋνιόν και στις Αντίλλες. Κατά συνέπεια, αντί να αφιερώνουμε τις προσπάθειές μας στην ένταξη ενός υπέρμετρου μεταναστατευτικού κύματος αλλοδαπών, του οποίου το βάρος γίνεται αβάσταχτο και όλο και τραγικότερο, και που αφορά επίσης το διάμερισμά μας της Γουϊάνας, αντί να προσπαθούμε να αντιμετωπίσουμε τις συνέπειες της εκρίζωσης, της αδυναμίας προσαρμογής, της άρνησης αφομοίωσης, ακόμη και της παρουσίας κοινοτήτων που γίνονται όλο και περισσότερο κυριαρχικές και κατακτητικές, θα έπρεπε να επιδείξουμε πλήρη αλληλεγγύη προς τα υπερπόντια διαμερίσματα και εδάφη μας.
<P>
Αν θέλουμε μια άλλη Ευρώπη, ένα άλλο σύστημα συνεργασίας με τις ΑΚΕ, το οποίο δεν μπορώ να αναπτύξω στο πλαίσιο της παρέμβασης αυτής, δεν πρέπει να θέτουμε υπό αμφισβήτηση τις συγκεκριμένες προτάσεις που προτείνει με λογική η έκθεση του συναδέλφου μας Aldo, όπως για παράδειγμα οι προτάσεις για την αλιεία.
<P>
Θα θέλαμε να πούμε ότι πρόκειται για αξιόλογη έκθεση. Εκφράζουμε ωστόσο κάποια ανησυχία που εμπνέεται από το πνεύμα εθνικού συμφέροντός μας και από το συμφέρον των υπερπόντιων διαμερισμάτων και εδαφών μας και συνεπώς με μεγάλη λύπη απόσχουμε, με την επιφύλαξη συμπληρωματικού προβληματισμού.

<SPEAKER ID=191 LANGUAGE="ES" NAME="Medina Ortega">
Κύριε Πρόεδρε, πιστεύω πως το πρώτο που πρέπει να κάνουμε είναι να διευκρινίσουμε τι επιζητεί πραγματικά η έκθεση Aldo. Δεν πρόκειται αυτή τη στιγμή για ορισμό του καθεστώτος των εδαφών της Ευρωπαϊκής Ένωσης που βρίσκονται εκτός της ευρωπαϊκής ηπείρου. Το καθεστώς αυτό έχει ήδη ορισθεί. Οι υπεραπόκεντρες περιφέρειες αποτελούν τμήμα της ευρωπαϊκής επικράτειας, με ίσα δικαιώματα, ούτως ώστε οι πολίτες των υπεραπόκεντρων περιφερειών, όπως ο ομιλητής σας ή όπως ο κ. Aldo, εκλέγουμε και εκλεγόμαστε στην Ευρωπαϊκή Ένωση, ζούμε σε περιφέρειες που βρίσκονται μακριά από τον ηπειρωτικό πυρήνα της Ευρώπης, αλλά είμαστε μέλη της Ευρωπαϊκής Ένωσης όπως οποιοσδήποτε άλλος κοινοτικός πολίτης, με την ιδιαιτερότητα ότι βρισκόμαστε πιο μακριά.
<P>
Είναι αλήθεια ότι σε σχέση με τις υπερπόντιες χώρες και εδάφη της Βρετανίας, της Γαλλίας, της Ολλανδίας και της Δανίας υπάρχει ορισμένη ασάφεια, διότι ορισμένα από αυτά τα εδάφη μοιάζουν να βρίσκονται σε εξελικτική κατάσταση, αλλά, σε τελική ανάλυση, είναι επίσης εδάφη της Ευρωπαϊκής Ένωσης.
<P>
Οι χώρες ΑΚΕ είναι ανεξάρτητες χώρες και κυρίαρχα κράτη. Κανείς δεν προσπαθεί τώρα να ρυθμίσει το καθεστώς τους, ούτε να εξομοιώσει τις μεν με τις δε. Δηλαδή, προφανώς, οι Κανάριοι Νήσοι - στις οποίες ανήκω - είναι τμήμα της Ευρωπαϊκής Ένωσης και θα συνεχίσουν να είναι, επειδή είναι τμήμα της Ισπανίας από τον 15ο αιώνα.
<P>
Αυτό για το οποίο μιλά η έκθεση Aldo είναι να χρησιμοποιηθεί αυτό το δυναμικό που έχει η Ευρωπαϊκή Ένωση σε ορισμένες τόσο απομακρυσμένες περιφέρειες για να συμβάλει σε έναν από τους στόχους της Ευρωπαϊκής Ένωσης, που είναι η αναπτυξιακή βοήθεια. Είναι αλήθεια ότι οι υπεραπόκεντρες περιφέρειες - και ίσως περισσότερο οι υπερπόντιες χώρες και εδάφη - έχουν σχετικά χαμηλό επίπεδο ζωής σε σύγκριση με τον κοινοτικό μέσο όρο, αλλά αυτό το επίπεδο είναι πάρα πολύ πιο υψηλό από το επίπεδο των χωρών ΑΚΕ.
<P>
Οι προτάσεις της έκθεσης Aldo προσανατολίζονται προς την καθιέρωση μιας σχέσης και αυτό έχει σημασία ιδίως στην περιοχή όπου κατοικεί ο ίδιος ο κ. Aldo, στην περιφέρεια της Καραϊβικής, όπου ο γεωγραφικός καταμερισμός διαφοροποιεί λίγο την κατάσταση και το καθεστώς καθεμιάς από αυτές τις περιφέρειες.
<P>
Πιστεύω ότι πρόκειται για θετικές προτάσεις, όπως είπε πριν και ο κ. Vecchi. Θα χρειαζόταν ίσως να παρουσιαστούν λίγο πιο λεπτομερειακά, αλλά είναι θετική η χρήση των περιφερειών από μέρους της Επιτροπής ως εφαλτηρίων για δραστηριότητες αναπτυξιακής βοήθειας, ως τρόπου προώθησης ορισμένης ολοκλήρωσης μεταξύ αυτών των περιφερειών και των κοντινών τους, λιγότερο ανεπτυγμένων, ζωνών.
<P>
Καθώς πρόκειται για έκθεση πρωτοβουλίας - είναι προφανές ότι η έκθεση του κ. Aldo δεν είναι έκθεση δεσμευτική - η Επιτροπή θα μπορούσε να χρησιμοποιήσει ορισμένους από τους συλλογισμούς και ορισμένες από τις προτάσεις του κ. Aldo για να παρουσιάσει συγκεκριμένες προτάσεις, που θα επιτρέψουν τόσο στις υπεραπόκεντρες περιφέρειες όσο και στις υπερπόντιες χώρες και εδάφη να συμμετάσχουν με πολύ δραστήριο τρόπο στις προσπάθειες που καταβάλλει η Ευρωπαϊκή Επιτροπή για να υποστηρίξει την αναπτυξιακή βοήθεια στον υπόλοιπο κόσμο.
<P>
Από αυτήν την άποψη, πιστεύω ότι πρέπει να συγχαρούμε τον κ. Aldo για αυτή τη θαυμάσια εργασία που επιτέλεσε και που για μένα αποτελεί την αρχή, τουλάχιστον, μιας πτυχής της δράσης της Κοινότητας στον τομέα της αναπτυξιακής βοήθειας.

<SPEAKER ID=192 LANGUAGE="ES" NAME="Fernαndez Martνn">
Κύριε Πρόεδρε, η συζήτηση της έκθεσης του Blaise Aldo έχει την αξία της πολιτικής επικαιρότητας.
<P>
Οι χώρες ΑΚΕ, όπως έχει καταστεί σαφές σε πολυάριθμες περιστάσεις και ιδιαίτερα στη σύνοδο της Ισομερούς Συνέλευσης ΑΚΕ-ΕΕ, που πραγματοποιηθεί την περασμένη άνοιξη στη Νήσο Μαυρίκιο, είναι υπέρ της αύξησης της περιφερειακής συνεργασίας στους πολιτικούς, οικονομικούς, εμπορικούς και πολιτιστικούς τομείς.
<P>
Τα υπερπόντια ευρωπαϊκά εδάφη ζητούν και από τη δική τους πλευρά, όλο και περισσότερο, μεγαλύτερη προσοχή, που θα τους επιτρέψει να ενταχθούν σε έναν αναπτυσσόμενο κόσμο με παγκοσμιοποιημένη οικονομία.
<P>
Πρέπει να υπενθυμίσουμε ένα βασικό γεγονός: είναι αλήθεια ότι τα υπερπόντια εδάφη δεν είναι εδάφη της Ένωσης, αλλά οι κάτοικοί τους είναι κοινοτικοί πολίτες, τους οποίους δεν μπορούμε να λησμονούμε. Οι υπεραπόκεντρες περιφέρειες της Ένωσης, από την πλευρά τους, είναι περιφέρειες που απολαύουν ειδικού καθεστώτος, ενσωματωμένου μετά τη Συνθήκη του Αμστερνταμ στα πρωταρχικά δικαιώματα της Ένωσης, και μπορούν να διαδραματίσουν στο μέλλον ρόλο στην ανάπτυξη των σχέσεων της Ένωσης με τις χώρες ΑΚΕ, για παράδειγμα στο πλαίσιο του INTERREG, αν είναι ικανές να αξιοποιήσουν τη γεωγραφική τους θέση.
<P>
Τα παραδείγματα διαπεριφερειακής συνεργασίας που μπορεί κανείς να επικαλεσθεί είναι πολλά και ποικίλα. Αξίζει να αναφερθούν, για παράδειγμα, οι περιπτώσεις της Reuniσn στον Νότιο Ινδικό, των γαλλικών DOM στην Καραϊβική ή των Καναρίων Νήσων με ορισμένες χώρες της Δυτικής Αφρικής ως αποκαλυπτικές των δυνατοτήτων που προσφέρει μια συνεργασία, η διάσταση της οποίας δεν μπορεί να αγνοηθεί. Πριν από τρεις εβδομάδες, η μόνιμη γραμματεία των Εμπορικών Επιμελητηρίων ΑΚΕ συνήλθε στις Καναρίους Νήσους προκειμένου να εγκαταστήσει εκεί τη μόνιμη έδρα της - το λέω αυτό μόνο ως ένα από τα πολλά παραδείγματα που μπορούν να δοθούν.
<P>
Για αυτούς και άλλους λόγους πιστεύουμε ότι θα ψηφίσουμε - δηλώνω ότι θα ψηφίσουμε - υπέρ της έκθεσης Aldo. Και θα ήθελα - για να τελειώσω, κύριε Πρόεδρε - αφού όλα αυτά τα γεγονότα που επισημάναμε είναι γνωστά στην Επιτροπή, να μάθω τι γνώμη έχει η Επιτροπή, δεδομένης της έλλειψης νομικής βάσης, σχετικά με τον τρόπο δρομολόγησης αυτών των στοιχείων, ούτως ώστε να καταστεί δυνατή η συνεργασία τριών οντοτήτων που είναι διαφορετικές, αλλά που έχουν δυνατότητες να αλληλοβοηθηθούν.

<SPEAKER ID=193 LANGUAGE="FR" NAME="Carlotti">
Κύριε Πρόεδρε, η Επιτροπή Ανάπτυξης και Συνεργασίας επεδίωξε την εκπόνηση αυτής της έκθεσης πρωτοβουλίας για τις σχέσεις μεταξύ των υπερπόντιων χωρών και εδαφών, των χωρών ΑΚΕ και των υπεραπόκεντρων περιφερειών της Ευρωπαϊκής Ένωσης. Ο Blaise Aldo, ο εισηγητής, έκανε εκπληκτική δουλειά και τον συγχαίρω για τα τολμηρά συμπεράσματά του.
<P>
Ο κ. Aldo μάς έδειξε ότι έχουμε ευθύνη απέναντι στις περιφέρειες αυτές. Χάρη στην πρωτοτυπία τους και την πολυμορφία τους σε επίπεδο πολιτισμού, ταυτότητας και καθεστώτος, οι περιφέρειες αυτές είναι πραγματικοί επρόσωποι της Ευρωπαϊκής Ένωσης στον κόσμο, επειδή αποτελούν προκεχωρημένα φυλάκια της Ευρώπης στην Καραϊβική, τον Ινδικό Ωκεανό, τον Ατλαντικό ή τον Ειρηνικό και ενσαρκώνουν το ευρωπαϊκό πρότυπο από άποψη αξιών δημοκρατίας και ελευθερίας. Επιπλέον, οι πολιτιστικοί και ιστορικοί δεσμοί μας επιβάλλουν την υποστήριξη και τη στενή συνεργασία μας.
<P>
Παρά τις εμπορικές συμφωνίες και τα ειδικά προγράμματά μας, ποτέ δεν κατορθώσαμε να ξεκινήσουμε έναν σφαιρικό προβληματισμό για το μέλλον των περιοχών αυτών και για τις ίδιες τις σχέσεις τους με τις χώρες ΑΚΕ. Είναι πια καιρός, τη στιγμή που η Ευρωπαϊκή Ένωση αναλαμβάνει μια τριπλή διαδικασία ανανέωσης και αναδιαπραγμάτευσης των συμφωνιών Λομέ, να αναθεωρηθεί η σύνδεσή της με τις ΥΧΕ και να τεθεί σε εφαρμογή η κατάλληλη ολοκλήρωση με τις υπεραπόκεντρες περιφέρειες.
<P>
Πιστεύω πως ο προβληματισμός του Blaise Aldo έρχεται την κατάλληλη στιγμή, αφού καθίσταται αναγκαίο να δεσμευτεί η Ευρωπαϊκή Ένωση για να ενθαρρύνει την αρμονική οικονομική και κοινωνική ανάπτυξη των περιφερειών αυτών και να τις βοηθήσει να ενταχθούν στο διεθνές εμπορικό σύστημα και να αντιμετωπίσουν τον παγκόσμιο ανταγωνισμό.
<P>
Στον τομέα αυτόν, θα ήθελα να υπογραμμίσω μόνο τρία σημεία της έκθεσης Aldo: την πολιτική της διάσταση, με τη δημιουργία φόρουμ διαλόγου μεταξύ της Ευρωπαϊκής Ένωσης και των ΥΧΕ, την οικονομική της διάσταση, με τη δημιουργία ευρωπαϊκού ταμείου για την ανάπτυξη οικονομικών και κοινωνικών σχεδίων, και τέλος την εγκατάσταση γραφείων εκπροσώπησης της Ευρωπαϊκής Ένωσης, διαρθρώσεων ανταλλαγών, προκειμένου να προωθηθούν σχέδια κατάρτισης και πληροφόρησης των κύριων παραγόντων ή των πληθυσμών.
<P>
Υποστηρίζω φυσικά την ιδέα του εισηγητή όσον αφορά τη διατήρηση του παρόντος εμπορικού καθεστώτος, δηλαδή της ελεύθερης πρόσβασης για τα προϊόντα προέλευσης ΥΧΕ, υπό όρους που δεν θα ζημιώνουν τις χώρες ΑΚΕ.
<P>
Εν κατακλείδι, θα ήταν ευκταίο, κατά τη γνώμη μου, να δώσει η Επιτροπή τη μεγαλύτερη δυνατή προσοχή στην έκθεση Aldo, ούτως ώστε να οδηγήσει το έγγραφο αυτό σε συγκεκριμένες προτάσεις.

<SPEAKER ID=194 LANGUAGE="DE" NAME="Gόnther">
Κύριε Πρόεδρε, όταν κοιτάζω την υδρόγειο και αναλογίζομαι για ποιες περιοχές μιλάμε, μου έρχεται ζάλη ως προς τα προβλήματα με τα οποία θέλουμε να ασχοληθούμε σε παγκόσμια κλίμακα, ορμώμενοι από την Ευρώπη. Κυρίως έχουμε βέβαια και ιδιαίτερες υποχρεώσεις απέναντι στις χώρες ΑΚΕ. Ο εισηγητής, τον οποίο θέλω να συγχαρώ για την εργασία του, επεσήμανε ότι η κατάσταση στις περιοχές αυτές, στις υπερπόντιες χώρες, δεν έχει εξελιχθεί και τόσο θετικά, παρά τις ευνοϊκές παραχωρήσεις που τους έχουν γίνει. Δεν είμαι σίγουρος πως είναι σωστή η προσέγγιση με την οποία θέλουμε να αλλάξουμε την κατάσταση. Από τη μία πλευρά προτείνει τη λήψη μίας σειράς διοικητικών μέτρων και από την άλλη τη λήψη χρηματοδοτικών μέτρων. Μου λείπει μια μεγαλύτερη έμφαση της περιφερειακής προσέγγισης που αναφέρθηκε εδώ επανειλημμένα από μερικούς ομιλητές. Και τούτο, διότι πιστεύω ότι η προσέγγιση αυτή προσφέρει τις μεγαλύτερες δυνατότητες για ανάπτυξη στις εν λόγω περιοχές, ότι δηλαδή θα πρέπει να αποκλείσουμε εξ αρχής τις μεγάλες αποστάσεις και να στοχεύσουμε με μεγαλύτερη έμφαση στη συνεργασία των περιοχών αυτών μεταξύ τους.
<P>
Μολονότι είμαι μέλος της Επιτροπής Ανάπτυξης και Συνεργασίας, εξακολουθώ να έχω μερικά προβλήματα με ορισμένα σημεία και παραγράφους της έκθεσης. Έχουμε, πρώτον, το ζήτημα της επέκτασης της ευρωπαϊκής ιθαγένειας που αναφέρεται στην έκθεση η οποία είναι όμως συνδεδεμένη με πολύ συγκεκριμένες προδιαγραφές. Το δεύτερο σημείο αφορά το ζήτημα δημιουργίας ειδικού ταμείου από τον κοινοτικό προϋπολογισμό, ως προς το οποίο φοβούμαι ότι κατά κάποιο τρόπο θα πρέπει να περιοριστούμε, να δεσμευτούμε και να χάσουμε κάτι από την ευελιξία μας. Το τρίτο σημείο αφορά τη δημιουργία γραφείων διασύνδεσης σε όλα αυτά τα κράτη, την οποία θεωρώ ως μία επιπλέον επιβάρυνση της διοίκησης χωρίς να βλέπω το όφελος.

<SPEAKER ID=195 LANGUAGE="NL" NAME="Van Putten">
Κύριε Πρόεδρε, υποστηρίζω και εγώ το περιεχόμενο της έκθεσης Blaise Aldo και τον ευχαριστώ για την εκπόνησή της. Σωστά εφιστά την προσοχή στα σημεία στα οποία αναφέρθηκαν μόλις όλοι οι προλαλήσαντες, μεταξύ άλλων σε σημεία ισοτιμίας στο εμπόριο. Όσον αφορά το Ταμείο, έχω κι εγώ να θέσω ερωτήσεις, όπως αυτές που έθεσαν οι προλαλήσαντες, π.χ. η κυρία Gόnther. Δεν είμαι ακόμα σίγουρος για το εάν αυτή είναι η κατάλληλη λύση.
<P>
Είναι εξάλλου εντυπωσιακή η συμμετοχή των Γάλλων σ' αυτή τη συζήτηση, στην οποία είμαι δυστυχώς ο μόνος Ολλανδός που συμμετέχει. Και λέω δυστυχώς καθώς η συζήτηση αφορά τις Ολλανδικές Αντίλλες. Με εκπλήσσει έντονα το γεγονός ότι δεν υπάρχει κανένας Αγγλος στην αίθουσα αυτή σήμερα, ενώ η χώρα τους έχει επίσης υπερπόντιες κτήσεις. Υπάρχουν τα υπερπόντια διαμερίσματα (DOM) και τα υπερπόντια εδάφη (ΤΟΜ). Τα υπερπόντια διαμερίσματα είναι αποκλειστικά οι γαλλικές υπερπόντιες κτήσεις. Στην Ολλανδία θεωρούμε τα υπερπόντια εδάφη κάπως σαν παραπαίδια, καθώς αντιμετωπίζονται κάπως διαφορετικά από τα υπερπόντια διαμερίσματα, γεγονός που συχνά δημιουργεί έντονα προβλήματα.
<P>
Κάποτε η κατάσταση αυτή έχει παράδοξα αποτελέσματα. Οι Ολλανδικές Αντίλλες, για παράδειγμα, περιλαμβάνουν τη νήσο του Αγίου Μαρτίνου, Sint Maarten στα ολλανδικά και Saint Martin στα γαλλικά. Το Saint Martin αποτελεί το γαλλικό τμήμα της νήσου. Το αεροδρόμιο βρίσκεται στο ολλανδικό τμήμα, το γαλλικό τμήμα αποτελεί ευρωπαϊκό έδαφος. Απορώ που κανείς μεταπτυχιακός φοιτητής στην Ολλανδία ή στη Γαλλία δεν έγραψε διατριβή μέχρι τώρα σχετικά με τις συνέπειες αυτής της κατάστασης, για παράδειγμα όσον αφορά τους συνοριακούς ελέγχους, κ.ο.κ.
<P>
Πιστεύω, τέλος, κύριε Πρόεδρε, ότι θα πρέπει να εξετάσουμε την αντιμετώπιση των υπερπόντιων εδαφών σε σχέση με αυτή των υπερπόντιων διαμερισμάτων. Τί σημαίνει για τα υπερπόντια εδάφη το γεγονός ότι τα υπερπόντια διαμερίσματα θα απολαμβάνουν ειδικού καθεστώτος; Θα παρακαλούσα μάλιστα να δώσει στο μέλλον προσοχή η Επιτροπή στο ζήτημα αυτό ως συμπλήρωμα στην - εξαιρετική, επαναλαμβάνω - έκθεση του κυρίου Aldo.

<SPEAKER ID=196 LANGUAGE="PT" NAME="Mendonηa">
Κύριε Πρόεδρε, κύριοι βουλευτές, παρεμβαίνω εξ ονόματος του κυρίου Mendes Bota, ο οποίος δεν μπόρεσε να παραστεί εδώ, για να εκθέσω τη θέση του επί του θέματος.
<P>
Η διαμόρφωση των προϋποθέσεων για τη δημιουργία μίας νέας τριμερούς περιφερειακής οντότητας, προωθώντας τη σύσφιξη των οικονομικών, κοινωνικών και πολιτικών σχέσεων μεταξύ υπερπόντιων χωρών και εδαφών, χωρών ΑΚΕ και υπεραπόκεντρων περιφερειών της Ευρωπαϊκής Ένωσης, δεν θα μπορούσε να είναι περισσότερο καίρια. Η έκθεση του συναδέλφου μας Aldo ανοίγει καινούριους δρόμους για την προώθηση ενός νέου είδους αναπτυξιακής βοήθειας, ενός νέου προτύπου ενισχύσεων που διαφέρει αισθητά από την κλασική χορήγηση βοήθειας, όπως μέχρι σήμερα προβλεπόταν στο πλαίσιο της Σύμβασης της Λομέ, του παλιού ΕΤΑ ή των διμερών συμφωνιών που συνάπτονταν μεταξύ πλουσίων χωρών και αναπτυσσόμενων χωρών.
<P>
Η ένδειξη αλληλεγγύης χάνει επικίνδυνα έδαφος στο σημερινό κόσμο. Το 1997, το ύψος των κρατικών ενισχύσεων και των ιδιωτικών πιστώσεων των χωρών μελών του ΟΟΣΑ που διατίθενται για δράσεις συνεργασίας σημείωσε πτώση κατά 41 δισεκατομμύρια δολάρια και ανήλθε στα 324 δισεκατομμύρια δολάρια, που αντιστοιχούν στα χαμηλότερα επίπεδα της δεκαετίας. Είναι αναγκαία μία νέα ώθηση, και οι προτεινόμενες εταιρικές σχέσεις σε περιφερειακό και υποπεριφερειακό επίπεδο ενδέχεται να αποτελέσουν μια επένδυση με ορατή ανταπόδοση για όλους τους ενδιαφερόμενους. Η θεσμοθέτηση της θέσης των ΥΚΕ και των υπεραπόκεντρων περιφερειών ως ειδικών εταίρων στο πλαίσιο της Σύμβασης της Λομέ, συγκεκριμένα με τη συμμετοχή τους σε μία ανανεωμένη Συνέλευση Ίσης Εκπροσώπησης, είναι κάτι που αξίζει να επικροτήσουμε. Όπως επίσης, υποστηρίζουμε στο σύνολό του το πλουσιότατο φάσμα προτάσεων, ιδεών και συστάσεων που περιλαμβάνονται στο ψήφισμα που συνοδεύει την παρούσα έκθεση.
<P>
Ειδικότερα σε ό, τι αφορά τις υπεραπόκεντρες περιφέρειες της Μαδέρας, των Αζορών, των Καναρίων, της Ρεϋνιόν, της Γουαδελούπης, της Μαρτινίκας και της Γουϊάνας, πρέπει να υπογραμμισθεί το γεγονός ότι αποτελούν προκεχωρημένη μεθόριο της Ένωσης και συνιστούν πραγματικά στρατηγικά ορμητήρια για την ενδυνάμωση των εμπορικών σχέσεων με μια σειρά περιφερειακών συνόλων, όπως επίσης είναι φάροι γειτονίας που εκπέμπουν τις αξίες της δημοκρατίας και της ελευθερίας στα πέρατα του Ατλαντικού, του Ινδικού και του Ειρηνικού. Στις συγκεκριμένες περιφέρειες η Ευρωπαϊκή Ένωση οφείλει να εγκαθιδρύσει αντιπροσωπείες με αποκεντρωμένες εξουσίες, με σκοπό το συντονισμό των δράσεων στήριξης που εντάσσονται στο πλαίσιο της περιφερειακής συνεργασίας για την οποία συζητάμε σήμερα.

<SPEAKER ID=197 LANGUAGE="IT" NAME="Baldi">
Κύριε Πρόεδρε, αξιότιμοι συνάδελφοι, θα ήθελα καταρχάς να συγχαρώ τον εισηγητή, κ. Aldo, για την εξαιρετική έκθεσή του και για το γεγονός ότι μας μετέδωσε με μεγάλο πάθος την εμπειρία του όσον αφορά την υπό εξέταση έκθεση.
<P>
Σίγουρα, σε πολλά μέρη του πλανήτη συνυπάρχουν, εντός του ίδιου περιφερειακού συνόλου, κράτη που ανήκουν στην ομάδα ΑΚΕ, υπερπόντιες χώρες και εδάφη που ανήκουν στα κράτη μέλη της Ένωσης και υπεραπόκεντρες περιφέρειες που αποτελούν αναπόσπαστο μέρος της Ευρωπαϊκής Ένωσης.
<P>
Ήδη από την τρίτη Σύμβαση Λομέ, που κάλυπτε την περίοδο 1984-1989, αναπτύχθηκε μια ιδέα ενισχυμένης συνεργασίας μεταξύ αυτών των τριών οντοτήτων, με διαφορετικά καθεστώτα. Παράλληλα με τις διαπραγματεύσεις για τη μελλοντική πέμπτη Σύμβαση Λομέ, που άρχισαν στις 30 Σεπτεμβρίου 1998 μεταξύ της Ευρωπαϊκής Ένωσης και των χωρών ΑΚΕ, και με την κύρωση της Συνθήκης του Αμστερνταμ, θα ξεκινήσουν προβληματισμοί σχετικά με το μέλλον των υπεραπόκεντρων περιφερειών και των υπερπόντιων χωρών και εδαφών.
<P>
Είναι αναμφίβολα απαραίτητο να στραφεί το ενδιαφέρον και να διαφοροποιηθούν προσεκτικά αυτά τα εδάφη. Εκείνο που εγώ συμμερίζομαι και προτίθεμαι να τονίσω στο Σώμα αυτό είναι η σπουδαιότητα του ταμείου πρόληψης καταστροφών που υπογράμμισε και ο εισηγητής, όπως ήδη κάναμε στο πλαίσιο της ομάδας για τις κλιματικές μεταβολές για τα μικρά νησιωτικά κράτη, ομάδα στην οποία προεδρεύω στην Επιτροπή Ίσης Εκπροσώπησης ΑΚΕ-ΕΕ, αφού είναι γνωστό ότι τα εδάφη αυτά είναι ιδιαίτερα ευάλωτα και συνεπώς έχουν ανάγκη από την παρέμβασή μας, ιδίως δεδομένου ότι γνωρίζουμε ακριβώς τις δραστηριότητές τους, οι οποίες εστιάζονται στις παράκτιες ζώνες και έχουν θεμελιώδη σημασία τόσο για την οικονομία όσο και για τον κοινωνικό τομέα.
<P>
Εκτιμώ συνεπώς το γεγονός ότι ο κ. Aldo επεσήμανε αυτά τα ζητήματα με μεγάλη προσοχή και ότι είναι απαραίτητο να τα υποστηρίξουμε με όλα τα μέσα, λαμβάνοντας επίσης υπόψη ότι κατά την προσεχή συνεδρίαση της Επιτροπής Ίσης Εκπροσώπησης θα εγκριθεί μια έκθεση στο πνεύμα αυτό.

<SPEAKER ID=198 LANGUAGE="FR" NAME="Van den Broek">
 Κύριε Πρόεδρε, ο συνάδελφός μου Joγo de Deus Pinheiro εκφράζει τη βαθιά λύπη του που δεν είναι σε θέση να σας μιλήσει σήμερα το απόγευμα. Αισθάνομαι μεγάλη τιμή που τον αντικαθιστώ επί του θέματος αυτού, δεδομένου ότι η Επιτροπή είναι ιδιαίτερα ικανοποιημένη με τις εργασίες της Επιτροπής σας Ανάπτυξης και Συνεργασίας, ιδίως χάρη στο δυναμικό εισηγητή της, τον κ. Aldo, καθώς και με τις εργασίες των επιτροπών σας στις οποίες παραπέμφθηκε το θέμα για γνωμοδότηση και των συντακτών τους κ. Castagnθde και κ. Souchet.
<P>
Οι εργασίες αυτές καταλήγουν σε μια έκθεση πρωτοβουλίας αρκετά πυκνή χάρη στα διαφορετικά θέματα που εξετάζει - χρηματοοικονομικό, εμπορικό, ανθρώπινο και γεωπολιτικό - και περίπλοκη λόγω των διαφόρων ειδών καθεστώτων στα οποία αναφέρεται: τις υπεραπόκεντρες περιφέρειες της Ένωσης, τα τέσσερα υπερπόντια διαμερίσματα, τις Καναρίους Νήσους, τις Αζόρες και τη Μαδέρα, τις είκοσι συνδεδεμένες χώρες και εδάφη της Ευρωπαϊκής Κοινότητας και τις χώρες ΑΚΕ, με τις οποίες η Ένωση διαπραγματεύεται σήμερα μια μελλοντική συμφωνία εταιρικής σχέσης.
<P>
Θα ήθελα να προσθέσω, και πιστεύω ότι είναι η καλύτερη φιλοφρόνηση που θα μπορούσαμε να κάνουμε σε βουλευτές, ότι αυτή η έκθεση πρωτοβουλίας είναι τολμηρή. Συχνά εμβαθύνει σε μεγάλο βαθμό για την εδραίωση ορισμένων ιδεών που δεν μπόρεσαν ακόμη να γίνουν πραγματικότητα. Για παράδειγμα, η εγκατάλειψη της διαδικασίας ομοφωνίας για την υλοποίηση της σύνδεσης των ΥΧΕ, το άρθρο 136 της Συνθήκης ή την εγκαθίδρυση περιφερειακών ζωνών ελεύθερων συναλλαγών, στην Καραϊβική, στον Ινδικό, συνδέοντας τις χώρες ΑΚΕ, τα υπερπόντια εδάφη και τα υπερπόντια διαμερίσματα. Επίσης, για παράδειγμα, τη δημιουργία ειδικού ταμείου ανάπτυξης των ΥΧΕ, εγγεγραμμένου στον προϋπολογισμό, ή τη διαβούλευση με τις ΥΧΕ χάρη σε μια μορφή ένταξης στη Συνέλευση Ίσης Εκπροσώπησης ΑΚΕ-Ευρωπαϊκής Ένωσης.
<P>
Εμβάθυνση των ιδεών, επεξεργασία συγκλονιστικών αντιλήψεων, διατύπωση τολμηρών προτάσεων, να ποια είναι η καλύτερη υπηρεσία που μπορεί να προσφέρει το όργανό σας στην Επιτροπή και το Συμβούλιο.
<P>
Η Επιτροπή ξεκίνησε, από την πλευρά της, έναν τεράστιο προβληματισμό για το ζήτημα των 20 ΥΧΕ. Ο προβληματισμός αυτός θα διαβιβαστεί στο Κοινοβούλιο, μέσω της Επιτροπής Ανάπτυξης και Συνεργασίας κατά τη συνεδρίασή της του Απριλίου 1999. Η Επιτροπή προτίθεται να συμβουλευτεί τα τοπικά εκτελεστικά όργανα σχετικά με τα αποτελέσματα του προβληματισμού της. Στο πλαίσιο της διαβούλευσης αυτής, οι ιδέες της έκθεσης πρωτοβουλίας σας θα είναι πολύ χρήσιμες για τις τοπικές ενδιαφερόμενες προσωπικότητες. Και τέλος, θα είναι πολύ χρήσιμες για την Επιτροπή που θα πρέπει, κατόπιν αυτών των διαφόρων διαβουλεύσεων, να διατυπώσει προτάσεις.

<SPEAKER ID=199 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Εκχυλίσματα καφέ και κιχωρίου
<SPEAKER ID=200 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0054/99) του κ. Lannoye, εξ ονόματος της αντιπροσωπείας του Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά τα εκχυλίσματα καφέ και τα εκχυλίσματα κιχωρίου [C4-0023/99-96/0117(COD)].

<SPEAKER ID=201 LANGUAGE="FR" NAME="Lannoye">
 Κύριε Πρόεδρε, ελπίζω η παρέμβασή μου να είναι αρκετά σύντομη και να μας επιτρέψει να ολοκληρώσουμε με αυτό το θέμα.
<P>
Το Κοινοβούλιό μας καλείται να αποφανθεί επί του κοινού σχεδίου, που εγκρίθηκε από την επιτροπή συνδιαλλαγής, της οδηγίας σχετικά με τα εκχυλίσματα καφέ και τα εκχυλίσματα κιχωρίου. Υπενθυμίζω ότι πρόκειται για μία από τις επτά προτάσεις που αφορούν τα είδη διατροφής. Πέρα από τα εκχυλίσματα καφέ, υπάρχει η σοκολάτα, το μέλι, οι χυμοί φρούτων, οι μαρμελάδες, οι κονσέρβες γάλακτος και τα σάκχαρα, που αποτέλεσαν το αντικείμενο κοινής συζήτησης που διεξήχθη τον Οκτώβριο του 1997. Επρόκειτο όμως για ξεχωριστές προτάσεις οδηγιών, που εμπνέονταν βέβαια από την ίδια λογική απλοποίησης με στόχο τη διευκόλυνση των εμπορικών συναλλαγών, αλλά αυτές οι επτά προτάσεις είχαν διαφορετική τύχη. Μόνο αυτή που εξετάζουμε σήμερα ολοκληρώθηκε. Τα πολιτικά και τεχνικά εμπόδια, οι διαστάσεις απόψεων μεταξύ των θεσμικών οργάνων, Συμβουλίου, Επιτροπής και Κοινοβουλίου, τελικά υπερπηδήθηκαν, μπορώ να πω, προς πλήρη ικανοποίηση του Κοινοβουλίου.
<P>
Πράγματι, κατόπιν κοινής θέσης του Συμβουλίου που απέρριπτε τις τρεις τροπολογίες του Κοινοβουλίου και κατόπιν αρνητικής γνώμης της Επιτροπής, το Κοινοβούλιό μας επιβεβαίωσε καταρχάς τις τροπολογίες σε δεύτερη ανάγνωση, τον περασμένο Σεπτέμβριο. Δύο μήνες αργότερα, το Συμβούλιο απέρριψε εκ νέου τις τροπολογίες, γεγονός που οδήγησε στη σύγκληση της επιτροπής συνδιαλλαγής.
<P>
Σε τι αναφέρονται ακριβώς οι τροπολογίες; Δύο εξ αυτών, η μία που είναι αιτιολογική σκέψη και η άλλη άρθρο, αποβλέπουν στη διατήρηση, στο πλαίσιο της οδηγίας, της αρχής του περιορισμού της σειράς διαθέσιμων ονομαστικών ποσοτήτων στην αγορά. Αυτό ακούγεται μάλλον τεχνικό. Στην πραγματικότητα, είναι λίγο περισσότερο από τεχνικό. Στόχος είναι ουσιαστικά να αποφευχθεί κάθε ενδεχόμενο σύγχυσης για τον καταναλωτή και αθέμιτου ανταγωνισμού για τους παραγωγούς. Περιττό να πω ότι οι τροπολογίες αυτές έτυχαν της ευρείας υποστήριξης τόσο των ενώσεων καταναλωτών όσο και των ενώσεων παραγωγών, γεγονός αρκετά ασυνήθιστο. Η τρίτη τροπολογία αφορά τη μέθοδο ανάλυσης της περιεκτικότητας σε ελεύθερους και συνολικούς υδατάνθρακες: επιθυμία του Ευρωπαϊκού Κοινοβουλίου είναι η εφαρμογή του προτύπου ISO 11292 του Φεβρουαρίου 1997, δηλαδή της πιο σύγχρονης διαθέσιμης μεθόδου.
<P>
Στη διάρκεια τεχνικών συνεδριάσεων και τριμερούς διαλόγου μεταξύ του Συμβουλίου, της Επιτροπής, του Ken Collins, Προέδρου της Επιτροπής Περιβάλλοντος, και εμού, έγινε εμφανές ότι η διαφωνία δεν ήταν πολιτική και αφορούσε μάλλον τη μεθοδολογία παρά την ουσία. Εκφράσαμε συνεπώς τη συμφωνία μας, την οποία δέχτηκε και η επιτροπή συνδιαλλαγής, για έναν συμβιβασμό ο οποίος οδηγεί στην ακόλουθη τροποποίηση της κοινής θέσης του Συμβουλίου: καταρχάς, εισάγεται στο κείμενο νέα αιτιολογική σκέψη. Αυτή η αιτιολογική σκέψη ανακοινώνει την ανάληψη πρωτοβουλίας από την Επιτροπή, το αργότερο μέχρι την 1η Ιουλίου 2000, προκειμένου να θεσπιστεί σειρά ονομαστικών ποσοτήτων για τα προϊόντα καφέ και κιχωρίου στην οριζόντια οδηγία 80/232 σχετικά με τις σειρές ονομαστικών ποσοτήτων. Ο στόχος του Κοινοβουλίου έχει συνεπώς αναμφίβολα εκπληρωθεί μέσω άλλης μεθόδου, ωστόσο αυτό που μετράει είναι η επίτευξη του ιδίου αποτελέσματος.
<P>
Δεύτερον, η παράγραφος 1 του Παραρτήματος της οδηγίας περιέχει σαφή αναφορά στις μεθόδους ανάλυσης της περιεκτικότητας σε υδατάνθρακες που επιτρέπει τη χρήση των πιο σύγχρονων μεθόδων, χωρίς ωστόσο να καθιστά άκαμπτο το κείμενο με περιορισμούς σε καθορισμένη μέθοδο. Ελήφθησαν συνεπώς υπόψη οι ανησυχίες της Επιτροπής, τις οποίες θεωρήσαμε δικαιολογημένες.
<P>
Ολοκληρώνω λέγοντας ότι ο πολιτικός απολογισμός αυτής της συνδιαλλαγής είναι, κατά τη γνώμη μου, απολύτως ικανοποιητικός. Η Επιτροπή Περιβάλλοντος την ενέκρινε άλλωστε ομόφωνα και είναι πλέον απαραίτητη η θετική ψήφος του Κοινοβουλίου. Ζητώ λοιπόν από το Σώμα να υποστηρίξει την εν λόγω έκθεση.

<SPEAKER ID=202 LANGUAGE="NL" NAME="Thyssen">
Κύριε Πρόεδρε, θα ήθελα καταρχάς να συγχαρώ τον εισηγητή για το έργο που πραγματοποίησε και που μόλις μας παρουσίασε. Πρόκειται για μία μάλλον τεχνική έκθεση που δεν θα συγκεντρώσει επάνω της τα φώτα των προβολέων και ούτε θα την αναφέρουν τα πρωτοσέλιδα, το αντικείμενό της ωστόσο αφορά την καθημερινή ζωή των πολιτών, το καθημερινό καφεδάκι τους και άλλα τινά. Ορθώς προσδοκούν οι πολίτες από εμάς να εξετάζουμε με σοβαρότητα τέτοια ζητήματα και να τα αντιμετωπίζουμε με αποφασιστικότητα, όπως ακριβώς έκανε και ο εισηγητής.
<P>
Κατά τη δεύτερη ανάγνωση εγκρίναμε ακόμα ορισμένες τροποποιήσεις με τις οποίες δεν είχε συμφωνήσει αμέσως το Συμβούλιο. Τελικά η διαμεσολάβηση που έλαβε χώρα κατέληξε σε ένα καλό αποτέλεσμα. Όλα πήγαν τελικά κατ' ευχήν, ούτως ώστε η επίσημη Επιτροπή Συνδιαλλαγής τελικά αποτέλεσε μία τυπική και μόνο διαδικασία.
<P>
Κύριε Πρόεδρε, το ΕΛΚ συμφώνησε πλήρως στην Επιτροπή Συνδιαλλαγής με το σημερινό αποτέλεσμα. Το ίδιο θα κάνει βεβαίως και στην Ολομέλεια. Θα ήθελα απλώς να εκφράσω την ευχή να σημειωθεί πρόοδος και στις άλλες έξι προτάσεις, στις οποίες αναφέρθηκε ο εισηγητής, όπως στη σοκολάτα αλλά και σε άλλα σημεία που περιλαμβάνονται στο πακέτο που μας είχε υποβληθεί αρχικά, ούτως ώστε να καταλήξουμε τελικά σε ένα ικανοποιητικό αποτέλεσμα. Θα ήθελα να μας πει ο Επίτροπος, αν μπορεί, τι χρονοδιάγραμμα προβλέπεται σχετικά. Πότε θα μπορούσατε να μας δώσετε περισσότερες πληροφορίες, κύριε Επίτροπε; Θα θέλαμε να γνωρίζουμε, ούτως ώστε να προγραμματίσουμε κι εμείς καλύτερα τις εργασίες μας.

<SPEAKER ID=203 NAME="Bangemann">
Κύριε Πρόεδρε, θέλω να παρατηρήσω μόνο δύο πράγματα. Πρώτον, θέλω να συγχαρώ τον εισηγητή καθώς και τον κ. Collins για αυτό το πολύ καλό αποτέλεσμα. Έχουμε μία εξαίρετη συμβιβαστική πρόταση την οποία μπορούμε πραγματικά να υποστηρίξουμε με ήσυχη τη συνείδησή μας.
<P>
Δεύτερον: όσον αφορά τη σοκολάτα τα πράγματα εξαρτώνται από το Συμβούλιο, κατά πόσο αυτό θα μπορέσει να καταλήξει σε μία λογική θέση. Αυτό δεν αποκλείεται εντελώς αλλά χρονικά δεν διαφαίνεται ακόμα.
<P>
Τρίτον: αυτή ήταν η συντομότερη ομιλία της ζωής μου!

<SPEAKER ID=204 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Ώρα των Ερωτήσεων (Συμβούλιο)
<SPEAKER ID=205 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0020/99).
<P>

<P>
Ερώτηση αριθ. 1 του κ. Roy James Perry (H-1253/98): Θέμα: Συγκέντρωση της ιδιοκτησίας των μέσων μαζικής ενημέρωσης
<P>
Σκοπεύει η Γερμανική Προεδρία να αντιμετωπίσει τις επιπτώσεις της αυξανόμενης συγκέντρωσης της ιδιοκτησίας των μέσων μαζικής ενημέρωσης, ιδίως όταν η τάση αυτή οδηγεί στην κατάληψη δεσπόζουσας θέσης σε άλλους οικονομικούς τομείς, λ.χ. στον τομέα του αθλητισμού;
<P>
Eπιτρέψτε μου να καλωσορίσω τον κ. Verheugen και να τον καλέσω να απαντήσει στην ερώτηση του κ. Perry.

<SPEAKER ID=206 NAME="Verheugen">
Κύριε Πρόεδρε, κύριε βουλευτή, επιτρέψτε μου πριν απαντήσω στην ερώτησή σας να πω εισαγωγικά το εξής: ως Πρόεδρος μπορώ εξ ονόματος του Συμβουλίου να υπογραμμίσω κατηγορηματικά ότι το τελευταίο δίνει τεράστια σημασία στη διασφάλιση της ελευθερίας έκφρασης, της οποίας σημαντικότατος παράγοντας είναι και η ελευθερία των μαζικών μέσων ενημέρωσης. Το Συμβούλιο είναι απόλυτα πεπεισμένο ότι η ελευθερία έκφρασης είναι ένας από τους πυλώνες στους οποίους στηρίζεται η δημοκρατία και οι λοιπές προσωπικές ελευθερίες, όπως αυτό εκφράστηκε πριν από 50 χρόνια στην παγκόσμια διακήρυξη των δικαιωμάτων του ανθρώπου. Για τον λόγο αυτό, τα κράτη μέλη και η Κοινότητα, στο πλαίσιο των αρμοδιοτήτων τους, επαγρυπνούν, ώστε να διασφαλίζεται ότι στο θέμα της πρόσβασης στα μέσα μαζικής ενημέρωσης θα λαμβάνεται υπόψη η ποικιλομορφία των πολιτικών και θρησκευτικών πεποιθήσεων σε όλους τους τομείς της κοινωνίας.
<P>
Όσον αφορά την προσφυγή στο Συμβούλιο σχετικά με ζητήματα της συγκέντρωσης ιδιοκτησίας των μέσων μαζικής ενημέρωσης θέλω να επισημάνω ότι η Επιτροπή δεν έχει υποβάλει επί του παρόντος κάποια πρόταση, αντίστοιχη με το θέμα. Φυσικά, το Συμβούλιο θα ασχοληθεί εις βάθος, όταν θα του υποβληθεί η αντίστοιχη πρόταση από την Επιτροπή. Σε σχέση με αυτά θα ήθελα να στρέψω την προσοχή του κ. βουλευτή στο γεγονός ότι ο τομέας «συγκέντρωση επιχειρήσεων» εντάσσεται στην κοινοτική νομοθεσία περί ανταγωνισμού και συγκεκριμένα στον Κανονισμό του Συμβουλίου 4064/89 της 21ης Δεκεμβρίου 1989 που αφορά τον έλεγχο της συνένωσης επιχειρήσεων. Η εφαρμογή του Κανονισμού υπόκειται στις αρμοδιότητες της Επιτροπής.

<SPEAKER ID=207 LANGUAGE="EN" NAME="Perry">
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου για την απάντησή του. Προσωπικά, βεβαίως, όπως όλοι οι δημοκράτες, συμμερίζομαι απόλυτα τις εκφρασθείσες απόψεις σχετικά με την αναγκαιότητα ενός ελεύθερου τύπου στις δημοκρατικές κοινωνίες. Το πρόβλημα που επιδιώκω να αντιμετωπίσω με αυτή την ερώτηση αφορά το γεγονός ότι η συγκέντρωση της ιδιοκτησίας των μέσων μαζικής ενημέρωσης μερικές φορές δημιουργεί προβλήματα στην ελευθερία του τύπου, ιδιαίτερα όταν αυτή η συγκέντρωση της ιδιοκτησίας εκτείνεται, πέραν της αμιγούς ιδιοκτησίας εφημερίδων, και σε άλλους οικονομικούς τομείς. Πολλοί ευρωπαίοι πολίτες ανησυχούν όταν βλέπουν, επί παραδείγματι, την ανάληψη του ελέγχου της Manchester United από το BskyB, τη διεύρυνση της ικανότητας των εκφωνητών να συνάπτουν συμφωνίες με ορισμένες ποδοσφαιρικές ομάδες και τις προτάσεις για μία ευρωπαϊκή Super League. Όλα αυτά θα μπορούσαν να αποτελέσουν πρόκληση για τη μέχρι σήμερα λειτουργία της ελευθερίας των σπορ. Θέλω να πιστεύω ότι όταν μία έκθεση έρχεται από την Επιτροπή, το Συμβούλιο θα ασχολείται με αυτό το θέμα.

<SPEAKER ID=208 LANGUAGE="DE" NAME="Verheugen">
Κύριε βουλευτή, κατανοώ πλήρως την ανησυχία σας. Οφείλω ωστόσο να σας επαναλάβω ότι εδώ πρόκειται για ένα ζήτημα της νομοθεσίας περί ανταγωνισμού. Για τα ζητήματα αυτά έχουμε σαφείς νομικές βάσεις στο πλαίσιο της Ευρωπαϊκής Ένωσης και για την εφαρμογή της νομοθεσίας και την εκτέλεση των Κανονισμών, αρμόδια είναι η Επιτροπή. Το ζήτημα αυτό θα πρέπει να το χειρισθεί η Επιτροπή και να το αντιμετωπίσει ανάλογα. Επαναλαμβάνω πως στην περίπτωση που Επιτροπή υποβάλλει στο Συμβούλιο ένα αντίστοιχο σχέδιο, το Συμβούλιο είναι πρόθυμο να ασχοληθεί με το εν λόγω ζήτημα.

<SPEAKER ID=209 NAME="Πρόεδρος">

<P>
Ερώτηση αριθ. 2 του κ. Hans Lindqvist (H-1254/98): Θέμα: Μείωση πληθυσμού στην ύπαιθρο της Σουηδίας
<P>
Από τη δεκαετία του «60 δεν έχει σημειωθεί μεγαλύτερη μείωση πληθυσμού στην ύπαιθρο της Σουηδίας. Ο πληθυσμός έχει ελαττωθεί σε περίπου 210 από τους 280 δήμους στη Σουηδία κυρίως στην κεντρική και βόρεια ενδοχώρα της Σουηδίας. Η ένταξη στην ΕΕ θα ενδυνάμωνε την περιφερειακή πολιτική έτσι ώστε η χώρα θα μπορούσε να αναπτυχθεί στο σύνολό της. Η πραγματικότητα όμως αποδείχθηκε διαφορετική. Η παρούσα τάση είναι απαράδεκτη. Μπορεί το Συμβούλιο να προσφέρει κάποια ελπίδα σ' αυτές τις περιοχές της Σουηδίας που σήμερα πλήττονται σοβαρά από μείωση πληθυσμού; Η επιστροφή περίπου 4 δισεκατομμυρίων κορωνών επί της ετήσιας κοινοτικής εισφοράς της Σουηδίας ύψους 21 δισεκατομμυρίων κορωνών θα αυξηθεί ή θα μειωθεί στο μέλλον;
<P>
Κύριε Verheugen, σας καλώ να απαντήσετε στην ερώτηση του κ. Lindqvist.

<SPEAKER ID=210 NAME="Verheugen">
Κύριε βουλευτή, το Συμβούλιο έχει πλήρη επίγνωση των προβλημάτων της αστυφιλίας προπάντων σε ορισμένες περιοχές της Ένωσης, και έχει δώσει μεγάλη σημασία στη λήψη μέτρων για τη διατήρηση μίας βιώσιμης πληθυσμιακής δομής της υπαίθρου. Όσον αφορά τις πτυχές που έχουν σχέση με τη μεταρρύθμιση της Κοινής Γεωργικής Πολιτικής, το Συμβούλιο έχει διαμορφώσει στο πλαίσιο των διαβουλεύσεων σχετικά με τις προτάσεις για την Ατζέντα 2000 ένα ευρωπαϊκό γεωργικό πρότυπο που θα πρέπει στο μέλλον να αναπτυχθεί περαιτέρω, και συγκεκριμένα το πρότυπο μιας γεωργικής οικονομίας πολυλειτουργικής, αειφόρου, ανταγωνιστικής και κατανεμημένης στην συνολική επικράτεια της Κοινότητας, επομένως και σε τέτοιες περιοχές που αντιμετωπίζουν ειδικά προβλήματα, όπως επισημαίνετε στην ερώτησή σας, κύριε βουλευτή.
<P>
Το Συμβούλιο αναγνωρίζει ότι η πολιτική για την ανάπτυξη της υπαίθρου διαδραματίζει κεντρικό ρόλο, όταν το ζητούμενο είναι η εκμετάλλευση όλων των δυνατοτήτων για τη διατήρηση μίας βιώσιμης διάρθρωσης της υπαίθρου στο σύνολο της Ευρωπαϊκής Κοινότητας. Στο πλαίσιο της περιφερειακής πολιτικής η Σουηδία λαμβάνει επί του παρόντος μία διαρθρωτική ενίσχυση για τις περιοχές της με την μικρότερη πυκνότητα πληθυσμού. Μέχρι τις 31 Δεκεμβρίου 1999, τα διαρθρωτικά ταμεία, το χρηματοδοτικό μέσο για τον προσανατολισμό της αλιείας και η Ευρωπαϊκή Τράπεζα Επενδύσεων συμβάλουν, ο καθένας με τον δικό του τρόπο, στην πραγματοποίηση ενός στόχου που έχει προτεραιότητα, δηλαδή του ονομαζόμενου στόχου 6. Ο στόχος αυτός συνίσταται στην προώθηση της ανάπτυξης και της διαρθρωτικής προσαρμογής των ιδιαίτερα αραιοκατοικημένων περιοχών. Η ρύθμιση αυτή, όπως εξάλλου προβλέπεται και στη δεύτερη αιτιολογική σκέψη του πρωτοκόλλου αριθ. 6 της Πράξης Προσχώρησης της Σουηδίας, εξετάζεται επί του παρόντος στο πλαίσιο των προτάσεων της Επιτροπής για τη μεταρρύθμιση των διαρθρωτικών ταμείων.
<P>
Για το διάστημα 2000 μέχρι 2006 η Επιτροπή προτείνει τη συνέχιση των παρεμβάσεων των ταμείων προς όφελος των περιοχών του στόχου 6 στο πλαίσιο του στόχου 1. Κύριε Lindqvist, σχετικά με το σημείο στο οποίο βρίσκεται η συζήτηση στο Συμβούλιο μπορώ να σας πω ότι η εν λόγω πρόταση της Επιτροπής βρίσκεται αντιμέτωπη με μία άλλη πρόταση των κρατών μελών, επί της οποίας δεν έχουν ληφθεί ακόμα αποφάσεις. Η πρόταση αυτή τάσσεται υπέρ της διατήρησης του μέχρι τώρα στόχου 6 και της συνέχισης των μέτρων στήριξης. Η απόφαση θα ληφθεί σε σχέση με το συνολικό πακέτο της Ατζέντας 2000, για το οποία μίλησα στη συζήτηση σήμερα το απόγευμα.

<SPEAKER ID=211 LANGUAGE="SV" NAME="Lindqvist">
Ευχαριστώ πολύ για την απάντηση. Σήμερα, είχαμε την ευκαιρία να δούμε ένα διαφωτιστικό παράδειγμα της πραγματικότητας σ' αυτήν την πλευρά της Ευρώπης, με τους Γάλλους αγρότες να διαδηλώνουν για την επιβίωσή τους και για να βγάζουν τα προς το ζην. Η ίδια ακριβώς κατάσταση επικρατεί και στη Σουηδία, ιδιαίτερα στη Βόρεια Σουηδία. Κάθε μέρα, τρία με τέσσερα αγροκτήματα αναστέλλουν τη λειτουργία τους. Τα μικρά αγροκτήματα των 15-20 αγελάδων είναι αυτά που αναγκάζονται να αναστείλουν τη λειτουργία τους. Οι άνθρωποι αναγκάζονται να μετακομίσουν στις μεγάλες πόλεις, κυρίως στην ευρύτερη περιοχή της Στοκχόλμης, στο Malmφ και το Gφteborg. Από τη δεκαετία του «60 είχαμε να δούμε στη Σουηδία τόσο μεγάλη μετανάστευση όσο αυτή που βλέπουμε τώρα, με ανθρώπους να μετακομίζουν από κοινότητες που βρίσκονται στα εσώτερα της χώρας. Από τις 279 κοινότητες που υπάρχουν στη Σουηδία, οι 211 εγκαταλείπονται από τον κόσμο και όλες αυτές βρίσκονται στα εσώτερα της χώρας.
<P>
Έχω μία συμπληρωματική ερώτηση που αφορά τον Στόχο 6. Μπορεί να δώσει το Συμβούλιο περισσότερες πληροφορίες αν θα διατηρήσουμε τον Στόχο 6 στη Σουηδία και τη Φινλανδία, καθώς και αν θα διατηρηθούν τα κριτήρια του Στόχου 6 στο νέο πλαίσιο του Στόχου 1; Θα ήμουν ευγνώμων για μία απάντηση σ' αυτή την ερώτηση.

<SPEAKER ID=212 LANGUAGE="DE" NAME="Verheugen">
Κύριε βουλευτή, έχουμε πλήρη επίγνωση του προβλήματος. Η σουηδική κυβέρνηση με ενημέρωσε λεπτομερέστατα την περασμένη Κυριακή στη Στοκχόλμη και επαναλαμβάνω ότι η πρόταση της Επιτροπής βρίσκεται αντιμέτωπη με μία άλλη πρόταση, επί της οποίας θα ληφθούν αποφάσεις. Μόνον αφού αποφασισθούν τα κονδύλια που θα διατεθούν στο μέλλον για τη διαρθρωτική ενίσχυση των αραιοκατοικημένων περιοχών και όπως είπατε πολύ σωστά, όχι μόνο της Σουηδίας και της Φινλανδίας, αλλά και στα υπόλοιπα μέρη της Ένωσης, μόνο τότε θα είναι δυνατόν να αποφασισθεί ο τρόπος συγκεκριμενοποίησης ενός αντίστοιχου προγράμματος.

<SPEAKER ID=213 LANGUAGE="DA" NAME="Bonde">
Μπορεί ο Προεδρεύων του Συμβουλίου να διαβεβαιώσει το Κοινοβούλιο ότι θα λάβει πλήρη ενημέρωση για κάθε επιδότηση από τα γεωργικά ταμεία, ώστε να κάνουμε κάτι για αυτή την κατάσταση, όπου το 80 % των αγροτών παίρνει το 20 % των επιδοτήσεων, ενώ το 20 % των αγροτών παίρνει το 80 % των επιδοτήσεων από τα κοινοτικά ταμεία, και όπου αυτό το 20 % έχει μικρότερο εισόδημα από το ποσό που εμείς ως καταναλωτές και φορολογούμενοι πληρώνουμε ως επιδοτήσεις, τουτέστιν ένα σωρό λεφτά γίνονται καπνός;

<SPEAKER ID=214 LANGUAGE="DE" NAME="Verheugen">
Κύριε βουλευτή, δεν νομίζω πως χρειάζεται να σας διαφωτίσω για τον τρόπο που δημιουργήθηκε και αναπτύχθηκε το σημερινό σύστημα της Κοινής Γεωργικής Πολιτικής της Ευρωπαϊκής Ένωσης. Βασίζεται σε αποφάσεις που λήφθηκαν στο παρελθόν και επί του παρόντος επίκειται μία μεταρρύθμιση της ευρωπαϊκής γεωργικής πολιτικής με στόχο η αγροτική οικονομία της Ευρώπης να καταστεί πιο ανταγωνιστική, πιο παραγωγική, πιο αειφόρος, και από οικολογικής πλευράς πιο αποδεκτή. Οι αντίστοιχες προτάσεις της Επιτροπής έχουν ήδη υποβληθεί και εδώ ισχύει αυτό που είπα προηγουμένως: Στο πλαίσιο του Συμβουλίου υπάρχουν πολύ διαφορετικές αντιλήψεις ανάμεσα στα κράτη μέλη σχετικά με το ποιο θα πρέπει να είναι το τελικό αποτέλεσμα της μεταρρύθμισης της γεωργικής πολιτικής. Υπάρχουν μάλιστα κράτη που υποστηρίζουν την άποψη πως δεν πρέπει να αλλάξουμε απολύτως τίποτα.
<P>
Περιμένω από το Συμβούλιο των Υπουργών Γεωργίας που θα συνέλθει από τις 22 μέχρι τις 24 του μηνός να με ενημερώσει σχετικά με το πώς φαντάζονται οι αρμόδιοι υπουργοί το μέλλον της ευρωπαϊκής γεωργικής πολιτικής. Σήμερα είναι πολύ νωρίς για μια απάντηση. Δεν μπορώ να απαντήσω σήμερα στην ερώτησή σας, καθότι δεν έχουν ακόμα ληφθεί οι αντίστοιχες αποφάσεις.

<SPEAKER ID=215 LANGUAGE="EN" NAME="Martin, David">
Εκτιμώ το γεγονός ότι ο Προεδρεύων του Συμβουλίου δεν μπορεί να προβλέψει το αποτέλεσμα των μεταρρυθμίσεων των διαρθρωτικών ταμείων, αλλά θα μπορούσε να επιστήσει την προσοχή των άλλων μελών του Συμβουλίου στο γεγονός ότι αυτό το Σώμα ανησυχεί σοβαρά για την πρόταση της Επιτροπής που αφορά τον Στόχο 1 - δηλαδή η αυστηρή εφαρμογή του κριτηρίου του 75 % του ΑεγχΠ είναι άδικη για ορισμένες περιοχές αυτής της Κοινότητας. Σε ό, τι αφορά την ερώτηση για τις περιφέρειες, εάν πάρετε ως παράδειγμα τα Highlands και τα Islands της δικής μου χώρας, της Σκωτίας, θα δείτε ότι πρόκειται για μία αρκετά αγροτική περιοχή που κινδυνεύει από μεγαλύτερη πληθυσμιακή ερήμωση. Με κριτήριο το 75 % και άνω, θα φαινόταν ότι αποτελεί εκείνο το είδος της περιοχής που θα πρέπει να υπερασπισθούμε σε αυτή τη μεταρρύθμιση. Ωστόσο, εάν εμμείνουμε αυστηρά στο 75 % της Επιτροπής θα υπάρξει αποτυχία.

<SPEAKER ID=216 LANGUAGE="DE" NAME="Verheugen">
Κύριε βουλευτή, είμαι ευχαρίστως διατεθειμένος να ανταποκριθώ στην επιθυμία σας και να επιστήσω την προσοχή του Συμβουλίου στο σημείο αυτό. Δεν θα σας εκπλήξει ωστόσο, αν σας πω ότι αυτό το έχει κάνει ήδη πολύ εντατικά ένα κράτος μέλος και συνεχίζει να το κάνει και συνεπώς το πρόβλημα είναι οπωσδήποτε γνωστό στο Συμβούλιο.
<P>
Βέβαια, οφείλω να προσθέσω ότι οι μέχρι σήμερα διαβουλεύσεις δείχνουν ότι εντός του Συμβουλίου υπάρχει μία πολύ μεγάλη πλειοψηφία υπέρ της αυστηρότατης εφαρμογής του κριτηρίου του 75 % για τις περιοχές του Στόχου 1. Τούτο οφείλεται στο γεγονός ότι υπάρχουν αρκετές περιοχές που βρίσκονται ελάχιστα κάτω από το όριο αυτό και άλλες τόσες που βρίσκονται ελάχιστα πάνω από το συγκεκριμένο όριο. Η τάση που διακρίνω επί του παρόντος είναι, όπως σας είπα, ότι επιθυμείται η τήρηση της αυστηρής εφαρμογής του εν λόγω κριτηρίου. Ωστόσο, το Συμβούλιο έχει πλήρη επίγνωση του προβλήματος. Θα φροντίσω, ώστε στις περαιτέρω διαβουλεύσεις να ληφθούν υπόψη οι ενδοιασμοί του Κοινοβουλίου, δηλαδή οι δικοί σας ενδοιασμοί.

<SPEAKER ID=217 NAME="Πρόεδρος">
Οι ερωτήσεις 3 και 4 θα έπρεπε να απαντηθούν από κοινού. Ωστόσο, δεδομένου ότι ο συντάκτης της απουσιάζει, η ερώτηση αριθ. 4 καθίσταται άκυρη.
<P>

<P>
Ερώτηση αριθ. 3 της κ. Christine Margaret Oddy (H-0001/99): Θέμα: Διεθνής Αμνηστία και η πολιτική της Ευρωπαϊκής Ενώσεως για τα ανθρώπινα δικαιώματα
<P>
Γνωρίζει το Συμβούλιο Υπουργών ότι η Διεθνής Αμνηστία επί τη 50η επετείω της Παγκοσμίου Διακηρύξεως των Ανθρωπίνων Δικαιωμάτων εξέδωσε έκθεση με θέμα την πολιτική της ΕΕ για τα ανθρώπινα δικαιώματα; Σε ποίες ενέργειες προβαίνει το Συμβούλιο Υπουργών προς αξιολόγηση αυτής της εκθέσεως με σκοπό να χρησιμοποιήσει τις κύριες συστάσεις που διατυπώνονται για να καθορίσει λεπτομερέστερα την πολιτική της ΕΕ για τα ανθρώπινα δικαιώματα;
<P>
Κύριε Verheugen, έχετε τον λόγο για να απαντήσετε στην ερώτηση της κ. Oddy.

<SPEAKER ID=218 LANGUAGE="DE" NAME="Verheugen">
Κύριε Πρόεδρε, κυρία βουλευτή, το Συμβούλιο αποδίδει μεγάλη σημασία στην εργασία των μη κυβερνητικών οργανώσεων στον τομέα των ανθρωπίνων δικαιωμάτων. Δίνει μεγάλη προσοχή στις απόψεις και τις συμβουλές των μη κυβερνητικών οργανώσεων και καταβάλλει προσπάθειες, προκειμένου να έχει μαζί τους επαφή και να γίνεται ανταλλαγή απόψεων. Αυτό ισχύει και όσον αφορά την ερώτηση σχετικά με τις δυνατότητες βελτίωσης της πολιτικής της Ευρωπαϊκής Ένωσης για τα ανθρώπινα δικαιώματα.
<P>
Με αυτό το πνεύμα θέλω να σας επισημάνω ότι τον Δεκέμβριο του 1998, η τότε Προεδρία είχε διανέμει στην επιτροπή που λειτουργεί στο πλαίσιο της ΚΕΠΠΑ για τα ζητήματα ανθρωπίνων δικαιωμάτων την έκθεση της Διεθνούς Αμνηστίας που ανέφερε η κ. Oddy. Το Συμβούλιο συμμερίζεται την άποψη της Διεθνούς Αμνηστίας ότι έχουν μεγάλη σημασία οι συνεχείς προσπάθειες για την περαιτέρω βελτίωση της ευρωπαϊκής πολιτικής για τα ανθρώπινα δικαιώματα. Στις προσπάθειές του το Συμβούλιο θα λάβει υπόψη του τις προτάσεις που διατύπωσε η Διεθνής Αμνηστία.
<P>
Το Συμβούλιο παραπέμπει στη δήλωση που δημοσιεύθηκε στις 10 Δεκεμβρίου 1998 με αφορμή την 50ή επέτειο της οικουμενικής διακήρυξης των δικαιωμάτων του ανθρώπου, δήλωση που επικυρώθηκε εκ των υστέρων από το Ευρωπαϊκό Συμβούλιο. Η συγκεκριμένη δήλωση περιέχει μία σειρά επιχειρησιακών προτάσεων για την τελική διαμόρφωση των οποίων το Συμβούλιο θα προβεί σε διαβουλεύσεις τους επόμενους μήνες. Η αντίστοιχη ανάθεση επικυρώθηκε από το Συμβούλιο Γενικών Υποθέσεων στις 25 Ιανουαρίου 1999.
<P>
Η παρακολούθηση των επιχειρησιακών προτάσεων που περιέχει η δήλωση της 10ης Δεκεμβρίου 1998 αποτελεί σημαντικό τμήμα του προγράμματος εργασίας της Προεδρίας. Στο πλαίσιο αυτό ανήκει και το ζήτημα της ετήσιας έκθεσης της Ευρωπαϊκής Ένωσης για τα ανθρώπινα δικαιώματα.
<P>
Επιπλέον, εξέχουσα θέση στο πρόγραμμα εργασίας έχουν και οι προσπάθειες που καταβάλλονται στο πλαίσιο των Ηνωμένων Εθνών προκειμένου να αναδειχθούν οι θέσεις της Ευρωπαϊκής Ένωσης όσον αφορά την πολιτική για τα ανθρώπινα δικαιώματα σε σχέση με συγκεκριμένα κράτη και συγκεκριμένα θέματα. Εδώ ανήκουν τα σημαντικά ζητήματα της μεταρρύθμισης των μηχανισμών των Ηνωμένων Εθνών που αφορούν τη διαφύλαξη των ανθρωπίνων δικαιωμάτων καθώς και η προετοιμασία της παγκόσμιας διάσκεψης με θέμα τον ρατσισμό.

<SPEAKER ID=219 LANGUAGE="EN" NAME="Oddy">
Καθώς τραυματίστηκα ερχόμενη εδώ και κατέρρευσα, θα ανέμενα μία καλύτερη απάντηση από αυτή που έλαβα χθες από την Επιτροπή.
<P>
Θα ήθελα να μάθω για τον κώδικα συμπεριφοράς της ΕΕ για τις πωλήσεις όπλων. Θα ήθελα να μάθω εάν στα πλαίσια αυτού του κώδικα έχει υιοθετηθεί ένας κοινός κατάλογος στρατιωτικού εξοπλισμού, πόσες άδειες έχουν απορριφθεί και τι πρόοδο έχουν σημειώσει το Συμβούλιο και τα κράτη μέλη σε αυτό τον τομέα. Όπως είπα, αναμένω μία καλύτερη απάντηση από τη χθεσινή, η οποία ήταν απαίσια.

<SPEAKER ID=220 LANGUAGE="DE" NAME="Verheugen">
Όχι, αυτό ούτε μπορώ ούτε θέλω να το κάνω και είναι προπάντων ζήτημα αρχής. Δεν μπορώ κατά κανένα τρόπο να διακρίνω ποιά σχέση έχει η αρχική ερώτηση με τη συμπληρωματική ερώτηση που θέσατε. Η Προεδρία είναι αδύνατον να είχε προετοιμασθεί για την προκείμενη ερώτηση. Δεν είμαι διατεθειμένος να σας απαντήσω αυθόρμητα σε ένα τόσο ευαίσθητο ζήτημα. Είμαι όμως ευχαρίστως διατεθειμένος να σας απαντήσω γραπτώς. Αλλά, όπως σας είπα, δεν μπορώ να διακρίνω τη σχέση μεταξύ της αρχικής και της συμπληρωματικής ερώτησης.

<SPEAKER ID=221 NAME="Πρόεδρος">
Ευχαριστώ πολύ, κύριε Verheugen. Κυρία Oddy, δεν υπάρχει δυνατότητα διόρθωσης. Γνωρίζετε πολύ καλά ότι, στην Ώρα των Ερωτήσεων, υπάρχει μία μόνο παρέμβαση. Πληροφορούμαι ότι ο κ. Verheugen προσφέρθηκε να σας δώσει απάντηση γραπτώς. Ο κ. Verheugen και εσείς μπορείτε να έχετε σχέση μέσω αυτής της γραπτής απάντησης που σας υποσχέθηκε ο κ. Verheugen. Αλλά εγώ, σύμφωνα με τον Κανονισμό, είμαι υποχρεωμένος να συνεχίσω με την Ώρα των Ερωτήσεων.

<SPEAKER ID=222 NAME="Πρόεδρος">

<P>
Ερώτηση αριθ. 5 του κ. James L.C. Provan (H-0004/99): Θέμα: Ανθρωπιστική βοήθεια στο ρωσικό λαό
<P>
Στο ψήφισμα για την ανθρωπιστική βοήθεια στο ρωσικό λαό, το οποίο εγκρίθηκε από το Κοινοβούλιο στις 19 Νοεμβρίου 1998 , επεστήθη η προσοχή στην έξαρση της φυματίωσης στις ρωσικές φυλακές, όπου άνω του 15 % των κρατουμένων είναι φορείς της ασθένειας.
<P>
Θα ήθελε το Συμβούλιο να αναθέσει στην Επιτροπή να προτείνει πρόγραμμα δράσης για την καταπολέμηση του κινδύνου που υπάρχει να μολύνουν οι ρώσοι φορείς της φυματίωσης άλλα στρώματα του ρωσικού πληθυσμού, τους γειτονικούς λαούς και, αργά ή γρήγορα, τους πολίτες της Ευρωπαϊκής Ενωσης;
<P>
Κύριε Verheugen, σας καλώ να απαντήσετε στην ερώτηση του κ. Provan.

<SPEAKER ID=223 LANGUAGE="DE" NAME="Verheugen">
Κύριε Πρόεδρε, το Ευρωπαϊκό Συμβούλιο επιβεβαίωσε στη Σύνοδό του στη Βιέννη την αλληλεγγύη της Ευρωπαϊκής Ένωσης απέναντι στη Ρωσία και στο ρωσικό λαό στη παρούσα οικονομική κρίση. Για τον λόγο αυτό, το Συμβούλιο αποφάσισε στις 17 Δεκεμβρίου 1998 τη θέσπιση ενός ευρύτατου προγράμματος για τη χορήγηση αγροτικών προϊόντων στη Ρωσία. Στο πλαίσιο του προγράμματος ECHO, έχουν δαπανηθεί από το 1991 για τη χορήγηση ανθρωπιστικής βοήθειας στη Ρωσία 50 εκατ. Ecu.
<P>
Από τις πιστώσεις για το 1998 υπάρχει ακόμα ένα υπόλοιπο 4, 8 εκατ. Ecu. Αφού διερευνήθηκαν οι τομείς με τις μεγαλύτερες ανάγκες του πληθυσμού αποφασίσθηκε να καταβληθούν προσπάθειες κυρίως για την επίλυση του προβλήματος της φυματίωσης και ιδιαίτερα στις φυλακές. Οι ανησυχίες που διατυπώθηκαν στο ψήφισμα του Ευρωπαϊκού Κοινοβουλίου στις 19 Νοεμβρίου 1998 καθώς και οι ανησυχίες του κ. βουλευτή είναι ανησυχίες που συμμερίζονται απεριόριστα τόσο η Επιτροπή όσο και το Συμβούλιο.
<P>
Με την αναζωπύρωση της φυματίωσης στα αναπτυσσόμενα κράτη, εστίες για την ασθένεια αυτή έγιναν προπάντων οι φυλακές. Η Ρωσία έχει το υψηλότερο ποσοστό κρατουμένων σε φυλακές στον κόσμο, το οποίο ανέρχεται στο 1 % του πληθυσμού. Οι ρωσικές φυλακές είναι υπερπλήρεις. Σε πολλά σωφρονιστικά ιδρύματα μέχρι και το 10 % των τροφίμων έχει προσβληθεί από την ασθένεια. Για τον λόγο αυτό η Επιτροπή αποφάσισε να διαθέσει το μεγαλύτερο μέρος των πιστώσεων ύψους 4, 8 εκατ. Ecu. που έχουν απομείνει από το 1998, δηλαδή 4, 24 εκατ. Ecu σε προγράμματα για τον περιορισμό της φυματίωσης.
<P>
Όπως είναι γνωστό, η βοήθεια του ECHO θα χορηγηθεί μέσω ΜΚΟ στην Ένωση, μέσω υπηρεσιών των Ηνωμένων Εθνών και μέσω διεθνών ανθρωπιστικών οργανώσεων.

<SPEAKER ID=224 LANGUAGE="EN" NAME="Provan">
Σας ευχαριστώ πάρα πολύ, κύριε Προεδρεύων του Συμβουλίου, για την πολύ πλήρη απάντησή σας. Ανησυχώ για τη φυματίωση και χαίρομαι που μαθαίνω ότι το Συμβούλιο θα διαθέσει μία μεγαλύτερη αναλογία από τη χρηματοδότηση γι' αυτό τον σκοπό, καθώς θα μπορούσε να αποτελέσει σοβαρό πρόβλημα.
<P>
Όσον αφορά τις άλλες πτυχές των γεωργικών προϊόντων που πιθανόν να πηγαίνουν στον ρωσικό λαό αυτή την περίοδο, θεωρώ ότι μέρος του προγράμματος θα καταστήσει δυνατό η επισιτιστική βοήθεια που αποστέλλεται εκεί να πωλείται στην τοπική αγορά στις υφιστάμενες τιμές της αγοράς. Το βασικό πρόβλημα είναι ωστόσο, ότι οι άνθρωποι δεν έχουν τους πόρους να πληρώσουν γι' αυτά. Υπάρχει ανεπαρκής χρηματοδότηση στην οικονομία αυτή τη στιγμή, και αυτό αποτελεί μείζον πρόβλημα.
<P>
Συνεπώς, τι διαβεβαιώσεις μπορεί να μας παράσχει το Συμβούλιο για το ότι όποια προϊόντα αποστέλλονται στη Ρωσία από την Ευρωπαϊκή Ένωση θα βρουν πράγματι τον δρόμο τους για τους συγκεκριμένους ανθρώπους που χρειάζονται βοήθεια;

<SPEAKER ID=225 LANGUAGE="DE" NAME="Verheugen">
Κύριε βουλευτή, θίξατε ένα πολύ σοβαρό πρόβλημα με το οποίο ασχολήθηκε το Συμβούλιο πραγματικά εκτενώς σε μία πολύ σοβαρή συζήτηση. Βρισκόμαστε εδώ ενώπιον του προβλήματος ότι από την μία πλευρά βλέπουμε το ανθρωπιστικό μας καθήκον και θέλουμε να βοηθήσουμε και από την άλλη γνωρίζουμε ότι στη χώρα που θέλουμε να χορηγήσουμε βοήθεια υπάρχουν δομές που συχνά στέκονται εμπόδιο στους στόχους της βοήθειας. Για τον λόγο αυτό, το Συμβούλιο έδωσε στην Επιτροπή μία πολιτική κατευθυντήρια γραμμή σύμφωνα με την οποία κατά τη χορήγηση βοήθειας στη Ρωσία πρέπει να ληφθεί μέριμνα, ώστε η βοήθεια να φθάσει πραγματικά σε εκείνους που την έχουν περισσότερο ανάγκη, να μην διαταραχθούν μέσω της βοήθειας αυτής οι ακόμα λειτουργούσες δομές παροχής τροφίμων και η χορήγηση αυτή να συμβάλει στην προώθηση μίας πολιτικής που θα διασφαλίζει στο μέλλον τον εφοδιασμό του πληθυσμού με τρόφιμα και θα στηρίζεται στις δικές της δυνάμεις. Αυτός είναι ο στόχος του Συμβουλίου. Αποδείχθηκε εξαιρετικά δύσκολη η μεταφορά τέτοιων πολιτικών προϋποθέσεων στην πρακτική χορήγηση βοήθειας. Και αυτός είναι ο λόγος γιατί το Συμβούλιο θα πρέπει σύντομα να ασχοληθεί, κατά την άποψή μου, εκ νέου με το θέμα αυτό.

<SPEAKER ID=226 NAME="Πρόεδρος">

<P>
Ερώτηση αριθ. 6 του κ. Γιώργου Δημητρακόπουλου (H-0006/99): Θέμα: Ασφάλεια στην Κύπρο
<P>
Δεδομένου ότι η ΕΕ, και συγκεκριμένα ορισμένα κράτη μέλη, είχαν φέρει αντιρρήσεις στο αρχικό σχέδιο της κυπριακής κυβέρνησης να εγκαταστήσει σύστημα πυραύλων επιφανείας-αέρος, το οποίο αποτελείτο από πυραύλους S-300, στη νήσο και, στη συνέχεια, την συνεχάρησαν για την απόφασή της να ακυρώσει το σχέδιο, ερωτάται το Συμβούλιο με ποιο τρόπο θεωρεί ότι μπορεί η Κύπρος να βελτιώσει την ασφάλειά της;
<P>
Κύριε Verheugen, σας καλώ να απαντήσετε στην ερώτηση του κ. Δημητρακόπουλου.

<SPEAKER ID=227 LANGUAGE="DE" NAME="Verheugen">
Κύριε βουλευτή, ο δρόμος για τη βελτίωση της ασφάλειας στην Κύπρο είναι, κατά την άποψη της Ευρωπαϊκής Ένωσης, η συνέχιση των προσπαθειών για την εξεύρεση πολιτικής λύσης στο πρόβλημα της διχοτόμησης της νήσου. Στις προσπάθειες αυτές η Κύπρος μπορεί να υπολογίζει στην πλήρη υποστήριξη της Ευρωπαϊκής Ένωσης και του συνόλου της Διεθνούς Κοινότητας. Κατά την άποψη της Ευρωπαϊκής Ένωσης, το επίπεδο του στρατιωτικού εξοπλισμού στην Κύπρο είναι δυσανάλογα υψηλό και συνεπώς υπάρχει κίνδυνος ότι το κάθε βήμα της μίας πλευράς να αυξήσει τον εξοπλισμό της συνεπάγεται άμεσα τον επιπλέον εξοπλισμό της άλλης πλευράς. Κατά συνέπεια η ασφάλεια της νήσου δεν αυξάνεται αλλά αντιθέτως μειώνεται. Για τον λόγο αυτό, η Ευρωπαϊκή Ένωση χαιρέτισε την απόφαση του Προέδρου Κληρίδη να μην εγκαταστήσει στην Κύπρο σύστημα πυραύλων S-300, όπως ανέφερε και ο κ. βουλευτής. Η απόφαση αυτή σηματοδότησε τη διάθεση για μείωση του υπέρογκου εξοπλισμού της Κύπρου και η Ευρωπαϊκή Ένωση ελπίζει ότι και οι δύο πλευρές θα λάβουν περαιτέρω μέτρα προς αυτήν την κατεύθυνση.
<P>
Η απόφαση να μην εγκατασταθούν οι πύραυλοι εξουδετέρωσε μία από τις αιτίες που προκαλούσαν εντάσεις στη νήσο. Το Συμβούλιο πιστεύει ότι μπορεί να προωθήσει την εξεύρεση μίας δίκαιας και μόνιμης λύσης για το κυπριακό πρόβλημα. Η Ευρωπαϊκή Ένωση επικρότησε κατηγορηματικά τα ψηφίσματα 1217 και 1218 του Συμβουλίου Ασφαλείας των Ηνωμένων Εθνών και υποστηρίζει πλήρως τις τρέχουσες προσπάθειες των αναπληρωτών ειδικών απεσταλμένων του Γενικού Γραμματέα των Ηνωμένων Εθνών για την Κύπρο.

<SPEAKER ID=228 NAME="Δημητρακόπουλος">
Κύριε Πρόεδρε, θα ήθελα να ευχαριστήσω τον εκπρόσωπο του Συμβουλίου για την απάντησή του, έχω όμως να θίξω δύο συμπληρωματικά σημεία.
<P>
Πρώτον, ο κύριος εκπρόσωπος του Συμβουλίου αναφέρθηκε σε συμπληρωματικά και περαιτέρω μέτρα από τις δύο πλευρές. Θέλω λοιπόν να ρωτήσω, σύμφωνα με τα όσα λένε και οι μέχρι τώρα ανακοινώσεις, ποιά είναι τα μέτρα που περιμένει το Συμβούλιο από την τουρκική πλευρά.
<P>
Δεύτερον, υπάρχει σκέψη ως προς την Κύπρο, παράλληλα με την ένταξή της στην Ευρωπαοκή Ένωση, να ενταχθεί και στο NATO ώστε να λυθεί έτσι το πρόβλημα ασφαλείας, ή τουλάχιστον υπάρχει σκέψη να εγκατασταθεί στην Κύπρο νατοοκή δύναμη ώστε να μπορέσουν να φύγουν τα τουρκικά και τα υπόλοιπα στρατεύματα που υπάρχουν αυτή τη στιγμή στο νησί;

<SPEAKER ID=229 LANGUAGE="DE" NAME="Verheugen">
Κύριε βουλευτή, η σημαντικότερη απαίτηση του Συμβουλίου από την τουρκική πλευρά στην Κύπρο είναι να επιδείξει επιτέλους προθυμία να συμμετάσχει στις προενταξιακές διαπραγματεύσεις. Όπως γνωρίζετε, επιδίωξη της πολιτικής στρατηγικής της Ευρωπαϊκής Ένωσης είναι η έναρξη των διαπραγματεύσεων ένταξης να αποβεί καταλύτης που θα συμβάλει στην επίλυση του πολιτικού προβλήματος, και στο τέλος θα επιφέρει μάλιστα την ίδια την λύση.
<P>
Η ελπίδα αυτή δεν έχει όμως εκπληρωθεί μέχρι σήμερα, αλλά η έκκληση προς την τουρκική πλευρά να συμμετάσχει πλήρως στις διαπραγματεύσεις παραμένει σταθερή και σαφής. Εξάλλου, έχει παράλληλα απευθυνθεί έκκληση στην τουρκική πλευρά να συγκρατηθεί από στρατιωτική άποψη και να συμβάλει στην εξομάλυνση της κατάστασης με μείωση του δικού της εξοπλισμού. Αδυνατώ όμως να σας δώσω την οποιανδήποτε πληροφορία όσον αφορά σκέψεις από την πλευρά της Κύπρου να ενταχθεί στο ΝΑΤΟ ή σκέψεις από την πλευρά του ΝΑΤΟ για μία ενδεχόμενη ένταξη της Κύπρου, καθότι εκπροσωπώ την Προεδρία της Ευρωπαϊκής Ένωσης και όχι το Συμβούλιο του ΝΑΤΟ.

<SPEAKER ID=230 NAME="Πρόεδρος">

<P>
Ερώτηση αριθ. 7 του κ. Josι Salafranca Sαnchez-Neyra (H-0008/99): Θέμα: Νέα μέτρα της κυβέρνησης των Ηνωμένων Πολιτειών σχετικά με το εμπάργκο κατά της Κούβας
<P>
Η κυβέρνηση των Ηνωμένων Πολιτειών χαλάρωσε προσφάτως τα μέτρα του εμπάργκο κατά της Κούβας, επιτρέποντας την εξαγωγή προς την Κούβα τροφίμων και γεωργικών προϊόντων (προς οικογενειακές επιχειρήσεις και ΜΚΟ), την αύξηση των απευθείας πτήσεων προς την Κούβα, την αποκατάσταση ενός απευθείας ταχυδρομικού συστήματος, καθώς και τη δυνατότητα στους πολίτες να αποστέλλουν χρήματα προς την Κούβα. Τα μέτρα αυτά συμπληρώνουν τα σχετικά μέτρα που έλαβε η Διοίκηση του Προέδρου Κλίντον το Μάρτιο του περασμένου έτους.
<P>
Λαμβάνοντας υπόψη τη μεγάλη σημασία των εν λόγω μέτρων που ανακοίνωσε προσφάτως η κυβέρνηση των Ηνωμένων Πολιτειών,
<P>
Πώς αξιολογεί τα μέτρα αυτά το Συμβούλιο;
<P>
Θεωρεί το Συμβούλιο ότι τα μέτρα αυτά θα μπορούσαν να εγγραφούν στο πλαίσιο των συμφωνιών της Υπερατλαντικής Διάσκεψης Κορυφής της 15ης του περασμένου Μαΐου;
<P>
Πιστεύει το Συμβούλιο ότι η νέα αυτή στροφή της βορειαμερικανικής πολιτικής έναντι της Κούβας αλλάζει τη θέση της Ευρωπαϊκής Ένωσης όσον αφορά τους νόμους περί ετεροδικίας;
<P>
Κύριε Verheugen, σας καλώ να απαντήσετε στην ερώτηση του κ. Salafranca. Έχετε τον λόγο.

<SPEAKER ID=231 LANGUAGE="DE" NAME="Verheugen">
Κύριε βουλευτή, το Συμβούλιο δεν έχει ασχοληθεί με το θέμα που αναφέρατε. Εντούτοις μπορώ να σας πω κάτι σχετικά. Το Συμβούλιο επιβεβαιώνει τη στάση που τήρησε κατά τη σύναψη των συμφωνιών στη Διάσκεψη Κορυφής μεταξύ ΕΕ και ΗΠΑ στο Λονδίνο τον Μάιο του 1998. Το Συμβούλιο είχε πει τότε ότι απορρίπτει ρητά για νομικούς λόγους και για λόγους αρχής το έμμεσο μποϋκοτάζ και τους νόμους με εξωεδαφική και αναδρομική ισχύ.
<P>
Το Συμβούλιο επικροτεί τα νέα μέτρα της αμερικανικής κυβέρνησης. Όμως, ακόμα και εάν μέσω αυτών εκφράζεται μια ελαστικότερη στάση των ΗΠΑ απέναντι στην Κούβα, το Συμβούλιο θεωρεί πολύ λυπηρό το γεγονός ότι παραμένει σε ισχύ το αμερικανικό εμπάργκο κατά της Κούβας. Τέτοιες ενέργειες δεν αποτελούν το καλύτερο μέσο για την προώθηση της δημοκρατίας και του σεβασμού των ανθρωπίνων δικαιωμάτων. Το Συμβούλιο εξακολουθεί να θεωρεί σωστή την αναζήτηση διαλόγου με την Κούβα, όπως αυτό εκφράστηκε στην κοινή θέση του Δεκεμβρίου 1969, και την υποστήριξη μίας διαδικασίας στην Κούβα που θα οδηγήσει στην ειρηνική μετάβαση σε μια πλουραλιστική δημοκρατία. Θεωρεί επίσης σωστό να υποστηρίζει στην Κούβα τον σεβασμό των ανθρωπίνων δικαιωμάτων, τις θεμελιώδεις ελευθερίες του ατόμου και μία αειφόρο οικονομική άνοδο.
<P>
Η υλοποίηση των συμφωνιών της Διάσκεψης Κορυφής μεταξύ ΕΕ και ΗΠΑ στο Λονδίνο τον Μάιο του 1998 παραμένει μία από τις προτεραιότητες της ΕΕ. Παρά τις προσπάθειες της αμερικανικής κυβέρνησης, δεν έχει σημειωθεί όμως επί του παρόντος κάποια πρόοδος που θα είχε ως συνέπεια τον ουσιαστικό αναπροσανατολισμό των ΗΠΑ στην πολιτική κυρώσεων που ακολουθεί.

<SPEAKER ID=232 LANGUAGE="ES" NAME="Salafranca Sαnchez-Neyra">
Αφού ευχαριστήσω την Προεδρία του Συμβουλίου για την αξιολόγηση που έκανε των μέτρων, θα ήθελα να κάνω μια συμπληρωματική ερώτηση.
<P>
Η ερώτηση είναι η εξής: γνωρίζετε, κύριε Προεδρεύοντα του Συμβουλίου, ότι στο πλαίσιο των συμφωνιών της Διατλαντικής Συνόδου Κορυφής, ο Επίτροπος κ. Brittan και η κυβέρνηση Clinton κατέληξαν σε συμφωνία, βάσει της οποίας η Ευρωπαϊκή Ένωση θα απέσυρε την αγωγή που είχε υποβάλει στις αρχές του Παγκόσμιου Οργανισμού Εμπορίου, και ότι μία άλλη από τις συμφωνίες ήταν, ακριβώς, ότι οι Ηνωμένες Πολιτείες θα τροποποιούσαν το κεφάλαιο IV του νόμου Helms-Burton.
<P>
Ο κ. Brittan, σε εμφάνισή του ενώπιον της Επιτροπής Εξωτερικών Υποθέσεων του Ευρωπαϊκού Κοινοβουλίου, δήλωσε, απαντώντας σε ερώτησή μου, ότι αν το Κογκρέσο των Ηνωμένων Πολιτειών δεν πραγματοποιούσε αυτή την τροποποίηση, θα εξεταζόταν η δυνατότητα να υποβληθεί εκ νέου αυτή η αγωγή στις αρχές του Παγκόσμιου Οργανισμού Εμπορίου.
<P>
Συμμερίζεται το Συμβούλιο αυτή τη θέση; Αν ναι - τελειώνω, κύριε Πρόεδρε - ποια θα είναι η προθεσμία που θα δώσει;

<SPEAKER ID=233 LANGUAGE="DE" NAME="Verheugen">
Κύριε βουλευτή, μάλιστα, η Προεδρία συμμερίζεται την άποψη της Επιτροπής στο ζήτημα αυτό. Αυτή τη στιγμή δεν μπορώ να σας πω κάτι όσον αφορά συγκεκριμένες ημερομηνίες, καθότι το Συμβούλιο δεν έχει λάβει ακόμα αποφάσεις σχετικά. Προσωπικά πιστεύω ότι αυτό πρόκειται να γίνει το αργότερο σε συνάρτηση με την αμερικανο-ευρωπαϊκή Διάσκεψη Κορυφής τον Ιούνιο του τρέχοντος έτους.

<SPEAKER ID=234 LANGUAGE="ES" NAME="Gonzαlez Αlvarez">
Κύριε Προεδρεύοντα του Συμβουλίου, σας ευχαριστούμε για τις πληροφορίες, αλλά θα ήθελα, εν πάση περιπτώσει, να προσθέσω μια νέα πληροφορία που λάβαμε αυτή την εβδομάδα μια ομάδα βουλευτών από όλες τις πολιτικές ομάδες που αποτελούμε τη διακομματική ομάδα εναντίον του αποκλεισμού - και, φυσικά, εναντίον του νόμου Helms-Burton, που τον επιδεινώνει - η οποία επισκέφθηκε την Κούβα.
<P>
Σε μία συνάντηση, οι κουβανικές αρχές μας έδειξαν μια επιστολή των Αμερικανών γεωργών που πίεζαν τον κ. Κλίντον να τους δοθεί η δυνατότητα, στο πλαίσιο των τελευταίων αυτών μέτρων ευελιξίας της βορειοαμερικανικής κυβέρνησης, να πωλούν άμεσα τα προϊόντα τους σε μικρές κουβανικές επιχειρήσεις ή σε οικογένειες Κουβανών που βρίσκονται στο Μαϊάμι.
<P>
Σας επισημαίνω, κύριε Προεδρεύοντα του Συμβουλίου, - είπατε μόλις ότι τον Ιούνιο θα πρέπει να αξιολογηθεί η κατάσταση - ότι ενδέχεται να προκύψει το παράδοξο οι Αμερικανοί γεωργοί να μπορούν να πωλούν χωρίς πρόβλημα στους Κουβανούς και οι Ευρωπαίοι, ωστόσο, να συνεχίσουμε να έχουμε πολλές δυσκολίες να αναπτύξουμε εμπόριο και κανονική σχέση με την Κούβα εξαιτίας του νόμου Helms-Burton και του αποκλεισμού, που - όπως γνωρίζετε πολύ καλά, κύριε Προεδρεύοντα του Συμβουλίου - είναι παράνομος και αντίθετος προς τα ψηφίσματα των Ηνωμένων Εθνών.

<SPEAKER ID=235 LANGUAGE="DE" NAME="Verheugen">
Κυρία βουλευτή, σας είμαι εξαιρετικά ευγνώμων για την πληροφορία αυτή, και πραγματικά θα σας ήμουν υπόχρεος, και σας παρακαλώ να θέσετε, όπως δηλώσατε, τα αντίστοιχα έγγραφα στη διάθεση του Συμβουλίου για να τα λάβει υπόψη του στις απαραίτητες διαδικασίες λήψης αποφάσεων. Αυτή τη στιγμή δεν θέλω να προβώ σε πολιτική αξιολόγηση, προτού να έχω εξετάσει τα αντίστοιχα έγγραφα. Το καταλαβαίνετε βέβαια αυτό. Αλλά και η συγκεκριμένη διαδικασία που μόλις περιγράψατε πρέπει να αποτελέσει αντικείμενο συνομιλιών το αργότερο στη Διάσκεψη Κορυφής ΕΕ/ΗΠΑ τον Ιούνιο.

<SPEAKER ID=236 NAME="Πρόεδρος">
Ευχαριστώ πολύ, κύριε Verheugen.
<P>
Οι ερωτήσεις 8, 9 και 10 καθίστανται άκυρες, διότι τα θέματά τους περιλαμβάνονται στην ημερήσια διάταξη της παρούσας περιόδου συνόδου.

<SPEAKER ID=237 NAME="Πρόεδρος">

<P>
Ερώτηση αριθ. 11 του κ. Esko Olavi Seppδnen (H-0016/99): Θέμα: Διακανονισμός του Wassenaar
<P>
Σύμφωνα με απόφαση που ελήφθη τον Δεκέμβριο, στον Διακανονισμό του Wassenaar έχουν συμπεριληφθεί και τα προϊόντα κρυπτογράφησης. Παρά το γεγονός ότι η ΕΕ δεν έχει προχωρήσει στον Διακανονισμό του Wassenaar, στην Κοινότητα έχει ανατεθεί η εκπόνηση πρότασης οδηγίας σχετικά με το θέμα αυτό. Πώς δικαιολογεί το Συμβούλιο την απόφαση να μην επιτρέπεται η ελεύθερη εμπορία των προϊόντων κρυπτογράφησης; Πιστεύει το Συμβούλιο ότι η απόφαση στο πλαίσιο Wassenaar είναι σύμφωνη με τις διατάξεις του ΠΟΕ;
<P>
Κύριε Verheugen, σας καλώ να απαντήσετε στην ερώτηση του κ. Seppδnen.

<SPEAKER ID=238 LANGUAGE="DE" NAME="Verheugen">
Κύριε Πρόεδρε, κύριε βουλευτή, στο πλαίσιο του διακανονισμού του Wassenaar τα προϊόντα κρυπτογράφησης υπόκεινταν πάντα στον έλεγχο των εξαγωγών. Στη Γενική Συνέλευση στις 2 και 3 Δεκεμβρίου 1998, τα 33 κράτη που συνυπέγραψαν τον διακανονισμό αυτό αποφάσισαν απλώς μία αναθεώρηση των ελέγχων των εξαγωγών για τεχνικές κρυπτογράφησης - για τα ονομαζόμενα προϊόντα κρυπτογράφησης. Με την εν λόγω αναθεώρηση χαλάρωσε ο έλεγχος των εξαγωγών και παρεμποδίσθηκε η θεσμοθέτηση περιορισμών για την κρυπτογράφηση. Ως εκ τούτου, ειδικά τα κράτη μέλη της ΕΕ που ανήκουν στα συμβαλλόμενα κράτη, ήταν εκείνα που κατέβαλαν προσπάθειες να παρεμποδισθεί η θέσπιση διατάξεων που περιορίζουν περαιτέρω το ελεύθερο εμπόριο.
<P>
Είναι σωστό ότι η Ευρωπαϊκή Ένωση δεν είναι συμβαλλόμενο μέρος του Διακανονισμού του Wassenaar. Για την προστασία των ουσιαστικών συμφερόντων των κρατών μελών ως προς την ασφάλεια και για την εκπλήρωση των διεθνών τους υποχρεώσεων υπάρχει επί του παρόντος ένα ολοκληρωμένο σύστημα στο οποία συμμετέχουν το Συμβούλιο, η Επιτροπή και τα κράτη μέλη, αντίστοιχα με τις αρμοδιότητές τους. Επί του παρόντος, το Συμβούλιο προετοιμάζει την μεταφορά των αποφάσεων του Wassenaar. Για την εν λόγω μεταφορά πρέπει να τροποποιηθεί η απόφαση του Συμβουλίου 94/942/ΚΕΠΠΑ και να προσαρμοσθεί ο κατάλογος των αγαθών διπλής χρήσεως τα οποία υπόκεινται στον έλεγχο εξαγωγών σύμφωνα με τον κανονισμό ΕΟΚ/3381/94. Πρόκειται για τον κανονισμό για τη διπλή χρήση. Στόχος του Συμβουλίου είναι να μπορέσει ο νέος κατάλογος να τεθεί σε ισχύ την 1η Απριλίου 1999.

<SPEAKER ID=239 LANGUAGE="FI" NAME="Seppδnen">
Αξιότιμε εκπρόσωπε του Συμβουλίου, εάν κατάλαβα καλά, είπατε ότι στο Συμβούλιο του Wassenaar στις 2-3 Δεκεμβρίου 1998 αποφασίστηκε η απελευθέρωση του εμπορίου των προϊόντων κρυπτογράφησης, δηλαδή των προϊόντων από μυστικές υπηρεσίες; Εάν το είπατε αυτό, έχετε άδικο. Στην προκειμένη περίπτωση πραγματοποιήθηκε ένας εκβιασμός σχετικά με την διαδικασία για την χορήγηση αδείας για αυτά τα προϊόντα και τα κράτη μέλη της Ευρωπαϊκής Ένωσης συναίνεσαν στις απαιτήσεις των ΗΠΑ, ειδικά σε ό, τι αφορά την παρεμπόδιση των ενεργειών που δυσχεραίνουν τις κατασκοπευτικές δραστηριότητες. Τα προϊόντα κρυπτογράφησης χρησιμοποιούνται ειδικά για την προστασία από κατασκοπευτικές δραστηριότητες στα πλαίσια της Echelon καί άλλων κατασκοπευτικών δραστηριοτήτων που ασκούν οι Ηνωμένες Πολιτείες. Κατάλαβα όντως σωστά πως ισχυρίζεστε, ότι σε αυτό το πλαίσιο η εμπορία των προϊόντων κρυπτογράφησης έχει απελευθερωθεί, και ποια είναι η άποψή σας για το εάν εν γένει αυτού του είδους η χορήγηση αδείας για τα προϊόντα κρυπτογράφησης είναι σύμφωνη με τις διατάξεις του ΠΟΕ;

<SPEAKER ID=240 LANGUAGE="DE" NAME="Verheugen">
Κύριε Πρόεδρε, κύριε βουλευτή, μάλιστα, με καταλάβατε σωστά. Επαναλαμβάνω: στη Γενική Συνέλευση στις 2 και 3 Δεκεμβρίου 1998 τα κράτη που συνυπέγραψαν τον διακανονισμό του Wassenaar αποφάσισαν μία νέα ρύθμιση του ελέγχου των εξαγωγών για τις τεχνικές κρυπτογράφησης. Πρόκειται για τα προϊόντα κρυπτογράφησης που αναφέρατε. Με την νέα ρύθμιση επέρχεται χαλάρωση στον έλεγχο των εξαγωγών. Αυτός ήταν άλλωστε και ο στόχος των κρατών μελών της ΕΕ, να αποφευχθεί δηλαδή η θεσμοθέτηση περιορισμών για την κρυπτογράφηση στη νέα ρύθμιση.

<SPEAKER ID=241 NAME="Πρόεδρος">
Ευχαριστώ πολύ, κύριε Verheugen. Κύριε Seppδnen, δεν υπάρχει δυνατότητα δεύτερης παρέμβασης στην Ώρα των Ερωτήσεων. Επιπλέον, παρεμβαίνετε χωρίς τις υπηρεσίες διερμηνείας, πράγμα που καθιστά αδύνατο, ούτως ή άλλως, τον διάλογο.
<P>
Έχει τον λόγο ο κ. Rόbig για μία συμπληρωματική ερώτηση.

<SPEAKER ID=242 LANGUAGE="DE" NAME="Rόbig">
Κύριε Πρόεδρε, ήθελα να ρωτήσω ποιά θα είναι στο μέλλον η ποσότητα και η ποιότητα αυτών των συστημάτων. Υπάρχουν σχετικές αναλύσεις του Συμβουλίου;

<SPEAKER ID=243 LANGUAGE="DE" NAME="Verheugen">
Κύριε Πρόεδρε, κύριε βουλευτή, λυπάμαι ειλικρινά που δεν μπορώ να δώσω επιτόπου μία απάντηση σε αυτή την πολύ εξειδικευμένη σας ερώτηση. Θα πρέπει να σας δώσω την απάντησή μου γραπτώς.

<SPEAKER ID=244 NAME="Πρόεδρος">
Ο κ. Rόbig αναμένει αυτή τη γραπτή απάντηση.

<SPEAKER ID=245 NAME="Πρόεδρος">
Οι ερωτήσεις 12 και 13 θα έπρεπε να απαντηθούν από κοινού. Όμως, δεδομένου ότι ο συντάκτης της απουσιάζει, η ερώτηση αριθ.13 καθίσταται άκυρη.
<P>
Ερώτηση αριθ. 12 της κ. Nuala Ahern (H-0017/99): Θέμα: Εναρμόνιση της συμφωνίας OSPAR για την αναχαίτιση της ραδιενεργού ρύπανσης που προέρχεται από πυρηνικά εργοστάσια των υδάτων που περιβάλλουν την ΕΕ
<P>
Τι μέτρα θα λάβει το Συμβούλιο για να διασφαλίσει ανά την Ευρώπη εναρμόνιση της συμφωνίας για την αναχαίτιση της ραδιενεργού ρύπανσης που προέρχεται από πυρηνικά εργοστάσια των υδάτων τα οποία περιβάλλουν την Ευρωπαϊκή Ένωση, ιδιαίτερα του Sellafield και της Χάγης, συμφωνία που καταρτίσθηκε στη συνεδρίαση της υπουργικής ομάδας εργασίας της Σύμβασης OSPAR για την προστασία των θαλασσών, η οποία διεξήχθη στο Δουβλίνο τον περασμένο μήνα;
<P>
Κύριε Verheugen, σας προτείνω να απαντήσετε στην ερώτηση της κ. Ahern.

<SPEAKER ID=246 NAME="Verheugen">
Κυρία βουλευτή, στην τελευταία διάσκεψη των συμβαλλόμενων μερών της συμφωνίας για την προστασία του θαλασσίου περιβάλλοντος στον Βόρειο Ατλαντικό, του συμφώνου OSPAR, στη Λισσαβόνα, η επιτροπή-OSPAR αποδέχθηκε ως πολιτική δήλωση μία στρατηγική για τις ραδιενεργές ουσίες. Στόχος της στρατηγικής αυτής είναι να παρεμποδίσει τη ρύπανση των θαλασσών λόγω της ιονίζουσας ακτινοβολίας. Τούτο πρόκειται να επιτευχθεί με τη συνεχή σημαντική μείωση της απόρριψης, των εκπομπών, και της απώλειας ραδιενεργών ουσιών με στόχο να φθάσουν οι συγκεντρώσεις φυσικών ραδιενεργών ουσιών στο περιβάλλον στις τιμές που έχουν οι ραδιενεργές ουσίες που βρίσκονται στη φύση, και οι συγκεντρώσεις τεχνιτών ραδιενεργών ουσιών να είναι σχεδόν μηδενικές.
<P>
Επιδιώκοντας τον στόχο αυτό θα πρέπει να ληφθούν υπόψη μεταξύ άλλων η νόμιμη χρήση των θαλασσών, η τεχνολογική εφικτότητα καθώς και οι ραδιολογικές επιπτώσεις στον άνθρωπο και τους υπόλοιπους οργανισμούς. Μέχρι το 2020 θα πρέπει να έχουν μειωθεί σε τέτοιο βαθμό η απόρριψη, οι εκπομπές και οι απώλειες ραδιενεργών ουσιών, ώστε να είναι μηδενική η αύξηση συγκεντρώσεων πέρα από τις ήδη υπάρχουσες συγκεντρώσεις. Η ομάδα εργασίας της σύμβασης OSPAR, η ομάδα «ραδιενεργές ουσίες», στην οποία έχει ανατεθεί η υλοποίηση της δήλωσης συνεδρίασε στο Δουβλίνο από τις 19 μέχρι τις 21 Ιανουαρίου 1999. Τα συμβαλλόμενα μέρη συμφώνησαν να εκθέσουν τα εκάστοτε σχέδιά τους ως προς τα βήματα που θα ακολουθήσουν για τη μείωση της απόρριψης, των εκπομπών και των απωλειών ραδιενεργών ουσιών μέχρι το φθινόπωρο 1999. Το Συμβούλιο θέλει να υπογραμμίσει ότι το θέμα στο οποίο αναφέρεται η ερώτηση του κ. Fitzsimons αφορά σε πρώτη γραμμή τις διμερείς σχέσεις μεταξύ δύο κρατών μελών της ΕΕ και συνεπώς εμπίπτει στο πεδίο της δικής τους υπευθυνότητας. Το Συμβούλιο υπενθυμίζει ωστόσο κατηγορηματικά ότι το αναφερθέν πυρηνικό συγκρότημα υπόκειται στην κοινοτική νομοθεσία στον τομέα της προστασίας της υγείας και ειδικότερα στην οδηγία 96/29/EURATOM στην οποία έχουν ορισθεί αυστηρές προδιαγραφές για την προστασία των εργαζομένων και του πληθυσμού από την ιονίζουσα ακτινοβολία.
<P>
Συμπληρωματικά, ο Προεδρεύων του Συμβουλίου ανακοινώνει ότι η κυβέρνηση της Ομοσπονδιακής Δημοκρατίας της Γερμανίας διεξάγει αυτόν τον καιρό εντατικές συνομιλίες με την κυβέρνηση της Μεγάλης Βρετανίας για την περαιτέρω εκμετάλλευση της εγκατάστασης επανεπεξεργασίας του Sellafield. Αργότερα, όταν οι συνομιλίες θα έχουν ολοκληρωθεί θα σας ενημερώσω ευχαρίστως σχετικά.

<SPEAKER ID=247 LANGUAGE="EN" NAME="Ahern">
Θα ήθελα να ρωτήσω τον Προεδρεύοντα του Συμβουλίου εάν θεωρεί ότι η επανεπεξεργασία καυσίμων στο Sellafield είναι δυνατόν να είναι συμβατή με τη δέσμευση για μείωση των εκπομπών ρύπων στο μηδέν, ή ουσιαστικά στο μηδέν όπως το τοποθετεί; Προσέχω τα λεγόμενά του για τις εντατικές διμερείς διαπραγματεύσεις οι οποίες πραγματοποιούνται τώρα μεταξύ της Γερμανίας και του Ηνωμένου Βασιλείου και, μάλιστα, νομίζω και της Γαλλίας, σχετικά με τις εκπομπές ρύπων. Από το 1994, έχουν καταγραφεί από το THORP σημαντικά αυξημένες εκπομπές ρύπων και αυτό δεν είναι δυνατόν να συμβιβάζεται με τη δέσμευση για μείωση των εκπομπών ρύπων στο μηδέν. Μολονότι, είμαι πολύ ευχαριστημένη που ακούω γι' αυτές τις εντατικές διαπραγματεύσεις, θα ήθελα επίσης να σχολιάσω ότι, σύμφωνα με τα πρόσφατα επιστημονικά περιοδικά, δεν τίθεται ζήτημα καταβολής αποζημιώσεων.

<SPEAKER ID=248 LANGUAGE="DE" NAME="Verheugen">
Κυρία βουλευτή, στη συμπληρωματική σας ερώτηση μπερδέψατε μεταξύ τους δύο εντελώς διαφορετικές διαδικασίες που δεν έχουν καμία σχέση η μία με την άλλη. Οι συνομιλίες που διεξάγονται αυτόν τον καιρό μεταξύ των κυβερνήσεων της Γερμανίας και της Μεγάλης Βρετανίας σχετικά με το Sellafield δεν έχουν καμία σχέση με τις αποφάσεις που λήφθηκαν στη Λισσαβόνα από την OSPAR. Είναι δύο εντελώς διαφορετικά πράγματα και δεν υπάρχει καμία σύνδεση μεταξύ τους. Δεν έχω τη δυνατότητα να κρίνω κατά πόσο η εγκατάσταση που αναφέρατε ανταποκρίνεται σε διατάξεις. Όπως σας είπα, το φθινόπωρο του τρέχοντος έτους θα λάβουμε από τα συμβαλλόμενα μέρη εκθέσεις σχετικά με το τι σκοπεύουν να κάνουν για να επιτύχουν τους στόχους που ορίσθηκαν στη Λισσαβόνα.

<SPEAKER ID=249 LANGUAGE="EN" NAME="Ηyland">
Είναι ενημερωμένος ο Προεδρεύων του Συμβουλίου για τη συνεχιζόμενη ανησυχία των ανθρώπων, ιδιαίτερα στην ανατολική ακτή της Ιρλανδίας, για την ασφάλεια του επιρρεπούς στα ατυχήματα πυρηνικού εργοστασίου Sellafield; Είναι διατεθειμένος να γνωστοποιήσει αυτή την ανησυχία στο Συμβούλιο με σκοπό να ενθαρρυνθεί η βρετανική κυβέρνηση και η εταιρεία British Nuclear Fuels να σταματήσουν τις εργασίες στο Sellafield, και ιδιαίτερα, να σταματήσει η επανεπεξεργασία των πυρηνικών αποβλήτων; Θα ήθελα να ρωτήσω τον Προεδρεύοντα του Συμβουλίου, εάν θα μπορούσε να μας δώσει ένα σαφές χρονοδιάγραμμα για το πότε θα σταματήσει το εμπόριο της επανεπεξεργασίας. Αυτό είναι ένα ζήτημα που ανησυχεί πολύ τους περισσότερους πολίτες.

<SPEAKER ID=250 LANGUAGE="DE" NAME="Verheugen">
Κύριε βουλευτή, δεν μπορώ φυσικά να σας προσφέρω ένα τέτοιο χρονοδιάγραμμα, καθότι το Συμβούλιο δεν ασχολείται με το ζήτημα της παύσης της πυρηνικής τεχνολογίας στην Ευρώπη ούτε με το ζήτημα πότε θα παύσει στην Ευρώπη η τεχνική της επανεπεξεργασίας. Τα ζητήματα αυτά αποτελούν αντικείμενα διαβουλεύσεων στο Συμβούλιο. Όσον αφορά τις ανησυχίες των πολιτών, είμαι της γνώμης ότι τα ενεχόμενα κράτη μέλη θα πρέπει να θέσουν υπόψη του Συμβουλίου τις ανησυχίες αυτές. Δεν μπορεί να αποτελεί καθήκον της Προεδρίας να θέτει σε συζήτηση στο Συμβούλιο προβλήματα ενός κράτους μέλους, όταν τούτο δεν αποτελεί επιθυμία του ίδιου του κράτους μέλους.

<SPEAKER ID=251 LANGUAGE="EN" NAME="Cunningham">
Έχω μία πολύ σύντομη ερώτηση για το ζήτημα του Sellafield. Ίσως ο Προεδρεύων του Συμβουλίου να μπορεί να σχολιάσει αυτές τις παρατηρήσεις από τον αναπληρωτή διευθυντή του Ινστιτούτου Ραδιολογικής Προστασίας της Ιρλανδίας, οι οποίες δημοσιεύθηκαν στην εφημερίδα The Irish Times. Αναφέρει: «δεν συνιστούν σημαντικό κίνδυνο για την υγεία...και έχουν μειωθεί σημαντικά εδώ και κάποιο καιρό». Θα παρακαλούσα τον Προεδρεύοντα του Συμβουλίου να το σχολιάσει.

<SPEAKER ID=252 LANGUAGE="DE" NAME="Verheugen">
Κύριε Πρόεδρε δεν μπορώ να σχολιάσω αυτήν την παραπομπή διότι το Συμβούλιο δεν έχει ασχοληθεί με αυτό το αντικείμενο.

<SPEAKER ID=253 NAME="Πρόεδρος">

<P>
Ερώτηση αριθ. 14 του κ. Jan Andersson (H-0019/99): Θέμα: Προϋποθέσεις για τη συμμετοχή της Σουηδίας στο κοινό νόμισμα
<P>
Η καθιέρωση του ευρώ στις αρχές του έτους αναζωπύρωσε τη συζήτηση σχετικά με την ενδεχόμενη συμμετοχή της Σουηδίας στο κοινό νόμισμα. Ένα από τα κυριότερα θέματα της εν λόγω συζήτησης είναι το μελλοντικό χρονικό σημείο για την υιοθέτηση του νέου νομίσματος. Στη συνάρτηση αυτή, ιδιαίτερη σημασία έχει η διευκρίνιση του χρόνου που απαιτείται για τη συμμετοχή στον ΜΣΙ όταν η Σουηδία αποφασίσει να εισαγάγει το ευρώ.
<P>
Υφίσταται επί του παρόντος κάποια συγκεκριμένη θέση στο Συμβούλιο η οποία θα καθιστούσε αδύνατη τη συμμετοχή της Σουηδίας στο ευρώ νωρίτερα από ότι προβλέπεται σύμφωνα με το χρόνο που απαιτείται για τη συμμετοχή στον ΜΣΙ;
<P>
Κύριε Verheugen, σας καλώ να απαντήσετε στην ερώτηση του κ. Andersson.

<SPEAKER ID=254 NAME="Verheugen">
Κύριε Πρόεδρε, κύριε βουλευτή, σύμφωνα με το άρθρο 109 Κ, παράγραφος 2 της Συνθήκης, το Συμβούλιο ελέγχει τουλάχιστον μία φορά κάθε δύο χρόνια ή και νωρίτερα, μετά από αίτηση ενός κράτους μέλους για το οποίο ισχύει παρέκκλιση, κατά πόσο το εν λόγω κράτος πληροί τους όρους για την καθιέρωση του ευρώ με βάση τα κριτήρια σύγκλισης του άρθρου 109. Δηλαδή, αυτό σημαίνει ότι η παρέκκλιση που αποφασίσθηκε για τη Σουηδία τον Μάιο του 1998, θα εξετασθεί από το Συμβούλιο το αργότερο τον Μάιο του 2000. Εάν η Σουηδία επιθυμεί να συντομευτεί ο χρόνος αυτός, η εξέταση του ζητήματος θα γίνει νωρίτερα.

<SPEAKER ID=255 LANGUAGE="SV" NAME="Andersson">
Ευχαριστώ για την απάντηση. Στην περίπτωση της Σουηδίας, το γεγονός ότι δεν συμμετέχουμε στην ΟΝΕ δεν οφείλεται σε κάποια Συνθήκη, αλλά, στην αρνητική κοινή γνώμη της χώρας, που είχε ως αποτέλεσμα να μην έχουν ληφθεί ακόμη αποφάσεις όσον αφορά την ένταξη. Ωστόσο, τον τελευταίο καιρό υπάρχει μία αρκετά δραστική μεταστροφή αυτής της κοινής γνώμης.
<P>
Υπήρχε και υπάρχει, μία συζήτηση που αφορούσε το ενδεχόμενο συμμετοχής των χωρών στον Μηχανισμό Συναλλαγματικών Ισοτιμιών ΙΙ για μία διετία. Η ερώτησή μου, λοιπόν, αφορά αυτό το θέμα, διότι οι εξελίξεις μπορεί να είναι ταχύτατες στη Σουηδία. Μπορεί να υπάρξει απόφαση μέσω δημοψηφίσματος τον επόμενο, ίσως, χρόνο. Θα υποχρεωνόταν, σ' αυτήν την περίπτωση, η Σουηδία να συμμετέχει επί δύο χρόνια στον Μηχανισμό Συναλλαγματικών Ισοτιμιών II, πριν καταστεί επίκαιρη η ένταξη, ή, για τη Σουηδία ισχύει μόνο η εκπλήρωση των κριτηρίων του πληθωρισμού, της εξέλιξης των τόκων κ.λπ.;

<SPEAKER ID=256 LANGUAGE="DE" NAME="Verheugen">
Κύριε Πρόεδρε, δεν μπορώ να κρίνω αυτήν την ερώτηση από πολιτική άποψη, επειδή είναι καθαρά θέμα της Σουηδίας. Από νομική άποψη, δηλαδή από την άποψη της νομικής βάσης σαφώς και μπορώ να απαντήσω καταφατικά.

<SPEAKER ID=257 LANGUAGE="EN" NAME="Crowley">
Κύριε Πρόεδρε, ζητώ συγγνώμη καθώς δεν θα αναφερθώ σε αυτή την ερώτηση, αλλά στη δική μου ερώτηση υπ' αριθ. 18. Βρίσκομαι εν μέσω μίας επείγουσας συνεδρίασης της Επιτροπής Νομικών Θεμάτων και Δικαιωμάτων των Πολιτών. Θέλω να ζητήσω συγγνώμη από τον Προεδρεύοντα του Συμβουλίου, επειδή δεν θα βρίσκομαι εδώ για να ακούσω την απάντησή του. Εάν είναι δυνατόν, θα μπορούσε να μου δώσει μία γραπτή απάντηση;

<SPEAKER ID=258 NAME="Πρόεδρος">
Ευχαριστώ πολύ, κύριε Crowley, αλλά, ούτως ή άλλως, όταν φθάσει η στιγμή στον κατάλογο, θα φωνάξω το όνομά σας και, αν δεν είστε εδώ, δεδομένης της εξηγήσεως που μας δώσατε, θα ζητήσω από τον Προεδρεύοντα του Συμβουλίου να σας απαντήσει γραπτώς.
<P>
Δεδομένου ότι ο συντάκτης της απουσιάζει, η ερώτηση αριθ. 15 καθίσταται άκυρη.

<SPEAKER ID=259 NAME="Πρόεδρος">

<P>
Ερώτηση αριθ. 16 του κ. Μιχαήλ Παπαγιαννάκη (H-0027/99): Θέμα: Τρίτος Πυλώνας και λαθρομετανάστες
<P>
Θα μπορούσε το Συμβούλιο να με πληροφορήσει τι γίνεται με το πρόβλημα των λαθρομεταναστών οι οποίοι φθάνουν με κάποιον τρόπο παράνομα σε μία χώρα της ΕΕ, η οποία όμως δεν έχει προξενικές σχέσεις οιασδήποτε μορφής με τις χώρες προέλευσης αυτών των λαθρομεταναστών, με αποτέλεσμα να υπάρχει αδιέξοδο ως προς τον τρόπο αντιμετώπισής τους; Στην Ελλάδα π.χ. παρατηρείται το άλυτο αυτό πρόβλημα με μετανάστες που προέρχονται κυρίως από τη Ρουάντα, τη Σιέρα Λεόνε και το Μυανμάρ, και οι οποίοι κρατούνται εδώ και 7 περίπου μήνες σε αστυνομικά κρατητήρια ή φυλακές και υφίστανται κακή ή ταπεινωτική μεταχείριση. Μήπως αδιέξοδα αυτού του τύπου θα μπορούσαν να αντιμετωπισθούν σε κοινωνικό επίπεδο με τη συνδρομή ιδίως εκείνων των κρατών μελών τα οποία έχουν προξενικές σχέσεις με τις εν λόγω χώρες; Μήπως θα έπρεπε στα πλαίσια του τρίτου πυλώνα να υπάρξουν συγκεκριμένες ρυθμίσεις για τη συγκεκριμένη αντιμετώπιση, που να λαμβάνουν υπόψη τις αρχές των δικαιωμάτων του ανθρώπου, τις θεμελιώδεις ελευθερίες και τον σεβασμό της ιδιωτικής ζωής;
<P>
Κύριε Verheugen, σας καλώ να απαντήσετε στην ερώτηση του κ. Παπαγιαννάκη.

<SPEAKER ID=260 NAME="Verheugen">
Κύριε Πρόεδρε, κύριε βουλευτή, έχουμε πλήρη επίγνωση των προβλημάτων που προκύπτουν από καταστάσεις όπως εκείνες που περιγράψατε στη ερώτησή σας. Έχουν ληφθεί υπόψη από τις αρμόδιες επιτροπές του Συμβουλίου κατά τη συζήτηση των προβλημάτων που αντιμετωπίζουν κράτη μέλη, όταν θέλουν να εκτελέσουν μέτρα για την απέλαση υπηκόων ορισμένων τρίτων χωρών. Η απέλαση σε τρίτες χώρες απαιτεί πραγματικά καλή συνεργασία με το ενεχόμενο κράτος προκειμένου να προωθηθούν εμπράκτως οι αναγκαίες τυπικές διαδικασίες. Προπάντων πρέπει να μπορεί να διαπιστώνει κανείς την ταυτότητα του προσώπου, προκειμένου να του παράσχει τα απαιτούμενα έγγραφα για την επιστροφή στη χώρα του. Όταν δεν υπάρχουν διπλωματικές διατάξεις ή υπάρχουν μόνο περιορισμένες διπλωματικές σχέσεις, φυσικά υπάρχουν κωλύματα για μια τέτοια συνεργασία.

<SPEAKER ID=261 NAME="Παπαγιαννάκης">
Κύριε Πρόεδρε, θέλω να ευχαριστήσω και τον Προεδρεύοντα του Συμβουλίου για την απάντησή του, ωστόσο το ακριβές νόημα της ερώτησής μου ήταν το εξής: με τις χώρες που αναφέρω ως παράδειγμα, τη Ρουάντα, τη Σιέρα Λεόνε και το Μυανμάρ, η Ελλάδα έχει διπλωματικές σχέσεις, δεν έχει προξενικές. Δεν υπάρχουν προξενεία στην Αθήνα, φαντάζομαι ότι και σε άλλες χώρες θα συμβαίνει αυτό, με συνέπεια οι λαθρομετανάστες που έχουν συλληφθεί να μην μπορούν ούτε να ελευθερωθούν ούτε να απελαθούν ούτε να δικασθούν και να παραμένουν στα κρατητήρια της αστυνομίας επί μήνες τώρα, πράγμα το οποίο θεωρώ απολύτως απαράδεκτο.
<P>
Θα μπορούσε λοιπόν το Συμβούλιο να μεσολαβήσει ενδεχομένως από κάποια προξενική αρχή αυτών των χωρών σε άλλη χώρα μέλος, προκειμένου να δοθούν τα έγγραφα που χρειάζονται στους ανθρώπους αυτούς, ώστε να λυθεί το πρόβλημά τους; Γιατί αλλιώς μοιάζει με ένα αδιέξοδο τύπου Κάφκα. Αυτή είναι η ερώτηση που κάνω στον προεδρεύοντα και θα τον παρακαλούσα, εάν μπορούσε, να μεσολαβήσει προς αυτήν την κατεύθυνση.

<SPEAKER ID=262 LANGUAGE="DE" NAME="Verheugen">
Κύριε βουλευτή, μου είναι δύσκολο να απαντήσω σε μία ερώτηση η οποία αναφέρεται σε προβλήματα που έχει η Ελλάδα με ορισμένα άλλα κράτη. Από όσα γνωρίζω, η συνήθης πρακτική είναι ότι ένα κράτος που δεν έχει διπλωματικές σχέσεις με ένα ορισμένο άλλο κράτος μπορεί να χρησιμοποιήσει την εκπροσώπηση μίας προστάτιδας δύναμης. Δεν ξέρω κατά πόσο ισχύει αυτό στην περίπτωση της Ελλάδας. Εάν όμως δεν ισχύει, ο καλύτερος τρόπος είναι η ελληνική κυβέρνηση να παρακαλέσει μία άλλη κυβέρνηση που έχει διπλωματικές σχέσεις με τα κράτη αυτά, να την εκπροσωπήσει ως προστάτιδα δύναμη.

<SPEAKER ID=263 LANGUAGE="DE" NAME="Posselt">
Κύριε Πρόεδρε του Συμβουλίου, θέλω μόνο να ρωτήσω κατά πόσο αυτό το πρόβλημα της Ελλάδας έχει σχέση και με δύο άλλα σημεία, κατά πρώτο με το ζήτημα του κοινού αγώνα κατά της λαθρομετανάστευσης και κατά δεύτερο με την κατανομή των βαρών με βάση τα πρόσωπα όσον αφορά τους αιτούντες άσυλο και οποιαδήποτε άλλου είδους μετανάστευση. Όσο δεν γίνεται τίποτα σχετικά με τα ζητήματα αυτά, φοβούμαι ότι δεν θα καταλήξουμε και σε άλλα ζητήματα σε μία κοινή γραμμή. Για τον λόγο αυτό θα ήθελα να σας ρωτήσω ποιά είναι τα κέντρα βάρους της Προεδρίας στον τομέα αυτό, για να γίνει μία συνολική ρύθμιση αυτών των δύο προβλημάτων.

<SPEAKER ID=264 LANGUAGE="DE" NAME="Verheugen">
Κύριε βουλευτή, αυτό αποτελεί πράγματι ένα σοβαρό ζήτημα για μας, ένα ζήτημα βασικών αρχών, όπως γνωρίζετε. Ωστόσο δεν έχει άμεση σχέση με το εν λόγω πολύ ειδικό πρόβλημα που αντιμετωπίζει η Ελλάδα. Δεν μπορώ, αλήθεια, να σας πω από πού έρχονται στην Ελλάδα αυτοί οι μετανάστες από την Ρουάντα, τη Σιέρα Λεόνε και το Μυανμάρ, το ουσιαστικό πρόβλημα που θίξατε ανήκει στα θέματα που πραγματεύεται αυτή τη στιγμή το Συμβούλιο πολύ εντατικά και σκοπεύουμε να διευρύνουμε τη συνεργασία στο συγκεκριμένο τομέα και να καταλήξουμε σε αποφάσεις και σε κοινές δράσεις το αργότερο σε μία έκτακτη Σύνοδο Κορυφής στο Τάμπερε της Φινλανδίας το επόμενο εξάμηνο.

<SPEAKER ID=265 NAME="Πρόεδρος">

<P>
Ερώτηση αριθ. 17 της κ. Bernie Malone (H-0028/99): Θέμα: Πρόσβαση των ατόμων με ειδικές ανάγκες στα μέσα μαζικών μεταφορών
<P>
Υπό το φως της πρόσφατης εκδήλωσης διαμαρτυρίας στην οποία προέβη ο κ. John Doyle από το Bray, Co Wicklow, της Ιρλανδίας έξω από το σταθμό του Heuston στο Δουβλίνο μετά την αποκάλυψη ότι ο αρμόδιος για τις μαζικές μεταφορές οργανισμός της Ιρλανδίας (CIE) έχει δαπανήσει ποσόν ύψους 8, 5 εκατ. λιρών Ιρλανδίας από κοινοτική χρηματοδότηση για την κάλυψη μέρους μιας επένδυσης συνολικού ύψους 26 εκατ. λιρών Ιρλανδίας για την προμήθεια 150 λεωφορείων τα οποία δεν είναι εξοπλισμένα με μηχανισμό για τη διευκόλυνση της πρόσβασης σε αυτά των μειονεκτούντων ατόμων, συμφωνεί το Συμβούλιο ότι η ικανοποίηση των ειδικών αναγκών των μειονεκτούντων ατόμων πρέπει να συμπεριληφθεί ως προϋπόθεση σε όλες τις σχετικές διατάξεις για τη χορήγηση ποσών από τα διαρθρωτικά ταμεία για την ενίσχυση των συστημάτων μαζικών μεταφορών των κρατών μελών;
<P>
Κύριε Verheugen, σας καλώ να απαντήσετε στην ερώτηση της κ. Malone.

<SPEAKER ID=266 NAME="Verheugen">
Κυρία βουλευτή, το Συμβούλιο συμμερίζεται την ανησυχία της κ. βουλευτού και ολόκληρου του Ευρωπαϊκού Κοινοβουλίου σε σχέση με την ποιότητα ζωής και ιδίως την κινητικότητα των συμπολιτών μας με ειδικές ανάγκες. Στο πλαίσιο αυτό η πρόσβαση στα μέσα μαζικής μεταφοράς παίζει πολύ σημαντικό ρόλο. Η ανησυχία του Συμβουλίου εκφράζεται και στο νέο άρθρο 13 της Συνθήκης του Αμστερνταμ, μέσω του οποίου επιδιώκεται μεταξύ άλλων η πρόληψη διακρίσεων εις βάρος των ατόμων με ειδικές ανάγκες. Δυστυχώς το Συμβούλιο δεν γνωρίζει την ειδική περίπτωση που θίξατε, κυρία βουλευτή. Δεδομένου ότι προφανώς πρόκειται για ένα μέτρο των διαρθρωτικών ταμείων της ΕΕ θα ήθελα να σας προτείνω να απευθύνετε το ερώτημά σας στην Επιτροπή που είναι αρμόδια για τη σωστή εκτέλεση της διαρθρωτικής πολιτικής της ΕΕ.

<SPEAKER ID=267 LANGUAGE="EN" NAME="Μalone">
Αυτή αποτελεί μία από εκείνες τις σπάνιες περιπτώσεις όπου οι κυνικοί πολιτικοί εξοργίζονται. Αυτό συνέβη όταν είδα μειονεκτούντα άτομα να διαμαρτύρονται μέσα στη βροχή έξω από την εταιρεία μεταφορών για το γεγονός ότι αποκτήθηκαν νέα λεωφορεία με χρήματα από τα διαρθρωτικά ταμεία της ΕΕ, τα οποία δεν διαθέτουν πρόσβαση για τα μειονεκτούντα άτομα. Υπάρχουν λεωφορεία τα οποία διαθέτουν πρόσβαση και χρησιμοποιούνται στο Λονδίνο. Συνεπώς, αυτό αποτελεί ντροπή. Ελπίζω ότι η Γερμανική Προεδρία θα το γνωστοποιήσει στη συνάδελφο, την Ιρλανδή υπουργό για τις δημόσιες εταιρείες, την κυρία Mary O' Rourke, και θα προσπαθήσει να την πιέσει να λάβει υπόψη της τις ειδικές ανάγκες των μειονεκτούντων ατόμων σε όλες τις δαπάνες που γίνονται με κοινοτικούς πόρους. Πιθανόν να σας πει ότι το σχήμα των δρόμων μας είναι ακατάλληλο. Μία από τις δικαιολογίες την οποία διατύπωσε η υπουργός είναι ότι υπάρχει κλίση στους δρόμους και το είδος των λεωφορείων που χρησιμοποιούνται στο Λονδίνο δεν θα ήταν πιθανόν κατάλληλα. Δεν θεωρώ ότι αυτή είναι μία αποδεκτή εξήγηση.

<SPEAKER ID=268 LANGUAGE="DE" NAME="Verheugen">
Κυρία βουλευτή, θα σας έλεγα πολύ ευχαρίστως την άποψή μου, καθότι έχω πραγματικά μία πολύ ειδική άποψη σχετικά η οποία ασφαλώς δεν διαφέρει πολύ από τη δική σας, αλλά όπως γνωρίζετε, δεν μου επιτρέπεται κάτι τέτοιο. Το μόνο που μπορώ να σας πω προς στιγμή είναι ότι η Επιτροπή θα πρέπει να ελέγξει κατά πόσο στην περίπτωση που περιγράψατε παραβιάσθηκαν κανονισμοί για τη χρήση των διαρθρωτικών πόρων. Αυτό πρέπει να το κάνει η Επιτροπή, το Συμβούλιο δεν μπορεί να το κάνει. Η ευαισθητοποίηση της ευρωπαϊκής κοινής γνώμης στην οποία ελπίζατε έχει μάλλον ήδη επιτευχθεί μέσω αυτής της ώρας των ερωτήσεων, στο πλαίσιο της οποίας συζητούμε τώρα.

<SPEAKER ID=269 NAME="Πρόεδρος">
Ευχαριστώ πολύ, κύριε Verheugen.
<P>
Τώρα θα έπρεπε να εξετάσουμε την ερώτηση αριθ. 18 του κ. Crowley, ο οποίος ήταν μαζί μας και ζήτησε από τον κ. Verheugen να του διαβιβάσει την απάντησή του γραπτώς.

<SPEAKER ID=270 NAME="Πρόεδρος">

<P>
Ερώτηση αριθ. 19 του κ. Liam Hyland (H-0036/99): Θέμα: Τουρισμός
<P>
Καθώς πλησιάζουμε στη νέα χιλιετία, εποχή που αντιστοιχεί στην υλοποίηση των προβλέψεων σύμφωνα με τις οποίες, έως τα τέλη του 20ού αιώνα, ο τουρισμός θα είναι η μεγαλύτερη βιομηχανία στον κόσμο, θα μπορούσε η Γερμανική Προεδρία να γνωστοποιήσει τις νέες κατευθύνσεις που προτίθεται να δώσει σε επίπεδο ΕΕ για να παγιωθούν τα πλεονεκτήματα του τουριστικού προϊόντος της ΕΕ, ιδίως όσον αφορά τις απομακρυσμένες περιφέρειες που εξαρτώνται από τον τουρισμό;
<P>
Κύριε Verheugen, σας καλώ να απαντήσετε στην ερώτηση του κ. Hyland.

<SPEAKER ID=271 LANGUAGE="DE" NAME="Verheugen">
Κύριε βουλευτή, το Συμβούλιο έχει επίγνωση του γεγονότος ότι η ευρωπαϊκή βιομηχανία τουρισμού θα παίξει πολύ σημαντικό ρόλο τον επόμενο αιώνα. Η Επιτροπή υπέβαλε στο Συμβούλιο στις 6 Ιουνίου 1996 μία πρόταση για τη λήψη απόφασης σχετικά με ένα πρώτο πολυετές πρόγραμμα για την προώθηση του ευρωπαϊκού τουρισμού. Από τότε συζητήθηκε πολλές φορές το εν λόγω θέμα. Η αυστριακή Προεδρία άρχισε και πάλι τις εργασίες και το Συμβούλιο, με βάση ένα κείμενο που είχε εκπονήσει η αυστριακή Προεδρία, ασχολήθηκε και πάλι με το πολυετές πρόγραμμα για την προώθηση του ευρωπαϊκού τουρισμού στη συνεδρίασή του στις 7 Δεκεμβρίου 1998. Στη συνεδρίαση αυτή μερικές αντιπροσωπείες επέμειναν στις αντιρρήσεις τους παρά την πρόταση της Προεδρίας να μειωθεί η διάρκεια του προγράμματος και τα κονδύλια του προϋπολογισμού που διατίθενται για το εν λόγω πρόγραμμα. Επισημαίνω ότι στην περίπτωση που δεν επιτευχθεί συναίνεση, η γερμανική Προεδρία προτίθεται να συνεχίσει τις σχετικές εργασίες, λαμβάνοντας υπόψη τις συστάσεις της ομάδας υψηλού επιπέδου για τον τουρισμό και την απασχόληση και να διεξαγάγει μία νέα συζήτηση του συγκεκριμένου θέματος υπό το φως νεοτέρων εξελίξεων.

<SPEAKER ID=272 LANGUAGE="EN" NAME="Ηyland">
Συμφωνεί ο Προεδρεύων του Συμβουλίου ότι ο αγροτικός τουρισμός θα πρέπει να αποτελέσει προτεραιότητα στα πλαίσια του ευρύτερου πακέτου της ΕΕ για τον τουρισμό και ότι ο αγροτουρισμός θα πρέπει να προωθηθεί και να αναπτυχθεί ως μέσο διατήρησης των αγροτικών οικογενειών και των αγροτικών κοινοτήτων; Θα συμφωνούσε ότι ο αγροτικός τουρισμός απαιτείται να λάβει επιπλέον χρηματοδότηση στα πλαίσια του προτεινόμενου νέου επιχειρησιακού προγράμματος για τον τουρισμό; Είμαι σίγουρος ότι ο Προέδρος δείχνει την ευγενική φύση του όταν πρόκειται για την προώθηση του αγροτικού τουρισμού.

<SPEAKER ID=273 LANGUAGE="DE" NAME="Verheugen">
Κύριε βουλευτή, λυπάμαι πολύ που είμαι αναγκασμένος να σας πω ότι στο Συμβούλιο υπάρχουν διαφωνίες σχετικά με όλα αυτά τα ζητήματα. τα οποία αμφισβητούνται σε μεγάλο βαθμό. Δυστυχώς σε αυτό το πλαίσιο η προσωπική μου γνώμη δεν ενδιαφέρει. Μπορείτε όμως να φαντασθείτε ποιά είναι, εάν σας πω ότι στο γερμανικό κοινοβούλιο είμαι αντιπρόσωπος μίας εκλογικής περιφέρειας που είναι κατά κύριο λόγο αγροτική περιοχή. Επαναλαμβάνω ακόμη μία φορά πως η γερμανική Προεδρία θα καταβάλει εντατικές προσπάθειες να επιτύχει την συναίνεση στην οποία δεν έχει καταλήξει το Συμβούλιο μέχρι τώρα και σε κάθε περίπτωση θα συνεχίσουμε να συζητούμε για το θέμα αυτό.

<SPEAKER ID=274 NAME="Πρόεδρος">
Ευχαριστώ πολύ, κύριε Verheugen.
<P>
Δεδομένου ότι οι συντάκτες τους απουσιάζουν, οι ερωτήσεις 20 ως 24 και 27 καθίστανται άκυρες.
<P>
Η ερώτηση αριθ. 25 της κ. McIntosh δεν θα απαντηθεί, διότι το θέμα της περιλαμβάνεται στην ημερήσια διάταξη της παρούσας περιόδου συνόδου.
<P>
Μου ζητεί τον λόγο ο κ. Παπαγιαννάκης επί θέματος διαδικασίας.

<SPEAKER ID=275 NAME="Παπαγιαννάκης">
Κύριε Πρόεδρε, είχα ζητήσει, σε συνεννόηση με τον κ. Αλαβάνο, να αναλάβω εγώ την ερώτησή του. Δεν έχετε ενημερωθεί;

<SPEAKER ID=276 NAME="Πρόεδρος">
Κύριε Παπαγιαννάκη, για να έλθετε σε συμφωνία με τον κ. Αλαβάνο, ο Κανονισμός ορίζει ότι, πριν αρχίσει η Ώρα των Ερωτήσεων, πρέπει να έχει υποβληθεί γραπτή αίτηση του κ. Αλαβάνου να αντικατασταθεί από εσάς. Δεν λάβαμε την εν λόγω επιστολή του κ. Αλαβάνου. Επομένως, σύμφωνα με τον Κανονισμό, δεν μπορείτε να αντικαταστήσετε τον κ. Αλαβάνο.

<SPEAKER ID=277 NAME="Πρόεδρος">

<P>
Ερώτηση αριθ. 29 του κ. Ιωάννη Θεωνά (H-0074/99): Θέμα: Προκλητικές δηλώσεις του Βρετανού εκπροσώπου για το Κυπριακό Ντέιβιντ Χάνεϊ
<P>
Βαθύτατη δυσαρέσκεια και τις έντονες διαμαρτυρίες της κυπριακής κυβέρνησης αλλά και ολόκληρου του πολιτικού κόσμου στην Κύπρο προκάλεσαν οι δηλώσεις του εκπροσώπου της Βρετανικής κυβέρνησης για το Κυπριακό, σερ Ντέιβιντ Χάνεϊ, σύμφωνα με τις οποίες συμβουλεύει την ελληνο-κυπριακή πλευρά να ακολουθήσει το ελβετικό μοντέλο, το οποίο αναγνωρίζει κυριαρχία στα ελβετικά καντόνια, εκ περιτροπής προεδρία και ίση αριθμητική αντιπροσώπευση των καντονιών.
<P>
Λαμβάνοντας υπόψη ότι παρόμοιες δηλώσεις υιοθετούν πλήρως αντίστοιχες τουρκικές απόψεις και είναι αντίθετες προς τα ψηφίσματα του Συμβουλίου Ασφαλείας του ΟΗΕ, περιλαμβανομένων και των τελευταίων ψηφισμάτων 1217 και 1218, ερωτάται το Συμβούλιο με ποιον τρόπο προτίθεται να αντιδράσει στις προκλητικές αυτές δηλώσεις που καλλιεργούν κλίμα ανεκτικότητας, επιτρέποντας στην τουρκική πλευρά να προωθεί απαράδεκτες θέσεις που αντιβαίνουν σε κάθε έννοια διεθνούς νομιμότητας και δικαίου και υπονομεύουν τις προσπάθειες για δίκαιη και βιώσιμη λύση του Κυπριακού προβλήματος;
<P>
Κύριε Verheugen, σας καλώ να απαντήσετε στην ερώτηση του κ. Θεωνά.

<SPEAKER ID=278 LANGUAGE="DE" NAME="Verheugen">
Κύριε βουλευτή, σχετικά με τις υποτιθέμενες δηλώσεις του εκπροσώπου της βρετανικής κυβέρνησης, του Sir David Hannay, για το Κυπριακό, θα πρέπει να λάβει θέση η βρετανική κυβέρνηση. Πρόκειται για τον εκπρόσωπο της βρετανικής κυβέρνησης στο Κυπριακό και όχι για τον εκπρόσωπο της Ευρωπαϊκής Ένωσης. Όπως πληροφορήθηκε η Προεδρία, οι δηλώσεις του Sir David Hannay παρεξηγήθηκαν και εν τω μεταξύ η βρετανική κυβέρνηση έχει προβεί σε διασαφηνίσεις. Η Προεδρία δεν βλέπει συνεπώς τον λόγο να σχολιάσει τις δηλώσεις αυτές.

<SPEAKER ID=279 NAME="Θεωνάς">
Κύριε Πρόεδρε, δυστυχώς, δεν μπορώ να ευχαριστήσω τον Προεδρεύοντα για την απάντησή του γιατί, ανεξάρτητα από το αν ο κ. Hannay είναι εκπρόσωπος της βρετανικής κυβέρνησης, έχει σημασία να τοποθετηθεί κανείς στην ουσία των δηλώσεων. Και, απ'αυτήν την άποψη, εμένα με ενδιαφέρει η θέση του Συμβουλίου αν επιμένει δηλαδή στη λύση του Κυπριακού με βάση τις αποφάσεις, και μάλιστα τα πρόσφατα ψηφίσματα 1217 και 1218 του Συμβουλίου Ασφαλείας και αν θεωρεί ότι μια χαλαρή συνομοσπονδία, όπως επιδιώκει ο κ. Ντενκτάς -και δυστυχώς εμφανίστηκε ο κ. Hannay να συμφωνεί σ'αυτό- είναι η λύση για την οποία θα μπορούσε η Ευρωπαοκή Ένωση να θεωρεί τον εαυτό της ευτυχή απέναντι στο κυπριακό πρόβλημα και απέναντι στη διαδικασία επίλυσης ενός από τα πιο μακροχρόνια προβλήματα στην Ευρώπη.

<SPEAKER ID=280 LANGUAGE="DE" NAME="Verheugen">
Δεν έχει αλλάξει τίποτα στη θέση του Συμβουλίου επί του Κυπριακού. Όπως ανέφερα και προηγουμένως οι δηλώσεις του σερ David Hannay δεν εμπίπτουν στον τομέα για τον οποίο είναι υπεύθυνα το Συμβούλιο ή η Ευρωπαϊκή Ένωση και δεν μπορούν επομένως να σχολιασθούν.

<SPEAKER ID=281 NAME="Πρόεδρος">

<P>
Ερώτηση αριθ. 30 του κ. Νικήτα Κακλαμάνη (H-0075/99): Θέμα: Γερμανική Προεδρία και Κυπριακή Ένταξη
<P>
Σύμφωνα με δημοσιεύματα, η Γερμανική Πρεσβεία στο Νέο Δελχί της Ινδίας, εξέδωσε στις 6.1.99 επίσημο έγγραφο σχετικά με τους στόχους της Γερμανικής Προεδρίας της ΕΕ για το πρώτο εξάμηνο του 1999. Στο έγγραφο αυτό δεν γίνεται καμία αναφορά στην ένταξη της Κύπρου στην ΕΕ, στο Κεφ. 5 (»Enlargement of the EU and Accession Process-European Cnference», σελ. 17 και 18) αναφέρονται μόνο οι χώρες της Κεντρικής και Ανατολικής Ευρώπης, ενώ ιδιαίτερη έμφαση δίνεται στην προώθηση των σχέσεων της ΕΕ με την Τουρκία.
<P>
Ποια είναι η άποψη της Γερμανικής Προεδρίας για το όλο θέμα, και πότε θα διορθωθεί το λάθος της παράλειψης της Κύπρου στο έγγραφο που εξέδωσε η Γερμανική Πρεσβεία στο Νέο Δελχί;
<P>
Κύριε Verheugen, έχετε τον λόγο για να απαντήσετε στην ερώτηση του κ. Κακλαμάνη.

<SPEAKER ID=282 LANGUAGE="DE" NAME="Verheugen">
Κύριε συνάδελφε, στο έγγραφο που αναφερόσαστε δεν αναφέρεται ονομαστικά καμία υποψήφια προς ένταξη χώρα. Γίνεται μόνο λόγος για τις υποψήφιες προς ένταξη χώρες και με αυτό εννοούνται φυσικά και οι έξι χώρες.

<SPEAKER ID=283 NAME="Κακλαμάνης">
Κύριε Προεδρεύοντα, ακούστε! Εδώ βρίσκεστε στο Ευρωπαοκό Κοινοβούλιο. Βέβαια, το πρωί που συζητούσαμε θέματα που αφορούσαν το Συμβούλιο, το Συμβούλιο απουσίαζε, περιφρονώντας το Κοινοβούλιο. Κάνετε λάθος εάν νομίζετε ότι μισού λεπτού απάντηση είναι απάντηση στο ερώτημα που σας έθεσα. Περιφρονείτε και πάλι και το Ευρωπαοκό Κοινοβούλιο και τη νοημοσύνη μας. Αυτά τα οποία έγραφε το τηλεφράφημα -επίσημο τηλεγράφημα από την πρεσβεία σας- δεν τα είπε αυτή τη φορά ο κ. Hannay. Τα είπε ο εκπρόσωπος της γερμανικής κυβέρνησης.
<P>
Θα μου απαντήσετε ευθέως λοιπόν. Πρώτον, ποιά είναι η θέση της γερμανικής κυβέρνησης και της γερμανικής Προεδρίας; Αυτό με ενδιαφέρει. Υπάρχει θέμα στις ενταξιακές συνομιλίες της Κύπρου, εφόσον δεν έχει λυθεί το πολιτικό πρόβλημα; Δεύτερον, εάν τελειώσουν οι συνομιλίες και το πρόβλημα δεν έχει λυθεί, ποιά είναι η θέση της Προεδρίας; Παρακαλώ απαντήστε μου ευθέως στα δύο ερωτήματα.

<SPEAKER ID=284 LANGUAGE="DE" NAME="Verheugen">
Δεν δέχομαι αυτήν την κριτική. Φυσικά και υπήρχε εκπροσώπηση του Συμβουλίου στην πρωινή συνεδρίαση. Εξάλλου είναι ζήτημα του Συμβουλίου σε ποιο επίπεδο επιθυμεί να εκπροσωπηθεί. Δεν έχω να προσθέσω τίποτα περισσότερο στο θέμα αυτό. Στο έγγραφο που παραπέμψατε δεν αναφέρεται ιδιαιτέρως καμία υποψήφια προς ένταξη χώρα, λόγος γίνεται για όλες τις υποψήφιες χώρες. Και με αυτές εννοούμε την Κύπρο όπως και την Πολωνία, την Ουγγαρία, την Τσεχική Δημοκρατία, τη Σλοβενία και την Εσθονία.

<SPEAKER ID=285 NAME="Πρόεδρος">
Ευχαριστώ πολύ, κύριε Verheugen.
<P>
Κύριε Verheugen, μπήκε στο ημικύκλιο η κ. Theorin, πράγμα που, από την άλλη πλευρά, είναι συνηθισμένο την Ώρα των Ερωτήσεων. Η ταχύτητα με την οποία πέρασαν οι προηγούμενες ερωτήσεις θα μπορούσε να δικαιολογήσει σαφώς την απουσία της την κατάλληλη στιγμή. Επιτρέψτε μου, επομένως, να σας ζητήσω και να σας προτείνω να απαντήσετε στην ερώτηση της κ. Theorin.

<SPEAKER ID=286 NAME="Πρόεδρος">

<P>
Ερώτηση αριθ. 26 της κ. Maj Britt Theorin (H-0061/99): Θέμα: Πυρηνικός αφοπλισμός
<P>
Τα πυρηνικά όπλα εξακολουθούν να αποτελούν, και μόνο με την ύπαρξή τους, σοβαρή απειλή κατά της ανθρωπότητας. Η Γενική Συνέλευση των Ηνωμένων Εθνών αποφάσισε με μεγάλη πλειοψηφία να υποστηρίξει τη σουηδο-ιρλανδική πρόταση για μια νέα πρωτοβουλία σε ό, τι αφορά τον πυρηνικό αφοπλισμό. Η εν λόγω ψηφοφορία έκανε σαφή την αλλαγή στην αντιμετώπιση των πυρηνικών όπλων τα μοναδικά κράτη μέλη που δεν υποστήριξαν το ψήφισμα ήσαν η Μεγάλη Βρετανία και η Γαλλία.
<P>
Σε ποιά βήματα σκοπεύει να προβεί το Συμβούλιο για να υποστηρίξει τη νέα πρωτοβουλία για τον πυρηνικό αφοπλισμό;
<P>
Κύριε Verheugen, επικαλούμαι τη γενναιοψυχία σας και σας προτείνω να απαντήσετε στην ερώτηση της κ. Theorin.

<SPEAKER ID=287 LANGUAGE="DE" NAME="Verheugen">
Φυσικά και θα απαντήσω στην ερώτηση αυτή. Η Ευρωπαϊκή Ένωση δεσμεύεται φυσικά για την ενίσχυση και την καθολικότητα της συνθήκης για τη μη διάδοση των πυρηνικών όπλων. Από τη συνθήκη αυτή προκύπτει η υποχρέωση των κρατών με πυρηνικό εξοπλισμό να προχωρήσουν στον αφοπλισμό τους. Με την επικρότηση αυτής της δέσμευσης και λαμβάνοντας υπόψη την απόφαση καθώς και το ψήφισμα της Νέας Ατζέντας στο Ευρωπαϊκό Συμβούλιο του Κάρντιφ στις 15 και 16 Ιουνίου 1998 η ΕΕ εκφράζεται υπέρ αυτής της στάσης.

<SPEAKER ID=288 LANGUAGE="SV" NAME="Theorin">
Ευχαριστώ για την απάντηση στην ερώτησή μου. Ο λόγος που έθεσα την ερώτηση είναι ότι ο αφοπλισμός των πυρηνικών όπλων έχει οδηγηθεί σε αδιέξοδο. Δεν είχαν γίνει πολλά πράγματα μέχρι που παρουσιάστηκε η πρωτοβουλία, την οποία έλαβαν, μεταξύ άλλων, η Σουηδία και η Ιρλανδία, καθώς εγείρεται εκ νέου το θέμα ενός ρεαλιστικού δρόμου απαλλαγής από τα πυρηνικά όπλα. Η πρωτοβουλία βασίζεται στην πρόταση της αποκαλούμενης Επιτροπής της Καμπέρα. Δεν απαιτείται κάτι μη πραγματοποιήσιμο ή ονειροπόλο, αλλά, πρόκειται για συγκεκριμένες πρωτοβουλίες.
<P>
Παρατηρώ με ικανοποίηση ότι τα περισσότερα κράτη μέλη της ΕΕ είτε ψήφισαν υπέρ του ψηφίσματος είτε απείχαν. Μόνο οι δύο πυρηνικές δυνάμεις ψήφισαν εναντίον. Έχω πολλές ελπίδες ότι η Γερμανική Προεδρία θα είναι έτοιμη να αναλάβει πρωτοβουλία για να προχωρήσουμε ακόμη ένα βήμα στη διαδικασία αφοπλισμού των πυρηνικών όπλων.

<SPEAKER ID=289 LANGUAGE="DE" NAME="Verheugen">
Κυρία βουλευτή, θέλω να υπογραμμίσω για άλλη μία φορά ρητά ότι σύμφωνα με την αντίληψη της Προεδρίας η συνθήκη για τη μη διάδοση των πυρηνικών όπλων ανήκει στα σημαντικότερα διεθνή εργαλεία του αφοπλισμού και της διεθνούς ασφάλειας. Η γερμανική Προεδρία δίνει τεράστια σημασία στην ενίσχυση του καθεστώτος της μη διάδοσης πυρηνικών όπλων και στην τήρηση των διατάξεων και των δεσμεύσεων που περιέχει η συνθήκη, προκειμένου να εξακολουθεί να υφίσταται στο μέλλον και να αναπτυχθεί περαιτέρω το σύστημα της μη διάδοσης. Όπως αναφέρατε και η ίδια, υπάρχουν μεταξύ των κρατών μελών της Ευρωπαϊκής Ένωσης διαφορετικές απόψεις σχετικά με το ζήτημα αυτό. Το ίδιο ισχύει και για το ψήφισμα της Νέας Ατζέντας που υπέβαλαν η Ιρλανδία, η Σουηδία και σειρά άλλων κρατών στην πρώτη επιτροπή της Γενικής Συνέλευσης των Ηνωμένων Εθνών.
<P>
Ανεξάρτητα από αυτές τις διιστάμενες απόψεις, των οποίων τα αίτια τα γνωρίζεται εξ ίσου καλά όπως και εγώ, υπάρχει συμφωνία σε μερικούς σημαντικούς τομείς και σε αυτό αποδίδω μεγάλη σημασία. Επομένως το Συμβούλιο υποστηρίζει την υλοποίηση της απόφασης, των αρχών και των στόχων της μη διάδοσης πυρηνικών όπλων καθώς και του αφοπλισμού όπως συζητήθηκαν στη διάσκεψη για την αναθεώρηση και την παράταση της σύμβασης για τη μη διάδοση πυρηνικών όπλων το 1995. Σε σχέση με αυτά επισημαίνω για άλλη μία φορά ότι τα κράτη με πυρηνικό εξοπλισμό ανέλαβαν στην εν λόγω συνθήκη την υποχρέωση για την πλήρη κατάργηση των όπλων αυτών στο πλαίσιο των γενικών προσπαθειών για αφοπλισμό με αυστηρούς και αποτελεσματικούς διεθνείς ελέγχους.

<SPEAKER ID=290 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 31 καθίσταται άκυρη.
<P>
Οι ερωτήσεις 32 και 33 δεν θα απαντηθούν, διότι τα θέματά τους περιλαμβάνονται στην ημερήσια διάταξη της παρούσας περιόδου συνόδου.

<SPEAKER ID=291 NAME="Πρόεδρος">

<P>
Ερώτηση αριθ. 34 της κ. Patricia McKenna (H-0088/99): Θέμα: Παραβίαση των συμβάσεων των Ηνωμένων Εθνών εκ μέρους των ΗΠΑ
<P>
Ποία γνώμη έχει το Συμβούλιο και πώς προτίθεται να αντιδράσει στα σχέδια της κυβέρνησης των ΗΠΑ να εγκαταστήσουν αντιβαλιστικούς πυραύλους κατά παράβαση της συνθήκης του 1972 για τους αντιβαλιστικούς πυραύλους και στο γεγονός ότι η Κυβέρνηση των ΗΠΑ μελετά την κατασκευή και είναι ενδεχόμενο να εγκαταστήσει όπλα τροποποίησης του κλίματος κατά παράβαση της σύμβασης ENMOD του 1977 (σύμβαση για την απαγόρευση των τεχνικών τροποποίησης του περιβάλλοντος για στρατιωτικούς σκοπούς ή για οποιαδήποτε άλλη επιθετική χρήση);
<P>
Κύριε Verheugen, σας καλώ να απαντήσετε στην ερώτηση της κ. McKenna.

<SPEAKER ID=292 LANGUAGE="DE" NAME="Verheugen">
Κυρία βουλευτή, το Συμβούλιο δεν έχει ενημερωθεί για τα σχέδια της αμερικανικής κυβέρνησης τα οποία αναφέρετε. Ούτε η Ευρωπαϊκή Ένωση ούτε κάποιο από τα κράτη μέλη της είναι μέλος της συνθήκης για τους αντιβαλιστικούς πυραύλους. Η κυβέρνηση των ΗΠΑ έχει δηλώσει ότι σκοπεύει να τηρήσει τα κεντρικά σημεία της συνθήκης και ότι θέλει να διεξαγάγει συνομιλίες με τη Ρωσία για να συμφωνηθεί μία τροποποίηση. Μερικά κράτη μέλη της Ευρωπαϊκής Ένωσης έχουν προσυπογράψει τη σύμβαση του 1977για την απαγόρευση των τεχνικών τροποποίησης του περιβάλλοντος για στρατιωτικούς σκοπούς ή για οποιαδήποτε άλλη επιθετική χρήση. Ωστόσο η σύμβαση αυτή δεν ήταν μέχρι σήμερα αντικείμενο συζητήσεων στο πλαίσιο της Κοινής Εξωτερικής Πολιτικής και Πολιτικής Ασφάλειας της ΕΕ.

<SPEAKER ID=293 LANGUAGE="EN" NAME="McKenna">
Η Ευρωπαϊκή Ένωση έχει μία ευθύνη εδώ και τα κράτη μέλη που συνεργάζονται με τις Ηνωμένες Πολιτείες στα στρατιωτικά ζητήματα έχουν την υποχρέωση να διασφαλίσουν τον σεβασμό των διεθνών συνθηκών. Υπάρχουν, όπως φαίνεται, πολλά στοιχεία που στηρίζουν αυτές τις καταγγελίες. Ο Προεδρεύων του Συμβουλίου είπε ότι αυτές είναι μόνο καταγγελίες, αλλά υπάρχουν πολλές πληροφορίες και δεδομένα που τις στηρίζουν. Απ' ό, τι φαίνεται είναι γεγονός. Οι Ηνωμένες Πολιτείες φαίνεται ότι αψηφούν τις διεθνείς συνθήκες και η Ευρωπαϊκή Ένωση επιβάλλεται, σε ό, τι αφορά τον παγκόσμιο αφοπλισμό και τη διεθνή ασφάλεια, να διασφαλίσει ότι οι Ηνωμένες Πολιτείες θα λογοδοτούν για ό, τι σχεδιάζουν.

<SPEAKER ID=294 LANGUAGE="DE" NAME="Verheugen">
Κυρία βουλευτή, θα λάβω ευχαρίστως υπόψη το σχόλιό σας αλλά δεν μπορώ να πω εκ των προτέρων εάν το Συμβούλιο θα ασχοληθεί με το ζήτημα αυτό.

<SPEAKER ID=295 NAME="Πρόεδρος">
Ευχαριστώ πολύ, κύριε Verheugen.
<P>
Δεδομένου ότι οι συντάκτες τους απουσιάζουν, οι ερωτήσεις 35 έως 37 καθίστανται άκυρες.
<P>
Ο κ. Killilea μπήκε μόλις αυτή τη στιγμή και μου ζητά, αν η Προεδρία το θεωρεί σκόπιμο, να επανέλθουμε στην ερώτηση αριθ. 28.
<P>
Κύριε Verheugen, πρέπει να επικαλεστώ για άλλη μία φορά την ευγενή καλωσύνη σας, για να μάθω αν θα απαντούσατε στην ερώτηση αριθ. 28.

<SPEAKER ID=296 NAME="Πρόεδρος">

<P>
Ερώτηση αριθ. 28 του κ. Mark Killilea (H-0071/99): Θέμα: Φώκιες
<P>
Τον Απρίλιο 1997, το Ιρλανδικό Συμβούλιο Αλιείας (Bord Iascaigh Mhara), υπέβαλε έκθεση στην Ευρωπαϊκή Επιτροπή για την φυσική αλληλεπίδραση της γκρίζας φώκιας και των αλιευτικών εργαλείων.
<P>
Η έρευνα που πραγματοποιήθηκε σε δύο επιλεγμένα σημεία στην Ιρλανδία κατά τη διάρκεια περιόδου 2-3 ετών παρήγαγε σαφείς αποδείξεις της ζημίας που προκαλείται στα αλιευτικά αποθέματα από τις φώκιες. Η μελέτη αυτή υποστηρίζεται και από προηγούμενη εκτενή μελέτη.
<P>
Θα ήθελε, παρακαλώ, το Συμβούλιο να με πληροφορήσει εάν το ενημέρωσε η Επιτροπή για τα αποτελέσματα αυτής της μελέτης; Δεν συμφωνεί ότι η έκθεση αυτή καθώς και άλλες αποδεικνύουν ότι η έκταση της ζημίας στην αλιεία από τις φώκιες είναι μεγάλη από οικονομική άποψη για τους ντόπιους αλιείς; Δεν συμφωνεί επίσης ότι είναι δικαιολογημένη η λήψη μέτρων για την πρόληψη αυτών των επιπτώσεων, ιδιαίτερα όταν έχει αποδειχθεί η ζημία; Θα υποστηρίξει άραγε το Συμβούλιο την οικονομική συνδρομή της Επιτροπής προς τις εθνικές αλιευτικές οργανώσεις για την πραγματοποίηση παρόμοιων μελετών προκειμένου να αποδειχθεί επιστημονικά η ανάγκη αυτή;
<P>
Κύριε Verheugen, επικαλούμαι τη γενναιοψυχία σας και σας προτείνω να απαντήσετε στην ερώτηση του κ. Killilea.

<SPEAKER ID=297 LANGUAGE="DE" NAME="Verheugen">
Κύριε βουλευτή, θα σας δώσω μία απάντηση αλλά γνωρίζω εκ των προτέρων ότι δεν θα τη θεωρήσετε ως απάντηση στο ερώτημά σας, επειδή το Συμβούλιο δεν έχει λάβει την έκθεση για την αλληλεπίδραση της γκρίζας φώκιας και των αλιευτικών εργαλείων στην οποία αναφέρεται ο κ. βουλευτής. Για τον λόγο αυτό το Συμβούλιο δεν μπορεί να λάβει θέση σχετικά με την έκθεση. Κύριε βουλευτή, πληροφορήθηκα ότι έχετε θέσει μία παρόμοια ερώτηση στην Επιτροπή. Θεωρώ ότι η Επιτροπή θα είναι περισσότερο από το Συμβούλιο σε θέση να σας δώσει μία ικανοποιητική απάντηση.

<SPEAKER ID=298 LANGUAGE="EN" NAME="Killilea">
Κύριε Πρόεδρε, σας ευχαριστώ που επιτρέψατε την ερώτησή μου και ευχαριστώ τον Προεδρεύοντα του Συμβουλίου για την απάντησή του, ακόμη και αν δήλωσε ότι αυτή είναι μία μη απάντηση. Έλαβα ακόμη μία μη απάντηση από την Επιτροπή. Δεν γνωρίζω πού βρισκόμαστε.
<P>
Τα χρήματα των Ευρωπαίων φορολογούμενων δόθηκαν στο Ιρλανδικό Συμβούλιο Αλιείας (Bord Iascaigh Mhara) για να εκπονηθεί αυτή η μελέτη. Η τεκμηρίωση και η σοβαρή επιστημονική έρευνα είναι τυπωμένη από το 1997 και κάθεται εκεί και μαζεύει σκόνη. Υποψιάζομαι, κύριε Προεδρεύοντα του Συμβουλίου, ότι μας λείπει το θάρρος για να αντιμετωπίσουμε αυτό το μείζον πρόβλημα. Αλλά, επιθυμώ να σας υπογραμμίσω ότι στις τρεις δειγματοληπτικές αλιεύσεις μπακαλιάρου στη δυτική ακτή της Ιρλανδίας, το 98 % του μπακαλιάρου που πιάστηκε στα δίχτυα ήταν είτε κατεστραμμένο είτε είχε υποστεί σοβαρές ζημιές από τις φώκιες.
<P>
Ομοίως, μαζί με τα άλλα είδη λευκών ψαριών, το συνολικό ποσοστό που καταστράφηκε από τις φώκιες με τον ένα ή τον άλλο τρόπο ήταν 58, 8 % της συνολικής επιτρεπόμενης αλίευσης των ιρλανδών αλιέων. Θα χρειαστεί πολύ θάρρος για να αντισταθούμε στις ανοησίες που συμβαίνουν σχετικά με αυτά τα όμορφα ζώα. Μπορεί να είναι όμορφα με τα κεφάλια τους έξω από το νερό, αλλά δεν είναι τόσο όμορφα κάτω από τη θάλασσα όταν καταβροχθίζουν χιλιάδες τόνους εξαιρετικά πολύτιμων ψαριών και τροφής για τους πολίτες της Ευρώπης. Λέγω στους επικριτές: είναι πιο σημαντικό να ταίσουμε τις φώκιες ή να ταίσουμε τους ανθρώπους; Κατά τη γνώμη μου είναι πιο σημαντικό να ταίσουμε τους ανθρώπους.
<P>
Θα ήθελα ο Προεδρεύων του Συμβουλίου να συνεχίσει να ασκεί πίεση στην Επιτροπή, ώστε να έχει το ηθικό θάρρος να αντισταθεί σε αυτή την απαίσια κατάσταση που χτυπάει την πόρτα όλων μας.

<SPEAKER ID=299 LANGUAGE="DE" NAME="Verheugen">
Κύριε βουλευτή, καθώς έχω και ο ίδιος κάνει την εμπειρία αυτών των διαδρομών, εδώ στο Σώμα, έχω απόλυτη κατανόηση για το πρόβλημά σας. Δεν είμαι σίγουρος αν πρέπει να είμαι με το μέρος της φώκιας, των ψαριών ή των ανθρώπων. Θα σας συνιστούσα, η ιρλανδική κυβέρνηση να θέσει και πάλι το θέμα μια και - όπως λέτε, και δεν αμφισβητώ καθόλου τα λεγόμενά σας - αποτελεί σημαντικό πρόβλημα για τους ανθρώπους στις δυτικές ακτές της Ιρλανδίας. Το Συμβούλιο δεν μπορεί να συζητήσει από μόνο του την έκθεση μίας ιρλανδικής υπηρεσίας ή να τοποθετηθεί σε αυτήν, τη στιγμή μάλιστα που δεν του έχει καν υποβληθεί. Θα σας συνιστούσα λοιπόν, αν ούτε η Επιτροπή δεν μπόρεσε να σας δώσει μία απάντηση, να θέσει η ίδια η ιρλανδική κυβέρνηση το θέμα στις Βρυξέλλες.

<SPEAKER ID=300 NAME="Πρόεδρος">
Ευχαριστώ πολύ, κύριε Verheugen.
<P>
Η Ώρα των Ερωτήσεων έληξε.
<P>
Η συνεδρίαση διακοπείσα στις 19.02 επαναλαμβάνεται στις 21.00

<CHAPTER ID=12>
Κοινοτική δράση στον τομέα των υδάτων
<SPEAKER ID=301 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0261/98) του κ. White, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση και τις τροποποιημένες προτάσεις οδηγίας του Συμβουλίου περί θεσπίσεως πλαισίου κοινοτικής δράσης στο πεδίο της πολιτικής υδάτων [COM(97)0049 - C4-0192/97, COM(97)0614 - C4-0120/98, COM(98)0076 και C4-0121/98-97/0067(SYN)].
<P>
Θα ήθελα να σας πω εξαρχής, και θα μου δοθεί η ευκαιρία να το επαναλάβω απόψε, πως θα είμαι ιδιαίτερα αυστηρός σχετικά με τον χρόνο αγορεύσεως, δεδομένου ότι έχουμε ένα πολύ φορτωμένο πρόγραμμα το οποίο θα μας κρατήσει απόψε εδώ μέχρι αργά.

<SPEAKER ID=302 NAME="White">
Κύριε Πρόεδρε, είμαι στην πολύ ευχάριστη θέση να σας παρουσιάσω την έκθεσή μου σχετικά με την οδηγία-πλαίσιο στον τομέα των υδάτων για αυτήν την πρώτη ανάγνωση. Η πορεία για την κατάρτιση αυτής της πρότασης υπήρξε ιδιαίτερα πολύπλοκη. Θα ήθελα να αναγνωρίσω την προσωπική συμβολή του συναδέλφου μου, κυρίου Collins, στο μακρύ δρόμο που διανύσαμε μέχρι τη σημερινή πρώτη ανάγνωση. Το 1995 ο κύριος Collins προήδρευσε στο Κοινοβούλιο κατά την ακρόαση της πολιτικής στον τομέα των υδάτων από την οποία προέκυψε η οδηγία-πλαίσιο στο πεδίο της πολιτικής υδάτων. Ίσως να πρέπει να την αποκαλέσουμε «παιδί του νερού» και ο κύριος Collins θα χαρεί όταν δει επιτέλους το «μωρό» του να βαφτίζεται από αυτό το Κοινοβούλιο πριν o ίδιος μας αφήσει αργότερα εφέτος. Θα ήθελα να αποτίνω φόρο τιμής στη μικρή ομάδα των εισηγητών της πολιτικής υδάτων - οι οποίοι επίσης παρίστανται στην τελετή της βάπτισης - μεταξύ των οποίων συγκαταλέγονται οι συνάδελφοί μου, κύριος Florenz, κυρία Schleicher, κύριος Eisma και ο κύριος Collins αυτοπροσώπως, ο οποίος έχει και αυτός μία έκθεση περί πολιτικής υδάτων. Έχουμε αναπτύξει μεταξύ μας ένα συλλογικό πνεύμα, με κοινό ενδιαφέρον για τον τομέα των υδάτων, και αυτό που έχουμε επιτύχει είναι κάτι πολύ χρήσιμο.
<P>
Αυτή η πρόταση παρέχει μία ιστορική ευκαιρία για την ασφαλή κάλυψη της πιο βασικής ανάγκης της Ένωσης για επαρκείς προμήθειες καλής ποιότητας ύδατος για τις σημερινές αλλά και τις μελλοντικές γενεές. Η έκβασή της θα καθορίσει το μέλλον των υδάτινων πόρων της Ένωσης πολύ πέρα από την αρχή της νέας χιλιετίας. Η μεταρρύθμιση της πολιτικής των υδάτων της Ένωσης έχει ήδη καθυστερήσει και είναι ευπρόσδεκτη. Η τμηματική εξέλιξη έχει οδηγήσει σε ένα μη συνεκτικό σύνολο νόμων με διαφορετικές και ενίοτε αντικρουόμενες μεθόδους, ορισμούς και σκοπούς. Η επικίνδυνη κατάσταση μεγάλου μέρους των υδάτινων πόρων της Ένωσης είναι καταφανής από τα στοιχεία που μας έχουν παρασχεθεί από την Υπηρεσία Περιβάλλοντος στην Κοπεγχάγη.
<P>
Η πρώτη έκθεση σχετικά με το περιβάλλον της Ευρώπης - η λεγόμενη έκθεση αξιολόγησης Dοbris - παρουσιάζει τα προβλήματα με σαφή τρόπο και πέρυσι δημοσιεύθηκε άλλη μία έκθεση αξιολόγησης από την Υπηρεσία Περιβάλλοντος. Η σύγκριση των δύο εκθέσεων δείχνει ότι ακόμη δεν έχει επιτελεσθεί σημαντική πρόοδος. Η έκθεση αξιολόγησης Dobris ανέφερε ότι το ένα τέταρτο των ποταμών της Ευρώπης χαρακτηρίζονται ως ανεπαρκούς ή κακής ποιότητας, με αραιούς πληθυσμούς ψαριών ή τελείως κενούς από ψάρια. Στην έκθεση αξιολόγησης του προηγούμενου έτους σημειώνεται ότι δεν υπήρξε «συνολική βελτίωση της ποιότητας των ποταμών». Δεν υπήρξε σημαντική βελτίωση της ποιότητας των υπόγειων υδάτων από την πρώτη έκθεση αξιολόγησης. Πληροφορούμαστε ότι τα υπόγεια ύδατα της Ευρώπης βρίσκονται σε κίνδυνο και έχουν μολυνθεί με διάφορους τρόπους. «Μεταξύ των προβλημάτων περιλαμβάνεται η ρύπανση από νιτρικά άλατα, παρασιτοκτόνα, βαρέα μέταλλα και υδρογονάνθρακες, που οδηγούν σε ευτροφισμό, τοξικές επιπτώσεις σε άλλα τμήματα του υδάτινου περιβάλλοντος και πιθανές συνέπειες για την ανθρώπινη υγεία». Επιπλέον, παρά τις πολυάριθμες διεθνείς συμφωνίες και τις πολλές δηλώσεις καλών προθέσεων, η εφαρμογή της κοινοτικής νομοθεσίας περί υδάτων παραμένει ανεπαρκής.
<P>
Η Επιτροπή, η οποία συμμετείχε - και της είμαι ευγνώμων για αυτό- στην ακρόαση που πραγματοποιήθηκε το 1995, παρουσίασε την ανακοίνωσή της το Φεβρουάριο του 1996. Μετά την απάντηση του Κοινοβουλίου στην ανακοίνωση, συνεχίζεται ο διάλογος μεταξύ εμού και της Επιτροπής. Σε αυτόν τον διάλογο εξέφρασα τους προβληματισμούς της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την πρώτη πρόταση. Η Επιτροπή είναι άξια συγχαρητηρίων για το γεγονός ότι ανταποκρίθηκε, παρέχοντας λεπτομερή παραρτήματα και βασικούς ορισμούς που λείπουν από το πρωτότυπο. Επίσης, παίρνω θάρρος και από την εποικοδομητική στάση της σημερινής γερμανικής Προεδρίας.
<P>
Σήμερα ενώπιον του Κοινοβουλίου υπάρχουν 12 συμβιβαστικές τροπολογίες που πραγματεύονται σημαντικά θέματα για τα οποία, στο πνεύμα της Συνθήκης του Αμστερνταμ, η οποία δεν έχει ακόμη κυρωθεί, είμαι στην ευχάριστη θέση να παρουσιάσω τα αποτελέσματα ενός πρόσφατου τριμερούς διαλόγου μεταξύ εμού, της Επιτροπής και του Συμβουλίου. Αυτές οι συμβιβαστικές τροπολογίες μαρτυρούν μία νέα προθυμία για προώθηση της θέσης της Επιτροπής Περιβάλλοντος σχετικά με τους υδροβιότοπους, τη συμμετοχή του κοινού, την παρακολούθηση των θαλάσσιων υδάτων και τα υπόγεια αποθέματα αερίου.
<P>
Αυτή είναι, και έπρεπε να είναι, μία πολύπλοκη πρόταση. Σκοπός της είναι να προαγάγει την αειφόρο χρήση των υδάτινων πόρων. Τα κράτη-μέλη θα είναι υποχρεωμένα να επιτύχουν «κατάσταση καλής ποιότητας» για όλα τα επιφανειακά και τα υπόγεια ύδατα μέχρι μία ορισμένη ημερομηνία. «Κατάσταση καλής ποιότητας» σημαίνει υγιές οικοσύστημα και χαμηλά επίπεδα ρύπανσης. Αυτοί οι στόχοι θα επιτευχθούν μέσω σχεδίων διαχείρισης λεκανών απορροής ποταμών και θα υποστηριχθούν από όρια ρύπανσης που θα ισχύουν σε ολόκληρη την επικράτεια της Ένωσης. Η πρόταση παρουσιάζει τους τρόπους με τους οποίους τα κράτη-μέλη πρέπει να προσδιορίζουν τις λεκάνες απορροής ποταμών, να διορίζουν αρχές διαχείρισης για τις λεκάνες απορροής ποταμών και αν εξασφαλίζουν ότι οι εν λόγω αρχές καταρτίζουν σχέδια. Τα σχέδια θα ορίζουν τι πρέπει να γίνει προκειμένου να επιτευχθεί «κατάσταση καλής ποιότητας», περιλαμβανομένου του ελέγχου της ρύπανσης, της προαγωγής της πιο αποτελεσματικής χρήσης των υδάτων, της ρύθμισης αποφράξεων και της εισαγωγής συστήματος χρέωσης.
<P>
Οι προτάσεις μου για τη μεταρρύθμιση της πρότασης της Επιτροπής έχουν σχεδιαστεί προκειμένου να αντιμετωπίσουν τα σημαντικά προβλήματα που εξακολουθούν να υπονομεύουν την εφαρμογή της κοινοτικής πολιτικής στον τομέα των υδάτων. Ταυτόχρονα, οι τροπολογίες μου επιδιώκουν να δημιουργήσουν ένα πλαίσιο για την πολιτική υδάτων το οποίο θα είναι υλοποιήσιμο αλλά και φιλόδοξο. Προτρέπω στην καθιέρωση ενός αυστηρότερου καθεστώτος ελέγχου της ρύπανσης και ο πιο μακροπρόθεσμος στόχος που ήδη περιέχεται στις διεθνείς συμβάσεις όπως οι OSPAR, HELCOM και η σύμβαση της Βαρκελώνης, τις οποίες έχουν υπογράψει η ΕΕ και τα κράτη-μέλη, είναι η τελική σταδιακή απομάκρυνση των τοξικών ουσιών.
<P>
Συμπερασματικά, θα ήθελα να επαναλάβω τη σπουδαιότητα της πρότασης που έχουμε ενώπιόν μας. Τι μπορεί να είναι πιο σημαντικό για το μέλλον της Κοινότητας από την εξασφάλιση άφθονων προμηθειών υγιούς ύδατος. Αυτό είναι το πρώτο κοινοτικό νομοθέτημα περί υδάτων που θα ισχύσει για όλα τα επιφανειακά και υπόγεια ύδατα. Εδραιώνει τη διαχείριση αυτών των υδάτων στην αρχή της αειφόρου ανάπτυξης.

<SPEAKER ID=303 NAME="d' Aboville">
Κύριε Πρόεδρε, η ποιότητα των υδάτων και ιδιαίτερα αυτή των παράκτιων υδάτων είναι θεμελιώδους σημασίας για την αλιεία και για την υδατοκαλλιέργεια.
<P>
Στην ουσία, οι θάλασσες είναι ο τελικός αποδέκτης ρυπογόνων ουσιών που εκχύνονται στα ύδατα, και μάλιστα στα παράκτια ύδατα, ακριβώς στα πιο σημαντικά ύδατα για την αναπαραγωγή πολυάριθμων ειδών.
<P>
Η προτεινόμενη οδηγία αφορά άμεσα όσους ζουν από αυτές τις δραστηριότητες, αφού άλλωστε καταργεί δύο παλαιότερες οδηγίες, η μία σχετικά με τα ύδατα αλιείας, η άλλη σχετικά με τα ύδατα με οστρακοειδή.
<P>
Υπό αυτό το πρίσμα, καταθέσαμε τις ακόλουθες τροπολογίες: την τροπολογία 154, η οποία προβλέπει την διεύρυνση του πεδίου εφαρμογής της οδηγίας στις παράκτιες περιοχές και στις εκβολές των ποταμών. Η τροπολογία αυτή, η οποία εντάσσεται στην λογική της αιτιολογικής σκέψης 11α που ενεκρίθη από την Επιτροπή Περιβάλλοντος, Δημόσιας Υγείας και Προστασίας των Καταναλωτών, ορίζει πως τα κράτη θα έχουν τη δυνατότητα να λαμβάνουν υπόψη τους τη ρύπανση στις θαλάσσιες παράκτιες περιοχές προκειμένου να εκτιμήσουν τις συνέπειές της στις αλιευτικές δραστηριότητες; καταθέσαμε επίσης τις τροπολογίες 153 και 156, κατά τις οποίες οι αλιείς δεν θεωρούνται «χρήστες» ύδατος υπό την στενή έννοια, δεδομένου ότι ούτε καταναλίσκουν ούτε ρυπαίνουν το νερό αλλά είναι τα κυρίως θύματα ενδεχόμενης ρύπανσης; τέλος, καταθέσαμε την τροπολογία 155, η οποία προτείνει μια ένισχυση στις πιο χαμηλές κατηγορίες. Εννοώ τις μικρές εγκαταστάσεις υδατοκαλλιέργειας εφόσον οφείλουν να εξοπλισθούν έτσι, ώστε να αντιμετωπίσουν τη ρύπανση που μπορεί να προκαλέσουν.
<P>
Δεν πρόκειται για μέτρα που μπορούν να εξομειωθούν με φορολογικές απαλλαγές, αλλά μάλλον για ενισχύσεις για τον εξοπλισμό διήθησης και καθαρισμού.
<P>
Τελειώνοντας, και αυτή τη φορά μιλάω εξ ονόματος της Ομάδας Ένωση για την Ευρώπη, θα ήθελα να επιμείνω στην έννοια της διαχείρισης των υδάτων με κριτήριο τις λεκάνες απορροής. Η λογική αυτή, η οποία έφερε αποτελέσματα σε ορισμένα κράτη, αποτελεί, κατά τη γνώμη μας, το κλειδί της πρότασης της Επιτροπής. Θα πρέπει λοιπόν να διασφαλισθεί.

<SPEAKER ID=304 NAME="Cunha">
Κύριε Πρόεδρε, η Επιτροπή Γεωργίας και Ανάπτυξης της Υπαίθρου καλεί την αρμόδια επί της ουσίας επιτροπή, την Επιτροπή Περιβάλλοντος, να ενσωματώσει στην έκθεσή της τα ακόλουθα συμπεράσματα.
<P>
Κατά πρώτον, επισημαίνουμε ότι ο γεωργός χρησιμοποιεί το νερό προς όφελος των καταναλωτών γενικότερα και είναι ο πρώτος που ενδιαφέρεται να εξασφαλίσει νερό σε καλή κατάσταση ώστε να επιτύχει μία γεωργική παραγωγή καλής ποιότητας.
<P>
Κατά δεύτερον, αναγνωρίζουμε ότι, εκτός από τους στόχους περί προστασίας των υδάτων από την υποβάθμιση των υδατικών οικοσυστημάτων και περί μακροπρόθεσμης διασφάλισης της επάρκειας υδατικών πόρων, θα πρέπει επίσης να προωθηθεί ο στόχος της μείωσης των αρνητικών επιπτώσεων τόσο των πλημμυρών όσο και της ξηρασίας.
<P>
Σε ό, τι αφορά ειδικότερα τη γεωργία, απορρίπτουμε την αρχή της πλήρους ανάκτησης του κόστους των υπηρεσιών που συνδέονται με τη χρήση ύδατος, έτσι όπως αυτή διατυπώνεται στο άρθρο 12 της υπό εξέταση πρότασης οδηγίας, παρ' ότι αποδεχόμαστε την αρχή της απόσβεσης του κόστους των υπηρεσιών που συνδέονται με τη χρήση ύδατος, λαμβάνοντας υπόψη τις κοινωνικές, περιβαλλοντικές και οικονομικές συνέπειες της απόσβεσης, καθώς και τις γεωγραφικές και κλιματικές συνθήκες των περιφερειών.
<P>
Πιο συγκεκριμένα, το υδρολογικό καθεστώς των μεσογειακών περιοχών και εν γένει των περιοχών του νότου της Ευρωπαϊκής Ένωσης επιβάλλει την εξεύρεση ειδικών λύσεων προσαρμοσμένων σε αυτό το καθεστώς, ειδ' άλλως δεν θα υπήρχε η δυνατότητα εξασφάλισης του εκσυγχρονισμού τους και της μακροπρόθεσμης επιβίωσής τους. Αυτό θα ήταν ανέφικτο δίχως την προσφυγή σε αρδευτικά συστήματα τα οποία πολύ συχνά προϋποθέτουν τεράστιο κόστος αποθήκευσης και διανομής του ύδατος. Εάν δεν βρεθεί μία ειδική λύση προσαρμοσμένη στις περιφέρειες της Νότιας Ευρώπης, η γεωργία των εν λόγω περιφερειών δεν θα ήταν σε θέση να επιβιώσει έναντι των περιφερειών του βορρά, όπου βρέχει καθ' όλη τη διάρκεια της χρονιάς.
<P>
Κατά τέταρτον, η Επιτροπή Γεωργίας προτείνει να υπάρχει ρητή αναφορά, στους ορισμούς και στα παραρτήματα, στους υδατικούς όγκους - τις υδρογεωργικές λεκάνες αποθήκευσης νερού - και στη μέθοδο διεξαγωγής του ποιοτικού και ποσοτικού τους ελέγχου, καθώς και στην αρδευτική γεωργία ως μία διακριτή μορφή κυκλικής χρήσης των υδάτων.
<P>
Κατά πέμπτον, προτείνουμε τη συμπερίληψη των αρδευτικών ενώσεων, κατά τρόπο ώστε αυτές να μπορούν επίσης να συμμετάσχουν στη χρησιμοποίηση και διαχείριση των υδρογραφικών λεκανών και γενικότερα του νερού.
<P>
Τελειώνοντας, κύριε Πρόεδρε και αγαπητοί συνάδελφοι, θα επιθυμούσα, ως Πορτογάλος, να υπογραμμίσω τη σημασία της θέσπισης αυστηρότερων κανόνων ελέγχου, όσον αφορά τη διαχείριση των διασυνοριακών λεκανών απορροής, κατά τρόπο ώστε να διασφαλισθούν βασικά επίπεδα ροής και ποιότητας του νερού αυτών των διεθνών ποταμών.

<SPEAKER ID=305 LANGUAGE="FI" NAME="Myller">
Αξιότιμε κύριε Πρόεδρε, ο πρωταρχικός σκοπός της οδηγίας σχετικά με το πλαίσιο κοινοτικής δράσης στον τομέα της πολιτικής των υδάτων είναι να διασφαλίσει σε όλους τους πολίτες το δικαίωμα στο υψηλής ποιότητας ύδωρ, τόσο ως είδος διατροφής όσο και μέσα στο περιβάλλον. Εντούτοις, η ποιότητα των υδάτων πολύ συχνά υποβαθμίζεται, επειδή είναι δύσκολο να επιβληθούν κυρώσεις για την πρόκληση ρύπανσης. Γι' αυτόν τον λόγο η αρχή «ο ρυπαίνων πληρώνει», ο αποτελεσματικός έλεγχος της καλής ποιότητας των υδάτων με τις όσο το δυνατόν λιγότερες παρεκκλίσεις, καθώς και η παρακολούθηση των προβληματικών για την ποιότητα των υδάτων ουσιών κυρίως από την άποψη της υγείας, θα πρέπει να εγγραφούν ως δεσμευτικές εγγυήσεις για το δικαίωμα των ανθρώπων στο ποιοτικό ύδωρ. Η αδιάφορη στάση και οι ανεύθυνες ενέργειες προκαλούν μοιραία και ανεπανόρθωτα αποτελέσματα.
<P>
Αυτή η έκθεση περιέχει πολλά καλά στοιχεία και ευχαριστώ τον εισηγητή γι' αυτά. Όμως μία πολύ καλή τροπολογία στην έκθεση αφορά το άρθρο 3α, το οποίο ρυθμίζει τα θέματα που αφορούν την παρακολούθηση των μέτρων εφαρμογής των Σχεδίων Διαχείρησης της Περιοχής της Λεκάνης Απορροής Ποταμού. Οι αρχές των κρατών μελών θα πρέπει να δεσμευτούν περισσότερο απ' ότι μέχρι σήμερα για τον έλεγχο της ποιότητας των υδάτων. Όμως, η έκθεση παρουσιάζει κατά τη γνώμη μου ένα πρόβλημα, το οποίο σχετίζεται με την αντίληψη του τρόπου ρύθμισης των πληρωμών για το ύδωρ. Κατά τη γνώμη μου, το θέμα αφορά, τουλάχιστον από την οπτική γωνία που το αντιμετωπίζουμε στη Φινλανδία, τη δημοκρατία σε επίπεδο δήμων, και το δικαίωμά τους να ρυθμίζουν τις σχετικές πληρωμές, και ως εκ τούτου στο θέμα αυτό δεν θα έπρεπε να γίνονται παρεμβάσεις.
<P>
Ιδιαίτερη προσοχή θα πρέπει να δοθεί στο ζήτημα των υπογείων υδάτων. Σε καμία περίπτωση δεν θα έπρεπε να θεωρήσουμε ότι η κατάστασή μας είναι απελπιστική, ότι τα ύδατα έχουν ήδη μολυνθεί σε τέτοιο βαθμό ώστε να είναι ασύμφορη η λήψη μέτρων για τη βελτίωσή τους. Υπάρχουν πολλά παραδείγματα, όπου τα προβλήματα μπόρεσαν να λυθούν με την αποκατάσταση των υδάτων, εάν όχι πλήρως, τουλάχιστον ικανοποιητικά για την υγεία των ανθρώπων.

<SPEAKER ID=306 LANGUAGE="DE" NAME="Florenz">
Κύριε Πρόεδρε, κυρία Επίτροπε, αξιότιμοι αντιπρόσωποι της Προεδρίας του Συμβουλίου, το γεγονός ότι σήμερα συζητάμε για μια οδηγία-πλαίσιο το οφείλουμε και στον Ian White. Μερικούς μήνες νωρίτερα τα πράγματα ήταν ακόμα εντελώς διαφορετικά. Η Επιτροπή ήθελε να μας κάνει μία ανακοίνωση - τότε ήμουν ο εισηγητής, και, ενάντια στις γρήγορες αποφάσεις που σκόπευε να πάρει το Συμβούλιο, μεριμνήσαμε από κοινού ώστε να έχουμε σήμερα αυτό το αποτέλεσμα. Τούτο αποτελεί επιτυχία αυτό καθεαυτό, και δεν πρέπει να λησμονείται κι από κοινοβουλευτικής πλευράς.
<P>
Η οδηγία δεν αποσκοπεί στη ρύθμιση εκ μέρους μας της κατάστασης νομής των υδάτινων πόρων, όπως νομίζουν πολλοί από τους συναδέλφους μου και ειδικότερα οι Αυστριακοί. Αντιθέτως μάλιστα, θέλουμε να προστατεύσουμε την ποιότητα του ύδατος, κι αυτή είναι η αποστολή της οδηγίας. Μου φαίνεται τώρα, σαν να μας πρότειναν το Συμβούλιο και η Επιτροπή να υποσχεθούμε ο ένας στον άλλον ότι θα προστατεύσουμε τους υδάτινους πόρους, τον τρόπο προστασίας τους να τον αναθέσουμε όμως στα κράτη μέλη. Δεν είμαι και τόσο σίγουρος εάν αυτό αποτελεί τη σωστή ευρωπαϊκή προσέγγιση. Δεν θεωρώ σκόπιμη τη θέσπιση χιλιάδων απαγορεύσεων, θεωρώ όμως σκόπιμη τη θέσπιση λίγων σημαντικών απαγορεύσεων, καθώς και την επιβολή τους σε ευρωπαϊκό επίπεδο. Αυτές θα πρέπει να θεμελιωθούν και να διασφαλισθούν επιστημονικά.
<P>
Εμείς αποφασίσαμε τη σύσταση της εσωτερικής αγοράς, και ένας από τους κύριους στόχους της εσωτερικής αγοράς ήταν η εναρμόνιση προτύπων εντός της Ευρωπαϊκής Κοινότητας, όχι απαραιτήτως η απόλυτη εξίσωσή τους, αλλά η μεταξύ τους προσέγγιση. Προς το παρόν, φαίνεται να απομακρυνόμαστε από αυτό στην περιβαλλοντική πολιτική. Γνωρίζετε την κριτική μου. Στην οδηγία σχετικά με τη θέσπιση ενός πλαισίου της πολιτικής υδάτων δεν ορίζονται δυστυχώς σε ευρωπαϊκό επίπεδο τα ποιοτικά πρότυπα και τα πρότυπα εκπομπών, τουλάχιστον όχι σύμφωνα με τις ιδέες του Συμβουλίου και της Επιτροπής, όμως σε μεγάλο βαθμό σύμφωνα με εκείνες του Κοινοβουλίου. Πιστεύω πως αυτή η συνδυασμένη προσέγγιση αποτελεί μια σημαντική προσέγγιση την οποία σκοπεύουμε να ακολουθήσουμε και θα ακολουθήσουμε και στο μέλλον.
<P>
Ως κάτοικος της παραποτάμιας περιοχής του Ρήνου - το σπίτι μου και το αγρόκτημά μου βρίσκονται σε απόσταση μερικών εκατοντάδων μέτρων από τον Ρήνο - θεωρώ σημαντικό να ξεκινήσουν με αυτό οι κάτοικοι που μένουν πιο ψηλά στον ποταμό, ασχέτως του ποιοί θα είναι αυτοί. Εάν δεν αρχίσουν αυτοί, εάν εμείς οι Γερμανοί δεν συνεχίσουμε με υψηλά πρότυπα, θα πνιγούν προσεχώς στο εξαθλιωμένο, βρώμικο νερό οι Ολλανδοί συνάδελφοί μας. Αυτό δεν μπορεί να αποτελέσει θέμα επιμέρους, εθνικής πολιτικής, αλλά εδώ πρέπει να θεσπισθούν ευρωπαϊκά πρότυπα, όχι εκατοντάδες, ίσως όμως 40 ή 50. Νομίζω πως ο Ρήνος, ο Ροδανός και ο Μοζέλας χρειάζονται τα ευρωπαϊκά αυτά πρότυπα, ώστε να σημειώσουμε προόδους στο θέμα αυτό στο μέλλον.
<P>
Η δραστηριοποίηση του Συμβουλίου δεν ήταν επ' ουδενί μεγάλη. Μετατρέψαμε τις 188 τροπολογίες σε δέκα συμβιβαστικές τροπολογίες. Έχουμε καταφέρει και καλύτερα πράγματα εδώ. Η Προεδρία του Συμβουλίου πέτυχε σαφώς μια διοικητική επίδοση. Το σχέδιο του Κοινοβουλίου ήταν καλύτερο, κατά τη γνώμη μου. Εάν τα πράγματα έρθουν έτσι όπως τα θέλει το Συμβούλιο, πιστεύουμε πως κατά τη ρύθμιση σε εθνικό επίπεδο θα έχουμε μια περίπλοκη κατάσταση και, τελικά, μια Βαβυλωνία στον τομέα της περιβαλλοντικής πολιτικής.

<SPEAKER ID=307 LANGUAGE="NL" NAME="Eisma">
Κύριε Πρόεδρε, η διαδικασία λήψης αποφάσεων για την οδηγία πλαίσιο για τα ύδατα δεν θα μπορούσε να διεκδικήσει βραβείο ομορφιάς. Αιτία ήταν η ανεπίσημη πολιτική συμφωνία που σύναψε το Συμβούλιο, χωρίς να αναμείνει την πρώτη ανάγνωση στο Κοινοβούλιο. Η τεράστια διαφορά μεταξύ του περιεχομένου της συμφωνίας αυτής και των επιθυμιών του Κοινοβουλίου, η οποία περιγράφεται σε περισσότερες από 200 τροπολογίες που κατατέθηκαν, υποχρέωσε το Κοινοβούλιο και το Συμβούλιο να προβούν σε ένα -μέχρι τώρα ασυνήθιστο- βήμα και να διεξαγάγουν ανεπίσημες διαβουλεύσεις, οι οποίες δεν προβλέπονται από τις ευρωπαϊκές συνθήκες. Αυτό όμως θα μπορούσε στο μέλλον να γίνει.
<P>
Καθοδηγητής μας σ' αυτή την πολιτική μονομαχία ήταν ο κ. White, τον οποίο θα ήθελα να συγχαρώ γιατί ήταν ένας ικανός ηγέτης, που υπερασπίστηκε με άριστο τρόπο τις απόψεις του Κοινοβουλίου στο Συμβούλιο και, σε ορισμένα σημεία, κατόρθωσε να σημειώσει σαφή νίκη. Ο κ. White, δεν ενέδωσε στις πιέσεις των κρατών μελών, όσον αφορά ορισμένα σημεία που για μας είχαν ιδιαίτερη σημασία, όπως είναι ο κατάλογος προτεραιοτήτων και η συνδυασμένη προσέγγιση. Παρά το φόρτο εργασίας και τις περίπλοκες συζητήσεις, ο κ. White έκανε ότι ήταν δυνατό για να μας τηρήσει όλους ενήμερους. Τώρα όμως είναι η σειρά του Κοινοβουλίου να παρουσιάσει μια έκθεση σε πρώτη ανάγνωση, στην οποία θα αναφέρεται σαφώς με ποιο τρόπο μπορεί να επιτευχθεί η καλύτερη δυνατή προστασία της ποιότητας και της ποσότητας των επιφανειακών και των παράκτιων υδάτων. Για το σκοπό αυτό χρειάζονται αυστηροί ορισμοί, σαφείς στόχοι και διαφανείς διαδικασίες.
<P>
Η Επιτροπή Περιβάλλοντος υπέβαλε πάρα πολύ καλές προτάσεις. Αδυνατώ να κατανοήσω για ποιο λόγο το Συμβούλιο αποδέχεται μόνο τόσο λίγες. Σκεφτείτε ότι δυσκολεύεται ακόμη και με τροπολογίες οι οποίες έχουν ως στόχο την τήρηση των περιβαλλοντικών προτύπων σύμφωνα με άλλες ευρωπαϊκές οδηγίες, όπως η οδηγία για τα νιτρικά άλατα καθώς και διεθνείς συμβάσεις, όπως η σύμβαση OSPAR. Δεν μπορώ να καταλάβω για ποιο λόγο αντιτίθεται το Συμβούλιο. Δεν πρέπει όμως να ανησυχούμε. Η κοινή θέση δεν πρόκειται να εξεταστεί στο Κοινοβούλιο αυτό το χρόνο. Με την έναρξη του νέου κοινοβουλευτικού έτους, θα τεθεί σε ισχύ η συνθήκη του Αμστερνταμ, πράγμα που σημαίνει ότι η δεύτερη ανάγνωση θα εμπίπτει στη διαδικασία συναπόφασης.
<P>
Τότε, το Συμβούλιο θα πρέπει να λάβει υπόψη τις θέσεις μας. Ελπίζω ότι το Συμβούλιο αντιλαμβάνεται ότι, με τη σύναψη αυτής της ανεπίσημης πολιτικής συμφωνίας, υπονομεύει την ίδια του τη θέση και ότι θα αντλήσει τα συμπεράσματα που πρέπει από την κατάσταση αυτή.

<SPEAKER ID=308 LANGUAGE="ES" NAME="Gonzαlez Αlvarez">
Κύριε Πρόεδρε, θα ήθελα να ευχαριστήσω τον εισηγητή ο οποίος εργάστηκε πάρα πολύ για να μας φέρει εδώ αυτήν την έκθεση, που έλαβε υπόψη την ανάγκη για μια οδηγία πλαίσιο με περισσότερη διαφάνεια και μεγαλύτερη συμμετοχή γιατί, όπως πολύ σωστά επεσήμανε ο ίδιος, συμμεριζόμενος τις ανησυχίες της ακρόασης στην Επιτροπή Περιβάλλοντος, το ένα τρίτο των ευρωπαϊκών ποταμών είναι μολυσμένο, υπάρχει καταχρηστική εκμετάλλευση των παράκτιων υδάτων και το ίδιο συμβαίνει και με τα υπόγεια ύδατα. Για όλους αυτούς τους λόγους, αντιμετωπίζουμε μεγάλες δυσκολίες στο να βρίσκουμε πόσιμο νερό για τον πληθυσμό, τουλάχιστον στο μέλλον και τουλάχιστον σε κάποιες χώρες του Νότου της Ένωσης.
<P>
Για αυτόν τον λόγο, συμφωνούμε με την πρόταση, και συμφωνούσαμε περισσότερο με την προηγούμενη πρόταση. Για παράδειγμα η τροπολογία αριθ. 38 του κυρίου White ήταν κατά τη γνώμη μας καλύτερη και πληρέστερη. Ωστόσο, πιστεύουμε πως πρέπει να εργαστούμε προκειμένου να υπάρξει μια διαχείριση των λεκανών απορροής, ούτως ώστε να θεσπισθεί ένα κοινό διαφανές πλαίσιο και να υπάρξει διασυνοριακή συνεργασία. Οι Πορτογάλοι συνάδελφοι και εμείς επισκεφθήκαμε τον ποταμό Τάγο και διαπιστώσαμε την ανησυχία που υπάρχει στην Πορτογαλία για τη χρηστή εκμετάλλευση των πόρων στην Ισπανία, γιατί θα είναι ο μόνος τρόπος να εξασφαλισθεί η διασυνοριακή συνεργασία μεταξύ των δύο χωρών.

<SPEAKER ID=309 LANGUAGE="EN" NAME="Crowley">
Κύριε Πρόεδρε, θα ήθελα και εγώ να συγχαρώ τον εισηγητή για το σπουδαίο έργο που έχει επιτελέσει. Αυτές οι προτάσεις είναι ιδιαίτερα ευπρόσδεκτες, καθώς επιζητούν να καθιερώσουν μία ολοκληρωμένη προσέγγιση για τη διαχείριση και την προστασία των υδάτων, δύο στοιχεία πολύ σημαντικά.
<P>
Η βάση όλων αυτών, η αρχή «ο ρυπαίνων πληρώνει», είναι αυτή που θα πρέπει να προωθήσουμε περισσότερο από κάθε τι άλλο σε αυτήν την περίπτωση. Εντούτοις, οι όροι της ανάλυσης που έχει διεξαχθεί πρέπει να διευρυνθούν, προκειμένου να συνεκτιμήσουν τις πολύ σημαντικές κοινωνικές συνέπειες αυτού που ουσιαστικά αποτελεί μία μοναδική κοινωνική υπηρεσία. Πρέπει να εξασφαλισθεί η παροχή ύδατος για τις οικιακές ανάγκες, ως αναγκαιότητα της καθημερινής ζωής, για οικονομικές ανάγκες και για τη γεωργία καθώς και για άλλες δραστηριότητες. Παραπέμπω τα μέλη συγκεκριμένα στην τροπολογία 22 που πραγματεύεται το άρθρο 12 παράγραφος 1, όπου προβλέπεται ότι δεν θα υπάρξουν καθολικές χρεώσεις για το νερό στις περιπτώσεις όπου ισχύουν ειδικές κοινωνικές και άλλες συνθήκες. Αυτές οι διακρίσεις είναι σημαντικές και, ιδίως, πρέπει να εξασφαλίσουμε την συνεχιζόμενη δωρεάν εξυπηρέτηση σε αυτούς που την χρειάζονται περισσότερο.

<SPEAKER ID=310 LANGUAGE="DE" NAME="Breyer">
Κύριε Πρόεδρε, όταν συζητάμε απόψε για την οδηγία σχετικά με τη θέσπιση πλαισίου της πολιτικής υδάτων, δεν μιλάμε δυστυχώς για την προστασία των υδάτων, αλλά για ένα μπαλωμένο χαλί. Αυτό καθίσταται σαφές από το σχέδιο. Υπάρχουν πάρα πολλές εξαιρέσεις, δεν υπάρχουν σαφείς οριακές τιμές και πρότυπα, οι ποιοτικοί στόχοι δεν περιλαμβάνουν καμία απολύτως δέσμευση και ακολουθούν την αγγλική αρχή που λέει πως αν το αραιώσουμε, δεν θα το καταλάβει κανείς. Σε αυτά προστίθενται οι υπερβολικά μακρές μεταβατικές προθεσμίες έως και 34 ετών, οι οποίες καθιστούν σαφές το γεγονός ότι η προστασία των υδάτων αναβάλλεται βασικά για την ημέρα του Αγίου Ποτέ. Αυτό είναι κάτι παραπάνω από χλευασμός της προστασίας των καταναλωτών. Όμως, το αποκορύφωμα για μένα, ένα οικολογικό Βατερλώ, είναι το ζήτημα της απόρριψης επικίνδυνων ουσιών. Παρά τη σύμβαση OSPAR, η κοινή, βασικά, θέση προτείνει εδώ να μην συμβεί απολύτως τίποτα.
<P>
Πιστεύω πως δεν αμφιβάλλουμε για το γεγονός ότι το νερό αποτελεί έναν τόσο πολύτιμο πόρο, ώστε να μην επιτρέψουμε τη μετατροπή του σε χώρο εναπόθεσης ακαθαρσιών. Στο θέμα αυτό προσδοκώ να δώσουμε ένα σαφέστατο μήνυμα αύριο στην ψηφοφορία. Ελπίζω επίσης πως θα επιτύχουμε αύριο μια συμφωνία, πως και οι οριακές τιμές για τη ραδιενέργεια, όπως το κάναμε και με την οδηγία για το πόσιμο νερό...
<P>
Ο Πρόεδρος αφαιρεί τον λόγο από την ομιλήτρια

<SPEAKER ID=311 LANGUAGE="ES" NAME="Escolα Hernando">
Κύριε Πρόεδρε, στην αυτόνομη κοινότητά μου, την Αραγωνία, λέμε πως το νερό είναι ο γνώμονας του μέλλοντός μας. Λέμε επίσης πως στην περιοχή μας δεν λείπει το νερό, αλλά υπάρχει έλλειψη επενδύσεων για να το εκμεταλλευτούμε και να το καταστήσουμε αποδοτικό. Μας είναι πολύ σαφές πως χωρίς νερό δεν υπάρχει ανάπτυξη και πως το νερό είναι απαραίτητο για τη διαφύλαξη του περιβάλλοντος και τη δημιουργία πλούτου και απασχόλησης τόσο στη γεωργία όσο και στη βιομηχανία.
<P>
Το πρόβλημά μας, κυρίες και κύριοι, δεν είναι μόνο η ποιότητα του νερού αλλά και η ποσότητα, δηλαδή η έλλειψη νερού. Για αυτόν τον λόγο, για μας είναι σχεδόν προσβλητικό ο ποταμός Ebro, ο ποταμός με το περισσότερο νερό στην Ιβηρική Χερσόνησο, να διασχίζει την Αραγωνία κατά μήκος 200 χιλιομέτρων, μέρος των οποίων αποτελεί πραγματική έρημο, χωρίς να υπάρχει επαρκής εκμετάλλευση των υδάτων του, κυρίως λόγω της αιώνιας απουσίας επενδύσεων εκ μέρους της ισπανικής κυβέρνησης, και ακριβώς λόγω αυτής της έλλειψης επενδύσεων να μπορεί να λέγεται πως υπάρχει πλεόνασμα νερού και να επιτρέπεται η μετάγγιση των υδάτων του σε άλλες, περισσότερο ανεπτυγμένες περιοχές. Για αυτόν τον λόγο, θεωρούμε πολύ σημαντικό να αποφευχθεί η πολιτική μεταγγίσεων μεταξύ λεκανών απορροής, γιατί αντί να δημιουργεί ισορροπία στην περιοχή, αυτό που πραγματικά επιτυγχάνει είναι η αύξηση της έλλειψης ισορροπίας και της ερήμωσης, γιατί υποχρεώνει τη διεξαγωγή πολυδάπανων έργων, τα οποία σχεδόν πάντα αποβαίνουν αρνητικά για το περιβάλλον, τα οποία δεν εξασφαλίζουν αειφόρο ανάπτυξη εφόσον λαμβάνουν ως απεριόριστη την προσφορά και, στο βάθος, γιατί οι μεταγγίσεις, κυρίες και κύριοι, δεν είναι τίποτα άλλο παρά αντανάκλαση μιας πολιτικής επιβολής του ισχυρότερου επί του περισσότερου αδύναμου.
<P>
Αύριο θα ψηφίσουμε διάφορες τροπολογίες, οι οποίες έχουν ήδη εγκριθεί στην επιτροπή, και που προτείνουν τη μείωση των μεταγγίσεων μεταξύ των λεκανών σε πολύ ειδικές περιπτώσεις, με πρότερη έγκριση και εφόσον υπάρχει ένδειξη ότι στις λεκάνες εισροής έχουν ληφθεί όλα τα δυνατά μέτρα για τη μείωση της ζήτησης. Αυτός είναι κατά τη γνώμη μας ο σωστότερος δρόμος για να καταστεί η πολιτική των υδάτων ένα αποτελεσματικό μέσο κοινωνικής και περιφερειακής συνοχής στην Ευρώπη.

<SPEAKER ID=312 LANGUAGE="ES" NAME="Aparicio Sαnchez">
Κύριε Πρόεδρε, θα διαφωνήσω σε κάποιες πτυχές της θέσης των ισπανών σοσιαλιστών όσον αφορά την πολιτική μας Ομάδα. Είμαστε πλήρως υπέρ της ύπαρξης μιας οδηγίας πλαισίου για την πολιτική υδάτων στην Κοινότητα και, από αυτήν την άποψη, χαιρετίζουμε το σχέδιο οδηγίας. Αλλά αυτό το νομοθετικό έργο εναρμόνισης μπορεί σε κάποιες πτυχές να μετατραπεί σε μια καρικατούρα αν δεν ληφθούν υπόψη οι ιδιαιτερότητες των περιφερειών στην Ευρώπη. Δεν μπορεί να υπάρξει η ίδια αντιμετώπιση στο ζήτημα του νερού στις χώρες με άφθονες βροχοπτώσεις και σε εκείνες, όπως η δική μου, όπου το νερό είναι ελάχιστο. Δεν μπορεί να υπάρξει η ίδια αντιμετώπιση σε χώρες με πλημμύρες και ανομβρία, όπως είναι οι μεσογειακές χώρες, και στις βόρειες χώρες.
<P>
Για όλους αυτούς τους λόγους, έχουμε υποβάλλει κάποιες τροπολογίες που διαφέρουν και θεωρούμε πολύ άδικο, για παράδειγμα, την αυστηρή υποχρέωση της ανάκτησης ολόκληρου του κόστους των υδάτων, δεδομένου ότι με αυτήν την γενίκευση ένας ισπανός πολίτης ή αγρότης θα πλήρωνε μια τιμή 40 έως 60 φορές υψηλότερη από εκείνη που θα πλήρωνε ένας Βρετανός ή ένας Βέλγος.
<P>
Αλλες τροπολογίες, μερικές εκ των οποίων αναφέρονται σε περιπτώσεις παραβιάσεων, για μερικές από τις οποίες δεν υπάρχει λύση σε μερικές νότιες περιφέρειες, στις προϋποθέσεις για τις μεταγγίσεις και την επαναφόρτωση των υδροφόρων, εμπίπτουν στην ίδια λογική. Μια νομοθετική εξουσία με επιστημονικά και σταθμισμένα κριτήρια, τα οποία διαθέτει αυτό το Κοινοβούλιο, δεν θα πρέπει να εξομοιώσει τις διάφορες ευρωπαϊκές περιοχές, που τόσο διαφέρουν όσον αφορά την ποσότητα, την ποιότητα και τον όγκο των βροχοπτώσεων.

<SPEAKER ID=313 LANGUAGE="ES" NAME="Valverde Lσpez">
Κύριε Πρόεδρε, υποστηρίζω πλήρως την παρέμβαση που μόλις έκανε ο συνάδελφός μου, κ. Apariciο, και εδώ αποδεικνύεται πως δεν πρέπει να ξεχνάμε την ενότητα στην διαφορετικότητα και πως οι βολονταρισμοί στην πολιτική έχουν ακριβό τίμημα. Για αυτόν τον λόγο, δεν μπορούμε να ξεχνάμε πως το πρόβλημα του νερού είναι στρατηγικής σημασίας για την Ισπανία, όπως πολύ καλά γνωρίζετε, κυρία Επίτροπε, και από αυτήν την άποψη έχουν υποβληθεί τροπολογίες τις οποίες ελπίζω η Επιτροπή να λάβει υπόψη, ώστε να ακυρώσει τις αξιώσεις της οδηγίας σε περιπτώσεις ανομβρίας ή μεγάλων πλημμυρών. Είναι μια συγκυρία που πρέπει να ληφθεί υπόψη.
<P>
Κυρία Επίτροπε, χρειαζόμαστε επίσης η οδηγία να επιτρέπει στην Ισπανία τις διασυνδέσεις μεταξύ λεκανών απορροής, και καθώς προβλέπεται από το εθνικό υδρολογικό σχέδιο, με επαρκείς ισορροπίες. Μόνο ένα τέτοιο μέτρο μπορεί να εξασφαλίσει τον ανεφοδιασμό των νοτίων περιοχών της χώρας μας.
<P>
Πρέπει επίσης να προσαρμοστεί η αρχή των επιπτώσεων του κόστους. Δεν μπορούμε να προσθέσουμε περισσότερες δυσκολίες σε αυτές που κάποιες χώρες ήδη αντιμετωπίζουν και πρέπει να αποφύγουμε ακριβώς στις χώρες που διαθέτουν λιγότερους υδάτινους πόρους η τιμή του νερού να είναι απρόσιτη, απλησίαστη, για τους πολίτες και για τις πολλαπλές χρήσεις.
<P>
Και όσον αφορά πολλές από τις τροπολογίες που υπεβλήθησαν στην Επιτροπή Περιβάλλοντος, σε αυτήν την περίπτωση δεν μπορώ να τις υποστηρίξω γιατί δεν είναι λογικές. Υπάρχουν πράγματα που λειτουργούν, για παράδειγμα οι διαπεριφερειακές συμφωνίες μεταξύ γειτονικών χωρών και, επομένως, δεν βλέπω τον λόγο γιατί πρέπει να υπάρξουν αυτές οι διεθνείς συμφωνίες περί λεκανών όταν ήδη οι προηγούμενες λειτουργούν καλώς. Πρέπει να περιοριστούμε στη δυνατότητα μιας διαβούλευσης με την Επιτροπή, αν προκύψει κάποιο πρόβλημα, ούτως ώστε να το επιλύσει και να ασκήσει τη διαιτησία όπως κάνει πάντα, με πρωτοβουλία των κρατών μελών.
<P>
Όσον αφορά τις ποσοτικές πτυχές, είναι πολύ ανησυχητικές κάποιες από τις τροπολογίες που υποβάλλονται σχετικά με τις μεταγγίσεις και την επαναφόρτωση των υδροφόρων. Αυτή είναι μια πολύ συνηθισμένη πρακτική στην Ισπανία και μας επιτρέπει να εκμεταλλευτούμε πολύ περισσσότερο τους λιγοστούς υδάτινους πόρους μας. Πρόκειται για απλά ποσοτικά ζητήματα τα οποία από την άλλη θα εμποδίσουν την έγκριση της εν λόγω οδηγίας.

<SPEAKER ID=314 LANGUAGE="ES" NAME="Marset Campos">
Κύριε Πρόεδρε, κυρία Επίτροπε, σχετικώς θέλω επίσης, κατ' αρχάς να συγχαρώ και συμφωνήσω με την πρόταση που υποβάλλει η Επιτροπή από κοινού με τον κύριο White. Εν τούτοις, θέλω να επιμείνω σε δύο ζητήματα που απορρέουν από αυτό που θα ήταν ο νεοφιλελεύθερος φονταμενταλισμός και το δημοκρατικό έλλειμα στην Ευρωπαϊκή Ένωση.
<P>
Όσον αφορά τον νεοφιλελεύθερο φονταμενταλισμό, το γεγονός ότι υπάρχει η θέληση να υπάρξει αντίκτυπος των δαπανών σε αυτούς που χρησιμοποιούν το νερό προϋποθέτει, όπως προείπαν οι κύριοι Cunha, Aparicio και άλλοι, ότι δημιουργούμε συγκριτικό βάρος στην Ισπανία. Και αυτό είναι τρομερό για περιοχές όπως η Μούρθια, η Ανδαλουσία, η Αραγωνία κ.λπ. Θα ήταν κάτι πολύ σοβαρό.
<P>
Όσον αφορά το δημοκρατικό έλλειμμα, πιστεύω πως είναι σημαντικό να λάβουμε υπόψη τη συμμετοχή των αρδευτικών ενώσεων, σε κάποιες περιπτώσεις, όπως στη Βαλένθια ή τη Μούρθια, με περισσότεα από χίλια χρόνια λειτουργίας, όπως το Δικαστήριο των Υδάτων ή το Συμβούλιο των Καλών Ανδρών, και πως είναι απαραίτητο να υπάρχει δημοκρατία σε αυτό το πεδίο.

<SPEAKER ID=315 LANGUAGE="NL" NAME="Oomen-Ruijten">
Κύριε Πρόεδρε, η οδηγία πλαίσιο για τα ύδατα, την οποία συζητάμε σήμερα και θα ψηφίσουμε αύριο, θα αποτελέσει ορόσημο, όσον αφορά τη διαχείριση της ποιότητας και της ποσότητας των ευρωπαϊκών υδάτων. Αυτό δεν είναι το μόνο. Η οδηγία πλαίσιο είναι το αποκορύφωμα των ακατάπαυστων προσπαθειών ορισμένων συναδέλφων. Θα ήθελα να κατονομάσω τον συνάδελφο Karl-Heinz Florenz, ο οποίος ανέλαβε την πρωτοβουλία και υποστήριξε με σθένος αυτή τη συνοχή, τον Ολλανδό συνάδελφό μου Doeke Eisma και, βεβαίως, τον εισηγητή, συνάδελφο White, τον οποίο θα ήθελα να συγχαρώ με την έκθεση που κατέθεσε καθώς και με τις συμβιβαστικές τροπολογίες, οι οποίες θα πρέπει αύριο να υποστηριχθούν από τη μεγάλη πλειοψηφία των μελών του Σώματος.
<P>
Η οδηγία πλαίσιο για τα ύδατα είναι η μοναδική ορθή απάντηση στην μέχρι στιγμής αποσπασματική, αναποτελεσματική και ανεπαρκή πολιτική για την διαχείριση της ποιότητας των υδάτων και στην παντελώς ανύπαρκτη πολιτική διαχείρισης της ποσότητας των υδάτων. Ο ρόλος των υδάτων είναι καθοριστικός στη ζωή των Ολλανδών. Ο εθνικός μας ύμνος στο Αιμβούργο αρχίζει με τα λόγια: «Εκεί όπου το πλατύ ρεύμα του Μεύση κατηφορίζει περήφανο προς τη θάλασσα». Με τη φράση «luctor et emergo» (παλεύω και ανεβαίνω) οι ολλανδοί του νότου αναφέρονται στη μάχη με τη θάλασσα, η οποία, μετά τις πλημμύρες, οδήγησε τελικά στην κατασκευή των δέλτα, ενός υδάτινου φράγματος που έκανε εμάς τους Ολλανδούς παγκοσμίως γνωστούς. Μπορεί να λεχθεί ότι στον Flevopolder κερδίσαμε στην κυριολεξία γη.
<P>
Στις Κάτω Χώρες δίνουμε καθημερινά μάχες με τα ύδατα - η περιοχή των polder, το δέλτα των ποταμών Μεύση, Ρήνου και Σκάλδου. Όποιος τολμά να ισχυριστεί ότι εμείς οι Ολλανδοί, με ένα άριστα οργανωμένο σύστημα διαχείρισης της ποσότητας των υδάτων, μπορούμε να αντιμετωπίσουμε μόνοι μας το πρόβλημα δεν θα έχει προφανώς υπόψη του τις πλημμύρες που μας έπληξαν τα τελευταία χρόνια.

<SPEAKER ID=316 LANGUAGE="PT" NAME="Ribeiro">
Κύριε Πρόεδρε, μόνον τρεις παρατηρήσεις: πρώτον, τάσσομαι υπέρ μίας πολιτικής υδάτων η οποία θα προάγει την ορθολογική τους χρήση, ενθαρρύνοντας κατά προτεραιότητα τον ορθολογικό έλεγχο της ζήτησης και όχι την αλόγιστη αύξηση της προσφοράς αυτών των πόρων. Δεύτερον, θέλω να υπενθυμίσω ότι η βάση της προσέγγισης για τη διαχείριση των επιφανειακών και υπογείων υδάτων είναι η λεκάνη απορροής ποταμών, και ότι η έκταση των λεκανών απορροής δεν οριοθετείται από τα εθνικά σύνορα, εφόσον αυτές ενδέχεται να εκτείνονται από την πηγή μέχρι τις εκβολές ποταμών οι οποίοι μπορεί να διασχίζουν διάφορες χώρες. Και τέλος, θέλω να υπογραμμίσω το πνεύμα συνεννόησης και συνεργασίας που επικράτησε μεταξύ Ισπανών και Πορτογάλων βουλευτών στους κόλπους της Ομάδας μας, το οποίο μας οδήγησε, πριν από λίγο, στην εκπόνηση ενός «μανιφέστου για το νερό», που ενσωματώθηκε στην υπό συζήτηση έκθεση, γεγονός που ενισχύεται με τη συμβολική απόφαση που συνίσταται στο ότι οι παρεμβαίνοντες στη συζήτηση εξ ονόματος της Ομάδας μας είναι βουλευτές των δύο αυτών εθνικοτήτων. Και παρ' ότι αναμένουμε να εκφραστεί η παραπάνω συναίνεση και στο ψήφισμα του Κοινοβουλίου, το ίδιο δεν συμβαίνει στην περίπτωση του συμφώνου περί κοινών ποταμών που υπεγράφη από τις δύο κυβερνήσεις, μία υπόθεση όπου θα έπρεπε να εκδηλωθεί η κοινοτική αλληλεγγύη και όπου επιβάλλεται η συνεργασία μεταξύ των κρατών.

<SPEAKER ID=317 LANGUAGE="DE" NAME="Schleicher">
Κύριε Πρόεδρε, η συμφωνία αυτή είχε μια δύσκολη γέννα. Θα ήθελα να ευχαριστήσω εκ των υστέρων όλους όσους συμμετείχαν εποικοδομητικά στην εργασία, εξ ονόματος των συναδέλφων, βέβαια, και τον εισηγητή μας, κ. White, καθώς και την Επιτροπή, η οποία κινήθηκε στο θέμα αυτό. Από τη γερμανική Προεδρία περιμένω να ελέγξει προσεκτικά την εργασία του Κοινοβουλίου, διαφορετικά θα μπορούσε να προκύψει μια άσχημη έκπληξη υπό μορφή απόρριψης κατά τη δεύτερη ανάγνωση.
<P>
Ως εισηγήτρια για το πρόγραμμα δράσης για τα υπόγεια ύδατα, που δεν είναι καθόλου περιττό, θεωρώ απαραίτητες τις κάτωθι πτυχές: τη θέσπιση ενός περιεκτικού πλαισίου για την προστασία των υπόγειων υδάτων, την απαγόρευση της απευθείας απόρριψης βλαβερών ουσιών και μαζί με αυτό την αποφυγή του καθορισμού οριακών τιμών για τα υπόγεια ύδατα, ούτως ώστε να καταστεί αδύνατο το λεγόμενο φαινόμενο της αναπλήρωσης, και τελικά την ευρύτερη δυνατή κατάργηση και τον περιορισμό των λεγόμενων έμμεσων απορρίψεων στα υπόγεια ύδατα και, φυσικά, τον καθαρισμό των βρώμικων υπόγειων υδάτων με τον ευρύτερο δυνατό, από τεχνική άποψη, τρόπο.
<P>
Τρεις από τις τροπολογίες μου υπηρετούν τους στόχους αυτούς. Θα ήθελα να επισημάνω για άλλη μία φορά ότι με ενδιαφέρει πάρα πολύ η τροπολογία 77 και ότι δεν συμφωνώ με τη συμβιβαστική τροπολογία. Θα ήθελα να προειδοποιήσω για υπερβολικές, μη ρεαλιστικές και μη εφικτές απαιτήσεις. Έστω κι αν η προστασία του περιβάλλοντος παραμελήθηκε μέχρι τώρα σε πολλούς άλλους τομείς της πολιτικής και δεν έτυχε της απαραίτητης προσοχής, εμείς δεν επιτρέπεται να επαναλάβουμε αυτό το λάθος στην αντίθετη κατεύθυνση. Γι' αυτόν τον λόγο τάσσομαι μαζί με την Ομάδα μου αποφασιστικά κατά μερικών τροπολογιών που απλούστατα εν μέρει δεν είναι εφαρμόσιμες, ούτε με πολλά χρήματα ούτε με όλες τις τεχνικές δυνατότητες που έχουμε στη διάθεσή μας. Μια νομοθεσία που απαιτεί κάτι τέτοιο είναι αναξιόπιστη.
<P>
Τελειώνοντας, θα απευθύνω ακόμα μία ερώτηση στην Επιτροπή: τί γίνεται με το σχέδιο οδηγίας για την οικολογική ποιότητα των υδάτων; Δεν έχω ακούσει να έχει αποσύρει την πρόταση αυτή δημόσια η Επιτροπή.

<SPEAKER ID=318 LANGUAGE="DE" NAME="Flemming">
Κύριε Πρόεδρε, κυρία Επίτροπε, η υποβληθείσα οδηγία επιφέρει, σύμφωνα με την επιθυμία του Κοινοβουλίου, σημαντικότατες καινοτομίες για τη διατήρηση του πολυτιμότερου ίσως αγαθού που διαθέτει η Ευρώπη, δηλαδή του ύδατος: διασάφηση και θεμελίωση της συνδυασμένης προσέγγισης, θεμελίωση του πλαισίου για την προστασία των υδάτων επιφανείας και μια φιλόδοξη διαμόρφωση των ποιοτικών στόχων για τα υπόγεια ύδατα. Η συνδυασμένη προσέγγιση, ειδικότερα, αποτελεί για πολλά κράτη μέλη μια κβαντική ασυνέχεια όσον αφορά τη διατήρηση καθαρών υδάτων. Πρέπει επιτέλους να λάβει χώρα μια αλλαγή του τρόπου σκέψης σε ευρωπαϊκό επίπεδο. Δεν υπάρχει κανένα δικαίωμα στην ανελέητη ρύπανση και δηλητηρίαση των ποταμών και των θαλασσών, αλλά το καθήκον πρώτα να καθαριστούν, σύμφωνα με τις καλύτερες τεχνικές δυνατότητες, και στη συνέχεια να αποχετευθούν όλα τα λύματα, ακόμα και τα βιομηχανικά. Χρειάζονται αυστηρά πρότυπα εκπομπών και όχι μόνον πρότυπα επιβαρύνσεων.
<P>
Βλέπω αρνητικά τις απόπειρες για τη θεμελίωση στην οδηγία, από ποσοτική άποψη, της διαχείρισης των υδάτινων πόρων. Χαίρομαι όμως πολύ για το γεγονός ότι τόσο οι νομικές υπηρεσίες του Συμβουλίου όσο και εκείνες της Επιτροπής είναι της γνώμης πως μια τέτοια θεμελίωση δεν είναι συμβιβάσιμη με τη νομική βάση που προβλέπεται για τη ψήφιση της οδηγίας. Επίσης, χαίρομαι και για το γεγονός ότι κατάφερα να ψηφισθεί στην Επιτροπή Περιβάλλοντος, Δημόσιας Υγείας και Προστασίας των Καταναλωτών μία τροπολογία η οποία διευκρινίζει σαφέστατα ποιά υπερεθνική υπηρεσία θα πρέπει να δημιουργηθεί. Αποκλείεται ο περιορισμός της εξουσίας διάθεσης ενός κράτους μέλους στη διαχείριση των υδάτινων πόρων του. Αν τυχόν αυτό ψηφισθεί έτσι αύριο, θα εγκρίνω ευχαρίστως την έκθεση White, για την οποία θα ήθελα να συγχαρώ θερμά τον συνάδελφο.

<SPEAKER ID=319 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η παροχή αρκετά καλής ποιότητας ύδατος αποτελεί βασική ανάγκη για την Κοινότητα. Τα προβλήματα που έχουν παρατηρηθεί αφορούν, τόσο την ποιότητα των υδάτων στους ποταμούς, όσο και τη σπατάλη στην κατανάλωσή τους στις αστικές και βιομηχανικές περιοχές. Οι υδάτινοι πόροι των διαφόρων κρατών της Ευρώπης δεν αποτελούν σε καμία περίπτωση πανευρωπαϊκή περιουσία, όπως δεν αποτελούν και οι φυσικοί πόροι που γίνονται αντικείμενο εμπορίου. Το κάθε κράτος μέλος επιβάλλεται, εντούτοις, να ασχοληθεί σε εθνικό επίπεδο με τη βελτίωση της ποιότητας των υδάτων των δικών του ποταμών, με την ανάπτυξη και εφαρμογή των μέτρων εξοικονόμησης της χρήσης των υδάτων, καθώς και με την προστασία των υπογείων υδάτων του.
<P>
Η ιδέα σχετικά με την κοινή πολιτική των υδάτων θα έπρεπε να υλοποιηθεί στο πλαίσιο των μέτρων προστασίας των υδρολογικών περιοχών σε διασυνοριακό και εθνικό επίπεδο. Τον τελευταίο καιρό έχουν γίνει πολλές ενέργειες που έχουν επιδεινώσει την κατάσταση της Βαλτικής θάλασσας, όπως η απόρριψη στη θάλασσα λυμάτων χωρίς επεξεργασία. Θα έπρεπε να γίνουν προσπάθειες, προκειμένου να αποτραπούν τέτοιου είδους καταστροφικές για το περιβάλλον πράξεις, ακόμα και στα πλαίσια της κοινής πολιτικής της βόρειας διάστασης, και θα έπρεπε να γίνονται παρεμβάσεις στα θέματα αυτά και από την πλευρά της κοινής πολιτικής των υδάτων. Η βόρεια διάσταση προσφέρει εξαιρετικές δυνατότητες γι' αυτές τις παρεμβάσεις, όπως και για την εφαρμογή άλλων προγραμμάτων σχετικά με την περιβαλλοντική ασφάλεια.
<P>
Η έκθεση επιθυμεί να θέσει κάποια κριτήρια ποιότητας για τα ύδατα που χρησιμοποιούνται στις χώρες της Ευρωπαϊκής Ένωσης. Τέτοιοι παράγοντες είναι καλό να συμπεριληφθούν στην κοινή πολιτική, αρκεί να θυμηθούμε να αφήσουμε αρκετό περιθώριο για λύσεις που θα λαμβάνουν υπόψη τις εθνικές συνθήκες και τα ιδιαίτερα χαρακτηριστικά κάθε χώρας.

<SPEAKER ID=320 LANGUAGE="ES" NAME="Redondo Jimιnez">
Κύριε Πρόεδρε, κύρια Επίτροπε, κυρίες και κύριες, το να μιλάμε για το νερό τελευταίο και όταν το πρόβλημα μετριέται ποσοτικά και όχι ποιοτικά, θα μου επιτρέψει να λάβω κάποιες ελευθερίες. Θα προσπαθήσω να μην επαναλάβω όλα όσα έχουν ήδη πει οι Ισπανοί ή οι Πορτογάλοι συνάδελφοί μου, και να αναφέρω κάτι που αυτή τη στιγμή δεν περιλαμβάνεται στην έκθεση.
<P>
Θα ήθελα μόνο να επιχειρηματολογήσω σχετικά με το θέμα του κόστους. Απορρίπτουμε την αρχική πρόταση, την οποία υποβάλλει η Επιτροπή, να φέρουν το κόστος οι χρήστες, που στην ουσία είναι οι γεωργοί, ολόκληρο το κόστος των υδρολογικών υπηρεσιών, όπως για παράδειγμα αυτό των υποδομών, καθώς και αυτή του να ληφθεί υπόψη το κόστος, δεδομένου ότι αυτό μπορεί να καταστρέψει την εύθραυστη γεωργία του Νότου.
<P>
Πρέπει επίσης να λάβουμε υπόψη το θέμα των τεχνικών βελτιώσεων που είναι διαθέσιμες σε βιομηχανικές διαδικασίες. Πρέπει να λάβουμε υπόψη τη σχέση κόστους/αποτελεσματικότητας και την κατάσταση του τομέα. Δεν μπορούμε να προχωρήσουμε πέρα από την πολιτική συμφωνία που σύναψε το Συμβούλιο των Υπουργών τον Ιούνιο του περασμένου χρόνου. Την εξάλλειψη των επικίνδυνων ουσιών, τους επιθυμητούς περιβαλλοντικούς στόχους, πρέπει να τους επιδιώξουμε εντός και βάσει των πραγματικών τόσο τεχνικών όσο και οικονομικών δυνατοτήτων μας, για να μπορέσουμε να τους επιτύχουμε.
<P>
Όσον αφορά τις εξαιρέσεις για τις περιπτώσεις ανομβρίας, ωστόσο, πρέπει να συμφωνήσουμε και είναι σημαντικό αυτό, να επιτραπεί τόσο για την ανομβρία όσο και για τις πλημμύρες. Στις διεθνείς λεκάνες, πιστεύω πως πρέπει να εφαρμοσθεί η αρχή της επικουρικότητας, και αυτήν τη στιγμή έχει ήδη επιτευχθεί μια συμφωνία με τους γείτονές μας της λεκάνης απορροής, δηλαδή την Πορτογαλία. Και όσον αφορά τις ποσοτικές πτυχές, οι προϋποθέσεις μετάγγισης και επαναφόρτωσης των υδροφόρων, δεν υπάρχει νομική βάση σε αυτήν την πρόταση και από τη Συνθήκη απαιτείται ομοφωνία, επομένως πιστεύω πως αυτό είναι ένα θέμα που εμείς αυτήν τη στιγμή δεν θα υποστηρίξουμε.
<P>
Όσον αφορά τις τροπολογίες που υπέβαλλα, θα σας έλεγα μόνο πως υπάρχουν τρεις που οφείλονται σε ορισμούς που δεν έχουν ληφθεί υπόψη, όπως η τεχνητή μάζα ύδατος....
<P>
Ο Πρόεδρος διακόπτει την ομιλήτρια

<SPEAKER ID=321 NAME="Bjerregaard">
Κύριε Πρόεδρε, θα ήθελα να ξεκινήσω ευχαριστώντας την Επιτροπή Περιβάλλοντος και ιδιαίτερα τον εισηγητή, Ian White, για την ενδελεχή επεξεργασία της νέας πρότασης οδηγίας πλαισίου για τους υδάτινους πόρους. Το Κοινοβούλιο - όπως ήδη τονίστηκε - ανταποκρίθηκε με μεγάλη σοβαρότητα στη μεταρρύθμιση της πολιτικής υδάτων, και θα ήθελα να εκμεταλλευτώ την ευκαιρία για να συγχαρώ το Κοινοβούλιο για τη σημαντικότατη και θετικότατη επιρροή που είχε τόσο, όσον αφορά το ξεκίνημα, όσο και την περαιτέρω εξέλιξη της μεταρρύθμισης. Η πρόταση της Επιτροπής για την επεξεργασία των επικίνδυνων ουσιών και για το παράρτημα V για την οικολογική κατάσταση βασίζονται σε μεγάλο βαθμό στην εποικοδομητική συνδρομή του Κοινοβουλίου.
<P>
Η ίδια εποικοδομητική συνδρομή υπάρχει και πίσω από την ανεπίσημη συζήτηση ανάμεσα στο Κοινοβούλιο, το Συμβούλιο και την Επιτροπή, και, όπως επισήμαινε και ο κ. Eisma, σε μεγάλο βαθμό έγινε λόγος για καινοτομίες. Τα αποτελέσματα αυτών των συζητήσεων βελτίωσαν εν πολλοίς ολόκληρο το κείμενο ακόμη περισσότερο, ενώ παράλληλα συνέβαλαν στη στενότερη προσέγγιση των απόψεων των δυο νομοθετικών θεσμικών οργάνων. Πρόκειται για μια θετική εξέλιξη, και φυσικά στηρίζω το αποτέλεσμα που έχει προκύψει με τη μορφή της πρότασης συνδιαλλαγής 189-201. Για την ακρίβεια, οι περισσότερες τροπολογίες του Κοινοβουλίου βελτίωσαν την τεχνική ποιότητα και κατέστησαν το κείμενο σαφέστερο, και με χαροποιεί ιδιαίτερα που είμαι σε θέση να πω ότι είμαστε υπέρ των ιδεών που εκφράζονται στις περισσότερες τροπολογίες.
<P>
Μπορούμε κατ' αρχήν να δεχτούμε πλήρως ή εν μέρει τις 85 από τις 122 τροπολογίες. Η Επιτροπή μπορεί επίσης να στηρίξει μια σειρά από τις υπόλοιπες υποβληθείσες τροπολογίες. Ειδικότερα στηρίζουμε τις πρωτοβουλίες του Κοινοβουλίου για την επεξεργασία των επικίνδυνων ουσιών, τη διαφάνεια, τη συνδυασμένη θεώρηση και τη συμπερίληψη της ραδιενέργειας.
<P>
Κύριε Πρόεδρε, όπως προκύπτει υπάρχουν πολλές τροπολογίες και θα μου ήταν αδύνατο να τις αναλύσω όλες εντός λογικών χρονικών ορίων. Γι' αυτό θα αρκεστώ σε ορισμένες από τους κύριους τομείς. Κατ' αρχάς θα αναφερθώ στην επεξεργασία των επικίνδυνων ουσιών. Πρόκειται για μεγάλο πρόβλημα, όπως πολύ σωστά επισημαίνει και η έκθεση. Είναι σημαντικό να δείξουμε συνέπεια ως προς τις υποχρεώσεις μας στους διεθνείς οργανισμούς όσον αφορά τις εκπομπές. Η έλλειψη πληροφοριών για τις κοινωνικές και οικονομικές συνέπειες σημαίνει ωστόσο ότι δεν είναι πάντα σκόπιμο να θεσπίζουμε νομικώς δεσμευτικές απαιτήσεις την παρούσα στιγμή. Ως εκ τούτου, έχουμε την πρόθεση να δεχτούμε την αρχή στην οποία βασίζονται οι τροπολογίες 6, 19, 47 και 83 στο άρθρο 1 της πρότασης και σύμφωνα με τις οποίες προστίθεται μια προτροπή για κατάργηση ως τελικός στόχος. Αυτό συμβαδίζει με τη σκοπιά της δήλωσης του Συνεδρίου της Βόρειας Θάλασσας και όλες τις άλλες σχετικές θαλάσσιες συμβάσεις. Οι υπόλοιπες τροπολογίες επ' αυτού του θέματος - ήτοι 22, 43 και 46 - συνεπώς απορρίπτονται.
<P>
Σε ό, τι αφορά τη διαφάνεια και τη συμμετοχή του κοινού, οι συζητήσεις ανάμεσα στο Συμβούλιο και το Κοινοβούλιο στάθηκαν ιδιαίτερα παραγωγικές. Η Επιτροπή στηρίζει πλήρως την τροπολογία συνδιαλλαγής του εισηγητή, η οποία αντανακλά τις συμφωνίες που συνάφθηκαν για τη δημόσια διαβούλευση και τις αναφορές τόσο από το Συμβούλιο όσο και από την Επιτροπή. Οι τροπολογίες 25 και 39 αφορούν την ανάγκη για καθορισμό της συνδυασμένης θεώρησης, την οποία η Επιτροπή δέχεται κατ' αρχήν, παρόλο που προτείνουμε μια λίγο διαφορετική διατύπωση ώστε να καταστεί νομικώς ακριβέστερο το πεδίο εφαρμογής. Η Επιτροπή δέχεται επίσης κατ' αρχήν τις τροπολογίες 87 και 88, που απαιτούν ένα χρονικό πλαίσιο μέσα στο οποίο η Επιτροπή να υποβάλλει προτάσεις για έλεγχο των ουσιών που περιλαμβάνονται στον κατάλογο προτεραιότητας, Οι τροπολογίες 84 και 85 για την επανεξέταση του καταλόγου ουσιών πρώτης προτεραιότητας δεν παρέχουν ωστόσο αρκετό χρόνο για την επεξεργασία των ουσιών, και συνεπώς η Επιτροπή απορρίπτει τις εν λόγω τροπολογίες και προτείνει να διατηρηθεί η παρούσα προθεσμία των έξι ετών.
<P>
Η Επιτροπή δέχεται κατ' αρχήν τις τροπολογίες 34 και 122 για τη συμπερίληψη της ραδιενέργειας στην πρόταση, παρ' όλο που ίσως υπάρξει ανάγκη για μια κάποια επαναδιατύπωση. Όσον αφορά την πληρωμή, η οποία έπαιξε μεγάλο ρόλο στη συζήτηση σήμερα, είναι ουσιώδης ο συνυπολογισμός του περιβαλλοντικού κόστους και του κόστους εξάντλησης πόρων, αλλά η προβληματική πρέπει να διερευνηθεί σε μεγαλύτερο βάθος. Οι τροπολογίες 67, 68 και 69 δεν μπορούν συνεπώς να γίνουν δεκτές προς το παρόν. Η τροπολογία 67, που επισπεύδει την εφαρμογή των περιβαλλοντικών στόχων είναι ωστόσο πολύ χρήσιμη και φυσικά γίνεται δεκτή.
<P>
Στη συνέχεια υπάρχουν κάποιες τροπολογίες που η Επιτροπή απορρίπτει για τεχνικούς λόγους. Υπάρχουν επίσης ορισμένες, τις οποίες απορρίπτουμε με τη μορφή που είναι διατυπωμένες, παρ' ότι περιέχουν σεβαστό αριθμό στοιχείων που υπολογίζουμε ότι μπορούν να ενσωματωθούν στην τροποποιημένη πρόταση. Είναι αυτές που δεν θα αναφέρω όλες λόγω χρόνου.
<P>
Συμπερασματικά καλωσορίζω θερμά την ανά χείρας έκθεση καθώς και τα βήματα προόδου που έχουν ήδη γίνει. Ο ρόλος του Κοινοβουλίου ήταν βασικότατος, και η εποικοδομητική θέση που εξέφρασε κατά τις συζητήσεις αποτελεί τη βάση για μια θετική ατμόσφαιρα συνεργασίας κατά τις επόμενες διαπραγματεύσεις. Όταν έχουμε να κάνουμε με ένα τόσο σοβαρό θέμα είναι προφανές ότι μια σειρά θεμάτων απαιτούν συζητήσεις σε βάθος προτού βρεθεί λύση. Είμαι πεπεισμένη ότι η ισχυρή θέση που πήρε το Κοινοβούλιο, καθώς η νομοθετική διαδικασία προχωρούσε, θα συμβάλει στην επίτευξη του στόχου μας, ο οποίος είναι μια πολιτική υδάτων για την οποία θα είμαστε περήφανοι. Επιτρέψτε μου μονάχα να προσθέσω στην ερώτηση που υπέβαλε η κ. Schleicher ότι θεωρούμε πως η πρόταση για την οικολογική ποιότητα των υδάτων περιέχεται σε αυτήν εδώ την πρόταση και συνεπώς θα καταργηθεί.

<SPEAKER ID=322 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Σκόπιμη ελευθέρωση γενετικώς τροποποιημένων οργανισμών
<SPEAKER ID=323 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0024/99) του κ. Bowe, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 90/220/ΕΟΚ για την σκόπιμη ελευθέρωση γενετικώς τροποποιημένων οργανισμών στο περιβάλλον (COM(98)085 - C4-0129/98-98/0072(COD).

<SPEAKER ID=324 NAME="Bowe">
Κύριε Πρόεδρε, δεν χωρεί αμφιβολία ότι απόψε ψηφίζουμε μία πολύ σημαντική έκθεση η οποία θα αποτελέσει σημαντικό νομοθέτημα. Επηρεάζει μία μείζονα αναπτυσσόμενη βιομηχανία εντός της Κοινότητας, αλλά ταυτόχρονα δημιουργεί ορισμένους σημαντικούς προβληματισμούς στο ευρύ κοινό που πρέπει να αντιμετωπιστούν. Σε αυτήν την έκθεση προσπάθησα να επιτύχω την ορθή ισορροπία μεταξύ της προστασίας της δημόσιας υγείας, του περιβάλλοντος, των δικαιωμάτων των καταναλωτών και των αναγκών αυτής της αναπτυσσόμενης βιομηχανίας η οποία έχει τόσα να προσφέρει εάν της επιτρέψουμε να το πράξει με τον ορθό τρόπο.
<P>
Έχουμε ήδη επιτυχώς περάσει την έκθεση από την Επιτροπή Περιβάλλοντος, Δημόσιας Υγείας και Προστασίας των Καταναλωτών. Από τότε έχουμε καταβάλει προσπάθειες να υπάρξει μεγαλύτερος βαθμός συμφωνίας μεταξύ των διαφόρων ενδιαφερομένων μερών, έτσι ώστε να βρούμε μία πρόταση η οποία ελπίζουμε ότι θα είναι αποδεκτή και από την Επιτροπή.
<P>
Υπάρχουν πολλά βασικά σημεία στην έκθεση. Θα ήθελα τώρα αμέσως να σκιαγραφήσω ορισμένα από αυτά. Πρώτα από όλα, έχουμε εισαγάγει στο κείμενο μία πρόσθετη υποχρέωση για τα κράτη-μέλη στην Επιτροπή να υιοθετήσουν την αρχή της προφύλαξης και να εξασφαλίσουμε ότι αποφεύγονται τυχόν αρνητικές συνέπειες στην υγεία του ανθρώπου και το περιβάλλον που μπορεί να προκύψουν από την ελευθέρωση ΓΤΟ οιουδήποτε είδους στο περιβάλλον.
<P>
Στην περίπτωση της διάθεσης ΓΤΟ στην αγορά, πρέπει επίσης να είμαστε βέβαιοι ότι μπορούν να αναγνωρισθούν και να εντοπισθούν. Προσπαθήσαμε να το επιτύχουμε αυτό με ορισμένες τροπολογίες μας: η χορήγηση άδειας προς ελευθέρωση θα περιέχει περιγραφικές μεθόδους αναγνώρισης και θα τηρείται κρατικό μητρώο αυτών των μεθόδων, έτσι ώστε να γνωρίζουμε για που προορίζονται και που χρησιμοποιούνται. Οι απαιτήσεις παρακολούθησης που έχουμε συμπεριλάβει στην πρόταση θα πρέπει να μας βοηθήσουμε να το πράξουμε αυτό.
<P>
Πολλοί έχουν εκφράσει την ανησυχία ότι έχουμε πρόβλημα στην εξαγωγή ΓΤΟ και ευθύνη, πραγματικά, για αυτούς τους ΓΤΟ που διοχετεύονται σε τρίτες χώρες, οι οποίες ενδεχομένως να μην έχουν τη δυνατότητα να τους αντιμετωπίσουν με τον τρόπο που μπορούμε εμείς στην Ένωση. Να γιατί έχουμε εισαγάγει την αρχή της προηγούμενης επίσημης συναίνεσης.
<P>
Σε ολόκληρη την Ευρώπη έχουν εκφραστεί πολλές ανησυχίες σχετικά με τις ηθικές συνέπειες των γενετικά τροποποιημένων οργανισμών που ενδέχεται να διατεθούν σύντομα στην αγορά - ίσως ακόμη και γενετικά τροποποιημένα ζώα. Σε αυτήν την περίπτωση έχουμε δικαίωμα να συμβουλευθούμε μία επιτροπή ηθικών θεμάτων. Επιδιώκουμε την πληρέστερη γνωμοδότηση της επιτροπής ηθικών θεμάτων σε θέματα αρχής. Είμαι βέβαιος ότι αυτό θα βοηθήσει στην μελλοντική εισαγωγή ΓΤΟ που μπορεί να παρουσιάζουν ορισμένα προβλήματα.
<P>
Κάθε παραγωγός πρέπει να δεχθεί ότι όταν διοχετεύει ένα προϊόν στην αγορά πρέπει να δεχθεί την ευθύνη. Η ευθύνη είναι ένα θέμα και σε αυτήν την περίπτωση όπως είναι για κάθε άλλο τύπο προϊόντος. Προτείνουμε μία μορφή ευθύνης που θα είναι λογική, ολοκληρωμένη και όμοια με εκείνη που προτείνεται για άλλα προϊόντα.
<P>
Αναγνωρίζουμε ότι οι μακροπρόθεσμες συνέπειες αυτών των προϊόντων ενδέχεται πράγματι να είναι τέτοιες που θα υπάρξουν σημαντικές κοινωνικοικονομικές επιπτώσεις. Ενώ ίσως να μην επιθυμούμε να θίξουμε κάθε ένα από αυτά τα θέματα χωριστά, πρέπει όμως να τα συνεκτιμήσουμε. Έχουμε συμπεριλάβει στην πρόταση μία κατάλληλη τροπολογία, προκειμένου να εξασφαλίσουμε ότι λαμβάνονται υπόψη με τον κατάλληλο τρόπο.
<P>
Υπάρχει ένας αριθμός άλλων ουσιαστικών βελτιώσεων στο κείμενο από τεχνική άποψη. Στα παραρτήματα εργαστήκαμε πολύ σκληρά για να βελτιώσουμε τις τεχνικές απαιτήσεις και τους ορισμούς της εκτίμησης κινδύνων. Αλλά εξίσου εξετάσαμε πολύ προσεκτικά το πως μπορούμε να ελέγξουμε αυτά τα προϊόντα στην αγορά. Ενώ η Επιτροπή έχει ήδη συμπεριλάβει στην υφιστάμενη πρότασή της την πιθανότητα απόσυρσης ενός προϊόντος από την αγορά σε περίπτωση που φαίνεται ότι παρουσιάζει σοβαρό κίνδυνο για την ανθρώπινη υγεία ή οιονδήποτε άλλο κίνδυνο, η πρόταση της Επιτροπής υποδηλώνει ότι θα πρέπει να χορηγείται έγκριση για καθορισμένη χρονική περίοδο.
<P>
Δεν αντιτιθέμεθα στην ιδέα έγκρισης για καθορισμένη περίοδο. Είναι μία συνετή μέθοδος για την επίτευξη σταδιακής προόδου. Αλλά κανείς πρέπει να ρωτήσει, όταν εξετάζεται το εύρος των διαφόρων προϊόντων, ποια είναι η κατάλληλη χρονική κλίμακα για την έγκριση καθορισμένης περιόδου; Είναι τρία χρόνια, πέντε χρόνια, όπως πρότειναν κάποιοι Πράσινοι συνάδελφοί μας στην επιτροπή; επτά χρόνια, όπως προτείνει η Επιτροπή; δώδεκα χρόνια όπως προτείνει το Συμβούλιο; ή είναι μία έγκριση απεριόριστης διάρκειας όπως θα επιθυμούσαν ορισμένοι βουλευτές;
<P>
Πρέπει να δεχθούμε ότι σε αυτό το στάδιο, προκειμένου να οικοδομηθεί εμπιστοσύνη εκ μέρους του κοινού, θα πρέπει να υπάρξει έγκριση καθορισμένης περιόδου, προκειμένου οιοδήποτε προϊόν αποδειχθεί ανεπαρκές να μπορεί καταλλήλως να αποσυρθεί από την αγορά μετά από τη δέουσα εξέταση.
<P>
Δεν μπορώ να μιλήσω με βεβαιότητα για τον αριθμό των ετών. Δεν υπάρχει μαγικός αριθμός όταν πρόκειται για το χρονικό διάστημα. Η Επιτροπή προτείνει επτά χρόνια. Θα με ενδιέφερε πολύ να ακούσω από την κα Επίτροπο γιατί νομίζει ότι επτά είναι ο κάλλιστος αριθμός ετών - ίσως είναι ο τυχερός της αριθμός. Εμείς θα προτείνουμε τα δώδεκα χρόνια; Τα δώδεκα χρόνια φαίνεται να επαρκούν σε αυτό το τεχνικό ζήτημα.

<SPEAKER ID=325 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, σε όλα σχεδόν τα περιβαλλοντικά θέματα που προσελκύουν το ενδιαφέρον του κοινού, η επιστημονική γνώση είναι τις περισσότερες περιπτώσεις αβέβαιη. Οι γνώσεις που παράγουν τα διάφορα ερευνητικά ιδρύματα, βάσει των οποίων λαμβάνονται οι πολιτικές αποφάσεις, είναι αρκετά ευμετάβλητες και ο καθένας μπορεί να τις ερμηνεύσει με τον τρόπο που επιθυμεί. Η δημιουργία απειλητικών σεναρίων αποτελεί συχνά την πιο εύκολη εναλλακτική λύση. Η πέραν του δέοντος επιβολή περιορισμών στις ερευνητικές δραστηριότητες μεταθέτει την ευθύνη αλλού, με την Ένωση να ακολουθεί τις εξελίξεις με εισιτήριο ελευθέρας. Από την άλλη μεριά, η επιβολή ρυθμίσεων αποτελεί ρητή προϋπόθεση, εφόσον πρόκειται για έναν εξαιρετικά ευαίσθητο ερευνητικό τομέα.
<P>
Είναι στο χέρι των καταναλωτών να επιλέγουν ποια προϊόντα θέλουν να χρησιμοποιήσουν. Αυτή η επιλογή καθοδηγείται από παράγοντες που βασίζονται τόσο στις γνώσεις όσο και στα συναισθήματα, τα οποία θα πρέπει να γίνουν σεβαστά. Γι' αυτόν τον λόγο η σήμανση των προϊόντων θα πρέπει να είναι αρκετά σαφής, κατανοητή και ομοιόμορφη. Θα πρέπει να καταβληθούν προσπάθειες προκειμένου να αυξηθεί η γνώση των καταναλωτών, σχετικά με τα πλεονεκτήματα και τους πιθανούς κινδύνους των γενετικώς τροποποιημένων προϊόντων. Αυτός ο σκοπός μπορεί να επιτευχθεί επενδύοντας στη δημοσίευση των ερευνητικών αποτελεσμάτων σε μορφή εύκολα κατανοητή από το κοινό, ούτως ώστε οι καταναλωτές να έχουν την ευκαιρία να συμμετάσχουν στην υπό διεξαγωγή συζήτηση.
<P>
Προκειμένου να κερδίσουμε την εμπιστοσύνη των καταναλωτών, θα πρέπει να ακολουθήσουμε την αρχή της προφύλαξης. Με την αύξηση της πείρας και της επιστημονικής γνώσης θα πρέπει φυσικά να επανεκτιμηθεί το περιεχόμενο της εν λόγω οδηγίας. Η εκτίμηση των κινδύνων θα έπρεπε να πραγματοποιηθεί σφαιρικά, καθώς και να επεκταθεί επίσης και στις ενδεχομένως καθυστερημένες επιδράσεις. Δεν είναι δυνατόν να θεωρηθεί ότι οι επιχειρηματίες του γεωργικού τομέα έχουν επαρκείς γνώσεις ώστε να τους αποδοθούν ευθύνες. Αντιθέτως, οι φορείς που διεξάγουν έρευνες για την ανάπτυξη των γενετικώς τροποποιημένων προϊόντων και οι παραγωγοί των εν λόγω προϊόντων θα φέρουν, μετά τη διεξαγωγή των ενδεδειγμένων δοκιμών, την πλήρη ευθύνη για τα αρνητικά αποτελέσματα που ενδεχομένως προκληθούν στον άνθρωπο ή στο περιβάλλον από τη διάδοση των εν λόγω προϊόντων.

<SPEAKER ID=326 LANGUAGE="DA" NAME="Kirsten Jensen">
Κύριε Πρόεδρε, αρχικά η Επιτροπή Περιβάλλοντος συνέστησε να θεσπιστεί ευρωπαϊκό μορατόριουμ ώστε να μας δοθεί ένα διάστημα να συλλογιστούμε. Το Συμβούλιο απέρριψε την ιδέα, αλλά αυτό δεν σημαίνει ότι αυτό είναι στραβό. Από τη μία πλευρά υπάρχει απίστευτα μεγάλη επιστημονική αβεβαιότητα, ενώ από την άλλη γίνεται λόγος για μια τόσο αμφίβολη διαδικασία απόφασης για συγκεκριμένες αιτήσεις έγκρισης για διάθεση στην αγορά, που υπάρχουν καλοί λόγοι να σταματήσουμε - ακόμα κι η Επιτροπή έμεινε άναυδη όσον αφορά την επιρροή της. Η αβεβαιότητα συνδέεται ιδιαίτερα με το θέμα της ηθικής, του κοινωνικού οφέλους και των μακροπρόθεσμων συνεπειών στο περιβάλλον και την υγεία. Δεν πρέπει να έχουμε ΓΤΟ που περιέχουν αντιβιοτικά ή γονίδια που έχουν αναπτύξει αντίσταση, ή ΓΤΟ που μπορούν να διασταυρωθούν με άγρια είδη.
<P>
Η πρόταση της Επιτροπής καθιστά αυστηρότερες με πολλούς τρόπους τις διαδικασίες, όπως για παράδειγμα με τη θέσπιση κοινών αρχών για την εκτίμηση των περιβαλλοντικών κινδύνων, με την υποχρεωτική παρακολούθηση σε περιπτώσεις διάθεσης στην αγορά και με τον χρονικό περιορισμό της άδειας διάθεσης στην αγορά σε επτά έτη. Όλα τούτα είναι πραγματικά εξαίσια. Δημιουργούν τη σωστή βάση για την έγκριση των γενετικώς τροποποιημένων οργανισμών, και όλοι οι ΓΤΟ θα πρέπει να εγκρίνονται βάσει αυτής ακριβώς της βάσης. Ωστόσο η ίδια πρόταση θα εξαιρέσει προϊόντα που υπάγονται σε άλλη κοινοτική νομοθεσία, ώστε τελικά γίνεται λόγος μόνο για εκτίμηση των περιβαλλοντικών κινδύνων. Αυτό ίσως οδηγήσει στο να διαφεύγουν προϊόντα προερχόμενα από ΓΤΟ από τον διεξοδικό έλεγχο, τον χρονικό περιορισμό και την εκτίμηση που προτείνει η ανά χείρας οδηγία.
<P>
Ανησυχώ επίσης για τις νέες απλουστευμένες διαδικασίες που καθιστούν ευκολότερη την ελευθέρωση και τη διάθεση στην αγορά ορισμένων ΓΤΟ. Είναι πρόβλημα διότι η βάση μας για να πάρουμε τέτοιου είδους αποφάσεις είναι σαθρότατη. Οι εμπειρίες στον τομέα των ΓΤΟ είναι ελάχιστες και υπερβολικά επισφαλείς. Η τεχνολογία είναι τόσο καινούργια που μια περιορισμένη άδεια θα έδινε στις αρχές καλύτερο έλεγχο.

<SPEAKER ID=327 LANGUAGE="DE" NAME="Liese">
Κύριε Πρόεδρε, από την άποψη του Ευρωπαϊκού Λαϊκού Κόμματος (ΕΛΚ) ας λεχθεί το εξής: αυτό που μόλις άκουσα να λέει η κ. Jensen ελπίζω να μην αποτελεί τη θέση ολόκληρης της Ομάδας του ΕΣΚ, διότι τότε δεν θα ήταν και πολύ εποικοδομητικές οι διαπραγματεύσεις που διεξήγαμε τις τελευταίες εβδομάδες. Πιστεύω όμως πως θα μπορέσουμε να συμφωνήσουμε σε πολλά θέματα αύριο στην ψηφοφορία. Ευχαριστώ ρητώς τον εισηγητή, κ. David Bowe, ο οποίος κατέβαλε σκληρές προσπάθειες κατά την εκπόνηση αυτής της έκθεσης και που ήταν πάντα πρόθυμος για συζήτηση και πάντα πολύ πραγματιστής και προσανατολισμένος προς τον στόχο, μολονότι δεν είχαμε την ίδια άποψη πάνω σε όλα τα θέματα. Υπό το πνεύμα αυτό, ελπίζω να επιτευχθεί η μεγαλύτερη δυνατή συναίνεση κατά την αυριανή ψήφιση της έκθεσης.
<P>
Ποιά είναι η θέση της Ομάδας του ΕΛΚ; Θέλουμε ασφάλεια για τον άνθρωπο και το περιβάλλον, όμως δεν θέλουμε περισσότερη γραφειοκρατία. Πιστεύω πως αποτελεί μέγα σφάλμα να πιστεύουμε πως μπορούμε να προστατεύσουμε τον άνθρωπο και το περιβάλλον από βλαβερές επιπτώσεις με κατά το δυνατόν περισσότερη γραφειοκρατία. Αυτό που χρειαζόμαστε είναι σαφείς κανόνες που να είναι ανάλογοι προς τον κίνδυνο. Εάν έχει κανείς προ οφθαλμών αυτό το σύνθημα, όπως το έχουμε στην Ομάδα του ΕΛΚ, τότε η πρόταση της Επιτροπής αποκτά σάρκα και οστά, όπως και η έκθεση της Επιτροπής Περιβάλλοντος, Δημόσιας Υγείας και Προστασίας των Καταναλωτών. Στην πρόταση της Επιτροπής χαιρετίζουμε ρητώς τους καλύτερους κανόνες σήμανσης σε σύγκριση με την αρχική οδηγία, και χαιρετίζουμε το γεγονός ότι τις διόρθωσε ακόμα μια φορά η Επιτροπή Περιβάλλοντος. Χαιρετίζουμε ρητώς και το γεγονός ότι η Επιτροπή προέβλεψε την απλουστευμένη διαδικασία. Επίσης, χαιρετίζουμε και το γεγονός ότι προβλέπεται τουλάχιστον η εισαγωγή μιας πολυκρατικής διαδικασίας.
<P>
Ένα πολύ αρνητικό στοιχείο στην πρόταση της Επιτροπής είναι η γενική χορήγηση άδειας για μια καθορισμένη περίοδο επτά ετών. Ερωτώ την κ. Επίτροπο: πού βρίσκεται η επιστημονική βάση για αυτά τα επτά έτη; Ποιοί είναι οι κίνδυνοι που θα εμφανισθούν μετά την πάροδο επτά ακριβώς ετών; Σε όλους τους γενετικώς τροποποιημένους οργανισμούς (ΓΤΟ) οι κίνδυνοι εμφανίζονται μετά την πάροδο επτά ετών. Γιατί όχι μετά από έξι ή οκτώ χρόνια, γιατί όχι μετά από δώδεκα, δεκαπέντε ή δύο χρόνια;
<P>
Είμαστε υπέρ της προσέγγισης που καθιερώθηκε στο φαρμακευτικό δίκαιο. Εάν εμφανισθεί κάποιος κίνδυνος, τότε πρέπει να αποσύρουμε αμέσως την άδεια, χωρίς να χρειάζεται να περιμένουμε μέχρι το έβδομο έτος. Εάν δεν υπάρχει κίνδυνος, τότε δεν χρειάζεται και να θέσουμε κάποια προθεσμία. Είμαστε λοιπόν πολύ αντίθετοι προς τη γενική θέση προθεσμίας. Εδώ θα συμφωνήσουμε με την Επιτροπή Περιβάλλοντος, εάν μετατρέψει την υποχρεωτική διάταξη σε μια δυνητική. Ίσως και να το συγκεκριμενοποιούσα λίγο περισσότερο. Γι' αυτόν τον λόγο υποβάλαμε μία τροπολογία. Η θέση προθεσμίας πρέπει να αποτελεί την εξαίρεση, όταν υπάρχουν επιστημονικοί λόγοι. Όμως η Επιτροπή Περιβάλλοντος βαδίζει προς τη σωστή κατεύθυνση στο θέμα αυτό.
<P>
Σε ένα άλλο σημείο η Επιτροπή Περιβάλλοντος βαδίζει προς λάθος κατεύθυνση. Απαρίθμησα πολλά θέματα στις προκαταρκτικές συζητήσεις. Ένα σημαντικό θέμα που θα συζητήσουμε πάλι απόψε είναι το θέμα των κοινωνικοοικονομικών κριτηρίων. Νομίζω πως εδώ θα θέσετε ένα πολύ δύσκολο πρόβλημα στους Αμερικανούς με την υποβολή της σχετικής πρότασης. Εάν θέσουμε τα κοινωνικοοικονομικά κριτήρια ως προϋπόθεση για τη χορήγηση άδειας, τότε θα μας το χτυπάνε συνέχεια στον Παγκόσμιο Οργανισμό Εμπορίου (ΠΟΕ). Τότε δεν θα έχουμε καμία πιθανότητα να κερδίσουμε κάποιο πάνελ σε εκείνον τον τομέα. Αυτό από μόνο του αρκεί για να μην το ψηφίσουμε.
<P>
Η συμπεριφορά της Ομάδας του ΕΛΚ κατά την τελική ψηφοφορία θα εξαρτηθεί από το γεγονός να διευκρινισθούν καλά και με σύμπνοια τα επίμαχα θέματα τα οποία ήδη αναφέραμε και στην επιτροπή. Ελπίζω αύριο να μπορέσουμε να ψηφίσουμε όλοι από κοινού την έκθεση, στέλνοντας ένα καλό μήνυμα για τη βιοτεχνολογία στην Ευρώπη.

<SPEAKER ID=328 LANGUAGE="DA" NAME="Dybkjζr">
Κύριε Πρόεδρε, η έκθεση που συζητάμε τώρα είναι μια από τις πλέον ευαίσθητες στο Ευρωπαϊκό Κοινοβούλιο. Περιέχει αληθινές συγκρούσεις ανάμεσα στην ευρωπαϊκή βιομηχανία και την επιθυμία της να φτάσει στο ύψος των ΗΠΑ και την πιο επιφυλακτική περιβαλλοντική θέση που εκφράζεται μέσω της χρήσης της αρχής της προφύλαξης. Είμαι της άποψης ότι πρόκειται πραγματικά για έναν τομέα, όπου η αρχή της προφύλαξης πρέπει να τεθεί στην πράξη, όχι φυσικά ως απόρριψη των ΓΤΟ και όχι ως αργή επεξεργασία από πλευράς αρχών, αλλά ως προσεκτική προσέγγιση του θέματος. Η άποψή μου είναι ότι πολλά μπορούν να ξεκαθαριστούν μέσω της ανοιχτής συζήτησης και με τους ενδιαφερόμενους πολίτες, χωρίς φυσικά να αποκαλυφθούν τα εμπορικά συμφέροντα, και μέσω μιας σχολαστικής και όσο το δυνατόν ταχύτερης επεξεργασίας από πλευράς αρχών.
<P>
Η Ομάδα των Φιλελευθέρων, όπως και άλλες ομάδες, είναι μοιρασμένη στη θέση της τόσο όσον αφορά την πρόταση της επιτροπής όσο και τις τροπολογίες. Προσωπικά ανήκω στην ομάδα που υποστηρίζει τον επταετή κανόνα της Επιτροπής, αλλά όχι την απλουστευμένη διαδικασία, όμως θα μπορούσε να γίνει λόγος για απλουστευμένη διαδικασία εάν είχαμε κατά νου την ανανέωση της άδειας διάθεσης προϊόντων στην αγορά, δηλαδή την παράταση των επτά ετών. Δεν είμαι υπέρ ούτε και της δυνατότητας να γίνεται πολυεθνική αίτηση σε αυτή τη χρονική στιγμή.
<P>
Ένα από τα προβλήματα τη περίπλοκης διαδικασίας είναι ότι οι αποφάσεις λαμβάνονται μέσω μιας διαδικασίας επιτροπολογίας, όπου το Κοινοβούλιο δεν έχει καμία δυνατότητα επιρροής, και έχουμε δει στο παρελθόν ότι αυτό προκαλεί συγκρούσεις αργότερα, και γι' αυτό θα ήταν καλό η διαδικασία να ξεκινούσε ήδη από τώρα. Ελπίζουμε ότι θα έχουμε τη δυνατότητα αύριο να βρούμε κάποια μορφή λογικής συνδιαλλαγής - κατά την άποψή μου με μια προθεσμία όσο το δυνατόν πιο περιορισμένη.

<SPEAKER ID=329 LANGUAGE="FR" NAME="Cabrol">
Κύριε Πρόεδρε, κυρία Επίτροπε, αγαπητοί μου συνάδελφοι, οι γενετικώς τροποποιημένοι οργανισμοί εντάσσονται στο σύνολο που θα χαρακτήριζα ως «νέοι επισιτιστικοί φόβοι». Αλλωστε, όλα γίνονται προκειμένου να δώσουν τροφή, αν μου επιτρέπετε την έκφραση, σε αυτούς τους φόβους, συμπεριλαμβανομένων και των όρων που χρησιμοποιούμε. Το ΓΤΟ θα έπρεπε μάλλον να αποκαλείται ΓΒΟ, γενετικώς βελτιωμένοι οργανισμοί, γιατί δημιουργούνται για να αποκτήσουμε ουσιαστικές και συμπληρωματικές ποικιλίες.
<P>
Δεύτερον, ο τίτλος της οδηγίας, «Σκόπιμη ελευθέρωση», αφήνει να εννοηθεί ένα αδίκημα που διαπράττεται σκόπιμα, ενώ, στην πραγματικότητα, πρόκειται για τη διάθεση στην αγορά κατόπιν πολύ αυστηρών ελέγχων οργανισμών ή προϊόντων τους, καθώς και της επιμελώς εξετασθείσας και μελετημένης έγκρισης για πειραματική καλλιέργεια των προϊόντων αυτών.
<P>
Όλοι αυτοί οι φόβοι οδηγούν όσους λαμβάνουν τις πολιτικές αποφάσεις να καλύπτονται πίσω από την ιερή και όσια αρχή της προφύλαξης, η οποία, εάν στην πραγματικότητα εφαρμοζόταν ευρέως, θα απαγόρευε κάθε επιστημονική πρόοδο που όμως ζητούν επιμόνως όλοι εκείνοι που θέλουν να βελτιώσουν τις ανέσεις τους και να θεραπεύσουν τους πόνους τους. Ως χειρούργος, εμένα η αρχή αυτή θα μου είχε απαγορεύσει να πιάσω ένα νυστέρι.
<P>
Τέλος, έλεος, ας μην χρησιμοποιούμε παντού και για οτιδήποτε τη λέξη «ηθική», που είναι πολύ της μόδας, δεδομένου ότι έχει μία πολύ συγκεκριμένη έννοια και μπορεί κάλλιστα να αντικατασταθεί στην πλειονότητα των περιπτώσεων από έναν όρο πολύ πιο κατάλληλο.
<P>
Όσον αφορά την συμπερίληψη στην οδηγία αυτή, όπως προτείνεται στην τροπολογία 22 η οποία καταργεί το έξοχο άρθρο 5, των φαρμακευτικών προϊόντων, τα οποία εξάλλου καλύπτονται ήδη από μια άλλη οδηγία, αυτή θα αποτελούσε θανάσιμο πλήγμα για την έρευνα νέων φαρμάκων που είναι, ωστόσο, τόσο απαραίτητα για τη θεραπεία πολλών και σοβαρών ασθενειών.
<P>
Επομένως, συμπερασματικά, υπό τον όρο να απαιτήσουμε: 1) έναν πλήρη φάκελο πληροφοριών πριν από οποιαδήποτε άδεια διάθεσης στην αγορά; 2) μία πολιτική υποχρεωτικής επισήμανσης; 3) δυνατότητα ανίχνευσης, παρακολούθησης και λεπτομερούς αξιολόγησης των πλεονεκτημάτων και των κινδύνων, πολύ περισσότερο από την αρχή της προφύλαξης σε κάθε στάδιο, την ευθύνη των παραγωγών για κάθε βλάβη που οφείλεται στους ανθρώπους και στα αγαθά, την άμεση διακοπή αυτής της διάθεσης στην αγορά σε περίπτωση κινδύνου, ας επιτρέψουμε την καλλιέργεια ΓΤΟ ενόψει της διάθεσής τους στο εμπόριο στο πλαίσιο της Ευρωπαϊκής Ένωσης, προκειμένου να μην επιβαρύνουμε τα κράτη μέλη μας και να μην ευνοήσουμε κάποιες χώρες όπως οι Ηνωμένες Πολιτείες, οι οποίες παράγουν και καταναλώνουν προϊόντα γενετικώς τροποποιημένα, προϊόντα που κατακλύζουν και που στο μέλλον θα κατακλύσουν όλο και περισσότερο την κοινοτική μας αγορά. Θα πρέπει βέβαια να συνεχίσουμε να εξασφαλίζουμε ότι τα προϊόντα αυτά δεν προκαλούν κινδύνους στην ανθρώπινη υγεία, ούτε στο περιβάλλον, βασιζόμενοι στις επαναλαμβανόμενες και τακτικές γνώμες των κατάλληλων και αρμοδίων επιστημονικών επιτροπών.

<SPEAKER ID=330 LANGUAGE="FR" NAME="Lannoye">
Κύριε Πρόεδρε, από το 1990, έτος έγκρισης της παρούσης οδηγίας, το περιεχόμενο έχει αλλάξει πάρα πολύ όσον αφορά τους γενετικώς τροποποιημένους οργανισμούς (ΓΤΟ) και την ελευθέρωσή τους.
<P>
Κατά πρώτον, η ανασφάλεια των επιστημόνων σχετικά με τη φύση και την εύρος των κινδύνων αυξάνει συνεχώς. Κατά δεύτερον, για ορισμένες κατηγορίες ΓΤΟ, η ύπαρξη ενδεχόμενων σοβαρών ή μη αντιστρέψιμων κινδύνων είναι αποδεδειγμένος. Τρίτον, και ας δυσαρεστηθεί ο κ. Cabrol, η αρχή της προφύλαξης έχει λάβει ένα τέτοιο νομικό και πολιτικό καθεστώς που την καθιστά βασική αρχή της ευρωπαϊκής νομοθεσίας. Πρέπει λοιπόν να προσαρμόσουμε την οδηγία σε αυτό το νέο πλαίσιο.
<P>
Η πρόταση της Επιτροπής, ωστόσο, δεν κινείται προς αυτήν την κατεύθυνση. Ανταποκρίνεται μάλλον σε μία βούληση να επιταχυνθούν οι διαδικασίες έγκρισης και να διευκολυνθεί το διεθνές εμπόριο. Στην ουσία, τίποτα δεν δικαιολογεί την υιοθέτηση μιας απλοποιημένης διαδικασίας για τη διάθεση στην αγορά νέων ΓΤΟ στη βάση μιας υποτιθέμενης ισοδυναμίας με τους υπάρχοντες ΓΤΟ. Αυτή η έννοια της ισοδυναμίας δεν έχει, ωστόσο, καμία σοβαρή επιστημονική βάση. Στην πραγματικότητα, η διαδικασία αυτή ανοίγει τον δρόμο σε μια αμοιβαία αναγνώριση των κανόνων, η οποία θα διευκολύνει την ταχύτατη είσοδο στην ευρωπαϊκή αγορά προϊόντων που ενεκρίθησαν στις Ηνωμένες Πολιτείες.
<P>
Στη συνέχεια, εκτιμούμε, πως ορισμένες κατηγορίες ΓΤΟ που παρουσιάζουν ιδιαίτερα αυξημένους κινδύνους για το περιβάλλον και την υγεία, θα πρέπει να καταργηθούν και όχι να ελευθερωθούν. Πρόκειται, κυρίως για τους οργανισμούς που έχουν ένα γονίδιο αντίστασης στα αντιβιοτικά, για αυτούς που ελευθερώνουν επικίνδυνες για τη χρήσιμη χλωρίδα τοξίνες και για όσους μπορεί να αναπτυχθούν με συγγενή άγρια ή καλλιεργούμενα είδη.
<P>
Έχουμε καταθέσει οχτώ βασικές τροπολογίες και ελπίζουμε πως το Σώμα θα τις λάβει υπόψην του. Η ψήφος της Ομάδας μας καθορίζεται από την τύχη που θα έχουν οι τρολολογίες.

<SPEAKER ID=331 LANGUAGE="NL" NAME="Blokland">
Κύριε Πρόεδρε, ορισμένοι ισχυρίζονται ότι, χωρίς γενετική τροποποίηση, η παγκόσμια παραγωγή τροφίμων δεν μπορεί να διατηρηθεί στο απαιτούμενο επίπεδο. Όταν ακούω τις δηλώσεις αυτές και σκέφτομαι ταυτόχρονα την ιστορία για το γονίδιο εξολοθρευτή, έχω σοβαρές επιφυλάξεις. Καθιστώντας το σπόρο άγονο, δυτικές επιχειρήσεις υποχρεώνουν τις αναπτυσσόμενες χώρες να εξαρτώνται από την εισαγωγή σιτηρών. Κατ'αυτό τον τρόπο, με τη χρήση γενετικώς τροποποιημένων οργανισμών, παρατείνεται η άδικη κατανομή των τροφίμων. Το παράδειγμα αυτό καθιστά σαφές ότι, η συζήτηση που διεξάγουμε για τους ΓΤΟ δεν πρέπει να περιοριστεί στις μακροπρόθεσμες επιπτώσεις για την υγεία και την ασφάλεια των καταναλωτών. Εάν το κάναμε αυτό θα αγνοούσαμε τα πιο σημαντικά ερωτήματα. Στην προκειμένη περίπτωση αντιμετωπίζουμε ένα ηθικό πρόβλημα.
<P>
Πιστεύω ότι ο κόσμος πλάστηκε από το Θεό. Για το λόγο αυτό απορρίπτω τον απλό υποβιβασμό των ζώων και των φυτών σε παραγωγικούς συντελεστές που μπορούμε να τροποποιούμε κατά βούληση. Εμείς οι άνθρωποι δεν είμαστε αφέντες, αλλά διαχειριστές. Αυτή είναι η αρχή στην οποία πρέπει να στηριχθούμε για να καθορίσουμε τη θέση μας όσον αφορά τη χρησιμοποίηση ΓΤΟ. Περισσότερο συγκεκριμένα, αυτό σημαίνει ότι θα πρέπει να τηρήσουμε με αυστηρότητα την αρχή της πρόνοιας. Ορθώς επισημαίνεται το θέμα αυτό από τον εισηγητή. Και εγώ προσωπικά, από ηθική άποψη, συμφωνώ απολύτως. Στην Επιτροπή Περιβάλλοντος προσπάθησα, με τροπολογίες που κατέθεσα, να διευρύνω το θέμα της αξιολόγησης του κινδύνου συμπεριλαμβάνοντας σ'αυτό ηθικές πτυχές. Δυστυχώς, οι προτάσεις μου δεν υποστηρίχθηκαν όσο θα έπρεπε.
<P>
Ευτυχώς όμως υπάρχουν και προτάσεις του εισηγητή, σύμφωνα με τις οποίες, όσοι έχουν ηθικές αντιρρήσεις, είναι ελεύθεροι να επιλέγουν προϊόντα που δεν περιλαμβάνουν ΓΤΟ. Τέλος, θεωρώ πάρα πολύ σκόπιμο να είναι οι καταναλωτές σε θέση να γνωρίζουν εάν ένα είδος περιλαμβάνει ΓΤΟ με την τοποθέτηση της κατάλληλης ετικέτας και πιστεύω ότι πρέπει να διατηρηθεί και μια τροφική αλυσίδα χωρίς ΓΤΟ.

<SPEAKER ID=332 LANGUAGE="DE" NAME="Graenitz">
Κύριε Πρόεδρε, υπάρχει μία ραιτορομανική παροιμία που προέρχεται από τα βουνά που βρίσκονται κοντά στην πατρίδα σας η οποία λέει Qui va prudan', va sicur' e lontan'. Στη γλώσσα μου αυτό σημαίνει πως όποιος βαδίζει με περίσκεψη, βαδίζει σίγουρα και φθάνει μακριά. Πιστεύω πως αυτό είναι ένα σύνθημα που έλαβε υπόψη στις προτάσεις του ο εισηγητής, τον οποίο θα ήθελα να ευχαριστήσω για την εργασία που κατέβαλε, καθιστώντας την πρόταση της Επιτροπής ακριβέστερη, προσεκτικότερη και ασφαλέστερη σε πολλά θέματα. Νομίζω επίσης πως είναι απαραίτητο να συνεχίσουμε με τον ίδιο τρόπο σε έναν τομέα όπου δεν διαθέτουμε ακόμα τις απαραίτητες εμπειρίες.
<P>
Δεν έχω τον χρόνο να αναφερθώ σε κάθε θέμα ξεχωριστά, και, ως εκ τούτου, θα ήθελα να σχολιάσω μερικά από αυτά που θεωρώ πολύ σημαντικά. Σημαντικότατο μου φαίνεται το γεγονός ότι θεμελιώνεται πάλι ρητώς η αρχή της προφύλαξης. Δεσμευόμαστε ως προς αυτήν - και πιστεύω πως αυτό ισχύει για κάθε νομοθεσία - επειδή θεμελιώσαμε την αρχή της προφύλαξης στη Συνθήκη του Αμστερνταμ.
<P>
Επίσης, βρίσκω πολύ σημαντικό το γεγονός ότι στην πρόταση αυτή του Κοινοβουλίου προβλέπονται περισσότερες δυνατότητες για ενημέρωση, για συμπερίληψη της κοινής γνώμης. Είναι επίσης πολύ σημαντικό το γεγονός ότι μπορούν να αναγνωρισθούν τα γενετικώς τροποποιημένα προϊόντα και οι γενετικώς τροποποιημένοι οργανισμοί με στόχο τη διευκόλυνση της επαναφοράς και την καλύτερη εκτίμηση του κινδύνου. Η εκτίμηση του κινδύνου των μακροπρόθεσμων συνεπειών θεμελιώνεται εξίσου όπως και η δυνατότητα που έχουν τα κράτη μέλη να κάνουν πρόσθετους ορισμούς για οικολογικά ευαίσθητες περιοχές.
<P>
Πολύ σημαντικό θεωρώ επίσης το γεγονός - και εδώ θα ήθελα να συμφωνήσω με την ερώτηση που έθεσε στην κ. Επίτροπο ο κ. εισηγητής - να μην υπάρξει μια απεριόριστη, αλλά μια περιορισμένη άδεια. Σε άλλους τομείς της περιβαλλοντικής νομοθεσίας αντιμετωπίζουμε το γεγονός να έχουν απεριόριστη έγκριση κάποιες εγκαταστάσεις και στη συνέχεια, σε μια χρονική στιγμή που ήδη έχουμε μια εντελώς διαφορετική νομοθεσία, να μπορούν να συνεχίζουν επί μακρόν με παλιές οριακές τιμές, χωρίς να χρειάζεται να προσαρμοστούν στο βαθμό εξέλιξης της τεχνολογίας. Ως εκ τούτου, πιστεύω πως είναι απαραίτητος ο περιορισμός. Μόνο που θα ήθελα πολύ να θέσω και εγώ στην κ. Επίτροπο την ερώτηση αν τα επτά έτη είναι το σωστό χρονικό διάστημα ή αν υπάρχει κάποιος άλλος λογικότερος αριθμός. Διότι στην πολιτική ενημέρωσης είναι σημαντικό να είμαστε σε θέση να πούμε στο κοινό, γιατί ψηφίζεται κάτι συγκεκριμένο κι όχι κάτι άλλο.
<P>
Ελπίζω πως στην αυριανή ψηφοφορία οι συνάδελφοι θα εγκρίνουν τις προτάσεις της Επιτροπής Περιβάλλοντος, ούτως ώστε να μπορέσουμε να υποβάλουμε στο Συμβούλιο μια πρόταση που θα λαμβάνει υπόψη εκείνο που εγγυάται αυτό το Κοινοβούλιο, δηλαδή την πρόληψη για τους πολίτες της Ευρώπης.

<SPEAKER ID=333 LANGUAGE="ES" NAME="Valverde Lσpez">
Κύριε Πρόεδρε, πιστεύω πως δεν μπορούμε να ξεχάσουμε πως αυτή η πρόταση αποτελεί τροποποίηση μιας άλλης προηγούμενης πρότασης, και επομένως υπάρχει ήδη μεγάλη σχετική εμπειρία στα κράτη μέλη καθώς και στην ίδια την Επιτροπή. Συνεπώς, πρέπει να αξιολογήσουμε ως θετικές κάποιες προτάσεις βελτίωσης των όσων υπήρχαν πριν, όπως είναι η υποχρεωτική παρακολούθηση των προϊόντων έπειτα από την εμπορία τους, όπως είναι η θέσπιση σαφών αρχών αξιολόγησης του κινδύνου, η ταξινόμηση των ελευθερώσεων πειραματικού τύπου, η βελτίωση των διοικητικών διαδικασιών, η διαφάνεια της διαδικασίας.
<P>
Όλες είναι βελτιώσεις και για αυτόν τον λόγο, δεν καταλαβαίνω καλά πολλές από τις τροπολογίες που υπεβλήθησαν στην Επιτροπή Περιβάλλοντος, οι οποίες μοιάζει να αντανακλούν έναν υπέρμετρο ζήλο για έλεγχο.
<P>
Η βιοτεχνολογία εν γένει και οι τεχνικές γενετικής επέμβασης αποτελούν μεγάλη ελπίδα για την ανθρωπότητα και όχι απειλή, και αυτό είναι το μήνυμα που πρέπει να φτάσει σε όλη την κοινωνία. Πρέπει δε να ξεριζώσουμε κάθε ίχνος τέτοιας μη επιστημονικής νοοτροπίας όσον αφορά αυτό το θέμα.
<P>
Ούτε βέβαια μπορούμε να δεχτούμε πως υπάρχει πρόθεση αμφίεσης πολιτικών φονταμενταλισμών ως θέματα ηθικής δεοντολογίας. Δεν μπορούμε να ξεχάσουμε πως οι νόμοι που διέπουν τα διπλώματα ευρεσιτεχνίας ήδη λαμβάνουν υπόψη την ηθική διάσταση και την δημόσια τάξη πριν από την παραχώρηση ενός διπλώματος ευρεσιτεχνίας και πως τα κοινωνικοοικονομικά κριτήρια τα θέτουμε πάντα στο περιθώριο στην έγκριση της διάθεσης οποιουδήποτε προϊόντος. Πρόκειται για καθαρό πολιτικό βολονταρισμό.
<P>
Έπειτα από όλα όσα έχουν ειπωθεί, είναι σαφές πως υποστηρίζω τα βασικά σημεία της πρότασης της Επιτροπής, η οποία είναι κατά τη γνώμη μου ισορροπημένη, και πως θα καταψηφίσω πολλές από τις τροπολογίες που έχουν υποβληθεί.

<SPEAKER ID=334 LANGUAGE="EN" NAME="Teverson">
Κύριε Πρόεδρε, χαιρετίζω ολόκαρδα τις αυστηρότερες ρυθμίσεις που εισάγει αυτή η νέα οδηγία. Αντιμετωπίζει έναν αριθμό σημαντικών θεμάτων όπως και η έκθεση του κυρίου Bowe. Εντούτοις, στερείται ενός βασικού στρατηγικού σημείου και αυτό προκύπτει από το γεγονός ότι οι Ευρωπαϊοι πολίτες ανησυχούν πολύ περισσότερο για τους ΓΤΟ και τις δυνητικές επιπτώσεις τους απ' ότι άλλοι πληθυσμοί, ιδίως στη Βόρειο Αμερική. Αυτό που λείπει από τις συστάσεις εδώ, και από την οδηγία, είναι οι διατάξεις σχετικά με την εφαρμογή από τα κράτη-μέλη μορατόριουμ που δεν βασίζονται απαραίτητα σε αυστηρή υφιστάμενη επιστημονική γνώμη. Αυτό που θα ήθελα να δω, ασφαλώς στη δεύτερη ανάγνωση αυτής της οδηγίας, είναι διάταξη σχετικά με την προώθηση τουλάχιστον από τα κράτη-μέλη μορατόριουμ για πέντε έτη ενώ αυτή η έρευνα θα λαμβάνει χώρα.

<SPEAKER ID=335 LANGUAGE="EN" NAME="Hyland">
Κύριε Πρόεδρε, σας ευχαριστώ που μου δίνετε την ευκαιρία να συμβάλλω και εγώ κατά τι σε αυτήν την συζήτηση. Η γενετική έρευνα έχει πολλά να προσφέρει στην ανθρωπότητα με το μετριασμό των ασθενειών, τη βελτίωση της ασφάλειας και της ποιότητας των τροφίμων και τη συμβολή της στην περιβαλλοντική προστασία. Εύλογα γεννώνται προβληματισμοί σχετικά με αυτήν την νέα και αναπτυσσόμενη επιστήμη, όπως η έλλειψη επισήμανσης των προϊόντων, οι περιβαλλοντικές επιπτώσεις, οι αντιβιοτικοί δείκτες που χρησιμοποιούνται στη διαδικασία επιλογής όπως και δεοντολογικοί, ηθικοί και κοινωνικοί προβληματισμοί. Αυτά τα θέματα χρήζουν συζήτησης και τόσο οι καταναλωτές όσο και το κοινό έχουν δίκιο να είναι επιφυλακτικοί.
<P>
Ως προς το θέμα της ασφάλειας των τροφίμων, επαναλαμβάνω την άποψή μου ότι μόνον μετά από τις πιο αυστηρές δοκιμές θα πρέπει τα γενετικά τροποποιημένα τρόφιμα ή συστατικά τροφίμων να επιτρέπεται να εισαχθούν στην τροφική αλυσίδα και τότε μόνον με λεπτομερή πληροφόρηση του καταναλωτή. Στον καταναλωτή πρέπει να παρέχεται πάντοτε μία σαφής επιλογή.
<P>
Θα ήταν λάθος, όμως, να στερηθεί η γεωργία τα οφέλη της σύγχρονης έρευνας. Κάτι τέτοιο θα «έδενε τα χέρια» της βιομηχανίας σε μια εποχή που, για παράδειγμα, η χώρα μου η Ιρλανδία, ως ένα γεωργικό εξαγωγικό έθνος, πρέπει να καθίσταται ολοένα και πιο ανταγωνιστική. Η επιλεκτική χρήση της γενετικής έρευνας θα βοηθήσει στην ανάπτυξη της πράσινης εικόνας της χώρας μου και θα οδηγήσει σε μείωση της χρήσης των λιπασμάτων και των παρασιτοκτόνων.

<SPEAKER ID=336 LANGUAGE="DE" NAME="Breyer">
Κύριε Πρόεδρε, χάρηκα πολύ για το γεγονός ότι ο κ. Bowe μάς ακολούθησε όσον αφορά το ζήτημα της ευθύνης. Όμως ελπίζω πως δεν έχω λόγο να δυσπιστώ, αφού άκουσα τη συμβολή του κ. Liese και την προκαταρκτική του διαπραγμάτευση. Ελπίζω να μην παραιτηθούμε από το πιστοποιητικό ασφάλισης, διότι τότε δεν έχει νόημα η ευθύνη. Όλοι θα μας θεωρούσαν τρελλούς αν λέγαμε αύριο πως επιτρέπεται στους οδηγούς να κυκλοφορούν χωρίς πιστοποιητικό ασφάλισης. Για μια τεχνολογία που ενέχει κινδύνους είναι ακόμα πιο παράλογο να απαιτείται μόνον η ευθύνη, χωρίς να καθίσταται υποχρεωτικό το πιστοποιητικό ασφάλισης.
<P>
Ελπίζω πως αύριο θα έχουμε μία ψηφοφορία κατά την οποία θα αποδειχθεί η υπευθυνότητα του Ευρωπαϊκού Κοινοβουλίου, μία πραγματική λυδία λίθος. Χάρηκα επίσης και για το γεγονός ότι μόλις τώρα προβλήθηκε και το αίτημα, να πρέπει να παρέχεται η δυνατότητα να θέτουν μορατόρια τα κράτη μέλη. Αυτή ακριβώς ήταν η τροπολογία που καταθέσαμε, μάταια δυστυχώς, στην Επιτροπή Περιβάλλοντος, Δημόσιας Υγείας και Προστασίας των Καταναλωτών. Ελπίζουμε πως θα μπορέσετε να την εγκρίνετε αύριο. Ελπίζω αύριο να δώσουμε το μήνυμα ότι λαμβάνουμε στα σοβαρά τα ανησυχητικά πορίσματα της επιστήμης. Μια απλουστευμένη διαδικασία είναι ασύγγνωστη, όπως ακριβώς και η κατηγορία (Ι) καθώς και η πολυκρατική διαδικασία.
<P>
Αυτό όμως που εγώ θεωρώ ως το αποκορύφωμα της ανευθυνότητας είναι να τίθεται μια δωδεκαετής προθεσμία, όταν υπάρχουν ενδοιασμοί. Αυτό είναι καθαρός κυνισμός και σημαίνει βέβαια ότι βασικά ανακηρύσσουμε πειραματόζωα τον άνθρωπο και τη φύση! Για μας είναι πολύ σημαντικό να θεσπισθεί μια απαγόρευση της αντοχής στα αντιβιοτικά, διότι διαφορετικά θα βιώσουμε μια καταστροφή στις θεραπείες, καθώς και να μεριμνήσουμε ώστε να μην επιτραπεί πραγματικά η περαιτέρω παραγωγή φυτών υψηλού κινδύνου, δηλαδή φυτών που έχουν την ικανότητα διάδοσης γονιδίων στο περιβάλλον...
<P>
Ο Πρόεδρος αφαιρεί το λόγο από την ομιλήτρια

<SPEAKER ID=337 NAME="Τρακατέλλης">
Κύριε Πρόεδρε, οι εφαρμογές των γενετικά τροποποιημένων οργανισμών είναι ευρύτατες σε σημαντικούς τομείς της ανθρώπινης ζωής, από την ιατρική και την προστασία του περιβάλλοντος μέχρι τη γεωργία και τη διατροφή. Είναι φυσικό, όμως, να διερωτάται ο πολίτης πώς μπορούμε να διασφαλίσουμε ότι ο ρυθμός αυτής της εκρηκτικής προόδου δεν θα ξεπεράσει την ικανότητά μας να ρυθμίζουμε τα ζητήματα που ανακύπτουν, περιφρονώντας συγχρόνως την ασφάλεια της κοινωνίας και των οικοσυστημάτων.
<P>
Συνεκτιμώντας όλους αυτούς τους παράγοντες, η Κοινότητα εξέδωσε την οδηγία 90/220 που εφαρμόσθηκε για πρώτη φορά το 1991. Ωστόσο, η εμπειρία επέβαλε την αναθεώρησή της. Σήμερα είμαστε εν όψει της ψήφισης από το Κοινοβούλιο της αναθεωρημένης οδηγίας και επ'αυτού θα ήθελα να ευχαριστήσω και τον εισηγητή μας, τον κ. Bowe, για την εργασία την οποία κατέβαλε.
<P>
Με δύο τροπολογίες μου θέλησα να διευκρινίσω τη σχέση του ανθρώπου με τους γενετικά τροποποιημένους οργανισμούς, κι αυτό γιατί ο ορισμός του οργανισμού στο κείμενο της Ευρωπαοκής Επιτροπής είναι διατυπωμένος κατά τέτοιο τρόπο ώστε να περιλαμβάνει και τον άνθρωπο. Οι τροπολογίες μου 9 και 10 διευκρινίζουν αυτό το σημείο και επιτρέπουν τη χρήση των ανθρώπινων γονιδίων για μεταφορά και δημιουργία γενετικώς τροποποιημένων οργανισμών, ώστε να μπορούμε να παράγουμε χρήσιμες ουσίες, όπως ανθρώπινη ινσουλίνη και πολλά άλλα ανθρώπινα βιομόρια. Παράλληλα, με τη δεύτερη τροπολογία μου, απέκλεισα τον άνθρωπο ως δέκτη γενετικών υλικών, πράγμα που θα οδηγούσε στη δημιουργία γενετικά τροποποιημένων ανθρώπων, γεγονός το οποίο δεν μπορεί να γίνει αποδεκτό για επιστημονικούς, ηθικούς, κοινωνικούς και νομικούς λόγους.
<P>
Πρέπει να συνειδητοποιήσουμε ότι οι γενετικά τροποποιημένοι οργανισμοί και η βιοτεχνολογία δεν είναι ούτε οικονομική ούτε οικουμενική πανάκεια ούτε το κουτί της Πανδώρας. Σίγουρα, όμως, είναι μία δύναμη, δύναμη η οποία μας προσφέρει απίθανες ευκαιρίες αν τη χειριστούμε με σύνεση και υπευθυνότητα. Δίνει ευκαιρίες για να καταπολεμήσουμε πιο αποτελεσματικά σε όλο τον κόσμο την καταστροφή που προκαλούν στο περιβάλλον οι κάθε μορφής ρυπογόνες δράσεις, τη δυστυχία που φέρνουν οι αρρώστιες στον άνθρωπο και την εξαθλίωση που προκαλεί η πείνα στην κοινωνία.

<SPEAKER ID=338 LANGUAGE="SV" NAME="Lindqvist">
Κύριε Πρόεδρε, μπορώ να βρώ έναν αριθμό βασικών αιτημάτων για τους γενετικώς τροποποιημένους οργανισμούς. Κατ' αρχάς, τα αιτήματα για καθαρές τροφές αυξάνονται. Οι άνθρωποι συνειδητοποιούνται περισσότερο και γίνονται συζητήσεις για τα αντιβιοτικά, τη σαλμονέλα και τα προσθετικά.
<P>
Δεύτερον, ο καταναλωτής πρέπει να μπορεί να επιλέγει&#x02D9; αυτός επιλέγει. Γι' αυτόν τον λόγο, απαιτείται μία γενικευμένη σήμανση. Αυτή είναι μία απολύτως βασική προϋπόθεση.
<P>
Τρίτον, πρέπει να υπάρχουν δεοντολογικές και περιβαλλοντικές μελέτες επιπτώσεων. Πρέπει να υπάρχει η δυνατότητα απαγόρευσης σπόρων οι οποίοι έχουν αποκτήσει αντοχή στα εντομοκτόνα.
<P>
Τέταρτον, απαιτούνται κοινοτικοί και διεθνείς κανονισμοί για τις προϋποθέσεις που πρέπει να τεθούν για την ελευθέρωση. Φυσικά, αυτοί οι κανονισμοί πρέπει να έχουν μία χρονική προθεσμία καθώς και να υπάρχουν κανονισμοί για την ευθύνη του παραγωγού.
<P>
Έτσι, λοιπόν, φθάνω στο τελευταίο σημείο, δηλ. ότι τα κράτη μέλη πρέπει να έχουν το δικαίωμα να έχουν δικούς τους, αυστηρότερους, κανονισμούς και να έχουν δικαίωμα να προηγούνται π.χ. μέσω δικαιοστασίων.

<SPEAKER ID=339 LANGUAGE="EN" NAME="Jackson">
Κύριε Πρόεδρε, καλοσωρίζω την έκθεση Bowe και συγχαίρω τον εισηγητή, ο οποίος εργάστηκε πολύ σκληρά για την κατάρτιση αυτής της έκθεσης.
<P>
Είναι προφανώς πολύ σημαντικό να εφαρμόσουμε νομοθεσία την οποία θα εμπιστεύονται οι Ευρωπαίοι. Είμαι ένας από εκείνους που θεωρούν ότι η πρόοδος στη γενετική τροποποίηση έχει τεράστια δυνητικά οφέλη για την ανθρωπότητα. Εντούτοις, τους τελευταίους μήνες και τα τελευταία έτη οι φωνές που καλούν σε προσοχή και σύνεση ηχούν δυνατότερα από εκείνες που επισημαίνουν τα πλεονεκτήματα. Βεβαίως, οι πολιτικοί δεν θα πρέπει ποτέ απλώς να αντιδρούν στην πιο μεγαλόφωνη ομάδα πίεσης, αλλά η ανησυχία του κοινού σχετικά με τους ΓΤΟ έχει ενταθεί σε τέτοιο βαθμό, που πολύ δύσκολα πλέον βρίσκει κανείς αγρότες στη χώρα μου που να είναι έτοιμοι να πραγματοποιήσουν αυτές τις δοκιμαστικές καλλιέργειες στη γη τους.
<P>
Δυστυχώς για τους επιστήμονες που απασχολούνται στην έρευνα των ΓΤΟ, το κοινό έχει ακούσει σχετικά λιγότερα για τα οφέλη της τεχνολογίας των ΓΤΟ και πολλά σχετικά με τα δυνητικά μειονεκτήματα. Πρόκειται για μία ελλειπή ανάπτυξη αυτού του θέματος την οποία οι επιστήμονες θα πρέπει να αποκαταστήσουν στο κοινό.
<P>
Η οδηγία που έχουμε ενώπιόν μας βρίσκεται στη σωστή κατεύθυνση και πιστεύουμε ότι εν πολλοίς επιτυγχάνει τη σωστή ισορροπία μεταξύ της ελευθερίας των επιστημόνων να καινοτομούν και να εμπορεύονται το προϊόν της καινοτομίας τους και του δικαιώματος των κρατικών αρχών να επιμένουν στο θέμα της ασφάλειας.
<P>
Συμφωνώ με τον κύριο Liese ότι η επταετής περίοδος άδειας είναι δυσάρεστα αυθαίρετη. Εάν υπάρχουν αμφιβολίες σχετικά με οποιοδήποτε γενετικά τροποποιημένο υλικό, τότε ασφαλώς δεν θα πρέπει να επιτρέπεται η ελευθέρωσή του εξαρχής. Υπάρχουν, όμως, ορισμένες τροπολογίες - για παράδειγμα η τροπολογία 68 - που καλούν σε περισσότερη προσοχή και την οποία εμείς οι Βρετανοί Συντηρητικοί, θέλουμε να υποστηρίξουμε. Σε αυτό θα υποστηρίξουμε τη φωνή του αρχηγού του κόμματός μας στην Βουλή των Κοινοτήτων που πρόσφατα μίλησε υπέρ ενός μορατόριουμ τριών ετών στην εμπορική απελευθέρωση γενετικά τροποποιημένων καλλιεργειών μέχρις ότου διεξαχθεί πιο εκτεταμένη έρευνα στις συνέπειες τέτοιων ελευθερώσεων, ειδικά για τη βιοποικιλότητα. Περιέργως, η βρετανική κυβέρνηση, την οποία δυστυχώς ο κύριος Bowe δεν κοσμεί, αγνόησε τις συμβουλές του δικού της φορέα προστασίας της φύσης - Αγγλική Φύση - αρνούμενη να συμφωνήσει σε ένα τέτοιο μορατόριο. Ακόμα πιο παράδοξο είναι το γεγονός ότι, όπως υποπτευόμαστε, ο κύριος Bowe και ο κύριος Collins, ήταν σχεδόν έτοιμοι να υποστηρίξουν αυτό το μορατόριο πριν οι φωνές τους παύσουν μετά από ένα τηλεφώνημα από το Λονδίνο. Αυτή είναι η τύχη της αρχής στο Νέο Βρετανικό Εργατικό Κόμμα.

<SPEAKER ID=340 LANGUAGE="EN" NAME="Bowe">
Κύριε Πρόεδρε, θα ήθελα να παρέμβω επί προσωπικού, βάσει του άρθρου 108.
<P>
Ακουσα με προσοχή τι είπαν οι άλλοι συνάδελφοι σχετικά με το θέμα του μνημονίου. Θα πρέπει πρώτα απ' όλα να πω ότι ο Πρόεδρος της Επιτροπής Περιβάλλοντος, Δημόσιας Υγείας και Προστασίας των Καταναλωτών και εγώ προσωπικά, ως εισηγητής, υπογράψαμε ένα αίτημα προς την Επιτροπή να εξετάσει το ενδεχόμενο κατάρτισης κάποιου μνημονίου μέχρι να εφαρμοσθεί η νέα πρόταση που συζητάμε σήμερα και να εισαχθούν οι κατάλληλες διασφαλίσεις. Εντούτοις, υπήρξε αναφορά σε ένα μνημόνιο στις τροπολογίες της κυρίας Breyer, εξ ονόματος της Ομάδας των Πρασίνων. Ελπίζω να μπορεί κάποιος να μου προσδιορίσει στις οκτώ τροπολογίες που κατέθεσε η κυρία Breyer εκείνη που ζητά ένα μνημόνιο. Μου φαίνεται ότι σε καμία από τις τροπολογίες δεν αναφέρεται κάτι τέτοιο και δεν καταλαβαίνω γιατί λέει ότι υπάρχει αναστολή, εφόσον δεν υπάρχει.
<P>
Τέλος, θα ήθελα να πω το εξής: εκπλήσσομαι πολύ με τις παρατηρήσεις της κυρίας Breyer όπου η ανώτατη χρονική περίοδος των 12 ετών περιγράφεται ως κάτι το φοβερό, αφού η τροπολογία 75, που κατέθεσε η ίδια η Ομάδα της, απαιτεί μέγιστη χρονική περίοδο 12 ετών!

<SPEAKER ID=341 LANGUAGE="DE" NAME="Breyer">
Κύριε Πρόεδρε, σχετικά με τα 12 έτη: η επιτροπή ζήτησε 12 έτη, εάν υπάρχουν ενδοιασμοί για την ασφάλεια. Απορώ που το επιδοκιμάζει ο κ. Liese, διότι είναι κυνικό να λέω πως διαθέτω προϊόντα στην αγορά για τα οποία γνωρίζω εκ των προτέρων πως είναι αμφίβολης ποιότητας. Με αυτό καθιστώ πειραματόζωα τους ανθρώπους και τα ζώα. Αυτό που θα θέλαμε θα ήταν σχέδια παρακολούθησης πριν τα επτά έτη, δηλαδή θα θέλαμε να τεθεί μια προθεσμία, ορίζοντας όμως ήδη πρώτα τα σχέδια παρακολούθησης. Κατά τα άλλα, καταθέσαμε πολλές τροπολογίες στην Επιτροπή Περιβάλλοντος, Δημόσιας Υγείας και Προστασίας των Καταναλωτών, και μάλιστα με τρεις διαφορετικούς τρόπους όσον αφορά το μορατόριουμ της ελευθέρωσης. Το απέρριψε η Ομάδα του Ευρωπαϊκού Σοσιαλιστικού Κόμματος. Καταθέσαμε τώρα την τροπολογία 77, η οποία ανατρέπει το βάρος απόδειξης, δηλαδή ότι πρέπει να αποδείξει το αντίθετο η Επιτροπή.

<SPEAKER ID=342 NAME="Πρόεδρος">
Κυρία μου, δεν πρόκειται για προσωπική υπόθεση. Είμαι συνεπώς υποχρεωμένος να σας αφαιρέσω το λόγο.

<SPEAKER ID=343 NAME="Bjerregaard">
Κύριε Πρόεδρε, δεν είναι φυσικά πρώτη φορά που έχω την ευκαιρία να συζητήσω με το Κοινοβούλιο για το θέμα των ΓΤΟ. Το έχουμε συζητήσει επανειλημμένες φορές διασαφηνίζοντας τον τομέα όλο και περισσότερο κάθε φορά, και τώρα φτάσαμε επιτέλους σε νομοθεσία. Θα ήθελα να ευχαριστήσω τους εισηγητές και τις επιτροπές που ασχολήθηκαν με το θέμα και ειδικά τον κ. Bowe της Επιτροπής Περιβάλλοντος, Δημόσιας Υγείας και Προστασίας των Καταναλωτών.
<P>
Η οδηγία που συζητάμε σήμερα επιχειρεί - όπως επισημάνθηκε και κατά τη συζήτηση σήμερα - να καταστήσει τη διαδικασία λήψης αποφάσεων αποτελεσματικότερη και διαφανέστερη ενώ παράλληλα να διασφαλίσει υψηλό επίπεδο προστασίας της υγείας και του περιβάλλοντος. Κατ' αυτόν τον τρόπο η οδηγία καλώς εχόντων των πραγμάτων θα αυξήσει μακροπρόθεσμα την εμπιστοσύνη του πληθυσμού στη νομοθεσία που θα διέπει τον εν λόγω τομέα και νομίζω εξάλλου ότι αυτό είναι ένα κομβικής σημασίας σημείο. Σύμφωνα με την αρχή της προφύλαξης στον τομέα της δημόσιας υγείας και του περιβάλλοντος η πρόταση της Επιτροπής στοχεύει κατ' αρχάς στην εντατικοποίηση της περιβαλλοντικής εκτίμησης κινδύνων που πρέπει να γίνεται προτού δοθεί άδεια για ελευθέρωση των ΓΤΟ, και δεύτερον στη βελτίωση των δυνατοτήτων αναγνώρισης και ελέγχου των ΓΤΟ ώστε οι αρμόδιες αρχές να μπορούν να αντιδρούν στιγμιαία και κατάλληλα σε περιπτώσεις σοβαρού κινδύνου.
<P>
Βάσει αυτού χαίρομαι που διαπιστώνω ότι πολλές από τις υποβληθείσες τροπολογίες βελτιώνουν και διασαφηνίζουν την πρόταση της Επιτροπής. Σε πολλές περιπτώσεις μπορούμε να χρησιμοποιήσουμε το σκεπτικό ορισμένων τροπολογιών του Κοινοβουλίου. 44 από τις 100 τροπολογίες γίνονται λοιπόν δεκτές πλήρως, εν μέρει ή κατ' αρχήν. Μεταξύ άλλων, οι τροπολογίες που στοχεύουν στην εισαγωγή μέσων για την αναγνώριση των γενετικώς τροποποιημένων οργανισμών, θα διευκολύνουν αλλά δεν θα αποδυναμώσουν τα μέτρα ελέγχου και εξέτασης. Η Επιτροπή θα ήθελε ωστόσο να διατυπώσει τις τροπολογίες αυτές ελαφρώς διαφορετικά και θα θέλαμε επίσης να τις τοποθετήσουμε κάπως διαφορετικά στο κείμενο, ώστε να ταιριάζουν καλύτερα με το υπόλοιπο κείμενο.
<P>
Η πρόταση επιχειρεί να αντιμετωπίσει την αυξανόμενη δυσπιστία του πληθυσμού για τη βιοτεχνολογία, πράγμα στο οποίο αναφέρθηκαν όλοι οι ομιλητές. Η Επιτροπή δεν μπορεί συνεπώς να δεχτεί τις τροπολογίες που αλλάζουν την ισορροπία και αποδυναμώνουν το δίχτυ ασφαλείας που περιέχει η πρόταση, όπως την αρχή ότι η άδεια θα είναι χρονικά περιορισμένη. Με την εν λόγω αρχή σε ισχύ, όλες οι νέες πληροφορίες θα συνυπολογίζονται και οι όροι θα μπορούν λοιπόν να αλλάζουν βάσει των γνώσεων που έρχονται στην επιφάνεια κάθε φορά. Προτείναμε μια επταετή περίοδο. Ο κ. Bowe ήταν της γνώμης ότι είναι ο αγαπημένος μου αριθμός, αλλά και άλλοι ρώτησαν γιατί τα χρόνια να είναι επτά. Είναι σαφές ότι υπάρχουν πολλές και διάφορες δυνατότητες με επιχειρήματα υπέρ της μίας ή της άλλης. Εμείς το είδαμε ως συνυπολογισμό της συνήθους διάρκειας ζωής των γενετικώς τροποποιημένων προϊόντων αφενός, των προτεινόμενων μέτρων παρακολούθησης αφετέρου, αλλά και της ανάγκης οι διοικητικές διαδικασίες που διέπουν την εν λόγω οδηγία σύμφωνα με την αρχή της προφύλαξης να είναι σαφείς, πρακτικές και επιστημονικά βάσιμες. Θα ήθελα επίσης να προσθέσω ότι προσωπική μου άποψη είναι ότι η επταετής περίοδος δεν πρέπει να παραταθεί, δηλαδή θέλω να πω ότι απορρίπτω μια σειρά τροπολογιών, ήτοι τις 41, 45, 46 και 75. Υπό το πρίσμα των συζητήσεων που διεξήχθησαν στα διάφορα θεσμικά όργανα των Κοινοτήτων η Επιτροπή μπορεί να δεχτεί έναν προαιρετικό χρονικό περιορισμό της ανανέωσης των αδειών. Επομένως η Επιτροπή δεν μπορεί να δεχτεί την τροπολογία 24, η οποία στοχεύει στην εισαγωγή σιωπηρής συναίνεσης στη διαδικασία ελευθέρωσης για ερευνητικούς σκοπούς της κατηγορίας 1. Κατά την άποψη της Επιτροπής η αρχή της προφύλαξης σημαίνει ότι, σε όλες τις περιπτώσεις για την ελευθέρωση στο περιβάλλον πρέπει να προαπαιτείται ρητή γραπτή άδεια.
<P>
Η σήμανση είναι ένα από τα μέσα που δημιουργούν διαφάνεια και ελαττώνουν τις επιφυλάξεις του πληθυσμού. Η πρόταση απαιτεί λοιπόν σήμανση όλων των γενετικώς τροποποιημένων οργανισμών που διατίθενται στην αγορά. Εάν υπάρχουν αμφιβολίες τότε η σήμανση πρέπει να αναγράφει ότι τα προϊόντα «ίσως περιέχουν γενετικώς τροποποιημένους οργανισμούς». Αν θεσπίσουμε ένα καθεστώς, σύμφωνα με το οποίο δεν θα απαιτείται σήμανση εντός ενός δεδομένου πλαισίου, οι επιχειρήσεις που παράγουν γενετικώς τροποποιημένους οργανισμούς δεν θα έχουν τις πληροφορίες που χρειάζονται ώστε να μπορούν να τηρούν τις αυστηρές απαιτήσεις σήμανσης που καθορίζει η νομοθεσία για τα προϊόντα. Ως εκ τούτου, η Επιτροπή αδυνατεί να δεχθεί τις τροπολογίες 37, 67 και 76.
<P>
Ένα άλλο σημαντικό θέμα είναι η ευθύνη των κρατών μελών σε σχέση με τις αποφάσεις έγκρισης των προϊόντων. Η Επιτροπή πρότεινε να αλλάξει η διαδικασία επιτροπής ώστε να δοθεί μεγαλύτερη επιρροή στο Συμβούλιο. Η συμμετοχή του Ευρωπαϊκού Κοινοβουλίου στη διαδικασία επιτροπής γίνεται τώρα βάσει της συμφωνίας για το modus vivendi και θα τυποποιηθεί - θέλω να πιστεύω - με μια απόφαση για τη νέα διαδικασία επιτροπής. Ως εκ τούτου η Επιτροπή δεν μπορεί σε αυτό το στάδιο να κάνει δεκτή την τροπολογία 55, που στοχεύει στην εισαγωγή αλλαγών στη διαδικασία επιτροπής 3 Β. Οι τροπολογίες 36 και 80 ενισχύουν τη συνοχή της συγκεκριμένης οδηγίας και της νομοθεσίας για τα προϊόντα και, επομένως, εξασφαλίζουν ότι όλη η νομοθεσία πλαίσιο για τη βιοτεχνολογία θα εμπεριέχει περιεκτική περιβαλλοντική εκτίμηση των κινδύνων. Συνεπώς, οι εν λόγω τροπολογίες γίνονται δεκτές κατ' αρχήν μετά από μικρές διορθώσεις. Αντιθέτως η Επιτροπή δεν μπορεί να δεχτεί την κατάργηση ή την αλλαγή του άρθρου 5 όπως προτείνεται στις τροπολογίες 2, 22 και 98. Το θέμα που αφορά τη liability στις τροπολογίες 7, 56 και 95 είναι αυτό τον καιρό υπό συζήτηση στην Επιτροπή, η οποία στοχεύει να υποβάλει λευκή βίβλο για τη liability . Έχουν γίνει σπουδαία βήματα προόδου στον προκείμενο τομέα, και η Επιτροπή θα υποβάλει φυσικά τη λευκή βίβλο της το συντομότερο δυνατόν. Δεν μπορούμε να δεχτούμε τις τροπολογίες 19, 21 και 51, οι οποίες στοχεύουν στη ρύθμιση της εισαγωγής και εξαγωγής γενετικώς τροποποιημένων οργανισμών. Οι εν λόγω τροπολογίες θα προκαταβάλουν την τελική διαμόρφωση του πρωτοκόλλου για τη βιοασφάλεια που είναι αντικείμενο διαπραγμάτευσης αυτή τη στιγμή.
<P>
Θα ήθελα επίσης να επισημάνω τις τροπολογίες 27, 29 και 32 για τη δημόσια διαβούλευση σε σχέση με την ελευθέρωση για ερευνητικούς λόγους. Η Επιτροπή μπορεί να δεχτεί κατ' αρχήν τις συγκεκριμένες τροπολογίες, αλλά θα θέλαμε να επαναδιατυπωθούν, ώστε να είναι σύμμορφες με τη Συνθήκη του Arhus για τη συμμετοχή του κοινού στη διαδικασία λήψης αποφάσεων. Οι τροπολογίες 6 και 54 γίνονται δεκτές κατ' αρχήν, αφού επιβεβαιώνουν ότι το Συμβούλιο και το Ευρωπαϊκό Κοινοβούλιο μπορούν να ζητούν από την Επιτροπή να συμβουλεύεται την Επιτροπή Ηθικής για γενικά θέματα ηθικής τάξης σε συνάρτηση με την ελευθέρωση γενετικώς τροποποιημένων οργανισμών.
<P>
Εν κατακλείδι θα ήθελα να υπογραμμίσω ότι εκτός από το θέμα της χρονικά περιορισμένης άδειας, οι τροπολογίες που η Επιτροπή αποδέχτηκε πλήρως, εν μέρει ή κατ' αρχήν οδήγησαν σε σαφή βελτίωση της ποιότητας της πρότασης. Ένα παράδειγμα αυτού είναι η τροπολογία 14, η οποία διευκολύνει τον έλεγχο και την ανίχνευση των ΓΤΟ. Η δική μου γνώμη είναι ότι οι τροπολογίες διασαφήνισαν και συγκεκριμενοποίησαν το κείμενο της Επιτροπής και ότι θα συμβάλουν στη δημιουργία ενός λογικού και εφαρμόσιμου πλαισίου για την επίτευξη του υψηλού επιπέδου προστασίας που επιθυμούμε όλοι μας όσον αφορά την ελευθέρωση των ΓΤΟ στο περιβάλλον.

<SPEAKER ID=344 LANGUAGE="DE" NAME="Breyer">
Κύριε Πρόεδρε, δεν νομίζω πως γίνεται να παρουσιάζεται ενώπιόν μας εδώ και έξι χρόνια η Επιτροπή, ισχυριζόμενη πως θα υπάρξει προσεχώς μια Λευκή Βίβλος για την ευθύνη. Πριν από έναν ακριβώς χρόνο συζητήσαμε για την οδηγία 90/219. Εδώ είχαμε ζητήσει και τη θέσπιση μιας ευθύνης. Η κ. Επίτροπος είπε πως θα υποβληθεί μια Λευκή Βίβλος σε διάστημα ολίγων εβδομάδων. Μια Λευκή Βίβλος δεν αποτελεί όμως οδηγία. Παρήλθαν έξι έτη από την Πράσινη Βίβλο. Κυρία Επίτροπε, αρχίζω να πιστεύω πως αυτό που κάνετε εδώ αποτελεί προσβολή της νοημοσύνης μας! Αρνείστε την ευθύνη, βαυκαλίζοντάς μας εδώ και έξι χρόνια με μια οριζόντια οδηγία.
<P>
Θα ήθελα πολύ να μου πείτε τώρα δεσμευτικά γιατί μας λέτε διαρκώς ψέμματα και προπάντων, γιατί είπατε πως θα αποκτούσαμε μια Λευκή Βίβλο σε λίγες εβδομάδες, και γιατί συνεχίζετε τώρα να μας ξεγελάτε με απατηλές υποσχέσεις, ενώ δεν πρόκειται να έχουμε καμία οδηγία για πολύ καιρό ακόμα. Αυτό σημαίνει πως θα διαρκέσει ακόμα πολλά έτη. Διερωτώμαι τί απέγινε εδώ η ιδία ευθύνη της βιομηχανίας και της επιστήμης. Θεωρώ εντελώς ασυγχώρητο και απαράδεκτο πλέον να μας βαυκαλίζετε με αυτόν τον τρόπο!

<SPEAKER ID=345 NAME="Πρόεδρος">
Είχατε ένα λεπτό. Κατ' εξαίρεση σας έδωσα την άδεια να παρέμβετε. Κυρία Επίτροπε, θέλετε να απαντήσετε;

<SPEAKER ID=346 NAME="Bjerregaard">
Κύριε Πρόεδρε, έχουμε απομακρυνθεί πολύ από την πρόταση αυτή καθεαυτή, αλλά θα ήθελα να υπογραμμίσω ότι σαφώς δεν υποσχέθηκα προηγουμένως στην κ. Breyer ότι θα υποβάλουμε πρόταση οδηγίας για τη liability . Έχουμε στο παρελθόν συζητήσει για το θέμα και έχουμε εργαστεί πάνω σε μια Λευκή Βίβλο. Είναι ένα άκρως περίπλοκο θέμα που προκαλεί ποικίλες αντιδράσεις και φυσικά απαιτεί χρόνο για να προετοιμαστεί μια τέτοια πρόταση. Γι' αυτόν ακριβώς τον λόγο υπογράμμισα απόψε ότι θα καταβάλουμε προσπάθειες να την ετοιμάσουμε όσο το δυνατόν γρηγορότερα, αλλά η πρόταση δεν έχει ολοκληρωθεί στην Επιτροπή. Η κ. Breyer γνωρίζει πολύ καλά ότι αυτές είναι οι συνθήκες για την υποβολή προτάσεων στο Κοινοβούλιο.

<SPEAKER ID=347 LANGUAGE="DE" NAME="Liese">
Κύριε Πρόεδρε, θα ήθελα να πάρω το λόγο, διότι κατά την προπροηγούμενη παρέμβαση μού απηύθυνε προσωπικά τον λόγο η κ. Breyer και μου επιτέθηκε, και πρέπει να ξεκαθαριστεί αυτό την επόμενη φορά που θα λάβει το λόγο. Ελέχθη ότι εμείς βλέπουμε τους ανθρώπους σαν πειραματόζωα, επειδή είμαστε υπέρ ενός προαιρετικού χρονικού περιορισμού. Μα αυτό είναι όντως παράλογο. Η Επιτροπή είναι, προφανώς, αυτή που βλέπει την ανάγκη να επιβληθεί κάποιος χρονικός περιορισμός. Εμείς λέμε πως πρέπει να υπάρχουν επιστημονικοί λόγοι για αυτό. Εάν υπάρχουν επιστημονικοί λόγοι, τότε να το κάνουμε. Τούτο σημαίνει πως το όλο δεν έχει να κάνει τίποτα με πειραματόζωα. Όπως και να το κάνουμε, υπάρχουν και τομείς όπου δεν υφίστανται αυτοί οι λόγοι, όπου δεν μπορεί κανείς να βρει επιστημονικούς λόγους για τη θέση προθεσμίας, και περί αυτού πρόκειται. Δεν πρόκειται καθόλου για πειραματόζωα ή άλλα παρόμοια, αλλά για μια ενέργεια που να είναι αντίστοιχη στον κίνδυνο!

<SPEAKER ID=348 NAME="Πρόεδρος">
Ευχαριστώ.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
Η συνεδρίαση διακόπτεται για μερικά λεπτά.
<P>
Η συνεδρίαση διακόπτεται στις 22.45 και συνεχίζεται στις 22.48

<CHAPTER ID=14>
Οχήματα στο τέλος του κύκλου ζωής τους
<SPEAKER ID=349 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0051/99) του κ. Florenz, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας που καθόρισε το Συμβούλιο σχετικά με τα οχήματα στο τέλος του κύκλου ζωής τους [COM(97)0358 - C4-0639/97-97/0194(SYN)].

<SPEAKER ID=350 NAME="Florenz">
Κύριε Πρόεδρε, αξιότιμοι συνάδελφοι, στην Ευρωπαϊκή Ένωση αποσύρονται ετησίως από την κυκλοφορία οκτώ έως εννέα εκατομμύρια παλαιά αυτοκίνητα. Χρειάζονται κανόνες για αυτό. Νομίζω πως έφθασε η ώρα να θεσπισθούν αυτοί οι κανόνες από την Ευρωπαϊκή Επιτροπή. Θύμωσα λίγο για το γεγονός ότι εδώ, σε έναν τόσο σημαντικό τομέα, που δεν είναι σημαντικός μόνον από άποψη περιβαλλοντικής πολιτικής, αλλά και από άποψη οικονομικής πολιτικής, λάβαμε μία πρόταση της Επιτροπής στην οποία δεν εμφανίζονταν παραρτήματα ή όπου τα παραρτήματα ήταν άδεια. Γνωρίζουμε βέβαια πως το παιχνίδι παίζεται στα παραρτήματα. Κανονικά, θα έπρεπε να την στείλουμε πίσω, όπως το έχουμε ήδη πράξει αρκετές φορές στο παρελθόν. Τώρα όμως αρχίσαμε πλέον το πείραμα με αυτόν τον τρόπο.
<P>
Πιστεύω πως η υποβληθείσα οδηγία κατευθύνεται προς ένα καλό σημείο του ορίζοντα. Σε μερικά σημεία πρέπει ακόμα να συμπληρωθεί, ενώ σε μερικά άλλα είναι πολύ αυστηρή. Στην επιτροπή χειριστήκαμε τα δίκυκλα και τρίκυκλα οχήματα με μεγάλη σχετικά πλειοψηφία με τέτοιο τρόπο, επειδή θέλουμε να εστιάσουμε την προσοχή μας μόνον στην εξέταση αυτών των οχημάτων, κι αυτό σε αντίθεση με την Επιτροπή που θέλει να θεσπίσει και άλλες προδιαγραφές εκεί. Στόχος αυτής της οδηγίας είναι, τα οχήματα στο τέλος του κύκλου ζωής τους να μπορούν μελλοντικά να αποταξινομούνται μόνον κατόπιν υποβολής ενός πιστοποιητικού καταστροφής, πράγμα που αρχικά ακούγεται σίγουρα καλά, αλλά που κατά τη γνώμη μου είναι ακόμα λίγο δύσκολο να γίνει, τουλάχιστον σε μερικές χώρες μέλη. Πρέπει να το επεξεργαστούμε λίγο ακόμα, και έχουμε κάνει σχετικά και μερικές προτάσεις. Το άρθρο 6 περιγράφει την επεξεργασία που υφίστανται τα οχήματα στο τέλος του κύκλου ζωής τους. Πιστεύω πως και εδώ μπορούν να γίνουν μικρές διαφοροποιήσεις, αλλά κατά βάση θα ακολουθήσουμε και εδώ την Επιτροπή.
<P>
Αλλο ένα θέμα που δεν καταλαβαίνω εντελώς είναι το ερώτημα σχετικά με το μελλοντικό τρόπο κατανομής των δαπανών στην Ευρώπη. Κυρία Επίτροπε, εκεί ανατρέξατε σε μια κάπως απαρχαιωμένη προσέγγιση και κατευθυνθήκατε προς τη χωρίς επιβάρυνση απόσυρση για τους τελευταίους καταναλωτές. Δεν χωράει αμφιβολία πως αυτό ακούγεται πολύ ενδιαφέρον και για κάποιον πολιτικό, ειδικότερα μάλιστα όταν έχουμε προσεχώς εκλογές. Δεν θα υπάρξει όμως ποτέ η απόσυρση χωρίς επιβάρυνση, ακόμα και για τους τελικούς καταναλωτές! Αυτό αποτελεί πλάνη. Πιστεύω πως παραβλέψαμε το γεγονός ότι μια μη επιβάρυνση οδηγεί αυτόματα σε ένα μονοπώλιο και πως τα μονοπώλια - πράγμα που γνωρίζουμε όλοι πολύ καλά - οδηγούν πάντα σε διαδικασίες συγκέντρωσης, και οι διαδικασίες συγκέντωσης είναι πάντα κάτι κακό!
<P>
Ειδικά οι μικρομεσαίες επιχειρήσεις, τις οποίες ενισχύουμε και επαινούμε ως γνωστόν καθημερινά στις προεκλογικές μας ομιλίες, είναι αυτές που θα παραγκωνισθούν σφοδρά από την αγορά. Θα χαθούν θέσεις εργασίας. Θα αποκοπεί η αναφορά των καταναλωτών στο πρατήτιο βενζίνης της περιοχής του και στο συνεργείο μηχανοκίνητων οχημάτων της περιοχής του Ασφαλώς και δεν θα πάω σε κάποιον νομπελίστα αμαξουργό για να μου δηλώσει το αυτοκίνητο για απόσυρση, αλλά θα πάω στον έμπορό μου που μένει δίπλα μου στο χωριό και που κάνει τέτοιες δουλειές για λογαριασμό μου εδώ και χρόνια. Πιστεύω πως είναι λανθασμένη η προσέγγιση. Η πρότασή μου είναι, να ανατεθεί στις χώρες μέλη να αναπτύξουν ιδίαις δαπάναις ένα σύστημα από κοινού με τους συμμετέχοντες οικονομικούς φορείς, δηλαδή τον παραγωγό, τον ανακυκλωτή, τον τεμαχιστή, τον τελευταίο κάτοχο κ.λπ., ούτως ώστε να οδηγηθούμε κατά το δυνατόν σε μια χωρίς επιβάρυνση απόσυρση, όχι όμως μετά από «άνωθεν φιρμάνι». Φρονώ πως μια πολύ καλή λύση θα αποτελούσε η θέσπιση μιας ασφαλιστικής ρύθμισης παρόμοιας με εκείνην για τα μηχανοκίνητα οχήματα, όπου καθένας θα καταβάλει ένα ευρώ το μήνα. Αυτό θα το περιελάμβανα σίγουρα στην τροπολογία μου.
<P>
Υπάρχει ένα δεύτερο θέμα - σε αυτό είμαι, κατ' εξαίρεσιν, της ίδιας γνώμης με εσάς, κυρία Επίτροπε, και μπορώ να πω μάλιστα πως με έχετε ενθουσιάσει - δηλαδή το γεγονός ότι θεσπίσατε πολύ απαιτητικούς στόχους αξιοποίησης.
<P>
Με τους απαιτητικούς αυτούς στόχους θα πρέπει αναμφίβολα να καταβληθεί μια ορισμένη προσπάθεια εκ μέρους της βιομηχανίας. Κι αυτό είναι καλό, διότι στην Ευρώπη έχουμε ένα σωρό - εκατοντάδες χιλιάδες, εκατομμύρια - αυτοκίνητα τα οποία θέλουμε βέβαια να διατηρήσουμε και στο μέλλον. Επειδή όμως ακριβώς θέλουμε να τα έχουμε, θέλουμε και λογικά ποσοστά επαναχρησιμοποίησης, ανακύκλωσης και ανάκτησης. Πιστεύω πως στο θέμα αυτό η επιτροπή ακολούθησε λάθος δρόμο, εγκρίνοντας μία τροπολογία ενός συναδέλφου, που εκτιμώ πολύ κατά τα άλλα, η οποία προβλέπει πως δεν θα γίνει πλέον απολύτως τίποτα έως το έτος 2020.
<P>
Εάν ερμηνεύω σωστά την τροπολογία, τότε το μοναδικό μελλοντικό μέλημα της αυτοκινητοβιομηχανίας θα πρέπει να είναι, να μην κάθονται πλέον επιβάτες στο αυτοκίνητο, κατά τα άλλα μπορεί να βάλει το αμάξι στον τεμαχιστή και να κάνει ό, τι θέλει. Αυτό δεν είναι εντολή περιβαλλοντικής πολιτικής. Γνωρίζετε πως ασφαλώς και θα διαμαρτυρηθώ έντονα για αυτό. Πιστεύω πως είναι υπερβολικά σκληρή η προσέγγιση της Επιτροπής. Θα μπορούσε όμως κανείς να την παραμερίσει λίγο, οπότε θα είναι σωστός ο βασικός κανόνας.
<P>
Επειδή ακριβώς έχουμε 9 εκατ. τόνους παλαιοσίδερου που προέρχεται από τα αυτοκίνητα, χρειαζόμαστε κανόνες για το ζήτημα της ανακύκλωσης. Για αυτό το γελοίο πακετάκι φέραμε άνω κάτω όλη την Ευρώπη, και κάναμε για αυτό έναν κανονισμό σχετικά με συσκευασίες. Για τον κανονισμό αυτό των συσκευασιών επιβάλλουμε τώρα μια σήμανση - κάθεται πίσω μου η εισηγήτρια. Όταν λοιπόν επιβάλλουμε μια ποσόστωση ανακύκλωσης για ένα τόσο μικρό πράγμα, τότε θα πρέπει σίγουρα να εισάγουμε και ορισμένες ποσοστώσεις ανακύκλωσης για 9 εκατ. τόνους παλαιοσίδερου αυτοκινήτων, και μάλιστα πριν το 2020. Νομίζω πως δεν γίνεται έτσι! Οι πιέσεις που ασκούνται εδώ από τα λόμπυ είναι αρκετά μεγάλες, εμείς όμως θα τις σταματήσουμε.
<P>
Το ζήτημα «απαγόρευση των επικίνδυνων ουσιών» είναι αμφιλεγόμενο. Η Επιτροπή παρουσίασε τιμές ή παραμέτρους που είναι πολύ σκληρές κατά τη γνώμη μου. Και εδώ υπάρχει τώρα μια γιγαντιαία διεύρυνση. Εγώ θα διατηρούσα την αρχή της Επιτροπής και θα πρότεινα εδώ τη σύσταση μιας μεικτής επιτροπής, αποτελούμενης από τις Γενικές Διευθύνσεις ΙΙΙ και ΧΙΙ, η οποία θα κάνει μετά την πάροδο τριών ετών μια κριτική, επιστημονικά θεμελιωμένη πρόταση σχετικά με την περαιτέρω διατήρηση και εφαρμογή των αυστηρών αυτών κανόνων. Ξέρω πως αποτελεί ιεροσυλία να καλούμε στο ίδιο τραπέζι τη ΓΔ ΙΙΙ και τη ΓΔ ΧΙΙ, νομίζω όμως πως δεν είναι και τόσο κακό.
<P>
Υπάρχει η επιθυμία να απαγορευθεί το PVC. Εγώ δεν είμαι ειδικός στη χημεία για να μπορέσω να το κρίνω αυτό. Εάν όμως το PVC είναι όντως επικίνδυνο, τότε όλο αυτό το ζήτημα πρέπει να απαγορευθεί σε μια οριζόντια οδηγία και να μην στιγματισθεί σε μία και μοναδική δευτερεύουσα οδηγία. Η Επιτροπή θα έπρεπε λοιπόν να επιταχύνει εδώ τον ρυθμό. Εδώ, το βάρος θα πέσει επάνω σας, κυρία Bjerregaard. Γνωρίζω πως έχετε βαρύνοντες συναδέλφους, οι οποίοι επιβραδύνουν λίγο το όλο. Από εσάς ζητείται να αναπτύξετε αυτή την οριζόντια οδηγία. Δεν ρυθμίζεται κάτι τέτοιο σε αυτήν εδώ την οδηγία. Αυτό αποτελεί στιγματισμό και δεν το θεωρώ σωστό.
<P>
Εγώ είμαι ένθερμος οπαδός των εθελούσιων συμφωνιών. Εάν υπάρχουν χώρες μέλη που πληρούν τους στόχους των ευρωπαϊκών οδηγιών κατά την απόσυρση των παλαιών τους αυτοκινήτων, τότε θα έπρεπε, μα το Θεό, να δώσουμε στις χώρες, εάν είναι ελέγξιμες στη συνέχεια, τη δυνατότητα να διεκπεραιώνουν εθελούσιες συμφωνίες. Οι κανόνες που επιβάλλονται από πάνω αποτελούν πάντα τη δεύτερη λύση.

<SPEAKER ID=351 NAME="Bowe">
Κύριε Πρόεδρε, σε αυτή τη συζήτηση εναπόκειται σε μένα να επροσωπήσω τις απόψεις της επιτροπής που γνωμοδότησε στην Επιτροπή Περιβάλλοντος, η οποία, πρέπει να πω, υποδέχθηκε ευνοϊκά αυτή τη γνωμοδότηση, και ευχαριστώ τον εισηγητή και τα μέλη της επιτροπής που δέχθηκαν πολλές από τις τροπολογίες μας. Μπορώ, συνεπώς, να συστήσω την ίδια την έκθεση στο Κοινοβούλιο, εξ ονόματος της Επιτροπής Οικονομικής και Νομισματικής Πολιτικής.
<P>
Όσον αφορά εκείνη την έκθεση δεν πρέπει απλώς να δεχθούμε τη σπουδαιότητα των ιδεών που εξέφρασε ο κύριος Florenz σχετικά με την ανακύκλωση - εγώ πάντως τις προσυπογράφω. Έχει απόλυτο δίκιο: υπάρχουν μεγάλες ποσότητες αποβλήτων ετησίως που προέρχονται από αυτοκίνητα. Ένα μεγάλο μέρος τους δεν είναι μέταλλα και πρέπει να αντιμετωπιστεί κάτω από πολύ δύσκολες συνθήκες. Χρειαζόμαστε μία σοβαρή και κατάλληλη προσέγγιση σε αυτήν την περίπτωση. Σίγουρα ένα από τα αποτελέσματα μίας τέτοιας προσέγγισης θα είναι μία πιο τακτοποιημένη αγορά, μία αγορά στην οποία θα πραγματοποιείται ανακύκλωση, όχι στην παραδοσιακή μάντρα που όλοι μας γνωρίζουμε, αλλά σε μία κατάλληλη εγκατάσταση ανακύκλωσης, η οποία θα δημιουργήσει ευκαιρίες απασχόλησης και το είδος των θέσεων εργασίας που τόσο επώδυνα στερούνται πολλές χώρες της Ένωσης και όπου θα απομονώνονται τα μέταλλα από τα άλλα υλικά των αυτοκινήτων και θα αξιοποιούνται με ορθό οικονομικό τρόπο.
<P>
Υπάρχουν δύο θέματα που δεν μπορούμε να αγνοήσουμε και που θα επιμείνω να συζητηθούν στο Σώμα. Το πρώτο είναι το θέμα του μολυβδομένου χάλυβα. Απόψε έχουμε ενώπιόν μας ορισμένες τροπολογίες που αναγνωρίζουν τις δυσκολίες που συναντώνται στην ολοκληρωτική αφαίρεση ορισμένων μετάλλων. Ελπίζω ότι θα εγκρίνουμε αυτές τις τροπολογίες απόψε προκειμένου να εξασφαλίσουμε ότι η ανακύκλωση των αυτοκινήτων διεξάγεται με φιλοπεριβαλλοντικό τρόπο που δεν απαιτεί πρόσθετη δαπάνη ενέργειας, η οποία θα απαιτείτο εάν εξήγαμε όλα τα μέταλλα που αναφέρει η Επιτροπή.
<P>
Επιπλέον, θα ήθελα να επισημάνω ότι είναι πολύ σημαντικό από την άποψη του τελικού καταναλωτή η επιστροφή να είναι δωρεάν - ίσως ο καταναλωτής να μπορεί ακόμα και να παίρνει πίσω την προκαταβολή, αλλά η επιστροφή πρέπει να είναι δωρεάν. Αυτό είναι πολύ σημαντικό προκειμένου να εξασφαλίσουμε ότι το σύστημα λειτουργεί αποτελεσματικά.

<SPEAKER ID=352 LANGUAGE="DE" NAME="Lange">
Κύριε Πρόεδρε, κυρία Επίτροπε, αγαπητοί συνάδελφοι, είμαι της γνώμης πως με την οδηγία αυτή υποβάλλουμε δύο μεγάλους στόχους. Εν πρώτοις, θέλουμε να επιτύχουμε μια κατάλληλη διάθεση αυτών των οκτώ εκατομμυρίων οχημάτων και, κατά δεύτερο λόγο, θέλουμε να μεταφέρουμε κατά το δυνατόν λιγότερα από αυτά στους χώρους εναπόθεσης απορριμμάτων. Το ερώτημα είναι το εξής: πώς θα το επιτύχουμε αυτό; Λέγω πως αφενός πρέπει να εγγυηθούμε τη χωρίς επιβάρυνση απόσυρση για τον τελευταίο κάτοχο, κι αυτό για πολλούς λόγους, αφενός βέβαια για κοινωνικούς λόγους. Δεν γίνεται να πέφτει θύμα ο τελευταίος. Πολλοί ωφελήθηκαν από αυτό το αυτοκίνητο, πολλοί το χρησιμοποίησαν στις διαδρομές τους. Οφέλη αποκόμισαν από αυτό, φυσικά, και οι παραγωγοί που το πούλησαν. Επομένως, εάν αρχίσουμε από αυτό το σημείο, πρέπει να κατανείμουμε την ωφέλεια δίκαια σε όλους και δεν μπορούμε να τα φορτώσουμε όλα στον τελευταίο. Ως εκ τούτου, λέγω, απόσυρση χωρίς επιβάρυνση για τον τελευταίο κάτοχο. Ο τρόπος υλοποίησης είναι, φυσικά, δουλειά των κρατών μελών. Υπάρχει το ολλανδικό, το γερμανικό και το γαλλικό μοντέλο - δεν θέλω να θέσω κανόνες εδώ. Εγώ ενδιαφέρομαι για την αρχή.
<P>
Αυτό πρέπει να γίνει και για έναν δεύτερο λόγο: τί συμβαίνει τη σήμερον ημέρα στις χώρες όπου η απόσυρση έχει ουδέτερο χαρακτήρα ή είναι χωρίς επιβάρυνση; Εκεί τα αυτοκίνητα αποθηκεύονται παράνομα ή εξάγονται προς ανατολάς. Στην Ομοσπονδιακή Δημοκρατία της Γερμανίας το 50 % περίπου όλων των παλαιών αυτοκινήτων μεταφέρεται μαζικά προς ανατολάς. Μα αυτό δεν μπορεί να αποτελεί πολιτική για τα απόβλητα! Για μένα είναι λοιπόν εντελώς σαφές πως πρέπει να επιβληθεί η απόσυρση χωρίς επιβάρυνση, η οποία σίγουρα δεν θα οδηγήσει στο κλείσιμο των μικρομεσαίων επιχειρήσεων. Και τί είναι αυτό που κάνει η αυτοκινητοβιομηχανία σε παροχές υπηρεσιών, σε εντολές για την προμήθεια; Προκηρύσσει τον διαγωνισμό που γίνεται. Αυτό ακριβώς θα συμβεί και στην ανάκτηση παλαιών αυτοκινήτων.
<P>
Όμως να αναφέρω το εξής που αποτελεί και το δεύτερό μου θέμα: νομίζω πως πρέπει να διακρίνουμε μεταξύ παλαιών και νέων αυτοκινήτων. Δεν μπορούμε να έχουμε την απαίτηση να πληροί τις σημερινές απαιτήσεις ένα αυτοκίνητο που κατασκευάσθηκε πριν από 20 χρόνια. Αυτό θα ήταν σαν να λέγαμε στη νομοθεσία για τα καυσαέρια ότι ένα αυτοκίνητο που είναι 20 χρονών θα έπρεπε να πληροί το ευρωπαϊκό πρότυπο 4 για το 2005. Για τον λόγο αυτό πρέπει να εξασφαλίσουμε να οδηγούνται κατά το δυνατόν λιγότερα παλαιά αυτοκίνητα στο χώρο εναπόθεσης, όμως δεν μπορούμε να πούμε καθόλου με ποιόν τρόπο θα ανακτηθεί κάποιο ποσοστό. Ας φανταστούμε πρακτικά το εξής: ένα παλαιό αυτοκίνητο οδηγείται στον τεμαχιστή, περνάει από τον τεμαχιστή, και το πολύ να μπορέσουμε να διαπιστώσουμε το βάρος που είχε πριν και μετά, όχι όμως το πώς θα χρησιμοποιηθεί το μεμονωμένο υλικό - αυτό είναι εντελώς παράλογο. Ακριβώς εκείνοι που κατά τα άλλα αγωνίζονται πάντα κατά της γραφειοκρατίας, θα συγκροτούσαν ένα γιγαντιαίο σύστημα παρακολούθησης για παλαιά αυτοκίνητα που να μην μπορεί καθόλου να ελεγχθεί.
<P>
Νομίζω πως θα έπρεπε να ψηφίζουμε μόνον αυτό που μπορούμε να εγγυηθούμε και να ελέγξουμε. Για παλαιά αυτοκίνητα να ψηφίσουμε λοιπόν έναν περιορισμό των υλικών που επιτρέπεται να πάνε στη χωματερή, όχι όμως ένα χαμηλό ποσοστό για τον τρόπο που επιτρέπεται να χρησιμοποιηθούν. Όμως για νέα αυτοκίνητα - που κατασκευάζονται ήδη με τον τρόπο αυτό - χρειαζόμαστε ένα φιλόδοξο σύστημα για να καταστούν κατά το δυνατόν ανακυκλώσιμα. Σύμφωνα με αυτά, υποστηρίζω την έγκριση ενός τύπου που να ορίζει αυτά τα ποσοστά. Αυτό μπορεί στη συνέχεια και να ελεγχθεί, όπως ακριβώς το πράττουμε και στο τεστ πρόσκρουσης, καθώς επίσης και στην εκπομπή καυσαερίων. Στα νέα οχήματα πρέπει να ισχύουν αυστηρές απαιτήσεις για την επαναχρησιμοποίηση και την ανακύκλωση.
<P>
Αποφασιστικής σημασίας είναι και το ερώτημα της εφαρμογής. Και έχουμε εδώ τον συνάδελφο Florenz, ο οποίος λέει σε φιλικό τόνο πως δήθεν το καθιστούμε πιο ήπιο και πως δεν θα ισχύσει πριν το 2020. Αυτό, Karlheinz, είναι ανόητο! Εμείς λέμε πως η οδηγία πρέπει να ισχύσει αμέσως, και μάλιστα για όλα τα αυτοκίνητα. Ασχετα από τον τρόπο συντήρησής τους, άσχετα από το ποιά ανταλλακτικά βρίσκονται μέσα σε αυτά - όλα τα αυτοκίνητα πρέπει να αποσυρθούν αμέσως χωρίς επιβάρυνση και να αξιοποιηθούν. Κι αυτό όχι το 2005, όπως προβλέπει η πρότασή σας, κυρία Επίτροπε. Αυτό το καθιστά λοιπόν αυστηρότερο.
<P>
Δεύτερον, λέμε πως η εξέταση του τύπου μετά το 2005 καθορίζει επακριβώς την ανακυκλωσιμότητα των νέων αυτοκινήτων, πράγμα που καθιστά επίσης αυστηρότερη αυτή τη νομοθεσία. Σύμφωνα με αυτά, και με όλη την επιείκεια, δεν είναι σωστό, Karlheinz, να λες ότι καθιστούμε ηπιότερες σε οποιοδήποτε ζήτημα τις προτάσεις αυτές της Επιτροπής. Όχι, εμείς φτιάχνουμε ένα άλλο σύστημα. Πιστεύω όμως ακράδαντα πως καθιστούμε αυστηρότερη και φέρνουμε στον σωστό δρόμο την πρόταση της Επιτροπής υπό το πνεύμα της προστασίας του περιβάλλοντος και των καταναλωτών. Για μένα είναι εντελώς σαφές πως χρειαζόμαστε σαφήνεια στα ερωτήματα σχετικά με τα βαρέα μέταλλα και πως για τον λόγο αυτό καθιστούμε πρώτα σαφές τώρα και για πάντα, σε ποιούς τομείς θέλουμε βαρέα μέταλλα και σε ποιούς όχι.

<SPEAKER ID=353 LANGUAGE="FR" NAME="Grossetκte">
Κύριε Πρόεδρε, βρισκόμαστε εδώ προκειμένου να συζητήσουμε για μια οδηγία ιδιαίτερα σημαντική και η οποία μας αφορά όλους ως χρήστες αυτοκινήτων.
<P>
Δεν θα επαναλάβω τα θέματα που ανέπτυξαν οι συνάδελφοί μου κ. Florenz και κ. Lange. Θα αρκεστώ να αναφερθώ σε δύο ή τρία σημεία που κατά τη γνώμη μου είναι βασικά.
<P>
Πρώτον, ορισμένοι ζητούν την κατάργηση χρήσης PVC. Ας είμαστε συνεπείς. Η απαίτηση για κατάργηση χρήσεως του PVC έρχεται σε πλήρη αντίθεση με αυτό που είχαμε απαιτήσει πρόσφατα από τους κατασκευαστές αυτοκινήτων, δηλαδή, να κατασκευάσουν οχήματα που καταναλώνουν λιγότερα καύσιμα, επομένως να μειωθούν οι εκπομπές. Ωστόσο, γνωρίζουμε πολύ καλά πως εάν αυτά τα οχήματα δεν είναι δυνατό να χρησιμοποιούν PVC, θα είναι πιο βαριά και προφανέστατα θα καταναλώνουν περισσότερα καύσιμα. Συνεπώς ας παραμείνουμε συνεπείς.
<P>
Αντιθέτως, είμαι απόλυτα σύμφωνη να στηρίξουμε την τροπολογία 34 του κ. Lange γιατί νομίζω πως είναι πράγματι σημαντικό να κάνουμε μία διάκριση μεταξύ παλαιών οχημάτων που έχουν λάβει έγκριση πριν από το 2005 και νέων οχημάτων που έχουν λάβει έγκριση μετά το 2005. Οι κατασκευαστές αυτοκινήτων γνωρίζουν τουλάχιστον ποιοι είναι οι περιορισμοί που τους αφορούν, από το 2005.
<P>
Τέλος, κατά τη γνώμη μου είναι απαραίτητο να καταφύγουμε σε μία αξιολόγηση των κινδύνων όσον αφορά τα υλικά και τα στοιχεία που υπάρχουν στο Παράρτημα ΙΙ. Νομίζω πως θα ήταν προτιμότερο να προχωρήσουμε στην αξιολόγηση των κινδύνων αυτών και αν υπάρχει πράγματι κάποιος κίνδυνος, τη δεδομένη στιγμή, θα πρέπει να επανέλθουμε στις παρεκκλίσεις που επρόκειτο να συμφωνηθούν. Κάτι τέτοιο θα επέτρεπε στην περίπτωση αυτή, να υπάρξει μία καλή ισορροπία μεταξύ περιβάλλοντος και βιομηχανίας.
<P>
Αυτά είναι, περιληπτικά, τα σημεία που κατά τη γνώμη μου είναι ιδιαιτέρως σημαντικά προκειμένου να επιχειρήσουμε να λύσουμε ένα πρόβλημα που κατακλύζει ολόκληρη τη βιομηχανική μας κοινωνία. Εύχομαι αληθινά να μπορέσουμε να βρούμε ορθές λύσεις στο πρόβλημα αυτών των ερειπίων για τα οποία μιλάει όλος ο κόσμος.

<SPEAKER ID=354 LANGUAGE="SV" NAME="Olsson">
Κύριε Πρόεδρε, κυρία Επίτροπε, πρέπει να πώ ότι θεωρώ ότι είναι αρκετά καλή αυτή η πρόταση οδηγίας που αποκτήσαμε. Ο κ.Florenz, επίσης, έκανε μία πολύ καλή δουλειά, έστω κι αν, πραγματικά, εκτιμώ ένα μέρος του έργου του κ. Florenz σε άλλους τομείς περισσότερο απ' ό, τι σ' αυτόν ακριβώς τον τομέα. Ίσως, δεν ήταν τόσο αυστηρός όσο συνηθίζει να είναι σε κάποιες άλλες περιπτώσεις. Ωστόσο, η Επιτροπή Περιβάλλοντος, Δημόσιας Υγείας και Προστασίας των Καταναλωτών τροποποίησε προς το αυστηρότερο αυτήν την οδηγία και πραγματικά ελπίζω ότι η Επιτροπή θα το δεχτεί αυτό τώρα.
<P>
Θέλω να αναφέρω κάποιες αρχές. Είναι απολύτως προφανές ότι θα πρέπει να υπάρχει μία μορφή ευθύνης του κατασκευαστή και για τα αυτοκίνητα επίσης. Γι' αυτόν τον λόγο, είναι λογικό να έχει την κύρια ευθύνη ο κατασκευαστής. Κανείς άλλος από τον καταναλωτή δεν μπορεί να πληρώσει&#x02D9; ο καταναλωτής πληρώνει πάντοτε. Ωστόσο, το κόστος δεν πρέπει να το αναλάβει ο τελευταίος καταναλωτής, αλλά, θα πρέπει να μπορεί να απαλλαγεί χωρίς κόστος από ένα παλιό αυτοκίνητο. Πιστεύω ότι αυτό είναι απαραίτητο για να είναι αποτελεσματικό. Είναι απαραίτητο να υπάρχουν ποσοστώσεις και κανονισμοί όσον αφορά τι θα επανακυκλώνεται με διάφορους τρόπους.
<P>
Όσον αφορά τα νέας τεχνολογίας αυτοκίνητα είναι σημαντικό να θεσπίσουμε το συντομότερο δυνατόν πολύ αυστηρές προϋποθέσεις. Γνωρίζουμε ότι η βιομηχανία συχνά δηλώνει ότι αυτό είναι αδύνατον, δύσκολο ή δαπανηρό, ωστόσο, είναι δυνατόν να τεθούν αυστηρές προϋποθέσεις. Η βιομηχανία έχει δείξει σε πολλές περιστάσεις ότι μπορεί να προσαρμοστεί σ' αυτές τις προϋποθέσεις. Κατά την απόσυρση αυτοκινήτων θα πρέπει να απομακρύνουμε υλικά τα οποία δεν ανήκουν στο περιβάλλον, π.χ. μόλυβδο, υδράργυρο, χρώμιο και κάδμιο&#x02D9; είναι αρκετά αυτονόητο ότι αυτό πρέπει να γίνει. Εγώ και η Ομάδα μου θεωρούμε ότι το ίδιο πρέπει να ισχύει για το PVC, διότι δεν θα μπορέσουμε ποτέ να εξηγήσουμε στον κόσμο ότι θέλουμε να καταργήσουμε τη χρήση αυτής της ουσίας, αν, ταυτόχρονα την επιτρέπουμε στα αυτοκίνητα, μόνο και μόνο διότι περιμένουμε μία οριζόντια οδηγία. Αυτό δεν μπορεί να εξηγηθεί στον απλό κόσμο, μόνο πολιτικοί καταλαβαίνουν απ' αυτά. Γι' αυτόν τον λόγο, θεωρώ ότι θα πρέπει να συμπεριληφθεί και αυτή σ' αυτό το πλαίσιο.

<SPEAKER ID=355 LANGUAGE="FR" NAME="d' Aboville">
Κύριε Πρόεδρε, αρχικά θα ήθελα να κάνω δύο προκαταρκτικές παρατηρήσεις. Η πρώτη αφορά τα επονομαζόμενα παλαιά αυτοκίνητα. Τα αυτοκίνητα αυτά, τα οποία εκ των πραγμάτων είναι πολύ λίγα, συντηρούνται από τους ιδιοκτήτες τους, προκειμένου είτε να ανακτηθούν είτε να χρησιμεύσουν ως ανταλλακτικά. Εγγράφονται στην βιομηχανική μας κληρονομιά και η συντήρησή τους θα πρέπει να ενθαρρυνθεί. Στήρίζουμε συνεπώς πλήρως την τροπολογία 1 του εισηγητή.
<P>
Η δεύτερη παρατήρηση αφορά τα δίκυκλα μηχανοκίνητα οχήματα. Τα οχήματα αυτά δεν μπορεί να θεωρούνται ως απειλή για το περιβάλλον, για τον απλούστατο λόγο ότι, για αυτά, η έννοια του «τέλους του κύκλου ζωής τους» και η «εγκατάλειψη» δεν υφίστανται. Εάν ορισμένα από αυτά φτάνουν στο ευτυχές στάδιο των ιστορικών αυτοκινήτων, ο αμείλικτος κόσμος των δίκυκλων οχημάτων χαρακτηρίζεται από τον κανιβαλισμό της ευκολίας του τεμαχισμού, και από έναν αριθμό ιδιοκτητών που αναλαμβάνουν μόνοι τους τη συντήρηση και τις μικρο - επιδιορθώσεις. Τα δίκυκλα μηχανοκίνητα οχήματα τεμαχίζονται και συνήθως επαναχρησιμοποιούνται.
<P>
Θα ήθελα επίσης να επιμείνω στην τροπολογία 53. Η τροπολογία αυτή η οποία αναφέρεται στα ποσοστά ανακύκλωσης ή ανάκτησης διατηρεί τους φιλόδοξους στόχους μας αλλά, βασιζόμενη στην εμπειρία της οδηγίας περί συσκευασιών, προβλέπει, με ρεαλιστικό τρόπο, την πιθανότητα να πρέπει συχνά, όταν κρίνεται αναγκαίο, να αναπροσαρμόζονται αυτοί οι στόχοι. Στηρίζουμε επίσης και την τροπολογία 54, η οποία λογικά, προβλέπει την μη αναδρομικότητα της δωρεάν επαναχρησιμοποίησης των οχημάτων.
<P>
Αντιθέτως, θα καταψηφίσουμε την τροπολογία 21 η οποία οδηγεί στην απαγόρευση χρήσης PVC, και αυτό για τρεις λόγους: η χρησιμότητα του υλικού αυτού είναι αδιαμφισβήτητη: πρόκειται για ένα αντιδιαβρωτικό προϊόν το οποίο συμμετέχει στη διάρκεια ζωής των οχημάτων, εξοικονομεί βάρος, γεγονός που αποτελεί θετική επίπτωση στην κατανάλωση καυσίμων και στη ρύπανση, όπως επεσήμανε και η κ. Grossetκte; το μεγαλύτερο μέρος του PVC επαναχρησιμοποιείται ή ανακυκλώνεται, θα ήταν μάλλον παράλογο να μη λάβουμε υπόψην μας την οριζόντια προσέγγιση της Επιτροπής σε αυτόν τον τομέα.

<SPEAKER ID=356 LANGUAGE="DE" NAME="Breyer">
Κύριε Πρόεδρε, αυτό το σχέδιο οδηγίας αποτελεί ευτύχημα για το περιβάλλον, διότι εκκρεμούσε εδώ και καιρό η ευθύνη του παραγωγού και ήταν καιρός να εφαρμοσθεί και η αποφυγή της διάθεσης αποβλήτων στον τομέα της αυτοκινητοβιομηχανίας. Χαίρομαι που η Επιτροπή Περιβάλλοντος, Δημόσιας Υγείας και Προστασίας των Καταναλωτών υποστήριξε και τη απόσυρση χωρίς επιβάρυνση για τον τελικό κάτοχο. Λυπάμαι πολύ για το γεγονός ότι ο κ. Florenz απέδωσε εδώ την προσωπική του γνώμη και όχι αυτήν της Επιτροπής Περιβάλλοντος. Ελπίζω οι συνάδελφοι να υποστηρίξουν αύριο πράγματι την τροπολογία τους που περιλαμβάνει την απαγόρευση του PVC μετά το 2005.
<P>
Βρίσκω συνταρακτικό το να αναγκάζομαι να ακούσω πως αύριο προγραμματίζεται να γίνει μια γονυκλισία στο θέμα αυτό προ της βιομηχανίας του PVC! Και, μέλημά μας - κυρία Grossetκte και λοιποί συνάδελφοι - δεν είναι η απαγόρευση των πλαστικών. Αυτό που θέλουμε είναι να απαγορευθεί το PVC, η παραγωγή με χλώριο. Υπάρχουν μάλιστα και τα βιοπλαστικά, καθώς και άλλα πλαστικά υλικά. Το επιχείρημα που παρουσιάσατε είναι εντελώς παράλογο, και πρέπει να πω πως αυτό καταδεικνύει δυστυχώς και την ελλιπή σας ενημέρωση, και προφανώς εδώ πρόκειται μόνο και μόνο για...
<P>
Ο Πρόεδρος αφαιρεί τον λόγο από την ομιλήτρια

<SPEAKER ID=357 LANGUAGE="DA" NAME="Kirsten Jensen">
Κύριε Πρόεδρε, το πρόβλημα με τον τεμαχισμό των παροπλισμένων αυτοκίνητων οφείλεται κυρίως στον τρόπο που παράγονται. Γι' αυτό πρέπει και να εξασφαλίσουμε ότι τα αυτοκίνητα ανακυκλώνονται, αλλά και να εξασφαλίσουμε ότι δεν χρησιμοποιούνται επιβλαβείς ουσίες στη νέα γενιά αυτοκινήτων. Αυτό μας οδηγεί στο θέμα των PVC. Κι εγώ όπως και τόσοι άλλοι άνθρωποι αναρωτιέμαι τι θα κάνει η Επιτροπή με τα PVC. Τα PVC, όπως γνωρίζουμε, δεν είναι η λύση του μέλλοντος, παρ' όλο που η βιομηχανία PVC προσπαθεί με το υλικό που μας στέλνει να διαστρεβλώσει λόγου χάρη το σουηδικό σχέδιο δράσης, ώστε κανείς να καταλήξει να πιστέψει ότι οι Σουηδοί θεωρούν ότι τα PVC είναι υγιεινό υλικό που καλό θα ήταν να μπει κι άλλο στη ζωή όλων μας. Οι Σουηδοί κάθε άλλο πιστεύουν. Tα PVC έχουν μεγάλη χρηστικότητα, αλλά προκαλούν περιβαλλοντικά προβλήματα όσον αφορά την απόρριψή τους. Τα PVC προκαλούν επιπροσθέτως μεγαλύτερο όγκο αποβλήτων μετά την καύση από τον αρχικό όγκο που στέλνεται στις εγκαταστάσεις για καύση. Η καύση των PVC εκλύει διοξίνες, ένα από τα πλέον επικίνδυνα για την υγεία δηλητήρια που υπάρχουν. Εξάλλου οι πλαστικοποιητές στα PVC, οι λεγόμενες φθαλικές ενώσεις, είναι ύποπτες ότι προκαλούν ενδοκρινικές διαταραχές, και στη μελλοντική νομοθεσία πρέπει να λαμβάνουμε υπόψη την αρχή της προφύλαξης.
<P>
Κάθε φορά που τα PVC εμπλέκονται σε μια πρόταση οδηγίας μαθαίνουμε ότι, ειδικά αυτό το πρόβλημα δεν μπορούμε να το δούμε ανεξάρτητα ή κάθετα, αλλά ότι πρέπει να το δούμε από παγκόσμια και οριζόντια άποψη, καθώς και ότι η Επιτροπή θα κάνει όλη τη δουλειά για μας. Αυτό θέλει να κάνει, απ' όσο γνωρίζω, από τη δεκαετία του «80. Σήμερα πρέπει η Επιτροπή να μας πει πότε θα πάρει πρωτοβουλίες στον τομέα των PVC διότι αυτό έχει σημασία ως προς τον τρόπο που θα ψηφίσουμε αύριο.

<SPEAKER ID=358 LANGUAGE="DE" NAME="Rόbig">
Αξιότιμε κύριε Πρόεδρε, θα ήθελα να συγχαρώ τον συνάδελφο κ. Florenz, διότι θα έπρεπε πράγματι να βρίσκεται στο προσκήνιο η ανακύκλωση, θα ήθελα όμως να πω ένα απόλυτο όχι στην απαγόρευση του PVC, επειδή δεν γνωρίζουμε ακόμα κάποιες αποδεκτές εναλλακτικές λύσεις για αυτό. Η συλλογή των μεταχειρισμένων εξαρτημάτων που προέρχονται από τις επισκευές θα συμπεριλάμβανε όλη τη διάθεση των αποβλήτων των συνεργείων, και αυτό είναι κάτι που δεν σχετίζεται τελικά με την οδηγία. Και η δέσμευση για τη χωρίς επιβάρυνση απόσυρση θα κατέστρεφε τις δυνάμεις της αγοράς, αποκλείοντας προπάντων τις υπάρχουσες επιχειρήσεις από την αλυσίδα ανάκτησης, και θα δημιουργούσε δαπανηρούς γραφειοκρατικούς φραγμούς στις εμπορικές συναλλαγές.
<P>
Σε σχέση με την τροπολογία 42 θα ήθελα ακόμα να πω ότι αποτελεί ένα θετικό σημάδι για τις περιβαλλοντικές συμφωνίες, επειδή συνοψίζεται σε λίγα άρθρα η διατήρηση πολλών συμφωνιών για οχήματα στο τέλος του κύκλου ζωής τους στην Ευρώπη. Όσον αφορά την τροπολογία 44: το τεχνικό παράρτημα είναι κατά τη γνώμη μου υπερβολικά αναλυτικό και περιέχει και παράλογες διατάξεις.

<SPEAKER ID=359 NAME="Bjerregaard">
Κύριε Πρόεδρε, θα ήθελα να ξεκινήσω ευχαριστώντας τον κ. Florenz, για το έργο που έκανε η Επιτροπή Περιβάλλοντος με αυτή τη σημαντικότατη και πολυσύνθετη πρόταση. Η Επιτροπή Περιβάλλοντος υπέβαλε 45 τροπολογίες, που μαζί με τις επιπλέον 16 φτάνουν στις 61 συνολικά. Ορισμένες από τις τροπολογίες διασαφηνίζουν και βελτιώνουν την πρόταση και μπορώ ήδη να πω ότι η Επιτροπή δέχεται τις 20 εξ αυτών είτε πλήρως είτε εν μέρει. Υπάρχουν επίσης ορισμένες που αποδυναμώνουν την πρόταση της Επιτροπής και μειώνουν το επίπεδο προστασίας του περιβάλλοντος. Έχω κατά νου ιδίως ζητήματα όπως η ευθύνη του παραγωγού, οι στόχοι επαναχρησιμοποίησης, καθώς και το πεδίο εφαρμογής και η υλοποίηση της πρότασης. Αυτά τα σημεία είναι κομβικής σημασίας στην πρόταση της Επιτροπής και δεν μπορούμε να δεχτούμε την αποδυνάμωσή τους.
<P>
Θα σχολιάσω τις πολυάριθμες τροπολογίες κατά ομάδες. Επιτρέψτε μου να ξεκινήσω με το πεδίο εφαρμογής της πρότασης. Θα σχολιάσω δύο πτυχές. Η πρώτη πτυχή αναφέρεται στις τροπολογίες 9, 14 και στο δεύτερο μέρος της 17 και αφορά τα παλιά αυτοκίνητα. Δεν πιστεύουμε διόλου ότι τα παλιά αυτοκίνητα που βρίσκονται σε μουσεία ή σε χέρια ιδιωτών είναι απόβλητα. Γι' αυτό και δεν καλύπτονται από την πρόταση, αλλά μπορούμε φυσικά να το καταστήσουμε σαφέστερο. Μετά έχουμε την πρόταση για το σε ποιον βαθμό ισχύει για τα δίκυκλα ή τρίκυκλα οχήματα. Και αυτό το εκτιμήσαμε και πιστεύουμε ότι τα οχήματα θα εξαιρεθούν μόνο από τα άρθρα 4 και 7 της πρότασης. Η τροπολογία 18 συνεπάγεται ότι τα δίκυκλα και τρίκυκλα οχήματα θα εξαιρούνται από όλα τα άρθρα εκτός του άρθρου 6 της πρότασης, κάτι που δεν μας βρίσκει σύμφωνους.
<P>
Μετά έχουμε το θέμα των βαρέων μετάλλων και των PVC. Στην πρόταση η Επιτροπή επέλεξε να απαιτήσει ορισμένα βαρέα μέταλλα να απομακρυνθούν από τα οχήματα προτού αυτά επαναχρησιμοποιηθούν και βλέπω ότι η Επιτροπή Περιβάλλοντος τίθεται υπέρ μιας σαφούς σταδιακής κατάργησης τέτοιων βαρέων μετάλλων και ενός καταλόγου εξαιρέσεων, που μπορεί να αλλάξει κατά τη διαδικασία συνδιαλλαγής. Παρ' όλα αυτά οφείλω να διατυπώσω τις επιφυλάξεις μου επί τούτου μην μπορώντας να δεχθώ τις τροπολογίες 20, 21, 45, 56 και 59. Η κ. Jensen έχει απόλυτο δίκιο ότι η απάντησή μου για τα PVC θα είναι ότι αυτή τη στιγμή εργαζόμαστε πάνω σε μια οριζόντια πρωτοβουλία, άρα δεν μπορώ να δεχθώ τις τροπολογίες 8, 19 και 21.
<P>
Μετά έχουμε το θέμα της συλλογής και της απόσυρσης των οχημάτων που έχουν φτάσει στο τέλος του κύκλου ζωής τους. Σε αυτό το σημείο η Επιτροπή δέχεται τις τροπολογίες, 24, 28 και 29, οι οποίες καθιστούν το κείμενο ευκρινέστερο, αλλά αδυνατεί να δεχθεί τις 26, και 27, ενώ οι 22 και 23 απαιτούν να εκτιμηθούν εις βάθος. Γι' αυτό δεν τις δεχόμαστε σήμερα. Θα ήθελα να υπογραμμίσω ότι, τόσο η δωρεάν απόσυρση όσο και η αρχή της ευθύνης του παραγωγού, που έπαιξε μεγάλο ρόλο στη συζήτηση σήμερα, αποτελούν κεντρικά στοιχεία ώστε να γίνει η παραγωγή και η κατανάλωση πιο βιώσιμες μακρόπνοα. Αυτός είναι και ο λόγος που δεν μπορούμε να δεχθούμε την τροπολογία 25 ή τις τροπολογίες 46 και 54, ενώ συμφωνούμε με την 43. Σε ό, τι αφορά την επαναχρησιμοποίηση, την ανάκτηση και την ανακύκλωση των οχημάτων που βρίσκονται στo τέλoς τoυ κύκλoυ ζωής τoυς, η Επιτροπή δεν δέχεται την τροπολογία 34, διότι θα απομακρύνει τον βραχυπρόθεσμο στόχο ανακύκλωσης. Στη συνέχεια έχουμε την τροπολογία 61, η οποία καθιστά ασαφείς τους στόχους, και την τροπολογία 53 που αποτελεί σοβαρό εμπόδιο για την επίτευξη του μακροπρόθεσμου στόχου, οπότε ούτε αυτές γίνονται δεκτές.
<P>
Επίσης δεν μπορούμε να δεχθούμε τις τροπολογίες 49 και 50, που θα δυσχεράνουν την παρακολούθηση της επίτευξης των ποσοστιαίων στόχων, αντιθέτως όμως δεχόμαστε τις τροπολογίες 57 και 58. Υπάρχουν επίσης οι τροπολογίες για την εφαρμογή και τέλος έχουμε το θέμα των περιβαλλοντικών συμφωνιών, τις οποίες δεν μπορούμε να δεχτούμε την παρούσα στιγμή. Σε σχέση με τα παραπάνω πρέπει παρενθετικά να παρατηρήσω ότι έγινε λόγος για μια εντελώς διαφορετική συζήτηση, όταν συζητήσαμε μια άλλη πρόταση της Επιτροπής Περιβάλλοντος, ήτοι την πρόταση για τις εθελοντικές συμφωνίες.
<P>
Ελπίζω ότι θα είναι δυνατό κατά τις συνεχιζόμενες διαπραγματεύσεις να καταλήξουμε σε μια συνδιαλλαγή με την οποία θα πετύχουμε την ισορροπία ανάμεσα στο συμφέρον του περιβάλλοντος, το συμφέρον των καταναλωτών και στο συμφέρον της βιομηχανίας.

<SPEAKER ID=360 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=15>
Μονομερή μέτρα των ΗΠΑ κατά του καθεστώτος εξαγωγής μπανάνας
<SPEAKER ID=361 NAME="Πρόεδρος">
Η ημερήσια διάταξη προβλέπει την εξέταση σε κοινή συζήτηση επί των ακόλουθων προφορικών ερωτήσεων:
<P>
Β4-0017/99 των βουλευτών Querbes και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με τα μονομερή μέτρα στρέβλωσης των Ηνωμένων Πολιτειών εναντίον των κοινοτικών εξαγωγών στο πλαίσιο της υπόθεσης «Μπανάνες», -Β4-0018/99 των βουλευτών Aldo και άλλων, εξ ονόματος της Ομάδας Ένωση για την Ευρώπη, προς την Επιτροπή, σχετικά με τα μονομερή μέτρα στρέβλωσης των Ηνωμένων Πολιτειών στο πλαίσιο της διένεξης για το ευρωπαϊκό καθεστώς εισαγωγής μπανανών, -Β4-0019/99 των βουλευτών Castagnθde και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας προς την Επιτροπή, σχετικά με το νέο πάνελ στο ΠΟΕ για τις μπανάνες και μονομερείς απειλές των Ηνωμένων Πολιτειών για τελωνειακές αντεκδικήσεις, -Β4-0139/99 των βουλευτών Plooij-van Gorsel και Moorhouse, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών προς την Επιτροπή, σχετικά με την διαδικασία ΠΟΕ για τη διευθέτηση των διαφορών και την φιλονικία μεταξύ ΗΠΑ και ΕΕ για τις μπανάνες, -Β4-0140/99 της κ. Mann, εξ ονόματος της Ομάδας του Ευρωπαϊκού Σοσιαλιστικού Κόμματος προς την Επιτροπή, σχετικά με τη λήψη μέτρων μονομερώς από τις Ηνωμένες Πολιτείες κατά των εισαγωγών αγαθών από την Ευρωπαϊκή Ένωση, -Β4-0141/99 του κ. Souchet, εξ ονόματος της Ομάδας των Ανεξαρτήτων για την Ευρώπη των Εθνών προς την Επιτροπή, σχετικά με τα μονομερή μέτρα αντιποίνων των Ηνωμένων Πολιτειών της Αμερικής στο πλαίσιο της διαφοράς που υφίσταται όσον αφορά το ευρωπαϊκό καθεστώς εισαγωγής μπανανών, -Β4-0142/99 των βουλευτών Kreissl-Dφrfler και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο προς την Επιτροπή, σχετικά με τον ΠΟΕ και την εμπορική διαφωνία μεταξύ ΗΠΑ και ΕΕ για την κοινή οργάνωση αγοράς μπανάνας, -Β4-0143/99 των βουλευτών Kittelmann και άλλων, εξονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατική Ομάδα) προς την Επιτροπή, σχετικά με τα εμπορικά μέτρα που ελήφθησαν μονομερώς από τις ΗΠΑ κατά επιλεγμένων ευρωπαϊκών προϊόντων και τη διαδικασία διευθέτησης διαφορών στο πλαίσιο του ΠΟΕ.
<SPEAKER ID=362 LANGUAGE="ES" NAME="Sierra Gonzαlez">
Κύριε Πρόεδρε, εγώ θα ήθελα να επισημάνω πως τα μέτρα που έχουν συμφωνηθεί από τις Ηνωμένες Πολιτείες, τα προβλήματα που προέκυψαν στην εφαρμογή του Κανονισμού της ΚΟΑ της μπανάνας και οι συγκρούσεις που υπήρξαν σχετικά με αυτόν μας υποχρεώνουν να αναλογιστούμε δύο βασικά ζητήματα.
<P>
Πρώτον, την ανάγκη να υπερασπιστεί η Ένωση την εσωτερική της νομιμότητα, έκφραση της αυτονομίας της στην οποία επιτίθενται κανόνες, όπως το τμήμα 301, που εφαρμόζονται εξωεδαφικά και στόχος των οποίων είναι η υπεράσπιση συμφερόντων και όχι δικαιωμάτων.
<P>
Δεύτερον, η ανάγκη για την εξασφάλιση της αποτελεσματικότητας των διαδικασιών διαιτησίας, η αυθεντικότητα της οποίας στράφηκε ενάντια στην Ένωση και που τώρα, συγκυριακά, τίθενται υπό αμφισβήτηση λόγω μονομερών προστατευτικών μέτρων.
<P>
Και τα δύο ζητήματα μας οδηγούν στο να συμπεράνουμε πως βρισκόμαστε ενώπιον μιας μονομερούς πολιτικής ανοίγματος αγορών και μιας πολιτικής υπέρ των Βορειοαμερικανών. Οι ευρωπαϊκές αγορές όχι μόνο πρέπει να ανοίξουν για τα προϊόντα των Ηνωμένων Πολιτειών, αλλά πρέπει να αποδεχτούν τους όρους που θέτουν οι Ηνωμένες Πολιτείες.
<P>
Θα πρέπει να σκεφτούμε ούτως ώστε να διατηρήσουμε τη νομοθετική αυτονομία της Ένωσης, σε αυτήν την περίπτωση η ΚΟΑ της μπανάνας αποτελεί ένα σύμβολο. Αυτό που θέλουμε να απαιτήσουμε είναι η αυτονομία της Ένωσης.

<SPEAKER ID=363 NAME="Πρόεδρος">
Ευχαριστώ, κυρία Sierra Gonzαlez, και σας ευχαριστώ που σεβαστήκατε τον χρόνο αγόρευσής σας. Υπενθυμίζω στους συναδέλφους μας πως είμαι υποχρεωμένος να επιδείξω μία άνευ προηγουμένου αυστηρότητα απόψε, προκειμένου να τηρηθεί το χρονοδιάγραμμα.

<SPEAKER ID=364 LANGUAGE="FR" NAME="Aldo">
Κύριε Πρόεδρε, από της αφίξεως μου στους κόλπους αυτού του Κοινοβουλίου δεν έπαψα να καταγγέλλω τις ασταμάτητες επιθέσεις των Ηνωμένων Πολιτειών κατά της ΚΟΑ για τις μπανάνες.
<P>
Παρά τις δραστικές παραχωρήσεις της Ευρωπαϊκής Ένωσης με την ευκαιρία της μεταρρύθμισης της ΚΟΑ, παραχωρήσεις, ωστόσο, στις οποίες εμείς αντιταχθήκαμε, εφόσον προσέβαλαν την θεμελιώδη αρχή της κοινοτικής προτίμησης, το νέο αυτό καθεστώς συνεχίζει να είναι ο στόχος της παρενόχλησης των Ηνωμένων Πολιτειών, οι οποίες επιθυμούν απλούστατα την κατάργηση της ΚΟΑ.
<P>
Οι απειλές που διατυπώθηκαν σήμερα από τις ΗΠΑ κατά πλήρη παράβλεψη των κανόνων που επικρατούν στο σύστημα πολυμερούς εμπορίου, παρεμβλήθηκαν την επομένη της έναρξης των υπερατλαντικών εμπορικών σχέσεων. Έκτοτε, η Ομάδα Ένωση για την Ευρώπη επιθυμεί μία κατάλληλη απάντηση εκ μέρους της Ένωσης.
<P>
Πρώτα από όλα, σε καμία περίπτωση, η Ευρωπαϊκή Ένωση δεν θα πρέπει να υποστεί κυρώσεις από την πλευρά των Ηνωμένων Πολιτειών χωρίς απόφαση από τις αρμόδιες αρχές της ΚΟΑ και σύμφωνα με τις ισχύουσες διαδικασίες που εγγυώνται την πλήρη άσκηση των δικαιωμάτων άμυνας. Εάν κατά τύχη, οι Ηνωμένες Πολιτείες θελήσουν να ευνοήσουν την μονοπωλιακή οδό, ας γνωρίζουν πως θα φέρουν βαριά ευθύνη για την αποδυνάμωση του διεθνούς εμπορικού συστήματος.

<SPEAKER ID=365 LANGUAGE="DE" NAME="Mann, Erika">
Κύριε Πρόεδρε, κύριε Επίτροπε, αξιότιμοι συνάδελφοι, επιτρέψτε μου να μην υπεισέλθω σήμερα στις λεπτομέρειες. Ήδη αναφέρθηκαν μερικές από τους συναδέλφους, και υποθέτω πως θα αναφερθούν ακόμα πολλές λεπτομέρειες από τους άλλους παρευρισκόμενους συναδέλφους μου. Εάν δεν ήταν τόσο σοβαρές οι συνέπειες αυτών των νέων αντιπαραθέσεων με τις Ηνωμένες Πολιτείες, θα μπορούσαμε να γελάσουμε με αυτή τη φιλονικία για τις μπανάνες, οι συνέπειες είναι όμως πολύ σοβαρές, και ελπίζω πως θα μπορέσουμε προσεχώς να καταλήξουμε σε μια ικανοποιητική λύση, διαφορετικά θα θέταμε σε σοβαρό κίνδυνο τις υπερατλαντικές μας σχέσεις.
<P>
Επιτρέψτε μου να σας υπενθυμίσω μια φορά το εξής: η Ευρωπαϊκή Ένωση και οι Ηνωμένες Πολιτείες ήταν οι κύριοι παρακινητές για τη διαδικασία διευθέτησης διαφορών στο πλαίσιο του ΠΟΕ. Ενδέχεται η διαδικασία να μην είναι τέλεια σε όλα τα σημεία και να πρέπει να αναπτυχθεί περαιτέρω, αποτελεί όμως το μοναδικό μέσο που έχουμε διεθνώς για την επίλυση διαφορών στον εμπορικό τομέα. Οι Ηνωμένες Πολιτείες αμφισβητούν τη συμβατότητα με τον ΠΟΕ του νέου καθεστώτος οργάνωσης της αγοράς μπανάνας. Αυτό είναι δικαίωμά τους. Ωστόσο, δεν έχουν το δικαίωμα να προβαίνουν σε πολυμερείς ενέργειες εναντίον των εμπορικών τους εταίρων και να αναγγέλλουν κυρώσεις, όπως, στην περίπτωση αυτή, την επιβολή δασμών στο παράλογο ποσοστό των 100 % στα προϊόντα που προέρχονται από κράτη μέλη της Ευρωπαϊκής Ένωσης.
<P>
Δεν έχουν το δικαίωμα να παίρνουν στα χέρια τους την απαγγελία μιας δικαστικής απόφασης. Η τακτική των Ηνωμένων Πολιτειών βλάπτει σοβαρά τη διαδικασία διευθέτησης διαφορών του ΠΟΕ. Ακόμα, δυσχεραίνει σημαντικά τις προκαταρκτικές διαπραγματεύσεις για τον νέο γύρο του ΠΟΕ, και βλάπτει την εμπιστοσύνη στη διαδικασία για τη δημιουργία μιας υπερατλαντικής εταιρικής σχέσης. Δημιουργείται η εντύπωση πως το αμερικανικό περιθώριο δράσης στον τομέα της εμπορικής πολιτικής καθορίζεται όλο και περισσότερο από μια καθαρά εθνικά κατευθυνόμενη πολιτική ατζέντα. Είναι δικαιολογημένος ο φόβος πως πρόκειται για την επιβολή σε παγκόσμιο επίπεδο μιας συγκεκριμένης αμερικανικής εμπορικής φιλοσοφίας. Αυτό είναι ένα επικίνδυνο παιχνίδι με τη φωτιά. Με τον τρόπο αυτό, επίκεντρο της κριτικής γίνεται ο ίδιος ο ΠΟΕ. Ο προστατευτισμός δεν πρέπει να αποτελεί διέξοδο για εθνικά προβλήματα. Ο παγκόσμιος μας ιστός είναι αλληλεξαρτώμενος, και ο ΠΟΕ αποτελεί ένα πολύ απαραίτητο, αν και όχι πάντα αρεστό σε όλους ή και τέλειο, μέσο εναρμόνισης των εθνικών εγωισμών.
<P>
Μια αντιμετώπιση των εθνικών θεμάτων που διέπεται από συναισθηματισμούς στην πολιτική - θα μπορούσαν, παραδείγματος χάριν, να αναφερθούν οι μπανάνες, οι ορμόνες, και πολλά άλλα - οδηγεί στην επικράτηση ανορθολογισμού στην πολιτική συνολικά και δρομολογεί μια τάση που ενδεχομένως να μην μπορεί πλέον να αναχαιτισθεί. Η Ομάδα μου υποστηρίζει πλήρως τη θέση της Επιτροπής. Σας έχει υποβληθεί ένα εύλογο και κοινό ψήφισμα της Επιτροπής Εξωτερικών Οικονομικών Σχέσεων, το οποίο καταδικάζει ρητώς τις μονομερείς ενέργειες των Ηνωμένων Πολιτειών, υποστηρίζει αμέριστα την Επιτροπή και, πέραν τούτου, μπορεί κατά τη γνώμη μου να αποτελέσει μια καλή βάση για περαιτέρω δράσεις στο πλαίσιο της ευρωπαϊκής πολιτικής.

<SPEAKER ID=366 NAME="Souchet">
Η κρίση, σχετικά με τη διαφορά στο θέμα των μπανανών, η οποία επηρεάζει τις σχέσεις μεταξύ της Ευρωπαϊκής Ένωσης, των κρατών μελών της, των εταίρων της ΑΚΕ καθώς και τις Ηνωμένες Πολιτείες, δίνει σαφή εικόνα της αμφιλεγόμενης κατάστασης στην εμπορική πολιτική της Ένωσης.
<P>
Αντιμέτωποι με την πολύ αποφασιστική συμπεριφορά των Ηνωμένων Πολιτειών, οι οποίες χειρίζονται με δεξιοτεχνία το διπλό παιχνίδι με τους ευρωπαίους εταίρους τους, επιδιώκοντας τόσο τη συνεργασία όσο και τις κυρώσεις, τα ευρωπαϊκά θεσμικά όργανα φαίνονται διχασμένα, αδύναμα, παράλυτα και τέλος ελάχιστα πρόθυμα να αμυνθούν αληθινά των ευρωπαϊκών συμφερόντων τους.
<P>
Οι αιτίες αυτής της κατάστασης είναι πολλαπλές: η ηγεμονική βούληση των Ηνωμένων Πολιτειών δεν γίνεται αντιληπτή ως τέτοια από πολλά κράτη μέλη; η εμφάνιση όχι κοινών αλλά αποκλινόντων συμφερόντων μεταξύ των Δεκαπέντε έχει την τάση να αναπτύσσεται; η απουσία δημοκρατίας στους κόλπους των ευρωπαϊκών οργάνων διευκολύνει τις αδιαφανείς αλληλοσυνενοήσεις.
<P>
Πάντοτε βρισκόμαστε σε μία κατάσταση κατά την οποία οι Ηνωμένες Πολιτείες έχουν αποφασίσει μονομερώς την έκδοση ενός καταλόγου ευρωπαϊκών προϊόντων στα οποία εννοούν να επιβάλλουν κυρώσεις, αυξάνοντας τους τελωνειακούς δασμούς κατά 100 % εάν η Ευρωπαϊκή Ένωση δεν τροποποιήσει τον νέο της μηχανισμό εισαγωγής μπανανών και πριν ακόμη ο ΠΟΕ αποφανθεί σχετικά με τη συμβατότητά του ως προς τους κανόνες αυτής της οργάνωσης.

<SPEAKER ID=367 LANGUAGE="DE" NAME="Kreissl-Dφrfler">
Κύριε Πρόεδρε, ο πόλεμος για τις μπανάνες είναι μια δοκιμή, αυτό το είπε καθαρά ο πρέσβης των ΗΠΑ, κ. Vernon Weaver, πρόσφατα στην Επιτροπή Εξωτερικών Οικονομικών Σχέσεων. Τα πράγματα θα είναι πολύ πιο σοβαρά σε μερικές εβδομάδες, όταν θα συζητηθεί η απαγόρευση της ΕΕ για το κρέας με ορμόνες. Ύστερα από αυτό - και εδώ τα είπε έξω από τα δόντια ο κ. Weaver - θα ακολουθήσει το θέμα της γονιδιακής τροποποίησης. Υπό το πρόσχημα της προσφοράς στον καταναλωτή μεγαλύτερων δυνατοτήτων επιλογής, πρόκειται να επιτραπεί σε αμερικανικούς ομίλους επιχειρήσεων να μεταφέρουν στα ράφια των εδώ σουπερμάρκετ γενετικά τροποποιημένες ντομάτες και σόγια από το εργαστήριο. Και θα είναι ακόμα καλύτερα να καταργηθεί και η σήμανση, διότι τα μεγάλα κείμενα θα επιβάρυναν ίσως υπερβολικά το μυαλό των καταναλωτών!
<P>
Το ζητούμενο είναι κάτι πολύ παραπάνω από μπανάνες. Για αυτόν ακριβώς τον λόγο δεν μπορούμε να ενδώσουμε στις αδικαιολόγητες απαιτήσεις των ΗΠΑ. Και αυτό, έστω κι αν και επειδή ακριβώς απειλούν με παράλογες κυρώσεις - τροποποιήσαμε το καθεστώς οργάνωσης της αγοράς μπανάνας σύμφωνα με ένα πάνελ του ΠΟΕ. Τώρα, για το κατά πόσο είναι εντάξει αυτή η τροποποίηση, θα αποφανθεί για άλλη μία φορά το ίδιο ακριβώς πάνελ. Η οποιαδήποτε αμερικανική κύρωση κατά ευρωπαϊκών εταιριών πριν τη λήψη αυτής της απόφασης θα σημαίνει πως έχει χάσει το νόημά του ο ΠΟΕ. Ο οποιοσδήποτε δασμός-ποινή που θα επιβληθεί πριν την απόφαση του πάνελ θα σημαίνει πως μπορούμε να «κλείσουμε» τον ΠΟΕ.
<P>
Δυστυχώς, για την κατάσταση αυτή φταίει λίγο και η Επιτροπή. Οι ιδρυτές του ΠΟΕ περιήλθαν μόνοι τους σε αυτή την κατάσταση, διότι το παγκόσμιο εμπόριο δεν ρυθμίζεται σύμφωνα με την αρχή της αειφόρου ανάπτυξης, ούτε και σύμφωνα με την προστασία των καταναλωτών και την κοινωνική προστασία. Αντ' αυτού διαδραματίζουν καθοριστικό ρόλο η οικονομική ανάπτυξη και η προσδοκία του κέρδους. Εν όψει του επικείμενου γύρου συζητήσεων για τη χιλιετηρίδα, είναι καιρός να επεξεργασθούμε συγκεκριμένες προτάσεις για μεταρρύθμιση. Η πρόληψη, η οικολογία και η τοπική ανάπτυξη πρέπει να αποτελέσουν τον γνώμονα της οικονομικής δράσης. Στις συναντήσεις υψηλού επιπέδου του ΠΟΕ τον Μάρτιο, η Επιτροπή θα έπρεπε να υποβάλει πρώτα τα σχετικά έγγραφα, εάν θέλει πραγματικά να επιφέρει κατά κύριο λόγο μεγαλύτερη διαφάνεια στη δράση της, όπως έχει υποσχεθεί. Οι διαμαρτυρίες των γάλλων χωρικών σήμερα μπροστά από το Κοινοβούλιο άφησαν να εννοηθεί ποιά είναι η γνώμη τους για την προσαρμογή στην παγκόσμια αγορά και τη μανία ελευθέρωσης και απορρύθμισης, καθώς και το τί είναι ικανοί να κάνουν, μόλις αρχίσει για τα καλά ο χορός.

<SPEAKER ID=368 LANGUAGE="DE" NAME="Liese">
Κύριε Πρόεδρε, η Ομάδα του Ευρωπαϊκού Λαϊκού Κόμματος υποστηρίζει το κοινό ψήφισμα. Είναι πολύ σημαντική για εμάς η ανάγκη να τηρηθούν οι κανόνες του ΠΟΕ. Είναι εντελώς απαράδεκτο, οι ΗΠΑ να απειλούν ευρωπαϊκές επιχειρήσεις με μονομερή μέτρα, τα οποία ουδόλως σχετίζονται στην πραγματικότητα με το καθεστώς οργάνωσης της αγοράς μπανάνας και με τη σχετική διένεξη. Επίσης, είναι τελείως απαράδεκτο να υποχωρεί στις πιέσεις της Chiquita και άλλων η πολιτική των ΗΠΑ. Πρέπει να υποστηρίξουμε την Επιτροπή στο αίτημά της να τηρηθούν οι κανόνες του ΠΟΕ.
<P>
Όμως, και η ΕΕ πρέπει να τηρήσει τους κανόνες του ΠΟΕ. Δηλαδή, εάν χάσουμε και το επόμενο πάνελ, θα πρέπει να αναπροσαρμοσθεί το καθεστώς οργάνωσης αγοράς. Ζητώ από την Επιτροπή να σκεφθεί από τώρα, πώς θα αντιδράσουμε τότε, εάν προκύψει μια τέτοια περίπτωση. Προσωπικά, πιστεύω πως δεν είναι καλό το καθεστώς οργάνωσης της αγοράς. Κι αυτό, επειδή κάνει διακρίσεις σε βάρος των παραγωγών στη Λατινική Αμερική, και επειδή δεν προστατεύει τους μικροπαραγωγούς από τους μεγαλοπαραγωγούς, όπως συχνά λέγεται, διότι και στη Λατινική Αμερική υπάρχουν μικροί κι ανεξάρτητοι παραγωγοί. Στο Εκουαδόρ, το 60 % των παραγωγών έχουν λιγότερα από 20 εκτάρια, και αυτά βρίσκονται υπό εθνική ιδιοκτησία και όχι υπό την κατοχή της Chiquita.
<P>
Στην Κόστα Ρίκα υπάρχουν μπανάνες δικαίου εμπορίου, και όλες αυτές υφίστανται διακρίσεις από το καθεστώς οργάνωσης αγοράς. Όταν μάλιστα ο Επίτροπος Pinheiro είπε πριν από δύο εβδομάδες σχετικά με την έκθεσή μου για μπανάνες ότι πρέπει να χρηματοδοτηθούν από την Επιτροπή οι μεγαλοπαραγωγοί στις χώρες της Αφρικής και της Καραϊβικής (ΑΚΕ) για να δημιουργήσουν εκεί μπανανοφυτείες, τότε αυτό αποτελεί το αποκορύφωμα της υποκρισίας, το να λέμε εδώ πως θέλουμε να υπερασπίσουμε τους μικρούς από τους μεγάλους. Ίσως να πρόκειται για εντελώς διαφορετικά πράγματα. Αυτό όμως δεν πρέπει να μας εμποδίσει να τονίζουμε επανειλημμένα ότι πρέπει να τηρηθούν οι κανόνες του ΠΟΕ και ότι δεν μπορούμε να αποδεχθούμε τις επιθέσεις των Ηνωμένων Πολιτειών. Επίσης, δεν μπορούμε να αποδεχθούμε οτιδήποτε αφορά το κρέας με ορμόνες και το ζήτημα των γενετικά τροποποιημένων οργανισμών. Πρέπει να υπερασπίσουμε τη νομοθεσία μας στο θέμα αυτό. Πρέπει όμως και να την προσαρμόσουμε, αν δούμε πως δεν εναρμονίζεται ενδεχομένως με τους κανόνες του ΠΟΕ.
<P>
Θα ήθελα επίσης να επιστήσω την προσοχή του Επιτρόπου Sir Leon Brittan στη συζήτηση επί της έκθεσης Bowe, την οποία διεξήγαμε μόλις. Εδώ ψηφίσθηκε από την επιτροπή μια τροπολογία που λέει πως κατά την έγκριση γενετικά τροποποιημένων οργανισμών πρέπει να λάβουμε υπόψη τα κοινωνικοοικονομικά κριτήρια. Πιστεύω πως θα αιφνιδιάσουμε τους Αμερικανούς αν εγκριθεί η τροπολογία και αρχίσει να επηρεάζει τη νομοθεσία. Βάσει επιστημονικών εγγράφων πρέπει να αποδείξουμε πως η πολιτική μας είναι σωστή, και, ως γνωστόν, έχουμε κάποια πολιτική τόσο στο θέμα των ορμονών όσο και στους γενετικά τροποποιημένους οργανισμούς. Βάση της πολιτικής μας θα καταστήσουμε την αρχή προφύλαξης και όχι οποιαδήποτε αυθαίρετα κοινωνικοοικονομικά κριτήρια. Και εδώ πρέπει να προσέξουμε για να μην έχουμε νέα προβλήματα το φθινόπωρο.

<SPEAKER ID=369 NAME="Brittan">
Κύριε Πρόεδρε, θα ήθελα να αρχίσω καλωσορίζοντας τη στήριξη που παρείχε το Κοινοβούλιο γενικά στην Επιτροπή σχετικά με αυτό το θέμα και επίσης να το ευχαριστήσω για το ψήφισμα που συνετάχθη, το οποίο βρίσκουμε πολύ ενισχυτικό.
<P>
Οι ερωτήσεις έθιξαν δύο κύρια θέματα: τι κάνει η Επιτροπή για να αποφύγει τις απειλές των ΗΠΑ για επιβολή κυρώσεων και, εάν παρόλα αυτά οι κυρώσεις επιβληθούν, τι σκοπεύει να κάνει τότε; Όλες οι ενέργειές μας, τόσο οι σημερινές όσο και οι μελλοντικές, διεξάγονται αλλά και θα διεξάγονται σε πλήρη συμμόρφωση με τους κανόνες του ΠΟΕ. Δύο λάθη δεν κάνουν ένα σωστό. Αυτό, όμως, δεν σημαίνει ότι είμαστε ανίσχυροι. Οι αμερικανικές κυρώσεις είναι παράνομες επειδή βασίζονται σε μία μονομερή απόφαση, ότι η Ευρωπαϊκή Κοινότητα δεν κατόρθωσε να συμμορφώσει το καθεστώς της μπανάνας με του κανόνες του ΠΟΕ. Γι' αυτό το λόγο επιδιώξαμε να πείσουμε τους Αμερικανούς να υποβάλλουν προς εξέταση το ζήτημα της συμμόρφωσης του νέου καθεστώτος της μπανάνας σε διαδικασία από πάνελ του ΠΟΕ, σύμφωνα με το άρθρο 21, παράγραφος 5. Στην πραγματικότητα, σύμφωνα με τις διαδικασίες του ΠΟΕ αυτό είναι ένα υποχρεωτικό βήμα πριν επιτραπεί η επιβολή οποιωνδήποτε κυρώσεων.
<P>
Μόλις πέρυσι τον Σεπτέμβριο, και στις εβδομάδες και τους μήνες που ακολούθησαν, προσφερθήκαμε να μειώσουμε τη διαδικασία ΠΟΕ στον ελάχιστο δυνατό χρόνο. Μάλιστα, αρχίσαμε εμείς τη διαδικασία, προσκαλώντας τις Ηνωμένες Πολιτείες να συμμετάσχουν. Αλλά το κύριο πρόβλημα είναι ότι, στο τέλος του Γύρου της Ουρουγουάης, η κυβέρνηση των ΗΠΑ υποσχέθηκε στο Κογκρέσσο ότι θα επέβαλε αμέσως κυρώσεις στα τέλη της περιόδου προς εκτέλεση της απόφασης του πάνελ του ΠΟΕ, εφαρμόζοντας την εσωτερική διαδικασία του άρθρου 301. Τώρα η κυβέρνηση πρέπει να αποδείξει ότι μπορεί να τα καταφέρει. Αυτό είναι το απλό πολιτικό παρελθόν της Αμερικής. Συνεπώς, οι Ηνωμένες Πολιτείες αγνόησαν το γεγονός ότι όπου υπάρχει διαφωνία μεταξύ των μερών, η συμμόρφωση των εφαρμοζόμενων μέτρων πρέπει πρώτα να ελέγχεται μέσω των υποχρεωτικών διαδικασιών του ΠΟΕ.
<P>
Στην περίπτωση των μπανανών η αμερικανική κυβέρνηση υποσχέθηκε στο Κογκρέσσο να εφαρμόσει κυρώσεις το αργότερο μέχρι τις 3 Μαρτίου 1999 ότι και να συμβεί στον ΠΟΕ! Αυτό «δένει» τα χέρια της αμερικανικής κυβέρνησης. Να γιατί οι Ηνωμένες Πολιτείες αρνήθηκαν να συμμετάσχουν σε οποιαδήποτε διαδικασία του ΠΟΕ, σχετικά με την συμμόρφωση του νέου κοινοτικού καθεστώτος μπανάνας, απλά διότι αυτό θα έθετε τους Αμερικανούς εκτός της εσωτερικής προθεσμίας που οι ίδιοι έθεσαν στον ευατόν τους, η οποία δεν συμβαδίζει με τους κανόνες του ΠΟΕ.
<P>
Αρχίζοντας εμείς οι ίδιοι τη διαδικασία του άρθρου 21, παράγραφος 5, πετύχαμε να κάνουμε τον Ισημερινό να δρομολογήσει τη δική του διαδικασία για να αμφισβητήσει τη συμμόρφωση του καθεστώτος μας. Αυτή η διαδικασία είναι επί του παρόντος εν εξελίξει και οι εκθέσεις του πάνελ αναμένονται μέχρι τις 21 Απριλίου. Ακολούθως, οι κανονικές διαδικασίες προβλέπουν ότι η άλλη πλευρά έχει το δικαίωμα να ασκήσει έφεση. Εντωμεταξύ, οι ΗΠΑ εξακολουθούν να πιέζουν, προκειμένου να τους επιτραπεί η λήψη μέτρων αντιποίνων μέχρι τις 3 Μαρτίου. Σχετικά με αυτό το θέμα διεξήχθη μεγάλη συζήτηση, στην οποία σχεδόν όλα τα μέλη του ΠΟΕ που μίλησαν στήριξαν τη δική μας θέση, ότι δεν μπορεί να επιτραπούν αντίποινα ελλείψει απόφασης του ΠΟΕ σχετικά με τη συμμόρφωση του καθεστώτος.
<P>
Τώρα θα εξακολουθήσουμε να υποστηρίζουμε ενώπιον του διαιτητή ότι μπορεί να καθορίσει το επίπεδο οποιωνδήποτε αντιποίνων μόνον εάν και όταν αποφασισθεί η μη-συμμόρφωση του νέου καθεστώτος μπανάνας. Ειδάλλως, ο διαιτητής θα καταδικάσει την Ευρωπαϊκή Κοινότητα ενώ η ενοχή της δεν έχει αποδειχθεί.
<P>
Έχουμε επίσης ζητήσει από το Γενικό Συμβούλιο του ΠΟΕ να παράσχει μία επίσημη ερμηνεία σε αυτό το ζήτημα.
<P>
Τέλος, αμφισβητούμε τη συμμόρφωση του άρθρου 301 της αμερικανικής νομοθεσίας. Ζητήσαμε να συσταθεί, εν ευθέτω χρόνω, ένα πάνελ. Οι ΗΠΑ, από την πλευρά τους, ζήτησαν διαβουλεύσεις με εμάς και εμείς θα συμμετάσχουμε καλή τη πίστει σε αυτές τις διαβουλεύσεις.
<P>
Αυτό με φέρνει στο δεύτερο ερώτημα: τι θα κάνουμε εάν οι Αμερικανοί προχωρήσουν με τις κυρώσεις στις 3 Μαρτίου; Καταρχήν, θα αμφισβητήσουμε τη νομιμότητα αυτών των κυρώσεων μέσω των διαδικασιών διευθέτησης διαφορών του ΠΟΕ.
<P>
Τέλος, για όσο διάστημα θα διαρκέσουν οι κυρώσεις, θα έχουμε τη δυνατότητα νόμιμων αντιποίνων, αποσύροντας τις παραχωρήσεις ή επιβάλλοντας μέτρα σε τομείς που δεν καλύπτονται από του κανόνες του ΠΟΕ. Υπάρχουν τέτοια μέτρα που θα μπορούσαν να επιβληθούν και έχουμε το δικαίωμα και θα σκεφθούμε πολύ σοβαρά να τα εφαρμόσουμε ενώπιον μίας τέτοιας κατάφωρης παραβίασης του νόμου.

<SPEAKER ID=370 LANGUAGE="EN" NAME="Smith">
Κύριε Πρόεδρε, υποστηρίζουμε την άποψη της Επιτροπής ότι η μονομερής δράση των Ηνωμένων Πολιτειών είναι παράνομη όσο εξοργιστική και εντελώς ανεύθυνη. Η ίδια η απειλή της ήδη προκαλεί σοβαρή ζημιά στους παραγωγούς ενδυμάτων κασμίρ, που είναι τα απολύτως αθώα μέρη αυτής της διένεξης και οι οποίοι θα χάσουν παραγγελίες εξαγωγών αξίας περίπου 20 εκατομμυρίων λιρών Αγγλίας και πιθανώς 1000 θέσεις εργασίας. Με αυτές τις πράξεις αντεκδίκησης, οι Ηνωμένες Πολιτείες, βλάπτουν, όχι μόνον τη φήμη τους, αλλά επίσης το μέλλον της υπερατλαντικής εταιρικής σχέσης. Ακριβώς αυτό που οι Ηνωμένες Πολιτείες ζήτησαν πιστεύω με επιστολή τους προς τον κύριο Leon την 13 Ιουλίου - ένα πάνελ διαιτησίας βάσει του άρθρου 21, παράγραφος 5 - βρίσκεται επί του παρόντος εν εξελίξει. Πρέπει να καταδικάσουμε τη χυδαία απόπειρα εκφοβισμού των Ηνωμένων Πολιτειών, οι οποίες επιλέγουν να εξαιρέσουν από τις κυρώσεις τα προϊόντα της Δανίας και των Κάτω Χωρών, επειδή αυτές οι χώρες καταψήφισαν το καθεστώς της μπανάνας στο Συμβούλιο. Σε αυτό το σημείο, θα ήθελα να ρωτήσω την Επιτροπή ποιό μηχανισμό έχουν στη διάθεσή τους οι αρχές των ΗΠΑ, που μπορεί να τους επιτρέπει να διακρίνουν μεταξύ προϊόντων που προέρχονται, για παράδειγμα, από τη Δανία ή την Ολλανδία έναντι εκείνων γαλλικής ή βρετανικής προέλευσης.
<P>
Τα σημεία που θίγουμε στο ψήφισμα της Επιτροπής Εξωτερικών Οικονομικών Σχέσεων είναι πολύ σαφή. Ζητάμε από την Ευρωπαϊκή Ένωση να εκπληρώσει τις υποχρεώσεις της προς τους εμπορικούς εταίρους μας της ΑΚΕ και αναμένουμε η Επιτροπή να επιτύχει αυτόν τον στόχο στο πλαίσιο του ΠΟΕ. Τέλος, δεν μπορούμε και δεν θα ανεχθούμε περαιτέρω ζημία στις βιομηχανίες μας από ένα καθεστώς, του οποίου η φιλοδοξία συνταυτίζεται μόνον με την αλαζονεία του.

<SPEAKER ID=371 LANGUAGE="DE" NAME="Rόbig">
Κύριε Πρόεδρε, στην Ευρώπη ίσως να μην ψηφίσαμε ένα καλό καθεστώς οργάνωσης της αγοράς μπανάνας. Όμως, κατά τη γνώμη μου, η σωστή απάντηση δεν είναι να αντιδρά κανείς σε αυτό αμέσως με πόλεμο, δηλαδή με την 100 % δασμολόγηση κεριών, όπλων, πουλόβερ και άλλων παρόμοιων. Πρόκειται για την παλαιά μέθοδο, δηλαδή να γίνουν δοκιμές, όπως παλαιότερα στον πόλεμο, με την επιβολή δύναμης και βίας. Εκείνος που θα πυροβολήσει και θα σκοτώσει τους περισσότερους από την άλλη πλευρά, είναι τελικά ο νικητής.
<P>
Στην Ευρώπη μάθαμε κάτι επιπλέον. Βασικά, το ζητούμενο είναι να βρούμε μια καλύτερη λύση. Αυτό σημαίνει πως, σε περίπτωση που έχουμε δύο διαφορετικές απόψεις, θα πρέπει πρώτα να αναγνωρίσουμε το γεγονός ότι ίσως να έχουν δίκιο και οι δύο πλευρές. Στη συνέχεια θα πρέπει να προσεγγίσουμε ο ένας τον άλλον, λέγοντας, ας μη δεχθούμε μόνο τη λύση 1 ή 2, αλλά ας δοκιμάσουμε και τις λύσεις 3, 4, 5, 10, 15, μέχρις ότου βρούμε μια λύση που μπορεί να γίνει αποδεκτή από όλους, και οι λύσεις αυτές να εκπονηθούν επί στρογγυλής τραπέζης.

<SPEAKER ID=372 LANGUAGE="FR" NAME="Ainardi">
Κύριε Πρόεδρε, καθώς δύο ή τρεις μεγάλες αμερικανικές εταιρίες ελέγχουν την παραγωγή των χωρών της Λατινικής Αμερικής, οι Ηνωμένες Πολιτείες, οι οποίες άλλωστε δεν παράγουν ούτε ένα κιλό μπανάνες, εξακολουθούν ακατάπαυστα την εκστρατεία τους ενάντια στο κοινοτικό σύστημα εισαγωγών.
<P>
Ενώ η Ευρωπαϊκή Ένωση έλαβε υπόψην της την ετυμηγορία του ΠΟΕ, τροποποιώντας τη νομοθεσία της, οι Ηνωμένες Πολιτείες εκφράζουν εκ νέου την απειλή επιβολής εμπορικών κυρώσεων κατά ευρωπαϊκών προϊόντων. Επιθυμούν επίσης η Ένωση να άρει το εμπάργκο κατά των εισαγωγών επεξεργασμένου με ορμόνες κρέατος, ετοιμάζουν μία εκστρατεία κατά των γενετικά τροποποιημένων οργανισμών.
<P>
Εξάλλου, στις 28 του περασμένου Ιανουαρίου, ο πρέσβης των Ηνωμένων Πολιτειών στην Ένωση διευκρίνισε πως το θέμα των μπανανών αποτελεί μόνο έναν λόφο σε σχέση με τα όρη των υποθέσεων που αφορούν το κρέας με ορμόνες και τους γενετικά τροποποημένους οργανισμούς (ΓΤΟ).
<P>
Κατά βάθος, με αυτήν την επιβεβαίωση του εμπορικού και πολιτικού ηγεμονισμού των Ηνωμένων Πολιτειών, με αυτήν τη βούληση να αρχίσει τον μελλοντικό κύκλο διαπραγματεύσεων από θέση ισχύος, τίθεται σαφώς θέμα για τους μηχανισμούς του ΠΟΕ.
<P>
Η πρόταση ψηφίσματος, την οποία συνυπέγραψε η ομάδα μου και οι Πράσινοι, καταδικάζει τις απειλές επιβολής κυρώσεων των Αμερικανών. Απαιτεί από την Επιτροπή να είναι ιδιαίτερα σταθερή ενώπιον αυτής της νέας επίθεσης, προκειμένου να προστατεύσει τα συμφέροντα τόσο των κοινοτικών παραγωγών όσο και των παραγωγών των χωρών ΑΚΕ.
<P>
Εν αναμονή της νέας διαιτησίας του πάνελ του ΠΟΕ, επετεύχθη μία προσωρινή συμφωνία, αλλά οι Ηνωμένες Πολιτείες δεν έπαψαν παρόλα αυτά τις απειλές τους. Εάν εφαρμόσουν τις αναγγελθείσες κυρώσεις μονομερώς, η Επιτροπή είναι έτοιμη να απαντήσει εφαρμόζοντας, εάν είναι ανάγκη, αντίστοιχα μέτρα αντιποίνων;

<SPEAKER ID=373 LANGUAGE="ES" NAME="Medina Ortega">
Κύριε Πρόεδρε, πρέπει να ευχαριστήσω τον Επιτρόπο, κύριο Brittan, για την παρουσία του εδώ αυτήν την τόσο προχωρημένη ώρα, γιατί αυτό δείχνει το ενδιαφέρον του για το θέμα. Απόψε προβαίνουμε στην υποστήριξη της Επιτροπής, όπως επεσήμανε ο ίδιος ο κ. Επίτροπος και επομένως δεν έχει νόημα να επαναλάβω κάποια από τα επιχειρήματα που έχουν ήδη παρουσιαστεί.
<P>
Κύριε Πρόεδρε, θα μου επιτρέψετε να κάνω κάποια σχόλια. Δεν ξέρω βέβαια αν θα λάβω απαντήσεις.
<P>
Κατ' αρχάς, θέλω να αναφερθώ στα προβλήματα που δημιουργεί αυτή η κρίση. Το πρώτο είναι ότι παρότι εμείς επιμείναμε κατά τη διάρκεια του τελευταίου γύρου της σύστασης του Παγκόσμιου Οργανισμού Εμπορίου στο Μαρακές, στη συμπερίληψη της διαδικασίας επίλυσης συγκρούσεων, αυτό ήταν για να αγωνιστούμε ενάντια στην μονομέρεια των Ηνωμένων Πολιτειών. Και τώρα, ωστόσο, αυτό το άρθρο 301 του αμερικανικού νόμου περί εξωτερικού εμπορίου εμφανίζεται εκ νέου.
<P>
Κατά δεύτερον, φαίνεται πως οι αμερικανοί έχουν τη δυνατότητα να αποφύγουν τη διαδικασία επίλυσης συγκρούσεων, γιατί συγκεκριμένα ενώπιον του Παγκόσμιου Οργανισμού Εμπορίου δεν υπήρξε δυνατή η αποτελεσματική αντίθεση ούτε προς τους νόμους Helms-Burton αλλά ούτε και προς τον νόμο D'Amatο.
<P>
Και κατά τρίτον, η ανησυχία μας, κυρίως των μελών της Επιτροπής Νομικών Θεμάτων του Κοινοβουλίου είναι αυτή που αφορά στο να γνωρίζουμε αν η Επιτροπή είναι πραγματικά σε θέση να αντιμετωπίσει με δικά της μέσα αυτήν την τεράστια ομάδα δικηγόρων που έχουν οι Αμερικανοί στη Γενεύη. Φαίνεται πως οι Αμερικανοί μπορούν να μας κερδίσουν σε όλες τις δίκες, μόλις επισημάνθηκε το θέμα των ορμονών, επίσης μόλις επισημάνθηκε μια πιθανή προσφυγή στο θέμα των γενετικώς μεταβαλλόμενων οργανισμών και έχουμε και τον πόλεμο της μπανάνας.
<P>
Δηλαδή, το πρόβλημα έγκειται στο ότι αν δεν καταλήξουμε σύντομα σε μια συμφωνία σχετικά με το συγκεκριμένο θέμα και οι Αμερικανοί επιμένουν στην πολυμερότητα, είναι πιθανόν να αναγκαστεί η Κοινότητα να αναθεωρήσει την πρόθεσή της να υποβληθεί σε έναν πολυμερή μηχανισμό, κάτι που οι Αμερικανοί δεν δείχνουν διατεθειμμένοι να σεβαστούν.

<SPEAKER ID=374 LANGUAGE="PT" NAME="Porto">
Κύριε Πρόεδρε, ήδη στην τελευταία περίοδο συνόδου των Βρυξελλών είχαμε την ευκαιρία να συζητήσουμε για τα προβλήματα που συνδέονται με τις μπανάνες, σχετικά με τη χρηματοδοτική ενίσχυση προς τις χώρες ΑΚΕ που πλήττονται από τη μείωση της παραγωγής τους.
<P>
Όπως είχαμε επισημάνει επί τη ευκαιρία εκείνη, ανεξαρτήτως των λόγων που μπορεί να προβάλλει ή μία ή η άλλη πλευρά, αυτό που μας ξαφνιάζει είναι η δυσαναλογία των εξαγγελλόμενων κυρώσεων. Μεταξύ άλλων ζητημάτων, ενώ από την πλευρά μας θέτουμε επί τάπητος την ενίσχυση δύο απόμακρων περιφερειών (ο συνάδελφός μου Manuel Mendonηa θα αναφερθεί προφανώς στη Μαδέρα) και κάποιων φτωχών χωρών ΑΚΕ όπου δεν υπάρχει ικανοποιητική εναλλακτική δυνατότητα εκτός από την παραγωγή μπανάνας, οι Ηνωμένες Πολιτείες, από τη μεριά τους, δεν βάζουν καν θέμα συμφερόντων δικών τους παραγωγών, αλλά ορισμένων ισχυρότατων πολυεθνικών εταιρειών που εκμεταλλεύονται την παραγωγή μπανάνας σε μια σειρά χωρών της Λατινικής Αμερικής.
<P>
Αν και θα πρέπει, βεβαίως, να επιδείξουμε ευαισθησία προς τον πληθυσμό των εν λόγω χωρών, οφείλουμε ωστόσο να τονίσουμε πως το μερίδιο της αγοράς που παραμένει αδιάθετο, εντός ή εκτός Ευρώπης, μετά τον καθορισμό των ποσοστώσεων, είναι ακόμη πολύ μεγάλο.
<P>
Γίνεται λοιπόν κατανοητό γιατί συνυπογράψαμε μία από τις προφορικές ερωτήσεις που υποβάλλουμε στην Επιτροπή, με την οποία ζητούμε να μάθουμε εάν είναι ή όχι δυνατόν να καταλήξουμε σε συμφωνία στο πλαίσιο του πάνελ του ΠΟΕ. Διατηρώντας έντονες επιφυλάξεις αναφορικά με την ορθότητα της αμερικανικής θέσης, απευθύνουμε επίσης μία άλλη ερώτηση η οποία συνάμα αποτελεί και πολιτική υπόδειξη: προτίθεται ή όχι η Επιτροπή να ενεργοποιήσει, με αυστηρό τρόπο και δίχως χρονοτριβή, τα μέσα παρέμβασης εμπορικής πολιτικής που έχει στη διάθεσή της;
<P>
Οφείλουμε, πράγματι, να παράσχουμε στην Επιτροπή πλήρη πολιτική στήριξη στη σθεναρή στάση που πρέπει να συνεχίσει να τηρεί, όπως αναφέρεται σαφέστατα στο σημείο 3 του σχεδίου ψηφίσματος που συνοδεύει τις υποβαλλόμενες προφορικές ερωτήσεις.
<P>
Ενεργώντας με αυτό τον τρόπο, άλλωστε, όχι μόνο δικαίως υπεραμυνόμεθα των συμφερόντων κάποιων ανθρώπων και περιοχών που πλήττονται από τη συγκεκριμένη αυτή υπόθεση (πρόκειται για τις ζώνες παραγωγής μπανάνας, αφενός, και για τις περιοχές που ενδέχεται να ζημιωθούν λόγω των αμερικανικών αντιποίνων, αφετέρου) αλλά επίσης - και αυτό έχει πολύ μεγαλύτερη σημασία - συμβάλλουμε κατά κάποιο τρόπο ώστε τελικώς να επιλεχθεί η μέθοδος της πολυμερούς διευθέτησης των διαφορών σύμφωνα με τους κανόνες του ΠΟΕ (απορρίπτοντας, συνεπώς, την προσφυγή σε μονομερή αντίποινα, μια ενέργεια που εντάσσεται σε μια αχαρακτήριστη πολιτική λογική).

<SPEAKER ID=375 LANGUAGE="PT" NAME="Novo">
Κύριε Πρόεδρε, κύριε Επίτροπε, αγαπητοί συνάδελφοι, οι Ηνωμένες Πολιτείες της Αμερικής δεν έμειναν ικανοποιημένοι με το γεγονός ότι, προσφάτως, μία επιτροπή διαιτησίας του ΠΟΕ, που συστάθηκε στα μέτρα των δικών τους συμφερόντων και των συμφερόντων των πολυεθνικών τους που δραστηριοποιούνται στη ζώνη της μπανάνας-δολαρίου, μας υποχρέωσε να τροποποιήσουμε την ΚΟΑ στον τομέα της μπανάνας. Οι ΗΠΑ συνεχίζουν την επίθεσή τους με απώτερο στόχο την κατάργηση κάθε μορφής καθεστώτος ενίσχυσης της κοινοτικής μπανάνας και την εξαφάνιση κάθε ίχνους της εν λόγω παραγωγής από υπεραπόκεντρες περιφέρειες με χαμηλό επίπεδο ανάπτυξης, όπως είναι η Μαδέρα.
<P>
Αυτό όμως που προκαλεί τη μεγαλύτερη αγανάκτηση, όσον αφορά τη συγκεκριμένη επίθεση, είναι ο μονομερής της χαρακτήρας, εφόσον αυτή μεθοδεύεται πέρα από τις δομές του ίδιου του ΠΟΕ. Εκτοξεύονται τώρα απειλές για επιβολή νέων τελωνειακών δασμών σε ευρωπαϊκά προϊόντα που εξάγονται προς τη χώρα εκείνη, κάτι που στην πράξη θα σημάνει απαγόρευση της εισαγωγής στην αμερικανική αγορά μιας σειράς προϊόντων, μεταξύ των οποίων συγκαταλέγονται και τα προϊόντα κλωστοϋφαντουργίας.
<P>
Η επίθεση αυτή προσβλέπει επίσης στην προετοιμασία νέων επιθέσεων, που θα εξανάγκαζαν την Ευρωπαϊκή Ένωση να αποδεχθεί την εισαγωγή αμερικανικών κρεάτων που υφίστανται επεξεργασία με ορμόνες, όπως επίσης και γενετικώς τροποποιημένων οργανισμών, περιφρονώντας ολοκληρωτικά τη δημόσια υγεία των Ευρωπαίων καταναλωτών. Η παρούσα επίθεση, κύριε Επίτροπε, θα πρέπει να αποκρουσθεί σθεναρά. Έχει ουσιαστική σημασία, σε περίπτωση που συγκεκριμενοποιηθούν οι προαναφερθείσες απειλές, να βρεθεί η Ευρωπαϊκή Ένωση σε θέση να προχωρήσει αμέσως σε αντίποινα, περιορίζοντας ξεκάθαρα την πρόσβαση αμερικανικών προϊόντων στην ευρωπαϊκή αγορά. Έχει επίσης βασική σημασία να ενεργοποιήσει η Επιτροπή όλους τους διαθέσιμους μηχανισμούς εμπορικού και διεθνούς δικαίου με σκοπό την αποκατάσταση της νομιμότητας που οι Ηνωμένες Πολιτείες επιδιώκουν να ανατρέψουν.

<SPEAKER ID=376 LANGUAGE="PT" NAME="Mendonηa">
Κύριε Πρόεδρε, κύριοι βουλευτές, ως βουλευτής καταγόμενος από μία υπεραπόκεντρη περιφέρεια της Ευρωπαϊκής Ένωσης που παράγει μπανάνες, θα ήθελα να εκφράσω σαφέστατα εδώ την εντονότατη διαμαρτυρία μου και τη βαθύτατη αγανάκτησή μου για τα αντίποινα που εξήγγειλαν οι Ηνωμένες Πολιτείες της Αμερικής στο πλαίσιο της νέας εμπορικής διαφοράς που προέκυψε λόγω του κοινοτικού καθεστώτος που εφαρμόζεται στις εισαγωγές μπανάνας.
<P>
Θα ήθελα με την ευκαιρία αυτή να επισημάνω το γεγονός ότι μεταξύ των ευρωπαϊκών περιφερειών που παράγουν μπανάνες συγκαταλέγονται ορισμένες υπεραπόκεντρες νησιωτικές περιφέρειες, οι οποίες συνεχίζουν να σημειώνουν χαμηλό επίπεδο οικονομικής ανάπτυξης, και όπου η παραγωγή μπανάνας αποτελεί την κυριότερη και ίσως τη μοναδική πηγή εισοδήματος για πολλές χιλιάδες οικογένειες. Στην αυτόνομη περιφέρεια της Μαδέρας, οι ζημίες από οικονομικής, κοινωνικής και περιβαλλοντικής άποψης θα ήταν ανυπολόγιστες σε περίπτωση που τα ευρωπαϊκά θεσμικά όργανα είχαν υποκύψει στις πιέσεις που, σε τελευταία ανάλυση, συνεχίζουν να ασκούν οι καθοδηγούμενες και διευθυνόμενες από τις Ηνωμένες Πολιτείες της Αμερικής πολυεθνικές επιχειρήσεις, με αποκλειστικό σκοπό την υπεράσπιση των δικών τους συμφερόντων.
<P>
Υπό αυτές τις συνθήκες, είναι προφανές ότι υποστηρίζουμε τη θέση πως η Ευρωπαϊκή Ένωση δεν θα πρέπει επ' ουδενί λόγω να υποκύψει στις πιέσεις που ασκούν οι Ηνωμένες Πολιτείες επί των θεμάτων που, ενδεχομένως, βρίσκονται στο τραπέζι των συζητήσεων. Στους κόλπους των διαφόρων διεθνών οργανισμών, θα πρέπει τα ευρωπαϊκά θεσμικά όργανα να επαναλάβουν τη σθεναρή τους αντίθεση σε κάθε μέτρο αντιποίνων που λαμβάνεται μονομερώς. Οι κυρώσεις που εξήγγειλαν οι Ηνωμένες Πολιτείες στο πλαίσιο των αντιποίνων αρχίζουν ήδη να προδιαγράφουν την τρομακτική τους εμβέλεια, με μια σειρά αρνητικών επιπτώσεων που γίνονται αισθητές σε άλλους βιομηχανικούς τομείς που καμία σχέση δεν έχουν με την περιβόητη διένεξη γύρω από τις μπανάνες.
<P>
Τασσόμαστε εξ ολοκλήρου υπέρ της θέσης της Επιτροπής, εφόσον η θέση αυτή εντάσσεται ανεπιφύλακτα στο πνεύμα των αρχών και των κανόνων του Παγκόσμιου Οργανισμού Εμπορίου. Αλλά η Επιτροπή θα πρέπει να είναι έτοιμη - όπως άλλωστε φαίνεται να είναι - να προχωρήσει σε άμεση και αυστηρή απάντηση σε περίπτωση που οι Ηνωμένες Πολιτείες εφαρμόσουν εμπράκτως τα μονομερή μέτρα που εξήγγειλαν.

<SPEAKER ID=377 NAME="Brittan">
Κύριε Πρόεδρε, ας πω πρώτα ότι όλοι εκείνοι που μίλησαν στο τελευταίο μέρος της συζήτησης επεσήμαναν ότι η δράση των Ηνωμένων Πολιτειών δεν είναι δράση που αναλαμβάνεται εναντίον μόνον τμημάτων των χωρών της Καραϊβικής, αλλά επίσης και εναντίον τμημάτων της Ευρωπαϊκής Ένωσης, που εξαρτώνται εν πολλοίς από το εμπόριο της μπανάνας. Στην περίπτωση ορισμένων χωρών της Καραϊβικής, εάν σταματήσουν να παράγουν μπανάνες, ενδεχομένως να καθίσταντο λιμένες ναρκωτικών, γεγονός που θα έβλαπτε περισσότερο τις Ηνωμένες Πολιτείες απ' ό, τι την Ευρωπαϊκή Ένωση.
<P>
Ο κύριος Smith ρώτησε πως μπορούν οι Ηνωμένες Πολιτείες να μεροληπτούν εναντίον προϊόντων που καμμία σχέση δεν έχουν με τις μπανάνες όπως το κασμίρ, και στην περίπτωση του ιταλικού pecorino, και άλλων προϊόντων άλλων χωρών; Η άποψή μας είναι ότι δεν έχουν απολύτως κανένα δικαίωμα να ενεργούν έτσι και αυτή είναι απλώς μία τακτική εκφοβισμού που έχει σχεδιαστεί με σκοπό να πείσει την Ευρωπαϊκή Ένωση να υποκύψει στις αμερικανικές απειλές.
<P>
Όσον αφορά το άρθρο 301, άλλο ένα θέμα που εθίγει, η άποψή μας ανέκαθεν ήταν ότι είναι παράνομο. Μέχρι σήμερα είχαμε την ικανοποίηση να το βλέπουμε να παραμένει στον αμερικανικό κώδικα και θα αναλαμβάναμε δράση μόνον στην περίπτωση που τίθετο πραγματικά σε εφαρμογή. Εάν εφαρμοστεί, είναι βέβαιο ότι θα αναλάβουμε δράση.
<P>
Ο κύριος Medina Ortega μας ρώτησε εάν είμαστε σε θέση να αντιμετωπίσουμε τους αμερικανούς δικηγόρους σε αυτές τις διάφορες απειλές. Η απάντηση είναι βεβαίως, Ναι. Το πράξαμε όπως ο ίδιος επεσήμανε στην περίπτωση των νόμων Helms-Burton και D' Amato και θα το πράξουμε και έναντι οιασδήποτε άλλης νομοθεσίας.
<P>
Τι θα κάνουμε εάν αναληφθεί δράση; Καταρχήν, θα απαντήσουμε στον ΠΟΕ εγείροντας δίκη κατά των Αμερικανών, όπως ήδη έχουμε αρχίσει να κάνουμε. Δεύτερον, εάν κερδίσουμε την υπόθεση, θα έχουμε το δικαίωμα να αντεκδικηθούμε νόμιμα εναντίον των Ηνωμένων Πολιτειών αλλά, πέραν αυτού, θα πρέπει να σκεφθούμε σοβαρά να αναλάβουμε δράση που θα είναι σύμφωνη με τον ΠΟΕ, αλλά θα συμπεριλαμβάνει την απόσυρση παραχωρήσεων που δεν είναι βέβαιες στον ΠΟΕ και που οι Ηνωμένες Πολιτείες δεν έχουν ως δικαίωμα. Ελπίζω να μην φθάσουμε έως εκεί, αλλά η Ευρωπαϊκή Ένωση είναι έτοιμη να υπερασπιστεί τα συμφέροντά της εναντίον οποιουδήποτε, περιλαμβανομένων των Ηνωμένων Πολιτειών.

<SPEAKER ID=378 LANGUAGE="EN" NAME="Smith">
Κύριε Πρόεδρε, ίσως να μην έγινα σαφής στον κύριο Αντιπρόεδρο. Οι Ηνωμένες Πολιτείες εξαίρεσαν δύο ευρωπαϊκές χώρες από τις κυρώσεις. Ποιό μηχανισμό διαθέτουν οι Ηνωμένες Πολιτείες με τον οποίον διακρίνουν μεταξύ αγαθών που προέρχονται από δύο χώρες εν αντιθέσει με αγαθά που προέρχονται από οποιαδήποτε άλλη από τις εναπομένουσες 13 χώρες;

<SPEAKER ID=379 NAME="Brittan">
Δεν γνωρίζω με ποιο τρόπο οι Ηνωμένες Πολιτείες προτείνουν να το θέσουν σε εφαρμογή αυτό. Θα τους είναι δύσκολο. Δεν αποτελεί ζήτημα για μένα, επειδή νομίζουμε ότι η ενέργεια είναι ούτως ή άλλως παράνομη και θα αναλάβουμε δράση εναντίον της. Συμφωνώ μαζί σας ότι εάν το δούμε από τη δική τους οπτική γωνία, ενδέχεται και αυτοί να έχουν ορισμένα προβλήματα.

<SPEAKER ID=380 NAME="Πρόεδρος">
Έλαβα εννέα προτάσεις ψηφίσματος, που κατατέθηκαν σύμφωνα με το άρθρο 40, παράγραφος 5, του Κανονισμού .
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη, στις 11.00
<P>
Η συνεδρίαση λήγει στις 23.55

