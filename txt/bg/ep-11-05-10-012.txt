<CHAPTER ID="012">
Обяснение на вот
<P>
Устни обяснения на вот
<SPEAKER ID="156" NAME="Daniel Hannan" AFFILIATION="ECR">
(EN) Г-жо председател, милиард тук - милиард там и много скоро ще говорим за истински пари. Определените от Европейския съюз суми за тези спасителни мерки понижават вътрешните разходи на нашите национални правителства. Само Обединеното кралство до момента е предоставило 7 млрд. британски лири за Ирландия и сега от него се искат други 4,2 млрд. британски лири за Португалия.
<P>
Седем милиарда британски лири е сума, която надвишава стойността на всички вътрешни съкращения, които направихме в областта на социалната сигурност, и всичко това за една политика, която очевидно е неуспешна. При първоначалното договаряне на пакета от спасителни мерки за Гърция ни беше казано, че това ще бъде достатъчно, за да се спрат спекулантите, че сега Гърция ще взема кредити при конкурентни условия на пазара и че няма да има нужда от повече средства. Ето че сме свидетели на това как Гърция открито преговаря за неизпълненията по заемите си и за допълнителни кредити.
<P>
Ясно е, че няма да видим тези средства отново. Също така е ясно, че нарушаваме закона. Тези спасителни пакети не просто не са позволени съгласно Договорите, те са изрично забранени, а най-лошото е, че те вредят на държавите, които ги получават. Това е изнудване - схема на Понци, при която правителствата и банките мълчаливо дават пари на европейски банкери и притежатели на облигации, като очакват те да бъдат върнати от обикновените европейски данъкоплатци. Сега Ирландия и Гърция трябва да вземат пари назаем, за да дадат на Португалия, като в същото време Ирландия и Португалия трябва да вземат кредити, за да ги изпратят на Гърция.
<P>
Позволете ми в заключение да цитирам своя сънародник Ръдиард Киплинг, в чието стихотворение се казва, че е по-благоразумно да не се плащат пари за откуп, колкото и незначителен да е той, защото това винаги води до потисничество и позор, а веднъж плати ли една нация, тя е загубена.
<P>
'You will find it better policy to say:
<P>
'We never pay any-one Dane-geld,
<P>
No matter how trifling the cost;
<P>
For the end of that game is oppression and shame,
<P>
And the nation that plays it is lost!'
<SPEAKER ID="157" NAME="Ashley Fox" AFFILIATION="ECR">
(EN) Г-жо председател, днес гласувахме за финансовите отчети за 2009 г. в момент, когато правителствата в Европа предприемат строги мерки на съкращения, като намаляват разходите и увеличават данъците. И все пак, в Европейския съюз всяка година Комисията иска повече пари и всяка година Сметната палата отговаря, че те не са били изразходвани правилно.
<P>
Сметната палата казва, че отчетите за 2009 г., които гласувахме току-що, са сериозно засегнати от грешки и поради това съм много доволен, че британските консерватори и нашите добри приятели европейските консерватори гласуваха срещу освобождаването от отговорност във връзка с тези отчети. Европейският съюз следва да се грижи много по-добре за парите на данъкоплатците.
<SPEAKER ID="158" NAME="Syed Kamall" AFFILIATION="ECR">
(EN) Г-жо председател, когато моите избиратели питат за бюджета на ЕС, едно от нещата, които не разбират, особено в тези тежки времена, които преживяваме в момента, е защо харчим всички тези средства. В момент, когато нашето правителство трябва да прави съкращения и да намалява равнището на публичните разходи, а и правителствата в ЕС трябва да правят същото, защо, първо, ЕС иска повече средства за своите бюджети и за финансовата си перспектива и, второ, защо не може да изразходва ефективно средствата, с които разполага.
<P>
Както спомена по-рано моят колега, г-н Fox, годишните отчети за 2009 г. са пълни с грешки. Отчетите не бяха подписвани от 15 години и през цялото време нашите избиратели ни питат, защо не изразходваме парите им по-добре. Време е да въведем ред. Независимо какво мислите за Европейския съюз, със сигурност е редно да харчим парите на данъкоплатците разумно.
<SPEAKER ID="160" NAME="Bruno Gollnisch" AFFILIATION="NI">
(FR) Г-жо председател, гласувах срещу освобождаването от отговорност във връзка с изпълнението на бюджета на Парламента не толкова поради финансови, колкото поради политически причини, тъй като тази зала е всичко друго, но не и Парламент. В нея не се провеждат разговори, няма възможност за разисквания, дори когато основните права на един от нейните членове са заложени на карта.
<P>
Освен това се срамувам от нашата институция. Тя е затънала в политическа коректност. В нея няма противопоставяне на мнения. В нея няма реална свобода на изразяване. Тук всичко опира до конформизъм. Прекарваме времето си, като вършим работа, която може да се свърши много по-добре от техническа агенция, отговорна за хармонизиране на стандартите или правилата, и освен това си играем на Обединените нации. Вие защитавате правата на човека в Гватемала и Индонезия, навсякъде по света, където нямате юрисдикция. Вие не можете да защитите правата на един от вашите членове. Срамувам се от този Парламент. Той е безполезен като институция и е пълен с безполезни хора.
<SPEAKER ID="161" NAME="Hannu Takkula" AFFILIATION="ALDE">
(FI) Г-жо председател, бих искал да кажа няколко думи за бюджета на ЕС. На първо място, считам, че е много важно да се гарантира, че Европейският парламент харчи своите средства по един прозрачен и открит начин. Всъщност сега в Европа преживяваме момент, когато всички държави-членки трябва да правят бюджетни съкращения и да броят всяка стотинка, така че ние трябва да прилагаме същата политика. Много е важно откритостта и прозрачността да играят съществена роля във всичко, което правим.
<P>
Има обаче няколко малки области - на пръв поглед с незначителни последици - в които някои искаха да направят съкращения. Според мен този вид услуги и награди в областта на културата, като наградата LUX, които ще доведат до спестявания от няколко десетки хиляди евро, не са подходящите области, от които трябва да се икономисва, защото е очевидно, че културата и творческата индустрия напоследък са източник на растеж. Във връзка с това е важно, когато правим съкращения, да сме на мнение, че да не се правят съкращения в области, които са източници на растеж в Европейския съюз. Вместо това трябва да се намали бюрокрацията, която не води до растеж.
<P>
И накрая, надявам се, че реформите в областта на заплащането, които се прилагат към нас, членовете на Парламента, и през които преминахме, ще бъдат въведени едновременно във всички държави-членки на Европейския съюз. Казвам това, защото разбрах, че тази реформа се основава на схващането, че всички членове на Европейския парламент ще получават еднаква заплата и това също следва да се вземе предвид от отделните държави в практиките им за данъчно облагане.
<SPEAKER ID="163" NAME="Jens Rohde" AFFILIATION="ALDE">
(DA) Г-жо председател, днес в тази зала не можахме да гласуваме окончателната резолюция относно Пакистан, но много бих искал да посоча, че е изключително разумно и навременно да помогнем на Пакистан в тази толкова трудна ситуация, в която се намира страната. ЕС предостави спешна помощ на Пакистан в размер на 415 милиона евро и това е добре. Освен това е положително, че сега поемаме инициатива за премахване на митата върху някои важни продукти за износ в тези райони, а именно върху текстилните продукти и етанола. Правим това, тъй като опитът ни показва по принцип, че свободната търговия е хубаво нещо. Трябва да кажа обаче, че същевременно буди съжаление и е израз на лицемерие фактът, че правим неясни обещания, като казваме, че ако инициативите, които поемаме по отношение на Пакистан, започнат да работят, ще ги прекратим. Ще издигнем отново митническите бариери. Мисля, че Парламентът следва да преразгледа виждането си относно начинът, по който може да се реши въпросът. Следователно може би е много разумно, че отложихме гласуването на резолюцията.
<SPEAKER ID="164" NAME="Claudio Morganti" AFFILIATION="EFD">
(IT) Г-жо председател, госпожи и господа, макар гласуването да е отложено, продължавам да съм категорично против доклада, тъй като не искам да видя смъртта на един промишлен отрасъл - текстила, който наистина беше движещата сила и гръбнака на икономиката в моята родина - Тоскана.
<P>
Днес разрешаваме премахването на митата върху текстилните продукти от Пакистан: след това може да дойде редът на Индия, а след това кой знае на коя друга държава. Това е резултатът от злочестата търговска политика на Европейския съюз. След наводненията Европа вече помогна на Пакистан с почти половин милиард евро. Изглежда, че помощта се предоставя отчасти с цел да се предотвратят антидемократични тенденции. Въпреки това, ако не греша, най-търсеният и най-опасният терорист в историята се криеше в Пакистан. Знаели ли са наистина пакистанските органи за това? Миналата година регионът Венето също беше засегнат от изключително тежки наводнения, които нанесоха щети на много местни текстилни предприятия.
<P>
С подписването на това споразумение рискуваме да се обезсмислят всички положени усилия за възстановяване на производството. Текстилните производители, особено най-малките, като че ли сега са изоставени от Европа, докато големите производители, които преместиха производството си, управляват всички. Въпреки това, ние, в "Северна лига" ще се борим докрай, за да запазим и развием този ценен за нашите територии ресурс.
<SPEAKER ID="165" NAME="Paul Murphy" AFFILIATION="GUE/NGL">
(EN) Г-жо председател, шест месеца след наводненията в Пакистан ООН говори за хуманитарна криза с огромни размери. След още три месеца все още реакцията на ЕС и на СТО е напълно недостатъчна.
<P>
Подкрепих предоставянето на Пакистан на спешни търговски преференции за текстилни и други продукти за внос в ЕС, за да не бъдат търговските преференции просто символична мярка, която пълни джобовете на корумпирания елит в Пакистан. Призовавам върху нарасналите приходи да се извършва ефективен контрол от демократични синдикати, за да се гарантира, че парите се насочват към възстановяване на училища и болници в засегнатите от наводненията райони.
<P>
Федерацията на прогресивните работници в Пакистан ме уведоми, че съществува заплаха за колективните интереси на всички работници в Пакистан. Противопоставям се на този позорен опит и заплаха от страна на правителството да забрани организирането на синдикати на национално равнище.
<SPEAKER ID="167" NAME="Alfredo Antoniozzi" AFFILIATION="PPE">
(IT) Г-жо председател, в Договорът от Лисабон преките чуждестранни инвестиции са включени сред въпросите, отнасящи се до общата търговска политика. Всъщност според член 3 от Договора за функционирането на Европейския съюз Съюзът има изключителна компетентност по този въпрос.
<P>
След влизането в сила на Договора от Лисабон държавите-членки запазиха значителен брой споразумения за преки чуждестранни инвестиции с трети държави. Ако искаме да не допуснем тези споразумения да влязат в противоречие с правилата, определени в Договора, ние нямаме друг избор, освен да приемем мерките и политиките, съдържащи се в доклада на г-н Schlyter.
<P>
Приемането на мерките за замяна на съществуващите споразумения е единственият начин да се гарантира висока степен на защита за инвеститорите, както и че техните права са признавани и гарантирани от правната сигурност на тези споразумения. Предложението за резолюция несъмнено цели точно това и затова аз го подкрепих.
<SPEAKER ID="168" NAME="Antonello Antinoro" AFFILIATION="PPE">
(IT) Г-жо председател, гласувах в подкрепа на този доклад, тъй като съм напълно убеден, че ние трябва да контролираме европейските инвестиции в чужбина във времена на голяма криза и икономическа несигурност. Всъщност с влизането в сила на новия Договор отговорността за защитата на инвестициите премина от държавите-членки към Съюза.
<P>
Надявам се обаче, че Комисията ще представи през септември доклад, в който се очертават стратегиите по този въпрос. Ние трябва да регулираме етапа на преход и е важно посредством процеса на издаване на разрешения двустранните инвестиционни договори (ДИД), сключени от държавите-членки, да бъдат зачитани, като държавите-членки ще имат право при определени условия да предоговорят съществуващите ДИД, да доведат докрай преговорите за такива ДИД или да започват преговори за ДИД.
<P>
Правната сигурност обаче ще продължи да бъде относително понятие, докато трансформирането на режима за защита на инвестициите не завърши и докато не се определят крайните срокове на съществуващите ДИД на държавите-членки. Следователно преходният период е необходим, за да се извърши тази промяна и с цел предотвратяване на правен вакуум обсъжданият регламент предоставя управлението на договорите на държавите-членки.
<P>
С оглед на казаното аз отново изразявам надеждата си, че Комисията ще представи подходящите стратегии в кратък срок.
<SPEAKER ID="170" NAME="Jens Rohde" AFFILIATION="ALDE">
(DA) Г-жо председател, днес гласувахме за предоставяне на 46 млн. евро макрофинансова помощ на Грузия. Очевидно тези фондове няма да бъдат предоставени, без да се налагат условия за отговорно икономическо управление и прозрачност. Това определено е важно, но е важно също така да не забравяме, че предоставянето на тези средства е в наш собствен интерес, тъй като Грузия е много важна от географска гледна точка. Страната понесе двоен удар: първият беше войната с Русия през август 2008 г., а след това световната финансова криза. Тя все още страда в резултат от наложеното от Русия търговско ембарго. Следователно в интерес на Европейския съюз е да подкрепя западно-ориентираното правителство, готово да предприеме реформи, което всъщност направихме с днешното гласуване.
<SPEAKER ID="171" NAME="Adam Bielan" AFFILIATION="ECR">
(PL) Г-жо председател, Грузия е стратегически важна държава, особено за страните, разположени в източната част на Европейския съюз. Освен това тя участва в програмата "Източно партньорство", чиято цел е задълбочаване на сътрудничеството с държавите-членки на ЕС. Страната поставя голям акцент на прилагането на проевро-аталантически политики.
<P>
Неотдавнашният конфликт между Русия и Грузия от август 2008 г. показа колко е важно да запазим тази страна в сферата на Европейската политика. Следователно прилаганата от 2009 г. програма за укрепване на икономиката на Грузия все още от съществено значение за допълнителното развитие на положителните политически и икономически отношения, а също и във връзка с националната сигурност. Ето защо изцяло подкрепям предложението на Европейската комисия за заделяне на допълнителни средства за отпускане на безвъзмездни помощи и заеми с цел подобряване на финансовото състояние на Грузия.
<P>
Писмени обяснения на вот
<SPEAKER ID="173" NAME="Luís Paulo Alves" LANGUAGE="PT">
Гласувам в подкрепа на предложението, тъй като съм съгласен с процедурите за освобождаване от отговорност, защото те предлагат подходящи бюджетни кредити за всяка функция.
<SPEAKER ID="173" NAME="Zigmantas Balčytis" LANGUAGE="LT">
Гласувах в подкрепа на доклада и съм съгласен с решението на Европейския парламент да освободи от отговорност Съда във връзка с изпълнението на бюджета за финансовата 2009 година. При изготвянето на годишния доклад за финансовата 2009 година Сметната палата направи задълбочена оценка на системите за надзор и контрол на Съда, която включваше проверки, свързани с човешките ресурси и с други административни разходи. Като цяло резултатите от оценката са положителни, с изключение на забележките относно сключен договор за доставка на услуги. Одобрявам направеното от Сметната палата към Съда предложение за по-добра подготовка и координиране на процедурите за възлагане на обществени поръчки. Съдът изпитва трудности по отношение на назначаването на квалифицирани конферентни преводачи и ограниченията, както и необходимостта да се използва набор от техники на устния превод, така че всички заявки за устен превод да бъдат удовлетворени от гледна точка на качеството и количеството. Съгласен съм с докладчика, че Съдът следва да докладва по този въпрос в следващите си годишни отчети предвид значението на устния превод за правилното функциониране на съдебната дейност.
<SPEAKER ID="173" NAME="Lara Comi" LANGUAGE="IT">
Гласувах за освобождаване от отговорност на Съда във връзка с бюджета за 2009 година, защото считам, че формалната му и значителна точност е резултат от изключително компетентната работа на служителите в тази институция.
<SPEAKER ID="173" NAME="Diogo Feio" LANGUAGE="PT">
Одобрявам задълбочения анализ на Сметната палата в този доклад и призовавам за непрекъснат обмен на най-добри практики между институциите, както и за ефективно междуинституционално сътрудничество във връзка с разработването и прилагането на интегрирана система за управление. Докладът очертава някои ситуации, които все още предстои да бъдат разгледани, и се надявам, че ще им бъде отделено подобаващо внимание. Следователно подкрепям и одобрявам заключенията на докладчика.
<SPEAKER ID="173" NAME="Giovanni La Via" LANGUAGE="IT">
Финансовият контрол върху изпълнението на бюджета на Европейския съюз се извършва на три нива: вътрешен контрол в рамките на всяка институция; външен контрол, който се осъществява от Сметната палата на ЕС, и процедура за освобождаване от отговорност, която се прилага от Европейския парламент. С днешното гласуване Съдът на ЕС беше освободен от отговорност във връзка с изпълнението на бюджета за финансовата 2009 година. Гласувах в подкрепа, защото извършените от Сметната палата и комисията по бюджетен контрол проверки показаха, че всички трансакции са извършени напълно законосъобразно и редовно.
<SPEAKER ID="174" NAME="David Martin" LANGUAGE="EN">
Гласувах за освобождаване от отговорност на Съда, макар да забелязах смесените резултати по отношение на ускоряване на процедурите. Приветствам увеличаването на броя на делата, приключени от Съда (377 решения и 165 определения спрямо 333 решения и 161 определения през 2008 г.), и отбелязвам, че броят на делата с преюдициално заключение е най-високият, постиган досега (302), а също и одобрявам намаляването на броя на висящите дела в края на 2009 г. (741 дела спрямо 768 дела в края на 2008 г.). Все пак отбелязвам със загриженост, че в Общия съд през 2009 г. се наблюдава намаляване на броя на приключените дела и увеличаване на продължителността на производствата, както и че вследствие на това, въпреки че през 2009 г. броят на заведените дела е по-нисък (568 нови дела спрямо 629 през 2008 г.), броят на висящите дела продължава да се увеличава (от 1178 през 2008 г. на 1191 през 2009 г.). Одобрявам също така факта, че Съдът на публичната служба приключи повече дела от всякога (155 дела) и че средната продължителност на производствата е била 15,1 месеца спрямо 17 месеца през 2008 г.
<SPEAKER ID="174" NAME="Paulo Rangel" LANGUAGE="PT">
Предвид декларацията за достоверност относно надеждността и точността на отчетите, както и законосъобразността и редовността на извършените операции, предоставена от Сметната палата съгласно член 287 от Договора за функционирането на Европейския съюз, гласувах в подкрепа на решението, с което се освобождава от отговорност Секретаря на Съда във връзка с изпълнението на бюджета на Съда за финансовата 2009 година.
<SPEAKER ID="175" NAME="Raül Romeva i Rueda" LANGUAGE="EN">
Освобождава от отговорност Секретаря на Съда във връзка с изпълнението на бюджета на Съда за финансовата 2009 година.
<SPEAKER ID="176" NAME="Licia Ronzulli" LANGUAGE="IT">
С днешната резолюция Парламентът освобождава от отговорност Секретаря на Съда във връзка с изпълнението на бюджета на Съда за финансовата 2009 година Парламентът отбелязва, че при изготвянето на годишния доклад за финансовата 2009 година Сметната палата направи задълбочена оценка на системите за управление и контрол на Съда, на Европейския омбудсман и на Европейския надзорен орган по защита на данните, която включваше проверка на допълнителна извадка от операции, включително плащания, свързани с човешките ресурси и с други административни разходи.
<SPEAKER ID="177" NAME="Zigmantas Balčytis" LANGUAGE="LT">
Гласувах в подкрепа на доклада и одобрявам решението да се освободи Европейският омбудсман от отговорност във връзка с изпълнението на бюджета за финансовата 2009 година. При изготвянето на годишния доклад за финансовата 2009 година Сметната палата направи задълбочена оценка на системите за управление и контрол на Съда, на Омбудсмана и на Европейския надзорен орган по защита на данните, която включваше проверка на допълнителна извадка от операции, включително плащания, свързани с човешките ресурси и с други административни разходи. Сметната палата констатира, че Омбудсманът не е приел общи разпоредби относно процедурите за назначаване на срочно наети служители, въпреки че съответният член от Условията за работа на другите служители на Европейския съюз изисква всяка институция да направи това. Съгласен съм с докладчика, че този пропуск може да засегне значителна част от персонала на Омбудсмана, тъй като по-голямата част от назначените са срочно наети. В годишния отчет за дейността си Омбудсманът следва да представи доклад за напредъка в тази област. В годишния си доклад Сметната палата посочва, че одитът не е довел до никакви други съществени забележки по отношение на Омбудсмана.
<SPEAKER ID="177" NAME="Lara Comi" LANGUAGE="IT">
Гласувах в подкрепа на освобождаването от отговорност на Европейския омбудсман във връзка с изпълнението на бюджета за 2009 г. с оглед на доклада за дейността му и наблюденията за него, които успях да направя. Считам, че счетоводните процедури са спазени, цялостното управление може да се определи като добро и през следващите години ще можем да подобрим онези аспекти, които в момента се смятат за противоречиви.
<SPEAKER ID="177" NAME="Diogo Feio" LANGUAGE="PT">
Одобрявам заключенията от одита в годишния доклад на Сметната палата. Приветствам също така прилагането на ключовите показатели за изпълнението в годишния план за управление, както и факта, че целите за 2009 г. са постигнати, а също и решението на Омбудсмана да публикува на своя уебсайт годишната си декларация за интереси. И накрая, подкрепям заключенията на докладчика и давам висока оценка на качеството на годишния отчет за дейността на Омбудсмана и приветствам включването на последващите мерки, предприети в резултат на предходните решения на Парламента за освобождаване от отговорност.
<SPEAKER ID="177" NAME="Giovanni La Via" LANGUAGE="FI">
Първо, бих искала да поздравя докладчика, г-н Rivellini, за неговата отлична работа през целия процес на освобождаване от отговорност. При днешното гласуване подкрепих искането за освобождаване от отговорност във връзка с изпълнението на общия бюджет на Европейския съюз за финансовата 2009 година, раздел VIII - Европейски омбудсман. Сметната палата, която носи отговорност за външния финансов контрол, заяви, че след внимателна оценка на бюджета тя е получила достатъчна увереност относно надеждността на годишните отчети за финансовата 2009 година и за законосъобразността и редовността на извършените операции. Одобрявам и решението на Омбудсмана да публикува своята годишна декларация за интереси, включително и на своя уебсайт, и бих искал да се присъединя към Сметната палата, която приветства качеството на годишния отчет за дейността на Омбудсмана.
<SPEAKER ID="178" NAME="David Martin" LANGUAGE="EN">
Гласувах в подкрепа на освобождаването от отговорност на Омбудсмана и със задоволство отбелязвам, че през 2009 г. Омбудсманът е успял да окаже помощ по почти 77 % от всички жалби и е извършил 70 % от проверките за по-малко от една година, и приветствам факта, че средната продължителност на проверките е намаляла до 9 месеца (спрямо 13 месеца през 2008 г.).
<SPEAKER ID="178" NAME="Paulo Rangel" LANGUAGE="PT">
Предвид декларацията за достоверност относно надеждността на отчетите, както и законосъобразността и редовността на извършените операции, предоставена от Сметната палата съгласно член 287 от Договора за функционирането на Европейския съюз, гласувах в подкрепа на решението, с което се освобождава от отговорност Европейският омбудсман във връзка с изпълнението на неговия бюджет за финансовата 2009 година.
<SPEAKER ID="179" NAME="Raül Romeva i Rueda" LANGUAGE="EN">
С настоящото Европейският омбудсман се освобождава от отговорност във връзка с изпълнението на бюджета за финансовата 2009 година.
<SPEAKER ID="180" NAME="Licia Ronzulli" LANGUAGE="IT">
С днешната резолюция Парламентът освобождава от отговорност Европейския омбудсман във връзка с изпълнението на бюджета за финансовата 2009 година. Бих желала да подчертая, че Парламентът одобрява факта, че през 2009 г. Омбудсманът е успял да окаже помощ по почти 77 % от всички жалби и е извършил 70 % от проверките за по-малко от една година. Приветстваме факта, че средната продължителност на проверките е намаляла до 9 месеца (спрямо 13 месеца през 2008 г.).
<SPEAKER ID="181" NAME="Zigmantas Balčytis" LANGUAGE="LT">
Гласувах в подкрепа на доклада и одобрих решението да се освободи Европейският надзорен орган по защита на данните от отговорност във връзка с изпълнението на бюджета за финансовата 2009 година. В годишния си доклад Сметната палата посочва, че при одита не са установени никакви съществени пропуски по отношение на Европейския надзорен орган по защита на данните (ЕНОЗД). При изготвянето на годишния доклад за финансовата 2009 година Сметната палата направи задълбочена оценка на системите за управление и контрол на ЕНОЗД, която включваше проверка на допълнителна извадка от операции, включително плащания, свързани с човешките ресурси и с други административни разходи. Сметната палата констатира, че при определени обстоятелства съществува риск ЕНОЗД да извърши плащания за персонала неправилно. Подкрепям предложението на Сметната палата от служителите на ЕНОЗД да се изисква да предават на подходящи интервали документи, доказващи тяхното лично положение, както и ЕНОЗД да подобри своята система за навременен мониторинг и контрол на тези документи.
<SPEAKER ID="181" NAME="Lara Comi" LANGUAGE="IT">
Гласувах в подкрепа на освобождаването от отговорност на Европейския надзорен орган по защита на данните във връзка с изпълнението на бюджета за финансовата 2009 година, тъй като, въпреки факта, че някои данни са противоречиви и не достатъчно прозрачни, ЕНОЗД показа готовност да се ангажира с въвеждане на процедура за последващ контрол след 2011 г.
<SPEAKER ID="181" NAME="Diogo Feio" LANGUAGE="PT">
Приветствам заключенията от одита на Сметната палата, която отбелязва в годишния си доклад, че одитът не е довел до никакви съществени забележки. Приветствам също така ежегодното публикуване на декларациите за финансови интереси на избраните членове на институцията, съдържащи съществена информация относно заплатените задачи и дейности или професионалните дейности, подлежащи на деклариране. Накрая, подкрепям заключенията на докладчика относно отправеното искане към Европейския надзорен орган за защита на данните да включи в своя следващ годишен отчет за дейността - за финансовата 2010 г. - отделна глава за последващите действия, предприети през годината вследствие на решенията на Парламента за освобождаване от отговорност.
<SPEAKER ID="182" NAME="David Martin" LANGUAGE="EN">
Гласувах в подкрепа на освобождаване от отговорност на Европейския надзорен орган за защита на данните, но отбелязвам констатациите на Сметната палата, че ЕНОЗД не е въвел, където е уместно, система за последващи проверки съгласно изискванията на Финансовия регламент и че приетите от ЕНОЗД стандарти за вътрешен контрол не предвиждат надлежното вписване на изключения от стандартните финансови процедури в централен регистър.
<SPEAKER ID="182" NAME="Paulo Rangel" LANGUAGE="PT">
Предвид декларацията за достоверност относно надеждността на отчетите, както и законосъобразността и редовността на извършените операции, предоставена от Сметната палата съгласно член 287 от Договора за функционирането на Европейския съюз, гласувах в подкрепа на решението, с което се освобождава от отговорност Европейският надзорен орган за защита на данните във връзка с изпълнението на неговия бюджет за финансовата 2009 година.
<SPEAKER ID="183" NAME="Raül Romeva i Rueda" LANGUAGE="EN">
С настоящото Европейският надзорен орган за защита на данните се освобождава от отговорност във връзка с изпълнението на бюджета за финансовата 2009 година.
<SPEAKER ID="184" NAME="Licia Ronzulli" LANGUAGE="IT">
С днешната резолюция Парламентът освобождава от отговорност Европейския надзорен орган за защита на данните във връзка с изпълнението на бюджета за финансовата 2009 година. Бих желала да подчертая, че Парламентът одобрява факта, че при изготвянето на годишния доклад за финансовата 2009 година Сметната палата направи задълбочена оценка на системите за управление и контрол в Съда.
<SPEAKER ID="185" NAME="Zigmantas Balčytis" LANGUAGE="LT">
Гласувах в подкрепа на този доклад. Сметната палата отново привлече вниманието на Европейския парламент към високия процент на преноси и неусвоени средства от няколко агенции през финансовата 2009 година. Съгласен съм с докладчика, че въпросните агенции трябва да положат повече усилия за подобряване на финансовото и бюджетното планиране. Считам също така, че разходите на агенциите следва да бъдат предвидими и че следва да бъде намерено решение, което да спазва принципа на ежегодност на бюджета на Съюза. Агенциите следва да засилят своя вътрешен контрол, за да гарантират, че договорите и процедурите за възлагане на обществени поръчки се прилагат правилно. Освен това е важно да се гарантира изцяло независимостта на техните служители и експерти. Комисията следва да предостави на Парламента подробен преглед на прилаганите критерии с цел да се гарантира независимостта на наетия персонал. Съгласен съм, че всяка агенция следва да разработи многогодишна работна програма в съответствие със стратегията на Съюза за сектора, в който съответната агенцията осъществява дейност. Многогодишната работна програма е важна, за да може една агенция да организира по-добре своята дейност, да осигури задълбочена оценка на свързания с дейността си риск и да изгради ефективни организационни механизми за изпълнение на своята стратегия.
<SPEAKER ID="185" NAME="Lara Comi" LANGUAGE="IT">
Гласувах в подкрепа на освобождаване от отговорност във връзка с изпълнението на бюджета за 2009 г. за резултатите от дейността, финансовото управление и контрола на агенциите на ЕС, тъй като считам, че докладът е обективен, сериозен и независим. Критичните въпроси, както и положителните елементи, са добре очертани.
<P>
С подобни доклади и ако съдържанието им води до последващи действия през следващите години, качеството на администрацията в ЕС неминуемо ще се повиши и така критиците няма да имат основания да се оплакват от Европейския съюз.
<SPEAKER ID="185" NAME="Diogo Feio" LANGUAGE="PT">
През последните няколко години се наблюдава безпрецедентно нарастване на броя на агенциите. Ето защо междуинституционалната работна група за агенциите има ключова роля, както и предстоящият специален доклад от Сметната палата с проучване на резултатите от дейността на агенциите и сравнителен анализ на техните разходи. Важно е да се споменат безбройните слабости, установени от Сметната палата, и техният брой бързо да бъде намален.
<P>
Следователно съм съгласен с докладчика, че е необходимо агенциите да подобрят прозрачността на прогнозите и отговорността за проектите; да усъвършенстват процедурата за даване на разрешения за възлагането на обществени поръчки на равнището на решение за финансиране и работна програма; да поправят грешките при набиране на персонал и да повишат обективността и прозрачността във връзка с това, както и да прилагат и спазват Финансовия регламент, на който са подчинени.
<P>
И накрая, искам да благодаря на докладчика за свършената работа и да призова всички агенции да включат приетите заключения.
<SPEAKER ID="185" NAME="Bruno Gollnisch" LANGUAGE="FR">
Всяка година Европейският парламент приема доклад относно европейските агенции, който придружава разискванията относно освобождаването от отговорност във връзка с бюджета. И всяка година все едни и същи констатации: пилеене на ресурси, недостатъци при подбора на персонала и процедурите за възлагане на обществени поръчки; преноси, анулиране на твърде много бюджетни кредити... Не е нужно да разкриваме измама, както е при Европейския икономически и социален комитет, за да стигнем до заключението за лошо управление.
<P>
Всеки път обаче Парламентът се преструва, че вижда напредък и освобождава от отговорност. По-лошото е, че никога не поставя под съмнение политиката на Комисията да възлага дейности на тези институции, които изглежда са насочени към по-неефективно прилагане на политиките на Европейския съюз, а към осигуряването на всеки голям град в Съюза по един малък дял от европейските институции. Мъчителният въпрос за това дали тези агенции са ефикасни и полезни, за съжаление, остава без отговор година след година.
<P>
Няколкото агенции, които анализират резултатите от съответните дейности, правят това в съответствие с наложените им процедури и процеси, а въз основа на конкретни резултати. Агенциите преди всичко са полезни най-вече за... агенциите. Ето защо ние отказахме да освободим от отговорност редица от тях и се въздържахме при гласуването на придружаващите ги резолюции.
<SPEAKER ID="185" NAME="Cătălin Sorin Ivan" LANGUAGE="EN">
Подкрепям доклада на Georgios Stavrakakis относно резултатите от дейността, финансовото управление и контрола на агенциите, защото той подчертава необходимостта агенциите да се насърчат да разработят, а след това редовно да актуализират, всеобхватни данни, в които да посочват финансовите механизми и отговорностите на финансовите и оперативните участници. Освен това той припомня на агенциите, че е важно да се гарантира изцяло независимостта на техните служители и експерти. Като цяло той се застъпва за по-конструктивен и прозрачен процес.
<SPEAKER ID="185" NAME="Giovanni La Via" LANGUAGE="IT">
Високо оценявам работата на докладчика, г-н Stavrakakis, и на всички, които участваха в изготвянето на текстовете, свързани с освобождаването от отговорност за финансовата 2009 година. Като цяло можем да кажем, че постигнатите през 2009 г. резултати са по-добри от предишните. Въпреки това е вярно, че дори по отношение на настоящата финансова година Сметната палата отбелязва високо равнище на преноси и анулиране на оперативните бюджетни кредити и голям брой бюджетни трансфери в повече от една агенция. Някои агенции също показват редица слабости при процедурите за възлагане на обществени поръчки. Със сигурност, когато се правят прегледи и оценки, условията на тежка икономическа криза в момента трябва да бъдат взети предвид, но е важно също така да подчертаем необходимостта от цялостно подобрение на управлението на субсидиите.
<SPEAKER ID="186" NAME="Monica Luisa Macovei" LANGUAGE="EN">
Гласувах в подкрепа на доклада "Освобождаване от отговорност за 2009 година: за резултатите от дейността, финансово управление и контрола на агенциите на ЕС", за да призная, че трябва да се подобри функционирането на всички агенции на ЕС. Процедурата по освобождаване от отговорност за финансовата 2009 година разкри, че е необходимо да се предприемат незабавни действия по отношение на прозрачността и ефективността. За да се повиши прозрачността в агенциите на ЕС, всичките 21 агенции и Комисията трябва да публикуват списък на всички договори, сключени през последните три години, както и доклад за служителите, които са сменили работното си място от една агенция в друга, и трябва да приложат по-строги правила относно конфликтите на интереси възможно най-скоро.
<P>
Освен това за бъдещите процедури за освобождаване от отговорност директорът на всяка агенция на ЕС трябва да представи на Парламента своя доклад от службата за вътрешен одит. За постигане на по-голяма ефективност на дейността и разходите на агенциите на ЕС, следва да бъде разгледана възможността за сливане на управителните съвети на агенциите, работещи в свързани области. Освен това Комисията следва да представи оценка на осъществимостта за сливане на агенциите на ЕС, чиито дейности се препокриват.
<SPEAKER ID="187" NAME="David Martin" LANGUAGE="EN">
Гласувах в подкрепа на доклада, но съм обезпокоен от констатациите на Сметната палата, че в някои агенции има слабости в процедурите за възлагане на обществени поръчки. Призовавам съответно агенциите да задълбочат своите вътрешни проверки, за да гарантират, че договорите и процедурите за възлагане на обществени поръчки се прилагат правилно. Парламентът не е готов да приеме хроничната неспособност да се изгради система за контрол, която да предотвратява и установява своевременно често възникващи грешки, които подкопават законосъобразността и редовността на операциите на съответната агенция.
<P>
Във връзка с това настоятелно призовавам агенциите:
<P>
да подобрят прозрачността на прогнозите и отговорността за проектите;
<P>
да укрепят разрешенията във връзка с възлагането на обществени поръчки на равнище финансово решение и работна програма;
<P>
да гарантират изчерпателно разкриване на информация относно изключенията в годишните си отчети за дейността;
<P>
да осигурят адекватно проследяване на евентуални нередности;
<P>
да разработят последващи проверки и да докладват за резултатите от тях.
<SPEAKER ID="188" NAME="Véronique Mathieu" LANGUAGE="FR">
Гласувах в подкрепа на доклада за освобождаване от отговорност за 2009 година: резултати от дейността, финансово управление и контрола на агенциите на ЕС. Ако искаме Парламентът да играе сериозно своята роля на орган, който освобождава от отговорност, членовете на ЕП трябва да получат достъп до по-подробна и задълбочена информация относно бюджетното и финансовото управление на агенциите. Отбелязваме, че отговорността е споделена, но тя също така изглежда размита. Ето така например по въпроса с допуснатите счетоводни грешки от Европейския полицейски колеж (CEPOL) Европейската комисия, въпреки че е представлявана от управителните съвети на агенциите, ни напомня, че една агенция е институция със самостоятелна правосубектност и има пълна административна независимост, включително и финансова независимост. Управителният съвет обаче делегира цялата административна отговорност на изпълнителния директор. В заключение, Европейският парламент решава дали да освободи дадена агенция от отговорност въз основа на сравнително кратки доклади от външни одитори и за да получи допълнителна информация, е зависим от благосклонността на изпълнителния директор. Считам, че е задължително да попълним този пропуск в законодателството относно докладите на Службата за вътрешен одит за агенциите и да се предложи решение, което ще даде на Парламента истински правомощия.
<SPEAKER ID="189" NAME="Raül Romeva i Rueda" LANGUAGE="EN">
Отбелязвам, че във връзка с няколко агенции Сметната палата отново отбелязва висок процент на преноси и освобождаване на бюджетни кредити за оперативни разходи през финансовата 2009 година. Отчитам също така наличието на неусвоени бюджетни редове и голям брой трансфери в някои от агенциите и бих искал да призова съответните агенции да положат повече усилия за подобряване на финансовото и бюджетното планиране.
<SPEAKER ID="190" NAME="Zigmantas Balčytis" LANGUAGE="LT">
Гласувах в подкрепа на доклада и съм съгласен, че Европейският парламент трябва да отложи решението за освобождаване от отговорност на Европейския полицейски колеж за финансовата 2009 година. В своя доклад Сметната палата отново изрази резерви по отношение на законосъобразността и редовността на извършените операции. Колежът непрекъснато показва липса на съответствие с Финансовия регламент по отношение на правилата за възлагане на обществени поръчки. Съществуват значителни нередности по отношение на голяма част от общия размер на бюджета на Колежа. Сметната палата е констатирала сериозни пропуски в административните и финансовите правила, приложими за разходите за организиране на курсове и семинари, които представляват съществена част от оперативните разходи на Колежа. Съгласен съм с докладчика, че е неприемливо, че измененият финансов регламент на Колежа не е влязъл в сила и в резултат от това всички договори за наемане на работа са незаконосъобразни. С цел насърчаване на прозрачността Колежът следва да осигури пряк достъп до своя бюджет, като трябва да включи списък на своите договори и решения за възлагане на обществени поръчки и да го публикува на своя уебсайт.
<SPEAKER ID="190" NAME="Lara Comi" LANGUAGE="IT">
Гласувах против предложеното от докладчика освобождаване от отговорност на Европейския полицейски колеж за финансовата 2009 година, защото дори аз не съм убедена в приетите през разглеждания период нередовни процедури. Считам, че е необходимо да бъдат предоставени повече подробности и по-задълбочено и ясно обяснение във връзка с редовността на отчетите.
<SPEAKER ID="190" NAME="Marielle De Sarnez" LANGUAGE="FR">
За втора поредна година не можем да освободим от отговорност Европейския полицейски колеж (CEPOL) за финансовата 2009 година. Многогодишният план за действие, изготвен съобразно установените проблеми в управлението на агенцията, не е ясен, а мониторинговият доклад не представя ясно предприетите мерки за справяне с тях. Определено Колежът постигна по-добри резултати през 2010 г., след напускането на бившия директор, Улф Гьорансон, с когото се заеха Европейската служба за борба с измамите (ОЛАФ) и Сметната палата заради неправомерни и дори граничещи с измама разходи. Въпреки това все още е неприемлив фактът, че агенцията, създадена през 2006 г., все още не е изпълнила критериите за добра администрация. Трябва да помислим за самата структура на Европейския полицейски колеж, който очевидно е твърде малък, за да функционира независимо предвид сложните правила, които следва да спазва като агенция. Трябва също така да си зададем въпроса защо тази агенция, чиято роля е да организира семинари за обучение на високопоставени полицейски служители, следва да има собствена централа, а не е част от Европол - разположената в Хага Европейска полицейска служба, която всички хвалят заради ефективната й дейност.
<SPEAKER ID="190" NAME="Giovanni La Via" LANGUAGE="IT">
С настоящото гласуване Европейският парламент взе решение да не освобождава от отговорност Европейския полицейски колеж във връзка с изпълнението на неговия бюджет за финансовата 2009 година и вместо това го отложи. Всъщност нашето решение се основава на съображенията на Сметната палата, която излезе със становище с резерви относно законността и редовността на операциите, свързани с бюджета на Европейския полицейски колеж, поради факта, че процедурите за възлагане на обществени поръчки не са съобразени с разпоредбите на Финансовия регламент.Следователно аз подкрепям искането Колежът и неговият управителен съвет да информират органа по освобождаване от отговорност до 30 юни 2011 г. за предприетите действия и за направените подобрения във връзка с всички неправомерни и/или нерешени въпроси, възникнали по време на процедурата.
<SPEAKER ID="191" NAME="Monica Luisa Macovei" LANGUAGE="EN">
Докладът относно освобождаването от отговорност за 2009 година за Европейския полицейски колеж предвижда освобождаването да бъде отложено. Гласувах в подкрепа на доклада, за да признаем структурните проблеми, пред които е изправен Колежът от години.
<P>
За финансовата 2009 година близо половината от средствата пренесени към 2009 г. не са изразходени, а 43 % от бюджета за 2009 г. са пренесени към 2010 г. Европейската сметна палата заявява, че изпълнението на бюджета на Колежа се затруднява от сериозни и повтарящи се слабости в планирането и наблюдението. Освен това са установени сериозни и повтарящи се нарушения на процедурите за възлагане на обществени поръчки: пет от тях на стойност общо 455 111 евро не са съобразени с тези правила. Прозрачността също продължава да буди безпокойство, тъй като все още има нередности при подбора на персонала.
<P>
Също така считам за неприемливо, че не се води разследване на бившия директор във връзка с отговорностите му по отношение на бюджетните кредити на Колежа, използвани за финансиране на частни разходи. Следователно одобрявам сливането на Колежа с Европол като най-добрия начин за постигане на по-голяма ефективност на разходите и преодоляване на структурните и хроничните проблеми на Колежа.
<SPEAKER ID="191" NAME="Véronique Mathieu" LANGUAGE="FR">
Гласувах в подкрепа на отлагането на решението за освобождаване от отговорност за финансовата 2009 година: Сметната палата изрази резерви по отношение на законосъобразността и редовността на извършваните операции за финансовата 2009 година. По-конкретно, тя констатира сериозни пропуски в прилагането на финансовите правила за възлагане на обществени поръчки и за разходите за организиране на курсове. Докладът отбелязва, че бюджетни кредити за плащания в размер 43 % от общия бюджет са пренесени към 2010 г., което е в противоречие с принципа за ежегодност. Бихме искали агенцията да информира Парламента за предприетите действия и направените подобрения и призоваваме Сметната палата да извърши конкретен одит за проверка на изпълнението на плана за действие на Европейския полицейски колеж. Аз и моите колеги предлагаме Колежът да се слее с Европол в Хага. Изпитвам известни съмнения относно способността на Колежа да се справи със структурните си проблеми, свързани с малкия му размер, преместването на секретариата му в Брамсхил (на 70 км от Лондон) и разходите за неговото управление.
<SPEAKER ID="191" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейския полицейски колеж за финансовата 2009 година, както и отговорите му, гласувах в подкрепа на това решение, което отлага освобождаването на директора на Колежа от отговорност във връзка с изпълнението на бюджета за финансовата 2009 година.
<SPEAKER ID="192" NAME="Raül Romeva i Rueda" LANGUAGE="EN">
С настоящото се отлага приключването на сметките на Европейския полицейски колеж за финансовата 2009 година.
<SPEAKER ID="193" NAME="Licia Ronzulli" LANGUAGE="IT">
С днешната резолюция Европейският парламент отлага решението за освобождаване от отговорност на директора на Европейския полицейски колеж. В своите доклади относно годишното освобождаване от отговорност за 2006 г. и 2007 г. Сметната палата изрази резерви относно законосъобразността и редовността на операциите, свързани с бюджета на Европейския полицейски колеж, поради несъответствие на процедурите по възлагане на обществени поръчки с разпоредбите на Финансовия регламент. По-конкретно, Парламентът изразява загриженост относно факта, че Сметната палата посочва сериозни пропуски в административните и финансовите правила, приложими за разходите за организиране на курсове и семинари, които представляват съществена част от оперативните разходи на Колежа.
<SPEAKER ID="194" NAME="Angelika Werthmann" AFFILIATION="NI">
в писмена форма. - (DE) Гласувах в подкрепа на отлагането на освобождаването от отговорност. Предвид безславното минало на финансовото изпълнение на Европейския полицейски колеж е важно да се направи подробен преглед. Във връзка с това изразявам съжаление, че разискването относно включването на Колежа към Европол, което според мен е съвсем разумно, отново беше отложено.
<SPEAKER ID="195" NAME="Zigmantas Balčytis" LANGUAGE="LT">
Гласувах в подкрепа на доклада и съм съгласен с решението на Европейския парламент за освобождаването от отговорност във връзка с изпълнението на бюджета на Центъра за преводи за органите на Европейския съюз за финансовата 2009 година. Сметната палата прецени, че годишните отчети за финансовата 2009 година са надеждни и че свързаните с тях операции са законосъобразни и редовни. Приветствам плана на Центъра да извърши междинен преглед на своята стратегия за периода 2008-2012 г. Съгласен съм с докладчика, че Центърът трябва да доразвие оценката на неговите резултати чрез подобряване на връзките между стратегическите му дейности и мерките, предвидени в неговата работна програма, както и чрез преразглеждане на показателите за наблюдение на неговото изпълнение, с цел изпълняване на критериите за конкретни, измерими, постижими, реалистични и срочни цели (SMART). Центърът следва да предприеме и по-ефективни действия във връзка с непрекъснато нарастващите разходи в неговия бюджет.
<SPEAKER ID="195" NAME="Lara Comi" LANGUAGE="IT">
Гласувах в подкрепа на освобождаването от отговорност във връзка с изпълнението на бюджета на Центъра за преводи за органите на Европейския съюз за финансовата 2009 година, защото в доклада открих голяма прецизност, прозрачност и съществена ориентация към резултати.
<SPEAKER ID="195" NAME="Diogo Feio" LANGUAGE="PT">
Одобрявам и съм съгласен с наблюденията на докладчика и поздравявам Центъра за преводи за органите на Европейския съюз за работата, която върши. Приветствам също така взетото от Центъра решение да извърши средносрочен преглед на своята стратегия за периода 2008-2012 г. и го поздравявам за отличните резултати с оглед на това, че извършването на преводачески услуги се е повишило с 41 % в сравнение с 2008 г.
<SPEAKER ID="195" NAME="Giovanni La Via" LANGUAGE="IT">
Преди всичко искам да благодаря на докладчика за забележителната работа. Добре известно е, че финансовият контрол върху изпълнението на бюджета на Общността се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС, и процедура за освобождаване от отговорност, която се осъществява от Европейския парламент. Процедурата за финансов контрол приключва с днешното гласуване, като Центърът за преводи за органите на Европейския съюз, чиито сметки са законосъобразни и редовни, се освобождава от отговорност във връзка с изпълнението на бюджета за финансовата 2009 година. И накрая, бих искал да поздравя Центъра за това, че е представил на Сметната палата съпоставка между операциите, изпълнени през 2008 г. и 2009 г., която дава възможност на органа по освобождаване от отговорност да направи по-добра оценка на резултатите от нейната дейност за две последователни години.
<SPEAKER ID="196" NAME="David Martin" LANGUAGE="EN">
Гласувах в подкрепа на освобождаването от отговорност на Центъра за преводи. Въпреки това призовавам Центъра да предприеме по-ефективни мерки с цел отстраняване на неговия все по-голям излишък; всъщност отбелязвам, че вече години наред Центърът трупа бюджетен излишък в противоречие с разпоредбите на Регламент (EО) № 2965/94, излишък, който през 2009 г. достигна до сумата от 24 000 000 евро, а през 2008 г. той възлизаше на 26 700 000 евро, през 2006 г. - на 16 900 000 евро, през 2005 г. - на 10 500 000 евро, а през 2004 г. - на 3 500 000 евро, както и че този излишък се дължи главно на липсата на точност в прогнозите за заявките за писмени преводи, подавани от клиентите на Центъра. Все пак приветствам инициативата на Центъра за възстановяване на неговите клиенти на сумата от 11 000 000 евро през 2009 г. и подчертавам, че по подобен начин през 2007 г. Центърът вече възстанови 9 300 000 евро на клиентите си.
<SPEAKER ID="196" NAME="Paulo Rangel" LANGUAGE="PT">
Като взех предвид доклада на Сметната палата относно годишните отчети на Центъра за преводи за органите на Европейския съюз за финансовата 2009 година, както и отговорите на Центъра, гласувах за това решение, което го освобождава от отговорност във връзка с изпълнението на бюджета за финансовата 2009 година.
<SPEAKER ID="197" NAME="Raül Romeva i Rueda" LANGUAGE="EN">
С настоящото директорът на Центъра за преводи за органите на Европейския съюз се освобождава от отговорност във връзка с изпълнението на бюджета на Центъра за финансовата 2009 година.
<SPEAKER ID="198" NAME="Licia Ronzulli" LANGUAGE="IT">
С днешната резолюция Европейският парламент освобождава от отговорност за 2009 година директора на Центъра за преводи за органите на Европейския съюз. Европейският парламент приветства факта, че Центърът ще извърши междинен преглед на своята стратегия за периода 2008-2012 г. Въпреки това той приканва Центъра да доразвие оценката на резултатите от дейността си чрез подобряване на връзките между стратегическите дейности и мерките, предвидени в неговата работна програма, както и чрез преразглеждане на показателите за наблюдение на неговото изпълнение, с цел изпълняване на критериите за конкретни, измерими, постижими, реалистични и срочни цели (SMART).
<SPEAKER ID="199" NAME="Angelika Werthmann" LANGUAGE="DE">
Гласувах в подкрепа на освобождаването от отговорност. Центърът за преводи беше създаден през 1994 г., за да се справи с предизвикателствата, свързани с многонационалния характер на ЕС - една от най-важните му характеристики и доказателство за културното му разнообразие. Агенцията се самофинансира от извършените от институциите/органите плащания за предоставените услуги. Европейската сметна палата заяви, че е получила достатъчна увереност, че годишните отчети за финансовата 2009 година са законосъобразни и редовни.
<SPEAKER ID="200" NAME="Zigmantas Balčytis" AFFILIATION="S&amp;D">
в писмена форма. - (LT) Одобрих настоящия доклад и решението за освобождаване от отговорност във връзка с изпълнението на бюджета на Европейския център за развитие на професионалното обучение за финансовата 2009 година. Сметната палата прецени, че годишните отчети на Центъра за финансовата 2009 година са надеждни и че свързаните с тях операции са законосъобразни и редовни. През 2011 г. Центърът възнамерява да предостави диаграми на Гант за всички основни оперативни дейности. Тези диаграми посочват времето, отделено от всеки член на персонала, за работа по даден проект и насърчават подход, насочен към постигане на резултати. През 2009 г. Центърът въведе система за измерване на изпълнението на дейностите по отношение на своите средносрочни приоритети за периода 2009-2011 г. и своята годишна работна програма. Въвеждането на тази система помага на Центъра да управлява и оценява своето въздействие, ефективност ефикасност и уместност. Съгласен съм с докладчика, че институцията следва да продължи да подобрява планирането и наблюдението и да спазва принципа за ежегодност. Освен това Центърът трябва да прилага по-ефективно бюджетните принципи на специфичност и прозрачност.
<SPEAKER ID="200" NAME="Lara Comi" LANGUAGE="IT">
Гласувах в подкрепа на освобождаването от отговорност във връзка с изпълнението на бюджета на Европейския център за развитие на професионалното обучение за финансовата 2009 година, защото той е управлявал средствата си разумно и в унисон с предишните прогнози.
<SPEAKER ID="201" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност във връзка с изпълнението на бюджета на Европейския център за развитие на професионалното обучение за финансовата 2009 година, тъй като той е част от проверката на това как европейските институции използват средствата. С оглед на по-ефективното финансово управление в бъдеще Центърът трябва да представи съпоставка на операциите от текущата и тези от предходната година и да позволи на органа по освобождаване от отговорност да направи по-добра оценка на резултатите от дейността му по години.
<SPEAKER ID="201" NAME="Diogo Feio" LANGUAGE="PT">
Доволен съм, че Сметната палата обяви годишните отчети на Центъра за финансовата 2009 година за законосъобразни и редовни. Искам да поздравя Центъра за въвеждането на система за измерване на изпълнението на дейностите през 2009 г. и за това, че е внесъл промени в своите процедури за набиране на персонал вследствие на забележките, отправени от Сметната палата в нейния доклад за 2009 г., които допринесоха за повишаване на прозрачността. Одобрявам и съм съгласен с констатациите на докладчика и поздравявам Европейския център за развитие на професионалното обучение за работата, която върши.
<SPEAKER ID="201" NAME="Giovanni La Via" LANGUAGE="IT">
С днешната резолюция подкрепих искането за освобождаване от отговорност за 2009 година на Европейския център за развитие на професионалното обучение. Сметната палата, която носи отговорност за външния финансов контрол, заявява, че след внимателна оценка на счетоводните отчети на Центъра тя е получила достатъчна увереност, че те са надеждни и че свързаните с тях операции са законосъобразни и редовни. Бих искал също така да поздравя Европейския център за това, че той беше първият, който доброволно извърши пилотен одит на своята етичната рамка през 2009 г.
<SPEAKER ID="202" NAME="David Martin" LANGUAGE="EN">
Гласувах за освобождаването от отговорност на Европейския център за развитие на професионалното обучение. Поздравявам Центъра за въвеждането на система за измерване на изпълнението на дейностите през 2009 г. по отношение на своите средносрочни приоритети за периода 2009-2011 г. и своята годишна работна програма, както и за създаването на рамка от ключови показатели за изпълнението с цел мониторинг на напредъка и измерване на резултатите, последиците и въздействието; считам по-конкретно, че въвеждането на система за измерване на изпълнението на дейностите помага на Центъра да управлява и оценява своето въздействие, ефикасност, ефективност и уместност; освен това считам, че тази система би могла да включва допълнителни подобрения в базирания на дейности бюджет и по-строг мониторинг на бюджетните кредити за плащания, за да се избегнат преносите.
<SPEAKER ID="203" NAME="Raül Romeva i Rueda" LANGUAGE="EN">
С настоящото директорът на Европейския център за развитие на професионалното обучение се освобождава от отговорност във връзка с изпълнението на бюджета на Центъра за финансовата 2009 година.
<SPEAKER ID="203" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейския център за развитие на професионалното обучение за финансовата 2009 година, както и отговора на Центъра, гласувах в подкрепа на това решение, което освобождава директора на Европейския център за развитие на професионалното обучение от отговорност във връзка с изпълнението на бюджета за финансовата 2009 година.
<SPEAKER ID="204" NAME="Licia Ronzulli" LANGUAGE="IT">
С днешната резолюция Европейският парламент освобождава от отговорност директора на Европейския център за развитие на професионалното обучение във връзка с изпълнението на бюджета на Центъра за финансовата 2009 година. Европейският парламент изразява задоволство, че Сметната палата е обявила годишните отчети на Центъра за финансовата 2009 година за законосъобразни и редовни.
<SPEAKER ID="205" NAME="Angelika Werthmann" LANGUAGE="DE">
Гласувах в подкрепа на освобождаването от отговорност. Европейската сметна палата потвърди, че годишните отчети за финансовата 2009 година са законосъобразни и редовни. Сега, когато безпокойството относно нивото на обучението и недостига на квалифицирана работна ръка непрекъснато нараства, създаденият през 1975 г. център, който анализира системите за професионално обучение и предоставя информация за политиката, изследванията и практиката в тази област, е необходим повече от всякога. Трябва да се преосмисли само това, че е разположен далеч - в Гърция, което налага да се създаде бюро за контакти в Брюксел.
<SPEAKER ID="206" NAME="Zigmantas Balčytis" LANGUAGE="LT">
Гласувах в подкрепа на доклада и съм съгласен с решението на Европейския парламент за освобождаването от отговорност във връзка с изпълнението на бюджета на Агенцията на Общността за контрол на рибарството за финансовата 2009 година. Сметната палата прецени, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. През 2010 г. агенцията прие своя многогодишна програма за периода 2011-2015 г. Този документ е важен, за да се гарантира, че Агенцията може да изгради ефективни организационни механизми за изпълнение на своята стратегия и да постигне своите цели. Съгласен съм с докладчика, че Агенцията следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на Европейския парламент да направи по-добра оценка на резултатите от дейността на Агенцията за две последователни години. Агенцията следва да подобри своята годишна работна програма, като включи конкретни и измерими цели както на ниво област на политика, така и на ниво оперативна дейност. Тя също така следва да коригира слабостите в планирането на набирането на персонал.
<SPEAKER ID="207" NAME="Izaskun Bilbao Barandica" LANGUAGE="ES">
Гласувах в подкрепа на освобождаването от отговорност във връзка с изпълнението на бюджета на Агенцията на Общността за контрол на рибарството за финансовата 2009 година, след като видях направения от Сметната палата анализ, според който дейността на Агенцията е законосъобразна и редовна. Сред дейностите искам да подчертая приемането на многогодишна работна програма.
<SPEAKER ID="206" NAME="Lara Comi" LANGUAGE="IT">
Гласувах в подкрепа на освобождаването от отговорност на Агенцията на Общността за контрол на рибарството във връзка с изпълнението на бюджета за финансовата 2009 година, защото оценявам точността и прозрачността на финансовите отчети и ефективността, дължаща се на цялостното и приемливо планиране.
<SPEAKER ID="207" NAME="Diogo Feio" LANGUAGE="PT">
Доволен съм от представените в доклада на Сметната палата подробни решения за това, че операциите са законосъобразни и редовни. Искам да поздравя Агенцията на Общността за контрол на рибарството (CFCA) във връзка с приемането на многогодишна работна програма за периода 2011-2015 г., която ще даде възможност за по-добро организиране и реализиране на предложените цели, както и за структура за вътрешен одит, т.е. вътрешен механизъм за одит, предназначен за осигуряване на подкрепа и консултации за изпълнителния директор на агенцията, както и за нейното управление.
<P>
Одобрявам и съм съгласен с наблюденията на докладчика и поздравявам Агенцията на Общността за контрол на рибарството за работата, която извършва.
<SPEAKER ID="208" NAME="João Ferreira" LANGUAGE="PT">
Въвеждането на мерки за контрол и проверка във връзка с прилагането на Общата политика по рибарството в нейната собствена изключителна икономическа зона трябва да бъде от компетентностите на държавите-членки и като такива е необходимо да получат адекватна и достатъчна подкрепа, за която трябва да допринесе Европейският съюз.
<P>
Ние не отричаме необходимостта от начини, по които различните държави-членки да си сътрудничат, свързват и координират своите действия за контрол и справяне с нелегалния риболов, но сме скептични, когато става въпрос за ползите, които носи Агенцията на Общността за контрол на рибарството, защото считаме, че някои от нейните компетентности са в разрез с тези на държавите-членки. Това е централизиране, което освен всичко останало не е от полза за необходимата ефективност на контролните дейности.
<P>
Заявихме също така несъгласието си по отношение на представителите на административния съвет на Агенцията на Общността за контрол на рибарството, неговия оперативен модел и излишната тежест, която Европейската комисия има в него, а именно по отношение на системата за гласуване. Освен това сега бихме искали да кажем, че ако Агенцията на Общността за контрол на рибарството получи бюджет от 10 100 000 евро (финансова 2009 година), на държавите-членки се отказва възможността за увеличаване на приноса на ЕС към финансиране на контрол в съответствие с предложението, което внесохме неотдавна в Парламента и което, за съжаление, беше отхвърлено с мнозинство.
<SPEAKER ID="209" NAME="Ilda Figueiredo" LANGUAGE="PT">
Въвеждането на мерки за контрол и проверка във връзка с прилагането на Общата политика по рибарството във в нейната собствена изключителна икономическа зона трябва да бъде от компетентностите на държавите-членки. Като такива те трябва да получат подходяща подкрепа, за която следва да допринесе Европейският съюз.
<P>
Ние не отричаме необходимостта от начини, по които различните държави-членки да си сътрудничат, свързват и координират своите действия за контрол и борба с нелегалния риболов, но сме скептични, когато става въпрос за ползите, които носи Агенцията на Общността за контрол на рибарството, защото считаме, че някои от нейните компетентности са в разрез с тези на държавите-членки. Това е централизиране, което освен всичко останало, не е от полза за необходимата ефективност на контролните дейности.
<P>
Заявихме също така несъгласието си по отношение на представителите на административния съвет на Агенцията на Общността за контрол на рибарството, неговия оперативен модел и излишната тежест, която Европейската комисия има в него, а именно по отношение на системата за гласуване.
<P>
Освен това сега бихме искали да кажем, че ако Агенцията на Общността за контрол на рибарството получи бюджет от 10 100 000 евро (финансова 2009 година), на държавите-членки се отказва възможността за увеличаване на приноса на ЕС към финансиране на контрол в съответствие с предложението, което внесохме неотдавна в Парламента и което, за съжаление, беше отхвърлено с мнозинство.
<SPEAKER ID="209" NAME="Pat the Cope Gallagher" LANGUAGE="GA">
Агенцията на Общността за контрол на рибарството е създадена през 2005 г., за да гарантира, че държавите-членки спазват Общата политика в областта на рибарството. Агенцията, която е разположена във Виго, Испания, е важна по отношение на контрола върху риболова и координацията между държавите-членки. Според мен е добре, че агенцията е приела многогодишната работна програма за периода 2011-2015 г., както се препоръчва в стратегията "Европа 2020".
<P>
Многогодишната работна програма ще допринесе за регионалното сътрудничество и за споделянето на ресурсите съгласно плановете за разполагане, а това ще повиши рентабилността. Одобрявам решението на Сметната палата да освободи агенцията от отговорност и е ясно, че и комисията по рибарството, която прие изготвено от мен становище по въпроса, е на същото мнение.
<SPEAKER ID="209" NAME="Juozas Imbrasas" LANGUAGE="LT">
Подкрепих този документ, тъй като отговорната комисия реши да одобри приключването на сметките на Европейската агенция за авиационна безопасност за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Въпреки това е необходимо агенцията да се справи със слабостите в планирането на своите дейности, така че в бъдеще процедурите за съставяне на бюджета да бъдат достатъчно стриктни и да не се стига до увеличения и/или понижения на бюджетните кредити по нейните бюджетни функции. В допълнение, агенцията все още не е изготвила многогодишна работна програма. Ето защо считаме, че е необходимо тя да вземе предвид настоящите забележки.
<SPEAKER ID="209" NAME="Giovanni La Via" LANGUAGE="IT">
Както Сметната палата, така и комисията по бюджетен контрол дадоха положително становище относно изпълнението на бюджета от Агенцията на Общността за контрол на рибарството. Поради тези причини днес Парламентът гласува тя да бъде освободена от отговорност във връзка с бюджета за 2009 година. Извършените проверки показват, че бюджетът на агенцията е надежден и че свързаните с него операции са законосъобразни и редовни. Искам обаче да подчертая наличието на някои слабости, най-вече при планирането на набирането на персонал, във връзка с което се надявам да се постигне бърз напредък при тези процедури за бъдещите финансови години.
<SPEAKER ID="210" NAME="David Martin" LANGUAGE="EN">
Гласувах в подкрепа на освобождаването от отговорност на Агенцията на Общността за контрол на рибарството. Въпреки това настоятелно призовавам изпълнителният директор на агенцията да изпълнява изцяло своето задължение да включва в доклада, обобщаващ доклада на службата за вътрешен одит, до органа по освобождаване от отговорност всички препоръки (включително тези, които биха могли евентуално да бъдат отхвърлени от агенцията), и всички действия, предприети вследствие на препоръките. Поради това призовавам изпълнителния директор на агенцията да предостави информация относно съдържанието на четирите "много важни" препоръки на службата за вътрешен одит и предприетите от агенцията действия.
<SPEAKER ID="210" NAME="Maria do Céu Patrão Neves" LANGUAGE="PT">
Този доклад освобождава сметките на Агенцията на Общността за контрол на рибарството във връзка с дейността й през 2009 г., като подновява освобождаването от отговорност, дадено от Европейския парламент на 5 май 2010 г., във връзка с изпълнението на бюджета на агенцията за финансовата 2008 година.
<P>
Тъй като Сметната палата е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и легални, и тъй като делегация от комисията по рибно стопанство посети агенцията през юни 2010 г. и остана много доволна от общото състояние на делата на Агенцията, и по-конкретно от изпълнението на съвместните планове за разполагане, считам, че Парламентът следва да приеме този доклад.
<SPEAKER ID="210" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Агенцията на Общността за контрол на рибарството за финансовата 2009 година, както и отговора на агенцията, гласувах в подкрепа на това решение, което освобождава изпълнителния директор на агенцията от отговорност във връзка с изпълнението на нейния бюджет за финансовата 2009 година.
<SPEAKER ID="211" NAME="Raül Romeva i Rueda" LANGUAGE="EN">
С настоящото изпълнителният директор на Агенцията на Общността за контрол на рибарството се освобождава от отговорност във връзка с изпълнението на бюджета на агенцията за финансовата 2009 година.
<SPEAKER ID="212" NAME="Licia Ronzulli" LANGUAGE="IT">
С днешната резолюция Европейският парламент освобождава от отговорност за 2009 година изпълнителния директор на Агенцията на Общността за контрол на рибарството. Европейският парламент поздравява агенцията за приемането на многогодишна програма за периода 2011-2015 г. и подчертава значението на този документ, за да може агенцията да изгради ефективни организационни механизми за изпълнение на своята стратегия и да постигне своите цели.
<SPEAKER ID="213" NAME="Angelika Werthmann" LANGUAGE="DE">
Гласувах в подкрепа на освобождаването от отговорност. Европейската сметна палата заяви, че е получила достатъчна увереност, че годишните отчети за финансовата 2009 година са законосъобразни и редовни, а прегледът на многогодишната работна програма, извършен през 2010 г., както и началото на инициативата за преразглеждане на бюджета ме убедиха, че Агенцията на Общността за контрол на рибарството изпълнява получените препоръки. Що се отнася до това, с което се занимава създадената през 2005 г. агенция, след като не успя да постигне нито една от договорените през 2002 г. цели и тъй като общата политика по рибарството и до ден днешен се счита за неуспешна, дейността й е важна и дори съществена. Съществуването на Агенцията ще бъде задължително в близко бъдеше предвид възмутителния факт, че се надхвърлят 88 % от квотите за улов на риба в ЕС.
<SPEAKER ID="214" NAME="Vilija Blinkevičiūt" LANGUAGE="LT">
Гласувах в подкрепа на доклада и съм съгласна с решението на Европейския парламент за освобождаването от отговорност във връзка с изпълнението на бюджета на Европейската агенция за авиационна безопасност за финансовата 2009 година. Сметната палата прецени, че годишните отчети на агенцията за финансовата 2009 година са надеждни и че свързаните с тях операции са законосъобразни и редовни. Съгласна съм с докладчика, че агенцията следва да разгледа възможността за въвеждане на диаграма на Гант в планирането на всяка своя оперативна дейност с цел бързо отчитане на времето, което всеки служител посвещава на даден проект, и насърчаване на използването на подход, ориентиран към постигането на резултати. Освен това Агенцията следва да въведе основана на дейностите структура за оперативния бюджет с цел установяване на ясна връзка между работната програма и финансовите прогнози и подобряване на мониторинга и отчитането на изпълнението. Агенцията следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на Европейския парламент да направи по-добра оценка на резултатите от дейността на агенцията за две последователни години. В допълнение към бюджета за всяка година трябва да се прилага доклад за пренесените от предходни години неусвоени бюджетни кредити, който да обяснява защо тези средства не са били усвоени и как и кога ще бъдат използвани. Агенцията все още показва слабости във връзка с процедурите за подбор на персонала, които излагат на опасност прозрачността на тези процедури. Съгласна съм, че агенцията следва да информира Европейския парламент за предприетите действия за коригиране на тази ситуация и да осигури повече прозрачност при процедурите на подбор на персонала.
<SPEAKER ID="214" NAME="Lara Comi" LANGUAGE="IT">
Гласувах в подкрепа на освобождаване от отговорност на Европейската агенция за авиационна безопасност във връзка с общия бюджет за 2009 г., защото въпреки очевидно съмнителното управление на наличните средства Сметната палата счита, че финансовите отчети са надеждни и свързаните с тях операции са законосъобразни и редовни. Освен това съм съгласна и с необходимостта агенцията да въведе по-точни механизми за определяне на целите и за оценка на резултатите.
<SPEAKER ID="214" NAME="Diogo Feio" LANGUAGE="PT">
Одобрявам представените в доклада на Сметната палата решения за това, че извършените операции са законосъобразни и редовни. Приветствам и одобрявам констатациите на докладчика и поздравявам Европейската агенция за авиационна безопасност за работата, която извършва.
<SPEAKER ID="214" NAME="Juozas Imbrasas" LANGUAGE="LT">
Подкрепих този документ, тъй като отговорната комисия реши да одобри приключването на сметките на Европейската агенция за авиационна безопасност за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Въпреки това, тя изразява загриженост относно липсата на координация между нуждите, персонала и финансовото регулиране на агенцията, и по-специално, че процедурите за подбор на персонал са затруднили наемането на служители с необходимата квалификация. Ето защо считаме, че е необходимо тя да вземе предвид настоящите забележки.
<SPEAKER ID="214" NAME="Giovanni La Via" LANGUAGE="IT">
С днешната резолюция Европейската агенция за авиационна безопасност се освобождава от отговорност във връзка с бюджета за 2009 година. Финансовият контрол върху изпълнението на бюджета на Общността се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС, и процедура за освобождаване от отговорност, която се осъществява от Европейския парламент. Разбира се, всяко разискване относно освобождаването от отговорност има свой специфичен контекст и днешното се случва в условия на икономическа и финансова криза, която създаде както финансови, така и бюджетни проблеми за някои държави-членки. Въпреки това бих искал все пак да изразя задоволството си от постигнатите от агенцията резултати и следователно гласувах така, както предлага докладчикът.
<SPEAKER ID="215" NAME="Bogdan Kazimierz Marcinkiewicz" AFFILIATION="PPE">
в писмена форма. - (PL) Работната програма на агенцията за 2010 г. предизвиква у мен известно безпокойство. В същото време считам, че тя следва да бъде подобрена чрез определяне на цели и ключови показатели за изпълнение и чрез въвеждане на по-добра система за планиране на ресурсите. Бих искал да подчертая и необходимостта от подобряване на системата за мониторинг на сертификационните проекти, за да се гарантира, че през цялата продължителност на даден проект събираните такси не се отклоняват съществено от реалните разходи. В крайна сметка реших да подкрепя освобождаването от отговорност във връзка с изпълнението на бюджета на Европейската агенция за авиационна безопасност за финансовата 2009 година.
<SPEAKER ID="216" NAME="David Martin" LANGUAGE="EN">
Гласувах в подкрепа на освобождаването от отговорност на Европейската агенция за авиационна безопасност, но настоятелно призовавам агенцията да въведе основана на дейностите структура за оперативния бюджет с цел установяване на ясна връзка между работната програма и финансовите прогнози и подобряване на мониторинга и отчитането на изпълнението; отбелязвам, че всяка година агенцията изготвя многогодишен план, представящ бюджета по дейности, който се обсъжда с всички заинтересовани страни и се одобрява от управителния съвет; и споделям становището на Сметната палата, че структурата на оперативния бюджет на Агенцията (дял III) остава частично свързана с вложените средства и че в бюджета са направени изменения, без да е актуализирана работната програма, дори когато измененията оказват съществено въздействие върху разпределението на човешките и финансовите ресурси.
<SPEAKER ID="216" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската агенция за авиационна безопасност за финансовата 2009 година, както и отговора на агенцията, гласувах в подкрепа на това решение, което освобождава изпълнителния директор на агенцията от отговорност във връзка с изпълнението на нейния бюджет за финансовата 2009 година.
<SPEAKER ID="217" NAME="Raül Romeva i Rueda" LANGUAGE="EN">
С настоящото изпълнителният директор на Европейската агенция за авиационна безопасност се освобождава от отговорност във връзка с изпълнението на бюджета на агенцията за финансовата 2009 година.
<SPEAKER ID="218" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Европейската агенция за авиационна безопасност от отговорност във връзка с изпълнението на бюджета на агенцията за финансовата 2009 година. Парламентът приветства факта, че Сметната палата счита годишните отчети на Агенцията за финансовата 2009 година за надеждни, а свързаните с тях операции за законосъобразни и редовни във всички съществени аспекти.
<SPEAKER ID="219" NAME="Angelika Werthmann" LANGUAGE="DE">
Гласувах в подкрепа на освобождаването от отговорност. Европейската сметна палата заяви, че годишните отчети за финансовата 2009 година са редовни и оцени положително тяхната надеждност. Същевременно трябва да се възползвам от възможността да подчертая съдържащия се в доклада призив за по-голяма прозрачност при процеса за подбор на персонала. Предвид отговорните задачи, които осъществява Европейската агенция за авиационна безопасност, и посочените трудности за намиране на квалифициран персонал, този въпрос следва да бъде разглеждан много внимателно.
<SPEAKER ID="220" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейския център за профилактика и контрол върху заболяванията за финансовата 2009 година. Центърът е важна институция, която може да укрепи и развие европейските системи за наблюдение на заболяванията, както и да оцени и представи информация относно съществуващите и възникващите заплахи за човешкото здраве, причинени от инфекциозни заболявания. Сметната палата прецени, че годишните отчети на Центъра за финансовата 2009 година са надеждни и че свързаните с тях операции са законосъобразни и редовни. Съгласен съм с докладчика, че Центърът следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на органа по освобождаване от отговорност да направи по-добра оценка на резултатите от дейността на Центъра за две последователни години. Освен това съм съгласен, че правомощията на Центъра трябва да бъдат увеличени, за да може Съюзът да притежава независим капацитет за оценка на сериозността на риска от инфекция, ако се появи пандемия, и координацията между държавите-членки да може да бъде подобрена.
<SPEAKER ID="220" NAME="Слави Бинев" AFFILIATION="NI">
в писмена форма. - Уважаеми колеги, бюджетът на Европейския център за профилактика и контрол върху заболяванията за финансовата 2009 година се е увеличил с 25,3 % спрямо 2008 година. Ако подобно нарастване се забелязва през следващите години, как ще се справим с финансовата криза като харчим все повече и повече? Според мен, тези 51 милиона евро биха могли да бъдат по-ефективно изразходвани, ако бяха инвестирани в регионални системи за наблюдение на заболяванията във всяка една страна-членка. Това не само ще допринесе за борбата с инфекциозни заболявания, но също така ще засилили системите на здравеопазване в самите държави-членки.
<SPEAKER ID="220" NAME="Lara Comi" LANGUAGE="IT">
Гласувах в подкрепа на освобождаването от отговорност за 2009 година на Европейския център за профилактика и контрол върху заболяванията, защото докладчикът е успял да установи най-важните проблеми по отношение на прозрачността и точността на финансовите отчети и тъй като съм убеден, че тази важна и полезна агенция ще работи със своята администрация, за да постигне подобрение в очертаните област, без да опропасти свършената до момента добра работа.
<SPEAKER ID="221" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност във връзка с изпълнението на бюджета на Европейския център за профилактика и контрол върху заболяванията за финансовата 2009 година, тъй като той е част от проверката на това как европейските институции използват средствата. Според мен това е изключително важна институция, която може да укрепи и развие европейските системи за наблюдение на заболяванията, както и да оцени и представи информация относно съществуващите и възникващите заплахи за човешкото здраве, причинени от инфекциозни заболявания. Все пак изразявам съжаление, че не е спазен принципът за ежегодност и че броят на преносите е голям.
<SPEAKER ID="221" NAME="Diogo Feio" LANGUAGE="PT">
Одобрявам представените в доклада на Сметната палата решения за това, че операциите са законосъобразни и редовни. Бих искал също така да спомена съществения принос на Центъра за мерките за борба срещу пандемията H1N1 през 2009 г. и не на последно място публикуването на предварителни насоки относно използването на специфични ваксини, озаглавени "Използване на някои ваксини против грип в рамките на пандемията H1N1 2009 г.". Одобрявам и съм съгласен с констатациите на докладчика и поздравявам Европейския център за профилактика и контрол върху заболяванията за работата, която извършва.
<SPEAKER ID="221" NAME="Giovanni La Via" LANGUAGE="IT">
Предвид декларацията на Сметната палата, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни, гласувах за освобождаването от отговорност във връзка с изпълнението на бюджета на Европейския център за профилактика и контрол върху заболяванията за финансовата 2009 година. Разбира се, всяко разискване относно освобождаването от отговорност има свой конкретен контекст, а този на днешното разискване е настоящата икономическа и финансова криза, която породи и финансови, и бюджетни проблеми за редица държави-членки. Въпреки това считам, че Центърът е свършил отлична работа във връзка с укрепването и развитието на европейските системи за наблюдение на заболяванията, както и оценката и представянето на информация относно съществуващите и възникващите заплахи за човешкото здраве, причинени от инфекциозни заболявания. И накрая, бих искал да поздравя Центъра за приноса му за мерките за мерките за борба срещу пандемията H1N1 през 2009 г.
<SPEAKER ID="222" NAME="David Martin" LANGUAGE="EN">
Гласувах в подкрепа на освобождаването от отговорност на Европейския център за профилактика и контрол върху заболяванията, тъй като считам, че правомощията му трябва да бъдат увеличени, за да може Съюзът да притежава независим капацитет за оценка на сериозността на риска от инфекция, ако се появи пандемия, и координацията между държавите-членки да може да бъде подобрена.
<SPEAKER ID="222" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейския център за профилактика и контрол върху заболяванията за 2009 г., както и отговора на Центъра, гласувах за това решение, което освобождава изпълнителния директор на Центъра от отговорност във връзка с изпълнението на нейния бюджет за финансовата 2009 година.
<SPEAKER ID="223" NAME="Raül Romeva i Rueda" LANGUAGE="EN">
С настоящото директорът на Европейския център за профилактика и контрол върху заболяванията се освобождава от отговорност във връзка с изпълнението на бюджета на агенцията за финансовата 2009 година.
<SPEAKER ID="224" NAME="Licia Ronzulli" LANGUAGE="IT">
С настоящото директорът на Европейския център за профилактика и контрол върху заболяванията се освобождава от отговорност във връзка с изпълнението на бюджета на агенцията за финансовата 2009 година. Парламентът още веднъж призовава Центъра да представи под формата на таблица, приложена към следващия доклад на Сметната палата, съпоставка между операциите, извършени през разглежданата година за освобождаване от отговорност, и операциите, извършени в рамките на предходната финансова година, с цел да се даде възможност на органа по освобождаване от отговорност да направи по-добра оценка на резултатите от дейността на Центъра за две последователни години.
<SPEAKER ID="225" NAME="Angelika Werthmann" LANGUAGE="DE">
Въздържах се от гласуване. Европейският център за профилактика и контрол върху заболяванията има много важна задача и доказа необходимостта от съществуването си чрез мерките за борба срещу пандемията H1N1. Въпреки това аз очаквах освобождаването от отговорност да бъде отложено до получаването на препоръките от службата за вътрешен одит, упоменати в доклада - службата за вътрешен одит направи една "много важна" препоръка и седем "важни" препоръки, а Центърът представи план за изпълнението на тези препоръки.
<SPEAKER ID="226" NAME="Zigmantas Balčytis" LANGUAGE="LT">
Гласувах в подкрепа на доклада и съм съгласна с решението на Европейския парламент за освобождаването от отговорност във връзка с изпълнението на бюджета на Европейската агенция по химикалите за финансовата 2009 година. Сметната палата прецени, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Съгласен съм с докладчика, че агенцията трябва да намали процента на преносите (пренесла е 29 % от общия размер на бюджетните кредити), за да се спази принципът на ежегодност. Приветствам инициативите на агенцията за увеличаване на фокуса върху нейните клиенти и на процедурите за обратна връзка и я поздравявам за проведеното през 2009 г. проучване на заинтересованите страни и за повишения брой дейности за подпомагане на промишлеността. Агенцията също трябва да развие допълнително планирането и наблюдението на своите обществени поръчки и изпълнението на бюджета си, така че да се намали делът на пренос на бюджетни кредити. Отбелязва се също така, че агенцията има ангажимент да намали преноса на неусвоени средства в следващата година и да ограничи освободените бюджетни кредити до значително по-ниско равнище в сравнение с 2008 г.
<SPEAKER ID="226" NAME="Слави Бинев" AFFILIATION="NI">
в писмена форма. - Уважаеми колеги, за какво плащаме тези малко над 70 милиона евро? За една агенция, при която според Сметната палата забавянето на оперативните дейности е в следствие на липсата на квалифицирани служители и затруднението в прилагането на ИТ системата? Разбираемо е, че тези два елемента са фундаментални за доброто функциониране на една агенция, но това ме кара да се замисля дали въобще агенцията се справя с поставените ѝ цели. Гласувах против освобождаването от отговорност, защото според мен тези пари могат да бъдат по-ефективно изразходвани, отколкото в една слабо функционираща агенция.
<SPEAKER ID="226" NAME="Lara Comi" LANGUAGE="IT">
Гласувах в подкрепа на освобождаването от отговорност във връзка с общия бюджет за 2009 г. на Европейската агенция по химикалите, тъй като въпреки няколкото пропуски и неточности в годишните отчети, които отчасти се дължат на неотдавнашното създаване на Агенцията, дейността й отношение на механизмите за контрол и управление на бюджета са се подобрили значително.
<SPEAKER ID="226" NAME="Diogo Feio" LANGUAGE="PT">
Европейската агенция по химикалите допринася за подобряване на качеството на живот на обществеността в Европа, като гарантира безопасното използване на химическите вещества и насърчава иновациите. С оглед на непрекъснатото усложняване и честотата на използване и изследване на тези вещества считам, че има тенденция ролята на Европейската агенция по химикалите да стане по-съществена, което следователно оправдава дори по-строг контрол върху това как генерира средствата, с които разполага.
<P>
Сметната палата потвърди надеждността на годишните отчети за финансовата 2009 година и изглежда, че агенцията е на път да преодолее сериозните трудности, които са почти неизбежни за подобни органи. Надявам се, че Европейската агенция по химикалите ще изпълни целите, за които е създадена, както и че ще подобри управлението на бюджета и капацитета за планиране.
<SPEAKER ID="226" NAME="Juozas Imbrasas" LANGUAGE="LT">
Подкрепих този документ, тъй като отговорната комисия реши да одобри приключването на сметките на Европейската агенция по химикалите за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Въпреки това Сметната палата изтъкна забавяне на оперативните дейности поради затруднения в прилагането на ИТ системата и липсата на квалифицирани служители. Ето защо считаме, че е необходимо тя да вземе предвид настоящите забележки.
<SPEAKER ID="226" NAME="Giovanni La Via" LANGUAGE="IT">
Финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС, и процедура за освобождаване от отговорност, която се осъществява от Европейския парламент. С днешното гласуване изпълнителният директор на Европейската агенция по химикалите се освобождава от отговорност във връзка с изпълнението на бюджета на агенцията за финансовата 2009 година. Гласувах в подкрепа, защото извършените от Сметната палата и комисията по бюджетен контрол одити показаха, че всички операции на агенцията са извършени напълно законно и редовно. И накрая, поздравявам агенцията за създаването на структура за вътрешен одит (IAC), която е натоварена с провеждането на вътрешни одити и с предоставяне на консултации за изпълнителния директор на Агенцията относно управлението на риска и системите за вътрешен контрол, като излиза с независими становища и препоръки.
<SPEAKER ID="227" NAME="David Martin" LANGUAGE="EN">
Гласувах за освобождаването от отговорност на Европейската агенция по химикалите, но я призовавам да уведоми органа по освобождаване от отговорност за предприетите мерки за подобряване на нейната система за контрол посредством усъвършенстване на нейните финансови потоци, поток на работа, одити, планове за действие и оценки на риска.
<SPEAKER ID="227" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската агенция по химикалите за финансовата 2009 година, както и отговора на агенцията, гласувах в подкрепа на това решение, което освобождава изпълнителния директор на агенцията от отговорност във връзка с изпълнението на нейния бюджет за финансовата 2009 година.
<SPEAKER ID="228" NAME="Raül Romeva i Rueda" LANGUAGE="EN">
С настоящото изпълнителният директор на Европейската агенция по химикалите се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="229" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Европейската агенция по химикалите от отговорност във връзка с изпълнението на бюджета на агенцията за финансовата 2009 година. Парламентът приветства инициативите на агенцията за увеличаване на фокуса върху клиентите й и на процедурите за обратна връзка. По-конкретно, тоя я поздравява за проведеното през 2009 г. проучване на заинтересованите страни и за повишения брой дейности за подпомагане на промишлеността.
<SPEAKER ID="230" NAME="Angelika Werthmann" LANGUAGE="DE">
Гласувах в подкрепа на доклада на г-н Stavrakakis, в който той призовава Европейската сметна палата да одитира дейността на младата (в оперативен план) Европейска агенция по химикалите. Въз основа на наличните данни беше препоръчано агенцията да бъде освободена от отговорност. Тази агенция вече предаде информацията, която за в бъдеще ще се изисква и от другите агенции (като приложена таблица, в която се прави съпоставка на данните от две последователни години).
<SPEAKER ID="231" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейската агенция за околната среда за финансовата 2009 година. Сметната палата прецени, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Агенцията е надежден доставчик на независима информация за околната среда за всички институции на Съюза, държавите-членки и органите, определящи политиките. Съгласен съм с докладчика, че Агенцията следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година. Агенцията трябва да продължава да полага усилия за развиване на своите методи за комуникация с цел осигуряване на по-широко медийно отразяване за своите констатации, и по този начин подхранване на публичните дебати по важни, свързани с околната среда въпроси. Подобни мерки могат да доведат до по-прозрачен метод на работа и до по-голям обществен интерес към работата на ЕАОС.
<SPEAKER ID="231" NAME="Слави Бинев" AFFILIATION="NI">
в писмена форма. - Уважаеми колеги, защо трябва да финансираме агенции, които не изпълняват препоръките, отправени от службата за вътрешен одит? През 2006 година са били отправени 27 препоръки, от които досега само 9 са изпълнени. Това ме навежда на мисълта, че Европейската агенция за околната среда не функционира коректно и финансирането ѝ трябва да се преустанови.
<SPEAKER ID="231" NAME="Lara Comi" LANGUAGE="IT">
Гласувах за освобождаването от отговорност на Европейската агенция по околна среда, защото считам, че днес, в този век, работата, която върши, е важна. Следователно считам, че трябва да коригира посочените критични въпроси, но без да се отклонява от дългосрочните стратегически цели.
<SPEAKER ID="232" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност във връзка с изпълнението на бюджета на Европейската агенция по околна среда за финансовата 2009 година, тъй като той е част от проверката на това как европейските институции използват средствата. Считам, че това е много важна институция, особено във връзка с изменението на климата и приспособяването към него, оценката на екосистемата, устойчивото потребление и производството и превенцията и управление на бедствията.
<SPEAKER ID="232" NAME="Diogo Feio" LANGUAGE="PT">
Целта на Европейската агенция по околна страна е да предоставя надеждна и независима информация за околната среда. Мандатът на ЕАОС включва два аспекта: първо, подкрепа за държавите-членки на Европейския съюз при формулиране на икономическа политика, която включва въпроси, свързани с околната среда и устойчивостта; второ, координиране на информацията чрез Европейската мрежа за информация и наблюдение на околната среда (Eionet).
<P>
Въпросите, изискващи наблюдение от близо от ЕАОС, са оценка на състоянието на околната среда; определяне на тенденциите в областта на околната среда, включително социалните и икономическите фактори, пораждащи натиск за околната среда; наблюдение на политиките в областта на околната среда и тяхната ефективност; и прогнозиране на бъдещите тенденции и проблеми.
<SPEAKER ID="233" NAME="João Ferreira" LANGUAGE="PT">
Докладчикът прави някои подходящи според нас наблюдения и препоръки, които Европейската агенция по околна среда (ЕАОС) трябва да вземе предвид във връзка с бюджетните процедури. Същевременно той подчертава съществени грешки в процеса на подбор на персонала в ЕАОС, които поставят под въпрос прозрачността на този процес, а именно: в обявленията за незаети длъжности не е определен максималният брой кандидати, които ще бъдат включени в списъците на издържалите конкурса, използваните въпроси за писмените изпити и събеседванията не са били определени преди проверката на кандидатурите, решенията на комисиите за подбор не са били достатъчно добре документирани, праговете за допускане до събеседване или за включване в списъка на издържалите конкурса не са били определени предварително, а протоколите от заседанията не са пълни. Тези сериозни грешки трябва да бъдат поправени незабавно.
<P>
Европейската агенция по околна среда трябва да играе важна роля при събирането на обективна, надеждна и съпоставима информация относно околната среда в Европа и да предостави цялостен достъп до нея. Въпреки това е важно да се постарае да осигури по-добро сътрудничество, отношения и координация с компетентните институции в държавите-членки, като насърчи взаимодействието и по-добрия обмен на информацията.
<SPEAKER ID="233" NAME="Juozas Imbrasas" LANGUAGE="LT">
Подкрепих този документ, тъй като отговорната комисия реши да одобри приключването на сметките на Европейската агенция по околната среда за финансовата 2009 година. Сметната палата е установила недостатъчно строги процедури за изготвяне на бюджета, които са довели до значителен брой бюджетни трансфери, засягащи голяма част от бюджетните редове (равняващи се на 8 % от бюджета на Агенцията). Тя отбелязва по-конкретно, че някои от тези трансфери са довели до последователни увеличения и намаления в рамките на един и същ бюджетен ред, а част от бюджетните кредити не са били използвани и през годината са били прехвърлени към други редове. Ето защо считам, че процедурите за изготвяне на бюджета трябва да бъдат по-строги, тъй като огромна част от финансовите ресурси са субсидии от Съюза.
<SPEAKER ID="233" NAME="Giovanni La Via" LANGUAGE="IT">
Финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС и процедура за освобождаване от отговорност, която се осъществява от Европейския парламент. С днешния вот Европейската агенция по околна среда се освобождава от отговорност във връзка с изпълнението на бюджета за финансовата 2009 година. Гласувах "за", защото извършените от Сметната палата и комисията по бюджетен контрол одити показаха, че всички транзакции на Агенцията са извършени напълно законно и редовно. Освен това считам, че дейността на Агенцията е много важна и подкрепям положените напоследък усиля за по-активно участие на обществеността по важни въпроси, свързани с околната среда, като например изменението на климата, биологичното разнообразие и управлението на природните ресурси.
<SPEAKER ID="234" NAME="David Martin" LANGUAGE="EN">
Гласувах за освобождаването от отговорност във връзка с изпълнението на бюджета на Европейския агенция по околна среда. Въпреки това призовавам Агенцията да подобри до края на година точността на информацията, предоставяна от оперативните отдели относно оценката на начислените оперативни разходи.
<SPEAKER ID="234" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската агенция по околната среда за финансовата 2009 година, както и отговора на Агенцията, гласувах за това решение, което освобождава изпълнителния директор на Агенцията от отговорност във връзка с изпълнението на нейния бюджет за финансовата 2009 година.
<SPEAKER ID="235" NAME="Raül Romeva i Rueda" LANGUAGE="EN">
С настоящото изпълнителният директор на Европейската агенция по околната среда се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="236" NAME="Licia Ronzulli" LANGUAGE="IT">
С приетата днес резолюция Парламентът освобождава директора на Европейската агенция по околна среда от отговорност във връзка с изпълнението на бюджета на Агенцията за финансовата 2009 година. Парламентът приветства по-специално Агенцията като надежден доставчик на независима и сигурна информация за околната среда на вниманието на всички институции на Съюза, държавите-членки и органите, определящи политиките.
<SPEAKER ID="237" NAME="Angelika Werthmann" LANGUAGE="DE">
Гласувах за освобождаването от отговорност с оглед на факта, че Европейската сметна палата заяви, че е получила достатъчна увереност, че представените годишни отчети за финансовата 2009 година са законосъобразни и редовни. Европейската агенция по околна среда играе важна роля през последните години, като осигурява независима, надеждна информация и данни в областта на околната среда, която е първостепенна грижа на голяма част от европейските граждани, както става ясно от годишните доклади на комисията по петициите. Одобрявам също така поставеното в доклада искане Сметната палата да предприеме одити на резултатите от дейността на Агенцията.
<SPEAKER ID="238" NAME="Zigmantas Balčytis" LANGUAGE="LT">
Гласувах в подкрепа на доклада и одобрявам решението на Европейския парламент за освобождаването от отговорност във връзка с изпълнението на бюджета на Европейския орган за безопасност на храните за финансовата 2009 година. Сметната палата прецени, че годишните отчети на Органа за финансовата 2009 година са надеждни и че свързаните с тях операции са законосъобразни и редовни. Съгласен съм с докладчика, че Органът следва да подобри планирането и мониторинга на бюджетните процеси, свързани с диференцираните бюджетни кредити. Той трябва да подобри своето бюджетно управление, за да се намали преноса на големи суми. Необходимо е също така ЕОБХ да гарантира, че консултациите му са независими и с високо качество, за да се гарантира съответствие със стандартите за безопасност на Съюза и с научните постижения, както и независимост по всички въпроси с пряко или косвено въздействие върху храните и безопасността на храните и растителната защита.
<SPEAKER ID="238" NAME="Izaskun Bilbao Barandica" LANGUAGE="ES">
Гласувах за този доклад, защото Сметната палата заяви, че е получила достатъчна увереност, че годишните отчети на Европейския орган за безопасността на храните (ЕОБХ) за 2009 година са надеждни и свързаните с тях транзакции са законосъобразни и редовни, и защото на 5 май 2010 г. Парламентът освободи от отговорност изпълнителния директор на Европейския орган по безопасността на храните във връзка с изпълнението на бюджета на ЕОБХ за 2008 година.
<P>
Гласувах в подкрепа, защото въпреки че той трябва да подобри планирането и мониторинга на бюджетните процедури, съм съгласен, че е необходимо ЕОБХ да гарантира, че консултациите му са независими и с високо качество, за да се осигури съответствие със стандартите за безопасност на Съюза и с научните постижения, както и независимост по всички въпроси с пряко или косвено въздействие върху безопасността на храните и фуражите и растителната защита.
<SPEAKER ID="238" NAME="Слави Бинев" AFFILIATION="NI">
в писмена форма. - Уважаеми колеги, не може да се пренебрегне фактът, че през три последователни години - 2006, 2007 и 2008 г., Европейският орган за безопасност на храните прехвърля голяма част от поетите си задължения за оперативна дейност. Още по-спорен е фактът, че за 2009 г. Сметната палата констатира трудности в изпълнението на работната програма на органа. Поради тези причини смятам, че този орган не трябва да се освобождава от отговорност във връзка с изпълнението на бюджета, защото европейските данъкоплатци не заслужават техните пари да бъдат изразходвани в орган, който не се справя с възложените му задължения.
<SPEAKER ID="238" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на общия бюджет на Европейския орган по безопасност на храните за 2009 година, не само защото Сметната палата обяви, че годишните отчети са надеждни и свързаните с тях транзакции са законосъобразни и редовни, но също така защото той е разпределил средства от своите резерви за приключване на редица важни проекти за инфраструктура, развитие на информационните технологии и научно сътрудничество например. Въпреки това считам, че трябва да се извършат допълнителни одити във връзка с усвояването на някои средства и че бюджетното управление трябва да се подобри, за да се намали високият брой на преносите.
<SPEAKER ID="239" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност във връзка с изпълнението на бюджета на Европейския орган за безопасността на храните за финансовата 2009 година, тъй като той е част от проверката на това как европейските институции използват средствата. Считам, че ЕОБХ трябва да продължи да гарантира научните постижения и независимост, което означава, че има необходимост от мерки, свързани с декларациите за интереси на персонала на ЕОБХ и на експертите, които работят в него.
<SPEAKER ID="239" NAME="Diogo Feio" LANGUAGE="PT">
Дейността на Европейския орган за безопасността на храните включва всички етапи от производството и доставката на храните от първичното производство до доставката на храните до потребителите, включително безопасността на фуражите. Той събира информация и анализира новите научни постижения, за да установи и оцени потенциалните рискове за хранителната верига. Той може да продължи да прави научни оценки на всички въпроси, които биха могли да имат пряко или косвено влияние върху безопасността на доставките на храни включително въпроси, свързани със здравето на животните и хуманното отношение към тях и растителната защита. Ако безопасността на храните е едно от основните изисквания и най-големите проблеми на пазар с над 500 млн. потребители, начинът, по който се оценява и проучва, трябва да се извършва с изключително високо равнище на професионализъм, качество и безпристрастност. Съюзът одобрява възможността за наблюдение на всички видове храни "от полето до вилицата", но е важно да се признае, че все още има какво да се направи.
<SPEAKER ID="239" NAME="Juozas Imbrasas" LANGUAGE="LT">
Съгласен съм с този документ, тъй като отговорната комисия реши да одобри приключването на сметките на Европейския орган за безопасност на храните за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="239" NAME="Giovanni La Via" LANGUAGE="IT">
Първо, бих искал да благодаря на всички, които са работили по доклада и да поздравя Европейския орган за безопасността на храните, който се съобразява с факта, че е необходимо да гарантира, че консултациите му са независими и с високо качество, за да се осигури съответствие със стандартите за безопасност на Съюза и с научните постижения, както и независимост по всички въпроси с пряко или косвено въздействие върху безопасността на храните. За съжаление трябва да посоча някои трудности, отчетени от Сметната палата след извършените одити при изпълнението на работната програма за 2009 г. Следователно и аз се присъединявам към призивите Органът да предприеме необходимите мерки за отстраняване на слабостите, които във всички случаи не анулират като цяло редовността и надеждността на бюджета за финансовата 2009 година.
<SPEAKER ID="240" NAME="David Martin" LANGUAGE="EN">
Гласувах за освобождаването от отговорност на Европейския орган за безопасност на храните, но изразявам съжаление, че за трета поредна година Сметната палата констатира, че поети задължения за оперативни дейности, които са пренесени от предходната година, е трябвало да бъдат освободени (19 % от поетите задължения за оперативни дейности, които са пренесени от 2008 г., 37 % от поетите задължения за оперативни дейности, които са пренесени от 2007 г., и 26 % от поетите задължения за оперативни дейности, които са пренесени от 2006 г.). Парламентът настоятелно призовава Органа да промени това положение и да уведоми Сметната палата за предприетите мерки.
<SPEAKER ID="240" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейския орган за безопасност на храните за финансовата 2009 година, както и отговора на ЕОБХ, гласувах за това решение, което освобождава изпълнителния директор на Органа от отговорност във връзка с изпълнението на неговия бюджет за финансовата 2009 година.
<SPEAKER ID="241" NAME="Raül Romeva i Rueda" LANGUAGE="EN">
С настоящото изпълнителният директор на Европейския орган за безопасност на храните се освобождава от отговорност във връзка с изпълнението на бюджета на Органа за финансовата 2009 година.
<SPEAKER ID="242" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Европейския орган за безопасност на храните от отговорност във връзка с изпълнението на бюджета на Агенцията за финансовата 2009 година. Парламентът поздравява Органа за това, че е представил под формата на таблица, приложена към доклада на Сметната палата за 2009 г., съпоставка между дейностите, извършени през 2008 и 2009 г., с цел да се даде възможност на органа по освобождаване от отговорност да направи по-добра оценка на резултатите от дейността на Органа през две последователни години, и одобрява факта, че Органът е увеличил броя на своите тематични документи и информационни справки за различните политики.
<SPEAKER ID="243" NAME="Angelika Werthmann" LANGUAGE="DE">
По отношение на Европейския орган за безопасност на храните не се съгласих с препоръката на докладчика той да бъде освободен от отговорност въз основа на наличните данни, просто защото очевидните слабости в управлението на бюджета са твърде сериозни. Службата за вътрешен одит направи 48 препоръки относно управлението на безвъзмездните средства, 27 от които попадат в категорията "критични". Освен това има известни притеснения, свързани с евентуален конфликт на интереси и липса на прозрачност.
<SPEAKER ID="244" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейския център за мониторинг на наркотиците и наркоманиите за финансовата 2009 година. Сметната палата прецени, че годишните отчети на Центъра за финансовата 2009 година са надеждни и че свързаните с тях операции са законосъобразни и редовни. Приветствам инициативата на Центъра за управление на компютърна мрежа за събиране и обмен на информация, наречена "Европейска информационна мрежа за наркотици и наркомании". Тази мрежа свързва националните информационни мрежи за наркотици, специализираните центрове в държавите-членки и информационните системи на международни организации, които си сътрудничат с Центъра. Съгласен съм, че Центърът трябва да разгледа възможността за въвеждане на диаграма на Гант в планирането на всяка своя оперативна дейност с цел бързо отчитане на времето, което всеки служител посвещава на даден проект и насърчаване на използването на подход, ориентиран към постигането на резултати. Считам също така, че е важно Центърът да подобри планирането и мониторинга на дейностите с оглед намаляване на пренасянията на бюджетни кредити в следващата година. Приветствам инициативата на Центъра да предостави на Европейския парламент годишния доклад за вътрешен одит на Центъра, изготвен от службата за вътрешен одит, защото това е знак за прозрачност и най-добра практиката.
<SPEAKER ID="245" NAME="Izaskun Bilbao Barandica" LANGUAGE="ES">
Гласувах за освобождаването от отговорност на обсерваторията във връзка с изпълнението на бюджета за финансовата 2009 година. Както и за предишните случаи Сметната палата обяви, че годишните отчети са законосъобразни и редовни. Не трябва да се забравя обаче, че Парламентът я освободи от отговорност през май. Според мен нейното управление е изключително важно и с радост приветствам създаването на Европейска информационна мрежа за наркотици и наркомании, която дава възможност за по-тясно сътрудничество между националните информационни мрежи за наркотиците и специализираните центрове за обмен на най-добрите практики. Считам, че рамката за съпоставяне на резултатите от 2008 и 2009 година има положителен принос, тъй като тя улесни анализа на по-големия обем от дейността й.
<SPEAKER ID="245" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на бюджета на Европейския център за мониторинг на наркотици и наркомании за финансовата 2009 година, защото той е управлявал средствата си разумно и в унисон с очакванията. Както се вижда от доклада, управлението трябва да се подобри най-вече по отношение на управлението на паричните наличности и анализа на преносите.
<SPEAKER ID="245" NAME="Diogo Feio" LANGUAGE="PT">
Този център за наблюдение има изключително важна роля в европейския контекст. Целта му е да осигурява обективна, надеждна и съпоставима информация, която дава възможност на държавите-членки от Европейския съюз да получат по-широка представа за явлението пристрастяване към наркотиците и последиците от него.
<P>
Строгост по-отношение на информацията означава, че има необходимост от същата строгост по отношение на счетоводството. Надявам се центърът за мониторинг да не се отклони от реалното и правилно изпълнение на поставената му задача, както и че ще постигне тази задача, като управлява своя бюджет възможно най-ефективно. Надявам се също, че събраната от него информация ще помогне на държавите-членки да проследят отблизо причините и следствията от това бедствие и че ще очертае начини и решения, с които да осигури възможност на засегнатите европейски граждани да се освободят от зависимостта, която съсипва и тях, и техните семейства.
<SPEAKER ID="245" NAME="Juozas Imbrasas" LANGUAGE="LT">
Подкрепих настоящия документ, тъй като отговорната комисия реши да одобри приключването на сметките на Европейския център за мониторинг на наркотици и наркомании за финансовата 2009 година. Същевременно бюджетът на Центъра за 2009 г. е с 2,25 % по-малък от този за 2008 г.
<SPEAKER ID="245" NAME="Giovanni La Via" LANGUAGE="IT">
Финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС и процедура за освобождаване от отговорност, която се осъществява от Европейския парламент. С днешния вот Европейският център за мониторинг на наркотици и наркомании се освобождава от отговорност във връзка с изпълнението на бюджета за финансовата 2009 година. Гласувах "за" въз основа на доклада на Сметната палата, която заяви, че е получила достатъчна увереност за това, че годишните отчети са надеждни и че свързаните с тях операции са законосъобразни и редовни. И накрая, приветствам решението на Центъра за изграждане и управление на компютърна мрежа за събиране и обмен на информация, наречена "Европейска информационна мрежа за наркотици и наркомании". Тази мрежа ще свързва националните информационни мрежи за наркотици, специализираните центрове в държавите-членки и информационните системи на международни организации, които си сътрудничат с Центъра.
<SPEAKER ID="246" NAME="David Martin" LANGUAGE="EN">
Гласувах за освобождаването от отговорност на Европейския център за мониторинг на наркотици и приветствам факта, че Центърът завиши допълнително годишната прогноза за своите нужди от парични средства; отбелязвам, че тази прогноза се актуализира постоянно и се предоставя като оправдателен документ на съответните служби на Комисията, за да се обоснове тримесечната заявка на Центъра за изплащане на следващия транш от неговата годишна субсидия, отпускана от Европейския съюз.
<SPEAKER ID="246" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейския център за мониторинг на наркотици и наркомании (ЕЦМНН) за 2009 г., както и отговора на Центъра, гласувах за това решение, което освобождава изпълнителния директор на ЕЦМНН от отговорност във връзка с изпълнението на неговия бюджет за финансовата 2009 година.
<SPEAKER ID="247" NAME="Raül Romeva i Rueda" LANGUAGE="EN">
С настоящото изпълнителният директор на Европейския център за мониторинг на наркотици и наркомании се освобождава от отговорност във връзка с изпълнението на бюджета на Центъра за финансовата 2009 година.
<SPEAKER ID="248" NAME="Licia Ronzulli" LANGUAGE="IT">
С днешната резолюция Парламентът освобождава от отговорност изпълнителния директор на Европейския център за мониторинг на наркотици и наркомании във връзка с изпълнението на бюджета на Центъра за финансовата 2009 година. Парламентът приветства инициативата на Центъра за управление на компютърна мрежа за събиране и обмен на информация, наречена "Европейска информационна мрежа за наркотици и наркомании". Парламентът отбелязва, че тази мрежа свързва националните информационни мрежи за наркотици, специализираните центрове в държавите-членки и информационните системи на международни организации, които си сътрудничат с Центъра.
<SPEAKER ID="249" NAME="Angelika Werthmann" LANGUAGE="DE">
Гласувах за освобождаването от отговорност. Беше установено, че годишните отчети за 2009 г. са редовни. Европейският център за мониторинг на наркотици и наркомании (ЕЦМНН) администрира бюджета си изрядно. Центърът за мониторинг вече предостави таблица, в която се съпоставят 2008 г. и 2009 г. - не само цифрите, които показват намаление на средствата с 2,25 % в сравнение с 2008 г., но и предприетите мерки. За да осигури пълна прозрачност ЕЦМНН иска да представи цялостен доклад от Службата за вътрешен одит.
<SPEAKER ID="250" NAME="Zigmantas Balčytis" LANGUAGE="LT">
Гласувах в подкрепа на доклада и съм съгласна с решението на Европейския парламент за освобождаването от отговорност във връзка с изпълнението на бюджета на Европейската агенция за морска безопасност за финансовата 2009 година. Сметната палата прецени, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Съгласен съм, че Агенцията трябва да разгледа възможността за въвеждане на диаграма на Гант в планирането на всяка своя оперативна дейност с цел бързо отчитане на времето, което всеки служител посвещава на даден проект и насърчаване на използването на подход, ориентиран към постигането на резултати. Агенцията следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на Европейския парламент да направи по-добра оценка на резултатите от дейността на Агенцията през две последователни години. През 2009 г. Сметната палата отново отбеляза висок брой на бюджетни трансфери. Ето защо Агенцията трябва да подобри своето планиране и мониторинг, за да намали броя на бюджетните трансфери. Тя трябва също така да предприеме мерки за преодоляване на слабостите във връзка с процедурите за подбор на персонала, които излагат на опасност прозрачността на тези процедури.
<SPEAKER ID="251" NAME="Izaskun Bilbao Barandica" LANGUAGE="ES">
Гласувах за този доклад. Сметната палата заяви, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Заемам тази позиция, защото считам за положителен факта, че е приет петгодишен многогодишен план, макар че, както твърди Сметната палата, Агенцията трябва да подобри планирането и управлението на бюджета. Въпреки това оценката за дейността й е положителна.
<SPEAKER ID="251" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на общия бюджет на Европейската агенция за морска безопасност за 2009 година, защото въпреки липсата на многогодишна програма и сериозното безпокойство, свързано с високия брой на бюджетни трансфери през 2008 г., Агенцията показва подобрения при управлението си и като цяло становището на Сметната палата за годишните сметки и свързаните с тях транзакции е положително.
<SPEAKER ID="251" NAME="Diogo Feio" LANGUAGE="PT">
Екологичните катастрофи, предизвикани от корабите Ерика и Престиж, показаха, че е необходимо да се направи повече за морската безопасност на Европейско равнище. Агенцията, чието седалище съвсем уместно е в Лисабон, има важни компетенции в тази област и заслужава да бъде подкрепена в отговорната си дейност. Тази агенция обаче трябва да положи усилия да подобри политиките си за планиране и наблюдение.
<SPEAKER ID="251" NAME="Giovanni La Via" LANGUAGE="IT">
Първо, бих искал да благодаря на докладчика, г-н Stavrakakis, за отличната работа. Днес гласувах за освобождаване от отговорност на Европейската агенция за морска безопасност във връзка с изпълнението на бюджета на Агенцията за финансовата 2009 година Бих желал обаче да привлека вниманието ви към факта, че през 2009 г. Сметната палата отбеляза висок брой на бюджетни трансфери и се присъединявам към искането в бъдеще Агенцията да подобри своето планиране и мониторинг, за да намали броя на бюджетните трансфери.
<SPEAKER ID="252" NAME="Bogdan Kazimierz Marcinkiewicz" LANGUAGE="PL">
Одобрявам работата на Европейската агенция за морска безопасност. Считам също, че приемането през март 2010 на петгодишна стратегия е напредък по отношение на нейните действия и подобряването на бъдещата работа. Следователно реших да гласувам за освобождаването от отговорност във връзка с изпълнението на бюджета на Европейската агенция за морска безопасност за финансовата 2009 година.
<SPEAKER ID="253" NAME="David Martin" LANGUAGE="EN">
Гласувах за освобождаването от отговорност на Европейската агенция за морска безопасност за бюджета за 2009 г., но призовавам Агенцията да намали още повече броя на поеманите впоследствие задължения (т.е. правни задължения, поети преди съответните бюджетни задължения); напомням на Агенцията, че от 2006 г. Сметната палата съобщава за нарушения на член 62, параграф 1 от Финансовия регламент; все пак приветствам усилията на Агенцията за подобряване на това положение чрез предоставяне на специално обучение, с цел избягване поемането на правни задължения преди съответните бюджетни задължения.
<SPEAKER ID="253" NAME="Maria do Céu Patrão Neves" LANGUAGE="PT">
Настоящият доклад освобождава от отговорност Европейската агенция за морска безопасност за финансовата 2009 година
<P>
Тъй като Сметната палата е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни, считам, че Парламентът трябва да приеме този доклад.
<P>
Трябва обаче да се подчертае, че през 2009 г. Сметната палата отново е установила голям брой трансфери на бюджетни кредити (49 през 2009 г., 52 през 2008 г. и 32 през 2007 г.). Ето защо е желателно Агенцията да подобри своите процедури за планиране и мониторинг, за да намали броя на трансферите.
<P>
Желателно е също така Европейската агенция за морска безопасност да представи под формата на таблица, приложена към следващия доклад на Сметната палата, съпоставка между резултатите, постигнати през разглежданата година за освобождаване от отговорност, и тези, постигнати в рамките на предходната финансова година, с цел да се даде възможност на органа по освобождаване от отговорност да направи по-добра оценка на резултатите от дейността на Агенцията през две последователни години.
<SPEAKER ID="253" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската агенция за морска безопасност за финансовата 2009 година, както и отговора на Агенцията, гласувах за това решение, което освобождава изпълнителния директор на Агенцията от отговорност във връзка с изпълнението на нейния бюджет за финансовата 2009 година.
<SPEAKER ID="254" NAME="Raül Romeva i Rueda" LANGUAGE="EN">
С настоящото изпълнителният директор на Европейската агенция за морска безопасност се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="255" NAME="Licia Ronzulli" LANGUAGE="IT">
С приетата днес резолюция Парламентът освобождава директора на Европейската агенция за морска безопасност от отговорност във връзка с изпълнението на бюджета на Агенцията за финансовата 2009 година. Парламентът приветства факта, че Сметната палата счита годишните отчетите на Агенцията за 2009 г. за надеждни, а свързаните с тях операции като цяло за законосъобразни и редовни.
<SPEAKER ID="255" NAME="Dominique Vlasto" LANGUAGE="FR">
Чрез вота относно освобождаването от отговорност на Европейската агенция за морска безопасност за бюджета за 2009 година Парламентът успя да потвърди доброто управление на тази Агенция и използването на бюджетните й кредити по предназначение. Приветствам това гласуване, тъй като Парламентът отново потвърждава ангажимента си към Агенцията, която играе решаваща роля при мониторинга и надзора на европейските морета. Предвид факта, че натискът върху нашата морска зона нараства, ние сме длъжни да бъдем изключително бдителни за това как се използват. Ето защо съм изключително доволна, че предложенията, направени в моя доклад от 2008 г. за държавен контрол на пристанищата, се превърнаха в основни принципи, залегнали в дейността на Европейската агенция по морска безопасност. Те са свързани например с проверки на корабите и координиране на различните национални системи за контрол от страна на Агенцията. Морето е зона, която принадлежи на всички европейци и е част от нашето наследство. Като насърчаваме обмена на добрите практики, непрекъсната борба със замърсяването и незаконните дейности по море и предотвратяването на инциденти, ние ще можем да използваме потенциала за растеж, който ни осигурява морето, още дълго време.
<SPEAKER ID="256" NAME="Angelika Werthmann" LANGUAGE="DE">
Финансирането на Европейската агенция за морска безопасност беше намалено през 2009 г. с 3,8 %. Задачите на Агенцията, сред които екологичните катастрофи по море, са особено важни с оглед на състоянието на водите в ЕС. Гласувах за освобождаването от отговорност, тъй като посочените недостатъци се отнасят главно до обществените поръчки и процедурите за наемане на персонал, а становището на Европейската сметната палата за годишните сметки на Агенцията за 2009 г. е положително. Все пак тези недостатъци трябва да се поправят през 2010 г. и много важните препоръки на Службата за вътрешен одит трябва да бъдат изпълнени, за да се гарантира освобождаването от отговорност през 2010 г.
<SPEAKER ID="257" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейската агенция за мрежова и информационна сигурност за финансовата 2009 година. Сметната палата прецени, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Съгласен съм с докладчика, че Агенцията трябва да задълбочи своя вътрешен контрол, за да гарантира, че договорите и процедурите за възлагане на обществени поръчки се прилагат правилно. Тя трябва също така редовно да предоставя информация за своите финансови механизми и отговорностите на съответните финансови и оперативни участници. Все още съществуват недостатъци в процедурите за подбор на персонала на Агенцията, които излагат на опасност прозрачността на тези процедури. Агенцията трябва да коригира тази ситуация и да информира Европейския парламент за предприетите действия. Съгласен съм, че Агенцията трябва да въведе последващ контрол с помощта на професионален доставчик.
<SPEAKER ID="257" NAME="Izaskun Bilbao Barandica" LANGUAGE="ES">
Гласувах за този доклад, защото Сметната палата заяви, че е получила достатъчна увереност, че годишните отчети на Европейската агенция за мрежова и информационна сигурност за 2009 година са надеждни и свързаните с тях транзакции са законосъобразни и редовни, и защото на 5 май 2010 г. Парламентът освободи от отговорност изпълнителния директор на Европейската агенция за мрежова и информационна сигурност във връзка с изпълнението на бюджета на Агенцията за 2008 година. Въпреки това приемам, че тя трябва да подобри прозрачността по отношение на бюджетната прогноза и на поемането на конкретна отговорност за проектите, процедурите за възлагане на обществени поръчки и предприемането на подходящи последващи действия в резултат на евентуални нередности.
<SPEAKER ID="257" NAME="Lara Comi" LANGUAGE="IT">
Гласувах за освобождаването от отговорност за 2009 г. на Европейската агенция за мрежова и информационна сигурност след като прочетох в този подробен доклад за редовността на приетите процедури и за конкретните области, в които явно има липса на прозрачност.
<SPEAKER ID="257" NAME="Diogo Feio" LANGUAGE="PT">
Дематериализацята на отношенията между хората и все по-честото използване на уеб-платформи, налага необходимостта Европейският съюз да включи киберсигурността в категорията "съществени". Всъщност в интернет се натрупва все по-голям обем информация, а хората го използват все по-често за най-различни ежедневни дейности. Тези обстоятелства водят до експоненциално нарастване на рисковете за нарушаване на личния живот и незаконно използване на данни, информация, звукове или изображения от трети лица. Сметната палата потвърди надеждността на годишните отчети на Агенцията, но подчертава, че трябва да се направят редица промени.
<SPEAKER ID="257" NAME="Pat the Cope Gallagher" LANGUAGE="GA">
От основаването си Европейската агенция за морска безопасност оказва изключително важна подкрепа на Европейската комисия и държавите-членки, особено по отношение на морската безопасност и предотвратяване на замърсяванията от корабите.
<SPEAKER ID="257" NAME="Juozas Imbrasas" LANGUAGE="LT">
Подкрепих този документ, тъй като отговорната комисия реши да одобри приключването на сметките на Европейската агенция за мрежова и информационна сигурност за финансовата 2009 година. Въпреки това Сметната палата е открила слабости в процедурите по възлагане на обществени поръчки и по-конкретно подценяване на бюджета за един рамков договор. Бюджетът на Агенцията за 2009 г. е с 3,5 % по-малко от нейния бюджет за 2008 г. Считам, че съществуващите слабости трябва да бъдат преодолени.
<SPEAKER ID="257" NAME="Giovanni La Via" LANGUAGE="IT">
Финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС и процедура за освобождаване от отговорност, която се осъществява от Европейския парламент. С днешния вот Европейската агенция за мрежова и информационна сигурност се освобождава от отговорност във връзка с изпълнението на бюджета за финансовата 2009 година. Гласувах "за" въз основа на направеното от Сметната палата изявление, с което потвърди, че е получила достатъчна увереност за това, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="258" NAME="David Martin" LANGUAGE="EN">
Гласувах за освобождаването от отговорност на Европейската агенция за мрежова и информационна сигурност, но отбелязвам с разочарование, че не е постигнат напредък спрямо предходната година във връзка с възстановяването от данъчните органи на приемащата държава-членка на 45 000 евро, което представлява сумата на ДДС, платена предварително от Агенцията; и следователно настоятелно призовавам Агенцията да информира органа по освобождаване от отговорност, когато приемащата държава-членка възстанови тази сума.
<SPEAKER ID="258" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската агенция за мрежова и информационна сигурност за финансовата 2009 година, както и отговора на Агенцията, гласувах за това решение, което освобождава изпълнителния директор на Агенцията от отговорност във връзка с изпълнението на нейния бюджет за финансовата 2009 година.
<SPEAKER ID="259" NAME="Raül Romeva i Rueda" LANGUAGE="EN">
С настоящото изпълнителният директор на Европейската агенция за мрежова и информационна сигурност се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="260" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Европейската агенция за мрежова и информационна сигурност от отговорност във връзка с изпълнението на бюджета на Агенцията за финансовата 2009 година. Парламентът подчертава, че Сметната палата е заявила, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="261" NAME="Angelika Werthmann" LANGUAGE="DE">
Не гласувах в подкрепа на освобождаването от отговорност. Изброените от Службата за вътрешен одит слабости са твърде много и прекалено сериозни. Ще спомена само една: след преразглеждане на процедурите за възлагане на обществени поръчки на Европейската агенция за мрежова и информационна сигурност бяха установени още слабости в тази област. Осемнадесетте препоръки от Службата за вътрешен одит за подобряване на услугите на Агенцията трябва да бъдат изпълнени изцяло и то незабавно. Тъй като Агенцията е отхвърлила цели пет от 18-те препоръки обаче, изглежда, че липсва дори необходимото желание за това.
<SPEAKER ID="262" NAME="Zigmantas Balčytis" LANGUAGE="LT">
Гласувах в подкрепа на доклада и подкрепих решението на Европейския парламент за освобождаването от отговорност във връзка с изпълнението на бюджета на Европейската железопътна агенция за финансовата 2009 година. Сметната палата информира Европейския парламент, че е получила достатъчна увереност, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Съгласен съм с докладчика, че упражняването на нейната дейност от две седалища (Лил и Валансиен) води до допълнителни разходи за Агенцията. Следователно считам, че Съветът трябва да предприеме действия, за да промени решението, с което задължава Агенцията да има две седалища. Считам, че Агенцията следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на Европейския парламент да направи оценка на резултатите от дейността на Агенцията през две последователни години. Поздравявам Агенцията за въвеждането на централизирана система за регистриране на входящи фактури вследствие на коментарите на Сметната палата. Тази мярка е необходима за гарантиране на навременното регистриране на всички фактури и спомага за избягване на забавяне при обработката на плащанията. Приветствам инициативата на Агенцията за създаване на структура за вътрешен одит, чиято задача е да предоставя подкрепа и консултации на директора, както и да управлява вътрешния контрол, оценката на риска и вътрешния одит.
<SPEAKER ID="263" NAME="Izaskun Bilbao Barandica" LANGUAGE="ES">
Гласувах за освобождаването от отговорност във връзка с изпълнението на бюджета на Европейската железопътна агенция за финансовата 2009 година, защото Парламентът освободи нейния директор от отговорност през май. Въпреки това съм съгласна с казаното от докладчика, че е необходимо по-добро управление на преносите на бюджетни кредити, защото те са в нарушение на принципа за ежегодност. Съгласна съм с констатациите на Сметната палата, че в някои агенции има слабости в процедурите за възлагане на обществени поръчки. Одобрявам положените усилия за въвеждане на централизирана система за регистриране на входящи фактури вследствие на коментарите на Сметната палата, необходима за подобряване на тяхното управление.
<SPEAKER ID="263" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на бюджета на Европейската железопътна агенция за финансовата 2009 година, тъй като докладът показва, че тя като цяло е управлявала добре своите ресурси. Съгласна съм също така и с необходимостта от подобрения в областта на одитирането на финансовите отчети и управлението на бюджета, за да се намали равнището на пренесени и освободени бюджетни кредити, което все още е високо.
<SPEAKER ID="263" NAME="Diogo Feio" LANGUAGE="PT">
Европейският железопътен сектор страда от липсата на съответствие с националните технически изисквания и правила за безопасност, а това е сериозен недостатък за неговото развитие. Агенцията трябва да намали този разрив и да определи общи цели, свързани с безопасността. Наличието на две отделни седалища води до повишаване на разходите, което може би не трябва да се случва. Закъснението при провеждането на редица дейности поставя под въпрос принципа за бюджетна ежегодност, което води до преноси на бюджетни кредити.
<SPEAKER ID="263" NAME="Juozas Imbrasas" LANGUAGE="LT">
Въздържах се при гласуването по този документ, въпреки че отговорната комисия реши да одобри приключването на сметките на Европейската железопътна агенция за финансовата 2009 година. Бюджетът на Агенцията за 2009 г. е с 16,6% по-малко от нейния бюджет за 2008 г. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Обезпокоителен е фактът, че при одита Сметната палата изрази загриженост във връзка със слабостите при обществените поръчки: освободените бюджетни кредити и забавянето на процедурите за възлагане на обществени поръчки, повтарящите се закъснения при изпълнението на плащанията и значителните промени, внесени в работната програма през годината. Сметната палата установява пропуски в управлението на запасите от дълготрайни активи, но отбелязва уверението на Агенцията, че това ще бъде коригирано в отчетите за 2010 г. Считам, че несигурността по отношение на местоположението на дълготрайните активи е още един пример за проблемите и допълнителните разходи, произтичащи от използването на две седалища. Това също е една от причините да гласувам "въздържал се".
<SPEAKER ID="263" NAME="Giovanni La Via" LANGUAGE="IT">
С приетата днес резолюция Парламентът освобождава директора на Европейската железопътна агенция от отговорност във връзка с изпълнението на бюджета на Агенцията за финансовата 2009 година. За съжаление в процеса на одита се установи наличие на освободени бюджетни кредити и забавяне на процедурите за възлагане на обществени поръчки, повтарящите се закъснения при изпълнението на плащанията и значителни промени, внесени в работната програма през годината. Считам, че подобни проблеми трябва да се избягват в бъдеще. Във връзка с това съм изключително доволен, че Агенцията е създала структура за вътрешен одит, чиято задача е да предоставя подкрепа и консултации относно вътрешния контрол.
<SPEAKER ID="264" NAME="Bogdan Kazimierz Marcinkiewicz" AFFILIATION="PPE">
в писмена форма. - (PL) Гласувах за освобождаването от отговорност във връзка с изпълнението на бюджета на Европейската железопътна агенция за финансовата 2009 година. Въпреки това считам, че Съветът трябва да предприеме действия за премахване на седалищата на Агенцията, тъй като това е източник на ненужни допълнителни разходи, а тя не се нуждае от две седалища, за да действа ефективно. Освен това съм обезпокоен от факта, че Правилникът за длъжностните лица на Агенцията и правилата за неговото прилагане не се спазват.
<SPEAKER ID="265" NAME="David Martin" LANGUAGE="EN">
Гласувах за освобождаването от отговорност на Европейската железопътна агенция във връзка с нейния бюджет за 2009 г. Въпреки това изразявам съжаление относно пропуските в управлението на запасите от дълготрайните активи, установени от Сметната палата, но отбелязва уверението на Агенцията, че това ще бъде коригирано в отчетите за 2010 г. Считам, че несигурността по отношение на местоположението на дълготрайните активи е още един пример за проблемите и допълнителните разходи, произтичащи от използването на две седалища.
<SPEAKER ID="265" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската железопътна агенция за финансовата 2009 година, както и отговора на Агенцията, гласувах за това решение, което освобождава изпълнителния директор на Агенцията от отговорност във връзка с изпълнението на нейния бюджет за финансовата 2009 година.
<SPEAKER ID="266" NAME="Raül Romeva i Rueda" LANGUAGE="EN">
С настоящото директорът на Европейската железопътна агенция се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="267" NAME="Licia Ronzulli" LANGUAGE="IT">
С приетата днес резолюция Парламентът освобождава директора на Европейската железопътна агенция от отговорност във връзка с изпълнението на бюджета на Агенцията за финансовата 2009 година. Парламентът изразява загриженост поради факта, че Сметната палата отново подчертава освободените бюджетни кредити и забавянето на процедурите за възлагане на обществени поръчки, повтарящите се закъснения при изпълнението на плащанията и значителните промени, внесени в работната програма през годината.
<SPEAKER ID="268" NAME="Angelika Werthmann" LANGUAGE="DE">
Въздържах се от гласуване по този въпрос, защото бих предпочела освобождаването от отговорност да се отложи. Докладът показва, че годишният доклад за дейността не съдържа достатъчно информация за планирането, разпределянето и използването на човешките ресурси. Освен това, ако се изисква доклад за неразпределението и планираното използване на средствата едва за следващата година, това означава, че не е отделено необходимото внимание на изразеното от Европейската сметна палата безпокойство във връзка с освободените бюджетни кредити и забавянето на процедурите за възлагане на обществени поръчки.
<SPEAKER ID="269" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейската фондация за обучение за финансовата 2009 година. Сметната палата информира Европейския парламент, че годишните отчети на Фондацията за финансовата 2009 година са надеждни и че свързаните с тях операции са законосъобразни и редовни. Приветствам намерението на Фондацията да подобри системите за професионално обучение и образование в държавите партньори на Фондацията и да разработи обща методология с международни организации и двустранни донори за подобряване на нейната роля. Считам, че Фондацията трябва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на Европейския парламент да направи оценка на резултатите от дейността на Фондацията през две последователни години. Съгласен съм с докладчика, че Фондацията трябва да прилага по-строго процедурите по изготвяне на бюджета. Това ще допринесе за предотвратяване на редица бюджетни трансфери. Приветствам и инициативата на Фондацията да предостави на Европейския парламент годишния доклад за вътрешен одит на Фондацията, изготвен от службата за вътрешен одит.
<SPEAKER ID="269" NAME="Izaskun Bilbao Barandica" LANGUAGE="ES">
Гласувах за този доклад, защото Сметната палата заяви, че е получила достатъчна увереност, че годишните отчети на Европейската фондация за обучение за 2009 година са надеждни и свързаните с тях транзакции са законосъобразни и редовни, и защото на 5 май 2010 г. Парламентът освободи от отговорност изпълнителният директор на Европейската фондация за обучение във връзка с изпълнението на бюджета на Агенцията за 2008 година. Съгласна съм с цялостното съдържание на доклада и бих желала да подчертая инициативата на Фондацията да предоставя на органа по освобождаване от отговорност годишния доклад за вътрешния одит на Фондацията, тъй като това е пример за прозрачност, който трябва да бъде последван от другите агенции.
<SPEAKER ID="269" NAME="Lara Comi" LANGUAGE="IT">
Гласувах за освобождаването от отговорност на Европейската фондация за обучение за 2009 г., тъй като докладът подчертава, че като цяло годишните отчети и транзакциите са били законосъобразни и редовни. Въпреки това считам, че липсата на прозрачност при процедурите за подбор на персонала и започнатото разследване от Европейската служба за борба с измамите (ОЛАФ) са обезпокоителни. Надявам се, че Фондацията ще предприеме подходящи действия по този въпрос, за да подобри резултатите от своята дейност.
<SPEAKER ID="269" NAME="Diogo Feio" LANGUAGE="PT">
Целта на Европейската фондация за обучение е да допринесе за разработването на системи за професионално обучение, като задълбочи сътрудничеството в областта на професионалното обучение и гарантира координирането на помощта. В обхвата на дейността на Европейската фондация за обучение попадат държавите-кандидатки за присъединяване към Европейския съюз, държавите от Западните Балкани, Източна Европа и Централна Азия и държавите-партньорки от Средиземноморския регион. Необходимо е и внимание, и строгост във връзка с изразходването на наличните средства за въпроси, свързани с професионалното обучение в държави в развиващия се свят.
<SPEAKER ID="269" NAME="Juozas Imbrasas" LANGUAGE="LT">
Подкрепих този документ, тъй като отговорната комисия реши да одобри приключването на сметките на Европейската фондация за обучение за финансовата 2009 година. Въпреки това, фактът, че Сметната палата изрази загриженост относно констатациите за липса на прозрачност при процедурите за подбор на персонал и за намеса на Европейската служба за борба с измамите (ОЛАФ), която е започнала разследване (OF/2009/0370), е обезпокоителен. Всички слабости трябва да бъдат преодолени, за да се постигне по-голяма прозрачност и да се премахне несигурността във връзка с работа на Европейската фондация за обучение.
<SPEAKER ID="269" NAME="Giovanni La Via" LANGUAGE="IT">
Предвид декларацията на Сметната палата, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни, гласувах за освобождаването от отговорност във връзка с изпълнението на бюджета на Европейската фондация за обучение за финансовата 2009 година. Разбира се, всяко разискване относно освобождаването от отговорност има свой конкретен контекст, а този на днешното разискване е настоящата икономическа и финансова криза, която породи и финансови, и бюджетни проблеми за редица държави-членки. Въпреки тези трудности поздравявам Фондацията за нейното намерение да подобри системите за професионално обучение и образование в държавите партньори на Фондацията ("Процеса от Торино"), като в същото време предприема цялостен преглед на процедурите си за наемане на персонал.
<SPEAKER ID="270" NAME="David Martin" LANGUAGE="EN">
Гласувах за освобождаване от отговорност на Европейската фондация за обучение във връзка с бюджета за 2009 година и приветствам инициативата й да предоставя на органа по освобождаване от отговорност годишния доклад за вътрешния одит на Фондацията. Парламентът приема това като знак за прозрачност и най-добра практика, която трябва да бъде последвана от всички други агенции.
<SPEAKER ID="270" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската фондация за обучение агенция за финансовата 2009 година, както и отговора на Фондацията, гласувах за това решение, което освобождава изпълнителния директор на Фондацията от отговорност във връзка с изпълнението на нейния бюджет за финансовата 2009 година.
<SPEAKER ID="271" NAME="Raül Romeva i Rueda" LANGUAGE="EN">
С настоящото директорът на Европейската фондация за обучение се освобождава от отговорност във връзка с изпълнението на бюджета на Фондацията за финансовата 2009 година.
<SPEAKER ID="271" NAME="Angelika Werthmann" AFFILIATION="NI">
в писмена форма. - (DE) Освобождаването от отговорност е одобрено. В доклада се дава положителен коментар за това, че бюджетът за 2009 г. предлага правдива картина на финансовото състояние на Фондацията. Бюджетът беше намален с 0,5 % в сравнение с 2008 г. Допълнителни евентуални спестявания са възможни чрез по-интензивно сътрудничество с Европейския център за развитие на професионалното обучение (CEDEFOP). Фондацията се надява да се справи със станалата обект на критика липса на прозрачност при набиране на персонала чрез подробно преразглеждане на процеса.
<SPEAKER ID="272" NAME="Zigmantas Balčytis" LANGUAGE="LT">
Гласувах за този доклад и одобрявам освобождаването от отговорност във връзка с изпълнението на бюджета на Европейската агенция за безопасност и здраве при работа за финансовата 2009 година. Сметната палата информира Европейския парламент, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Съгласен съм с докладчика, че Агенцията следва да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година, с цел да се даде възможност на органа по освобождаване от отговорност да направи по-добра оценка на резултатите от дейността на Агенцията през две последователни години. Приветствам инициативата на Агенцията за въвеждане до 2020 г. на "стратегическа визия" относно въздействието на иновационните технологии върху здравеопазването и безопасността във връзка със "зелените" работни места. Считам, че Агенцията трябва да намали високото ниво на анулирани кредити и да информира Европейския парламент за предприетите действия. Агенцията трябва също така да отдели специално внимание на все още неизпълнените в края на годината поети задължения с цел изразходване на неусвоените средства за покриване на последващи финансови и правни задължения.
<SPEAKER ID="272" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на общия бюджет на Европейската агенция за безопасност и здраве при работа за 2009 година, защото считам, че въпреки установените от Сметната палата известни несъответствия при управлението на някои средства и нередностите при процедурите за възлагане на обществени поръчки, може да се каже, че като цяло управлението е било добро. Освен това подкрепям забележките на Сметната палата относно необходимостта от подобрения в планирането и мониторинга на дейности с оглед на възможно най-ефективното използване на наличните бюджетни кредити.
<SPEAKER ID="273" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност във връзка с изпълнението на бюджета на Европейската агенция за безопасност и здраве при работа за финансовата 2009 година, тъй като той е част от проверката на това как европейските институции използват средствата. Необходимо е да се подчертаят ефектите от финансираните от Агенцията мерки, свързани със здравето и безопасността на работещите жени.
<SPEAKER ID="273" NAME="Diogo Feio" LANGUAGE="PT">
Тази агенция е отговорна за осигуряването на полезна техническа, научна и икономическа информация относно здравето и безопасността на работното място за органите на Съюза, държавите-членки и заинтересованите страни. Тази информация е важна за изготвянето на оценка на здравословните и безопасни условия на труд на работното място в Съюза и за най-добрите практики на Европа в тази област в момента.
<P>
Въпреки че Сметната палата заявява, че годишните отчети на агенцията са надеждни и въпреки факта, че агенцията ефективно е координирала мрежата от агенции при процеса на освобождаване от отговорност във връзка с изпълнението на бюджета за финансовата 2009 година, докладчикът посочва, че тя не е предоставила достатъчно информация, за да се извърши съпоставка на дейностите, извършени за две последователни години. Считам, че тази информация е необходима и съм съгласен с направеното предложение, че тя трябва да бъде придружена от таблица, приложена към следващия доклад на Сметната палата.
<SPEAKER ID="273" NAME="Juozas Imbrasas" LANGUAGE="LT">
Одобрих този документ, тъй като отговорната комисия реши да одобри приключването на сметките на Европейската агенция за безопасност и здраве при работа за финансовата 2009 година. Сметната палата е констатирала нередности по отношение на една процедура по възлагане на обществена поръчка (използване на рамков договор над обявения таван). Бюджетът на Агенцията за 2009 г. възлизаше на 15 100 000 евро, което представлява увеличение от 0,6 % в сравнение с нейния бюджет за 2008 г. Считам, че е необходимо Европейската агенция за безопасност и здраве при работа да се справи със слабостите при процедурите за възлагане на обществени поръчки.
<SPEAKER ID="273" NAME="Giovanni La Via" LANGUAGE="IT">
Предвид декларацията на Сметната палата, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни, гласувах за освобождаването от отговорност във връзка с изпълнението на бюджета на Европейската агенция за безопасност и здраве при работа за финансовата 2009 година. Разбира се, всяко разискване относно освобождаването от отговорност има свой конкретен контекст, а този на днешното разискване е настоящата икономическа и финансова криза, която породи и финансови, и бюджетни проблеми за редица държави-членки. Въпреки тези трудности поздравява Агенцията за постигнатия напредък, въпреки няколкото грешки, както и за ефективната й работа като координатор на мрежата на агенции в хода на процедурата по освобождаване от отговорност за 2009 година.
<SPEAKER ID="274" NAME="David Martin" LANGUAGE="EN">
Гласувах за освобождаването от отговорност на Европейската агенция за безопасност и здраве при работа. Приветствам инициативата на Агенцията за предоставяне на годишния доклад за вътрешния одит, изготвен от службата за вътрешен одит. Поздравявам Агенцията за постигнатия съществен напредък в това отношение. Парламентът признава, че всички "много важни" препоръки на службата за вътрешен одит към Агенцията бяха изпълнени по подходящ начин и бяха приключени, с изключение на препоръката за валидиране на счетоводните системи, която беше понижена до степен "важна" в резултат на частичното й изпълнение; съответно призовава счетоводителя на Агенцията да опише методологията, използвана за валидиране на нейната счетоводна система; подкрепя идеята за развитие на сътрудничество в рамките на съществуващата мрежа на счетоводителите на агенциите с цел изготвяне на общи изисквания и разработване на обща методология за валидиране на счетоводните системи на агенциите.
<SPEAKER ID="274" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Европейската агенция за безопасност и здраве при работа за финансовата 2009 година, както и отговора на Агенцията, гласувах за това решение, което освобождава изпълнителния директор на Европейската агенция за безопасност и здраве при работа от отговорност във връзка с изпълнението на бюджета за финансовата 2009 година.
<SPEAKER ID="275" NAME="Raül Romeva i Rueda" LANGUAGE="EN">
С настоящото директорът на Европейската агенция за безопасност и здраве при работа се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="276" NAME="Licia Ronzulli" LANGUAGE="IT">
С приетата днес резолюция Парламентът освобождава директора на Европейската агенция за безопасност и здраве при работа от отговорност във връзка с изпълнението на бюджета на Агенцията за финансовата 2009 година. Парламентът приветства инициативата на Агенцията за въвеждане до 2020 г. на "стратегическа визия" относно въздействието на иновационните технологии върху здравеопазването и безопасността във връзка със "зелените” работни места. Парламентът също така отбелязва, че са събрани данни относно безопасността и здравето на жените.
<SPEAKER ID="277" NAME="Angelika Werthmann" LANGUAGE="DE">
Европейската агенция за безопасност и здраве при работа, в която са представени и работодатели, и работници и която предоставя консултации на дружествата във връзка с опростени и ефективни методи за подобряване на условията на труд, беше освободена от отговорност. Агенцията се бори с нередностите в областта на възлагането на обществени поръчки, както и с прилагането на бюджетния принцип за ежегодност. От друга страна Агенцията вече е дала уверение, че ще обърне специално внимание на тези трудности. Освен това тя гарантира максимална прозрачност, като е предоставила годишния доклад за вътрешен одит.
<SPEAKER ID="278" NAME="Zigmantas Balčytis" LANGUAGE="LT">
Гласувах за този доклад и одобрявам освобождаването от отговорност във връзка с изпълнението на бюджета на Агенцията за снабдяване към Евратом за финансовата 2009 година. Сметната палата информира Европейския парламент, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. Поради липсата на самостоятелен бюджет на практика Агенцията е интегрирана към Комисията. Съгласен съм, че тази ситуация противоречи на устава на Агенцията и че това поставя въпроса за нуждата от запазване на Агенцията под сегашната й форма и организация.
<SPEAKER ID="278" NAME="Lara Comi" LANGUAGE="IT">
Гласувах за освобождаването от отговорност на Агенцията за снабдяване към Евратом, защото тя е управлявала финансите си точно и внимателно. Въпреки това считам, че е необходимо, както е посочено в доклада, да се преразгледа правният статут на Агенцията, тъй като тя все още е част от Комисията.
<SPEAKER ID="278" NAME="Diogo Feio" LANGUAGE="PT">
Европейската общност за атомна енергия (Евратом) работи в области, свързани с атомната енергия, по-конкретно в областта на изследванията и изготвя насоките за безопасно и мирно използване на атомната енергия. Чрез създаването на тази агенция Евратом цели да гарантира редовна и равномерна доставка на руди суровини и специални възпламеними материални в Европейския съюз. Въпреки събудилото се напоследък безпокойство в резултат от инцидента в завода Фукушима, атомната енергия е част от европейския енергиен микс. Доставката на каквито и да са материали дава възможност да се постигнат целите на Агенцията и следователно е важно, Евратом да продължи да функционира.
<P>
Докладчикът потвърди, че всъщност агенцията е част от Евратом и няма свой собствен бюджет, което е причина да се замислим за ползата от това да се запази начинът, по който е организирана. Не разполагам с достатъчно информация, за да заема позиция, но считам, че трябва да се избере решение, което да струва най-малко на ЕС и да предлага най-голяма ефективност и прозрачност.
<SPEAKER ID="279" NAME="Catherine Grèze" LANGUAGE="FR">
Тъй като бюджетът на Евратом е 5,5 млрд. евро в сравнение с 1,2 млрд. евро за възобновяеми източници на енергия, по принцип отказвам ръководството на Евратом да бъде освободено от отговорност. Време е тази тенденция да се обърне и поради тази причина се въздържах при гласуването на доклада.
<SPEAKER ID="279" NAME="Giovanni La Via" LANGUAGE="IT">
Първо, бих искал да благодаря на докладчика за изключителната работа. Както знаем, финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС и процедура за освобождаване от отговорност, която се осъществява от Европейския парламент. Процедурата за финансов контрол приключва с днешния вот с освобождаването на Агенцията за снабдяване към Евратом, за чийто годишен отчет беше установено, че е законосъобразен и надежден, от отговорност във връзка с изпълнението на бюджета за финансовата 2009 година.
<SPEAKER ID="280" NAME="David Martin" LANGUAGE="EN">
Гласувах за освобождаването от отговорност на Агенцията за снабдяване към Евратом. По този начин отбелязвам, че през 2009 г. агенцията не е получила никаква субсидия за своите операции. Комисията е покрила всички натрупани от агенцията разходи за изпълнение на бюджета за 2009 година. Ситуацията е такава от създаването на агенцията през 2008 година. Поради липсата на самостоятелен бюджет на практика Агенцията е интегрирана към Комисията. Според мен това поражда въпроса за необходимостта агенцията да запази съществуващата в момента форма и организация.
<SPEAKER ID="280" NAME="Paulo Rangel" LANGUAGE="PT">
Предвид доклада на Сметната палата относно годишните отчети на Агенцията за снабдяване към Евратом (Европейската общност за атомна енергия) за финансовата 2009 година, както и отговора на Агенцията, гласувах за това решение, което освобождава изпълнителния директор на Агенцията от отговорност във връзка с изпълнението на нейния бюджет за финансовата 2009 година.
<SPEAKER ID="281" NAME="Raül Romeva i Rueda" LANGUAGE="EN">
С настоящото генералният директор на Агенцията за снабдяване към Евратом се освобождава от отговорност във връзка с изпълнението на бюджета на Фондацията за финансовата 2009 година.
<SPEAKER ID="282" NAME="Licia Ronzulli" LANGUAGE="IT">
С приетата днес резолюция Парламентът освобождава генералния директор на Агенцията за снабдяване към Евратом от отговорност във връзка с изпълнението на бюджета на Агенцията за финансовата 2009 година. Парламентът подчертава, че Сметната палата е заявила, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="283" NAME="Angelika Werthmann" LANGUAGE="DE">
Въздържах се от гласуване относно освобождаването от отговорност на Агенцията за снабдяване към Евратом, която има за задача да гарантира, че Европейският съюз разполага с делящи се материали, както и със запаси от тях. Според доклада в момента има несъответствия във връзка с организацията на Агенцията в момента и нейната правна форма. Според мен това поражда въпроса за необходимостта агенцията да запази съществуващата в момента правна форма и организация. Бих искал този въпрос да се изясни особено с оглед на преосмислянето в момента на ядрената енергия в Европа.
<SPEAKER ID="284" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейската фондация за подобряване на условията на живот и труд за финансовата 2009 година. Сметната палата информира Европейския парламент, че годишните отчети на Фондацията за финансовата 2009 година са надеждни и че свързаните с тях операции са законосъобразни и редовни. Одобрявам намерението на Фондацията да представи съпоставка между операциите, изпълнени през разглежданата година за освобождаване от отговорност, и операциите, изпълнени в рамките на предходната финансова година. Това ще даде възможност на Европейския парламент да оцени по-ефективно резултатите от дейността й за две последователни години. Считам, че последващата оценка на работната програма на Фондацията за периода 2005-2008 г. е изключително полезна за Фондацията. Извършването на тази оценка е изключително полезно за Фондацията, както и препоръките по отношение на предизвикателствата, пред които е изправена бъдещата фаза на планиране. Съгласен съм с докладчика, че Фондацията трябва да разработи допълнително своята "система на Eurofound за контрол на изпълнението", за да гарантира, че резултатите от контрола на изпълнението се включват в управленческото вземане на решения и планиране. Считам също така, че Фондацията трябва да предприеме допълнителни стъпки, за да подобри оценката и прегледа на процедурите в областта на обществените поръчки, за да избегне в бъдеще подобни грешки и несъответствия, като установените от Сметната палата. Освен това Фондацията трябва да се увери, че средствата се използват само когато бюджетните кредити са одобрени.
<SPEAKER ID="284" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на бюджета на Европейската фондация за подобряване на условията на живот и труд за 2009 г., защото извършеният от Сметната палата одит на годишните отчети и свързаните с тях транзакции показва, че Фондацията е работила коректно, своевременно и прозрачно. Въпреки известните слабости при подбора на персонала и процедурите за възлагане на обществени поръчки, оставам твърдо убеден, че има добри изгледи за подобрение в бъдеще и че Фондацията е решена да ги използва.
<SPEAKER ID="285" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност във връзка с изпълнението на бюджета на Европейската фондация за подобряване на условията на живот и труд (Eurofound) за финансовата 2009 година, тъй като той е част от проверката на това как европейските институции използват средствата. Въпреки че Сметната палата обяви, че дейностите във връзка с годишните отчети за законосъобразни и редовни, трябва да се подчертае, че съществуват пропуски в първите доклади, предадени от Eurofound. В бъдеще Eurofound следва правилно да прилага процедурите за приключване на годината и да спазва сроковете за предаване на годишните отчети с помощта на допълнително обучение и средства.
<SPEAKER ID="285" NAME="Diogo Feio" LANGUAGE="PT">
Европейската фондация за подобряване на условията на живот и труд (Европейската фондация за подобряване на условията на живот и труд) е тристранен орган на Съюза основан през 1975 г. с цел да допринесе за планирането и създаването на по-добри условия на работа и живот в Европа. По-конкретно тя прави оценка и анализи на условията на живот и работа, дава оторизирано становище и предоставя консултации на ключови участници в областта на социалната политика на ЕС, допринася за подобряване на качеството на живот и предоставя информация относно различните тенденции и най-вече за онези, които предизвикват промени.
<P>
Докладчикът изразява безпокойство относно прозрачността на управлението на човешките ресурси в Еврофондацията, което се споделя и от други членове на комисията по бюджети. Считам, че би било добре те да бъдат разсеяни.
<SPEAKER ID="285" NAME="Juozas Imbrasas" LANGUAGE="LT">
Одобрих този документ, тъй като отговорната комисия реши да одобри приключването на сметките на Европейската фондация за подобряване на условията на живот и труд за финансовата 2009 година. Бюджетът на Фондацията за 2009 г. възлиза на 20 200 000 евро, което е намаление с 3,8 % спрямо финансовата 2008 година. Въпреки това Сметната палата разкри грешки и аномалии при оценката на една открита процедура за възлагане на обществена поръчка, което засегна качеството на работата на Фондацията. Ето защо тя трябва да предприеме мерки, за да подобри своите оценки и да преразгледа процедурата, за да избегне подобни грешки в бъдеще. За съжаление Сметната палата беше принудена да направи забележки относно бюджетното и финансово състояние на Фондацията, като отбеляза по-конкретно, че представените от Фондацията първоначални предварителни отчети съдържат сериозни недостатъци, което показва значителни слабости в нейната финансова организация. Считам, че направените констатации и изразената загриженост трябва да бъдат взети предвид и да се предприемат подходящи действия.
<SPEAKER ID="285" NAME="Giovanni La Via" LANGUAGE="IT">
И Сметната палата, и комисията по бюджетен контрол излязоха с положително становище относно изпълнението на бюджета на Европейската фондация за подобряване на условията на живот и труд за финансовата 2009 година. Поради тези причини днес Парламентът гласува тя да бъде освободена от отговорност за финансовата 2009 година. Въпреки това считам, че е важно да се подчертае наличието на някои грешки и аномалии, установени от Сметната палата при оценката на една открита процедура за възлагане на обществена поръчка, което засегна качеството на работата на Фондацията. Следователно се присъединявам към призива Европейската фондация за подобряване на условията на живот и труд да предприеме мерки за подобряване на процедурата си за оценка и преразглеждане.
<SPEAKER ID="286" NAME="David Martin" LANGUAGE="EN">
Гласувах за освобождаването от отговорност на Европейската фондация за подобряване на условията на живот и труд, но призовавам Фондацията да гарантира, че се отпускат бюджетни кредити единствено когато са получени съответстващите целеви приходи; отбелязвам в действителност, че Сметната палата е докладвала, че в противоречие с финансовия му регламент (член 19), бюджетът на Фондацията не е предоставил конкретни бюджетни редове за различни програми, финансирани от целеви приходи; отбелязвам освен това, че в рамките на програма, финансирана от целеви приходи, Фондацията е поела задължение за 184 000 евро, въпреки че действително получените целеви приходи са възлизали само на 29 000 евро. Изразявам съжаление, че Сметната палата беше принудена да направи забележки относно бюджетното и финансово състояние на Фондацията, като отбеляза по-конкретно, че представените от Фондацията първоначални предварителни отчети съдържат сериозни недостатъци, което показва значителни слабости в нейната финансова организация; приветствам потвърждението на Фондацията, че ще гарантира посредством допълнително обучение и ресурси правилното изпълнение на процедурите в края на годината и спазването на крайните срокове за представянето на своите отчети.
<SPEAKER ID="287" NAME="Raül Romeva i Rueda" LANGUAGE="EN">
С настоящото директорът на Европейската фондация за подобряване на условията на живот и труд се освобождава от отговорност във връзка с изпълнението на бюджета на Фондацията за финансовата 2009 година.
<SPEAKER ID="288" NAME="Licia Ronzulli" LANGUAGE="IT">
С приетата днес резолюция Парламентът освобождава директора на Европейската фондация за подобряване на условията на живот и труд от отговорност във връзка с изпълнението на бюджета на Фондацията за финансовата 2009 година. Парламентът отбелязва, че Сметната палата разкри грешки и аномалии при оценката на една открита процедура за възлагане на обществена поръчка, което засяга качеството на работата на Фондацията. Ето защо Парламентът призова Фондацията да предприеме мерки, за да подобри своите оценки и да преразгледа процедурата, за да избегне подобни грешки в бъдеще.
<SPEAKER ID="289" NAME="Angelika Werthmann" LANGUAGE="DE">
Въздържах се от гласуване по това освобождаване на отговорност. Докладът изброява редица недостатъци, но в същото време се позовава на уверението от страна на Европейската фондация за подобряване на условията на живот и труд, че те ще бъдат отстранени ефективно. Макар, че това трябва да се одобри, предвид качеството на грешките (бяха установени недостатъци по отношение на качеството на процедурите за наемане на персонал още от 2006 г., предадените на Европейската сметна палата предварителни отчети съдържаха сериозни грешки, дължащи се на слабостите във финансовата организация) не е възможно да гласувам за освобождаване от отговорност. Квалифицираният персонал трябва да извърши детайлен одит на Фондацията в Дъблин и ние трябва да гласуваме за освобождаване от отговорност само след като бъдат направени необходимите промени, произтичащи от него.
<SPEAKER ID="290" NAME="Zigmantas Balčytis" LANGUAGE="LT">
Гласувах за този доклад и одобрявам освобождаването от отговорност във връзка с изпълнението на бюджета на Евроюст за финансовата 2009 година. Според предоставената от Сметната палата информация годишните отчети на Евроюст за финансовата 2009 година са надеждни и свързаните с тях операции са законосъобразни и редовни. Приветствам инициативата на Агенцията да включи ключовите показатели за изпълнението в плановете на своите отдели за 2010 г. Съгласен съм с докладчика, че Агенцията трябва да информира Европейския парламент за тези ключови показатели и тяхната връзка с целите, бюджета и работната програма на Евроюст. Свързването на показателите с целите, бюджета и работната програма на Агенцията ще даде възможност на заинтересованите страни да направят по-добра оценка на резултатите от дейността на Евроюст. Беше отбелязано, че Сметната палата няма коментари относно равнището на преносите и освобождаването на бюджетни кредити за 2009 г. Поздравявам Агенцията за въвеждането на мерки за оценка на пазарната стойност на съответните продукти и услуги преди започването на процедурите за възлагане на обществени поръчки.
<SPEAKER ID="290" NAME="Lara Comi" LANGUAGE="IT">
Гласувах за освобождаването от отговорност на Евроюст, тъй като докладът показва, че той е управлявал ресурсите си изключително добре и прозрачно, като е използвал редица показатели, за да обясни финансовото си състояние. Въпреки това съжалявам, че Сметната палата трябваше непрекъснато да отправя искания във връзка с процедурите за възлагане на обществени поръчки и за наемане на работа и все още не е получила адекватен отговор или решение.
<SPEAKER ID="290" NAME="Diogo Feio" LANGUAGE="PT">
Евроюст е орган на Европейския съюз, който помага на изследователите и представителите на обществените прокурори в ЕС да работят съвместно в борбата срещу международните престъпления. Тя играе ключова роля при обмена на информация и процесите на екстрадиране. Огромното значение и чувствителност на тези въпроси налагат Евроюст да разполага със средства, с които да се справи ефективно с тях, въпреки че необходимите средства никога не стигат, както става ясно, когато говорим за правосъдие и борба с престъпността.
<P>
Изглежда, че основният проблем на Евроюст е ефективното управление на човешките ресурси. Фактът, че 24 % от позициите в Евроюст са свободни и различните ръководни позиции се заемат от неефективен персонал, поражда безпокойство по отношение на приемствеността и ефективното постигане на целите на Евроюст.
<SPEAKER ID="290" NAME="Juozas Imbrasas" LANGUAGE="LT">
Въздържах се при гласуването по този документ, въпреки че отговорната комисия реши да одобри приключването на сметките на Евроюст за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Въздържах се от гласуване, защото Сметната палата отново е открила слабости в процедурите за възлагане на обществени поръчки, както и през предходните три години. Сметната палата също така отново отбелязва недостатъците при планирането и прилагането на процедурите за наемане на персонал, а субсидиите за Агенцията през 2009 г. са с 6,4 % повече отколкото през 2008 г.
<SPEAKER ID="290" NAME="Giovanni La Via" LANGUAGE="IT">
Финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС и процедура за освобождаване от отговорност, която се осъществява от Европейския парламент. С днешния вот Евроюст се освобождава от отговорност във връзка с изпълнението на бюджета за финансовата 2009 година. Гласувах "за", защото след извършените от Сметната палата и комисията по бюджетен контрол одити Сметната палата заяви, че е получила достатъчна увереност за това, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="291" NAME="David Martin" LANGUAGE="EN">
Гласувах за освобождаването от отговорност на Евроюст и поздравявам Агенцията за въвеждането на мерки за оценка на пазарната стойност на съответните продукти и услуги преди започването на процедурите за възлагане на обществени поръчки. Считам, че тази инициатива представлява важна практика, която трябва да бъде последвана и от други агенции. В допълнение приветствам годишния план за обществени поръчки на Агенцията за 2009 г., който значително помогна на отделите и службите на Евроюст в управлението на техните тръжни процедури. Считам, че тези инициативи подобряват насоките и контрола от страна на разпоредителя с бюджетни кредити.
<SPEAKER ID="292" NAME="Raül Romeva i Rueda" LANGUAGE="EN">
С настоящото административният директор на Евроюст се освобождава от отговорност във връзка с изпълнението на бюджета на Евроюст за финансовата 2009.
<SPEAKER ID="293" NAME="Licia Ronzulli" LANGUAGE="IT">
С приетата днес резолюция Парламентът освобождава административния директор на Евроюст от отговорност във връзка с изпълнението на бюджета на агенцията за финансовата 2009 година. Парламентът отбелязва със задоволство, че Сметната палата няма коментари относно равнището на преносите и освобождаването на бюджетни кредити за 2009 г. и че освобождаването от отговорност във връзка с изпълнението на бюджета на Агенцията следва да продължава да се базира на работата й през годината.
<SPEAKER ID="294" NAME="Angelika Werthmann" LANGUAGE="DE">
Не гласувах в подкрепа на освобождаването от отговорност, главно поради факта, че според доклада, само четири от 26-те препоръки, направени от Службата за вътрешен одит през 2008 г., са били изпълнени, а изпълнението на 15 от останалите препоръки вече закъснява с над 12 месеца. Това трябва да бъде коригирано незабавно преди агенцията да бъде освободена от отговорност.
<SPEAKER ID="295" NAME="Zigmantas Balčytis" LANGUAGE="LT">
Гласувах в подкрепа на този документ и одобрих освобождаването от отговорност във връзка с изпълнението на бюджета на Европейската агенция за управление на оперативното сътрудничество по външните граници на държавите-членки на Европейския съюз (FRONTEX) за финансовата 2009 година. Сметната палата установи, че годишните отчети на Агенцията за финансовата 2009 година са надеждни и че свързаните с тях операции са законосъобразни и редовни. През юни 2009 г. управителният съвет на Агенцията прие многогодишен план за периода 2010-2013 г., който ще даде на Агенцията възможност да планира дейността си по-ефективно и да извършва оценка на свързаните с нея рискове. Одобрявам инициативата на Агенцията за създаването през 2009 г. на т.нар. "система за управление на резултатите от изпълнението на Frontex", за да се информира по-добре управителният съвет на Агенцията, като му се предоставят данни за въздействието на нейната дейност. Съгласен съм също така с докладчика, че Агенцията следва да подобри своето финансово управление по отношение на възстановяването на разходите, направени от държавите-членки, като съвместно с тези държави-членки установи слабостите и трудностите, за да приложат съвместно подходящи решения.
<SPEAKER ID="295" NAME="Lara Comi" LANGUAGE="IT">
Гласувах за освобождаването от отговорност на Европейската агенция за управление на оперативното сътрудничество по външните граници на държавите-членки на Европейския съюз (Frontex), защото, както се посочва в доклада, от анализите се вижда, че като цяло нейните годишни отчети и транзакции са положителни, редовни и законосъобразни. Въпреки това трябва да се съглася с докладчика, когато казва, че поради установените в бюджета редица несъответствия, процедури, за които липсва прозрачност, и преноси, Агенцията трябва да подобри своето финансово управление.
<SPEAKER ID="295" NAME="Diogo Feio" LANGUAGE="PT">
Задълженията на Европейската агенция за управление на оперативното сътрудничество по външните граници на държавите-членки на Европейския съюз (Frontex) са да оказва подкрепа на държавите-членки при обучението на граничните служители, включително за установяване на общи насоки за обучение; да извършва анализ на риска; да наблюдава развитието на съответните изследвания в областта на контрола и наблюдението на външните граници; да подкрепя държавите-членки при всички обстоятелства, изискващи по-съществена оперативна и техническа помощ на външните граници; и да предоставя на държавите-членки необходимата подкрепа в областта на масовите операции за връщане на бежанци.
<P>
Нарастващият миграционен натиск на границите на Съюза и необходимостта от координиране между държавите-членки напълно оправдава необходимостта Frontex да разполага с достатъчно средства за изпълнение на възложените й задължения. Въпреки това споделям изразеното от докладчика безпокойство във връзка с подчертаните от Сметната палата факти, че разходите за предварително финансиране на граничните органи са били надценени с 27 %, както и с извършените авансови плащания.
<SPEAKER ID="295" NAME="Juozas Imbrasas" LANGUAGE="LT">
Въздържах се от гласуване по този документ, въпреки че отговорната комисия взе решение да одобри приключването на сметките на Европейската агенция за управление на оперативното сътрудничество по външните граници на държавите-членки на Европейския съюз (FRONTEX) за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Въздържах се, защото Европейският парламент е загрижен, че Сметната палата установи преноси, които вече беше посочила в годишните си доклади за 2006, 2007 и 2008 г.; и изрази по-специално съжаление предвид високото равнище на пренесени и освободени бюджетни кредити, считано от 2006 г. Сметната палата също така посочва за втора поредна година, че Агенцията е изплащала суми въз основа на подписани от нея едностранни решения за отпускане на безвъзмездна финансова помощ, въпреки че приложимите за Агенцията правила не предвиждат този тип инструмент. Сметната палата отчете, че в осем от одитираните случаи разходите за предварително финансиране на граничните органи са били надценени с 27 %. За приключените през 2009 г. дейности е било необходимо издаването на над 40 нареждания за събиране на вземания, за да бъдат възстановени неизползваните авансови плащания. Бюджетът на Агенцията е с почти 28 % по-голям от този за предходната година. Считам, че направените констатации и изразената загриженост трябва да бъдат взети предвид и да се предприемат подходящи действия.
<SPEAKER ID="295" NAME="Giovanni La Via" LANGUAGE="IT">
Финансовият контрол върху изпълнението на Европейския бюджет се извършва на три нива: вътрешен контрол в рамките на всяка институция; външен контрол, който се извършва от Сметната палата на ЕС и процедура за освобождаване от отговорност, която се осъществява от Европейския парламент. Гласувах за освобождаването от отговорност на Frontex във връзка с изпълнението на бюджета за финансовата 2009 година, защото извършените от Сметната палата и комисията по бюджетен контрол одити показаха, че всички транзакции на Агенцията са извършени напълно законно и редовно.
<SPEAKER ID="296" NAME="David Martin" LANGUAGE="EN">
Гласувах в подкрепа на освобождаването от отговорност на Frontex, но отбелязвам, че Сметната палата посочва за втора поредна година, че Агенцията е изплащала суми въз основа на подписани от нея едностранни решения за отпускане на безвъзмездна финансова помощ, въпреки че приложимите за Агенцията правила не предвиждат този тип инструмент. Отбелязвам, че през 2009 г. са изплатени над 28 000 000 евро, а през 2008 г. сумата е възлизала на 17 000 000 евро. Въпреки това приветствам инициативата на Агенцията, предприета в отговор на констатацията на Сметната палата, за подписване на рамково споразумение за партньорство с граничните органи на държавите членки.
<SPEAKER ID="297" NAME="Raül Romeva i Rueda" LANGUAGE="EN">
С настоящото изпълнителният директор на Европейската агенция за управление на оперативното сътрудничество по външните граници на държавите-членки на Европейския съюз се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="298" NAME="Licia Ronzulli" LANGUAGE="IT">
Чрез днешната резолюцията Парламентът освобождава от отговорност изпълнителния директор на Европейската агенция за управление на оперативното сътрудничество по външните граници на държавите-членки на Европейския съюз във връзка с изпълнението на бюджета на Агенцията за финансовата 2009 година. Парламентът подчертава, че Сметната палата е заявила, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Парламентът призовава Агенцията да подобри своето финансово управление по отношение на възстановяването на разходите, направени от държавите-членки, като съвместно с тези държави-членки установи причините за проблема с оглед вземане на подходящи съвместни решения.
<SPEAKER ID="298" NAME="Nikolaos Salavrakos" LANGUAGE="EL">
Поради нарасналите потоци от имигранти Frontex трябва да играе активна роля за охраняване на европейските граници. Според Frontex 95 % от нелегалните имигранти влизат в Европа през Гърция. Разходите за депортирането на един нелегален имигрант възлизат на 6500 евро, а съгласно Дъблин II държавата, през която влизат, носи отговорност за депортирането им. Всички държави-членки по външните граници на ЕС са под натиска на имигрантите и са се превърнали в имиграционни лагери за Европа. Трябва да подкрепим Frontex и финансово, и в оперативен план и да направим външните граници на ЕС по-сигурни. Нуждаем се също така от механизъм за разпределяне на общия брой на имигрантите между всички държави-членки.
<SPEAKER ID="298" NAME="Dominique Vlasto" LANGUAGE="FR">
Гласуването за освобождаването от отговорност във връзка с изпълнението на бюджета определено одобрява увеличаването на разходите на европейската агенция Frontex във връзка със задачата и за контролирането на нашите външни граници. Това съществено увеличение на бюджета в периода 2006-2009 г. е и необходимо, и основателно. То е свързано с необходимостта от подобряване на координацията между държавите-членки в борбата срещу нелегалната имиграция. Като символ на миграционната политика Frontex трябва да гарантира, че бюджетът на агенцията се изразходва за конкретни мерки за контрол на миграционните потоци. Във връзка с това одобрявам въвеждането на "система за управление на резултатите от изпълнението на Frontex", за да бъдат операциите на агенцията по-прозрачни. Ориентираната към постигане на резултати система помага за сравняване на операциите във времето и следователно за тяхното оценяване. Този глас "за" според мен е и силно политическо послание от Европейския парламент в подкрепа на европейската имиграционна политика, разработена по време на френското председателство на Съюза. Суверенната отговорност по отношение на сигурността на границите, която по-рано се носеше от държавите-членки, сега се поема на европейско равнище. Споделеното управление на границите е важна предпазна мярка, която дава възможност да се упражнява една от основните свободи в ЕС: свободата на движение на хора в Шенгенското пространство.
<SPEAKER ID="299" NAME="Angelika Werthmann" LANGUAGE="DE">
Въздържах се от гласуване. Беше установено, че годишните отчети за 2009 г. са редовни по всички важни точки. Frontex също така стартира нови инициативи за анализ на своите мерки и на тяхното влияние и за повишаване на прозрачността и обективността при подбора на персонала. Въпреки това Европейската сметна палата отново откри слабости през 2009 г., които се подчертават всяка година от 2006 г. насам. Фактът, че агенцията отново не може да се справи с тези слабости и успешно да ги коригира, е неприемлив.
<SPEAKER ID="300" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Европейския надзорен орган на глобалната навигационна спътникова система за финансовата 2009 година. Сметната палата прецени, че годишните отчети на Органа за финансовата 2009 година са надеждни и че свързаните с тях операции са законосъобразни и редовни. Одобрявам факта че повечето дейности и активи, свързани с програмите EGNOS и "Галилео", бяха прехвърлени на Комисията през декември 2009 г. Беше отбелязано, че окончателният бюджет за 2009 година не включва информация относно приходите на Органа. Бяха установени и нередности при процедурите за подбор на персонала. Органът трябва да коригира тези трудности и надлежно да информира Европейския парламент за предприетите действия.
<SPEAKER ID="300" NAME="Lara Comi" LANGUAGE="IT">
Гласувах за освобождаването от отговорност във връзка с изпълнението на бюджета на Европейския надзорен орган на глобалната навигационна спътникова система за финансовата 2009 година, защото е бил управляван добре от гледна точка на счетоводството и представените данни се считат за надеждни. Все още обаче има известни нередности в областта на човешките ресурси особено по отношение на процедурите за подбор на персонала, за които се счита, че липсва прозрачност. Следователно се надявам, че споменатият по-горе Орган ще се опита да направи подобрения в тази област.
<SPEAKER ID="300" NAME="Diogo Feio" LANGUAGE="PT">
Задълженията на Европейския надзорен орган на глобалната навигационна спътникова система са да извършва надзор над управлението на обществения интерес по отношение на съответните европейски програми и да действа като регулаторен орган. Компетенциите на съвместното предприятие "Галилео", което приключи в края на 31 декември 2006 г., бяха прехвърлени към нея на 1 януари 2007 г. За разположената временно в Брюксел агенция регламентът предвижда поемането inter alia на следващите задължения, които се преразглеждат в момента: управление на договора с оператора, натоварен с управлението на Европейската геостационарна служба за навигационно покритие (EGNOS), наследена от съвместното предприятие "Галилео"; координиране на действията на държавите-членки относно честотата на използване, необходима за функционирането на системата; сътрудничество с Комисията във връзка с изготвяне на предложения за програмата; модернизиране на системата; управление на всички аспекти във връзка със системата за защита и безопасност; дейности като одобряване на безопасност от Европейския надзорен орган на глобалната навигационна спътникова система и управление на научноизследователската дейност за развитие и насърчаване на европейските програми ГНСС.
<P>
Списъкът с компетенциите, възложени на Европейския надзорен орган на глобалната навигационна спътникова система подчертава неговото значение и засилва изискванията за запазване на неговите дейности и изразходването на средства в рамките на определения му бюджет и придържането му към правилата за изпълнението на бюджета.
<SPEAKER ID="300" NAME="Juozas Imbrasas" LANGUAGE="LT">
Въздържах се при гласуването по този документ, въпреки че отговорната комисия реши да одобри приключването на сметките на Европейския надзорен орган на ГНСС за финансовата 2009 година. Бюджетът на Органа за 2009 г. възлиза на 44 400 000 евро, което е намаление с 64 % спрямо финансовата 2008 година. Въздържах се, защото Парламентът все още съжалява за слабостите във връзка с процедурите за подбор на персонала, които излагат на опасност прозрачността на тези процедури. Необходимо е да направим процедурите по-прозрачни, така че в бъдеще да бъде премахнати съмненията около дейността на този орган могат.
<SPEAKER ID="300" NAME="Giovanni La Via" LANGUAGE="IT">
С днешния вот Парламентът освободи изпълнителния директор на Европейския надзорен орган на ГНСС от отговорност във връзка с изпълнението на бюджета на Органа за финансовата 2009 година. Гласувах "за" на базата на оценките и докладите, изготвени от Сметната палата и комисията за бюджетен контрол, които заявяват, че са получили достатъчна увереност за това, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="301" NAME="David Martin" LANGUAGE="EN">
Гласувах "за" освобождаването от отговорност във връзка с изпълнението на бюджета на Европейския надзорен орган на ГНСС въз основа на направеното от Сметната палата изявление, че е получила достатъчна увереност за това, че годишните отчети за финансовата 2009 година са надеждни и че свързаните с тях операции са законосъобразни и редовни.
<SPEAKER ID="302" NAME="Raül Romeva i Rueda" LANGUAGE="EN">
С настоящото изпълнителният директор на Европейския надзорен орган на глобалната навигационна спътникова система се освобождава от отговорност във връзка с изпълнението на бюджета на Органа за финансовата 2009 година.
<SPEAKER ID="303" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Европейския надзорен орган на ГНСС от отговорност във връзка с изпълнението на бюджета на Органа за финансовата 2009 година. Парламентът подчертава слабостите във връзка с процедурите за подбор на персонала, които често излагат на опасност прозрачността на тези процедури. Парламентът отбелязва също така, че окончателният бюджет, публикуван от Органа на 31 март 2010 г., не отразява окончателния бюджет за 2009 г., одобрен от административния съвет, и не включва неговите приходи. Следователно Парламентът призовава Органът да подобри тази ситуация и да информира органа по освобождаване от отговорност за промяната.
<SPEAKER ID="304" NAME="Zigmantas Balčytis" LANGUAGE="LT">
Гласувах в подкрепа на този документ и освобождаването от отговорност във връзка с изпълнението на бюджета на Съвместното предприятие ARTEMIS за финансовата 2009 година. Според предоставената от Сметната палата информация годишните отчети на Съвместното предприятие за финансовата 2009 година са надеждни и свързаните с тях операции са законосъобразни и редовни. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Успешното въвеждане на тези системи трябва да приключи незабавно. През 2009 г. степента на усвояване на бюджетните кредити за поети задължения и бюджетните кредити за плащания на Съвместното предприятие е съответно 81 % и 20 %. Съгласен съм с докладчика, че Съвместното предприятие все още е в началната си фаза на съществуване и следователно разбирам сравнително ниската степен на усвояване на бюджетните кредити за плащания. Също така мисля, че с оглед на размера на неговия бюджет и сложността на задачите му Съвместното предприятие следва да обмисли възможността за създаване на одитен комитет, който да се отчита директно пред управителния съвет.
<SPEAKER ID="304" NAME="Lara Comi" LANGUAGE="IT">
Гласувах в подкрепа на освобождаването от отговорност на Съвместното предприятие ARTEMIS, защото управлява финансите си изключително добре за агенция, която все още е в началната си фаза на съществуване. Въпреки това мисля, че в бъдеще могат да бъдат направени подобрения и да бъдат коригирани несъответствията в сметките за тази финансова година.
<SPEAKER ID="304" NAME="Diogo Feio" LANGUAGE="PT">
Съвместното предприятие ARTEMIS ще изпълнява съвместната технологична инициатива (CTI) в областта на интегрираните системи за информационни технологии. Това публично-частно партньорство по същество цели да подпомогне съфинансирането на научноизследователските инициативи на европейско равнище, както и да подобри сътрудничеството между различните участници в сектора. Както докладчикът правилно посочва, предприятието беше създадено, за да определя и изпълнява "научноизследователска програма" за разработване на ключови технологии за вградени компютърни системи в различни области на приложение, с цел повишаване на европейската конкурентоспособност и устойчивост, както и осигуряване на възможност за поява на нови пазари и обществени приложения. Дружеството все още е в начален етап от своето развитие и това ни дава основание да имаме големи очаквания за бъдещите му постижения и надежда, че ще оправдае направените инвестиции.
<SPEAKER ID="304" NAME="Juozas Imbrasas" LANGUAGE="LT">
Подкрепих настоящия документ, тъй като отговорната комисия реши да одобри приключването на сметките на Съвместното предприятие ARTEMIS за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Окончателният бюджет на Съвместното предприятие за 2009 г. включваше 46 000 000 евро бюджетни кредити за поети задължения и 8 000 000 евро бюджетни кредити за плащания, а степента на усвояване на бюджетните кредити за поети задължения и на бюджетните кредити за плащания беше съответно 81 % и 20 %. Считам, че Съвместното предприятие все още е в началната си фаза на съществуване и следователно разбирам сравнително ниската степен на усвояване на бюджетните кредити за плащания.
<SPEAKER ID="304" NAME="Giovanni La Via" LANGUAGE="IT">
И Сметната палата, и комисията по бюджетен контрол излязоха с положително становище относно изпълнението на бюджета на Съвместното предприятие ARTEMIS за финансовата 2009 година. Поради тези причини днес Парламентът гласува то да бъде освободено от отговорност за 2009 година. Извършените одити показаха, че годишните отчети на Съвместното предприятие за финансовата 2009 година са надеждни и че свързаните с тях операции са законосъобразни и редовни. Мисля обаче, че би било полезно, ако Съвместното предприятие обърне внимание на призива, че следва да подобри своята документация за процесите и дейностите, свързани с информационните технологии (ИТ), както и определянето на рисковете във връзка с ИТ, а също и да разработи план за непрекъснатост на работата и политика за защита на данните.
<SPEAKER ID="305" NAME="David Martin" LANGUAGE="EN">
Гласувах в подкрепа на освобождаването от отговорност на Съвместното предприятие ARTEMIS, но считам, че с оглед на размера на своя бюджет и сложността на задачите си Съвместното предприятие следва да обмисли възможността за създаване на одитен комитет, който да се отчита директно пред управителния съвет.
<SPEAKER ID="306" NAME="Raül Romeva i Rueda" LANGUAGE="EN">
С настоящото изпълнителният директор на Съвместното предприятие ARTEMIS се освобождава от отговорност във връзка с изпълнението на бюджета на Съвместното предприятие за финансовата 2009 година.
<SPEAKER ID="307" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Съвместното предприятие ARTEMIS от отговорност във връзка с изпълнението на неговия бюджет за финансовата 2009 година. Парламентът подчертава, че Съвместното предприятие е създадено през декември 2007 г., за да определя и изпълнява "научноизследователска програма" за разработване на ключови технологии за вградени компютърни системи в различни области на приложение, с цел повишаване на европейската конкурентоспособност и устойчивост, както и осигуряване на възможност за поява на нови пазари и обществени приложения,
<SPEAKER ID="308" NAME="Zigmantas Balčytis" LANGUAGE="LT">
Одобрих доклада и освобождаването от отговорност във връзка с изпълнението на бюджета на Съвместното предприятие "Чисто небе" за финансовата 2009 година. Според предоставената от Сметната палата информация годишните отчети на Съвместното предприятие за финансовата 2009 година са надеждни и свързаните с тях операции са законосъобразни и редовни. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Въвеждането на тези системи трябва да бъде завършено. Съгласен съм със становището на докладчика, че с оглед на размера на своя бюджет и сложността на задачите си Съвместното предприятие следва да обмисли възможността за създаване на одитен комитет, който да се отчита пряко пред управителния съвет. Също така считам, че Съвместното предприятие трябва да доразвие разпоредбите за членството и съфинансирането. Надявам се, че за в бъдеще Съвместното предприятие "Чисто небе" ще ускори развитието, одобряването и демонстрирането на екологично чисти технологии за въздушен транспорт в ЕС, така че да бъдат внедрени възможно най-рано.
<SPEAKER ID="308" NAME="Слави Бинев" AFFILIATION="NI">
в писмена форма. - Уважаеми колеги, имам няколко забележки относно функционирането на Съвместното предприятие "Чисто небе" и за това не подкрепям освобождаването от отговорност във връзка с изпълнението на бюджета за финансовата 2009 година. Първо, откакто предприятието е било създадено, т.е. от 2007 г., то все още няма подписан договор с Белгия относно помещенията за служебно ползване, привилегиите и имунитетите и други. Как може едно предприятие да функционира правилно без да са осигурени тези основни нужди? Не е изненадващо, че изследователските дейности, финансирани предварително през 2008 г., не са изпълнени напълно през 2009 г. и само 65 % от предварителното финансиране е било използвано. Но най-вече ме безпокои фактът, че Съвместното предприятие още не беше въвело изцяло своите системи за вътрешен контрол и финансова отчетност, което застрашава прозрачността при изразходването на парите, идващи от европейските данъкоплатци.
<SPEAKER ID="308" NAME="Lara Comi" LANGUAGE="IT">
Гласувах в подкрепа на освобождаването от отговорност във връзка с изпълнението на бюджета на Съвместното предприятие "Чисто небе" за финансовата 2009 година, защото въпреки множеството нередности в неговия бюджет мисля, че можем да сме сигурни за по-добрите резултати в бъдеще по време на одити, тъй като то все още е в начална фаза на съществуване.
<SPEAKER ID="308" NAME="Diogo Feio" LANGUAGE="PT">
Съвместното предприятие "Чисто небе" беше създадено поради необходимостта от насърчаване на развитието, одобряването и демонстрирането на екологично чисти технологии за въздушен транспорт в ЕС, които да бъдат внедрени възможно най-бързо. То, както и Съвместното предприятие ARTEMIS, се намира в начална фаза на развитие. Това не означава, че вече няма необходимост от промяна на процедури и практики, по-специално в области, отнасящи се до бюджетна структура, както е правилно подчертано от докладчика.
<SPEAKER ID="308" NAME="Juozas Imbrasas" LANGUAGE="LT">
Одобрих този документ, тъй като отговорната комисия реши да одобри приключването на сметките на Съвместното предприятие "Чисто небе" за финансовата 2009 година. Съвместното предприятие "Чисто небе" беше създадено през декември 2007 г. за ускоряване на развитието, одобряването и демонстрирането на екологично чисти технологии за въздушен транспорт в ЕС с цел възможно най-ранното им внедряване. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Окончателният бюджет на Съвместното предприятие за 2009 г. включваше 91 000 000 евро бюджетни кредити за поети задължения и 60 000 000 евро бюджетни кредити за плащания и степента на усвояване на бюджетните кредити за поети задължения и на бюджетните кредити за плащания беше съответно 98 % и 1 %. Считам, че Съвместното предприятие все още е в началната си фаза на съществуване и следователно разбирам сравнително ниската степен на усвояване на бюджетните кредити за плащания.
<SPEAKER ID="308" NAME="Giovanni La Via" LANGUAGE="IT">
И Сметната палата, и комисията по бюджетен контрол излязоха с положително становище относно изпълнението на бюджета на Съвместното предприятие "Чисто небе" за финансовата 2009 година. Поради тези причини днес Парламентът гласува то да бъде освободено от отговорност за финансовата 2009 година. Извършените одити показаха, че бюджетът на Съвместното предприятие е надежден и че свързаните с него операции са законосъобразни и редовни. Мисля обаче, че би било полезно, ако Съвместното предприятие обърне внимание на призива да завърши изпълнението на своята система за вътрешни проверки и финансова информация най-вече с оглед на размера на неговия бюджет и сложността на задачите му.
<SPEAKER ID="309" NAME="Bogdan Kazimierz Marcinkiewicz" LANGUAGE="PL">
Г-н председател, гласувах в подкрепа на освобождаването от отговорност във връзка с изпълнението на бюджета на Съвместното предприятие "Чисто небе" за финансовата 2009 година. Наясно съм с факта, че то все още е в начален етап от развитието си. За съжаление, има много закъснения по проектите на този етап и са използвани 65 % от предварителното финансиране. Освен това все още не са взети решения относно седалището в Белгия, което затруднява в значителна степен ефективното функциониране на Съвместното предприятие "Чисто небе".
<SPEAKER ID="310" NAME="David Martin" LANGUAGE="EN">
Гласувах в подкрепа на освобождаването от отговорност на Съвместното предприятие "Чисто небе". Признавам, че то все още е в начален етап от развитието си. Въпреки това изразявам загриженост, че изследователските дейности, финансирани предварително през 2008 г. от Комисията, от името на Съвместното предприятие, не са изпълнени напълно през 2009 г. и че поради закъснения на проектите са използвани само 8 700 000 евро или 65 % от 13 600 000 евро предварително финансиране. Особено съм обезпокоен от факта, че приемането, структурата и представянето на одобрения бюджет на Съвместното предприятие за 2009 г. не са в съответствие с Регламент (ЕО) № 71/2008 за създаване на съвместно предприятие "Чисто небе", нито с финансовите правила на Съвместното предприятие. Следователно настоятелно призовавам Съвместното предприятие бързо да премахне тези сериозни слабости.
<SPEAKER ID="311" NAME="Raül Romeva i Rueda" LANGUAGE="EN">
С настоящото изпълнителният директор на Съвместното предприятие "Чисто небе" се освобождава от отговорност във връзка с изпълнението на бюджета на Съвместното предприятие за финансовата 2009 година.
<SPEAKER ID="312" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Съвместното предприятие "Чисто небе" от отговорност във връзка с изпълнението на неговия бюджет за финансовата 2009 година. Парламентът счита, че с оглед на размера на бюджета и сложността на задачите си Съвместното предприятие следва да създаде одитен комитет, който да се отчита пряко пред управителния съвет.
<SPEAKER ID="313" NAME="Zigmantas Balčytis" LANGUAGE="LT">
Гласувах в подкрепа на този документ и освобождаването от отговорност във връзка с изпълнението на бюджета на Съвместното предприятие за изпълнение на Съвместната технологична инициатива за иновативни лекарства за финансовата 2009 година. Според предоставената от Сметната палата информация годишните отчети на Съвместното предприятие за финансовата 2009 година са надеждни и свързаните с тях операции са законосъобразни и редовни. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Въвеждането на тези системи трябва да бъде завършено. Съгласен съм с докладчика, че Съвместното предприятие следва да доразвие разпоредбите за членство и съфинансиране и да завърши своята система за вътрешен контрол и финансова информация. Надявам се, че в бъдеще Съвместното предприятие за иновативни лекарства ще повиши ефективността и ефикасността на процеса на разработване на лекарствата и ще помогне на фармацевтичния сектор да произвежда по-ефикасни и безопасни иновативни лекарства.
<SPEAKER ID="313" NAME="Слави Бинев" AFFILIATION="NI">
в писмена форма. - Уважаеми колеги, според мен Съвместното предприятие за изпълнението на Съвместната технологична инициатива за иновативни лекарства би следвало изцяло да се финансира от фармацевтични компании или от другите си членове, които имат най-голям интерес това предприятие да съществува. Поради тази причина не подкрепям освобождаването от отговорност във връзка с изпълнението на бюджета на това предприятие за финансовата 2009 година.
<SPEAKER ID="313" NAME="Lara Comi" LANGUAGE="IT">
Гласувах в подкрепа на освобождаването от отговорност на Съвместното предприятие за изпълнението на Съвместната технологична инициатива за иновативни лекарства, защото, както се вижда от доклада, Сметната палата счита, че финансовите отчети на Предприятието и свързаните с тях транзакции са надеждни. Считам обаче, че въпреки че в известна степен това е оправдано, предвид факта, че Предприятието е в начален етап от развитието си, то следва да завърши въвеждането на системите си за контрол и да функционира по-внимателно и прозрачно през следващите години.
<SPEAKER ID="313" NAME="Diogo Feio" LANGUAGE="PT">
Дейността на Съвместното предприятие е насочена към процеса на разработване на по- ефикасни и ефективни фармацевтични продукти, за да може фармацевтичният сектор да произвежда по-безопасни и ефикасни иновативни лекарства. Следователно целите на Съвместното предприятие са да допринесе за изпълнението на Седмата рамкова програма и да подкрепи фармацевтичните изследвания и развойната дейност в държавите-членки и в държавите, асоциирани към Седмата рамкова програма. То насърчава участието на малките и средните предприятия в своята дейност и сътрудничеството с частния сектор и университетите. Предприятието все още е в начален етап от развитието си и следователно ние не можем категорично да предвидим как ще изпълнява бюджета си в бъдеще. Въпреки това то трябва да завърши изграждането на своите системи за вътрешен контрол и информация по-конкретно.
<SPEAKER ID="313" NAME="Juozas Imbrasas" LANGUAGE="LT">
Одобрих този документ, тъй като отговорната комисия реши да одобри приключването на сметките на Съвместното предприятие за изпълнението на Съвместната технологична инициатива за иновативни лекарства за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Съвместното предприятие за изпълнението на Съвместната технологична инициатива за иновативни лекарства беше създадено през февруари 2007 г. с цел значително да повиши ефективността и ефикасността на процеса на разработване на лекарствата с дългосрочната цел да помогне на фармацевтичния сектор да произвежда по-ефикасни и безопасни иновативни лекарства. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Същевременно окончателният бюджет на Съвместното предприятие за 2009 г. включваше 82 000 000 евро бюджетни кредити за поети задължения и 82 000 000 евро бюджетни кредити за плащания, а степента на усвояване на бюджетните кредити за поети задължения и на бюджетните кредити за плащания беше съответно 97 % и 1 %.
<SPEAKER ID="313" NAME="Giovanni La Via" LANGUAGE="IT">
Предвид декларацията на Сметната палата, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни, гласувах в подкрепа на освобождаването от отговорност във връзка с изпълнението на бюджета на Съвместното предприятие за изпълнението на Съвместната технологична инициатива за иновативни лекарства за финансовата 2009 година. Както знаем, всяко разискване относно освобождаването от отговорност има свой конкретен контекст, а този на днешното разискване е настоящата икономическа и финансова криза, която породи и финансови, и бюджетни проблеми за редица държави-членки. Следователно и с оглед на по-ефективните проверки се присъединявам към отправеното искане Съвместното предприятие да включи в своите финансови правила конкретно позоваване на правомощията на службата за вътрешен одит на Комисията като свой вътрешен одитор.
<SPEAKER ID="314" NAME="David Martin" LANGUAGE="EN">
Гласувах в подкрепа на освобождаването от отговорност във връзка с изпълнението на бюджета на Съвместното предприятие за изпълнение на Съвместната технологична инициатива за иновативни лекарства за финансовата 2009 година. Настоятелно призовавам Съвместното предприятие незабавно да завърши своята система за вътрешен контрол и финансова информация.
<SPEAKER ID="315" NAME="Raül Romeva i Rueda" LANGUAGE="EN">
С настоящото изпълнителният директор на Съвместното предприятие за изпълнение на Съвместната технологична инициатива за иновативни лекарства се освобождава от отговорност във връзка с изпълнението на бюджета на Съвместното предприятие за финансовата 2009 година.
<SPEAKER ID="316" NAME="Licia Ronzulli" AFFILIATION="PPE">
в писмена форма. - (IT) С днешната резолюция Парламентът освобождава изпълнителния директор на Съвместното предприятие за изпълнение на Съвместната технологична инициатива за иновативни лекарства от отговорност във връзка с изпълнението на бюджета на Съвместното предприятие за финансовата 2009 година. Парламентът призовава Съвместното предприятие да включи в своите финансови правила конкретно позоваване на правомощията на службата за вътрешен одит на Комисията като негов вътрешен одитор, въз основа на разпоредбите на рамковия Финансов регламент за органите на Общността.
<SPEAKER ID="317" NAME="Zigmantas Balčytis" LANGUAGE="LT">
Гласувах в подкрепа на този доклад и одобрявам освобождаването от отговорност във връзка с изпълнението на бюджета на Съвместното предприятие SESAR за финансовата 2009 година. Според предоставената от Сметната палата информация годишните отчети на SESAR за финансовата 2009 година са надеждни и свързаните с тях операции са законосъобразни и редовни. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Въвеждането на тези системи трябва да бъде завършено. Съгласен съм с докладчика, че Съвместното предприятие трябва да започни да въвежда интегрирана система за управление, която да позволява разпределяне на разходите към конкретни работни пакети и определяне на източниците на финансиране на оперативните разходи. Освен това е важно да се определят условията, съгласно които неусвоените средства ще се прехвърлят към следващата година.
<SPEAKER ID="317" NAME="Слави Бинев" AFFILIATION="NI">
в писмена форма. - Уважаеми колеги, Съвместното предприятие за разработване на ново поколение Европейска система за управление на въздушното движение (SESAR) е важна инициатива, но в момент на финансова криза и трудности в много страни-членки, не считам за редно да изразходваме тези милиони евро по този начин.
<SPEAKER ID="317" NAME="Lara Comi" LANGUAGE="IT">
Гласувах за освобождаването от отговорност на Съвместното предприятие SESAR, защото това неотдавна създадено предприятие убеди Сметната палата, че е надеждно. Усилията, които полага институцията, за да завърши въвеждането на своите системи за вътрешен контрол, вече са добре известни, но считам, че трябва да продължи да се старае в тази област, за да гарантира прозрачността и надеждността на своите финансови отчети.
<SPEAKER ID="317" NAME="Diogo Feio" LANGUAGE="PT">
Целта на това Съвместно предприятие е да модернизира Европейската система за управление на въздушното движение и да обедини усилията на Съюза във връзка с научноизследователската и развойна дейност в рамките на Програмата за изследване на управлението на въздушния трафик "Единно европейско небе" (SESAR).
<P>
Безопасността на европейците, които все по-често използват услугите на авиационните компании, както и тази на техните служители, налага конкретно равнище на резултати в търсене на най-добрите решения за този вид транспорт, както и наблюдение и сравнение на вече прилаганите методологии в различните държави-членки, за да се приемат най-добрите практики и да се вземат безопасни, икономични и иновативни решения.
<P>
Както и при други предприятия в началния етап от съществуването си, в SESAR все още не са въведени и не работят изцяло системите за вътрешен контрол и финансова информация. Необходимо е това да стане възможно най-бързо.
<SPEAKER ID="317" NAME="Juozas Imbrasas" LANGUAGE="LT">
Одобрих този документ, тъй като отговорната комисия реши да одобри приключването на сметките на Съвместното предприятие SESAR за финансовата 2009 година. Сметната палата заяви, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Окончателният бюджет на Съвместното предприятие за 2009 г. включваше 325 000 000 евро бюджетни кредити за поети задължения и 157 000 000 евро бюджетни кредити за плащания, а степента на усвояване на бюджетните кредити за поети задължения и на бюджетните кредити за плащания беше съответно 97,1 % и 43,2 %. Сметната палата установи, че през 2009 г. са предприети важни мерки за създаването на системи за контрол, но изразява загриженост, че до края на годината все още не беше въведен интегриран инструмент за управление на финансовата, бюджетната и оперативната информация. В отговор обаче Смесеното предприятие отбелязва, че финансовите системи са били готови и въведени до май 2010 г. Случаите, при които вътрешният контрол не е осъществен правилно, трябва да бъдат отстранени.
<SPEAKER ID="317" NAME="Giovanni La Via" LANGUAGE="IT">
Въпреки установените от Сметната палата известни непълноти и нередности при анализа и оценката на бюджета на Съвместното предприятие SESAR гласувах в подкрепа на освобождаването от отговорност за финансовата 2009 година. Считам обаче, че с цел да избегне допускането на някои грешки при бъдещите процедури SESAR следва да завърши и да въведе системите за вътрешен контрол и финансова информация, които ще позволят изготвяне на по-надеждна и точна оценка на бюджетните операции за всяка финансова година.
<SPEAKER ID="318" NAME="David Martin" LANGUAGE="EN">
Гласувах за освобождаването от отговорност във връзка с изпълнението на бюджета на Съвместното предприятие SESAR за финансовата 2009 година. Въпреки това изразявам загриженост, че до декември 2009 г. все още не беше въведена интегрирана система за управление, която да позволява разпределяне на разходите към конкретни работни пакети и определяне на източниците на финансиране на оперативните разходи.
<SPEAKER ID="319" NAME="Raül Romeva i Rueda" LANGUAGE="EN">
С настоящото изпълнителният директор на Съвместното предприятие SESAR се освобождава от отговорност във връзка с изпълнението на бюджета на Съвместното предприятие за финансовата 2009 година.
<SPEAKER ID="320" NAME="Licia Ronzulli" LANGUAGE="IT">
С приетата днес резолюция Парламентът освобождава изпълнителния директор на Съвместното предприятие SESAR от отговорност във връзка с изпълнението на бюджета на предприятието за финансовата 2009 година. Парламентът приветства факта, че Сметната палата счита годишните отчети на Съвместното предприятие за 2009 година за надеждни, а свързаните с тях операции за законосъобразни и редовни във всички съществени аспекти.
<SPEAKER ID="322" NAME="Sebastian Valentin Bodu" LANGUAGE="RO">
Отговорността за публичните изявления, направени от членовете на Парламента, принадлежи и преди всичко на хората, които ги правят. Намесата от Европейския парламент по отношение на анализа на контекста, на повода или на това, дали лицето, което е направило публичното изявление, е имало право да направи това или не, се осъществява само в изключителни случаи. Въпреки това такова действие е задължително, когато лицето, което е направило изявлението, бива държано отговорно за съдържанието на изразената идея. Такъв изключителен случай, при който Европейският парламент беше задължен да направи разследване, е този с участието на члена на ЕП, Luigi de Magistris, призован пред съда в собствената си страна във връзка с едно интервю пред италиански вестник като член на политическа партия, представена в европейските структури. Ако погледнем отвъд направеното изявление и неговите последици по отношение на местната политика, правото на един член на Европейския парламент да се изразява трябва да бъде признато като свобода и следователно да бъде защитено.
<P>
Също както Luigi de Magistris, и всеки друг член на ЕП се ползва с имунитет от всякакво разследване или задържане като резултат от изразени мнения или подадени гласове. В този смисъл опитите да се пречи на членовете на Парламента да изразяват своите становища по въпроси от обществен интерес не могат да бъдат одобрени в едно демократично общество.
<SPEAKER ID="322" NAME="José Manuel Fernandes" AFFILIATION="PPE">
в писмена форма. - (PT) Този доклад е относно искането за защита на имунитета и привилегиите на нашия колега, г-н De Magistris, направено съгласно условията на членове 8 и 9 от Протокола за привилегиите и имунитетите на Европейския съюз и член 68 от Конституцията на Италианската република, изменена с Конституционен закон № 3 от 29 октомври 1993 г., защото е бил призован пред съда в Беневенто от член на този Парламент, г-н Mastella, след интервю за италиански вестник. Като се има предвид установената практика на Парламента, факта, че съдебното производство е от гражданско- или административноправен характер, и предвид становището на комисията по правни въпроси, аз гласувам в подкрепа на снемането на парламентарния имунитет на нашия колега, г-н De Magistris.
<SPEAKER ID="322" NAME="Juozas Imbrasas" AFFILIATION="EFD">
в писмена форма. - (LT) Одобрих този доклад, защото комисията по правни въпроси счита, че като е давал въпросното интервю, Luigi de Magistris е изпълнявал задълженията си като член на Европейския парламент и е провеждал политически дейности, като е изразявал своето мнение по въпроси от обществен интерес пред своите избиратели. Опитите чрез завеждане на съдебни производства да не бъде позволено на членовете на Европейския парламент да изразяват своето мнение по въпроси от законен обществен интерес и да критикуват своите политически опоненти са неприемливи в едно демократично общество и са в нарушение на член 8 от Протокола за привилегиите и имунитетите на Европейския съюз, който има за цел да защити свободата на изразяване на членовете на ЕП при изпълнение на техните задължения в интерес на Парламента като институция на Европейския съюз. Въз основа на съображенията по-горе и в съответствие с член 6, параграф 3 от Правилника за дейността, след разглеждане на причините за и против защитаването на имунитета на члена на Парламента, комисията по правни въпроси препоръчва Европейският парламент да защити парламентарния имунитет на г -н Luigi de Magistris.
<SPEAKER ID="323" NAME="David Martin" LANGUAGE="EN">
Гласувах в подкрепа на този доклад, защото водещата комисия счита, че като е давал въпросното интервю, Luigi de Magistris е изпълнявал задълженията си като член на Европейския парламент и е провеждал политически дейности, като е изразявал своето мнение по въпроси от обществен интерес пред своите избиратели. Опитите чрез завеждане на съдебни производства да не бъде позволено на членовете на Европейския парламент да изразяват своето мнение по въпроси от законен обществен интерес и да критикуват своите политически опоненти са неприемливи в едно демократично общество и са в нарушение на член 8 от Протокола за привилегиите и имунитетите на Европейския съюз, който има за цел да защити свободата на изразяване на членовете на ЕП при изпълнение на техните задължения в интерес на Парламента като институция на Европейския съюз.
<SPEAKER ID="323" NAME="Alexander Mirsky" LANGUAGE="EN">
Г-н De Magistris беше призован пред съда по обвинение за клевета. Във връзка с това той поиска от Европейския парламент защита на парламентарния си имунитет и привилегии. Във връзка с доклада комисията по правни въпроси препоръчва Европейският парламент да защити имунитета на г-н De Magistris. Аз гласувах "за".
<SPEAKER ID="323" NAME="Maria do Céu Patrão Neves" LANGUAGE="PT">
Парламентът е получил искане да снеме парламентарния имунитет на нашия колега, г-н De Magistris, който е призован пред съда в Беневенто от г-н Mastella, член на Европейския парламент, във връзка с интервю, дадено от него за италиански вестник, публикувано на 31 октомври 2009 г.
<P>
Комисията по правни въпроси направи изявление по въпроса, като прие доклад, в който беше решено да не се снема парламентарният имунитет. В действителност се смяташе, че г-н De Magistris е извършвал служебните си задължения като член на Европейския парламент, когато е направил своите коментари. Според доклада той е изпълнявал задълженията си като член на Европейския парламент и е провеждал политически дейности, като е изразявал своето мнение по въпроси от обществен интерес пред своите избиратели.
<P>
Гласувах "за", защото съм застъпник на свободата на изразяване на членовете на ЕП при изпълнението на техните задължения и с цел да защитя интересите на Европейския парламент като институция. Въпреки това трябва да добавя, че според мен лицата с политически отговорности като цяло, включително и членовете на ЕП, винаги трябва да казват истината и да използват език, който показва уважение към техните събеседници, което не винаги се случва.
<SPEAKER ID="324" NAME="Raül Romeva i Rueda" LANGUAGE="EN">
С това изказване защитавам имунитета на г-н De Magistris, понеже, като дава въпросното интервю, г-н De Magistris е изпълнявал задълженията си като член на Европейския парламент и е провеждал политически дейности, като е изразявал своето мнение по въпроси от обществен интерес пред своите избиратели.
<SPEAKER ID="321" NAME="Слави Бинев" AFFILIATION="NI">
в писмена форма. - Уважаеми колеги, аз защитавам привилегиите и имунитета на Бруно Голниш и смятам, че преследването, на което е подложен, има чисто политически характер. Неговият имунитет трябва да бъде запазен, за да може да продължава да изпълнява функциите си на член на Европейския парламент с пълна сила. При подобни случаи в пленарна зала се гласува за запазване на имунитета на депутат (разбира се, когато той принадлежи към голяма политическа сила), което ме кара да смятам, че в Европейския парламент понякога се налагат двойни стандарти и това отнема доверието към цялата институция.
<SPEAKER ID="326" NAME="Anne Delvaux" LANGUAGE="FR">
Вие знаете колко ангажирана съм към демократичните ценности... Bruno Gollnisch, член на Европейския парламент и интелектуален гуру на Националния фронт, отправи искане за защита на своя парламентарен имунитет във връзка с мерките, прилагани от френските органи като част от наказателно разследване с участието на г-н Gollnisch, в ролята му на председател на групата на Националния фронт в Регионалния съвет на Рона-Алпи, и в което Международната лига за борба с расизма и антисемитизма е завела иск за обезщетение през януари 2009 г. за подбуждане към расова омраза.
<P>
Съгласно член 8 от главата относно правото и процедурата относно имунитета на членовете на Европейския парламент те не могат да бъдат подлагани под каквато и да било форма на претърсване, задържане или съдебно производство във връзка с изразените от тях мнения или подадените от тях гласове при изпълнението на задълженията си. Член 26, параграф 2 от Конституцията на Френската република гласи същото.
<P>
Във времена, когато Националният фронт заема първите места във френските допитвания и когато може да бъде поставено под въпрос нарастващото популяризиране на тази партия (както в медиен, така и в политически план), аз съм доволна, че Европейският парламент няма да защити парламентарния имунитет на г-н Gollnisch и призовах той да бъде свален, така че съдилищата да си свършат работата.
<SPEAKER ID="326" NAME="José Manuel Fernandes" LANGUAGE="PT">
Този доклад е по искане за защита на привилегиите и имунитета на нашия колега, г-н Gollnisch. Искането е направено, когато френската полиция се е опитала да го арестува, за да се яви пред френските съдебни органи във връзка със случай, който се отнася до изразяване на политически възгледи. Случаят се отнася за обвинение в подбуждане към расова омраза, повдигнато от Международната лига за борба с расизма и антисемитизма (МЛБРА) след публикуването на съобщение в печата на сайта на групата на Националния фронт в Регионалния съвет на Рона-Алпи, на която г-н Gollnisch беше председател. Предвид установената практика в Парламента и становището на комисията по правни въпроси, аз съм съгласен с позицията на докладчика и гласувам в подкрепа на снемането на парламентарния имунитет на нашия колега, г-н Gollnisch.
<SPEAKER ID="326" NAME="Juozas Imbrasas" AFFILIATION="EFD">
в писмена форма. - (LT) Одобрих този доклад, защото искането за защита на имунитета на Bruno Gollnisch не съдържа позоваване на член 8 от Протокола за привилегиите и имунитетите на Европейския съюз и поради това този член не се прилага. Парламентът прилага последователните си принципи за вземане на решение дали да снеме имунитета на някой от своите членове. Водещата комисия не е открила доказателства за достатъчно сериозно и точно подозрение, че делото е било заведено с намерението да се причини политическа вреда на члена на ЕП.
<P>
На второ място, случаят не попада в обхвата на политическите дейности на Bruno Gollnisch като член на Европейския парламент. Той се отнася за дейности с изцяло регионален и местен характер в качеството на Bruno Gollnisch на регионален съветник на региона Рона-Алпи, като това е мандат, който се различава от този на член на Европейския парламент. На трето място, Bruno Gollnisch е дал обяснение за публикуването на наказуемото съобщение в печата от страна на своята политическа група в Регионалния съвет на Рона-Алпи, като е заявил, че то е било написано от групата на Националния фронт в този регион, включително неговия директор по комуникации. Прилагането на парламентарния имунитет спрямо подобно положение се счита за нередно разширяване на обхвата на тези правила, които целят избягване на всякаква намеса във функционирането и независимостта на Парламента. На последно място, не Парламентът, а компетентните съдебни органи трябва да решат, като спазват всички демократични гаранции, в каква степен е било нарушено френското право относно подбуждане към расова омраза и какви могат да бъдат правните последици. С оглед на всички аргументи комисията по правни въпроси препоръчва Европейският парламент да снеме парламентарния имунитет на Bruno Gollnisch.
<SPEAKER ID="327" NAME="David Martin" LANGUAGE="EN">
След като разгледах причините "за" и "против" защитата на парламентарния имунитет на члена на ЕП, аз се съгласих с препоръката на комисията по правни въпроси, че Парламентът не следва да защити имунитета на Bruno Gollnisch.
<SPEAKER ID="328" NAME="Jean-Luc Mélenchon" LANGUAGE="FR">
Заклеймяването и подбуждането към омраза въз основа на религиозна принадлежност се считат за престъпления във Франция и тази ситуация е еквивалентна на тежко или заварено престъпление. Г-н Gollnisch публично се обяви в подкрепа на скандално съобщение в печата. Това съобщение в печата приравнява мюсюлманите към бандитите. Говори за "инвазията и унищожаването на нашите културни ценности от исляма". Г-н Gollnisch ще бъде в състояние да представи защитата си. Снемането на имунитета му позволява това да се случи. Затова гласувам против неговото искане за защита на парламентарния му имунитет.
<SPEAKER ID="323" NAME="Maria do Céu Patrão Neves" LANGUAGE="PT">
Г-н Gollnisch отправи искане за защита на своя парламентарен имунитет във връзка с мерки, за които той твърди, че ограничават неговата свобода, и които се прилагат от френските органи като част от производство и иск за обезщетение (plainte avec constitution de partie civile), подаден от Международната лига срещу расизма и антисемитизма на 26 януари 2009 г. срещу неизвестен извършител за подбуждане към расова омраза. Беше заключено, че този случай не попада в обхвата на политическата дейност на г-н Gollnisch като член на Европейския парламент, а вместо това се отнася за дейности с изцяло регионален и местен характер в качеството на г-н Gollnisch на регионален съветник на региона Рона-Алпи, като това е мандат, на който той е бил избран чрез всеобщи преки избори и който се различава от този на член на Европейския парламент. Няма доказателства за fumus persecutionis: с други думи, че има намерение да се причини политическа вреда на члена на Парламента. Гласувах за този доклад, който решава да не защитава привилегиите и имунитета на г-н Gollnisch, а оставя компетентните съдебни органи да решат, като спазват всички демократични гаранции, в каква степен е било нарушено френското право относно подбуждане към расова омраза и какви могат да бъдат правните последици.
<SPEAKER ID="329" NAME="Raül Romeva i Rueda" LANGUAGE="EN">
Този случай не попада в обхвата на политическата дейност на г-н Gollnisch като член на Парламента, а по-скоро се касае за дейност с изцяло регионален и местен характер при изпълнение на функциите на регионален съветник в Рона-Алпи. Ето защо решихме да не защитим имунитета му.
<SPEAKER ID="330" NAME="Слави Бинев" AFFILIATION="NI">
в писмена форма. - Уважаеми колеги, аз защитавам привилегиите и имунитета на Bruno Gollnisch и смятам, че преследването, на което е подложен, има чисто политически характер. Неговият имунитет трябва да бъде запазен, за да може да продължава да изпълнява функциите си на член на Европейския парламент с пълна сила. Затова гласувах против снемането на имунитета му.
<SPEAKER ID="331" NAME="Andrew Henry William Brons" LANGUAGE="EN">
Гласувах против премахването на парламентарния имунитет на Bruno Gollnisch, защото 1. Вярвам в свободата на словото и думите, за които има оплакване, не са подбуждане към насилие и не са злонамерени и обидни. Коментарите са били за нетолерантността на ислямските режими по отношение на хората, които са считани за еретици. 2. Не беше позволено разискване, преди да бъдат проведени тези така важни гласувания (занимаващи се с основните права на член на Парламента). 3. Предложението за снемане на имунитета на Bruno Gollnisch (и евентуалното решение да бъде снет) е несъвместимо с предложението да се даде възможност на немския член на Парламента, Elmar Brok, да запази имунитета си срещу наказателно преследване за (предполагаемо) престъпление за укриване на данъци. Ясно е, че наказателното преследване е свързано с неприятности, от частна организация, което цели да лиши г-н Gollnisch от изборната му позиция и доброто му име.
<SPEAKER ID="332" NAME="Philip Claeys" AFFILIATION="NI">
в писмена форма. - (NL) Самият факт, че на наш колега, който рискува да загуби своя парламентарен имунитет, не беше даден шанс да се защити в пленарната зала, е достатъчна причина да се гласува против този доклад, който пледира за премахване на този имунитет. Също така е скандално и не е естествено членовете на Парламента да губят имунитета си и да се изправят пред съда заради изразяването на своите становища. Ако Европейският парламент иска да бъде взиман на сериозно от избирателите в бъдеще, тогава трябва недвусмислено и без никакви компромиси да защити правото на своите членове и на всички граждани на Европа на свобода на изразяване.
<SPEAKER ID="332" NAME="José Manuel Fernandes" LANGUAGE="PT">
Този доклад е относно искането за снемане на привилегиите и имунитета на нашия колега, г-н Gollnisch, отправено от главния прокурор в Апелативния съд на Лион към Европейския парламент във връзка с наказателно разследване, извършвано в резултат на производство и иск за обезщетение, подаден от Международната лига за борба с расизма и антисемитизма (МЛБРА) на 26 януари 2009 г., относно публикуването на съобщение в печата на сайта на групата на Националния фронт в Регионалния съвет на Рона-Алпи, чийто председател е бил г-н Gollnisch. Предвид установената практика в този Парламент, при положение че в този случай се злоупотребява с молбата за парламентарен имунитет и с оглед на становището на комисията по правни въпроси, аз съм съгласен с позицията на докладчика и гласувам в подкрепа на снемането на парламентарния имунитет на нашия колега, г-н Gollnisch.
<SPEAKER ID="333" NAME="Nick Griffin" LANGUAGE="EN">
Гласувах против снемането на парламентарния имунитет на Bruno Gollnisch, защото: 1. Свободата на словото е основна ценност на нашето общество и крайъгълен камък на нашата демокрация. Тя не трябва да бъде ограничавана от политическите опоненти. Коментарите, приписвани на г-н Gollnisch, не са били подбуждания към насилие и не са били злонамерени и обидни. Коментарите са били относно нетърпимостта на ислямските режими към неверниците. 2. Не беше позволено разискване преди гласуванията по този въпрос, който касае основните права на член на Парламента. 3. Предложението за снемане на имунитета на Bruno Gollnisch (и политически мотивираното решение той да бъде снет) е несъвместимо с предложението да се позволи на немския член на Парламента, Elmar Brok, да запази имунитета си срещу наказателно преследване за (предполагаемо) престъпление за укриване на данъци.
<P>
Ясно е, че наказателното преследване е свързано с неприятности, от частна организация, което цели да лиши г-н Gollnisch от изборната му позиция и доброто му име. Еднакво ясно, че във все по-нетолерантната атмосфера на политическа коректност, която прониква в Парламента, някои членове на Парламента са по-равни от други.
<SPEAKER ID="326" NAME="Juozas Imbrasas" LANGUAGE="LT">
Одобрих този документ, защото на първо място, водещата комисия не е открила доказателства за достатъчно сериозно и точно подозрение, че делото е било заведено с намерението да се причини политическа вреда на члена на Парламента.
<P>
На второ място, случаят не попада в обхвата на политическата дейност на Bruno Gollnisch като член на Европейския парламент. Той се отнася до дейности с изцяло регионален и местен характер в качеството на Bruno Gollnisch на регионален съветник на региона Рона-Алпи, мандат, който е различен от този на член на Европейския парламент.
<P>
На трето място, Bruno Gollnisch е дал обяснение за публикуването на наказуемото съобщение в печата от страна на своята политическа група в Регионалния съвет на Рона-Алпи. Прилагането на парламентарния имунитет спрямо подобно положение се счита за нередно разширяване на обхвата на тези правила, които целят избягване на всякаква намеса във функционирането и независимостта на Парламента.
<P>
На последно място, не Парламентът, а компетентните съдебни органи трябва да решат, като спазват всички демократични гаранции, в каква степен е било нарушено френското право относно подбуждане към расова омраза и какви могат да бъдат правните последици. Отбелязва се, че с вземане на решение за снемане на имунитета на член на ЕП Европейският парламент позволява на компетентния национален орган да търси отговорност на лицето (при положение че няма намеса във функционирането и независимостта на институцията) и по никакъв начин това решение не потвърждава вината на члена на ЕП, нито изразява становище дали определени действия или възгледи оправдават евентуално разследване. С оглед на всички аргументи комисията по правни въпроси препоръчва Европейският парламент да снеме парламентарния имунитет на Bruno Gollnisch.
<SPEAKER ID="326" NAME="Jean-Marie Le Pen" LANGUAGE="FR">
Моят дълъг опит като парламентарист както във френския парламент, така и в Европейския парламент (27 години) ми позволява да кажа, че отношението на ЕП към снемането на парламентарния имунитет на г-н Gollnisch е особено отблъскващо. На члена на Парламента не беше позволено да вземе думата, за да се защити пред своите колеги, които между другото не са си направили труда да прочетат фактите по случая. Ако бяха направили това, щяха да научат, че г-н Gollnisch е бил само непряко замесен в този случай и че той е свързан със свободата на изразяване на политически възгледи. Да се дават уроци по демокрация и зачитане на правата на човека е едно; да бъдат спазвани в собствената ти институция е съвсем друго.
<SPEAKER ID="326" NAME="Marine Le Pen" LANGUAGE="FR">
Използването на съдебни производства, за да не бъде позволено на членовете на Европейския парламент да изразяват своето мнение по въпроси от законен обществен интерес и да критикуват своите политически опоненти, е неприемливо в едно демократично общество и е в нарушение на член 8 от Протокола за привилегиите и имунитетите на Европейския съюз, който има за цел да защити свободата на изразяване на членовете на ЕП. Аз изцяло подкрепям тази концепция. Въпреки това според г-н Rapkay това се отнася само за г-н De Magistris, срещу когото е възбудено наказателно преследване за клевета, но не за Bruno Gollnisch, срещу когото е възбудено наказателно преследване за изразяване на политически възгледи. Това е случай на двойни стандарти. Как така представлява по-голям обществен интерес и е по-демократично да знаем какво мисли г-н De Magistris за свой колега, отколкото да знаем какво мисли Националният фронт за размириците в Romans или за опасностите на масовата имиграция? Именно защото противниците на Bruno Gollnisch не харесаха въпросното съобщение в печата, въпреки че то е от голям обществен интерес, той губи своя имунитет. Свободата на изразяване за избраните представители на този Парламент не трябва да бъде врата в полето и не трябва да зависи от това, дали лицето на даден човек се вписва, или не. Би било недостойно от ваша страна да приемете този доклад.
<SPEAKER ID="334" NAME="David Martin" LANGUAGE="EN">
Подкрепям снемането на имунитета на Bruno Gollnisch, така че да може да бъде изправен пред съда по обвинение в подбуждане към расова омраза.
<SPEAKER ID="335" NAME="Jean-Luc Mélenchon" LANGUAGE="FR">
Заклеймяването и подбуждането към омраза въз основа на религиозна принадлежност се считат за престъпления във Франция и тази ситуация е еквивалентна на тежко или заварено престъпление. Г-н Gollnisch публично се обяви в подкрепа на скандално съобщение в печата. Това съобщение в печата приравнява мюсюлманите към бандитите. Говори за "инвазията и унищожаването на нашите културни ценности от исляма". Г-н Gollnisch ще бъде в състояние да представи защитата си. Снемането на имунитета му позволява това да се случи. Затова гласувам против неговото искане за защита на парламентарния му имунитет.
<SPEAKER ID="335" NAME="Andreas Mölzer" LANGUAGE="DE">
Гласувах против снемането на имунитета на Bruno Gollnisch, тъй като изложението на мотивите, дадено от комисията по правни въпроси, което препоръчваше на пленарната зала снемането, е напълно произволно. Ако г-н Gollnisch е обвинен заради съобщение в печата, написано от политическия кабинет на Националния фронт, тогава, разбира се, тази дейност трябва да се разглежда като попадаща в обхвата на мандата му в ЕС. Аргументът, че това се е случило като част от работата му като регионален съветник, не е решаващ, защото мандатът в ЕС не може да бъде разглеждан като занимание на непълно работно време или нещо подобно. Ако г-н Gollnisch беше направил същото изявление в месечна сесия на Европейския парламент или в някоя от своите комисии, щеше ли да се привежда същият аргумент? Освен това съдържанието на съобщението в печата, което служи като основа за екстрадиция, е 100 % обхванато от свободата на изразяване. Ако политически непопулярни изявления сега формират основата за екстрадиции, тогава това показва още веднъж какво мисли Европейският парламент за истинската демокрация.
<SPEAKER ID="335" NAME="Maria do Céu Patrão Neves" LANGUAGE="PT">
Този доклад е относно снемането на парламентарния имунитет на нашия колега, г-н Gollnisch, по искане на френски прокурор, за да може да се започне разследване по жалба за подбуждане към расова омраза и при необходимост да се образува съдебно производство срещу Bruno Gollnisch във Френския първоинстанционен съд, апелативния съд и касационния съд. Снемането на имунитета на Bruno Gollnisch е свързано с твърдения за извършване на престъплението подбуждане към расова омраза в резултат на съобщение в печата, публикувано на 3 октомври 2008 г. от групата на "Националния фронт" в региона Рона-Алпи, чийто председател е г-н Gollnisch, така че тези дейности са с изцяло регионален и местен характер в качеството на Bruno Gollnisch на регионален съветник на региона Рона-Алпи, като това е мандат, на който той е бил избран чрез всеобщи преки избори и който се различава от този на член на Европейския парламент. Няма доказателства в извършеното разследване за fumus persecutionis: с други думи, намерение да се причини политическа вреда на члена на Парламента. Гласувах за този доклад, който решава да не защитава привилегиите и имунитета на г-н Gollnisch, като оставя на компетентните съдебни органи да решат, като спазват всички демократични гаранции, в каква степен е било нарушено френското право относно подбуждане към расова омраза и какви могат да бъдат правните последици.
<SPEAKER ID="336" NAME="Raül Romeva i Rueda" LANGUAGE="EN">
Случаят е идентичен с предишния (вж., но тук искането за снемане на имунитета е било изпратено от френските органи.
<SPEAKER ID="337" NAME="Luís Paulo Alves" LANGUAGE="PT">
Речният басейн на Преспанските езера (парк "Преспа") се поделя между Гърция, Бившата югославска република Македония и Албания. Първата от страните е държава-членка на Европейския съюз, втората е страна кандидатка за членство в ЕС, а третата е потенциална страна кандидатка за членство в ЕС. Албания и Бившата югославска република Македония са сключили с ЕС споразумения за стабилизиране и асоцииране, а развитието на устойчива икономика и екологосъобразна инфраструктура, които по своята същност водят до създаване на работни места на местно равнище, създават значителни възможности за заетост, като допринасят за стратегията "Европа 2020". Освен това ефективността на ресурсите, устойчивото икономическо развитие и опазването на природата могат и следва да вървят ръка за ръка и трябва също така да засилят сътрудничеството със съседните страни с цел интегрирането им в Европа. Поради всички от горепосочените причини гласувам в подкрепа на проектоспоразумението.
<SPEAKER ID="338" NAME="Mara Bizzotto" LANGUAGE="IT">
Подкрепям одобрението за участието на Европейския съюз в Споразумението за защита и устойчиво развитие на района на парк "Преспа", в което страни са Гърция, Бившата югославска република Македония и Албания. Застъпвам това гледище, защото паркът представлява природна област, в която биологичното разнообразие и геоморфологичната, екологичната и културната значимост са от международна величина. Подкрепям също целите и принципите, изложени в споразумението, които се основават на устойчивото използване на природните ресурси, насочено към опазването на екосистемите и биоразнообразието, както и предотвратяването, контрола и намаляването на замърсяването на водите в Преспанските езера.
<SPEAKER ID="338" NAME="Maria Da Graça Carvalho" AFFILIATION="PPE">
в писмена форма. - (PT) Приветствам усилията на държавите-членки да работят заедно с държави извън ЕС за по-устойчивото използване на природните ресурси. Гласувам в подкрепа на сключването на Споразумението за защита и устойчиво развитие на района на парка "Преспа", тъй като считам, че то е важно за развитието на трите държави, между които се поделя паркът: Гърция, Бившата югославска република Македония и Албания. Считам също, че паркът е важен за околната среда, опазването на природата, както и за цяла поредица от положителни косвени ефекти, които биха могли да възникнат от този тип сътрудничество, не на последно място укрепването на добрите отношения в региона на Балканите.
<SPEAKER ID="338" NAME="Diogo Feio" LANGUAGE="PT">
Приветствам сключването на Споразумението за стабилизиране и асоцииране между Европейския съюз, Албания и Бившата югославска република Македония, което цели да се установи сътрудничество между всички, които поделят басейна на Преспанските езера, с цел осигуряване на интегрирана защита на екосистемата и устойчиво развитие на района на парка. Споразумението показва успешното прилагане на Рамковата директива на ЕС за водите, допринасящо за опазването на околната среда, за подобряването на жизненото равнище на жителите на района, както и за сътрудничеството между трите държави: Гърция, Албания и Бившата югославска република Македония. Това ще укрепи духа на добросъседство между страните в този особено чувствителен регион на Балканите.
<SPEAKER ID="338" NAME="José Manuel Fernandes" AFFILIATION="PPE">
в писмена форма. - (PT) Настоящата препоръка е относно проекторешението на Съвета за сключване, от името на Европейския съюз, на Споразумение за защита и устойчиво развитие на района на парк "Преспа", класифициран като такъв от 1977 г. насам и обявен за трансгранична защитена зона с Декларация от 2 февруари 2000 г., издадена от трите държави, които поделят областта на Преспанските езера: Гърция, Албания и Република Македония. Европейският съюз осъзнава неотложната необходимост от защита и опазване на природните ресурси, поради което - започвайки от 70-те години на XX век - прие законодателен пакет, чийто окончателен израз е Рамковата директива за водите от 2000 г. Целта на въпросното споразумение е сътрудничеството между ЕС и гореспоменатите страни, за да бъде насърчено устойчивото развитие на региона и да се опази неговата екосистема, по-специално чрез планове за интегрирано управление на речния басейн на Преспанските езера. Във време, когато бедствията в резултат от изменението на климата се увеличават, поздравявам Съвета за този проект, като бих искал той да бъде завършен възможно най-скоро.
<SPEAKER ID="339" NAME="João Ferreira" AFFILIATION="GUE/NGL">
в писмена форма. - (PT) Речният басейн на Преспанските езера (парк "Преспа") се поделя между Гърция, Бившата югославска република Македония и Албания. От изключителна важност е да се утвърди като местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и като хранилище на значимо археологическо и традиционно наследство.
<P>
Целта на споразумението е сътрудничеството с цел осигуряване на интегрирана защита на екосистемата и устойчиво развитие на района на парк "Преспа", включително разработването на планове за интегрирано управление на речните басейни. За тази цел страните, участващи в споразумението, се задължават да приемат необходимите мерки, самостоятелно или в сътрудничество, съгласно принципите на суверенно равенство, териториална цялост, взаимна полза и добросъвестност, с оглед управление на водите на Преспа, предотвратяване, контрол и намаляване на замърсяването, защита и съхраняване на биологичното разнообразие, опазване на почвите, разумно използване на природните ресурси и устойчиво развитие.
<P>
Ето защо гласуваме в подкрепа на доклада.
<SPEAKER ID="340" NAME="Ilda Figueiredo" AFFILIATION="GUE/NGL">
в писмена форма. - (PT) Паркът "Преспа", или речният басейн на Преспанските езера, който се поделя между Гърция, Бившата югославска република Македония и Албания, представлява жизненоважно местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и място с важно културно и традиционно наследство.
<P>
Цел на споразумението е сътрудничеството с цел осигуряване на интегрирана защита на екосистемата и устойчиво развитие на района на парк "Преспа", включително разработването на планове за интегрирано управление на речните басейни.
<P>
За тази цел страните, участващи в споразумението, се задължават да приемат необходимите мерки, самостоятелно или в сътрудничество, съгласно принципите на суверенно равенство, териториална цялост, взаимна полза и добросъвестност, с оглед управление на водите на Преспа, предотвратяване, контрол и намаляване на замърсяването, защита и съхраняване на биологичното разнообразие, опазване на почвите, разумно използване на природните ресурси и устойчиво развитие.
<P>
Ето защо гласуваме в подкрепа на доклада.
<SPEAKER ID="341" NAME="Monika Flašíková Beňová" AFFILIATION="S&amp;D">
в писмена форма. - (EN) В присъствието и с участието на Европейския съюз, през февруари 2010 г. Гърция, Бившата югославска република Македония и Албания подписаха Споразумение за защита и устойчиво развитие на района на парка "Преспа". Цел на споразумението е осигуряване на защитата на района на парк "Преспа", както и интегрирана защита на екосистемата. Езерата и техните околности са важни не само от екологична гледна точка, но са и уникална природна област с биологично разнообразие, геоморфологична, екологична и културна значимост. Тя представлява жизненоважно местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и като хранилище на значимо археологическо и традиционно наследство. Следователно желателно беше получаването на одобрение от Парламента с цел да се приеме споразумението.
<SPEAKER ID="341" NAME="Lorenzo Fontana" LANGUAGE="IT">
Районът на речния басейн на Преспанските езера на границите между Гърция, Бившата югославска република Македония и Албания е важна природна област. Споразумението, което предстои да бъде подписано от Европейския съюз, ще допринесе за постигане на някои от важните цели за защитата на тази област, опазването на екосистемата и въвеждането на устойчиво използване на възобновяема енергия. Поради тази причина ще гласувам в подкрепа на препоръката.
<SPEAKER ID="341" NAME="Juozas Imbrasas" AFFILIATION="EFD">
в писмена форма. - (LT) Подкрепих доклада, тъй като цел на споразумението е сътрудничеството с цел осигуряване на интегрирана защита на екосистемата и устойчиво развитие на района на парк "Преспа", включително разработването на планове за интегрирано управление на речните басейни съгласно международните стандарти и стандартите на Европейския съюз. Речният басейн на Преспанските езера (парк "Преспа") се поделя между Гърция, Бившата югославска република Македония и Албания. Първата от страните е държава-членка на Европейския съюз, втората е страна кандидатка за членство в ЕС, а третата е потенциална страна кандидатка за членство в ЕС. Албания и Бившата югославска република Македония също така са сключили с ЕС и споразумения за стабилизиране и асоцииране. Паркът "Преспа" представлява природна област, в която биологичното разнообразие и геоморфологичната, екологичната и културната значимост са от международна величина. Той представлява жизненоважно местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и като хранилище на значимо археологическо и традиционно наследство.
<P>
По тези причини на 2 февруари 2010 г. трите страни подписаха Споразумение за защита и устойчиво развитие на района на парка "Преспа", с участието и на ЕС, което Европейският парламент е приканен да одобри. С оглед изпълнението на тази цел страните се ангажират да предприемат необходимите мерки и прилагат най-добрите налични техники, самостоятелно и в сътрудничество на базата на суверенно равенство, териториална цялост, взаимна полза и добросъвестност.
<SPEAKER ID="342" NAME="David Martin" AFFILIATION="S&amp;D">
в писмена форма. - (EN) Приветствам Споразумението за защита и устойчиво развитие на района на парка "Преспа". Паркът "Преспа" представлява природна област, в която биологичното разнообразие и геоморфологичната, екологичната и културната значимост са от международна величина. Той представлява жизненоважно местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и като хранилище на значимо археологическо и традиционно наследство.
<SPEAKER ID="342" NAME="Willy Meyer" LANGUAGE="ES">
Докладът се отнася за речния басейн на Преспанските езера, чийто биологично разнообразие и геоморфологична, екологична и културна значимост го правят природна област от международна величина. Той представлява жизненоважно местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и като хранилище на значимо археологическо и традиционно наследство. По същество се сключва споразумение между Гърция, Албания и Бившата югославска република Македония, които поделят тази природна област, с цел сътрудничество в областта на управлението на водите на езерата за предотвратяване, контрол и намаляване на замърсяването в тях; за защита и съхраняване на биологичното разнообразие в района и предпазване на почвите от ерозия; за насърчаване на разумното използване на природните ресурси и устойчивото развитие; за предотвратяване на внасянето на чуждоземни животински и растителни видове; и за регулиране на човешката дейност, която оказва или може да окаже отрицателно въздействие в областта. Убеден съм в необходимостта от засилване на сътрудничеството между участващите страни винаги на основата на равенство, териториална цялост и взаимна полза с цел опазване на изключителната стойност на тази област. Затова гласувам в подкрепа на това споразумение.
<SPEAKER ID="342" NAME="Maria do Céu Patrão Neves" AFFILIATION="PPE">
в писмена форма. - (PT) В основата на този доклад е проекторешението на Съвета относно подписването на Споразумението за защита и устойчиво развитие на района на парка "Преспа", речния басейн на Преспанските езера. Европейският съюз има дългогодишно законодателство за защита на водите, а именно Рамкова директива за водите от 2000 г., която определя като цел защитата на всички води - реки, езера, подпочвени и крайбрежни води - и предвижда координиране на усилията през административните и политическите граници по отношение на общите речни басейни за постигане на тази цел. Речният басейн на Преспанските езера (парк "Преспа") се поделя между Гърция, Бившата югославска република Македония и Албания. Бившата югославска република Македония е страна кандидатка за членство в ЕС, а Албания е потенциална страна кандидатка за членство в ЕС. Ето защо имаше необходимост от международно споразумение за преследване на целите на Рамковата директива за водите, а именно опазване на биоразнообразието и екосистемните услуги в тази област. Гласувах в подкрепа на този доклад, който преди това е приет единодушно от комисията по околна среда, обществено здраве и безопасност на храните.
<SPEAKER ID="342" NAME="Paulo Rangel" AFFILIATION="PPE">
в писмена форма. - (PT) Речният басейн на Преспанските езера (парк "Преспа") се поделя между Гърция, Бившата югославска република Македония и Албания. Като източник на биологичното разнообразие от безспорен екологичен интерес, а следователно и като естествен регулатор на климата, неговото опазване заслужава усилията на Европейския съюз в съответствие с Рамковата директива за водите (2000/60/ЕО). Съгласно тази директива, за речни басейни, простиращи се извън границите на Съюза, участващите страни следва да полагат усилия за осигуряването на подходяща координация и поради тази причина на 2 февруари 2010 г. беше сключено Споразумението за защита и устойчиво развитие на района на парка "Преспа"; Комисията, представляваща ЕС, също взе участие. Въпреки това окончателното му приемане от Съвета изисква одобрението на Европейския парламент. Поради гореизложените причини гласувах "за" приемането на това споразумение.
<SPEAKER ID="343" NAME="Raül Romeva i Rueda" AFFILIATION="Verts/ALE">
в писмена форма. - (EN) Паркът "Преспа" представлява природна област, в която биологичното разнообразие и геоморфологичната, екологичната и културната значимост са от международна величина. Той представлява жизненоважно местообитание за съхраняването на многобройни редки и/или ендемични животински и растителни видове, като място за гнездене на птици, застрашени в световен мащаб, и като хранилище на значимо археологическо и традиционно наследство. По тези причини съответните три страни подписаха Споразумение за защита и устойчиво развитие на района на парка "Преспа" на 2 февруари 2010 г., с участието на ЕС. Цел на споразумението е сътрудничеството с цел осигуряване на интегрирана защита на екосистемата и устойчиво развитие на района на парк "Преспа", включително разработването на планове за интегрирано управление на речните басейни съгласно международните стандарти и стандартите на Европейския съюз. За одобряване на споразумението Съветът трябва, съгласно член 218, параграф 6, буква а) от Договора за функционирането на Европейския съюз, да получи одобрението на Европейския парламент.
<SPEAKER ID="344" NAME="Licia Ronzulli" LANGUAGE="IT">
Европейският съюз разполага с дългогодишно законодателство за опазване на неговите води, от което най-важната част е Рамковата директива за водите. Съгласно това законодателство, за речни басейни, простиращи се извън границите на Съюза, държавите-членки следва да полагат усилия за осигуряването на подходяща координация със съответните страни, които не са членки. В случаите, когато координацията приема формата на международно споразумение, обхващащо въпроси от областта на компетентност на Съюза, е необходимо Европейският съюз да участва като страна.
<P>
Паркът "Преспа" представлява природна област, в която биологичното разнообразие и геоморфологичната, екологичната и културната значимост са от международна величина. Приетият днес текст има за цел сътрудничество с цел осигуряване на интегрирана защита на екосистемата и устойчиво развитие на района на парк "Преспа", включително разработването на планове за интегрирано управление на речните басейни съгласно международните стандарти и стандартите на Европейския съюз. Споразумението ще допринесе за успешното прилагане на Рамковата директива за водите, за опазването на околната среда, за подобряване на жизненото равнище на жителите на района, както и за сътрудничеството между трите страни, като същевременно укрепи добросъседските връзки между страните в особено чувствителния регион на Балканите.
<SPEAKER ID="344" NAME="Daciana Octavia Sârbu" LANGUAGE="EN">
Миналата година Комисията и останалите институции на ЕС обсъждаха факта, че не са постигнати целите в областта на биоразнообразието. Това положение буди дълбоко съжаление и трябва да бъде променено бързо и ефективно с цел опазване на биологичното разнообразие и неоценимите екологични услуги, които то ни предоставя. Сътрудничеството с трети държави трябва да бъде насърчавано във възможно най-висока степен, тъй като това е и глобален проблем, така че настоящото споразумение следва да бъде горещо приветствано.
<SPEAKER ID="345" NAME="Luís Paulo Alves" AFFILIATION="S&amp;D">
в писмена форма. - (PT) Аз гласувам "за" препоръката на г-жа Fraga Estévez, приветстваща усилията на Европейската комисия за одобряване на резолюциите, основаващи се на Споразумението за мерките на пристанищната държава, от страна на регионалните организации за управление на рибарството (РОУР). По време на пленарното заседание на Комисията по рибата тон в Индийския океан (IOTC), проведено през март 2010 г. в Пусан, Южна Корея, беше приета резолюцията относно мерките на пристанищната държава, внесена от ЕС (резолюция 2010/11). Подобни предложения бяха внесени от ЕС в други РОУР, за да се укрепят и изравнят техните мерки за държавен пристанищен контрол, които са в сила в момента, с изискванията на Споразумението. За съжаление, в някои случаи те не можаха да бъдат приети поради противопоставянето на някои страни, като например някои латиноамерикански страни и малки тихоокеански островни страни.
<P>
Както се предлага от докладчика, аз също призовавам Европейската комисия да продължи да настоява за приемането на тези предложения, тъй като мерките, предвидени в Споразумението, ще бъдат наистина ефективни в борбата с незаконния, недеклариран и нерегулиран (ННН) риболов ако и когато се изпълняват в световен мащаб по един цялостен, единен и прозрачен начин, за да се избегнат "вратички", които могат лесно да бъдат експлоатирани от тези, които извършват ННН риболов.
<SPEAKER ID="346" NAME="Antonello Antinoro" LANGUAGE="IT">
Аз подкрепих препоръката, защото Европейският съюз трябва да излъчи категоричен сигнал против незаконния, нерегулиран и недеклариран риболов. Европейският съюз е важен фактор на международната сцена по въпросите, свързани с управлението на риболова. Като такъв той следва да дава подкрепата си за всичко, свързано с налагането на международните правила по отношение на нарушенията. Г-жа Fraga Estévez приветства усилията, положени от Европейската комисия за приемането на резолюциите, основани на Споразумението за мерките на пристанищната държава в рамките на Организацията на ООН по прехраната и земеделието. В комисията ние енергично подкрепихме идеята, настояването за тези предложения да продължи. Всъщност незаконният риболов включва декларирани кораби, които ловят маломерни екземпляри, както и риболов от кораби без разрешителни в защитени райони или твърде близо до бреговата линия.
<P>
За съжаление, от незаконен риболов са около 60 % от продуктите, които пристигат на нашите пазари, и това създава несигурност относно тяхното качество и ги прави трудни за проследяване. Ето защо сме на мнение, че Европа следва да дава пример на всички други страни, действащи в сектора, които в някакъв момент получават предимство на международните пазари, защото не им се налага да спазват ограниченията, наложени на нашите рибари.
<SPEAKER ID="347" NAME="Izaskun Bilbao Barandica" LANGUAGE="ES">
Аз гласувах "за" препоръката на г-жа Fraga относно проекторешението на Съвета за одобряване на Споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов. Аз гласувах в подкрепа на документа, защото съдържанието на инициативата ще бъде принос от възлово значение за сегашната борба в световен мащаб срещу незаконния риболов. Съдържанието й ще бъде ефикасно, ако тя бъде прилагана по цялостен, единен и прозрачен начин.
<SPEAKER ID="347" NAME="Mara Bizzotto" LANGUAGE="IT">
Недостигът на рибни запаси в световен мащаб и следователно не само в нашите собствени морета постепенно се превръща в неотложен проблем. Знаем, че животът в морето е от съществено значение не само за сериозна част от хранителния режим на човека, но също и за здравето на цялата екосистема. Затова е важно всички равнища на управлението - от регионите и централните правителства до Европейския съюз - да правят всичко по силите си за въвеждане на мерки за регулиране и законови инструменти, които да помогнат за защита на рибните запаси, което е единствената гаранция за дългосрочната устойчивост на риболовните дейности.
<P>
Аз гласувах в подкрепа на парламентарната препоръка до Съвета, за да може същият да пристъпи от името на ЕС към приемане на Споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов. Ако бъде приложено правилно от националните органи, това международно споразумение ще се яви важно средство за осигуряване на защитата на живота в морето в дългосрочен план и за устойчива експлоатация на рибните запаси.
<SPEAKER ID="347" NAME="Vilija Blinkevičiūt" LANGUAGE="LT">
Аз гласувах "за" доклада, защото с него Европейският парламент даде съгласие за одобряване на Споразумението на Организацията на ООН по прехраната и земеделието, което ще насърчи отговорната експлоатация на рибните ресурси и морските екосистеми. Споразумението предвижда конкретни инструменти за по-ефикасна борба с незаконния, недеклариран и нерегулиран (ННН) риболов в териториалните води на ЕС. Тези инструменти предвиждат минимални стандарти, които следва да подкрепят приемането на мерки от държавите с цел наблюдение, контрол и инспекции на риболовни съдове под чужд флаг, които желаят да използват техните пристанища. Инструментите от споразумението могат да се прилагат не само към риболовни съдове, но също към съдове, използвани за свързани с риболова дейности, например транспортни съдове, които могат да бъдат използвани за превоз на рибни продукти. Борбата с ННН риболова представлява съществен елемент от общата политика в областта на рибарството и ЕС следва да бъде в състояние да насърчава международното сътрудничество по въпроса, като участва активно и конструктивно в приемането на международен инструмент за мерки на пристанищната държава.
<SPEAKER ID="348" NAME="Sebastian Valentin Bodu" LANGUAGE="RO">
Незаконният, недеклариран и нерегулиран риболов се разглежда като една от основните заплахи за ресурсите на пазара на риба, където Европейският съюз има важна позиция в световен мащаб. В този случай разработването на обща политика в областта на рибарството на равнище ЕС, имаща за цел защита на устойчивата експлоатация на живите водни ресурси, е абсолютно естествена грижа. Споразумението, което се предлага за приемане от Съвета, е съставено именно за да бъдат спазени тези международни изисквания за предотвратяване, възпиране и премахване на незаконния, недеклариран и нерегулиран (ННН) риболов чрез прилагане на ефикасни мерки от държавата, в която се намира пристанището. След като Споразумението бъде прието, тези мерки следва да бъдат превърнати от доброволен модел в пакет от задължителни минимални стандарти за пристанищните държави с цел наблюдение, контрол и проверка на риболовните кораби, плаващи под чуждестранен флаг, които използват пристанищата им.
<P>
Фактът, че наборът от мерки, прилагането на които влиза в компетентностите на пристанищните държави, се въвежда все пак с международен инструмент, е допълнително предимство. Надзорът в световен мащаб върху практиката на ННН риболов може да доведе до по-добро наблюдение на риболовните дейности като цяло. Той е по-икономичен от гледна точка на организацията и прилагането.
<SPEAKER ID="348" NAME="Vito Bonsignore" LANGUAGE="IT">
Аз гласувах в подкрепа на текста, представен от г-жа Fraga Estévez, на която бих искал да изкажа благодарността си за извършената работа. И наистина смятам, че Европейският съюз следва да използва всички лостове, с които разполага, за недопускане и борба с незаконната търговия, като в същото време запазва пазара на риба, който винаги е бил здрава опора на общата политика в областта на рибарството.
<P>
Следователно е крайно време да бъдат приети строги правила и преди всичко те да бъдат спазвани. Кораби, които не спазват европейските и международните правила, следва да бъдат забранени и да се гарантира повече информация за всички кораби, които желаят да използват пристанищата. Нека не забравяме, че Европа - която се нарежда на трето място сред риболовните сили в света - работи от години, за да осигури спазване на правилата от страна на държавите-членки и трети държави, за да се гарантира устойчивият пазар на риба и да се опази морската околна среда от евентуални щети.
<SPEAKER ID="348" NAME="Maria Da Graça Carvalho" AFFILIATION="PPE">
в писмена форма. - (PT) Съгласна съм с проекторешението на Съвета за одобряване, от името на Европейския съюз, на Споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов. Мисля, че ефикасността на тези мерки е съществена за гарантиране на опазването и устойчивостта на морските екосистеми, а оттам и на експлоатацията на моретата и съответните производства. За да се гарантира ефикасността им, е необходимо мерките да бъдат прилагани хармонично от държавите-членки чрез контрол на разтоварването от плавателни съдове, трансбордирането и другите операции, извършвани в техните пристанища. Следователно искам да наблегна на важността на предложената точка, свързана с механизма за обмен на информация, който трябва да подкрепя споразумението.
<SPEAKER ID="347" NAME="Diogo Feio" AFFILIATION="PPE">
в писмена форма. - (PT) Незаконният риболов е явление, което застрашава всички мерки, които международната общност и по-конкретно Европейският съюз са взели, за да бъде възможно засилената и динамична риболовна дейност да бъде балансирана с необходимото възобновяване на рибните запаси.
<P>
През 2007 г. Комитетът за риболов на Организацията на ООН по прехраната и земеделието (ФАО) постигна съгласие, че следва да бъде изработен международен правнообвързващ инструмент за мерките на пристанищната държава за предотвратяване, възпиране и премахване на незаконния, недеклариран и нерегулиран риболов. След това през 2009 г. беше прието споразумение в Рим и сега намерението е то да бъде одобрено от името на ЕС.
<P>
Предвид важността на този въпрос, особено за една морска нация като Португалия, аз гласувам "за" одобряване на споразумението.
<SPEAKER ID="347" NAME="José Manuel Fernandes" LANGUAGE="PT">
През 2001 г. Организацията на ООН по прехраната и земеделието (ФАО) разработи Международен план за действие за предотвратяване, възпиране и премахване на незаконния, недеклариран и нерегулиран риболов (МПД-ННН). През 2005 г. ФАО одобри поредица от мерки, които пристанищните държави за плавателни съдове за риболов или превоз на риба трябва да приемат за борба с незаконния риболов. Опазването на природните ресурси, особено на морските ресурси, е постоянна грижа на Европейския съюз, който се стреми с всички средства, с които разполага, да не допуска незаконен риболов. Затова той отблизо следи всички мерки, одобрени от ФАО, като играе активна и конструктивна роля, не на последно място за изготвянето на споразумението, прието на 36-ата сесия на конференцията на ФАО, проведена в Рим от 18 до 23 ноември 2009 г. Съгласен съм с позицията, възприета от докладчика относно настояването Европейската комисия не само да сключи настоящото споразумение, но също и да продължи да оказва натиск върху международните агенции, и по-конкретно ФАО, за одобряване на предвидените мерки.
<SPEAKER ID="349" NAME="João Ferreira" LANGUAGE="PT">
Споразумението беше одобрено на 36-ата сесия на конференцията на Организацията на ООН по прехраната и земеделието (ФАО), проведена в Рим през ноември 2009 г., ставайки завършек на процес на разисквания, който беше предшестван от набор от други споразумения и кодекси за поведение, приети през последните две десетилетия под егидата на ФАО.
<P>
Незаконният, недеклариран и нерегулиран (ННН) риболов представлява заплаха в световен мащаб за устойчивата експлоатация на живите водни ресурси. Затова борбата срещу ННН риболова трябва да бъде централен елемент от всяка политика в областта на рибарството, както и съществен елемент от международното управление на рибарството на компетентните форуми.
<P>
Целта на споразумението е предотвратяване, възпиране и премахване на незаконния, недеклариран и нерегулиран (ННН) риболов чрез използване на ефикасни мерки на пристанищната държава, гарантирайки по този начин опазването в дългосрочен план и устойчивото използване на живите морски ресурси и морските екосистеми. Опитът показва добрата икономическа ефективност и възловата роля, която играят мерките на пристанищната държава, в съчетание с други лостове, в борбата срещу ННН риболова. Споразумението подкрепя също едно разширено определение за ННН риболов, с цел включване на голям брой нерегулирани риболовни операции.
<P>
Затова ние гласувахме в подкрепа на доклада.
<SPEAKER ID="350" NAME="Ilda Figueiredo" LANGUAGE="PT">
Споразумението беше одобрено на 36-ата сесия на конференцията на Организацията на ООН по прехраната и земеделието (ФАО), проведена в Рим през ноември 2009 г., ставайки завършек на процес на разисквания, който беше предшестван от кръг от други споразумения и кодекси за поведение, приети през последните две десетилетия под егидата на ФАО.
<P>
Незаконният, недеклариран и нерегулиран (ННН) риболов представлява заплаха в световен мащаб за устойчивата експлоатация на живите водни ресурси. Затова борбата срещу ННН риболова трябва да бъде централен елемент от всяка политика в областта на рибарството, както и съществен елемент от международното управление на рибарството на компетентните форуми.
<P>
Целта на споразумението е предотвратяване, възпиране и премахване на ННН риболова чрез използване на ефикасни мерки на пристанищната държава, гарантирайки по този начин опазването в дългосрочен план и устойчивото използване на живите морски ресурси и морските екосистеми.
<P>
Опитът показва добрата икономическа ефективност и възловата роля, която играят мерките на пристанищната държава, в съчетание с други лостове, в борбата срещу ННН риболова.
<P>
Затова ние гласувахме в подкрепа на доклада.
<SPEAKER ID="351" NAME="Monika Flašíková Beňová" AFFILIATION="S&amp;D">
в писмена форма. - (EN) През ноември 2009 г. конференцията на ФАО одобри Споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов, което може да помогне да бъде сведен до минимум този вид риболов и да се осигури дългосрочно опазване и устойчиво използване на живите морски ресурси, както и на морските екосистеми. Тъй като Европейският съюз е един от основните представители на международния риболов и един от основните световни пазари на рибни продукти, целесъобразно и оправдано е да се насърчава приемането на такива предложения и от европейските институции.
<SPEAKER ID="351" NAME="Pat the Cope Gallagher" LANGUAGE="GA">
Целта на конференцията на ФАО, за която се отнася това решение, е предотвратяване, възпиране и премахване на незаконния, недеклариран и нерегулиран (ННН) риболов чрез ефикасни мерки на пристанищната държава. По същество "мерки на пристанищната държава" означава мерките, които крайбрежните държави имат право да прилагат спрямо кораби, които нямат право да плават под техен флаг, които желаят да влязат в пристанищата или докато се намират в пристанище.
<SPEAKER ID="351" NAME="Juozas Imbrasas" AFFILIATION="EFD">
в писмена форма. - (LT) Аз гласувах в подкрепа на документа, защото целта на споразумението е предотвратяване, възпиране и премахване на незаконния, недеклариран и нерегулиран (ННН) риболов чрез прилагане на ефикасни мерки на пристанищната държава, осигурявайки с това дългосрочното опазване и устойчиво използване на живите морски ресурси и морските екосистеми.
<P>
Споразумението ще се прилага от страните по него, в тяхното качество на пристанищни държави, спрямо кораби, които нямат право да плават под техен флаг, които желаят да влязат в пристанищата или докато се намират в пристанище.То обхваща не само риболовни плавателни съдове, но и плавателни съдове, използвани за "свързани с риболова дейности", като например транспортните кораби, които може да се използват за превоз на продукти от рибарството. То също така подкрепя широко определение на ННН риболов, с цел включване на голям брой нерегулирани риболовни операции. Приложенията като неразделна част от Споразумението уточняват информацията, която трябва да се предостави предварително от корабите, желаещи да влязат в пристанищата на страните, както и насоките за инспекционните процедури, обработката на резултатите от инспекциите, информационните системи и изискванията за обучение. Страните следва да си сътрудничат за създаването на механизъм за обмен на информация, за предпочитане координиран от ФАО, съвместно с други съответни многостранни и междуправителствени инициативи, и за улесняването на обмена на информация със съществуващите бази данни, които имат отношение към Споразумението.
<SPEAKER ID="352" NAME="Jarosław Kalinowski" LANGUAGE="PL">
Според научните прогнози, към средата на XXI век вече ще е станало нормално моретата и океаните на Земята да бъдат празни в резултат от неразумното управление на природните ресурси от риба и морски храни. Въпреки въведените ограничения и забрани продължава да се извършва много незаконен риболов или дори риболов, който може да се разглежда като грабеж. Следователно е необходимо да се засили наблюдението, за да не се допусне унищожаването на водните екосистеми и последващо екологично бедствие. Рационалната политика в областта на рибарството е особено важна предвид кризата с прехраната, която е реална заплаха във време, в което населението на света се увеличава. Следователно като най-голям пазар за такива продукти Европейският съюз трябва да подкрепи мерки, имащи за цел недопускане на нарушения на законодателството в областта на рибарството.
<SPEAKER ID="353" NAME="David Martin" AFFILIATION="S&amp;D">
в писмена форма. - (EN) Аз приветствам споразумението, целта на което е предотвратяване, възпиране и премахване на ННН риболова чрез прилагане на ефикасни мерки на пристанищната държава, като с това се осигурява дългосрочното опазване и устойчиво използване на живите морски ресурси и морските екосистеми.
<SPEAKER ID="353" NAME="Willy Meyer" LANGUAGE="ES">
Аз гласувах "за" доклада относно Споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов, защото смятам, че този вид риболов се явява сериозна глобална заплаха за устойчивата експлоатация на живите водни ресурси. Пазарът е ненаситен и изчерпва природните ресурси. Трябва да ограничим промишлените, грабителски риболовни техники. Изчерпването на рибните ресурси не е само екологичен, а и обществен проблем. Затова приветствам положителния доклад по споразумението, прието от 36-ата сесия на конференцията на Организацията на ООН по прехраната и земеделието (ФАО), което слага точка на дълъг период на обсъждане, който вече доведе до приемането на редица кодекси за поведение. Мисля, че борбата срещу незаконния, недеклариран и нерегулиран риболов трябва да бъде ключов елемент от всяка адекватна политика в областта на рибарството. Затова гласувам "за" доклада относно споразумението, чиито заложени цели са предотвратяване, възпиране и премахване на незаконния риболов чрез прилагане на ефикасни мерки в пристанищната държава, като по този начин се направи възможно дългосрочното опазване и рационалната и устойчива експлоатация на морските екосистеми.
<SPEAKER ID="353" NAME="Alexander Mirsky" AFFILIATION="S&amp;D">
в писмена форма. - (EN) Знам, че целта на споразумението е премахване на незаконния, недеклариран и нерегулиран риболов чрез прилагане на ефикасни мерки от пристанищната държава, осигурявайки по този начин дългосрочното опазване и устойчиво използване на живите морски ресурси и морските екосистеми. Към 31 януари 2011 г. 23 членове на ФАО са подписали споразумението и са били депозирани два инструмента за присъединяване. Тъй като Европейският съюз играе важна роля в международното рибарство и е един от основните световни пазари на рибни продукти, докладчикът предлага Парламентът да даде съгласие за сключване на споразумението и решително подкрепя и насърчава Европейската комисия да продължи да настоява за приемането на тези предложения. Аз гласувах в подкрепа на документа.
<SPEAKER ID="353" NAME="Maria do Céu Patrão Neves" LANGUAGE="PT">
Целта на споразумението е премахване на незаконния, недеклариран и нерегулиран (ННН) риболов чрез прилагане на ефикасни мерки от пристанищната държава, осигурявайки по този начин дългосрочното опазване и устойчиво използване на живите морски ресурси и морските екосистеми, обхващащи не само риболовни плавателни съдове, но и такива, които може да се използват за превоз на рибни продукти. То също така подкрепя широко определение на ННН риболов, с цел включване на голям брой нерегулирани риболовни операции.
<P>
Споразумението е част от Международния план за действие за предотвратяване, възпиране и премахване на незаконния, недеклариран и нерегулиран риболов (МПД-ННН), приет от Организацията на ООН по прехраната и земеделието (ФАО) в рамките на Кодекса за поведение за отговорно рибарство.
<P>
Тъй като ННН риболовът е един от големите бичове на съвременния промишлен риболов, споразумението е особено важно, и то в момент, в който ЕС работи по новата обща политика в областта на рибарството (ОПОР).
<P>
Затова аз гласувах в подкрепа на доклада.
<SPEAKER ID="353" NAME="Phil Prendergast" AFFILIATION="S&amp;D">
в писмена форма. - (EN) Одобряването на споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов ("Споразумението") трябва да бъде приветствано. Споразумението е жизненоважно средство, за да се гарантира, че ЕС е добре подготвен за борба срещу незаконния, недеклариран и нерегулиран (ННН) риболов в нашите води. В Ирландия, и по-конкретно в нейната южна част, има процъфтяващ промишлен риболов и Споразумението ще помогне за борбата срещу ННН риболова като една от най-сериозните глобални заплахи за устойчивата експлоатация на живите водни ресурси. Невероятно важно е, че ЕС взе участие в този процес от самото начало и игра активна и конструктивна роля в изработването на Споразумението, тъй като борбата срещу ННН риболова представлява съществен компонент от общата политика в областта на рибарството.
<SPEAKER ID="353" NAME="Paulo Rangel" LANGUAGE="PT">
Незаконният, недеклариран и нерегулиран риболов се явява сериозно препятствие пред устойчивото развитие, доколкото може да засегне "живите водни ресурси". Споразумението за мерките на пристанищната държава с цел предотвратяване, възпиране и премахване на незаконния, недеклариран и нерегулиран риболов е сключено под егидата на Организацията на ООН по прехраната и земеделието (ФАО) и за него се изисква одобрение от Европейския парламент, за да бъде постоянно обвързващо за Съюза, така че аз гласувах в подкрепа на сключването на Споразумението, защото то е централен елемент от общата политика в областта на рибарството.
<SPEAKER ID="354" NAME="Frédérique Ries" LANGUAGE="FR">
Като прие доклада на г-жа Fraga Estévez по обяд днес, Парламентът даде съгласието си Европейският съюз да сключи обвързващо международно споразумение за борба срещу незаконния риболов, показвайки с това и ангажимента си за отговорен риболов. Струва си да припомним, че незаконният риболов продължава да бъде една от най-големите заплахи за устойчивата експлоатация на морските биологични ресурси и е заплаха от същия мащаб, както и интензивният риболов. Борбата с този вид риболов, който изтощава морските биологични ресурси и екосистеми, е жизненоважна цел за Европейския съюз. Неотдавнашното съобщение от члена на Комисията Даманаки за нова система за контрол на риболова, която ще означава, че рибата ще може да бъде проследявана от мястото на улавянето й до трапезата, е насърчаващо. Въвеждането на нова система с контролни точки (натрупването на които ще води до временно отнемане на лицензи) от 1 януари 2012 г. е особено важно. Системата цели да се гарантира, че отношението към сериозните нарушения ще бъде еднакво, с възпиращи глоби най-малко в петкратен размер на пазарната стойност на незаконно уловената риба. Системата за проследимост, съчетана с правомощията за контрол и санкциониране за инспекторите, разположени по цялата европейска територия, е жизненоважно средство за ограничаване на незаконния риболов.
<SPEAKER ID="355" NAME="Raül Romeva i Rueda" AFFILIATION="Verts/ALE">
в писмена форма. - (EN) Незаконният недеклариран и нерегулиран (ННН) риболов продължава да бъде една от най-сериозните глобални заплахи за устойчивата експлоатация на живите водни ресурси. Борбата срещу ННН риболова е основен компонент на общата политика в областта на рибарството и ЕС следва да има възможност да насърчава международното сътрудничество по този въпрос, като участва активно и конструктивно в преговорите за международен инструмент относно мерките на пристанищната държава.
<P>
ЕС е член на Организацията на ООН по прехраната и земеделието, както и на 13 регионални организации за управление на рибарството (РОУР). Механизмите за мерките на пристанищната държава, приети в рамките на РОУР, бяха възприети в правото на ЕС, което също така предвижда всеобхватни правила за достъпа до пристанищни услуги, разтоварването и трансбордирането на рибни продукти от плавателни съдове на трети страни в пристанищата на Съюза и за механизмите за сътрудничество и взаимопомощ между ЕС и трети страни.
<SPEAKER ID="356" NAME="Licia Ronzulli" LANGUAGE="IT">
Незаконният риболов е една от най-сериозните глобални заплахи за устойчивата експлоатация на живите водни ресурси. Борбата срещу тази форма на експлоатация е основен компонент на общата политика в областта на рибарството и ЕС следва да има възможност да насърчава международното сътрудничество по този въпрос, като участва активно и конструктивно в преговорите за международен инструмент относно мерките на пристанищната държава.
<P>
През 2001 г. Организацията по прехраната и земеделието прие Международния план за действие за предотвратяване, възпиране и премахване на незаконния, недеклариран и нерегулиран риболов. Планът възприе цялостен подход, разработвайки действията, които трябва да бъдат предприети от държавите на флага, крайбрежните и пристанищните държави. Приетият днес документ има за цел предотвратяване, възпиране и премахване на незаконния, недеклариран и нерегулиран риболов чрез прилагане на ефикасни мерки на пристанищната държава, осигурявайки по този начин дългосрочното опазване и устойчиво използване на живите морски ресурси и морските екосистеми.
<SPEAKER ID="356" NAME="Daciana Octavia Sârbu" AFFILIATION="S&amp;D">
в писмена форма. - (EN) Мерките на пристанищната държава са важно средство в борбата срещу незаконния, недеклариран и нерегулиран (ННН) риболов. ННН риболовът е международна престъпна дейност, която уврежда нашите морски екосистеми, заплашва сигурността на прехраната ни и съсипва поминъка на заетите в законния промишлен риболов. Но действията ни срещу ННН риболова трябва не само да обхващат мерките на пристанищната държава; трябва също да поведем кампания за прекратяване на ползването на "удобен флаг", което често позволява на плавателните съдове да действат незаконно и безнаказано. Важна стъпка би могъл да бъде също един глобален регистър на плавателните съдове, както и проследимостта на рибните продукти.
<SPEAKER ID="356" NAME="Nuno Teixeira" AFFILIATION="PPE">
в писмена форма. - (PT) Предотвратяването, възпирането и премахването на незаконния, недеклариран и нерегулиран (ННН) риболов е основен приоритет за успеха на общата политика в областта на рибарството (ОПОР). Целта на споразумението е предотвратяване, възпиране и премахване на незаконния, недеклариран и нерегулиран риболов чрез използване на ефикасни мерки на пристанищната държава, осигурявайки по този начин дългосрочно опазване и устойчиво използване на живите морски ресурси и морските екосистеми. ННН риболовът продължава да бъде една от най-сериозните глобални заплахи за устойчивата експлоатация на живите водни ресурси и ЕС изигра активна и конструктивна роля в подготовката на настоящия проект на споразумение.
<P>
С възможността, предоставена от международния инструмент относно мерките на пристанищната държава, страните ще отказват допускане за влизане в техните пристанища, ако разполагат с достатъчни доказателства, че корабът, който иска разрешение да влезе, е извършвал ННН риболов или свързани с него дейности. Предвид тези съображения аз разглеждам упоменатото споразумение като важен принос за сегашната международна борба срещу ННН риболова и гласувам в подкрепа на одобряването му.
<SPEAKER ID="356" NAME="Viktor Uspaskich" AFFILIATION="ALDE">
в писмена форма. - (LT) Макар Литва да е малка, секторът на рибарството играе важна икономическа и обществена роля за малките общности в моята страна. Незаконният, недеклариран и нерегулиран риболов е сериозна заплаха за устойчивостта на рибарството в Литва. Рибните запаси се прахосват, морската околна среда се унищожава, а честните рибари изпадат в незавидно положение. Само в Балтийско море 3 800 работни места са заплашени от незаконния, недеклариран и нерегулиран риболов. Според организацията Pew Environment Group от недекларирания риболов рибарите в Литва губят повече от 1,1 млн. евро всяка година. Това е огромна сума предвид размера на моята страна и факта, че тези проблеми могат да бъдат избягнати. Нерегулираният риболов е особено унищожителен за улова на треска в Балтийско море, който вече е в лошо състояние. Треската е най-ценната риба в Балтийско море и мнозинството от литовските рибари зависят от запасите от нея. Обаче нашите рибари, занимаващи се с улов на треска, са изправени пред незаконен, недеклариран и нерегулиран риболов, превишаващ с 40 % официално разтоварваните на суша количества. Ако на незаконния, недеклариран и нерегулиран риболов бъде сложен край, добивът на треска в Балтийско море би могъл да се възстанови. За да стане това обаче, трябва да затворим "вратичките", които позволяват на занимаващите се с незаконна дейност да печелят от нея. Трябва да налагаме по-строги наказания на нарушителите.
<SPEAKER ID="357" NAME="Luís Paulo Alves" LANGUAGE="PT">
Милиони европейци се възползват от правото да търгуват на вътрешния пазар на ЕС и да живеят, работят и пътуват в рамките на ЕС. Европейският съюз разполага със законодателство, което позволява внасянето на трансгранични искове и взаимното признаване на решенията на националните съдилища. Получаването на съдебно решение обаче е само една част от процеса; гражданите и предприятията трябва да имат право да гарантират, че тези решения се изпълняват ефективно. Един от необходимите компоненти на ефективното изпълнение на съдебното решение е, че съдилищата могат, като преходна мярка, да действат бързо, за да издадат заповед за оповестяване на имущественото състояние на длъжниците и замразяване на активите им. Без подобна мярка недобросъвестните търговци и други длъжници могат да избягат от отговорност, като просто преместят своите активи в друга юрисдикция, като по този начин не позволят на кредитора да постигне ефективно изпълнение на съдебното решение на територията на единния пазар. Съответният гражданин или малко предприятие биха похарчили много пари и загубили много време, за да получат съдебно решение, единствено за да се наложи след това да подадат иск в съдилищата на друга държава-членка без гаранции за успех или справедливост. Следователно този доклад показва необходимостта от ефективен режим за замразяване на активи и разкриване на информация за имущественото състояние на длъжниците и поради тази причина гласувам в негова подкрепа.
<SPEAKER ID="358" NAME="Alfredo Antoniozzi" LANGUAGE="IT">
Вътрешният пазар без съмнение е най-важният инструмент, с който разполага Европейският съюз за стимулиране на растежа в светлината на последната финансова криза. Милионите граждани и предприятия, които се възползват от благата на вътрешния пазар, трябва да могат да упражняват правата си и да пътуват, работят и живеят свободно навсякъде в Европа. Ето защо те трябва да имат достъп и до ефективни средства, ако възнамеряват да предявят иск срещу друг гражданин или предприятие, което застрашава тези права.
<P>
Днес Европейският съюз разполага с инструменти, които позволяват внасянето на трансгранични искове и взаимното признаване на решенията на националните съдилища. Въпреки това все още липсва реално право за прилагане на тези решения. Създаването на ефективна система за замразяване на активи и разкриване на информация за имущественото състояние на длъжниците и задълбочаването на сътрудничеството между правоприлагащите органи в държавите-членки са най-добрите начини за запълване на тези празнини. Ето защо гласувах в подкрепа на доклада на г-жа McCarthy.
<SPEAKER ID="359" NAME="Raffaele Baldassarre" LANGUAGE="IT">
Един от необходимите компоненти на ефективното изпълнение на решенията е съдилищата да могат, като преходна мярка, да действат бързо, за да издадат заповед за оповестяване на имущественото състояние на длъжниците и замразяване на активите им. Без подобна мярка недобросъвестните търговци и други длъжници могат да избягат от отговорност, като просто преместят своите активи в друга юрисдикция, като по този начин не позволят на кредитора да постигне ефективно изпълнение на съдебното решение на територията на единния пазар.
<P>
Ето защо е необходимо да създадем истинска 28-ма система, тоест допълнителен самостоятелен европейски механизъм за защита, който да действа успоредно с тези на националните съдилища. Тази превантивна мярка ще осигури и допълнителна пречка срещу просрочване на плащанията и ще допринесе за разкриване на информация за имущественото състояние при трансгранични искове.
<SPEAKER ID="360" NAME="Sebastian Valentin Bodu" LANGUAGE="RO">
Настоящият доклад е важен от гледна точка на разширяването на единния пазар в посока към трансгранично предварително финансиране. В момента тази дейност отчасти е блокирана поради нежеланието на кредиторите в повечето държави-членки да предоставят заеми на длъжниците, живеещи в друга държава-членка. Един конкретен пример е когато жителят на дадена държава-членка иска да вземе ипотека чрез банка, разположена на територията на друга държава-членка. В момента тази операция е невъзможна, което означава, че потребителите всъщност нямат право да купуват продукти (в случая банкови) от друга държава-членка на ЕС. Причината, поради която банката отказва да отпусне ипотечен кредит на лица, които не са жители на същата държава, дори когато съответната банка е многонационална и има представителства в редица държави-членки чрез свои дъщерни дружества или клонове, е, че в случай на неизпълнение, банката е задължена да приложи процедура по принудително изпълнение в съответствие с lex rei sitae (законът на държавата, в която се намира имотът, за който е отпуснат кредита), а не в съответствие със закона на държавата, в която се намира седалището на кредитора. Ако се създаде 28-ми правен режим в съответствие с този доклад, това ще улесни трансграничните кредитни операции.
<SPEAKER ID="360" NAME="Philippe Boulland" LANGUAGE="FR">
Равнището на успех при покриване на неплатени дългове е забележително ниско. Прехвърлянето на активите на длъжника в друга държава се е превърнало в проблем за редица кредитори.
<P>
Регламентът, предвиждащ самостоятелни средства за правна защита, които ще позволят налагане на междинни мерки преди, в хода и след приключване на главното производство, ще бъде голям напредък за европейските граждани в борбата с тези нелоялни длъжници.
<P>
По-голямата част от европейските граждани са работници и при тази икономическа криза много често попадат в капана на процедури по несъстоятелност, тъй като дружествата, в които работят, фалират.
<P>
Като докладчик в сянка по проекта на становище на г-жа Girling относно производството по несъстоятелност, считам, че е необходимо наетите лица да получат по-голяма правна защита и сигурност, които следва да се хармонизират и преди всичко да разполага с ефективни средства за правна защита.
<P>
Предлагам при откриването на основно производство по несъстоятелност срещу задлъжнял работодател получателят да може в рамките на период от 6 месеца да издаде обезпечителна заповед със задна дата в случаите, когато дружеството е предприело действия за преместване на средствата си.
<SPEAKER ID="361" NAME="Jan Březina" AFFILIATION="PPE">
в писмена форма. - (CS) Съгласен съм, че Европейската обезпечителна заповед (ЕОЗ) и Европейската заповед за оповестяване на имущество (ЕЗОИ) трябва да бъдат независими корективни ресурси за допълване на наличните средства съгласно националното законодателство и следва да се прилагат само в случаи на трансгранично прехвърляне. Издаването на Европейска обезпечителна заповед (ЕОС) трябва да бъде изцяло по преценка на националния съд. Тежестта на доказване следва също така да се поеме от заявителя, който трябва да предаде подходящи и достатъчно на пръв поглед доказателства (fumus boni juris) и аргументи за неотложност (periculum in mora) на дадено дело. Тези критерии следва да бъдат преценявани от националните съдилища въз основа на съществуващата практика на Европейския съд. Европейският парламент счита, че действието на ЕОЗ трябва да бъде ограничено до запорирането на банкови сметки и временното замразяване на банкови депозити и не следва да дава на кредитора право на собственост върху имуществото на длъжника. Допълнително следва да се разгледа въпросът дали заповедта би могла да се прилага и за други видове активи, като например недвижимо имущество или бъдещи активи (бъдещо вземане или наследство).
<SPEAKER ID="361" NAME="Cristian Silviu Buşoi" LANGUAGE="RO">
Много голям брой дружества в ЕС извършват стопанската си дейност в рамките на вътрешния пазар, а европейските граждани се радват на правото да се установяват, работят или пътуват свободно из целия ЕС. Както подчертахме при обсъждането на Акта за единния пазар, насочен към задълбочаване на вътрешния пазар и насърчаване на трансграничните операции, включително електронна търговия, ние се нуждаем от гаранции, за да можем да събираме вземания по трансгранични дългове. Напълно подкрепям идеята на доклада да се поиска Комисията да предложи по-ефективни инструменти за прилагане на законодателството, които да допълнят вече съществуващите в мерки за справяне с трансграничните вземания, като регламента "Брюксел І" или процедурата за искове с малък материален интерес. Съдилищата трябва да разполагат с необходимите инструменти, за да действат бързо и да замразяват активите на длъжника или предполагаемия длъжник, макар и не при всякакви обстоятелства. Трябва да намерим баланса между защитата на кредиторите и защитата на правата на длъжниците, за да избегнем спорни ситуации.
<P>
Възможността да се получи ЕОЗ без уведомление и предварително изслушване на съответната страна е нарушение на правата на длъжника и е в разрез с действащото прецедентното право на Съда на Европейския съюз. Следователно докладът не осигурява необходимия баланс, тъй като е необходимо правата на длъжниците да бъдат по-добре защитени.
<SPEAKER ID="361" NAME="Alain Cadec" LANGUAGE="FR">
Гласувах в подкрепа на доклада на г-жа McCarthy, който изисква Комисията да направи предложение за Европейска обезпечителна заповед и Европейска заповед за оповестяване на имущество. Двата инструмента следва да представляват самостоятелни средства за правна защита, които допълват действащите по националното право.
<SPEAKER ID="361" NAME="Maria Da Graça Carvalho" LANGUAGE="PT">
Нуждаем се от ефективна система за предотвратяване и налагане на наказания в случай на неизвършени плащания, когато това се случва с лица, чиито активи са разположени в различни държави, защото в противен случай свободното движение на хора, стоки, услуги и капитал в ЕС ще компрометира правната сигурност на европейската общественост. Следователно приветствам и със съгласна с препоръките към Комисията относно предложените мерки, свързани със замразяване на активи и разкриване на информация за имущественото състояние на длъжниците при трансгранични случаи.
<SPEAKER ID="361" NAME="Marielle De Sarnez" LANGUAGE="FR">
Закъснелите плащания и неплатените дългове нанасят щети и на предприятията, и на потребителите. Дори когато съдилищата са излезли с решение, на практика често е трудно кредиторите да съберат вземанията си, ако няма налична информация за имуществото на длъжника и неговите активи. Още по-трудно е, когато длъжникът се е установил в друга държава-членка. В момента броят на успешно събраните трансгранични дългове е изключително нисък, а цената за трансграничното събиране на вземания може да бъде твърде висока и може да възпрепятства страните от ангажиране със съдебно производство. Настъпил е моментът за опростяване и ускоряване на процедурата по събиране на вземания. За да се подобри събирането на вземанията в рамките на Европейския съюз и следователно да се осигури по-ефективна защита на потребителите и да се насърчи търговията между държавите-членки, Комисията трябва да предложи ново законодателство за замразяване и прозрачност на активите на длъжниците.
<SPEAKER ID="362" NAME="Edite Estrela" AFFILIATION="S&amp;D">
в писмена форма. - (PT) Гласувах в подкрепа на този доклад, защото предлага редица мерки, които ще помогнат да не се допуска недобросъвестните търговци и други длъжници да могат да избягат от отговорност, като прехвърлят своите активи в други юрисдикции, като по този начин не позволят на кредитора да постигне ефективно изпълнение на съдебното решение на територията на единния пазар.
<SPEAKER ID="362" NAME="Diogo Feio" LANGUAGE="PT">
При приемането на Стокхолмска програма, Парламентът призова за "предложения за проста и независима европейска система за налагане на запор върху банкови сметки и временно замразяване на банкови депозити". Действащото европейско законодателство позволява внасянето на трансгранични искове и взаимното признаване на решенията на националните съдилища, но все пак не може да гарантира, че произтичащите от това правни решения се изпълняват ефективно.
<P>
Като такова и след приемането от Парламента на различни резолюции за утвърждаване на тази идея в своя доклад по собствена инициатива докладчикът изисква Комисията да въведе два инструмента - Европейска обезпечителна заповед (ЕОЗ) и Европейска заповед за оповестяване на имущество (ЕЗОИ) - които да се въведат в националното законодателство и да се прилагат при трансгранични случаи. Тези инструменти целят да гарантират бързо прилагане от съдилищата на мерки, които позволяват замразяването на активите на длъжника и предотвратяване на прехвърлянето им или трансфера на техните активи.
<P>
Ето защо поздравявам докладчика и считам, че това са необходими мерки, които гарантират по-голяма правна сигурност и защита и също така защитават по-добре функционирането на единния пазар.
<SPEAKER ID="362" NAME="José Manuel Fernandes" LANGUAGE="PT">
Опортюнизмът и алчността на членовете на обществеността и някои представители на бизнеса, които ги карат да се възползват от свободата на движение на хората и стоки в Европейския съюз, за да вредят на трети страни. Въпреки съществуващите регулации, като регламента "Брюксел І", Европейското изпълнително основание, процедурата за искове с малък материален интерес и процедурата за европейска заповед за плащане, не винаги е възможно, а и със сигурност не е бързо, да се постигне ефективно изпълнение постигне ефективно изпълнение на съдебното решение на територията на единния пазар. Този доклад съдържа набор от препоръки към Европейската комисия, свързани с внесените предложения относно замразяване на активи и разкриване на информация за имущественото състояние на длъжниците при трансгранични случаи и има цялата ми подкрепа. Надявам се, че през юни ще имаме конкретно предложение с мерките, които трябва да се приемат във връзка с това.
<SPEAKER ID="363" NAME="João Ferreira" LANGUAGE="PT">
Ние признаваме необходимостта от защита на правата на потребителите на вътрешния пазар в ЕС, особено на най-уязвимите от тях. В момента ЕС вече е приел законодателство, което позволява внасянето на трансгранични искове и взаимното признаване на решенията на националните съдилища, включително регламента "Брюксел І", Европейското изпълнително основание, процедурата за искове с малък материален интерес и процедурата за европейска заповед за плащане. Получаването на съдебно решение обаче често е само част от процеса. Целта на доклада е членовете на обществеността и предприятията да имат право да гарантират, че тези решения се изпълняват ефективно.
<P>
Един от необходимите компоненти на ефективното изпълнение на съдебното решение е, че съдилищата могат, като преходна мярка, да действат бързо, за да издадат заповед за оповестяване на имущественото състояние на длъжниците и замразяване на активите им. Необходимо е тази мярка да гарантира правата на физическите лица и на малките и средните предприятия (МСП). Естествено, с това няма да престанем да се противопоставяме и да изразявам резерви относно основни аспекти на единния пазар, неговото естество, цели и въздействие.
<SPEAKER ID="364" NAME="Ilda Figueiredo" LANGUAGE="PT">
На създадения от Европейския съюз вътрешен пазар става все по-необходимо да се защитят правата на потребителите, особено на тези, които не разполагат с достатъчно средства.
<P>
ЕС е приел законодателство, което позволява внасянето на трансгранични искове и взаимното признаване на решенията на националните съдилища, включително регламента "Брюксел І", Европейското изпълнително основание, процедурата за искове с малък материален интерес и процедурата за европейска заповед за плащане. Получаването на съдебно решение обаче е само част от процеса.
<P>
С настоящия доклад докладчикът цели членовете на обществеността и предприятията да имат право да гарантират, че тези решения се изпълняват ефективно. Един от необходимите компоненти на ефективното изпълнение на съдебното решение е, че съдилищата могат, като преходна мярка, да действат бързо, за да издадат заповед за оповестяване на имущественото състояние на длъжниците и замразяване на активите им.
<P>
Без подобна мярка недобросъвестните търговци и други длъжници могат да избягат от отговорност, като просто преместят своите активи в друга юрисдикция, като по този начин не позволят на кредитора да постигне ефективно изпълнение на съдебното решение на територията на единния пазар.
<P>
Съответното лице или малкото предприятие биха похарчили много пари и загубили много време, за да получат съдебно решение, единствено за да се наложи след това да подадат иск в съдилищата на друга държава-членка без гаранции за успех или справедливост.
<SPEAKER ID="364" NAME="Juozas Imbrasas" LANGUAGE="LT">
Гласувах в подкрепа на този документ, защото ЕС е приел законодателство, което позволява внасянето на трансгранични искове и взаимното признаване на решенията на националните съдилища, включително регламента "Брюксел І", Европейското изпълнително основание, процедурата за искове с малък материален интерес и процедурата за европейска заповед за плащане. Получаването на съдебното решение обаче е само една част от процеса; гражданите и предприятията трябва да имат право да поискат ефективно изпълнение на отнасящите се до тях съдебни решения. Един от необходимите компоненти на ефективното изпълнение на съдебното решение е съдилищата да могат, като преходна мярка, да действат бързо, за да издадат заповед за оповестяване на имущественото състояние на длъжниците и замразяване на активите им. Без подобна мярка недобросъвестните търговци и други длъжници могат да избягат от отговорност, като просто преместят своите активи в друга юрисдикция, като по този начин не позволят на кредитора да постигне ефективно изпълнение на съдебното решение на територията на единния пазар. Европейските институции обърнаха внимание на необходимостта от ефективен режим за оповестяване на имущественото състояние на длъжниците и замразяване на активите им.
<SPEAKER ID="365" NAME="Edvard Kožušník" LANGUAGE="CS">
Лично аз съм съгласен Европейската обезпечителна заповед (ЕОЗ) и Европейската заповед за оповестяване на имущество (ЕЗОИ) да станат част от законодателството на ЕС. Това е особено вярно с оглед на законодателните тенденции през последните години, когато мерки като Европейското изпълнително основание, процедурата за искове с малък материален интерес и процедурата за европейска заповед за плащане бяха включени в законодателството на Съюза, защото тези мерки не могат да бъдат реализирани без прилагането на Европейска обезпечителна заповед и Европейска заповед за оповестяване на имущество.
<P>
Въпреки че подкрепям призива Комисията да внесе предложение за законодателни изменения и за двете мерки, това не означава автоматична подкрепа за предложението на Комисията. При оценяването на предложението ще поставя акцент преди всичко на специфичната му форма, като обърна специално внимание на използването му изключително за трансгранични случаи, юрисдикцията за прилагането на тези мерки и също така на ограничението за упражняване на тези мерки само в случаи, когато това е абсолютно необходимо.
<SPEAKER ID="366" NAME="David Martin" LANGUAGE="EN">
Приветствам настоящия доклад, който, ако бъде изпълнен от Комисията, ще помогне на жертвите на измами. В момента правната уредба защитава измамниците, като оставя жертвите да затъват в тресавище от документи и скъпи правни действия. Настоящите предложения ще променят тази несправедлива ситуация и ще дадат на жертвите по-добра възможност да получат парите си обратно.
<SPEAKER ID="367" NAME="Jean-Luc Mélenchon" LANGUAGE="FR">
Настоящият доклад се занимава с проблема за банковите гаранции за погасяване на дългове. Банките печелят от преференциалните лихвени проценти, за да гарантират своите печалби. Въпреки това те продължават да определят непропорционално високи лихвени проценти по дългове на държави и граждани. Спешно трябва да спасим гражданите и държавите, които са жертви на банките, а не обратното.
<P>
Ще гласувам против доклада.
<SPEAKER ID="367" NAME="Willy Meyer" LANGUAGE="ES">
В настоящия контекст на европейския вътрешен пазар става все по-важно да защитим правата на потребителите, и по-конкретно на онези от тях, които са с ниски доходи. Европейското законодателство позволява трансграничните искове, както и взаимно признаване на решенията на националните съдилища, но съществуващата процедура за възстановяване на трансгранично събиране на вземания е тежка и прекалено скъпа. Целта на доклада с препоръките по предложените временни мерки за замразяване на активи и разкриване на информация за имущественото състояние на длъжниците при трансгранични случаи е европейските граждани и предприятия да имат правото наистина да прилагат тези решения. Липсата на подобен вид мерки изпраща до лошите длъжници послание за безнаказаност и дава възможност на недобросъвестните длъжници по-лесно да избягат от отговорност, тъй като те просто могат да преместят активите си в друга юрисдикция, за да предотвратят прилагането на практика на решението на съда. Това принуждава гражданите да се обърнат към съд в друга държава-членка, като няма гаранция, че този скъпоструващ процес ще има благоприятен изход. Ето защо не можех да гласувам против доклада, който очертава мерки, насочени към защита на тези права.
<SPEAKER ID="368" NAME="Georgios Papanikolaou" LANGUAGE="EL">
Свободната търговия и гладкото функциониране на вътрешния пазар в ЕС са обвързани и с права и задължения. Едно от основните права на обществото е възможността да прибягват до подходящи средства за правна защита в случай, че предявят иск срещу друг гражданин или предприятие, което им е причинило загуби.
<P>
Освен това трябва да се гарантира, че всички решения на съда се изпълняват бързо, така че физическите лица и дружествата, които носят отговорност и дължат компенсации, да нямат възможности да избягат от отговорност, като просто преместят своите активи в друга юрисдикция и по този начин попречат на ефективното изпълнение на съдебното решение на територията на единния пазар. Този практичен и все пак важен пропуск е посочен в доклада по собствена инициатива, който аз подкрепих при гласуването.
<SPEAKER ID="368" NAME="Maria do Céu Patrão Neves" LANGUAGE="PT">
Най-важният инструмент, с който ЕС разполага за насърчаване на растежа след финансовата криза, е неговият вътрешен пазар. В момента правото на ЕС не се прилага ефективно, особено в областта на гражданското право. Всъщност в момента равнището на погасяване на трансгранични дългове е много ниско както по отношение на активите на частни лица, така и на тези на предприятия. Този факт сам по себе си обезкуражава трансграничната търговия, като изпраща послание за безнаказаност на длъжниците и влошава икономическите показатели на ЕС. Всъщност понастоящем цената за трансгранично събиране на вземания в тежест на кредиторите в случаи, при които длъжникът притежава имущество в различни държави-членки. Това пречи на правилното функциониране на вътрешния пазар. Мерките на Европейския съюз са важни, за да се сложи край на тази ситуация, и осигуряват на гражданите на ЕС възможност за използване на ефективни средства, в случай че предявят иск срещу друг гражданин или предприятие; мерки, които опростяват и улесняват платежния процес. Следователно гласувах в подкрепа на този доклад, в който Европейският парламент призовава Комисията да внесе законодателни предложения относно мерките за замразяване на активи и оповестяване на информация за имущественото състояние на длъжниците и предполагаемите длъжници при трансгранични случаи.
<SPEAKER ID="368" NAME="Paulo Rangel" LANGUAGE="PT">
За да създадат единен пазар, участниците трябва да разполагат с необходимите механизми, които позволяват дълговете им да бъдат уреждани навсякъде в Съюза. Тази идея доведе до изготвянето на регламента "Брюксел I" например, с цел да се създаде единна система за признаване на съдебните решения в рамките на ЕС. Въпреки това все още е изключително трудно кредиторът да събере дълга си принудително, ако активите на длъжника са разпределени в няколко държави-членки, което - няма да навреди, ако го повторя - създава сериозни затруднения при осъществяването на истински единен пазар. Европейската обезпечителна заповед (ЕОЗ) и Европейската заповед за оповестяване на имущество (ЕЗОИ) може да се окажат добри инструменти за това изискване. Ето защо гласувах в подкрепа на доклада.
<SPEAKER ID="369" NAME="Evelyn Regner" AFFILIATION="S&amp;D">
в писмена форма. - (DE) Гласувах в подкрепа на доклада, защото милиони граждани на европейския вътрешен пазар се нуждаят от ефективни средства, с които да се утвърди правото им да предявяват искове срещу други граждани или предприятия. Не трябва да се позволява хората, които упражняват правото си на живот, работа и пътуване в рамките на ЕС, в бъдеще да стават жертви на безскрупулни спекуланти и други длъжници, които бягат от отговорност, като просто преместват активите си в друга държава. В подобни случаи кредиторите често получават отказ за изпълнение на съдебното решение на вътрешния пазар, в резултат на което гражданите и малките предприятия губят пари и време, защото са препратени към съдилища на други държави-членки, след като вече е започнало съдебно производство. Освен това, за да се гарантира ефективното изпълнение, съдилищата трябва да могат да издават заповед за оповестяване на имущественото състояние на длъжниците и замразяване на активите им.
<P>
Съществуващите правни разпоредби в Европейския съюз, които позволяват реципрочно признаване на решенията на националните съдилища и трансграничните искове, не са достатъчни. Гражданите и предприятията също трябва да имат право на ефективно изпълнение на тези решения. Докладът е важна стъпка в борбата срещу измамниците и в подкрепа на гражданите и предприятията на европейския вътрешен пазар.
<SPEAKER ID="370" NAME="Raül Romeva i Rueda" LANGUAGE="EN">
Милиони предприятия се възползват от правото да търгуват на вътрешния пазар на ЕС. Милиони граждани се възползват от правото да живеят, работят и пътуват из целия ЕС. Изключително важно е в рамките на вътрешния пазар гражданите да разполагат с ефективни средства за правна защита, в случай че искат да предявят иск срещу друг гражданин или предприятие.
<P>
ЕС е приел законодателство, което позволява внасянето на трансгранични искове и взаимното признаване на решенията на националните съдилища, включително регламента "Брюксел І", Европейското изпълнително основание, процедурата за искове с малък материален интерес и процедурата за европейска заповед за плащане. Получаването на съдебното решение обаче е само една част от процеса; гражданите и предприятията трябва да имат право да поискат ефективно изпълнение на отнасящите се до тях съдебни решения. Един от необходимите компоненти на ефективното изпълнение е съдилищата да могат, като преходна мярка, да действат бързо, за да издадат заповед за оповестяване на имущественото състояние на длъжниците и замразяване на активите им.
<SPEAKER ID="371" NAME="Licia Ronzulli" LANGUAGE="IT">
Милиони предприятия упражняват дейност на вътрешния пазар на Европейския съюз и милиони граждани използват правото на живот, работа и пътуване във всички държави-членки. Следователно е изключително важно в рамките на вътрешния пазар гражданите да разполагат с ефективни средства за правна защита, в случай че искат да предявят иск срещу друг гражданин или предприятие.
<P>
Днес Европейският съюз разполага със законодателство, което позволява внасянето на трансгранични искове и взаимното признаване на решенията на националните съдилища. Получаването на съдебно решение обаче често е само част от процеса. Над 500 млн. европейски граждани и техните предприятия трябва да имат право на ефективно изпълнение на съдебните решения. Един от необходимите компоненти на ефективното изпълнение е съдилищата да могат, като преходна мярка, да действат незабавно, за да издадат заповед за оповестяване на имущественото състояние на длъжниците и замразяване на активите им. Целта на доклада, който предстои да приемем днес, е да призове Комисията бързо да внесе предложения за междинни мерки за замразяване на активи и оповестяване на информация за имущественото състояние на длъжниците при трансгранични спорове.
<SPEAKER ID="371" NAME="Catherine Stihler" LANGUAGE="EN">
Гласувах в подкрепа на доклада, изготвен по собствена инициатива, защото той подкрепя създаването на Европейска обезпечителна заповед и Европейска заповед за оповестяване на имущество.
<SPEAKER ID="372" NAME="Luís Paulo Alves" LANGUAGE="PT">
Гласувам в подкрепа на това предложение, защото съм съгласен с процедурите по освобождаване от отговорност, както и с предложените подходящи бюджетни кредити за всяка функция.
<SPEAKER ID="373" NAME="Bastiaan Belder" LANGUAGE="NL">
Не мога да подкрепя освобождаването от отговорност на Европейската комисия или на другите институции и органи. Най-важната причина за това е, че процентът на грешката остава много висок. Докладът на г-н Chatzimarkakis относно Европейската комисия по брилянтен начин очертава проблемните области. Въпреки това комисията по бюджетен контрол не успя да стигне до заключението, че освобождаването от отговорност трябва да бъде отложено, макар това да е правилния инструмент, който трябва да се използва за упражняване на натиск върху Европейската комисия и държавите-членки за подобряване на резултатите. Например, националните декларации за достоверност. Те помагат за подобряване на споделеното управление, следователно и на структурните фондове.
<P>
Множеството сложни правила, свързани със структурните фондове и безвъзмездните средства за изследвания, са друга голяма трудност. Ето защо предложих изменение към доклада на Garriga Polledo от специалната комисия по политическите предизвикателства и бюджетните средства за устойчив Европейски съюз след 2013 г. С внесеното от мен изменение искам Европейската комисия да гарантира, че всяко предложение е придружено от оценка на въздействието. Тази оценка на въздействието трябва да бъде извършена независимо, а не от самата Европейска комисия. В заключение, намаляването на регулаторната тежест и националните декларации за достоверност би трябвало да доведе до по-малко грешки във финансовото управление. Като ги освобождава от отговорност, Европейският парламент захвърля най-важния инструмент, с който някога е разполагал. Докладът Chatzimarkakis заслужава по-добра съдба.
<SPEAKER ID="373" NAME="Lara Comi" LANGUAGE="IT">
Гласувах в подкрепа за освобождаването от отговорност на Европейската комисия през 2009 г., защото въпреки трудностите в управлението на тези средства резултатът, получен от Сметната палата, показва значителни подобрения. По-голямата прозрачност на одита, както и подобрената производителност, демонстрирана от участниците в управлението на европейските фондове, са двете основни причини, които ме карат да подкрепя това освобождаване от отговорност.
<SPEAKER ID="373" NAME="Marielle De Sarnez" LANGUAGE="FR">
Гласуването в подкрепа на освобождаване от отговорност на Комисията за финансовата 2009 година дойде в много важен политически момент, тъй като преговорите за следващата многогодишна финансова рамка ще бъдат белязани от преразглеждане на финансовия регламент. Ето защо това е една възможност Парламентът да даде нов импулс и енергия на процедура, която не винаги се приема на сериозно. Парламентът одобри бюджетните разходи на Комисията за 2009 г., която предприе действия, насочени към възлагане на повече отговорности на държавите-членки и подобряване на контрола на разходите на Съюза от страна на националните органи. Трябва да бъде създадена по-ефективна система за управление и контрол. В бъдеще националните политически органи ще бъдат задължени да подпишат национални декларации за управление, което ги прави отговорни за начина, по който средствата на Съюза са изразходвани в техните страни. Финансовата криза, която в момента люлее Европа, има последици и за бюджета на ЕС. Ние не можем да толерираме никакви скандали или лошо управление на разходите.
<SPEAKER ID="373" NAME="Göran Färm, Anna Hedh, Olle Ludvigsson, Marita Ulvskog и Åsa Westlund" LANGUAGE="SV">
Ние, шведските социалдемократи, избрахме да гласуваме в подкрепа на освобождаването от отговорност на Комисията за финансовата 2009 година.
<P>
Решихме обаче да не подкрепим параграфите, отнасящи се за Правилника за длъжностните лица на ЕС. Ние считаме, че може би е необходимо служителите на Комисията да имат допълнителни дни за пътуване - на някои от тях може да се налага да правят дълги пътувания и няколко пъти да сменят самолети или други транспортни средства. Освен това промени в Правилника за длъжностните лица на ЕС могат да се правят единствено в рамките на процедурата за съвместно вземане на решения между Европейския парламент и на Съвета. Ето защо процесът по освобождаване от отговорност не е правилният форум за тези въпроси. Промяната на Правилника за длъжностните лица ще бъде разгледана в комисията по правни въпроси на Европейския парламент по-късно.
<SPEAKER ID="373" NAME="Diogo Feio" LANGUAGE="PT">
Приветствам непрекъснатите подобрения, които прави Сметната палата през последните няколко години във връзка с работата на всички, които се занимават със средства. Прозрачността, доброто управление и отговорността на всички участващи лица трябва винаги да бъдат приоритет и пример за Европейския съюз.
<P>
Все още съществува обаче необходимостта държавите-членки да поемат истинска отговорност по отношение на тяхната роля в споделеното управление на кохезионните фондове на Съюза, като в същото време остава изключително важно да се въведе система за анализ на приложимостта на данните, подадени от националните агенции, и система на задължителните национални декларации за управление. От решаващо значение е държавите-членки да поемат отговорност за правилното използване на фондовете на ЕС и да разработят сериозни и прозрачни механизми за контрол и политики за опростяване.
<SPEAKER ID="374" NAME="Louis Grech" LANGUAGE="EN">
Гласувах в подкрепа на доклада относно освобождаването от отговорност на Комисията през 2009 г., защото тя гарантира по-добро управление на плащанията, в случаите със злоупотреба на средства. Не подкрепих някои от параграфите на доклада, отнасящи се до предстоящия преглед на Правилника за длъжностните лица на Европейските общности. Причините за решението ми са, че преразглеждането на Правилника за длъжностните лица е извън компетентностите на комисията по бюджетен контрол и не е включено в доклада за освобождаване от отговорност за 2009 г., но вместо това попада в сферата на компетентност на комисията по правни въпроси, която ще се занимава с тези проблеми в близко бъдеще. Считам, че ние трябва да предприемем един цялостен подход и да направим задълбочен преглед на Правилника като цяло, вместо да използваме фрагментиран подход с различни доклади, разглеждащи различни регламенти.
<SPEAKER ID="374" NAME="Juozas Imbrasas" AFFILIATION="EFD">
в писмена форма. - (LT) Гласувах в подкрепа на доклада за освобождаване от отговорност по отношение на изпълнението на бюджета на Комисията за финансовата 2009 година, тъй като той гарантира по-добро управление на плащанията, особено в случаите със злоупотреба на средства. Като прие това решение, Европейският парламент освободи от отговорност Комисията във връзка с изпълнението на бюджета на Европейския съюз за финансовата 2009 година и изложи своите коментари в свързани документи. Считам, че е необходимо да опростим правилата за възлагане на обществени поръчки и да намалим техния брой с цел да се понижи общата честота на грешки. Управленските проблеми между Финансовия регламент и разпоредбите относно сближаването могат да бъдат избегнати чрез по-добро хармонизиране на правилата за допустимост в различните политики. Опростяването, особено в рамките на преразглеждането на Финансовия регламент, трябва да осигури дългосрочна устойчивост на правилата и схемите за управление. Изразявам съжалението си, че при проверката на изпълнението на бюджета за финансовата 2009 година Сметната палата отново реши да съсредоточи вниманието си по-скоро върху политиките в областта на изследванията и енергетиката, отколкото върху политиката в областта на транспорта. Въпреки това съществува необходимост от по-голяма прозрачност чрез предоставяне на подходяща информация на данъкоплатците и бюджетните органи, както и от по-тясна координация на регионалната и транспортната политика, тъй като понастоящем потенциалната добавена стойност на проектите се взема предвид само в незначителна степен и поради това средствата не се използват оптимално, за да се премахнат слабостите, проблемите с преминаването на границите и трудностите поради липсващи връзки.
<SPEAKER ID="375" NAME="David Martin" LANGUAGE="EN">
Изразявам твърдо убеждение, че настоящият доклад показва необходимостта Комисията да предприеме цялостен преглед на разходите с цел да се открият начини за реализиране на спестявания, което би намалило натиска върху бюджета по време на период на строги икономии.
<SPEAKER ID="375" NAME="Paul Murphy" LANGUAGE="EN">
Гласувах против предложенията Комисията да бъде освободена от отговорността й задължително да се отчита за направените от нея разходи, тъй като докладът беше неясен. Гласувах в подкрепа на предложението за резолюция, тъй като основната идея за ефективност на разходите в ЕС е застъпена многократно. Аз съм за съкращаване на разходите на Комисията и нейните агенции. Това обаче не може да стане за сметка на редовите служители в Комисията, както беше предложено в параграф 81. Не мога да приема, че работниците трябва да бъдат принуждавани да работят повече в резултат на съкращенията, независимо кой е техния работодател. Правата на работниците следва да бъдат гарантирани и защитавани. Ако тяхното работно място бъде закрито, те трябва да имат достъп до подобни работни места при същите условия. Определени представители, прилагащи занижен жизнен стандарт спрямо работниците, най-малкото трябва да приемат такъв подход и към собствените си привилегии. Аз ще продължа да призовавам настоятелно, че публичните представители трябва да получават заплата колкото средно квалифицирания персонал и да подкрепям идеята за премахване на ненужни разходи, добавки, обезщетения и други привилегии.
<SPEAKER ID="376" NAME="Raül Romeva i Rueda" LANGUAGE="EN">
Настоящият документ освобождава от отговорност Комисията във връзка с изпълнението на общия бюджет на Европейския съюз за финансовата 2009 година и представя своите забележки в резолюцията, която е неразделна част от решенията относно освобождаването от отговорност във връзка с изпълнението на общия бюджет на Европейския съюз за финансовата 2009 година, раздел III - Комисия и изпълнителни агенции, както и в своята резолюция относно заключенията относно специалните доклади, изготвени от Сметната палата.
<SPEAKER ID="376" NAME="Licia Ronzulli" LANGUAGE="IT">
Съгласно член 17, параграф 1 от Договора за Европейския съюз Комисията изпълнява бюджета, като се придържа към член 317 от Договора за функционирането на Европейския съюз в сътрудничество с държавите-членки и на своя отговорност съгласно принципите за добро финансово управление. Като прие този доклад, Парламентът одобри освобождаването от отговорност Комисията във връзка с изпълнението на общия бюджет на Европейския съюз за финансовата 2009 година.
<SPEAKER ID="377" NAME="Angelika Werthmann" LANGUAGE="DE">
Не гласувах нито в подкрепа, нито против освобождаването от отговорност на Комисията. Причината за това е, че, от една страна, Европейската сметна палата отново не даде положителна оценка за Комисията през 2009 г.; от друга страна, както става достатъчно ясно от доклада, това се дължи основно на недоброто сътрудничество между държавите-членки като получатели на финансирането. Освобождаването от отговорност на една непълноценно функционираща система с нищо не помага в тази ситуация. Трябва да се гарантира контрол, преди средствата да бъдат раздадени.
<SPEAKER ID="378" NAME="Anna Záborská" AFFILIATION="PPE">
в писмена форма. - (SK) Сметната палата очаква финансовите нередности или дори евентуалните незаконни присвоявания на средства през 2009 г. да бъдат 2-5 % от всички плащания. Това е много повече от годишната вноска на Словакия в бюджета на ЕС. От нас се очаква да одобрим годишните отчети на 27-те европейски агенции, въпреки че аз подозирам, че Европа би била по-добре без тях. В допълнение, в проектобюджета за следващата година ние ще увеличим средствата точно за тези сектори, в които одитът установи най-големите несъответствия. Най-тъжното е, че е без значение дали Парламентът ще даде или няма да даде благословията си за управлението на европейските агенции и институции. Всичко ще продължи постарому. По-строгите правила за преразпределение и отчитане на тези ресурси не решават нищо, тъй като те водят до по-голяма бюрокрация и повече забавяне на плащанията, като в крайна сметка подкопават ефективността на програмите за подпомагане. Затова бих искала да приключим поетапно с преразпределението на ресурсите, което днес се превръща в не толкова прозрачен инструмент за социални машинации. To внася смущения на пазара, намалява конкурентоспособността и лишава хората от инициативата и отговорността за това как и къде живеят. Колкото по-малко пари преразпределяме, следвайки политическите приоритети, толкова по-малък ще бъде рискът от корупция, а европейските региони и цялата ни икономика ще бъдат по-жизнеспособни.
<SPEAKER ID="380" NAME="Liam Aylward" LANGUAGE="GA">
Подкрепям този доклад, особено написаното в него по отношение на специалния доклад на Сметната палата относно реформата в сектора на захарта. Този доклад обръща внимание на сериозните проблеми в сектора на захарта, след като беше реформиран през 2006 г., и на проблемите, пред които бившите производители на захар сега са изправени. Без доклада на Сметната палата тези трудности нямаше да бъдат отчетени. Захарните заводи играят важна роля в сектора на селското стопанство, особено в Ирландия, където имаше предприятия за преработка в Корк и в Карлоу, и може да се каже, че реформата е съсипала сектора на захарта в Ирландия.
<P>
Както е посочено в доклада, не е била предоставена достатъчно информация относно влиянието върху регионите, където се извършва обработка на захарта, въздействието от отказа за отпускане на квоти върху местната икономика, броя на загубените работни места и разпределението на обезщетенията. Липсва прозрачност и информация относно процеса на реформа за заетите в сектора и за европейските данъкоплатци. Сега трябва да има яснота и честност за нейното влияние върху селскостопанския сектор в Европа.
<SPEAKER ID="380" NAME="Zigmantas Balčytis" LANGUAGE="LT">
Гласувах в подкрепа на настоящия доклад. Всяка година Сметна палата представя специални доклади за освобождаването на Комисията от отговорност във връзка с изпълнението на бюджета. Тези специални доклади са от голямо значение при разработването на програми и проекти и изменянето и адаптирането им, тъй като те могат да доведат до по-ефективна употреба на човешките и бюджетните ресурси. Въз основа на тези доклади Комисията може да предприеме незабавни действия за коригиране на повечето от недостатъците, посочени от Сметната палата. Аз бях докладчик по работния документ на комисията по бюджетен контрол относно специалния доклад на Европейската сметна палата, озаглавен "Подобряване функционирането на транспорта по трансевропейските железопътни оси". Считам, че Комисията трябва да предприеме необходимите действия за приспособяване на железопътната инфраструктура, така че тя да обезпечава трансевропейските услуги, при създаването на липсващи в момента връзки в трансгранични участъци, за замяна или подобряване на старата железопътна инфраструктура, оказване на помощ на държавите-членки за преодоляването на различни усложнения, свързани с различните размери и предоставяне на необходимата финансова помощ.
<SPEAKER ID="380" NAME="Lara Comi" LANGUAGE="IT">
Гласувах в подкрепа на освобождаването от отговорност във връзка с изпълнението на общия бюджет на Европейския съюз за финансовата 2009 година, защото считам, че средствата са управлявани по един прозрачен и като цяло ефективен начин, предвид конкретните обстоятелства, с които европейската икономика се сблъска в разглеждания период.
<SPEAKER ID="380" NAME="Diogo Feio" LANGUAGE="PT">
Одобрявам, направената от Сметната палата оценка в тези специални доклади, защото чрез тях можем да получим по-добър достъп до информация, отнасяща се до начина, по който се изразходват средствата, и необходимостта от извършването на повторна оценка или адаптация на програмите и проектите. Цялата информация, предоставена от Сметната палата, трябва да бъде взета под внимание от ЕС, и по-специално от Комисията като основен орган, отговорен за изпълнението и управлението на бюджета на ЕС. Ние трябва да се стремим към една примерна оптимизация на управлението и изразходването на средствата следвайки обикновени и прозрачни правила, основани на принципа на пряка отговорност.
<SPEAKER ID="380" NAME="Juozas Imbrasas" LANGUAGE="LT">
Гласувах в подкрепа на този документ, защото Сметната палата успява всяка година да изготви все повече и по-добри специални доклади. За съжаление обаче, те невинаги получават политическото внимание, което заслужават, поради прилаганите в Парламента правила. Тези специални доклади са от голямо значение при разработването на програми и проекти и изменението и/или адаптирането им, тъй като те могат да доведат до по-ефективна употреба на човешките и бюджетните ресурси. Оценявам положителното отношение на Комисията към тези процеси и нейната воля да предприеме незабавни действия за коригиране на повечето от недостатъците, отбелязани от Сметната палата в тези доклади.
<SPEAKER ID="381" NAME="David Martin" LANGUAGE="EN">
Гласувах в подкрепа на доклада, който подчертава необходимостта от по-стриктна проверка на проектите при подаването на заявленията, за да се предотвратят слабостите, и поради това приканва Комисията да подобри още повече използването на насоки и контролни списъци, като осигури по-ясни критерии за извършването на оценка на заявленията за отпускане на безвъзмездни средства, с цел повишаване на ефективността и съгласуваността на процедурите и техните резултати, както и гарантиране на подходящи последващи действия в случаи, в които изискваната информация не се предоставя или необходимите мерки не се предприемат.
<SPEAKER ID="382" NAME="Raül Romeva i Rueda" LANGUAGE="EN">
Докладът приветства факта, че Сметната палата успява всяка година да изготви все повече и по-добри специални доклади; изразява съжаление поради факта, че, за съжаление, те невинаги получават политическото внимание, което заслужават, поради правилата, приложими в Парламента; посочва, че тези специални доклади са от голямо значение при разработването на програми и проекти и изменянето и/или адаптирането им, тъй като те могат да доведат до по-ефективна употреба на човешките и бюджетните ресурси; и оценява положителното отношение на Комисията към тези процеси и нейната готовност да предприеме незабавни действия за коригиране на повечето от недостатъците, отбелязани от Сметната палата в тези доклади.
<SPEAKER ID="383" NAME="Licia Ronzulli" LANGUAGE="IT">
Като прие този доклад, Парламентът подчерта факта, че Сметната палата успява всяка година да изготвя все повече и по-добри специални доклади. За съжаление, те невинаги получават политическото внимание, което заслужават, въпреки че са от голямо значение при изменението и адаптирането на програми и проекти, тъй като те могат да доведат до по-ефективна употреба на човешките и бюджетните ресурси.
<P>
Днешният текст още веднъж подчертава нашето признание за положителното отношение на Комисията и нейната воля да предприеме незабавни действия за коригиране на повечето от недостатъците, отбелязани от Сметната палата във въпросните доклади.
<SPEAKER ID="384" NAME="Luís Paulo Alves" LANGUAGE="PT">
Гласувам в подкрепа на това предложение, защото съм съгласен с процедурите по освобождаване от отговорност, както и с предложените подходящи бюджетни кредити за всяка функция.
<SPEAKER ID="384" NAME="Zigmantas Balčytis" LANGUAGE="LT">
Одобрих този доклад и освобождаването от отговорност във връзка с изпълнението на бюджета на Европейската агенция по химикалите за финансовата 2009 година Сметната палата установи, че като цяло плащанията не съдържат съществени грешки. Тя не откри съществени слабости при извършената оценка на това доколко системите за управление и контрол отговарят на изискванията на Финансовия регламент. Генералният секретар на Европейския парламент декларира, че е получил достатъчна увереност, че бюджетът на Парламента е изпълнен в съответствие с принципите на доброто финансово управление и че установената рамка за контрол осигурява необходимите гаранции за законосъобразността и редовността на свързаните с отчетите операции. Съгласен съм с докладчика, че е необходимо Парламентът, съвместно с всички институции на Съюза, да определи най-рентабилните начини за използване на финансовите и човешките ресурси, включително възможностите за икономии, както и електронни инструменти и методи, за да предоставя ефективни услуги. Считам, че генералният секретар на Европейския парламент трябва да предложи механизми, чрез които да се гарантира, че при всички случаи средствата от надбавката за общи разноски се усвояват по прозрачен начин и се използват по предназначение. Съгласен съм също така, че Парламентът следва да има едно-единствено място на работа със същото местоположение, както другите институции на Съюза. Към момента решението за промяна на това положение - и за реализирането на близо 160 000 000 евро икономии годишно, както и за значително намаляване на въглеродния отпечатък на Парламента, е изключително от сферата на компетентност на Европейския съвет. Ние се нуждаем от допълнително рационализиране на мисиите между трите места на работа, като се осигурява тяхната по-добра обосновка и контрол, за да се избегнат излишните мисии и разходи.
<SPEAKER ID="384" NAME="Jean-Luc Bennahmias" LANGUAGE="FR">
Гласувах в подкрепа на това освобождаване от отговорност. Според мен оперативният бюджет на Европейския парламент е в съответствие с финансовия климат. Някои от коментарите за по-голяма прозрачност са в правилната посока. Считам също така за разумно Парламентът да връчва награди, особено за подкрепата на европейското кино. В допълнение, въпросните суми като цяло са символични.
<SPEAKER ID="385" NAME="Izaskun Bilbao Barandica" LANGUAGE="ES">
Гласувах в подкрепа на доклада относно освобождаването от отговорност на Европейския парламент във връзка с изпълнението на общия бюджет на Европейския съюз за финансовата 2009 година. Бих искала да подчертая, че в раздела на основните промени в управлението на бюджета през 2009 г., гласувах за позиция 5, тъй като разбрах, че при всички случаи средствата от надбавката за общи разноски, плащани по нашите сметки, трябва да бъдат усвоявани по прозрачен начин и да се използват по предназначение. Ето защо във връзка с това съм съгласен, че именно генералният секретар следва да приеме подходящите мерки.
<SPEAKER ID="385" NAME="Lara Comi" LANGUAGE="IT">
Гласувах в подкрепа на освобождаването от отговорност на Парламента връзка с изпълнението на неговия бюджет за 2009 г., защото считам, че средствата като цяло са управлявани разумно. Оставам силно скептично настроена относно разделението между трите места на работа, което създава загуби, стрес и ако оставим символиката настрана, по мое мнение е необходимо спешно да се предприемат стъпки, за да се отървем от този тристранна система, която е свързана с икономически и екологични разходи.
<SPEAKER ID="385" NAME="Marielle De Sarnez" LANGUAGE="FR">
С оглед на икономическата ситуация в момента Европейският парламент е длъжен да бъде за пример по отношение на съкращаването на разходите. Сред предвидените мерки за намаляване на разходите беше решено, че на срещите на работните групи ще бъдат осигурявани автоматично устни преводачески услуги само на шест езика (френски, немски, английски, полски, испански и италиански език), докато устен превод на всеки друг от официалните езици ще се предоставя единствено по искане на членовете на ЕП. Сред другите искания са правила за ограничаване на дългите пътувания със служебните автомобили на Парламента. Резолюцията също призовава за извършването на дългосрочен преглед на бюджета на Парламента по отношение на намаляването на разходите. Този вот също така даде възможност за съживяване на разискванията относно това къде следва да бъде седалището на Европейския парламент. Тази ситуация обаче е свързана с исторически обстоятелства и правни уредби, които не могат да бъдат предизвикани въз основа на често погрешни атаки във връзка с разходите или проблеми, свързани с разпръснатостта на сградите на Европейския парламент. В този случай не става въпрос за избор между Страсбург и Брюксел, тъй като според Договорите за основаването на нашия Съюз в началото Страсбург е правилото, а Брюксел е изключението.
<SPEAKER ID="386" NAME="Anne Delvaux" LANGUAGE="FR">
Още веднъж гласувах в подкрепа на настоящия доклад, който посочва, че истински икономии биха могли да се постигнат само ако Парламентът има едно единствено място на работа в същия град като другите институции на Съюза (с други думи - Брюксел). Докладът на генералния секретар относно предварителния проект на бюджетна прогноза на Парламента за 2011 г. сам по себе си привлича вниманието към огромните годишни разходи, произтичащи от географското разделение на Парламента, които се оценяват на около 160 000 000 евро или около 9 % от общия бюджет на Парламента.
<P>
Вярно е, че в момента решението за промяна на това положение и по този начин за реализирането на близо 160 000 000 евро икономии годишно, като същевременно значително се намалява въглеродният отпечатък на Парламента, е изключително от сферата на компетентност на Съвета. Чрез този вот обаче призовавам председателя и членовете на Парламента, които водят преговорите за бюджета на Съюза от името на Парламента, да предложат на Съвета да осигури възможност на Съюза да реализира тези икономии
<SPEAKER ID="387" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност на Европейския парламент във връзка с изпълнението на бюджет за 2009 година, тъй като той допринася за контрола върху изразходване на средствата от европейските институции. Считам, че ще бъде полезно да се преразгледа бюджетът на Европейския парламент в дългосрочен план, за да се намалят разходите и да се създадат ресурси за ефективното функциониране на Парламента в контекста на увеличаване на неговите компетентности, произтичащи от Договора от Лисабон.
<SPEAKER ID="387" NAME="Göran Färm" AFFILIATION="S&amp;D">
в писмена форма. - (SV) Бих искал да подчертая, че като публична институция Европейският парламент трябва да успее да покаже възможно най-голяма прозрачност и откритост.
<P>
Считам също така, особено с оглед на сегашната икономическа ситуация, че Парламентът трябва да преразгледа разходите си и да открие начини за реализиране на икономии и за повишаване на ефективността. Парламентът трябва да проведе по-задълбочено разискване по тези въпроси, поради което бих искал да се осигури повече време за обсъждане на освобождаването от отговорност във връзка с изпълнението на бюджета. Одобрявам и принципа, че Европейският парламент следва да има обща система за въздушни мили, за да осигури възможност за по-евтино пътуване.
<P>
И накрая, не считам, че е грешно Парламентът да връчва награди за култура. Въпреки това съм изключително критично настроен по отношение на наградата на Парламента за журналистика и не считам, че е подходящо той да присъжда награди на журналисти, чиято задача е да се отнасят критично към работата на Европейския парламент. Ето защо считам, че тази награда следва да бъде премахната.
<SPEAKER ID="389" NAME="Louis Grech" LANGUAGE="EN">
По въпроса за освобождаването на Европейския парламент от отговорност във връзка с изпълнението на бюджета за 2009 година, гласувах в съответствие с моята политическа група против параграф 143 за въздушните мили. Същата концепция вече е включена в параграф 199, който подкрепих при гласуването. Параграф 119 е по-изчерпателен и по-практичен за целите на изпълнението на бюджета.
<SPEAKER ID="389" NAME="Anna Hedh, Olle Ludvigsson, Marita Ulvskog и Åsa Westlund" LANGUAGE="SV">
Ние, шведските социалдемократи, избрахме да гласуваме в подкрепа на освобождаването от отговорност на Европейския парламент за финансовата 2009 година.
<P>
Бихме искали да подчертаем, че като публична институция Европейският парламент трябва да успее да покаже възможно най-голяма прозрачност и откритост. Следователно ние избрахме да подкрепим параграф 5, в който се призовава за по-голяма прозрачност по отношение на надбавката за общи разноски на членовете на ЕП.
<P>
Считаме също така, особено с оглед на сегашната икономическа ситуация, че Парламентът трябва да преразгледа разходите си и да открие начини за реализиране на икономии и за повишаване на ефективността. Парламентът трябва да проведе по-задълбочено разискване по тези въпроси, поради което бихме искали да осигури повече време за обсъждане на освобождаването от отговорност във връзка с изпълнението на бюджета. Одобряваме и принципа, че Европейският парламент трябва да има обща система за въздушни мили, за да осигури възможност за по-евтино пътуване, макар да не ни е много ясно как ще се приложи това на практика.
<P>
И накрая, не считаме, че е грешно Парламентът да връчва награди за култура. Въпреки това ние сме изключително критично настроени по отношение на наградата на Парламента за журналистика и не считаме, че е подходящо той да присъжда награди на журналисти, чиято задача е да се отнасят критично към работата на Европейския парламент. Ето защо според нас тази награда следва да бъде премахната.
<SPEAKER ID="389" NAME="Juozas Imbrasas" LANGUAGE="LT">
Въздържах се от гласуване по този документ, въпреки че одитът на Сметната палата установи, че по отношение на административните разходи за 2009 г. всички институции са прилагали по задоволителен начин системите за управление и контрол, изисквани от Финансовия регламент, и проверените операции не съдържат съществени грешки. Генералният секретар също декларира, че на 2 юли 2010 г. е получил достатъчна увереност, че бюджетът на Парламента е изпълнен в съответствие с принципите на доброто финансово управление и че установената рамка за контрол осигурява необходимите гаранции за законосъобразността и редовността на свързаните с отчетите операции. Считам, че настоящото финансово положение налага Парламентът, съвместно с всички институции на Съюза, да определи най-рентабилните начини за използване на финансовите и човешките ресурси, включително възможностите за икономии, както и електронни инструменти и методи, за да предоставя ефикасни услуги. Необходимо е да направим дългосрочен преглед на бюджета на Европейския парламент и да определим средствата, които могат да бъдат спестени в бъдеще, за да намалим разходите и да осигурим средства за ефективното функциониране на Парламента като един от законодателните органи. Бих искал да посоча също, че гражданите имат правото да знаят по какъв начин се изразходват платените от тях данъци и как се прилага поверената на политическите органи власт.
<SPEAKER ID="391" NAME="Anne E. Jensen" LANGUAGE="DA">
Датската либерална партия се противопоставя на параграф 112. Изключително важно е да запазим равнопоставеността на езиците в ЕС. С изключение на този параграф, докладът съдържа редица разумни инициативи.
<SPEAKER ID="392" NAME="Karin Kadenbach" AFFILIATION="S&amp;D">
в писмена форма. - (DE) По отношение на параграф 129 от доклада за освобождаване от отговорност във връзка с изпълнението на общия бюджет на ЕС за 2009 година - Европейски парламент, който се отнася до "Фонда за доброволно пенсионно осигуряване", бих искала да кажа, че категорично гласувам против него, защото това означава парите на данъкоплатците да се използват за финансиране на пенсионни фондове на членовете на Европейския парламент (параграф 129, точка i)). Няма причина, поради която да не се повиши пенсионната възраст за схемата от 60 на 63 години (параграф 129, точка ii)). Добре е управителите на Фонда да бъдат приканени да приемат по-благоразумна и балансирана инвестиционна стратегия (параграф 129, точка iii)). По принцип аз подкрепям прекратяването на съществуващата пенсионна схема.
<SPEAKER ID="393" NAME="Jörg Leichtfried, Evelyn Regner и Hannes Swoboda" AFFILIATION="S&amp;D">
в писмена форма. - (DE) По отношение на параграф 129 от доклада за освобождаване от отговорност във връзка с изпълнението на общия бюджет на ЕС за 2009 година - Европейски парламент, който се отнася до "Фонда за доброволно пенсионно осигуряване", бихме искали да кажем, че категорично гласуваме против него, защото това означава парите на данъкоплатците да се използват за финансиране на пенсионни фондове на членовете на Европейския парламент (параграф 129, точка i)). Няма причина, поради която да не се повиши пенсионната възраст за схемата от 60 на 63 години (параграф 129, точка ii)). Беше добре управителите на Фонда да бъдат приканени да приемат по-благоразумна и балансирана инвестиционна стратегия (параграф 129, точка iii)). По принцип аз подкрепям прекратяването на съществуващата пенсионна схема.
<SPEAKER ID="394" NAME="David Martin" LANGUAGE="EN">
Гласувах в подкрепа на изменението, в което се призовава за по-голяма прозрачност при определяне на надбавката за общи разноски на членовете на ЕП.
<SPEAKER ID="395" NAME="Iosif Matula" AFFILIATION="PPE">
в писмена форма. - (RO) Гласувах в подкрепа на доклада, тъй като считам, че са необходими някои мерки, насочени към повишаване на ефективността на дейността на членовете на ЕП и подобряване на резултатите на служителите на институцията и на нейната инфраструктура по отношение на сигурността, информационните технологии, достъпа на посетителите и намаляване на въглеродния отпечатък. Необходимо е да се преразгледа политиката в областта на сигурността, като се въведе съвременна, високотехнологична система за сигурност за Парламента, като се използват мерки вътре в сградите и процедури във връзка с пропускателния режим, както и в района на институциите на ЕС. По отношение на информационните и комуникационните технологии, са необходими подобрения по отношение на безжичния достъп до интернет в сградите на институциите. От друга страна, отдел "Информационни и комуникационни технологии" следва да предложи конкретни мерки за замяна на административните документи на хартиен носител с екологосъобразни електронни версии. Институциите на ЕС са основна туристическа атракция в Брюксел.
<P>
Проучванията сочат, че потокът от туристи е по-голям през ваканционните периоди и през уикендите. Дейността на Центъра за посетители и програмата за посещение трябва да бъдат съобразени с тези изисквания. Изпълнението на целта за намаляване на въглеродните емисии с 30 % до 2020 г. е приоритет. Подкрепям инициативата за подмяна на съществуващия автомобилен парк с екологосъобразни превозни средства предвид малките разстояния, на които се пътува, поради което са подходящи електрически превозни средства, захранвани с батерии.
<SPEAKER ID="387" NAME="Paul Murphy" LANGUAGE="EN">
Гласувах в подкрепа на това предложение за резолюция, тъй като е застъпена основната идея за ефективност на разходите в ЕС. Одобрявам съкращаването на разходите на Европейския парламент. Въпреки това не може да се реализират икономии за сметка на обикновените служители, работещи в Европейския парламент. Техните права следва винаги да бъдат защитени.
<P>
Подкрепям разходите за насърчаване на достъпни художествени и културни събития, които могат да обогатят живота на населението. Ето защо подкрепих филмовата награда LUX въпреки опасенията за на пръв поглед големия бюджет, изразходван за тази награда. Икономи могат и трябва да се правят, като се ограничат разходите и заплатите на членовете на Европейския парламент, например като се свържат дневните и гарантираните разходи.
<P>
Подкрепям повишаването на пенсионната възраст за членове на ЕП от 60 на 63 години. Според мен представителите, налагащи занижен стандарти на живот на работниците, трябва поне да прилагат същия подход към собствените си привилегии. Въпреки това не считам, че следва да се увеличава пенсионната възраст за работниците. Ще продължа да подкрепям работниците и представители на синдикатите в борбата им срещу повишаване на пенсионната възраст.
<SPEAKER ID="387" NAME="Franz Obermayr" AFFILIATION="NI">
в писмена форма. - (DE) Не мога да гласувам в подкрепа на освобождаването от отговорност във връзка с изпълнението на бюджета на Европейския съюз въз основа на това, че пътуващият театър между Брюксел и Страсбург сам по себе си не е оправдан за данъкоплатците. Европейският парламент следва да заседава на едно място, а не всяка седмица да местим всичко за една седмица в месеца.
<SPEAKER ID="396" NAME="Raül Romeva i Rueda" LANGUAGE="EN">
Освен другото приетият текст посочва, че Европейският парламент отбелязва бюджетните ограничения, пред които са изправени много държави-членки в резултат на финансовата и икономическата криза, и необходимостта от критичен преглед на възможностите за икономии на всички равнища, включително на равнището на Съюза; и предвид това положение подчертава, че истински икономии биха могли да се постигнат само ако Парламентът има едно единствено място на работа със същото местоположение.
<SPEAKER ID="397" NAME="Licia Ronzulli" LANGUAGE="IT">
Извършеният от Сметната палата одит сочи, че по отношение на административните разходи за 2009 г. всички институции са прилагали по задоволителен начин системите за управление и контрол, съгласно изискванията на Финансовия регламент, и проверените операции не съдържат съществени грешки.
<P>
На 2 юли 2010 г. генералният секретар декларира с необходимата увереност, че бюджетът на Парламента е изпълнен в съответствие с принципите на доброто финансово управление и че установената рамка за контрол осигурява необходимите гаранции за законосъобразността и редовността на свързаните с отчетите операции. Докладът, който приемаме днес, освобождава председателя от отговорност във връзка с изпълнението на бюджета на Европейския парламент за финансовата 2009 година.
<SPEAKER ID="397" NAME="Catherine Stihler" LANGUAGE="EN">
Подкрепям по-голямата прозрачност в Парламента, най-вече по отношение на генералните разрешения за износ.
<SPEAKER ID="398" NAME="Marianne Thyssen" LANGUAGE="NL">
Гласувах в подкрепа на доклада на г-н Itälä, но имам резерви във връзка със съображение 113. Не съм съгласен с него, тъй като предлага нова система за устни преводачески услуги за "работните групи". Не мога да се съглася с него, защото предложената система не е съобразена с принципа за равното третиране на официалните езици в Съюза и за техните носители; в крайна сметка несъмнено ще доведе до изключването на всички останали езици и ще останат само споменатите шест; на практика ще бъде невъзможно да се работи просто защото въпросният член ще трябва да подаде заявление за устен превод на допълнителните езици, преди да види дневния ред; и има риск езиковата политика да се превърне в игри за премерване на сили. Ако наистина искаме да реализираме икономии, когато става въпрос за езици, тогава следва да настояваме тази система да се прилага за всички.
<P>
Ако престанем да отделяме толкова голямо значение на принципа, че някои членове следва да могат да говорят на своя език, това няма да е толкова важно и за другите членове. Следователно има само една алтернатива, ако искаме да спестяваме от устните преводачески услуги в "работните групи": използването на английски и само на английски, както за говорене и слушане. В такъв случай всички ще бъдат равни пред закона и ние ще можем да реализираме икономии.
<SPEAKER ID="399" NAME="Derek Vaughan" LANGUAGE="EN">
Не можах да подкрепя освобождаването от отговорност на Европейския парламент, тъй като някои от проблемите остават нерешени. Въпреки че Парламентът е предприел мерки за подобряване на бюджета и реализиране на икономии, все още остават някои въпроси, свързани с финансирането на наградите, които в момента се плащат от данъкоплатеца. Освен това окончателният доклад не успява да признае размера на средствата, които се пилеят за Страсбург. Докладът все пак показва, че е постигнат известен напредък. След днешното гласуване трябва да се въведат нови правила, за да се гарантира, че членовете на ЕП от всички държави-членки предприемат мерки, за да гарантират прозрачността на разходите за техните офиси. Докладът също призовава разходите на Парламента да се преразгледат, за да се гарантират икономии в бъдеще.
<SPEAKER ID="400" NAME="Luís Paulo Alves" LANGUAGE="PT">
Гласувам в подкрепа на това предложение, защото съм съгласен с процедурите по освобождаване от отговорност, както и с предложените подходящи бюджетни кредити за всяка функция.
<SPEAKER ID="400" NAME="Zigmantas Balčytis" LANGUAGE="LT">
Гласувах в подкрепа на този доклад и съм съгласен с освобождаването от отговорност на Европейския парламент във връзка с изпълнението на бюджета за финансовата 2009 година. Съветът не е приел нито една покана за официална среща с комисията на Парламента по бюджетен контрол, която отговаря за процедурата по освобождаване от отговорност, или с нейния докладчик, с цел обсъждане на въпроси, свързани с изпълнението на бюджета на Съвета за 2009 г. Съветът също отказа да представи писмен отговор, с който да предостави поисканите от Парламента информация и документи. Съгласен с докладчика, че Съветът трябва да предостави на комисията по бюджетен контрол в Парламента подробни писмени отговори, както и поисканите документи най-късно до 15 юли 2011 г. Съветът трябва също така трябва да носи отговорност пред обществеността за поверените му средства и с цел улесняване на обмена на информация в хода на процедурата по освобождаване от отговорност трябва да следва същия подход както останалите институции.
<SPEAKER ID="400" NAME="Lara Comi" LANGUAGE="IT">
Гласувах против освобождаването от отговорност на Съвета във връзка с общия бюджет за 2009 г., защото той отказа да отговори на въпросите на Парламента по тази тема и не представи поисканите от Парламента съществени документи. Ето защо гласувам в подкрепа на отлагането на освобождаване от отговорност във връзка с изпълнението на бюджета за 2009 г.
<SPEAKER ID="400" NAME="Diogo Feio" LANGUAGE="PT">
Още веднъж приетото току-що решение отразява постоянната липса на сътрудничество между със Съвета по отношение на изпълнението и прозрачността на неговия бюджет. В името на прозрачността, която е необходима за обществеността, и контрола не считам, че Съветът трябва да е освободен от отговорността да публикува отчетите за средствата, с които разполага.
<P>
Следователно съм съгласен с докладчика относно решението му да отложи решението за освобождаване от отговорност на Съвета, докато последният не предостави информацията и документите, които бяха поискани от докладчика, както и изчерпателен списък с бюджетните преноси.
<SPEAKER ID="400" NAME="Juozas Imbrasas" LANGUAGE="LT">
Гласувах в подкрепа на този документ, защото той отлага решението за освобождаване от отговорност на генералния секретар на Съвета във връзка с изпълнението на бюджета на Съвета за финансовата 2009 година. Причините за отлагането на решението за освобождаване от отговорност са, както следва: първо, Съветът не е приел нито една покана за официална среща с комисията на Парламента, която отговаря за процедурата по освобождаване от отговорност, или с нейния докладчик, с цел обсъждане на въпроси, свързани с изпълнението на бюджета на Съвета за 2009 г.; второ, Съветът отказа да даде писмен отговор, който да предостави на Парламента информацията и документите, изискани от Съвета в приложението към подписано от докладчика писмо от 14 декември 2010 г.; трето, Парламентът не е получил основни документи от Съвета, като например пълния списък на извършените прехвърляния на бюджетни кредити; Гласувах в подкрепа на това решение, защото съм дълбоко убеден, че гражданите имат правото да знаят по какъв начин се изразходват платените от тях данъци и как се прилага поверената на политическите органи власт.
<SPEAKER ID="400" NAME="Agnès Le Brun" LANGUAGE="FR">
Съгласно изискванията всяка година Европейският парламент представи становище за това дали бюджетът на Съюза е бил усвояван правилно или не от различните агенции и институции, които носят отговорност за него. Разпределените суми са заделени за конкретни цели, а целта на процедурата по освобождаване от отговорност във връзка с изпълнението на бюджета е да се провери дали са се придържали към тези цели. Това е важен прерогатив на Парламента, както се вижда например от влиянието му при регистрирането на комисията Сантер през 1999 г. Тази година, заедно с огромно мнозинство от членовете на Европейския парламент, аз отказах да се освободи от отговорност Съветът на министрите във връзка с дейността му през финансовата 2009 година. Институциите, чиито дейности се одитират от Парламента чрез комисията по бюджетен контрол, в която членувам, са задължени да си сътрудничат с тази комисия, например като предоставят всички необходими документи, за да се докаже, че публичните средства са изразходвани правилно. При този случай обаче сътрудничеството на Съвета беше напълно неадекватно. Ето защо ние решихме да отложим освобождаването от отговорност, за да може да се направят проверките, необходими за бюджетната прозрачност.
<SPEAKER ID="401" NAME="Raül Romeva i Rueda" LANGUAGE="EN">
Гласувах в подкрепа на следното: 1. отлага своето решение за освобождаване от отговорност на генералния секретар на Съвета във връзка с изпълнението на бюджета на Съвета за финансовата 2009 година; 2. представя своите забележки в резолюцията по-долу; 3. възлага на своя председател да предаде настоящото решение, както и резолюцията, която е неразделна част от него, на Съвета, Комисията, Съда на Европейския съюз, Сметната палата, Европейския омбудсман и на Европейския надзорен орган по защита на данните и да осигури публикуването им в Официален вестник на Европейския съюз (серия L).
<SPEAKER ID="402" NAME="Licia Ronzulli" LANGUAGE="IT">
Чрез днешния доклад Парламентът отлага своето решение за освобождаване от отговорност на генералния секретар на Съвета във връзка с изпълнението на бюджета на Съвета за финансовата 2009 година.
<SPEAKER ID="403" NAME="Derek Vaughan" LANGUAGE="EN">
Подкрепих решението на Парламента да отложи освобождаването от отговорност на Съвета, тъй като считам, че Съветът не е осигурил на Парламента достатъчно информация относно своите отчети. Съветът трябва да бъде контролиран по същия начин както всички останали европейски институции и трябва да предостави писмени документи, за да може да бъде освободен от отговорност. Докладът постави редица въпроси пред Съвета, много от които не получиха отговор. Без конкретно обяснение от Съвета по специфични въпроси, не е възможно да дадем зелена светлина за годишните им отчети. Решението за освобождаване от отговорност ще бъде взето на по-късна дата, когато бъде осигурена достатъчно информация.
<SPEAKER ID="404" NAME="Angelika Werthmann" LANGUAGE="DE">
Гласувах в подкрепа на отлагането на решението за освобождаване от отговорност на Съвета за финансовата 2009 година. В светлината на новата ситуация, възникнала в резултат от влизането в сила на Договора от Лисабон, непрекъснатият отказ на Съвета да бъде подложен на процедурата за освобождаване от отговорност - и следователно, като се има предвид отчетността - е неприемлив. Разходите на Съвета трябва да бъдат контролирани толкова, колкото и на останалите органи на Съюза, ако трябва да вземе надлежно предвид Европейската инициатива за прозрачност.
<SPEAKER ID="405" NAME="Luís Paulo Alves" LANGUAGE="PT">
Гласувам за това предложение, защото съм съгласен с процедурите по освобождаване от отговорност, както и с предложените подходящи бюджетни кредити за всяка функция.
<SPEAKER ID="405" NAME="Zigmantas Balčytis" LANGUAGE="LT">
Одобрих този доклад и освобождаването от отговорност във връзка с изпълнението на бюджета на Сметната палата за финансовата 2009 година. За финансовата 2009 година счетоводните отчети на Сметната палата бяха проверени от външна фирма, "ПрайсуотърхаусКупърс" (PicewaterhouseCoopers). В своите заключения тя не отправя никакви значителни забележки към Сметна палата. Приветствам одитната стратегия на Сметната палата за периода 2009-2012 г. и подкрепям нейните приоритетни цели - оптимизиране на цялостното въздействие на нейните одити и увеличаване на ефикасността посредством оптимално използване на ресурсите. Очаквам Сметната палата да покаже напредък в тази посока. Съгласен съм с докладчика, че в бъдеще Сметната палата трябва да включва в своите доклади относно агенциите по-пълна информация, по-конкретно по отношение на заключенията на докладите на вътрешните одитори. Приветствам мерките, които Сметната палата предприема, за да се реформира и непрекъснато да подобрява своята роля в съответствие с призива на Парламента за по-широко и по-задълбочено въздействие на нейните оценки и одити и за по-голяма надеждност на нейните данни. Беше отбелязано също така, че има постоянното подобряване на съотношението между мъже и жени сред персонала на Сметната палата, както и че различията на равнището на асистентите, ръководителите на отдели и директорите намаляват.
<SPEAKER ID="405" NAME="Lara Comi" LANGUAGE="IT">
Гласувах в подкрепа на освобождаването от отговорност на Сметната палата във връзка с общия бюджет за 2009 г., тъй като по-голямата част от предварително определените цели, свързани с бюджета, са изпълнени и е предоставена подробна и прозрачна информация.
<SPEAKER ID="405" NAME="Diogo Feio" LANGUAGE="PT">
Одобрявам направения от външния консултант задълбочен анализ, който потвърждава, че финансовите отчети на Европейската сметна палата дават вярна и ясна представа за нейното финансово състояние, а също и че средствата са били използвани правилно за предвидените цели. Одобрявам одитната стратегия на Сметната палата за периода 2009-2012 г., която цели оптимизиране на цялостното въздействие на нейните одити и увеличаване на ефикасността посредством по-добро използване на ресурсите.
<P>
Ето защо поздравявам Сметната палата за отличното представяне през 2009 година и съм съгласен със заключенията на докладчика.
<SPEAKER ID="405" NAME="Juozas Imbrasas" LANGUAGE="LT">
Гласувах в подкрепа на този документ, защото генералният секретар на Сметната палата беше освободен от отговорност във връзка с изпълнението на бюджета на Сметната палата за финансовата 2009 година. Важно е също така Сметната палата да обмисли възможността за реорганизиране, за да може някои членове да носят отговорност за определени области на политиката, а други членове за групи държави-членки, ако националните одитни органи не могат да контролират ефективно разходите от бюджета на Съюза. Отбелязва се също, че напоследък броят на членовете на Сметната палата на практика се е удвоил, докато броят на областите на политиката си остава един и същ и Сметната палата може да използва тази възможност. Независимостта, почтеността, безпристрастността, компетентността и професионализмът са основните ценности на Сметната палата, и считам, че трябва да поставим акцент върху тях и да ги утвърдим.
<SPEAKER ID="405" NAME="Giovanni La Via" LANGUAGE="IT">
Гласувах в подкрепа на освобождаването от отговорност във връзка с общия бюджет на Европейския съюз за финансовата 2009 година, Раздел V - Сметна палата. Както знаем, външният одит на бюджета на ЕС се извършва от самата Сметна палата. Ето защо, както и през предходните две финансови години, беше назначена външната фирма, "ПрайсуотърхаусКупърс" (PricewaterhouseCoopers), която да извърши одитa на неговия бюджет. Сметната палата беше оценена високо за качеството на годишния доклад за дейността й, който показа, че нейните операции и дейности са законосъобразни и напълно надеждни.
<SPEAKER ID="406" NAME="David Martin" LANGUAGE="EN">
Гласувах в подкрепа на този доклад и по този начин приветствам одитната стратегия на Сметната палата за периода 2009-2012 г. и подкрепям нейните приоритетни цели (оптимизиране на цялостното въздействие на нейните одити и увеличаване на ефикасността посредством оптимално използване на ресурсите). Очаквам Сметната палата да докладва за предприетите действия за изпълнението на тази одитна стратегия, както и да покаже постигнатия напредък в тази насока, използвайки ключовите показатели за изпълнението (КПИ), по-конкретно с въвеждането на КПИ 1 до 4 през 2010 г. По-специално, приветствам плана за публикуване на предприетите последващи действия във връзка със специалните доклади, за да се увеличи тяхното въздействие.
<SPEAKER ID="407" NAME="Raül Romeva i Rueda" LANGUAGE="EN">
С настоящото генералният секретар на Сметната палата се освобождава от отговорност във връзка с изпълнението на бюджета на Сметната палата за финансовата 2009 година.
<SPEAKER ID="408" NAME="Licia Ronzulli" AFFILIATION="PPE">
в писмена форма. - (IT) С днешната резолюция Парламентът освобождава генералния секретар на Сметната палата от отговорност във връзка с изпълнението на бюджета на Сметната палата за финансовата 2009 година. Парламентът изразява загриженост поради намаляването на подробната информация в специфичните годишни доклади на Сметната палата за агенциите и насърчава Сметната палата в бъдеще да включва в своите доклади относно агенциите по-пълна информация, по-конкретно по отношение на заключенията на докладите на вътрешните одитори.
<SPEAKER ID="409" NAME="Zigmantas Balčytis" LANGUAGE="LT">
Гласувах против решението да се освободи от отговорност Европейския икономически и социален комитет във връзка с изпълнението на бюджета за финансовата 2009 година. На 11 март 2011 г. Европейска служба за борба с измамите (ОЛАФ) взе решение да започне разследване на съмнителните практики на секретариата на Европейския икономически и социален комитет. Съгласен съм с докладчика, че ЕИСК и ОЛАФ следва да докладват на органа по освобождаване от отговорност за хода и резултатите от случая. Европейският икономически и социален комитет трябва да окаже пълно съдействие на ОЛАФ и да предостави цялата необходима помощ на служителите на ОЛАФ при извършването на тяхното разследване. Считам, че комисията по бюджетен контрол към Европейския парламент, която отговаря за процедурата по освобождаване от отговорност, следва да следи отблизо въпроса, за да получи допълнителна информация относно последиците от разследването на ОЛАФ и да вземе предвид резултатите в рамките на процедурата по освобождаване от отговорност за 2010 г. Освен това считам, че представените пред ОЛАФ обвинения категорично засягат репутацията на Съюза, защото са насочени срещу институциите на Европейския съюз.
<SPEAKER ID="409" NAME="Слави Бинев" AFFILIATION="NI">
в писмена форма. - Уважаеми колеги, аз не подкрепих освобождаването от отговорност във връзка с изпълнението на общия бюджет на Европейския съюз за финансовата 2009 година, раздел VI, на Европейския икономически и социален комитет. На всички е известно, че бюджетът на тази институция за 2009 г. претърпя разследване от страна на ОЛАФ. Считам, че Европейският парламент има нужда от повече информация по случая, за да може да вземе правилно решение за това освобождаване. По данни до момента, има вътрешни нарушения в тази Европейска институция, определени като сериозни проблеми във връзка с функционирането на неговия секретариат.
<SPEAKER ID="409" NAME="Lara Comi" LANGUAGE="IT">
Гласувах в подкрепа на освобождаването от отговорност на Европейския икономически и социален комитет във връзка с бюджета на комитета за 2009 година, тъй като въпреки въпросите, които поражда започналото неотдавна разследване на Европейската служба за борба с измамите (ОЛАФ), съм убедена, че е възможно да се уточнят аспектите, по които липсва прозрачност, и да се усъвършенстват отчетните процедури в бъдеще.
<SPEAKER ID="409" NAME="Göran Färm, Anna Hedh, Olle Ludvigsson, Marita Ulvskog и Åsa Westlund" LANGUAGE="SV">
Ние, шведските социалдемократи, избрахме на този етап да не подкрепим освобождаването от отговорност на Европейския икономически и социален комитет за финансовата 2009 година. След вътрешен сигнал ОЛАФ реши да започне разследване и следователно, за да разполагаме с всички необходими факти, ние бихме искали да изчакваме резултатите от това разследване, преди да одобрим освобождаването от отговорност.
<SPEAKER ID="409" NAME="Diogo Feio" LANGUAGE="PT">
С изключителна загриженост отбелязвам, че е подадена вътрешна жалба за лошо управление на Европейския икономически и социален комитет (ЕИСК) и сега той е обект на разследване от Европейската служба за борба с измамите (ОЛАФ). Съгласен съм с настояването на докладчика ЕИСК и ОЛАФ да информират органа по освобождаване от отговорност за хода и резултатите от въпросния случай.
<P>
Отправените обвинения може да имат разрушителен ефект върху репутацията на ЕС, тъй като те се отнасят до вътрешните дела на една от неговите институции, и ние трябва да знаем дали установените практики на нарушения са ограничени до едно единствено действие или нередностите са постоянни.
<P>
Въпреки това искам да поздравя Сметната палата за доклада, който изготви във връзка с ЕИСК и неговите постижения през финансовата 2009 година, и съм съгласен със заключенията на докладчика.
<SPEAKER ID="409" NAME="Juozas Imbrasas" LANGUAGE="LT">
Гласувах в подкрепа на този документ, защото генералният секретар на Европейския икономически и социален комитет е освободен от отговорност във връзка с изпълнението на неговия бюджет за финансовата 2009 година. Отправен е настоятелен призив Европейският икономически и социален комитет да направи задълбочен преглед на разходите си за 2011 година във всички сфери на дейност, за да гарантира, че всички разходи са оправдани и че е възможно да се определят области, в които могат да се реализират икономии, което ще намали натиска върху бюджета в момент, когато се налагат строги икономии. Доволен съм, че в годишния си доклад Сметната палата посочва, че одитът не е довел до никакви съществени забележки по отношение на ЕИСК. През 2009 г. ЕИСК е разполагал с бюджетни кредити за поети задължения с общ размер на 122 000 000 евро (118 000 000 евро през 2008 г.) при степен на усвояване от 98,02 %, която е над средната стойност за другите институции (97,69 %).
<SPEAKER ID="410" NAME="David Martin" LANGUAGE="EN">
Като гласувам относно този доклад, призовавам ЕИСК, и по-конкретно неговия генерален секретар, да окаже пълно съдействие на ОЛАФ и да предостави цялата необходима помощ на служителите на ОЛАФ при извършването на тяхното разследване по повод на обвиненията за некомпетентно управление.
<SPEAKER ID="411" NAME="Raül Romeva i Rueda" LANGUAGE="EN">
С настоящото генералният секретар на Европейския икономически и социален комитет се освобождава от отговорност във връзка с изпълнението на бюджета на Европейския икономически и социален комитет за финансовата 2009 година.
<SPEAKER ID="412" NAME="Licia Ronzulli" LANGUAGE="IT">
С днешния вот Парламентът освобождава генералният секретар на Европейския икономически и социален комитет от отговорност във връзка с изпълнението на бюджета на Европейския икономически и социален комитет (ЕИСК) за финансовата 2009 година. Парламентът счита, че представените пред Европейската служба за борба с измамите ОЛАФ твърдения ясно засягат репутацията на Съюза, тъй като засягат вътрешното функциониране на една от неговите институции - ЕИСК, и се отнасят до сериозни проблеми във връзка с функционирането на неговия секретариат. Парламентът също така счита, че установените практики на нарушения не се ограничават до едно-единствено действие, а могат да представляват постоянни нередности, които съставляват предполагаем случай на некомпетентно управление.
<SPEAKER ID="413" NAME="Zigmantas Balčytis" LANGUAGE="LT">
Гласувах в подкрепа този доклад и подкрепих решението на Европейския парламент да освободи от отговорност Комитета на регионите във връзка с изпълнението на бюджета за финансовата 2009 година. В годишния си доклад Европейската сметна палата посочва, че одитът не води до никакви значителни забележки по отношение на Комитета на регионите. Одобрявам факта, че през 2009 г. Комитетът актуализира своя инструмент за бюджетен анализ и мониторинг (BudgetWatch), благодарение на което се осигурява по-пълна информация относно бюджета на Комитета, улеснява се усвояването на бюджетните ресурси на Комитета и се определят областите, които се нуждаят от внимание от страна на ръководството. Съгласен съм с докладчика, че членовете на Комитета на регионите трябва да декларират финансовите си интереси, като разкриват съответна информация относно упражняваните професионални дейности, подлежащи на деклариране. Комитетът на регионите трябва да проследи този въпрос в годишния си отчет за дейността.
<SPEAKER ID="413" NAME="Слави Бинев" AFFILIATION="NI">
в писмена форма. - Уважаеми колеги, не подкрепям освобождаването от отговорност във връзка с изпълнението на бюджета на Комитета на регионите, защото тази институция е само консултативен орган и поради факта, че e орган, представляващ интересите на европейските региони пред европейските институции, смятам, че неговото финансиране трябва да идва изцяло от регионите.
<SPEAKER ID="413" NAME="Lara Comi" LANGUAGE="IT">
Гласувах в подкрепа на освобождаването от отговорност във връзка с изпълнението на общия бюджет на Комитета на регионите. Постъпих така не само защото годишните доклади за дейността са изготвени изключително добре, но защото техниките за редактиране и събиране на информацията са обновени и подобрени с цел по-голяма прозрачност.
<SPEAKER ID="413" NAME="Diogo Feio" LANGUAGE="PT">
Одобрявам заключенията от одита на Сметната палата, в чийто годишен доклад се казва, че одитът не е довел до никакви съществени констатации. Одобрявам също и отличните резултати и високото качество, с което продължават да се характеризират годишните доклади за дейността на Комитета на регионите. И накрая, съгласен съм със заключенията на докладчика и оценявам високо Комитета на регионите за включването на последващите мерки, предприети в резултат на предходните решения на Парламента за освобождаване от отговорност.
<SPEAKER ID="413" NAME="Juozas Imbrasas" LANGUAGE="LT">
Гласувах в подкрепа на този документ, защото освобождава генералния секретар на Комитета на регионите от отговорност във връзка с изпълнението на бюджета на Комитета за финансовата 2009 година. Настоятелно се призовава Комитетът на регионите да направи задълбочен преглед на разходите си за 2011 година във всички сфери на дейност, за да гарантира, че всички разходи са оправдани и че е възможно да се определят области, в които могат да се реализират икономии, което ще намали натиска върху бюджета в момент, когато се налагат строги икономии. През 2009 г. Комитетът е разполагал с бюджетни кредити за поети задължения от общо 88 000 000 евро (93 000 000 евро през 2008 г.), при степен на усвояване от 98,37 %, която е над средната стойност за другите институции (97,69 %). В същото време в годишния си доклад Сметната палата посочва, че одитът не води до никакви значителни забележки по отношение на Комитета на регионите. Поздравявам Комитета за неизменното високо качество на неговите годишни отчети за дейността и приветствам включването на последващите мерки, предприети в резултат на предходните решения на Парламента за освобождаване от отговорност.
<SPEAKER ID="413" NAME="Giovanni La Via" LANGUAGE="IT">
Преди всичко бих искал да благодаря на всички онези, които работиха по текста, както и да поздравя Комитета на регионите, чийто одит не доведе до никакви значителни забележки. Освен това бих искал да подчертая, че през 2009 г. Комитетът на регионите е разполагал с бюджетни кредити за поети задължения от общо 88 милиона евро (93 милиона евро през 2008 г.), при степен на усвояване от 98,37 %, което е под средната стойност за другите институции (97,69 %). Всички операции и дейности, извършени от Комитета на регионите, са извършени напълно законосъобразно и редовно.
<SPEAKER ID="414" NAME="David Martin" LANGUAGE="EN">
Гласувах в подкрепа на този доклад, с който се освобождава от отговорност Комитетът на регионите, и се радвам, че в нашата резолюция Парламентът отново потвърждава своята позиция, че в интерес на прозрачността декларациите за финансовите интереси на членовете на всички институции на Съюза следва да бъдат достъпни в интернет чрез публичен регистър; припомня на Комитета неговото искане членовете на Комитета на регионите да декларират финансовите си интереси, като разкриват съответна информация относно упражняваните професионални дейности, подлежащи на деклариране, и заеманите платени длъжности или извършвани срещу възнаграждение дейности; отбелязва със задоволство отговора на Комитета по този въпрос, и по-специално писмото на неговия председател от 11 февруари 2011 г.; [и] изисква от Комитета да проследи този въпрос в годишния си отчет за дейността.
<SPEAKER ID="415" NAME="Raül Romeva i Rueda" LANGUAGE="EN">
С настоящото генералният секретар на Комитета на регионите се освобождава от отговорност във връзка с изпълнението на бюджета на Комитета на регионите за финансовата 2009 година.
<SPEAKER ID="416" NAME="Licia Ronzulli" AFFILIATION="PPE">
в писмена форма. - (IT) С днешната резолюция Парламентът освобождава генералния секретар на Комитета на регионите от отговорност във връзка с изпълнението на бюджета на Комитета за финансовата 2009 година. Парламентът поздравява Комитета за неизменното високо качество на неговите годишни отчети за дейността и приветства включването на последващите мерки, предприети в резултат на предходните решения на Парламента за освобождаване от отговорност.
<SPEAKER ID="417" NAME="Zigmantas Balčytis" LANGUAGE="LT">
Гласувах в подкрепа на този доклад и подкрепих решението на Европейския парламент да освободи от отговорност Комисията във връзка с изпълнението на бюджета на осмия, деветия и десетия Европейски фонд за развитие (ЕФР) за финансовата 2009 година. Европейският фонд за развитие (ЕФР) е основният инструмент за предоставяне на помощ за развитие от страна на Съюза на хората от Африка, Карибския и Тихоокеанския басейн (АКТБ) и от отвъдморските страни и територии (OCT). Сметната палата прецени, че окончателните годишни отчети за осмия, деветия и десетия ЕФР представят достоверно, във всички съществени аспекти, финансовото положение на ЕФР от 31 декември 2009 г. Съгласен съм също така с докладчика, че ЕФР трябва да бъде включен в бюджета, което ще засили демократичния контрол, отчетността и прозрачността на финансирането и ще осигури повече последователност в политиката на Съюза по отношение на страните от АКТБ. Считам и че, в рамките на прегледа на насоките за бюджетна подкрепа от страна на Комисията трябва да се обърне специално внимание на системите за надзор и контрол. Комисията трябва да затегне мониторинга и годишното докладване относно спазването на критериите за допустимост.
<SPEAKER ID="417" NAME="Слави Бинев" AFFILIATION="NI">
в писмена форма. - Уважаеми колеги, във време на финансова криза Европейският съюз трябва да концентрира своите разходи за справяне с кризата. Около 15 % от гражданите на Европейския съюз живеят под прага на бедността. От какво значение са осми, девети и десети Европейски фонд за развитие за тези хора? Аз не съм против Европейските фондове за развитие, но смятам, че Европейският съюз, за да подпомага другите държави, трябва първо да се справи със собствените си проблеми. Сигурен съм, че тези 15 % граждани на Европейския съюз очакват същото.
<SPEAKER ID="417" NAME="Lara Comi" LANGUAGE="IT">
Гласувах в подкрепа на освобождаването от отговорност на осмия, деветия и десетия Европейски фонд за развитие за финансовата 2009 година, защото при прочита на доклада разбрах колко ефективно са били управлявани средствата за постигането на поставените цели. Освен това съм съгласна с приоритетите за развитие и считам, че счетоводните процедури са добре премерени за навременно предотвратяване на грешки, измами и за натрупването им от лица без такова право.
<SPEAKER ID="417" NAME="Diogo Feio" LANGUAGE="PT">
Европейските фондове за развитие все още са основен инструмент, с който ЕС разполага, за отпускане на помощ за развитие на страните от Африка, Карибския и Тихоокеанския басейн (АКТБ) и Отвъдморските страни и територии (OCT) и въпреки че се прилага съгласно специфични финансови правила, остава извън бюджета на ЕС. Следователно той спешно трябва да бъде интегриран в бюджета на ЕС, за да даде възможност за повишаване на демократичния контрол, отчетността и прозрачността на финансирането.
<P>
Настоящият доклад прави обстоен анализ на състоянието на бюджета на осми, девети и десети Европейски фондове за развитие, като отделя внимание на някои важни въпроси, които трябва да бъдат разгледани неотложно, и на прилагането на предварителен контрол в делегациите и системите за вътрешен контрол на страните партньорки, особено по на процедури за възлагане на обществени поръчки.
<P>
Накрая, докладът още веднъж показва, че все още ни предстои да изминем дълъг път по отношение на управлението на Европейските фондове за развитие и правилното им използване, поради което съм съгласен със заключенията на докладчика и го поздравявам за свършената работа.
<SPEAKER ID="417" NAME="João Ferreira" LANGUAGE="PT">
Необходима е по-последователна политика за сътрудничество и помощта за развитие, особено по отношение на държавите от Африка, Карибите и Тихоокеанския басейн (АКТБ). Това е още по-важно сега, когато тези страни са изправени пред огромен натиск - и дори изнудване - от страна на ЕС да приемат налаганите под формата на споразумения за икономическо партньорство, които застрашават техните интереси и компрометират ефективността на подкрепата, която се осигурява чрез подобни Европейски фондове за развитие (ЕФР).
<P>
Докладчикът твърди, че включването на ЕФР в бюджета на Съюза ще повиши демократичния контрол, отчетността и прозрачността на финансирането. Ние бихме искали да подчертаем предупреждението, че това включване на ЕФР в общия бюджет на Съюза не трябва да води до цялостно намаление на разходите за развитие спрямо двата текущи инструмента за финансиране.
<P>
Както спомена и докладчикът, ние също така подчертаваме необходимостта да се проучат и изготвят оценки за най-добрите начини за повишаване на капацитета на приемащите страни за усвояване на помощта от Европейските фондове за развитие, което непосредствено означава активно участие от страна и на правителствата, и на хората при очертаване и прилагане на програмите и определяне на приоритетите. Както посочи докладчикът, необходимо е и задълбочено познаване на съответните разходи.
<SPEAKER ID="417" NAME="Ilda Figueiredo" LANGUAGE="PT">
Добре знаем, че е необходима по-последователна политика за сътрудничество и помощ за развитие, особено по отношение на държавите от Африка, Карибите и Тихоокеанския басейн (АКТБ). Това е още по-важно сега, когато тези страни са изправени пред огромен натиск - и дори изнудване - от страна на ЕС да приемат нещата, които им се налагат и които застрашават техните интереси и компрометират ефективността на подкрепата, която се осигурява чрез подобни Европейски фондове за развитие, като добър пример за това са споразуменията за икономическо партньорство.
<P>
В доклада се твърди, че включването на ЕФР в бюджета на Съюза ще повиши демократичния контрол, отчетността и прозрачността на финансирането. Ние бихме искали да подчертаем предупреждението, че това включване на ЕФР в общия бюджет на Съюза не трябва да води до цялостно намаление на разходите за развитие спрямо двата текущи инструмента за финансиране.
<P>
Както спомена и докладчикът, ние същото така подчертаваме необходимостта да се проучат и изготвят оценки за най-добрите начини за повишаване на капацитета на приемащите страни за усвояване на помощта от Европейските фондове за развитие, което непосредствено означава активно участие от страна и на правителствата, и на хората при очертаване и прилагане на програмите и определяне на приоритетите.
<SPEAKER ID="418" NAME="David Martin" LANGUAGE="EN">
Гласувах в подкрепа на освобождаването от отговорност на европейските фондове за развитие. Одобрявам факта, че в своя доклад Парламентът отново изразява своята подкрепа за включването на ЕФР в бюджета, което ще засили демократичния контрол, отчетността и прозрачността на финансирането и ще осигури повече последователност в политиката на Съюза по отношение на страните от АКТБ.
<P>
Докладът се позовава на изявлението на Комисията, че желае да предложи включването на ЕФР в бюджета на Съюза при обсъждането на следващата финансова рамка и че ще предоставя на комисията по бюджетен контрол на Парламента пълна информация за тази инициатива. Парламентът настоява, при все това, че включването на ЕФР в бюджета на Съюза не трябва да води до цялостно намаление на разходите за развитие спрямо двата текущи инструмента за финансиране. Той настоятелно призовава Съвета и държавите-членки да отговорят положително на предложението на Комисията и да се съгласят ЕФР да бъде изцяло включен в бюджета на Съюза от 2014 г. нататък, като част от следващата финансова рамка. Той счита, че тази мярка отдавна е трябвало да бъде взета и че включването на ЕФР в бюджета следва да стане възможно най-скоро.
<SPEAKER ID="419" NAME="Raül Romeva i Rueda" LANGUAGE="EN">
С настоящото Комисията се освобождава от отговорност във връзка с изпълнението на бюджета за осми, девети и десети Европейски фондове за развитие за финансовата 2009 година.
<SPEAKER ID="420" NAME="Licia Ronzulli" LANGUAGE="IT">
С днешната резолюция Парламентът освобождава Комисията от отговорност във връзка с изпълнението на бюджета за осми, девети и десети Европейски фондове за развитие (ЕФР) за финансовата 2009 година. Искам да подчертая, че Парламентът припомня, че ЕФР не е включен в бюджета на Съюза, въпреки че е основният инструмент за предоставяне на помощ за развитие от Съюза за хората от Африка, Карибите и Тихоокеанския басейн (АКТБ) и отвъдморските страни и територии (OCT).
<SPEAKER ID="421" NAME="Angelika Werthmann" LANGUAGE="DE">
Гласувах в подкрепа на доклада на г-н Staes, защото освен всичко останало той отново говори за включване на Европейските фондове за развитие (ЕФР) в бюджета, като по този начин ще се спазят принципите за демократичен контрол, отчетност и прозрачност на финансирането. От друга страна, той критикува някои от откритите слабости, като установените от Европейската сметна палата във връзка с процедурите за възлагане на обществени поръчки и голямо разнообразие от други мерки за контрол.
<SPEAKER ID="422" NAME="Zigmantas Balčytis" LANGUAGE="LT">
Гласувах в подкрепа на този доклад и съм съгласен, че Европейският парламент трябва да отложи своето решение за освобождаване от отговорност на Европейската агенция по лекарствата във връзка с изпълнението на бюджета за финансовата 2009 година. В своя доклад за годишните отчети на Агенцията Сметната палата изрази резерви в декларацията си за достоверност по отношение на законосъобразността и редовността на свързаните с тях операции. Сметната палата констатира грешки в процедурите за възлагане на обществени поръчки, които съответстват на значителна част от общия бюджет на Агенцията за финансовата 2009 година. Съгласен съм с докладчика, че Агенцията трябва да подобри качеството на своите процедури за възлагане на обществени поръчки, за да преодолее слабостите, установени от Сметната палата. Службата за вътрешен одит на агенцията откри изключително сериозни слабости в областта на оценката на лекарствата. Считам за неприемлив факта, че Агенцията не прилага ефективно съответните правила, което означава, че няма гаранция, че оценката за лекарствата за хуманна употреба се извършва от независими експерти. Агенцията не спазва ефективно своя етичен кодекс, като определя принципите и насоките за независимост и поверителност, приложими по отношение на членовете на управителния съвет и комитетите, експертите и служителите на Агенцията. Съгласен съм, че Агенцията трябва да информира Европейския парламент за предприетите мерки за гарантиране на независимостта на експертите от създаването й досега.
<SPEAKER ID="422" NAME="Lara Comi" LANGUAGE="IT">
Гласувах против освобождаването на Европейската агенция по лекарствата от отговорност във връзка с изпълнението на общия бюджет за 2009 година, защото, както беше посочено в доклада на Сметната палата, има известни нередности при операциите, въз основа на които са изготвени отчетите и които будят безпокойство за некоректно използване на средствата. Следователно подкрепям отлагането на приключването на сметките за финансовата 2009 година, за да могат да се проведат допълнителни проверки на управлението.
<SPEAKER ID="422" NAME="Marielle De Sarnez" LANGUAGE="FR">
При липсата на достатъчно гаранции за независимостта на експертите, наети да извършат научна оценка на лекарствата за хуманна употреба, ние гласувахме в подкрепа на отлагане на освобождаването от отговорност на изпълнителния директор на Европейската агенция по лекарствата във връзка с изпълнението на бюджета на Агенцията за финансовата 2009 година. По-конкретно, този въпрос за независимостта се отнася до оценката на препарата за потискане на апетита бенфлуорекс, активното вещество в продукта Медиатор, при която е възможно да е имало конфликт на интереси. Изглежда, че това лекарство е причинило смъртта на 500-2 000 човека и тежки сърдечни заболявания на хиляди други. Този случай разкрива доколко неуспешни са оценките на експертите и поражда въпроса за техните умения и за независимостта в нашето рисково общество. Следователно ние трябва да сме изключително бдителни. Ето защо отказахме да дадем пълно одобрение.
<SPEAKER ID="423" NAME="Edite Estrela" LANGUAGE="PT">
Гласувах в подкрепа на доклада относно освобождаването от отговорност на Европейската агенция по лекарствата във връзка с изпълнението на бюджета за финансовата 2009 година, тъй като той допринася за контрола върху изразходване на средствата от европейските институции. Въпреки това считам, че е необходимо да се направят подобрения по отношение на установяването и решаването на конфликтите на интереси и процедурите по възлагане на обществени поръчки.
<SPEAKER ID="423" NAME="Juozas Imbrasas" LANGUAGE="LT">
Гласувах в подкрепа на този документ, защото той отлага решението за освобождаване от отговорност на генералния секретар на Европейската агенция по лекарствата във връзка с изпълнението на бюджета на Съвета за финансовата 2009 година и отлага приключването на сметките на Агенцията за финансовата 2009 година. Основните причина са, както следва: не е имало официална покана за подаване на оферти, не са били предварително изготвени подробни технически спецификации, не са определени ясно техническите спецификации на всички продукти, които е трябвало да се закупят преди началото на преговорите; не е назначена комисия за оценка на предложенията и не е приготвен доклад за оценка. Посочените в доклада недостатъци също трябва да бъдат отстранени, защото Агенцията е източник на важни научни консултации, научно обосновани препоръки, най-добри практики за оценка на лекарствените средства и за надзор в Съюза.
<SPEAKER ID="423" NAME="Giovanni La Via" LANGUAGE="IT">
С днешната резолюция Парламентът взе решение да отложи приключването на сметките на Европейската агенция по лекарствата за финансовата 2009 година. Ние не можехме да освободим Агенцията от отговорност, защото в резултат от направените проверки и изготвените оценки Сметната палата разкри няколко важни въпроса. Основни източници на безпокойство са процедурите за възлагане на обществени поръчки и критериите, използвани при подбор на персонала. Ето защо аз се присъединявам към отправеното искане за информация, с което Агенцията е призована настоятелно да информира органа по освобождаване от отговорност до 30 юни 2011 г. за предприетите мерки и направените подобрения във връзка с предизвикващите тревога въпроси.
<SPEAKER ID="423" NAME="Agnès Le Brun" LANGUAGE="FR">
Съгласно изискванията всяка година Европейският парламент взема решение за това дали бюджетът на Съюза е бил усвояван правилно от различните агенции и институции, които носят отговорност за него. Разпределените суми са заделени за конкретни цели, а целта на процедурата по освобождаване от отговорност във връзка с изпълнението на бюджета е да се провери дали са се придържали към тези цели. Това е важен прерогатив на Парламента, както се вижда например от влиянието му при регистрирането на комисията Сантер през 1999 г. Тази година заедно с огромно мнозинство от членовете на Европейския парламент аз отказах да се освободи от отговорност Европейската агенция по лекарствата във връзка с дейността й през финансовата 2009 година, поради липсата на достатъчно гаранции за независимостта на експертите, наети да извършат научна оценка на лекарствата за хуманна употреба. Например все още има съмнения за евентуален конфликт на интереси във връзка с оценката на препарата за потискане на апетита бенфлуорекс. Процедурите за възлагане на обществени поръчки на Агенцията и критериите за наемане на персонала също бяха критикувани. Макар че скандалът с Медиатор ни кара да засилим предпазните мерки, преди да позволим пускането на медикаменти на пазара, сериозната грешка на Европейската агенция по лекарствата трябва да бъде наказана.
<SPEAKER ID="424" NAME="Monica Luisa Macovei" LANGUAGE="EN">
Докладът относно освобождаването от отговорност на Европейската агенция по лекарствата за финансовата 2009 година предвижда тази процедура да се отложи. Гласувах в подкрепа на този доклад по три основни причини. Първо, Европейската сметна палата откри сериозни нередности в няколко процедури за възлагане на обществени поръчки, включително при един договор в областта на информационните технологии на стойност близо 30 млн. евро. Поради тези грешки не е гарантирано най-добро качество за най-добра цена. Второ, Европейската агенция по лекарствата е нарушила правилата за подбор на персонала и, трето, не е предотвратила конфликт на интереси: месец след като се пенсионира от Агенцията, бившият изпълнителен директор е назначен в консултантско дружество, което предоставя консултации, наред с другото, на фармацевтични дружества относно разработването на нови лекарства и намаляването на периода до въвеждането им на пазара. Въпреки че Управителният съвет на Европейската агенция по лекарствата в крайна сметка реши да определи ограничения по отношение на новите и бъдещите професионални дейности на бившия изпълнителен директор, органът по освобождаване от отговорност се нуждае от допълнителни обяснения от страна на Агенцията, за това как действително се справят в случай на конфликт на интереси.
<SPEAKER ID="424" NAME="Véronique Mathieu" LANGUAGE="FR">
Гласувах в подкрепа на отлагането на решението относно освобождаването от отговорност за финансовата 2009 година, тъй като Сметната палата изрази резерви в декларацията си за достоверност по отношение на законосъобразността и редовността на свързаните с тях операции за финансовата 2009 година. Наред с другото Сметната палата привлече вниманието към преносите и освобождаването на значителни бюджетни кредити: например 38 % от бюджета от перо "Сгради, оборудване и различни оперативни разходи" бяха пренесени към 2010 г. Преноси на стойност 14,8 млн. евро са за дейности, които все още на са изпълнени (или в някои случаи за стоки, които не са получени) в края на годината, което противоречи на бюджетния принцип за ежегодност. Сметната палата очерта слабостите при управлението на таксите със значително закъснение при издаване на нареждания за възстановяване на неправомерно извършени разходи (до 21 месеца), както и слабостите в политиката на Агенцията за касовите средства и нарушенията в управлението на нейните процедури за възлагане на обществени поръчки. Докладът отбелязва, че от изготвените от Службата за вътрешен одит 32 препоръки една препоръка - относно процедурите, които Агенцията прилага спрямо експертите, е класифицирана като "критична" и 12, свързани предимно с човешките ресурси и управлението на конфликти на интереси, бяха класифицирани като "много важни".
<SPEAKER ID="425" NAME="Raül Romeva i Rueda" LANGUAGE="EN">
С настоящото се отлага решението на Парламента за освобождаване от отговорност на изпълнителния директор на Европейската агенция по лекарствата във връзка с изпълнението на бюджета на Агенцията за финансовата 2009 година.
<SPEAKER ID="426" NAME="Licia Ronzulli" LANGUAGE="IT">
С днешната резолюция Парламентът отлага решението за освобождаване от отговорност на изпълнителния директор на Европейската агенция по лекарствата във връзка с изпълнението на бюджета за финансовата 2009 година. Решението на Парламента се дължи на факта, че в своя доклад за годишните отчети на Агенцията за 2009 година Сметната палата изрази резерви в декларацията си за достоверност по отношение на законосъобразността и редовността на свързаните с тях операции.
<SPEAKER ID="426" NAME="Michèle Striffler" LANGUAGE="FR">
Гласувах в подкрепа на доклада на г-н Stavrakakis, който предлага да се отложи решението за освобождаване от отговорност на Европейската агенция по лекарствата за финансовата 2009 година. Сметната палата изрази резерви в декларацията си за достоверност по отношение на законосъобразността и редовността на свързаните с тях операции за финансовата 2009 година. Считам, че членовете на Парламента се нуждаят от допълнителни доказателства, преди да могат да освободят или да откажат да освободят от отговорност Агенцията. За тази цел е насрочено изслушване на Европейската агенция по лекарствата за средата на юли.
<SPEAKER ID="427" NAME="Zigmantas Balčytis" LANGUAGE="LT">
Одобрих този доклад и освобождаването от отговорност във връзка с изпълнението на бюджета на Агенцията на Европейския съюз за основните права за финансовата 2009 година. Според предоставената от Сметната палата информация годишните отчети на Агенцията за финансовата 2009 година са надеждни и свързаните с тях операции са законосъобразни и редовни. Съгласен съм с докладчика, че Агенцията трябва да подобри бюджетното планиране и планирането на подбора на персонал, за да отстрани липсата на съгласуваност между прогнозите в областта на бюджета и персонала и да постигне напредък, като гарантира във възможно най-голяма степен реалистична оценка на заявките за участие в търговете. Агенцията трябва да информира Европейския парламент за предприетите действия в посока подобряване на планирането и контрола на договорите си, за да предотврати в бъдеще установените от Сметната палата слабости. Агенцията следва да предприеме всички необходими мерки, за да изпълни препоръките на Сметната палата.
<SPEAKER ID="427" NAME="Diogo Feio" LANGUAGE="PT">
Целта на агенцията е да предоставя на институциите и органите на Европейския съюз и на неговите държави-членки помощ и умения в областта на основните права и да им помогне да приемат мерки и да очертаят подходящи действия в рамките на правото на ЕС. Основната задача на агенцията е да събира, анализира и публикува обективна, надеждна и сравнима информация относно състоянието на основните права в ЕС; да подобрява сравнимостта и надеждността на данните, като използва нови методи и правила; да провежда и/или да насърчава научноизследователската работа и проучвания в областта на основните права; да формулира и публикува заключения и становища по конкретни въпроси или по собствена инициатива, или по искане на Европейския парламент, Съвета или Комисията и да стимулира диалога с гражданското общество, за да запознае обществеността по-добре с основните права.
<P>
Със задоволство отбелязвам, че Европейската агенция за борба с измамите (ОЛАФ) прекрати инициираното от нея през 2008 г. разследване на Агенцията, без да предприеме по-нататъшни действия.
<SPEAKER ID="427" NAME="Juozas Imbrasas" LANGUAGE="LT">
Гласувах в подкрепа на този документ, защото с него директорът на Агенцията на ЕС за основните права се освобождава от отговорност връзка с изпълнението на бюджета на Комитета за финансовата 2009 година. В декларацията си Сметната палата заявява, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Ясно е, че на Агенцията все още й остава да изпълни 4 от 9-те препоръки на службата за вътрешен одит, отправени след одит на финансовото управление. Те се отнасят до решенията за финансиране, необходимостта от информация за отчетност и мониторинг, работните програми, показващи всички налични ресурси на бюджета, и финансовите процедури и контролни списъци. Агенцията трябва да вземе мерки за изпълнението на тези препоръки. Сметната палата успя да получи разумни гаранции за надеждността във всички съществени аспекти на годишните отчети на Агенцията на Европейския съюз за основните права за финансовата 2009 година и установи, че като цяло свързаните с годишните отчети операции са законосъобразни и редовни. Сметната палата коментара, че Агенцията би могла да подобри бюджетното планиране и планирането на подбора на персонал, по-специално по отношение на прехвърлянето на финансови средства между отделни дялове, високото равнище на незаети длъжности (21 %) и големия размер пренесени бюджетни кредити. Агенцията трябва да вземе всички необходими мерки за подобряване на ситуацията.
<SPEAKER ID="427" NAME="Giovanni La Via" LANGUAGE="IT">
При днешното гласуване подкрепих искането за освобождаване от отговорност във връзка с изпълнението на бюджета на този доклад и освобождаването от отговорност във връзка с изпълнението на бюджета на Агенцията на Европейския съюз за основните права за финансовата 2009 година. След внимателна оценка на бюджета на Агенцията Сметната палата, която носи отговорност за външния финансов контрол, обяви, че е получила достатъчна увереност за законосъобразността и надеждността на съответните операции. Считам обаче, че отправеното искане Агенцията да положи усилия за подобряване на бюджетното планиране и планирането на подбора на персонала е абсолютно справедливо. Във връзка с това одобрявам решителността на Комисията да избегне повторно допускане на слабостите, посочени в доклада на Сметната палата.
<SPEAKER ID="428" NAME="David Martin" LANGUAGE="EN">
Гласувах в подкрепа на резолюцията относно Агенцията на ЕС за основните права и подкрепям отправените призиви да постигне напредък, като гарантира във възможно най-голяма степен реалистична оценка на заявките за участие в търговете. Резолюцията отбелязва всъщност, че Сметната палата е докладвала по този въпрос във връзка с възлагането на три рамкови договора на обща стойност 2 575 000 евро; подчертава по-специално, че в тези три случая финансовите оферти са се различавали значително както по отношение на предложената единична цена, така и по отношение на оценката на оферентите за броя човекодни, необходими за изпълнението на същото задание.
<SPEAKER ID="429" NAME="Raül Romeva i Rueda" LANGUAGE="EN">
С настоящото директорът на Агенцията на Европейския съюз за основните права се освобождава от отговорност във връзка с изпълнението на бюджета на Агенцията за финансовата 2009 година.
<SPEAKER ID="430" NAME="Licia Ronzulli" LANGUAGE="IT">
С днешната резолюция Парламентът освобождава от отговорност директора на Агенцията на Европейския съюз за основните права във връзка с изпълнението на бюджета за финансовата 2009 година. Парламентът приветства обещанието на Агенцията да подобри планирането и контрола на договорите си, за да предотврати в бъдеще установените от Сметната палата слабости. Ето защо Парламентът призовава Агенцията да информира органа по освобождаване от отговорност за предприетите действия в тази връзка.
<SPEAKER ID="431" NAME="Zigmantas Balčytis" LANGUAGE="LT">
Одобрих доклада относно освобождаването от отговорност във връзка с изпълнението на бюджета на Европейското съвместно предприятие за "ITER" и развитието на термоядрената енергия за финансовата 2009 година. Според предоставената от Сметната палата информация годишните отчети на Съвместното предприятие 2009 година са надеждни и свързаните с тях операции са законосъобразни и редовни. Съвместното предприятие е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Въвеждането на тези системи трябва да приключи незабавно. Степента на усвояване на бюджетни кредити за плащания на Съвместното предприятие е 65,3 %. Съгласен съм, че Съвместното предприятие е все още в началната си фаза на съществуване и че неусвояването на средства се дължи най-вече на забавяния в напредъка на програмата за ядрен синтез на Евратом, както беше отбелязано от Сметната палата и в доклада й за 2008 г. Съгласен съм с докладчика, че е важно да се определят условията, съгласно които неусвоените средства се прехвърлят за следващата година. Предвид размера на бюджета Съвместното предприятие следва да създаде одитен комитет.
<SPEAKER ID="431" NAME="Lara Comi" LANGUAGE="IT">
Гласувах в подкрепа на освобождаването на Съвместното предприятие за "ITER" и развитието на термоядрената енергия от отговорност във връзка с изпълнението на бюджета за 2009 г. Бяха установени някои несъответствия, въпреки, че се дължат на факта, че въпросното Съвместно предприятие все още е в начална фаза на съществуване. Ето защо считам, че под внимателното ръководство на Комисията, одитната система и бюджетното управление могат да се подобрят и Съвместното предприятие може да приключи с въвеждането на мерките за вътрешен контрол и системите за финансова отчетност.
<SPEAKER ID="431" NAME="Diogo Feio" LANGUAGE="PT">
Целите на Съвместното предприятие са да даде приноса на Евратом за Международна организация по термоядрена енергия (ITER - международния експериментален термоядрен реактор) и за дейности с по-широк обхват, провеждани съвместно с Япония, за бързо получаване на енергия чрез ядрен синтез; да изготви и координира програма от дейности в процеса на подготовка за създаването на демонстрационен реактор за ядрен синтез (DEMO) и свързани с него съоръжения, включително Международно съоръжение за облъчване на материали за ядрен синтез (IFMIF). Освен другите дейности основните задачи на съвместното предприятие са да контролира подготовката на сайта за проекта "ITER", да подсигури на организацията "ITER" материални, финансови и човешки ресурси, да координира научните и технологичните изследвания и разработки в областта на термоядрения синтез и да действа като интерфейс на организацията "ITER".
<P>
Сметната палата констатира, а докладчикът подчерта, наличието на подобрения в различни аспекти от бюджета, и по-конкретно на онези, които са свързани с изключенията от бюджетните принципи, ролята на службата за вътрешен одит на Комисията, създаване на одитен комитет, ненавременното плащане на членските вноски и на правилата, свързани с отпускане на безвъзмездни средства.
<SPEAKER ID="431" NAME="Juozas Imbrasas" LANGUAGE="LT">
Гласувах в подкрепа на този документ поради декларацията на Сметната палата, че е получила достатъчна увереност, че годишните отчети за финансовата 2009 година са надеждни и че свързаните с тях операции са законосъобразни и редовни. Европейското съвместно предприятие за "ITER" и развитието на термоядрената енергия е в началната си фаза на съществуване и до края на 2009 г. все още не беше въвело изцяло своите системи за вътрешен контрол и финансова отчетност. Следователно трябва да се признае, че Съвместното предприятие е все още в началната си фаза на съществуване и че неусвояването на средства се дължи най-вече на забавяния в програмата за ядрен синтез на Евратом, както беше отбелязано от Сметната палата и в доклада й за 2008 г. Съвместното предприятие трябва да измени своя Финансов регламент, за да включи в него препоръките на Сметната палата съгласно нейното становище № 4/2008 относно този регламент. Считам, че е необходимо допълнително подобрение по отношение на: изключенията от бюджетните принципи, ролята на службата за вътрешен одит, създаването на одитен комитет, ненавременното плащане на членските вноски, правилата за отпускане на безвъзмездни средства и преходните разпоредби съгласно член 133 от финансовия регламент на "ITER".
<SPEAKER ID="432" NAME="David Martin" LANGUAGE="EN">
Гласувах в подкрепа на освобождаването от отговорност на Съвместното предприятие за ITER и развитие на термоядрената енергия. Считам, че с оглед на размера на неговия бюджет и сложността на задачите му Съвместното предприятие следва да създаде одитен комитет, който да се отчита директно пред управителния съвет.
<SPEAKER ID="433" NAME="Raül Romeva i Rueda" LANGUAGE="EN">
Гласувах "против" освобождаването на директора на Европейското съвместно предприятие за "ITER" и развитието на термоядрената енергия от отговорност във връзка с изпълнението на бюджета на Съвместното предприятие за финансовата 2009 година.
<SPEAKER ID="434" NAME="Licia Ronzulli" LANGUAGE="IT">
С днешната резолюция Парламентът освобождава директора на Европейското съвместно предприятие за "ITER" и развитието на термоядрената енергия от отговорност във връзка с изпълнението на бюджета на Съвместното предприятие за финансовата 2009 година. Парламентът настоятелно призовава Съвместното предприятие да измени своя Финансов регламент, за да включи в него препоръките на Сметната палата.
<SPEAKER ID="434" NAME="Dominique Vlasto" LANGUAGE="FR">
Парламентът одобри изпълнението на бюджета за финансовата 2009 година за на далновидния международен научен проект "ITER". Одобрявам този вот, който порицава безплодните полемики за целесъобразността на това предприятие, което е единствено по рода си в света. Парламентът насочи вниманието към проблемите и закъсненията в началната фаза от съществуването му и призова за подобряване на системата му за вътрешен одит. В това виждам насърчителен сигнал, насочен към гарантиране на дългосрочното бъдеще и успеха на това предприятие, в което участват най-големите световни сили. Исках да използвам вота си, за да потвърдя доверието си в този изключително амбициозно научно приключение, което се очаква да бъде изключително полезно. Термоядрената енергия би следвало да осигури на световното население чиста, постоянна и безопасна енергия. Тя ще допринесе за нашата борба с глобалното затопляне и за нашата енергийната независимост. Трябва да заделим ресурси, които да съответстват на значението на разглежданите въпроси, и бих искала само за информация да обясня, че размерът на заделения бюджет и установените от нас закъснения са свързани с техническата и организационна сложност на този уникален проект. От ЕС зависи да запази своя облик, като поеме още по-сериозен ангажимент към "ITER" и като поиска същото и от своите партньори.
<SPEAKER ID="435" NAME="Luís Paulo Alves" LANGUAGE="PT">
Гласувам в подкрепа на това предложение, защото съм съгласен с процедурите по освобождаване от отговорност, както и с предложените подходящи бюджетни кредити за всяка функция.
<SPEAKER ID="431" NAME="José Manuel Fernandes" LANGUAGE="PT">
Кризисните времена, които преживяваме, ни налагат да обърнем по-специално внимание на начина, по който се изразходват финансовите ресурси на ЕС. Тези очертани от Парламента приоритети трябва да се спазват изцяло, за да се повишат икономиите чрез все по-строго финансово управление. Резултатите могат да се подобрят единствено чрез непрекъсната самокритика, която ще даде възможност да се коригират всички траектории, които се отклоняват от целите, очертани от ЕС. Тъй като комисията по бюджетен контрол предлага да бъде прието освобождаване от отговорност, аз съм съгласен с препоръките на докладчика и гласувам в подкрепа на този доклад.
<SPEAKER ID="436" NAME="Kader Arif" LANGUAGE="FR">
Веднага след опустошителните наводнения, които сполетяха Пакистан през 2010 г., Съветът призова за спешни мерки за подкрепа на страната. Внесох имение за отхвърляне на предложения от Комисията регламент, тъй като търговски преференции от този вид са добра идея на теория, но не и на практика. Реакцията ни на хуманитарната криза не може да се основава на търговия, особено като се има предвид, че измина вече една година от бедствието и ситуацията не е толкова спешна. Този вид подкрепа е нелогична и ощетяваща, тъй като в крайна сметка някои хора в Европа, особено работещите в текстилна промишленост в няколко южни държави, ще платят за подкрепата за Пакистан, за която всички ние колективно следва да платим. Освен това, като се подбират за подкрепа определени промишлени отрасли, не помагаме на всички пакистанци.
<SPEAKER ID="436" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на настоящия доклад. Предложението на Комисията, което беше представено след безпрецедентните наводнения, опустошили миналото лято огромна част от територията на Пакистан, има за цел да се предоставят автономни търговски преференции на тази страна по отношение на 75 категории продукти от интерес за Пакистан (предимно в областта на текстила и облеклото) под формата на освобождаване от мита с изключение на един продукт (етанол), по отношение на който ще се прилага тарифна квота.
<SPEAKER ID="436" NAME="Слави Бинев" AFFILIATION="NI">
в писмена форма. - Уважаеми колеги, напълно подкрепям предложението за регламент на Европейския парламент и на Съвета относно спешното въвеждане на автономни търговски преференции по отношение на Пакистан. Търговските преференции са от огромно значение за Пакистан, защото ще допринесат за едно устойчиво развитие на една страна, претърпяла наскоро няколко природни бедствия. Освен сключването на споразумение с Пакистан, Европейският съюз ще трябва да изиграе ключова роля в убеждаването на Индия да подкрепи споразумението в рамките на Световната Търговска Организация.
<SPEAKER ID="436" NAME="Maria Da Graça Carvalho" LANGUAGE="PT">
Приветствам предоставената на Пакистан помощ от Европейския съюз - най-големият донор на хуманитарна помощ в света, след природното бедствие, което опустоши икономиката и тежко засегна населението на страната. Използването обаче на търговската политика на ЕС като форма на хуманитарна помощ и помощ за развитие е дълбоко погрешно. Според мен Комисията не трябва никога да предлага такива мерки, без да е извършила предварително количествена оценка на икономическото и социалното въздействие върху различни региони в ЕС. Едни от най-тежките последици от тези мерки биха могли да се проявят в Португалия, където секторът текстил и облекло представлява 11 % от износа и има 160 000 работни места и може да бъде сериозно засегнат от субсидираната конкуренция от Пакистан.
<SPEAKER ID="436" NAME="Marielle De Sarnez" LANGUAGE="FR">
Непосредствено след тежките наводнения, които сполетяха Пакистан през лятото на 2010 г., Европейският съюз поиска да предостави помощ под формата на изключителни търговски преференции. Макар целта на тази инициатива да е похвална, струва си да се попита колко полезна ще бъде тя на практика и да се запитаме дали тази икономическа помощ ще достигне в действителност до пакистанския народ, и по-специално до дребните производители и земеделски стопани, които бяха особено тежко засегнати от наводненията. Планът на Комисията за предоставяне на помощ, основана на търговията, трябва да премине през определена процедура: трябва да получи одобрението на Парламента, но и това на СТО, тъй като тези търговски преференции се отклоняват от основните правила на международната търговия. Парламентът току-що даде на Комисията зелена светлина да продължи разговорите със СТО, но настоя за ограничаване на техния срок на действие и обхват. Бихме могли да се запитаме относно целесъобразността на избора на тази бавна и тежка процедура за помощ, вместо на други, по-бързи и по-ефективни форми на помощ, която вече би могла да е достигнала до Пакистан.
<SPEAKER ID="437" NAME="Anne Delvaux" LANGUAGE="FR">
Гласувах в подкрепа на настоящия доклад. Исках по-специално да се гарантира ефективно наблюдение на развитието на вноса на обхванатите от настоящия регламент продукти на възможно най-ранен етап. Освен това подкрепям идеята за изготвяне на тримесечни доклади относно прилагането и извършването на наблюдението.
<SPEAKER ID="437" NAME="José Manuel Fernandes" LANGUAGE="PT">
В настоящия доклад се разглежда предложението за регламент на Европейския парламент и на Съвета относно предложението за регламент на Европейския парламент и на Съвета относно спешното въвеждане на автономни търговски преференции по отношение на Пакистан. Европейският съюз винаги има водеща роля в предоставянето на хуманитарна помощ. Такъв беше случаят миналото лято, когато наводненията опустошиха голяма част от Пакистан и предизвикаха огромни човешки и материални загуби. В допълнение към хуманитарната помощ през първите часове на бедствието, ЕС потърси и други начини за подкрепа на икономическото възстановяване на страната, която намира израз в предложения регламент. Въпреки това трябва да гарантираме и защита срещу някои аспекти, които биха могли да нанесат вреди на определени европейски търговски сектори, а именно текстилния сектор. Освен това считам, че "търговските преференции" не са правилният начин за подпомагане на страната, която е жертва на бедствие. Тези преференции могат дори да създадат опасен прецедент. Не можем да забравим, че настоящата икономическа и финансова криза постави изложените в най-голяма степен на глобализацията страни в уязвима ситуация и е неприемливо "търговските преференции" да имат вредно въздействие върху тях.
<SPEAKER ID="437" NAME="Göran Färm, Anna Hedh, Olle Ludvigsson и Åsa Westlund" LANGUAGE="SV">
Ние, шведските социалдемократи, подкрепяме предложението на Комисията да се премахнат за ограничен срок всички мита върху определени продукти, които се внасят от Пакистан, след миналогодишните наводнения в страната. Целта на тези търговски преференции е да се подпомогне възстановяването на Пакистан и бъдещето му развитие и поради това считаме, че те следва да бъдат офанзивни и широкообхватни, без защитни мерки за ЕС, особено предвид факта, че ще бъдат с ограничен срок на действие. Подкрепяме зачитането на правата на човека, включително правата на работниците, както и спазването на социалните и екологични стандарти и демократични принципи и това да бъде включено като условие в едно търговско споразумение. Гласувахме против предложените в доклада подробни изисквания, свързани с правата на човека, тъй като е напълно неразумно да се очаква, че Пакистан може да изпълни тези изисквания преди планираното начало на търговските преференции. Вместо това считаме, че ЕС следва да поиска подобряване на положението в тези области, което би могло да се извърши бързо особено с оглед на факта, че тези искания ще бъдат отправени, ако на по-късен етап се сключи търговско споразумение между ЕС и Пакистан.
<SPEAKER ID="438" NAME="João Ferreira" LANGUAGE="PT">
Както многократно заявихме, трагедията, която преживя Пакистан, изисква европейска солидарност. Това обаче не може да бъде претекст за излагането на риск на текстилната промишленост на няколко държави-членки, като Португалия. Има и други начини за засвидетелстване на солидарност: по-ефективни форми на помощ, насочена към възстановяване на засегнатите райони и подобряване на условията на живот на потърпевшите хора въз основа на политика на ефективно и трайно сътрудничество и помощ за развитие, която подкрепя интегрираното и устойчиво развитие на местните общности. Освен това съществуват по-справедливи форми на помощ. Тези търговски отстъпки ще бъдат от полза главно на големите европейски вносители, чиито отдавнашни стремежи по този начин се осъществяват на практика. От друга страна, те нанасят вреди на текстилната промишленост и на страните и регионите, които зависят в най-голяма степен от нея. Всичко това се случва на фона на тежка икономическа криза и висока безработица.
<P>
Макар и да е вярно, че по никакъв начин предложените от Комисията мерки не могат да служат за претекст за нови загуби на работни места и засилена експлоатация в европейската промишленост, не можем да пренебрегнем обективните трудности, които те пораждат. В доклада се признава това, наред с опитите "да се подслади хапчето" с въвеждането на защитна клауза, която не променя същината му.
<SPEAKER ID="439" NAME="Ilda Figueiredo" AFFILIATION="GUE/NGL">
в писмена форма. - (PT) Това е още един пример на защита на интересите на големите компании и финансови институции на Европейския съюз за сметка на промишлеността в страните с най-уязвими икономики. С включването на спешни автономни търговски преференции за Пакистан, Европейската комисия въвежда тесните търговски интереси на малцина - чисто и просто бизнес - в областта на хуманитарната помощ.
<P>
Това е упражнение по лицемерие, което използва природното бедствие, опустошило Пакистан, за удовлетворяване на стремежите на няколко големи компании в рамките на правомощията на Европейския съюз, които ще нанесат вреди на текстилната промишленост на ЕС, както и на страните и на регионите, които зависят от нея в най-голяма степен. Това е сериозен удар за сектор, който вече е засегнат тежко от либерализирането на световната търговия и е концентриран в региони с високи равнища на безработица и бедност и слаба икономическа диверсификация, каквито са няколко региона в Северна и Централна Португалия.
<P>
Поради това подкрепихме предложението за отхвърляне на споразумението и съжалявам, че то не беше прието. Въпреки това гласувахме също така предложението да се върне в Комисията с надеждата, че все още е възможно да се вземе под внимание позицията на португалския Парламент, който прие резолюция против тези отстъпки. Необходимата солидарност с Пакистан трябва да е истинска помощ, основана на помощ за развитие и политика на сътрудничество.
<SPEAKER ID="439" NAME="Bruno Gollnisch" LANGUAGE="FR">
Миналата година Пакистан беше сполетян от тежки наводнения. Идеята на Комисията за финансиране на възстановяването включваше отварянето на територията на ЕС за вноса на текстилни продукти и други чувствителни продукти, без да се налагат мита или в повечето случаи квоти, като не се взема предвид заплахата, пред която ще бъдат изправени европейските предприятия от тази нова едностранна конкуренция. Това единствено би представлявало достатъчно основание, за да гласуваме против доклада. Парламентът отказа да отхвърли доклада, макар че беше включена клауза, съгласно която това специално търговско споразумение може да бъде прекратено, ако се установи, че Пакистан подкрепя терористични организации.
<P>
Парламентът се задоволи с отлагането на окончателното гласуване. Изглежда, че наистина трябва веднъж завинаги да разсеем двусмислието, свързано с действителната позиция на пакистанските власти: дали подслоняват терористи, помагат на талибаните, особено в обитаваните от племена райони, или преследват християни.
<SPEAKER ID="439" NAME="Juozas Imbrasas" AFFILIATION="EFD">
в писмена форма. - (LT) Гласувах в подкрепа на настоящия документ. Представено след безпрецедентните наводнения, които през миналото лято опустошиха огромна част от територията на Пакистан, предложението на Комисията има за цел да предостави автономни търговски преференции на тази страна по отношение на 75 категории продукти, които са от интерес за Пакистан (главно текстил и облекло) под формата на освобождаване от митнически сборове, с изключение на един продукт (етанол), за който ще се прилагат тарифни квоти. Въпреки че автономните търговски преференции ще се предоставят за срок от три години, преди приемането на предложението за регламент Комисията не е провела цялостна оценка на въздействието на предложените мерки. Освен това следва да се отбележи, че с предложението на Комисията не се налага никакво задължение за Пакистан в областта на правата на човека и социалните права, обратно на това, което би станало, ако тази страна беше получила статус в Общата система за преференции (GSP+). Въпреки че би могло да се твърди, че поради специалните обстоятелства, които доведоха до решението за предоставяне на автономни търговски преференции на Пакистан, предложените мерки няма да създадат обвързващ прецедент, това обяснение не е напълно убедително. Действително не може да се изключи, че решението за предоставяне на автономни търговски преференции за засегнатия от наводненията Пакистан, няма да бъде последвано от други подобни инициативи в бъдеще. В допълнение към това съществува риск приемането на търговски преференции, необвързани със задължения по отношение на правата на човека, всъщност да подкопаят настоящата система на ЕС за преференции, основана върху зачитането на редица основни права и ценности.
<SPEAKER ID="439" NAME="Elisabeth Köstinger" AFFILIATION="PPE">
в писмена форма. - (DE) Европейският съюз е известен в цял свят с това, че предоставя помощ там, където е необходима. ЕС доказа това още веднъж, като след драматичните наводнения и техните последици в Пакистан през 2010 г. бързо предостави парична помощ. Като следваща стъпка Комисията планира да помогне на Пакистан икономически и да гарантира, че митата върху текстилните продукти и етанола ще бъдат премахнати. Този подход изглежда изключително противоречив. Факт е обаче, че в Световната търговска организация (СТО) на тази инициатива трябва да бъде дадена зелена светлина. Само тогава Парламентът ще започне да действа и ще вземе решение.
<SPEAKER ID="440" NAME="David Martin" LANGUAGE="EN">
Много съжалявам, че по време на гласуването по автономните търговски преференции за Пакистан Парламентът се съгласи да съкрати срока на действие на улесненията на една година, като по този начин се намалява значително ползата за Пакистан.
<SPEAKER ID="440" NAME="Mario Mauro" LANGUAGE="IT">
Гласувах в подкрепа на доклада по-специално предвид изменението, което гласи: "Без да се засягат условията, посочени в параграф 1, правото за ползване на преференциалния режим, въведен от член 1, зависи от зачитането на правата на човека, включително на основните трудови права и на основните принципи на демокрацията, от страна на Пакистан." Спазването на правата на човека трябва да бъде необходимо предварително условие за всеки вид споразумение с трети държави.
<SPEAKER ID="441" NAME="Jean-Luc Mélenchon" LANGUAGE="FR">
Настоящият доклад ни позволява да обвържем предоставената от нас помощ на една вече опустошена страна със задължението на тази страна да се откаже от всякаква форма на търговски протекционизъм. Това е несправедливо предложение и гласувах против доклада.
<SPEAKER ID="441" NAME="Alexander Mirsky" AFFILIATION="S&amp;D">
в писмена форма. - (EN) Както е известно, след безпрецедентните и опустошителни наводнения в Пакистан през юли и август 2010 г. на срещата си на 16 септември Европейският съвет даде мандат на министрите да договорят спешно цялостен пакет с краткосрочни, средносрочни и дългосрочни мерки, които да подпомогнат възстановяването и бъдещето развитие на Пакистан. Проектът на регламент предвижда предоставянето на автономни търговски преференции на Пакистан, като премахва за ограничен срок всички мита за определени продукти за износ от Пакистан. Беше съставен списък със 75 подлежащи на обмитяване и от значение за износа на Пакистан категории продукти. Стойността на вноса на подбраните категории продукти възлиза на близо 900 милиона евро, което се равнява на около 27 % от вноса на ЕС от Пакистан (3,3 милиарда евро). Гласувах в подкрепа на доклада.
<SPEAKER ID="441" NAME="Andreas Mölzer" LANGUAGE="DE">
В допълнение към обещаната незабавна помощ в размер на повече от 415 милиона евро, ЕС реагира на бедственото наводнение в Пакистан и чрез извънредни търговски мерки, целящи увеличаване на износа на Пакистан. Европейската комисия предложи пакет със 75 тарифни линии, отнасящи се до основните експортни сектори на Пакистан в най-тежко засегнатите от наводненията области. Търговията на Пакистан със Съюза включва главно текстилни продукти и облекла, които съгласно информацията на Комисията представляват 73,7 % от пакистанския износ за Съюза през 2009 г. Според оценката на ЕС предоставянето на тези търговски преференции ще има само ограничени неблагоприятни последици за вътрешния пазар и не трябва да засяга отрицателно най-слабо развитите членове на Световната търговска организация (СТО). Независимо от това, трябва да се очаква, че едностранното премахване на митата ще доведе до съдебно производство за нарушаване на правилата в СТО.
<P>
Ако на Пакистан се разреши да се присъедини към редиците на тези държави, които ползват преференциални тарифни ставки, с други думи, ако бъде включен в т. нар. списък на Общата система за преференции (GSP+), тогава би могло да се каже, че въпросът се е решил от само себе си. Едва ли са полезни несъгласуваните прибързани реакции. В резултат от глобализацията секторът на текстила и облеклото по-специално в редица държави-членки се намира на криза. Поради това отрицателните последици на търговските преференции не могат да бъдат предотвратени и затова отхвърлих доклада.
<SPEAKER ID="442" NAME="Vital Moreira" AFFILIATION="S&amp;D">
в писмена форма. - (PT) Гласувах против предоставянето на търговски преференции на Пакистан чрез освобождаване от вносни мита, като за претекст се използват миналогодишните наводнения. Не считам, че има някаква логика в прилагането на извънредни търговски преференции в разрез с правилата на международното търговско право, като начин за предоставяне на спешна помощ, която има свои собствени инструменти. Няма друга развита държава, която да е следвала същия път: нито САЩ, Япония, Австралия, Нова Зеландия или Канада. Дори и предоставените на Пакистан предимства, да са един вид "награда" за ролята му в Афганистан, считам, че използването на търговски преференции като политически инструмент създава опасен прецедент.
<P>
Освен това предоставените на Пакистан търговски предимства ще бъдат платени от засегнатите в най-голяма степен европейски промишлени сектори, а именно текстилната промишленост в Южна Европа, а също и от бедни страни, като например Бангладеш или Северна Африка, които изнасят същите продукти за Европа и ще са потърпевши от отклоняването на европейския внос към Пакистан.
<P>
Въпреки това гласувах в подкрепа на внесените изменения, които съществено смекчават въздействието на предложението: защитната клауза, ограничаването на срока да действие до една година и включването на клауза за зачитане на правата на човека.
<SPEAKER ID="442" NAME="Franz Obermayr" AFFILIATION="NI">
в писмена форма. - (DE) Никой не спори, че на развиващи се страни, като Пакистан, които многократно са опустошавани от наводнения, трябва да се помогне. Независимо от това, ЕС трябва да гарантира, че страните, които са негови партньори в такива търговски споразумения, също отговарят на определени изисквания, особено ако митата следва да бъдат премахнати. Не можем да допуснем премахването на митата да нанесе вреди на нашата вътрешна текстилна промишленост, като ЕС не изпитва ни най-малка загриженост за това дали тези продукти са произведени с детски труд или получените средства отиват директно за подкрепа на тероризма. Поради това широкообхватното освобождаване от мита трябва да бъде обвързано с абсолютно задължение за зачитане на правата на човека. Имам предвид например християнските малцинства и правата на жените. Законът за богохулството в тази страна поражда особена загриженост: всеки, който обижда Мохамед, се осъжда на смърт. Фундаментализмът е разпространен в Пакистан сред всички слоеве на обществото, особено след смъртта на Осама бен Ладен, включително сред студентите в прочутия Международен ислямски университет. Поради това е несъстоятелен доводът, че търговските преференции насърчават благосъстоянието и спомагат за борбата с радикализма. ЕС не трябва просто да предоставя преференции там, където се пренебрегват важни въпроси от основния закон. Поради това гласувах против доклада.
<SPEAKER ID="442" NAME="Maria do Céu Patrão Neves" LANGUAGE="PT">
След наводненията, които опустошиха голяма част от територията на Пакистан миналото лято, Комисията внесе предложение за предоставяне на страната на всеобхватни автономни търговски преференции под формата на освобождаване от мита, отнасящи се до 75 категории продукти от интерес за Пакистан главно в сектора на текстила и облеклото. Тази представена като временна, но с тригодишен срок на действие мярка ще окаже значително въздействие върху португалската текстилна промишленост и поради това гласувах против доклада. Въпреки това, тъй като беше приет, успешно подкрепих намаляването на срока на търговските преференции на една година от датата на влизането в сила на тези мерки, за да се сведат до минимум последиците за португалската текстилна промишленост. След представянето от Комисията на цялостна оценка на въздействието върху европейската текстилна промишленост, срокът може да бъде удължен. Накрая, отново вземайки предвид португалските текстилни предприятия, гласувах в подкрепа на въвеждането на защитна клауза, която предвижда повторно въвеждане на митата за даден продукт по всяко време, ако се внася от Пакистан при условия, които причиняват или има опасност да причинят сериозни проблеми за производител от ЕС на подобни или пряко конкурентни продукти.
<SPEAKER ID="443" NAME="Raül Romeva i Rueda" AFFILIATION="Verts/ALE">
в писмена форма. - (EN) Още от самото начало Зелените приветстваха идеята за подпомагане на усилията на Пакистан за справяне с глада и мизерията след наводненията. Въпреки това основните ни критики бяха свързани с това, че тази мярка е насочена към страна, засегната от тероризъм, без да се нарича това политическа програма и без да се включват мерките в набор от други мерки, отнасящи се до политическата обстановка. Освен това Зелените се опасяват, че мерките биха могли да проправят пътя за включването на Пакистан в схемата GSP+, без страната да е подписала и приложила съответните конвенции в областта на труда и околната среда (да не говорим за женевските конвенции). Накрая, Зелените желаят да бъде изключен етанолът от списъка на безмитните продукти, тъй като ще се произвежда от захарна тръстика, която ще замени култури, предназначени за храни, представлява интензивна култура, чието отглеждане е свързано с отделяне на парникови газове и не създава значителен брой работни места. За съжаление, нито едно от предложените от Зелените изменения не беше прието в комисията по международна търговия (INTA). В крайна сметка текстът беше върнат в комисията.
<SPEAKER ID="444" NAME="Licia Ronzulli" LANGUAGE="IT">
Приетото днес предложение беше изготвено след безпрецедентните наводнения, които опустошиха миналото лято огромна част от територията на Пакистан. Окончателният документ има за цел да предостави автономни търговски преференции на страната по отношение на 75 категории продукти от интерес (главно в сектора текстил и облекло) под формата на освобождаване от мита, с изключение на един продукт (етанол), който ще е обект на тарифна квота.
<P>
Предложените мерки следва да бъдат приветствани като отличен пример на взаимодействие, което стана възможно след приемането на Договора от Лисабон. Европейският съюз и неговите държави-членки вече отпуснаха щедра хуманитарна помощ, но предоставянето на търговски преференции на тази страна е част от по-голям пакет от мерки, насочени към преодоляване на средносрочните и дългосрочни последици от катастрофалните наводнения.
<P>
Гарантирането на възстановяването и устойчивото развитие на Пакистан е изключително важно не само за неговите граждани, но и за сигурността и стабилността на региона. Очевидно в интерес на Европейския съюз е страната да е стабилна и благоденстваща и да не е подвластна на екстремистките и фундаменталистки тенденции.
<SPEAKER ID="445" NAME="Keith Taylor" AFFILIATION="Verts/ALE">
в писмена форма. - (EN) Когато за първи път през октомври 2010 г. чухме за плановете на Комисията да подпомогне възстановяването на Пакистан от ужасното наводнение, като се премахнат някои митнически тарифи, Зелените бяха ентусиазирани да помогнат. Все още сме ентусиазирани, но някогашната проста идея стана прекалено сложна и неприложима. Първоначално схемата беше за 3 години, въпреки че искахме срокът да е по-дълъг, за да се възвърне доверието на инвеститорите. Но след като бяха замесени различни икономически групи и групи по интереси, срокът на действие на предложението беше намален само на дванадесет месеца, с извършване на преглед на всеки три месеца. Освен това за всяка сделка ще е необходимо освобождаване от задължения, предоставяно от Световната търговска организация, което обаче все още не е одобрила, тъй като някои държави-членки (по-специално Индия) се безпокоят за въздействието, което безмитните пакистански продукти биха имали върху собствените им пазари. В продължение на 5 месеца не беше постигнат никакъв напредък и е малко вероятно да видим скоро такъв напредък, изобщо ако бъде постигнат.
<P>
Днес на пленарното заседание подкрепих изменение за връщане на целия доклад в комисията, за да бъде преработен. С това действие не гласувах против помощта за Пакистан, а признах, че резултатите от доклада, който е пред нас, просто няма да бъдат тези, от които Пакистан се нуждае. За мен най-голямата пречка е СТО. Считам, че тази организация трябва да бъде реформирана цялостно в един истински демократичен, отговорен и прозрачен орган.
<SPEAKER ID="445" NAME="Nuno Teixeira" LANGUAGE="PT">
Природното бедствие, което сполетя пакистанския народ през август миналата година, трогна всички ни и заслужава солидарността на Европейския съюз. Европейският съюз трябва да засвидетелства подкрепата си за Пакистан и да помогне да се сведат до минимум опустошителните последици от наводнението, както направи това чрез политиката си в областта на хуманитарната помощ и международното сътрудничество, когато настъпят други трагични събития. Въпреки това опитът да се използва общата търговска политика за изразяване на тази солидарност би могъл да има нежелани последици за в бъдеще както в конкретния случай, така и в други, които биха могли да възникнат.
<P>
На равнище на вътрешния пазар последиците са отрицателни за производството на европейските страни като Португалия. Последиците на международно равнище обаче също предизвикват загриженост, тъй като ще доведат до предоставяне на освобождаване от задължения от страна на Световната търговска организация (СТО) в ключов сектор за много развиващи се страни.
<P>
Поради гореизложеното и като се има предвид също, че трябва да се насърчи провеждането на оценка на въздействието, за да се прецени отражението на споразумението в ЕС, подкрепих изменение 43, с което се отхвърля предложението на Европейската комисия за предоставяне на преференции на Пакистан.
<SPEAKER ID="445" NAME="Viktor Uspaskich" AFFILIATION="ALDE">
в писмена форма. - (LT) Време е ЕС да преразгледа дългосрочната си търговска политика. Не можем да твърдим, че определени развиващи се страни, на които беше предоставен специален статус от ЕС, са същите страни, каквито бяха преди десетина години. Някои от тези страни (като Бразилия, Русия, Саудитска Арабия и Катар) са най-силните в икономическо отношение. Междувременно, страни като Литва се борят, за да свържат двата края. Ако на Пакистан се предоставят търговски преференции за текстилни продукти, както се предлага в доклада, Литва би се оказала в уязвимо положение, тъй като текстилът представлява почти 6 % от целия ни износ. Освен това ЕС следва да обръща повече внимание на положението на търговските си партньори в областта на правата на човека. По тези въпроси не може да се прави компромис. Поради това съм загрижен за предложението на Комисията за предоставяне на автономни търговски преференции на Пакистан. Разбира се, ЕС е силно заинтересован Пакистан да бъде стабилна и благоденстваща страна, но изправени пред кризата, трябва да определим приоритетите си. Както показаха събитията през последните няколко седмици, Пакистан остава развъдник на тероризъм и екстремизъм. ЕС следва да внимава да не изпрати грешното послание.
<SPEAKER ID="446" NAME="Luís Paulo Alves" LANGUAGE="PT">
Настоящата система от преки чуждестранни инвестиции, ръководена от безброй препокриващи се и понякога противоречащи си двустранни инвестиционни споразумения (ДИД), сключени от държавите-членки, трябва да бъде заменена в един разумен срок от съвременни инвестиционни договори на ЕС, съответстващи на целите на политиката на ЕС. Одобрявам също така позицията на докладчика, която твърдо подкрепя предложението за регламент на Комисията, което предвижда съвместно съществуване на два вида договори. Несъмнено е от първостепенно значение съществуващите ДИД на държавите-членки да останат в сила, след като получат разрешение за това, и също така при определени условия държавите-членки да могат да предоговарят съществуващите ДИД, да финализират преговорите за такива договори или да започват преговори за нови договори. Правната сигурност си остава обаче относително понятие, доколкото преходът по отношение на режима за защита на инвестициите не е завършен и като се имат предвид сроковете на действие на съществуващите ДИД съгласно международното публично право. Гласувам в подкрепа на доклада с възражението, че е необходимо да се продължи разискването по този въпрос, за да се постигне по-добра законодателна рамка.
<SPEAKER ID="446" NAME="Kader Arif" LANGUAGE="FR">
След влизането в сила на Договора от Лисабон инвестициите са в обхвата на изключителната компетентност на ЕС. Ето защо Парламентът първоначално даде мнението си за формата на бъдещата европейска инвестиционна политика. Това е докладът, който самият аз изготвих и който беше гласуван по време на последната месечна сесия през април 2011 г. С докладът на г-н Schlyter Парламентът разглежда преходните разпоредби за управляване на инвестиционните споразумения, които държавите-членки вече са сключили с трети държави. Както при гласуването в комисията, аз защитавах едно визия на Общността и заявих, че вече наличните споразумения следва да бъдат внимателно проучени от Комисията, за да се провери тяхната съвместимост с Договорите и с правото и политиката на Съюза, по-конкретно с целите на външните действия за устойчиво развитие. Визията, която в края на краищата надделя обаче, е ясната визия, при която се дава приоритет на защитата на частните инвеститори пред целите от общ интерес. За съжаление, преговорите, които сега ще се водят със Съвета, едва ли ще променят тази цел в един ЕС, в който доброто на Съюза като цяло рядко е в състояние да издържи натиска на националния егоизъм.
<SPEAKER ID="446" NAME="Zigmantas Balčytis" AFFILIATION="S&amp;D">
в писмена форма. - (LT) Преди влизането в сила на Договора от Лисабон държавите-членки имаха предимно двустранни споразумения с трети държави в областта на чуждестранните инвестиции. След влизането в сила на Договора от Лисабон преките чуждестранни инвестиции попаднаха в обхвата на изключителната компетентност на ЕС и се превърнаха в неразделна част от общата търговска политика на ЕС. Аз одобрих доклада, който предвижда преходен период за прехвърляне на тази компетентност на равнището на ЕС, което ще допринесе в бъдеще да се гарантира по-високо равнище на защита за инвеститорите срещу неочаквани действия от трети държави.
<SPEAKER ID="446" NAME="Vilija Blinkevičiūt" AFFILIATION="S&amp;D">
в писмена форма. - (LT) Гласувах в подкрепа на този доклад, тъй като след влизане в сила на Договора от Лисабон общата търговска политика на ЕС се превърна в една от общите области на политиката на ЕС, по отношение на която ЕС получи изключителна компетентност. По този начин стана така, че инвестиционната политика - област, която попада в общата търговска политика - трябва също да бъде координирана на равнището на ЕС. Понастоящем държавите-членки се придържат към частично припокриващи се и често противоречащи си двустранни инвестиционни споразумения с трети държави, и това пречи на целите на общата търговска политика на ЕС и за формирането на имиджа на ЕС като единна търговска зона в транснационалната и глобалната търговия. Основната цел на настоящия доклад е гладкото преминаване от инвестиционни политики, водени индивидуално от държавите-членки, към обща инвестиционна политика на ЕС, която гарантира правната сигурност на всички страни, и споразуменията, които са сключени през преходния период, в процеса на заменянето на старата правна рамка с новия регламент. По същество докладът се занимава с два фундаментални въпроса - времевия график за този преход и случаите и процедурите за отнемане на разрешенията за водене на преговори с трети държави, които Комисията дава на държавите-членки по време на преходния период.
<SPEAKER ID="446" NAME="Vito Bonsignore" LANGUAGE="IT">
Подкрепих този доклад, като гласувах "за", тъй като считам, че по време на преходния период се нуждаем от правила, които да гарантират правната сигурност, както и за да се избегнат противоречията и празнотите в законодателството. Всъщност докладът на г-н Schlyter води началото си от предложението за регламент на Комисията, което предвижда изключителна компетентност на ЕС по отношение на преките чуждестранни инвестиции, като се заменят споразуменията, сключени от 27-те държави-членки, и се установява необходимият преходен период за съществуващите двустранни договори. Накрая, съгласен съм с г-н Schlyter относно това, че е важно да се определи дата, бележеща края на преходния период, така че да се гарантира конкурентоспособността на европейската икономика и инвеститорите да добият ясна представа за настоящите и бъдещите регулаторни стандарти.
<SPEAKER ID="447" NAME="Jan Březina" AFFILIATION="PPE">
в писмена форма. - (CS) Приемането на одобрения регламент е необходимо, тъй като действащата система, залегнала в редица припокриващи се и често противоречащи си двустранни инвестиционни договори (ДИД) на държавите членки, трябва в разумни срокове да бъде заменена от нова рамка на модерни инвестиционни договори на ЕС, които съответстват на общите цели на политиката на ЕС. Регламентът следователно е логичната и единствено възможна реакция по отношение на областта на преките чуждестранни инвестиции като изключителна компетентност на ЕС и като област, представляваща част от общата търговска политика на ЕС. Тази политика има важната роля да гарантира високо равнище на правна сигурност по време на периода на преход. Ето защо аз напълно съм съгласен с предложението на Комисията, което разчита на съвместното съществуване на различни видове споразумения. От голямо значение е съществуващите ДИД на държавите-членки да останат в сила посредством разрешителна процедура и при ясно определени условия държавите-членки да имат право да предоговорят съществуващите ДИД, да подписват окончателно договори, които са в процес на договаряне, и да започват преговори за нови договори.
<SPEAKER ID="447" NAME="Maria Da Graça Carvalho" LANGUAGE="PT">
В интерес на хармонизирането на външната политика на ЕС аз гласувам за промяна на настоящата система от двустранни инвестиционни договори между държавите-членки и трети държави. Също така споделям загрижеността на докладчика по отношение на гарантирането на правната сигурност по време на преходния процес, с други думи, че е необходимо да се посочи краен срок за този процес и да се уточнят условията за отказ за предоставяне на разрешение за ДИД.
<SPEAKER ID="448" NAME="Anne Delvaux" LANGUAGE="FR">
Инвестиционната политика на държавите-членки трябва да бъде координирана и решавана на равнището на Съюза. Действащата система е залегнала в редица припокриващи се и често противоречащи си двустранни инвестиционни договори (ДИД) на държавите членки. Следователно когато работим за формирането на една подходяща европейска инвестиционна политика, ще е от полза да гласуваме в подкрепа на задължението държавите-членки - в случай на предоговаряне на съществуващи ДИД или договаряне на нови ДИД - да предвиждат механизъм за разрешаване на спорове, който да гарантира, че Комисията се допуска да участва в процеса поне като "amicus curiae” и че изискванията за поверителност се премахват, така че да позволяват намеса на Комисията в това нейно качество.
<P>
Поисках също така не по-късно от пет години след влизането в сила на настоящия регламент Комисията да представи пред Европейския парламент и Съвета доклад за положението с преразглеждането на съществуващите двустранни споразумения за инвестиции с трети държави, особено относно броя на двустранните споразумения, които отделните държави-членки може да са предоговорили.
<SPEAKER ID="448" NAME="Diogo Feio" LANGUAGE="PT">
С влизането в сила на Договора от Лисабон, в съответствие с член 206 и 207 от Договора за функционирането на Европейския съюз преките чуждестранни инвестиции попадат в обхвата на изключителната компетентност на Съюза. В момента са в сила многобройни двустранни споразумения, които спешно трябва да бъдат заменени от една нова рамка за инвестиционните договори на ЕС в съответствие с хоризонталните цели на политиките на Съюза.
<P>
Целта сега е да се намерят справедливи и ефективни преходни мерки, които да защитават действащите двустранни споразумения и да не разочароват очакванията на инвеститорите. Следователно ние не трябва да допускаме правен вакуум и трябва да гарантираме един обмислен преход.
<P>
Призовавам участниците в тристранните разговори внимателно да преценят необходимостта от защита на законните очаквания и правилното приложение на Договора от Лисабон, като обръщат специално внимание на членовете, отнасящи се до преразглеждането и отказа за издаване на разрешение за двустранните договори.
<P>
Приветствам всички усилия, положени от докладчика, но призовавам към по-голямо внимание и компромис.
<SPEAKER ID="448" NAME="José Manuel Fernandes" LANGUAGE="PT">
Този доклад е относно предложението за регламент на Европейския парламент и на Съвета за установяване на преходни разпоредби за двустранните инвестиционни споразумения между държавите-членки и трети държави. В член 207, параграф 1 от ДФЕС се предвижда, че ЕС има изключителна компетентност в областта на преките чуждестранни инвестиции - част от общата търговска политика, което представлява и обхватът на предложения регламент. Без да поставям под въпрос необходимостта действащите двустранни договори, сключени от държавите-членки, да останат в сила, аз се съгласявам с позицията на докладчика за гарантиране на висока степен на правна сигурност по време на преходния период, а също така и с трите причини за отказ за издаване на разрешение за двустранен договор: "противоречие с правото на Съюза", "припокриване "отчасти или напълно със споразумение на Съюза със същата трета държава, което е в сила, когато това конкретно припокриване не е уредено в последното споразумение" и договори, които биха могли да "представлява пречка пред разработването и изпълнението на свързаните с инвестиции политики на Съюза".
<SPEAKER ID="449" NAME="João Ferreira" LANGUAGE="PT">
Търговската политика е поредната област, която вече е извън компетентността на държавите-членки и попада в обхвата на "изключителната компетентност" на ЕС. Това е в основата на настоящото предложение за регламент: с други думи, прилагането на член 207, параграф 1 от Договора за функционирането на Европейския съюз (ДФЕС), който предвижда ЕС да има изключителна компетентност по въпросите на преките чуждестранни инвестиции като част от общата търговска политика.
<P>
Значимостта на търговската политика и, разбира се, инвестиционната политика като инструменти за прокарване интересите на дадена държава и нейния народ в съответствие със специфичните й характеристики и условия е напълно ясна. Има яснота и относно - какъвто е случаят с Португалия например - вредите, произтичащи от търговските и инвестиционните политики, които не отчитат в достатъчна степен интересите, обстоятелствата и условията, свързани с дадена държава, тъй като тези политики по същество се определят от големите сили в ЕС в подкрепа на интересите на техните големи дружества. Балансът в рамките на ЕС се наклони силно към тези сили, когато Съюзът увеличи обхвата на компетентността си.
<P>
Освен всички останали сериозни аспекти, този регламент цели да предостави на Комисията правомощието да отказва издаването на разрешения за двустранни инвестиционни договори (ДИД), да иска от държавите-членки да договарят или отказват ДИД и да одобряват нови ДИД. Поради тези причини ние гласувахме "против".
<SPEAKER ID="450" NAME="Ilda Figueiredo" LANGUAGE="PT">
Добре известно е, че Европейският съюз има изключителна компетентност по въпросите на външнотърговската политика, която е в основата на настоящото предложение за регламент. То се основава на член 207, параграф 1 от Договора за функционирането на Европейския съюз (ДФЕС), който предвижда ЕС да има изключителна компетентност по въпросите на преките чуждестранни инвестиции като част от общата търговска политика.
<P>
Като цяло обаче позицията на Европейската комисия не зачита еднакво интересите на държавите-членки. Значимостта на търговската политика и, разбира се, инвестиционната политика като инструменти за прокарване интересите на дадена държава и нейния народ в съответствие със специфичните й характеристики и условия е напълно ясна.
<P>
Има яснота и относно - какъвто е случаят с Португалия например - вредите, произтичащи от търговските и инвестиционните политики, които не отчитат в достатъчна степен интересите, обстоятелствата и условията свързани с дадена държава, тъй като тези политики по същество се определят от големите сили в ЕС в подкрепа на интересите на техните големи дружества. Балансът в рамките на ЕС се наклони силно към тези сили, когато Съюзът увеличи обхвата на компетентността си.
<P>
Освен всички останали сериозни аспекти, този регламент цели да предостави на Комисията правомощието да отказва издаването на разрешения за двустранни инвестиционни договори (ДИД), да иска от държавите-членки да договарят или отказват ДИД и да одобряват нови ДИД. Поради тези причини ние гласувахме "против".
<SPEAKER ID="451" NAME="Monika Flašíková Beňová" AFFILIATION="S&amp;D">
в писмена форма. - (EN) Тема на доклада са международните инвестиционни споразумения с трети държави. Основната цел на тези договори е да предоставят високо равнище на защита на инвестициите и инвеститорите срещу произволни действия на правителствата на държавите, в които са направени инвестициите. Преди влизането в сила на Договорът от Лисабон държавите-членки носеха отговорността за сключването на такива инвестиционни споразумения. След влизането в сила на Договора от Лисабон преките чуждестранни инвестиции попаднаха в обхвата на изключителната компетентност на ЕС и са неразделна част от външнотърговската политика на ЕС. Лично аз считам, че политиката на ЕС за развитие би трябвало да има приоритет пред търговската и инвестиционната политика на Съюза.
<SPEAKER ID="451" NAME="Juozas Imbrasas" AFFILIATION="EFD">
в писмена форма. - (LT) Гласувах в подкрепа на този документ, тъй като предложеният в него регламент предвижда Комисията да има право да отказва издаването на разрешение, да иска от държавите-членки да предоговорят или прекратят дадено двустранно инвестиционно споразумение (ДИД) и да е необходимо съгласието на Комисията за договаряните нови ДИД. В документа са изложени и условията за това как, кога и какво може да се договаря. След влизането в сила на Лисабонския договор преките чуждестранни инвестиции попадат в списъка с въпроси, принадлежащи към общата търговска политика. В съответствие с член 3, параграф 1, буква д) от Договора за функционирането на Европейския съюз (наричан за краткост "Договора") Съюзът има изключителна компетентност по отношение на общата търговска политика. Съответно само Съюзът може да законодателства и да приема правно обвързващи актове в тази област. Държавите-членки имат тази възможност единствено ако са оправомощени за това от Съюза в съответствие с член 2, параграф 1 от Договора. Тези отношения ще се доразвиват с упражняването от страна на Съюза на неговата компетентност в общата инвестиционна политика, като главната цел е създаването на възможно най-добрата еднаква закрила на инвестициите за всички инвеститори в държавите-членки и еднакви условия за инвестиране на пазарите на трети държави. Тъй като новата инвестиционна политика ще се развива съобразно преходното действие на двустранните инвестиционни споразумения, сключени от държавите-членки, тя следва да признава правата на инвеститорите, чиито инвестиции попадат в обхвата на тези споразумения, и да гарантира тяхната правна сигурност. Комисията трябва да предприеме всички необходими стъпки за постепенното заменяне на всички действащи споразумения в областта на инвестициите с нови споразумения, които гарантират възможно най-доброто равнище на защита.
<SPEAKER ID="451" NAME="Elisabeth Köstinger" AFFILIATION="PPE">
в писмена форма. - (DE) С влизането в сила на Договора от Лисабон Комисията има изключителните правомощия да договаря и сключва двустранни инвестиционни споразумения с трети държави. Налице са над 1 000 действащи споразумения, а в момента държавите-членки водят преговори за още около 200 такива споразумения. Ако искаме това прехвърляне на компетентността да няма вредни последствия за ЕС, държавите-членки следва да продължат да имат възможност да гарантират през преходния период правната сигурност на инвеститорите. На първо четене Парламентът изпрати един силен сигнал и настоява за стабилен и сигурен етап на прехвърляне на правомощията.
<SPEAKER ID="452" NAME="Petru Constantin Luhan" AFFILIATION="PPE">
в писмена форма. - (RO) Инвестиционните споразумения продължават да са в сила за държавите-членки и след влизането в сила на Договора за функционирането на Европейския съюз, при което те попадат под изключителната компетентност на ЕС в областта на преките чуждестранни инвестиции. Настоящото предложение за регламент на Европейския парламент и на Съвета ще позволи запазването на всички инвестиционни споразумения между държавите-членки и трети държави, които в момента са в сила. Струва ми се, че това ще ни позволи да предоставим ясни гаранции за правната сигурност по отношение на условията, на които са подложени инвеститорите.
<P>
Освен това в предложението за регламент са изложени условията, при които държавите-членки ще могат да договарят и сключват нови двустранни инвестиционни споразумения с трети държави, което се разглежда като една изключителна преходна мярка.
<SPEAKER ID="453" NAME="David Martin" AFFILIATION="S&amp;D">
в писмена форма. - (EN) Гласувах в подкрепа на този доклад и приветствам факта, че двустранните инвестиционни споразумения вече са част от общата търговска политика.
<SPEAKER ID="454" NAME="Jean-Luc Mélenchon" LANGUAGE="FR">
Този доклад забранява на държавите-членки да договарят и дори да запазват вече съществуващи двустранни инвестиционни споразумения с трети държави, ако тези споразумения не отговарят на възгледите на Европейската комисия. Следователно в тази област е свършено с националния суверенитет. Договорът от Лисабон ни доведе до положението да се забрани всяка форма на двустранно споразумение за инвестиции в подкрепа на друга държава и всички правомощия да преминат в ръцете на Комисията - орган, който не е избран.
<P>
Ще гласувам "против".
<SPEAKER ID="455" NAME="Andreas Mölzer" LANGUAGE="DE">
Не можем да очакваме онова, което претърпя провал на равнището на Световната търговска организация (СТО) и на Организацията за икономическо сътрудничество и развитие (ОИСР) - тоест хвърлянето на светлина върху хаоса от двустранни инвестиционни споразумения - да бъде успешно на равнището на ЕС. Направен беше опит на най-високо равнище за въвеждане на всеобхватни мултинационални регламенти за преките чуждестранни инвестиции (ПЧИ), които да се прилагат във всички сектори на икономиката. По-вероятно е това да постигне целта си в дългосрочен план, но на практика всичко ще зависи от реалната организация. Проблемът е, че двустранните споразумения, които остават обвързващи за държавите-членки според международното публично право, може да доведат до поемане на ангажименти спрямо инвеститорите от страна на държавите-членки, които да дадат основание за съдебно производство за нарушение на Договора за ЕС. За това все още не е намерено решение.
<P>
В доклада също така се обръща съвсем малко внимание на потенциалните негативни аспекти на инвестиционната политика, например опасенията на местното население от съкращения и намаляване на заплатите вследствие на аутсорсинг и преместване на производството. Преките чуждестранни инвестиции по никакъв начин не са чудодейно средство, както се опитваха да ги изкарат някои. Някои от развиващите се страни трябваше да научат всичко това по трудния начин. Поради тези причини гласувах "против" доклада.
<SPEAKER ID="456" NAME="Claudio Morganti" LANGUAGE="IT">
В резултат на приемането на Договора от Лисабон държавите-членки, за съжаление, загубиха прерогативите си относно управлението на преките чуждестранни инвестиции, които попаднаха в обхвата на изключителната компетентност на Съюза. Такава голяма промяна изисква преходни правила, които да ръководят осъществяването й: докладът, по който гласувахме днес, изглежда е разумен компромис, тъй като защитава споразуменията, които вече са сключени от различните държави-членки на двустранна основа, и също така полага основите за едни нови двустранни споразумения, които трябва да бъдат договорени.
<P>
Правомощията на Комисията за даване на оценка също са добре определени и ограничени, при което, де факто, държавите-членки ще са улеснени, ако желаят да продължат специфичната си политика в областта на преките чуждестранни инвестиции. Поради тези причини реших да гласувам в подкрепа на доклада.
<SPEAKER ID="456" NAME="Maria do Céu Patrão Neves" LANGUAGE="PT">
Гласувах в подкрепа на доклада за предложението за регламент на Европейския парламент и на Съвета за установяване на преходни разпоредби за двустранните инвестиционни споразумения между държавите-членки и трети държави. Става дума за случай на прилагане на член 207, параграф 1 от ДФЕС, в който се предвижда, че ЕС има изключителна компетентност в областта на преките чуждестранни инвестиции като част от общата търговска политика. В условията на световен обмен на стоки и капитали и като логично следствие от общата търговска политика на Съюза, инвестиционната политика на държавите-членки също трябва да бъде координирана и решавана на равнището на Съюза. Това означава, че действащата система, залегнала в редица припокриващи се и често противоречащи си двустранни инвестиционни договори (ДИД) на държавите членки, трябва в разумни срокове да бъде заменена от нова рамка на модерни инвестиционни договори на ЕС, които съответстват на хоризонталните цели на политиките на ЕС. Като се има предвид рисковият и дългосрочен характер на преките чуждестранни инвестиции, е изключително важно с регламента да се осигури висока степен на правна сигурност по време на преходния период.
<SPEAKER ID="456" NAME="Paulo Rangel" LANGUAGE="PT">
Тъй като съгласно Договора за функционирането на Европейския съюз областта на преките чуждестранни инвестиции е от изключителната компетентност на ЕС, възниква необходимостта Съюзът да разполага с необходимите средства за преминаване от множество разминаващи се подходи към един хармонизиран подход. Ето защо е необходимо да намерим решения, които ни дават възможност да предотвратим възникването на правна несигурност по време на преходния период, но без да излагаме на риск целите, ръководещи действията на Съюза.
<SPEAKER ID="457" NAME="Raül Romeva i Rueda" AFFILIATION="Verts/ALE">
в писмена форма. - (EN) Както се опасявахме, категоричното гласуване против нас в комисията по международна търговия относно решаващите член 5 (преразглеждане на действащите двустранни инвестиционни споразумения на държавите-членки) и член 6 (възможността за отказ за издаване на разрешение за даден договор) от доклада на г-н Carl Schlyter относно "предложението за регламент на Европейския парламент и на Съвета за установяване на преходни разпоредби за двустранните инвестиционни споразумения между държавите-членки и трети държави" беше повторено и в пленарна зала.
<P>
Ние улеснихме членовете на Парламента да гласуват като нас с внасянето на изменения на членове 5 и 6, с които смекчихме наполовина исканията си (които отправихме в комисията и в резултат загубихме гласуването). Ние оставихме на групата на Прогресивния алианс на социалистите и демократите да внесе повторно първоначалните текстове, за да бъдат възприети като представляващи компромисно решение. За съжаление, тази стратегия не проработи. Проведохме поименно гласуване и предстои да анализираме дали все пак сме получили някаква подкрепа от групата на Алианса на либералите и демократите за Европа.
<P>
Ние загубихме гласуването и по внесените от нас изменения относно по-добрите правила за прозрачност. Спечелихме само едно по-маловажно изменение, отнасящо се до съображенията, което очевидно ни беше "подарено" от групата на Европейската народна партия (Християндемократи) и групата на Алианса на либералите и демократите за Европа, за да ни успокоят и при окончателното гласуване позицията на групата на Зелените/Европейски свободен алианс да бъде положителна. Ние обаче решихме да отхвърлим доклада (който беше одобрен с 345 срещу 246 гласа).
<SPEAKER ID="457" NAME="Daciana Octavia Sârbu" AFFILIATION="S&amp;D">
в писмена форма. - (EN) По-рано тази година отправих запитване до Европейската комисия във връзка със съобщения в пресата за доставки на токсични отпадъци от Италия за Румъния. Макар че не бяха намерени никакви доказателства за тези доставки, онова, което стана ясно от резултата от моите проучвания, е, че можем да извлечем ползи от по-редовното инспектиране на товарите, тъй като това би действало като спирачка на лицата, замесени в нелегален превоз на такива отпадъци. Подобни мерки може да имат и допълнително въздействие, когато става въпрос за развиващи се страни, тъй като е възможно те да не разполагат с необходимия капацитет за надеждно наблюдение на пратките от стоки, с което да предотвратят влизането на токсичен материал на тяхна територия. Следва внимателно да разгледаме ползите от едни цялостни и редовни инспекции, които са координирани на равнището на ЕС, особено когато става дума за пратки за развиващи се страни.
<SPEAKER ID="457" NAME="Nuno Teixeira" LANGUAGE="PT">
Съгласно член 207, параграф 1 от Договора за функционирането на Европейския съюз (ДФЕС) ЕС има изключителна компетентност по отношение на преките чуждестранни инвестиции (ПЧИ), тъй като този вид инвестиции са пряко свързани с новата обща търговска политика.
<P>
Договорът от Лисабон влезе в сила в момент, когато предстоеше прекратяването на много двустранни инвестиционни споразумения с трети държави, а същевременно не бяха установени преходни разпоредби, които да гарантират един общ подход към бъдещите споразумения в рамките на изключителната компетентност на Европейския съюз. Считам, че е добра идея да се направи надеждна оценка на всички двустранни споразумения с трети държави, които понастоящем са в сила, и да се приеме стратегия, която е обща за всички държави-членки.
<P>
Както се посочва в доклада, от решаващо значение е предвидените разпоредби да са прозрачни, да се познават от основните политически играчи и да се оценяват и преразгледат след период не по-дълъг от десет години. Във време, в което сделките, свързани с активи и капитали, стават все по-глобални, е важно Европейският съюз да приеме една обща инвестиционна политика в съответствие със стратегия, която е изготвена от всички държави-членки.
<SPEAKER ID="458" NAME="Luís Paulo Alves" LANGUAGE="PT">
Гласувам в подкрепа на доклада на комисията по международна търговия. Приемам на първо четене позицията й, която съдържа предложението на Комисията. Призовавам Комисията отново да отнесе проблема до Парламента, в случай че възнамерява да внесе съществени промени в своето предложение или да го замени с друг текст.
<SPEAKER ID="458" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на този доклад. Европейската комисия е обещала до 500 млн. евро помощ за Грузия на Конференцията на международните донори през октомври 2008 г. Източниците на финансиране включват програмирани фондове съгласно пакета за Европейския инструмент за съседство и партньорство (ЕИСП) и инструменти за кризисни ситуации като Инструмента за стабилност, хуманитарна помощ и макрофинансова помощ. Грузинската икономика започва да се възстановява след двойния шок, причинен от военния конфликт с Русия от август 2008 г. и глобалната финансова криза. Платежният баланс и бюджетната позиция обаче остават слаби и уязвими поради блокадата на по-голяма част от пряката търговия с Русия и същественото намаление на потоците от чуждестранни преки инвестиции. Одобрявам отпускането на 46 млн. евро финансова помощ за Грузия, което ще помогне за намаляване на финансовата уязвимост в краткосрочен план, пред която все още е изправена икономиката, като в същото време ще подкрепи мерките за реформи, насочени към постигане на по-устойчив платежен баланс и по-стабилно състояние на бюджета.
<SPEAKER ID="459" NAME="Mara Bizzotto" LANGUAGE="IT">
Има фундаментално противоречие в предложението на Европейската комисия за предоставяне на допълнителна финансова помощ за Грузия. Самата Комисия посочва, че икономиката на Грузия се възстановява след конфликта с Русия от преди три години, като в същото време намеква, че няма нужда се "подпомага" грузинското правителство с допълнителни средства за стимулиране на националната икономика освен вече предоставената през последните години. Ето защо не е ясно защо грузинското правителство иска още средства, нито защо Комисията веднага е започнала да работи за мобилизирането на близо 50 млн. евро. Предвид вътрешната политическа ситуация в Грузия и въпросите за законосъобразността и прозрачността в тази държава, ние не сме уверени, че те ще бъдат похарчени добре.
<P>
Гласувах против законодателната резолюция, която позволява Парламентът да отпусне безвъзмездни средства в размер 46 млн. евро на грузинското правителство. Има редица проблеми, свързани с икономиката, финансите и заетостта в Европа, и редица области, които са принудени да се справят с кризисни ситуации, за които институциите биха могли да направят много повече. Комисията преди всичко следва да концентрира всички възможни усилия за решаване на проблемите на нашите граждани.
<SPEAKER ID="460" NAME="Vilija Blinkevičiūt" LANGUAGE="LT">
Европейският парламент одобри решението на Съвета да активира обещаните от Комисията средства на ЕС за Грузия. Преди да приеме това решение, Комисията направи оценка на икономическата ситуация в Грузия и финансовите прогнози на страната през 2010-2011 г., като се концентрира върху потребностите й във връзка с платежния баланс и бюджетните потребности. Комисията счита, че активирането на втората част от макрофинансова помощ (МФП), обещана през 2008 г., е оправдано. Новата МФП ще помогне на Грузия да се справи с икономическите последици от конфликта с Русия и с глобалната криза. Новата МФП следва да подкрепи програмата на правителството за икономическа реформа и политическите мерки за подобряване на управлението на публичните финанси (като ще допълни предишната операция и операцията на ЕС за секторна бюджетна подкрепа). Освен това тази финансова помощ следва да спомогне за насърчаване на икономическата и финансова интеграция в ЕС, по-конкретно като се използва предлаганият от Споразумението за асоцииране потенциал с цел да се сключи задълбочено и всеобхватно споразумение за свободна търговия между двете страни.
<SPEAKER ID="461" NAME="Jan Březina" AFFILIATION="PPE">
в писмена форма. - (CS) Като член на делегацията на Европейския парламент към парламентарните комисии за сътрудничество между ЕС и Армения, ЕС и Азербайджан и ЕС и Грузия приветствам решението за предоставяне на макрофинансова помощ от 46 млн. Евро на Грузия, за да помогнем за стабилизиране на икономиката й и да се покрият нуждите във връзка с платежния баланс, посочени в съществуващата програма на МВФ. Считам за правилно и подходящо 23 млн. евро от тази сума да бъдат предоставени под формата на безвъзмездна помощ и 23 млн. евро под формата на заеми. Важно е съответните мерки, които Грузия следва да предприеме за предотвратяване и справяне с измамите, корупцията и другите нередности, свързани с тази помощ, да бъдат очертани в меморандума за разбирателство, договора за заем и споразумението за предоставяне на безвъзмездни средства, които ще бъдат договорени с грузинските органи. За да се осигури по-голяма степен на прозрачност при управлението и изплащането на средствата, в меморандума за разбирателство, договорът за заем и споразумението за безвъзмездна помощ се предвижда също така възможността за проверки, което означава също проверки и инспекции на място, осъществявани от Комисията, включително от Европейската служба за борба с измамите. Във връзка с това ние трябва също така да разчитаме на възможността за провеждане на одити, включително произволни одити на място от Сметната палата.
<SPEAKER ID="461" NAME="Maria Da Graça Carvalho" LANGUAGE="PT">
Приветствам усилията за насърчаване на просперитета извън границите на ЕС, защото считам, че нашата помощ е важна, за да може някои трети държави да се справят с кризите си в платежния баланс и да възстановят устойчивостта на външния дълг. Ето защо, като вземем предвид икономическите, и социалните проблеми, възникнали в резултат от въоръжения конфликт от август 2008 г., и световната финансова криза, съм съгласна с внесеното предложение за допълнителна макроикономическа финансова помощ за Грузия с оглед на подпомагане на процеса на икономическа стабилизация и покриване на нуждите на страната във връзка с платежния й баланс. Считам също така, че макроикономическата помощ ще окаже положително въздействие върху отношенията на Грузия с държавите-членки, в допълнение към решаващата роля, която ще изиграе за правилното прилагане на реформите от страна на правителството.
<SPEAKER ID="462" NAME="Edite Estrela" LANGUAGE="PT">
Гласувах в подкрепа на доклада, защото считам, че мобилизирането на втората част от макрофинансовата помощ за Грузия е оправдано и уместно. Въпреки че грузинската икономика се възстановява, тази допълнителна помощ ще помогне на Грузия да се справи с икономическите последици от конфликта с Русия и от глобалната криза, а също и че ще подкрепи програмата за икономически реформи на правителството.
<SPEAKER ID="462" NAME="Diogo Feio" LANGUAGE="PT">
Напоследък Грузия е изправена пред сериозни проблеми, особено след военния конфликт с Русия, възникнал по вина на сепаратистките региони Абхазия и Южна Осетия. Все още сме много далеч от етапа, в който ще разглеждаме присъединяването на страната към Европейския съюз, което на няколко пъти беше споменато от президента Саакашвили, като реална възможност, ако Грузия не изпълни обективните изисквания, които й позволяват да се стреми към реализиране на това свое желание. При това положение считам, че е от полза Грузия да изразява подобно желание и да се стреми да постигне съответствие с европейските стандарти.
<P>
В този ред на мисли и тъй като помощта е предназначена да помогне на страната да преодолее икономическите и социалните различия, възникнали в резултат на военния конфликт, гласувам в подкрепа на отпускането на допълнителна макрофинансова помощ за Грузия, като се надявам тя да бъде използвана действително за благото на нейното население.
<SPEAKER ID="462" NAME="José Manuel Fernandes" LANGUAGE="PT">
Настоящият доклад разглежда предложението за решение на Европейския парламент и на Съвета за предоставяне на допълнителна макрофинансова помощ на Грузия. Това е предложение на Европейската комисия, което предвижда помощ от 46 млн. евро за тази страна и е резултат от въоръжения конфликт с Русия - ситуация, която беше влошена от световната криза. Тъй като това е втората част от договорената през 2008 г. помощ, която е предназначена да даде възможност на Грузия да изпълни финансовите споразумения със световните и европейските финансови институции, както и да подкрепи провеждащата се в страната икономическа реформа, съм съгласен с тази помощ и гласувам за нея. Надявам се обаче, че Парламентът и Съветът скоро ще постигнат съгласие относно методологията за надзор над усвояването на тази помощ, за да може всички ние да сме по-спокойни относно начина на използване на средствата на ЕС.
<SPEAKER ID="463" NAME="João Ferreira" LANGUAGE="PT">
По отношение на предложената допълнителна макрофинансова помощ, направените от нас констатации относно решението за отпускане на предишната макрофинансова помощ за тази страна остават валидни и уместни. Ние винаги подкрепяме необходимостта ЕС да предоставя помощ в знак на солидарност със страните, които се нуждаят от нея, и за насочване на тази помощ в полза на интересите на гражданите. Стана ясно обаче, че "помощта" на ЕС няма нищо общо със солидарността. Интересите на големите дружества и финансови институции и на основните сили почти винаги надделяват над истинския и реален интерес на солидарността.
<P>
При Грузия не е по-различно. Важно е да не забравяме, че предложената финансова помощ е насочена преди всичко към финансиране на препоръките на Международния валутен фонд (МВФ) и неговата политика за структурна корекция: с други думи, да се продължава със същата неолиберална политика, която доведе до икономическата и финансова криза, в която се намира тази страна.
<P>
Изразяваме същите резерви и опасения във връзка с евентуалния напредък по отношение на милитаризирането на Кавказкия регион в резултат на напрежението с Русия предвид енергийното богатство на региона и геостратегическото му значение, което събужда алчността на ЕС и неговите монополисти.
<SPEAKER ID="464" NAME="Monika Flašíková Beňová" LANGUAGE="EN">
Грузия преживя сериозен икономически спад след избухването на военния конфликт с Русия през август 2008 г. Това доведе до огромни преки и непреки щети, голяма част от населението беше разселено. Глобалната финансова криза, започнала през есента на 2008 г., допълнително усложни ситуацията в Грузия. Предложената помощ - част от всеобхватен пакет в размер до 500 млн. евро - е насочена към възстановяването на Грузия след въоръжения конфликт с Русия и помага на страната да се справи с последиците от глобалната икономическа и финансова криза. Помощта трябва да бъде разпределена за финансиране на дефицита в държавния бюджет и може да помогне на Грузия да преодолее сериозните си финансови проблеми.
<SPEAKER ID="465" NAME="Sandra Kalniete" LANGUAGE="LV">
Европейският съюз е длъжен да продължи да помага на Грузия, за да може страната да се развие и да стане модерна демокрация, което ще послужи за пример и на други страни в региона. От "революцията на розите" насам грузинското правителство непрекъснато прилага демократични реформи, модернизира страната и провежда трудни, непопулярни икономически и социални реформи, които са важни в дългосрочен план. Както се вижда от класацията на световната банка "Doing Business 2010", бизнес средата в Грузия е 12-та "най-лесна" в света. Само три държави-членки на ЕС са преди Грузия в този индекс. Тази страна има забележителен успех в борбата срещу корупцията, която е съществен проблем за всички бивши съветски държави.
<P>
Убедена съм, че Грузия е пример за страните от Кавказкия регион и не се страхувам да кажа, че тя може да служи за пример и на някои държави-членки на ЕС, на които в момента им липсва политически морал, за да проведат реформи, които могат да положат основите за растеж и модернизация. При решаването на проблемите, свързани с Грузия, не трябва да забравяме, че 20 % от територията й все още е под окупация. Русия трябва да спазва споразумението си по отношението на териториалната цялост на Грузия, а Европейският съюз трябва да продължи непрекъснато да напомня на ръководството на Русия за това.
<SPEAKER ID="465" NAME="Elisabeth Köstinger" AFFILIATION="PPE">
в писмена форма. - (DE) Подкрепата за макрофинансовата помощ за Грузия, която беше ударена тежко от икономическата криза, е нещо, което трябва да бъде одобрено. Обещаните от ЕС средства са обвързани с ясно определени условия и ще достигнат областите, за които са предназначени. Тази финансова помощ, наред с финансирането от МВФ, ще допринесе за стабилизирането на националния бюджет и ще повлияе положително на отношенията между ЕС и Грузия.
<SPEAKER ID="465" NAME="Krzysztof Lisek" LANGUAGE="PL">
Гласувах в подкрепа на предоставянето на допълнителна финансова помощ за Грузия. Тази страна се отличава от останалите страни от Източното партньорство, когато става въпрос за провежданите реформи във всички области. Изключително се радвам да видя, че при работата по доклада за допълнителна макрофинансова помощ за Грузия беше използвана опростената законодателна процедура, тъй като това ускори целия процес и даде възможност да гласуваме по доклада по-бързо. Икономиката на Грузия се възстанови след военната инвазия на Русия от 2008 г. и се справя изключително добре в сравнение с други държави със сходни размери в трудните времена на световна финансова криза.
<P>
След "революцията на розите" бяха проведени редица реформи в Грузия, насочени към либерализиране и демократизиране на системата така, че тя да стане по-привлекателна за бизнеса и да се даде възможност за изграждане на свободна пазарна икономика и демократично общество. От 2004 г. насам Грузия предприема безпрецедентни мерки за намаляване на бюрократичната тежест за предприятията. Бяха наложени ограничения върху необходимите формалности за започване на бизнес. Данъчната система беше реформирана, което доведе до петкратно увеличение на бюджетните приходи. Накратко, Грузия е открита за свободна и безпрепятствена търговия.
<P>
Грузия на практика отстрани тумора на корупцията в държавните институции и в публичната администрация чрез серия от реформи в публичния сектор (свързани с прокуратурата, съдебната власт и полицията) и чрез политически реформи. Днес Грузия се счита за страна с демократично развиваща се икономика. Предвид гореизложеното ние трябва да продължим стимулираме Грузия да продължи да се развива не само като определяме изисквания, но и като предоставяме помощ.
<SPEAKER ID="466" NAME="Petru Constantin Luhan" LANGUAGE="RO">
Грузия е една от държавите-партньори на Европейския съюз като част от Европейската политика на добросъседство. От съществен интерес за Европейския съюз е да се гарантира стабилността по източните му граници, което може да се постигне чрез икономически растеж и политическа сигурност. Пакетът от макрофинансова помощ, предназначен за Грузия, е пряк отговор на икономическите и социалните трудности, които изпитва тази държава.
<P>
Въпреки че икономиката на Грузия показва признаци на възстановяване, тя все още е крехка и уязвима и се нуждае от финансова стабилност. И не на последно място, макрофинансовата помощ, предоставена от ЕС, допълва другите финансови инструменти и помощи, предоставени на Грузия от МВФ, както и от международни и двустранни донори, които осигуряват краткосрочна макроикономическа помощ за страната.
<SPEAKER ID="467" NAME="David Martin" LANGUAGE="EN">
Гласувах в подкрепа на резолюцията относно предложението за решение на Европейския парламент и на Съвета за предоставяне на допълнителна макрофинансова помощ на Грузия.
<SPEAKER ID="468" NAME="Jean-Luc Mélenchon" LANGUAGE="FR">
Европейският съюз си намери нова мисия. Сега прилага сериозни съкращения в социалните ограничения в социалните фондове на Международния валутен фонд (МВФ) чрез Европейския фонд за финансова стабилност, приложим за еврозоната, и всъщност за целия ЕС, чрез макрофинансова помощ (МФП) за страните извън ЕС.
<P>
В Грузия МВФ обяви, че няма да продължи да предоставя своята "помощ". Следователно вече няма нужда да се прилага планът на МВФ за строги ограничения. Чрез тази МФП Европейският съюз принуждава Грузия да приложи плана въпреки този факт. Това е неприемливо. Ще гласувам "против".
<SPEAKER ID="469" NAME="Andreas Mölzer" LANGUAGE="DE">
Грузия е изправена пред редица финансови проблеми след въоръжения конфликт с Русия през 2008 г. и въздействието на световната финансова криза. През януари тази година ЕС одобри пакет от помощ в размер 46 млн. евро, от които 23 млн. евро ще бъдат изплатени на страната под формата на заем, и още 23 млн. евро под формата на безвъзмездни средства. Тези 46 млн. евро са част от пакет от финансова помощ на ЕС на стойност близо 500 млн. евро, който беше одобрен от ЕС през октомври 2008 г. Този втори транш от макрофинансовата помощ на ЕС - първият беше изплатен през 2009-2010 г. - цели да помогне на Грузия да отговори на изискванията за външно финансиране и се предоставя при строги условия. Първоначалните признаци за неговия успех вече могат да се видят от факта, че реалният БВП е нараснал с 6,3 % през 2010 г., което е доказателство за съживяването на икономиката.
<P>
Въпреки това трябва да се отбележи, че има признаци, че средствата не се използват достатъчно ефективно. С оглед на ситуацията с бюджета на повечето държави-членки на ЕС това е неприемливо. Въпреки това по принцип подкрепям финансовата помощ и следователно се въздържах при окончателното гласуване.
<SPEAKER ID="470" NAME="RadvilMorkūnaitė-Mikulėnien" LANGUAGE="LT">
Приветствам решението на Европейския парламент да одобри предложението на Комисията да разпредели макрофинансовата помощ на стойност 46 млн. евро за Грузия. Това е важна подкрепа за страна, която е лоялна към европейската интеграция, и ще помогне да се смекчат две неблагоприятни последици за грузинската икономика - военният конфликт с Русия и световната икономическа и финансова криза. За да подобри дългосрочната жизнеспособност на тази помощ, Комисията трябва активно да помага, за да се гарантира целевото усвояване на средствата преди всичко чрез мерки за стимулиране на икономическата и финансовата интеграция с ЕС, за да може да допринесе за бързото приключване на задълбоченото и всеобхватно споразумение за свободна търговия между ЕС и Грузия.
<P>
Диалогът за визите е друга мярка, която би имала истинско стабилизиращо въздействие и също ще насърчи провеждането на реформи. Споразуменията между ЕС и Грузия относно опростяването на визовия режим и реадмисията влязоха в сила на 1 март 2011 г. и те са благоприятна първа стъпка. Надявам се, че Комисията скоро ще представи оценка на изпълнението на тези споразумения, за да може до следващата среща на Съвета за сътрудничество между ЕС и Грузия да бъде възможно да започнат обсъждания относно курса на бъдещо сътрудничество по визови въпроси.
<SPEAKER ID="470" NAME="Maria do Céu Patrão Neves" LANGUAGE="PT">
Тази макрофинансова помощ на Европейския съюз цели да помогне на Грузия да посрещне нуждите от външно финансиране, установени при сътрудничеството с Международния валутен фонд (МВФ) в контекста на стабилизационното споразумение за сумата от 1,17 млрд. евро, в сила от октомври 2008 г. Половината от предложената помощ ще бъде предоставена под формата на субсидии, а другата под формата на кредити. Допълнителната макрофинансова помощ трябва да помогне на Грузия да се справи с икономическите последици от конфликта в Русия и от световната криза, а също и да подкрепи програмата за икономически реформи на правителството. Гласувах в подкрепа на този доклад, защото съм съгласна с въпросната финансова помощ и с необходимостта, въпреки че тази финансова помощ е спорна, да се гарантира модел за контрол над усвояването на тази помощ, който да дава на Парламента и на други институции възможност да проследяват как се изразходват тези средства.
<SPEAKER ID="470" NAME="Paulo Rangel" LANGUAGE="PT">
Гласувах за предоставянето на Грузия на допълнителна макрофинансова помощ в размер 46 млн. евро, защото считам, че тя е необходима, за да помогне на страната да преодолее социалните и икономическите трудности, породени от конфликта с Русия.
<SPEAKER ID="471" NAME="Raül Romeva i Rueda" LANGUAGE="EN">
В съответствие с нашия вот относно макрофинансовата помощ (МФП) при последния парламентарен мандат беше направено предложение да се въздържим при този случай, защото не считаме, че има голяма полза от МФП, тъй като тя е обвързана с програмата, която прилага Международният валутен фонд (МВФ) във въпросните страни. Всъщност няма конкретна стратегия на ЕС за финансиране освен стандартната програма на МВФ за макроикономическа реформа. От друга страна, ние действително признаваме, че Грузия се нуждае от финансиране и че ЕС има отговорности в това отношение. Групата на Зелените/Европейски свободен алианс в крайна сметка гласуваха в подкрепа на документа.
<SPEAKER ID="472" NAME="Licia Ronzulli" LANGUAGE="IT">
Приемането на днешния доклад е в съответствие с приетата позиция на първо четене и потвърждава изразеното от Комисията становище. Текстът, по който гласувахме, приканва Комисията да внесе ново предложение, в случай че възнамерява да направи съществени промени в своето предложение или да го замени с нов текст.
<SPEAKER ID="472" NAME="Niki Tzavela" LANGUAGE="EL">
Допълнителната макрофинансова помощ ще помогне на Грузия да се справи със световната криза, като подкрепи програмата за реформи на правителството. Всъщност това ще намали проблемите с краткосрочното финансиране на икономиката на Грузия. Като се има предвид, че тази финансова помощ е еднократна и с ограничена продължителност, гласувах в подкрепа на резолюцията относно предложението за решение на Европейския парламент и на Съвета за предоставяне на допълнителна макрофинансова помощ на Грузия.
